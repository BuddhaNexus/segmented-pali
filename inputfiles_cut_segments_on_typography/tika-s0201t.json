{
  "tika-s0201t:0_0": "Namo tassa bhagavato arahato sammāsambuddhassa",
  "tika-s0201t:1_0": "Majjhimanikāye",
  "tika-s0201t:2_0": "Mūlapaṇṇāsa-ṭīkā",
  "tika-s0201t:3_0": "(Paṭhamo bhāgo)",
  "tika-s0201t:4_0": "Ganthārambhakathāvaṇṇanā",
  "tika-s0201t:5_0": "1.",
  "tika-s0201t:5_1": "Saṃvaṇṇanārambhe ratanattayavandanā saṃvaṇṇetabbassa dhammassa pabhavanissayavisuddhipaṭivedanatthaṃ,",
  "tika-s0201t:5_2": "taṃ pana dhammasaṃvaṇṇanāsu viññūnaṃ bahumānuppādanatthaṃ,",
  "tika-s0201t:5_3": "taṃ sammadeva tesaṃ uggahadhāraṇādikkamaladdhabbāya sammāpaṭipattiyā sabbahitasukhanipphādanatthaṃ.",
  "tika-s0201t:5_4": "Atha vā maṅgalabhāvato,",
  "tika-s0201t:5_5": "sabbakiriyāsu pubbakiccabhāvato,",
  "tika-s0201t:5_6": "paṇḍitehi samācaritabhāvato,",
  "tika-s0201t:5_7": "āyatiṃ paresaṃ diṭṭhānugatiāpajjanato ca saṃvaṇṇanāyaṃ ratanattayapaṇāmakiriyā.",
  "tika-s0201t:5_8": "Atha vā ratanattayapaṇāmakaraṇaṃ pūjanīyapūjāpuññavisesanibbattanatthaṃ.",
  "tika-s0201t:5_9": "Taṃ attano yathāladdhasampattinimittakassa kammassa balānuppadānatthaṃ.",
  "tika-s0201t:5_10": "Antarā ca tassa asaṅkocanatthaṃ.",
  "tika-s0201t:5_11": "Tadubhayaṃ anantarāyena aṭṭhakathāya parisamāpanatthaṃ.",
  "tika-s0201t:5_12": "Idameva ca payojanaṃ ācariyena idhādhippetaṃ.",
  "tika-s0201t:5_13": "Tathā hi vakkhati “iti me pasannamatino…pe…",
  "tika-s0201t:5_14": "tassānubhāvenā”ti.",
  "tika-s0201t:5_15": "Vatthuttayapūjāhi niratisayapuññakkhettasaṃbuddhiyā aparimeyyapabhāvo puññātisayoti bahuvidhantarāyepi",
  "tika-s0201t:5_16": "lokasannivāse antarāyanibandhanasakalasaṃkilesaviddhaṃsanāya pahoti.",
  "tika-s0201t:5_17": "Bhayādiupaddavañca nivāreti. Yathāha –",
  "tika-s0201t:6_0": "“Pūjārahe pūjayato. Buddhe yadi va sāvake”tiādi, tathā –",
  "tika-s0201t:7_0": "“Ye, bhikkhave, buddhe pasannā, agge te pasannā, agge kho pana pasannānaṃ aggo vipāko hotī”tiādi,",
  "tika-s0201t:8_0": "“Buddhoti kittayantassa, kāye bhavati yā pīti;",
  "tika-s0201t:9_0": "Varameva hi sā pīti, kasiṇenapi jambudīpassa.",
  "tika-s0201t:10_0": "Dhammoti kittayantassa…pe… kasiṇenapi jambudīpassa;",
  "tika-s0201t:11_0": "Saṅghoti kittayantassa…pe… kasiṇenapi jambudīpassā”ti.,",
  "tika-s0201t:12_0": "Tathā –",
  "tika-s0201t:13_0": "“Yasmiṃ mahānāma samaye ariyasāvako tathāgataṃ anussarati,",
  "tika-s0201t:13_1": "nevassa tasmiṃ samaye rāgapariyuṭṭhitaṃ cittaṃ hoti,",
  "tika-s0201t:13_2": "na dosa…pe…",
  "tika-s0201t:13_3": "na mohapariyuṭṭhitaṃ cittaṃ hotī”tiādi,",
  "tika-s0201t:14_0": "“Araññe rukkhamūle vā…pe…",
  "tika-s0201t:15_0": "Bhayaṃ vā chambhitattaṃ vā,",
  "tika-s0201t:16_0": "Lomahaṃso na hessatī”ti ca. ;",
  "tika-s0201t:17_0": "Tattha yassa vatthuttayassa vandanaṃ kattukāmo,",
  "tika-s0201t:17_1": "tassa guṇātisayayogasandassanatthaṃ “karuṇāsītalahadaya”ntiādinā gāthāttayamāha.",
  "tika-s0201t:17_2": "Guṇātisayayogena hi vandanārahabhāvo,",
  "tika-s0201t:17_3": "vandanārahe ca katā vandanā yathādhippetaṃ payojanaṃ sādhetīti.",
  "tika-s0201t:17_4": "Tattha yassā desanāya saṃvaṇṇanaṃ kattukāmo.",
  "tika-s0201t:17_5": "Sā na vinayadesanā viya karuṇāppadhānā,",
  "tika-s0201t:17_6": "nāpi abhidhammadesanā viya paññāppadhānā,",
  "tika-s0201t:17_7": "atha kho karuṇāpaññāppadhānāti tadubhayappadhānameva tāva sammāsambuddhassa thomanaṃ kātuṃ tammūlakattā",
  "tika-s0201t:17_8": "sesaratanānaṃ “karuṇāsītalahadaya”ntiādi vuttaṃ.",
  "tika-s0201t:17_9": "Tattha kiratīti karuṇā,",
  "tika-s0201t:17_10": "paradukkhaṃ vikkhipati apanetīti attho.",
  "tika-s0201t:17_11": "Atha vā kiṇātīti karuṇā,",
  "tika-s0201t:17_12": "paradukkhe sati kāruṇikaṃ hiṃsati vibādhatīti attho.",
  "tika-s0201t:17_13": "Paradukkhe sati sādhūnaṃ kampanaṃ hadayakhedaṃ karotīti vā karuṇā.",
  "tika-s0201t:17_14": "Atha vā kamiti sukhaṃ,",
  "tika-s0201t:17_15": "taṃ rundhatīti karuṇā.",
  "tika-s0201t:17_16": "Esā hi paradukkhāpanayanakāmatālakkhaṇā attasukhanirapekkhatāya kāruṇikānaṃ sukhaṃ rundhati vibandhatīti attho.",
  "tika-s0201t:17_17": "Karuṇāya sītalaṃ karuṇāsītalaṃ,",
  "tika-s0201t:17_18": "karuṇāsītalaṃ hadayaṃ assāti karuṇāsītalahadayo,",
  "tika-s0201t:17_19": "taṃ karuṇāsītalahadayaṃ.",
  "tika-s0201t:18_0": "Tattha kiñcāpi paresaṃ hitopasaṃhārasukhādiaparihānicchanasabhāvatāya,",
  "tika-s0201t:18_1": "byāpādāratīnaṃ ujuvipaccanīkatāya ca parasattasantānagatasantāpavicchedanākārappavattiyā mettāmuditānampi cittasītalabhāvakāraṇatā upalabbhati,",
  "tika-s0201t:18_2": "tathāpi paradukkhāpanayanākārappavattiyā parūpatāpāsahanarasā avihiṃsābhūtā karuṇāva visesena bhagavato",
  "tika-s0201t:18_3": "cittassa cittapassaddhi viya sītibhāvanimittanti vuttaṃ “karuṇāsītalahadaya”nti.",
  "tika-s0201t:18_4": "Karuṇāmukhena vā mettāmuditānampi hadayasītalabhāvakāraṇatā vuttāti daṭṭhabbaṃ.",
  "tika-s0201t:18_5": "Atha vā asādhāraṇañāṇavisesanibandhanabhūtā sātisayaṃ niravasesañca sabbaññutaññāṇaṃ viya savisayabyāpitāya",
  "tika-s0201t:18_6": "mahākaruṇābhāvaṃ upagatā karuṇāva bhagavato atisayena hadayasītalabhāvahetūti āha “karuṇāsītalahadaya”nti.",
  "tika-s0201t:18_7": "Atha vā satipi mettāmuditānaṃ sātisaye hadayasītibhāvanibandhanatte sakalabuddhaguṇavisesakāraṇatāya",
  "tika-s0201t:18_8": "tāsampi kāraṇanti karuṇāva bhagavato “hadayasītalabhāvakāraṇa”nti vuttā.",
  "tika-s0201t:18_9": "Karuṇānidānā hi sabbepi buddhaguṇā.",
  "tika-s0201t:18_10": "Karuṇānubhāvanibbāpiyamānasaṃsāradukkhasantāpassa hi bhagavato paradukkhāpanayanakāmatāya anekānipi asaṅkhyeyyāni",
  "tika-s0201t:18_11": "kappānaṃ akilantarūpasseva niravasesabuddhakaradhammasambharaṇaniratassa samadhigatadhammādhipateyyassa",
  "tika-s0201t:18_12": "ca sannihitesupi sattasaṅkhārasamupanītahadayūpatāpanimittesu na īsakampi cittasītibhāvassa aññathattamahosīti.",
  "tika-s0201t:18_13": "Etasmiñca atthavikappe tīsupi avatthāsu bhagavato karuṇā saṅgahitāti daṭṭhabbaṃ.",
  "tika-s0201t:19_0": "Pajānātīti paññā,",
  "tika-s0201t:19_1": "yathāsabhāvaṃ pakārehi paṭivijjhatīti attho.",
  "tika-s0201t:19_2": "Paññāva ñeyyāvaraṇappahānato pakārehi dhammasabhāvajotanaṭṭhena pajjototi paññāpajjoto.",
  "tika-s0201t:19_3": "Savāsanappahānato visesena hataṃ samugghātitaṃ vihataṃ,",
  "tika-s0201t:19_4": "paññāpajjotena vihataṃ paññāpajjotavihataṃ.",
  "tika-s0201t:19_5": "Muyhanti tena,",
  "tika-s0201t:19_6": "sayaṃ vā muyhati,",
  "tika-s0201t:19_7": "mohanamattameva vā tanti moho, avijjā,",
  "tika-s0201t:19_8": "sveva visayasabhāvapaṭicchādanato andhakārasarikkhatāya tamo viyāti tamo,",
  "tika-s0201t:19_9": "paññāpajjotavihato mohatamo etassāti paññāpajjotavihatamohatamo,",
  "tika-s0201t:19_10": "taṃ paññāpajjotavihatamohatamaṃ.",
  "tika-s0201t:19_11": "Sabbesampi hi khīṇāsavānaṃ satipi paññāpajjotena avijjandhakārassa vihatabhāve saddhāvimuttehi viya diṭṭhippattānaṃ",
  "tika-s0201t:19_12": "sāvakehi paccekasambuddhehi ca savāsanappahānena sammāsambuddhānaṃ kilesappahānassa viseso vijjatīti",
  "tika-s0201t:19_13": "sātisayena avijjāpahānena bhagavantaṃ thomento āha “paññāpajjotavihatamohatama”nti.",
  "tika-s0201t:20_0": "Atha vā antarena paropadesaṃ attano santāne accantaṃ avijjandhakāravigamassa nibbattitattā,",
  "tika-s0201t:20_1": "tathā sabbaññutāya balesu ca vasībhāvassa samadhigatattā,",
  "tika-s0201t:20_2": "parasantatiyañca dhammadesanātisayānubhāvena sammadeva tassa pavattitattā bhagavāva visesato mohatamavigamena",
  "tika-s0201t:20_3": "thometabboti āha “paññāpajjotavihatamohatama”nti.",
  "tika-s0201t:20_4": "Imasmiñca atthavikappe “paññāpajjoto”ti padena bhagavato paṭivedhapaññā viya desanāpaññāpi sāmaññaniddesena,",
  "tika-s0201t:20_5": "ekasesanayena vā saṅgahitāti daṭṭhabbaṃ.",
  "tika-s0201t:21_0": "Atha vā bhagavato ñāṇassa ñeyyapariyantikattā sakalañeyyadhammasabhāvāvabodhanasamatthena anāvaraṇañāṇasaṅkhātena",
  "tika-s0201t:21_1": "paññāpajjotena sabbañeyyadhammasabhāvacchādakassa mohandhakārassa vidhamitattā anaññasādhāraṇo bhagavato",
  "tika-s0201t:21_2": "mohatamavināsoti katvā vuttaṃ “paññāpajjotavihatamohatama”nti.",
  "tika-s0201t:21_3": "Ettha ca mohatamavidhamanante adhigatattā anāvaraṇañāṇaṃ kāraṇūpacārena sasantāne mohatamavidhamananti daṭṭhabbaṃ.",
  "tika-s0201t:21_4": "Abhinīhārasampattiyā savāsanappahānameva hi kilesānaṃ ñeyyāvaraṇappahānanti,",
  "tika-s0201t:21_5": "parasantāne pana mohatamavidhamanassa kāraṇabhāvato anāvaraṇañāṇaṃ “mohatamavidhamana”nti vuccatīti.",
  "tika-s0201t:22_0": "Kiṃ pana kāraṇaṃ avijjāsamugghātoyeveko pahānasampattivasena bhagavato thomanānimittaṃ gayhati,",
  "tika-s0201t:22_1": "na pana sātisayaṃ niravasesakilesappahānanti?",
  "tika-s0201t:22_2": "Tappahānavacaneneva tadekaṭṭhatāya sakalasaṃkilesagaṇasamugghātassa jotitabhāvato.",
  "tika-s0201t:22_3": "Na hi so tādiso kileso atthi,",
  "tika-s0201t:22_4": "yo niravasesaavijjāppahānena na pahīyatīti.",
  "tika-s0201t:23_0": "Atha vā vijjā viya sakalakusaladhammasamuppattiyā niravasesākusaladhammanibbattiyā saṃsārappavattiyā",
  "tika-s0201t:23_1": "ca avijjā padhānakāraṇanti tabbighātavacanena sakalasaṃkilesagaṇasamugghāto vuttoyeva hotīti vuttaṃ “paññāpajjotavihatamohatama”nti.",
  "tika-s0201t:24_0": "Narā ca amarā ca narāmarā,",
  "tika-s0201t:24_1": "saha narāmarehīti sanarāmaro,",
  "tika-s0201t:24_2": "sanarāmaro ca so loko cāti sanarāmaraloko.",
  "tika-s0201t:24_3": "Tassa garūti sanarāmaralokagaru,",
  "tika-s0201t:24_4": "taṃ sanarāmaralokagaruṃ.",
  "tika-s0201t:24_5": "Etena devamanussānaṃ viya tadavasiṭṭhasattānampi yathārahaṃ guṇavisesāvahatāya bhagavato upakāritaṃ dasseti.",
  "tika-s0201t:24_6": "Na cettha padhānāppadhānabhāvo codetabbo.",
  "tika-s0201t:24_7": "Añño hi saddakkamo,",
  "tika-s0201t:24_8": "añño atthakkamo.",
  "tika-s0201t:24_9": "Edisesu hi samāsapadesu padhānampi appadhānaṃ viya niddisīyati yathā “sarājikāya parisāyā”ti.",
  "tika-s0201t:24_10": "Kāmañcettha sattasaṅkhārokāsavasena tividho loko,",
  "tika-s0201t:24_11": "garubhāvassa pana adhippetattā garukaraṇasamatthasseva yujjanato sattalokassa vasena attho gahetabbo.",
  "tika-s0201t:24_12": "So hi lokīyanti ettha puññapāpāni tabbipāko cāti “loko”ti vuccati.",
  "tika-s0201t:24_13": "Amaraggahaṇena cettha upapattidevā adhippetā.",
  "tika-s0201t:25_0": "Atha vā samūhattho lokasaddo samudāyavasena lokīyati paññāpīyatīti.",
  "tika-s0201t:25_1": "Saha narehīti sanarā,",
  "tika-s0201t:25_2": "sanarā ca te amarā cāti sanarāmarā,",
  "tika-s0201t:25_3": "tesaṃ lokoti sanarāmaralokoti purimanayeneva yojetabbaṃ.",
  "tika-s0201t:25_4": "Amarasaddena cettha visuddhidevāpi saṅgayhanti.",
  "tika-s0201t:25_5": "Te hi maraṇābhāvato paramatthato amarā.",
  "tika-s0201t:25_6": "Narāmarānaṃyeva ca gahaṇaṃ ukkaṭṭhaniddesavasena yathā “satthā devamanussāna”nti.",
  "tika-s0201t:25_7": "Tathā hi sabbānatthaparihārapubbaṅgamāya niravasesahitasukhavidhānatapparāya niratisayāya payogasampattiyā",
  "tika-s0201t:25_8": "sadevamanussāya pajāya accantūpakāritāya aparimitanirupamappabhāvaguṇavisesasamaṅgitāya ca sabbasattuttamo",
  "tika-s0201t:25_9": "bhagavā aparimāṇāsu lokadhātūsu aparimāṇānaṃ sattānaṃ uttamagāravaṭṭhānaṃ.",
  "tika-s0201t:25_10": "Tena vuttaṃ “sanarāmaralokagaru”nti.",
  "tika-s0201t:26_0": "Sobhanaṃ gataṃ gamanaṃ etassāti sugato.",
  "tika-s0201t:26_1": "Bhagavato hi veneyyajanupasaṅkamanaṃ ekantena tesaṃ hitasukhanipphādanato sobhanaṃ,",
  "tika-s0201t:26_2": "tathā lakkhaṇānubyañjanapaṭimaṇḍitarūpakāyatāya dutavilambita-",
  "tika-s0201t:26_3": "khalitānukaḍḍhana-",
  "tika-s0201t:26_4": "nippīḷanukkuṭika-",
  "tika-s0201t:26_5": "kuṭilākulatādi-",
  "tika-s0201t:26_6": "dosarahita-",
  "tika-s0201t:26_7": "mavahasita-",
  "tika-s0201t:26_8": "rājahaṃsa-",
  "tika-s0201t:26_9": "vasabhavāraṇa-",
  "tika-s0201t:26_10": "migarājagamanaṃ kāyagamanaṃ ñāṇagamanañca vipulanimmalakaruṇā-",
  "tika-s0201t:26_11": "sativīriyādi-",
  "tika-s0201t:26_12": "guṇavisesasahitamabhinīhārato yāva mahābodhiṃ anavajjatāya sobhanamevāti.",
  "tika-s0201t:26_13": "Atha vā sayambhuñāṇena sakalamapi lokaṃ pariññābhisamayavasena parijānanto ñāṇena sammā gato avagatoti sugato.",
  "tika-s0201t:26_14": "Tathā lokasamudayaṃ pahānābhisamayavasena pajahanto anuppattidhammataṃ āpādento sammā gato atītoti sugato,",
  "tika-s0201t:26_15": "lokanirodhaṃ nibbānaṃ sacchikiriyābhisamayavasena sammā gato adhigatoti sugato,",
  "tika-s0201t:26_16": "lokanirodhagāminiṃ paṭipadaṃ bhāvanābhisamayavasena sammā gato paṭipannoti sugato.",
  "tika-s0201t:26_17": "“Sotāpattimaggena ye kilesā pahīnā,",
  "tika-s0201t:26_18": "te kilese na puneti na pacceti na paccāgacchatīti sugato”tiādinā nayena ayamattho vibhāvetabbo.",
  "tika-s0201t:26_19": "Atha vā sundaraṃ ṭhānaṃ sammāsambodhiṃ,",
  "tika-s0201t:26_20": "nibbānameva vā gato adhigatoti sugato.",
  "tika-s0201t:26_21": "Yasmā vā bhūtaṃ tacchaṃ atthasaṃhitaṃ veneyyānaṃ yathārahaṃ kālayuttameva ca dhammaṃ bhāsati,",
  "tika-s0201t:26_22": "tasmā sammā gadati vadatīti sugato da-",
  "tika-s0201t:26_23": "kārassa ta-",
  "tika-s0201t:26_24": "kāraṃ katvā.",
  "tika-s0201t:26_25": "Iti sobhanagamanatādīhi sugato,",
  "tika-s0201t:26_26": "taṃ sugataṃ.",
  "tika-s0201t:27_0": "Puññapāpakammehi upapajjanavasena gantabbato gatiyo,",
  "tika-s0201t:27_1": "upapattibhavavisesā.",
  "tika-s0201t:27_2": "Tā pana nirayādivasena pañcavidhā.",
  "tika-s0201t:27_3": "Tāhi sakalassapi bhavagāmikammassa ariyamaggādhigamena avipākārahabhāvakaraṇena nivattitattā bhagavā",
  "tika-s0201t:27_4": "pañcahipi gatīhi suṭṭhu mutto visaṃyuttoti āha “gativimutta”nti.",
  "tika-s0201t:27_5": "Etena bhagavato katthacipi gatiyā apariyāpannataṃ dasseti,",
  "tika-s0201t:27_6": "yato bhagavā “devātidevo”ti vuccati.",
  "tika-s0201t:27_7": "Tenevāha –",
  "tika-s0201t:28_0": "“Yena devūpapatyassa, gandhabbo vā vihaṅgamo;",
  "tika-s0201t:29_0": "Yakkhattaṃ yena gaccheyyaṃ, manussattañca abbaje;",
  "tika-s0201t:30_0": "Te mayhaṃ āsavā khīṇā, viddhastā vinaḷīkatā”ti. ;",
  "tika-s0201t:31_0": "Taṃtaṃgatisaṃvattanakānañhi kammakilesānaṃ aggamaggena bodhimūleyeva suppahīnattā natthi bhagavato gatipariyāpannatāti",
  "tika-s0201t:31_1": "accantameva bhagavā sabbabhavayonigati-",
  "tika-s0201t:31_2": "viññāṇaṭṭhiti-",
  "tika-s0201t:31_3": "sattāvāsa-",
  "tika-s0201t:31_4": "sattanikāyehi parimutto,",
  "tika-s0201t:31_5": "taṃ gativimuttaṃ.",
  "tika-s0201t:31_6": "Vandeti namāmi,",
  "tika-s0201t:31_7": "thomemīti vā attho.",
  "tika-s0201t:32_0": "Atha vā gativimuttanti anupādisesanibbānadhātuppattiyā bhagavantaṃ thometi.",
  "tika-s0201t:32_1": "Ettha hi dvīhi ākārehi bhagavato thomanā veditabbā attahitasampattito parahitapaṭipattito ca.",
  "tika-s0201t:32_2": "Tesu attahitasampatti anāvaraṇañāṇādhigamato savāsanānaṃ sabbesaṃ kilesānaṃ accantappahānato anupādisesanibbānappattito ca veditabbā,",
  "tika-s0201t:32_3": "parahitapaṭipatti lābhasakkārādinirapekkhacittassa sabbadukkhaniyyānikadhammadesanato viruddhesupi niccaṃ hitajjhāsayato ñāṇaparipākakālāgamanato ca.",
  "tika-s0201t:32_4": "Sā panettha āsayato payogato ca duvidhā parahitapaṭipatti,",
  "tika-s0201t:32_5": "tividhā ca attahitasampatti pakāsitā hoti. Kathaṃ?",
  "tika-s0201t:32_6": "“Karuṇāsītalahadaya”nti etena āsayato parahitapaṭipatti,",
  "tika-s0201t:32_7": "sammāgadanatthena sugatasaddena payogato parahitapaṭipatti,",
  "tika-s0201t:32_8": "“paññāpajjotavihatamohatamaṃ gativimutta”nti etehi catusaccapaṭivedhatthena ca sugatasaddena tividhāpi attahitasampatti,",
  "tika-s0201t:32_9": "avasiṭṭhaṭṭhena tena “paññāpajjotavihatamohatama”nti etena cāpi sabbāpi attahitasampattiparahitapaṭipatti pakāsitā hotīti.",
  "tika-s0201t:33_0": "Atha vā tīhi ākārehi bhagavato thomanā veditabbā –",
  "tika-s0201t:33_1": "hetuto phalato upakārato ca.",
  "tika-s0201t:33_2": "Tattha hetu mahākaruṇā,",
  "tika-s0201t:33_3": "sā paṭhamapadena dassitā.",
  "tika-s0201t:33_4": "Phalaṃ catubbidhaṃ ñāṇasampadā pahānasampadā ānubhāvasampadā rūpakāyasampadā cāti.",
  "tika-s0201t:33_5": "Tāsu ñāṇapahānasampadā dutiyapadena saccapaṭivedhatthena ca sugatasaddena pakāsitā honti,",
  "tika-s0201t:33_6": "ānubhāvasampadā pana tatiyapadena,",
  "tika-s0201t:33_7": "rūpakāyasampadā yathāvuttakāyagamanasobhanatthena sugatasaddena lakkhaṇānubyañjanapāripūriyā vinā tadabhāvato.",
  "tika-s0201t:33_8": "Upakāro anantaraṃ abāhiraṃ karitvā tividhayānamukhena vimuttidhammadesanā.",
  "tika-s0201t:33_9": "So sammāgadanatthena sugatasaddena pakāsito hotīti veditabbaṃ.",
  "tika-s0201t:34_0": "Tattha “karuṇāsītalahadaya”nti etena sammāsambodhiyā mūlaṃ dasseti.",
  "tika-s0201t:34_1": "Mahākaruṇāsañcoditamānaso hi bhagavā saṃsārapaṅkato sattānaṃ samuddharaṇatthaṃ katābhinīhāro anupubbena",
  "tika-s0201t:34_2": "pāramiyo pūretvā anuttaraṃ sammāsambodhiṃ adhigatoti karuṇā sammāsambodhiyā mūlaṃ.",
  "tika-s0201t:34_3": "“Paññāpajjotavihatamohatama”nti etena sammāsambodhiṃ dasseti.",
  "tika-s0201t:34_4": "Anāvaraṇañāṇapadaṭṭhānañhi maggañāṇaṃ,",
  "tika-s0201t:34_5": "maggañāṇapadaṭṭhānañca anāvaraṇañāṇaṃ “sammāsambodhī”ti vuccatīti.",
  "tika-s0201t:34_6": "Sammāgamanatthena sugatasaddena sammāsambodhiyā paṭipattiṃ dasseti līnuddhaccapatiṭṭhānāyūhanakāmasukhallikattakilamathānuyogasassatucchedābhinivesādi",
  "tika-s0201t:34_7": "antadvayarahitāya karuṇāpaññāpariggahitāya majjhimāya paṭipattiyā pakāsanato sugatasaddassa.",
  "tika-s0201t:34_8": "Itarehi sammāsambodhiyā padhānāppadhānabhedaṃ payojanaṃ dasseti.",
  "tika-s0201t:34_9": "Saṃsāramahoghato sattasantāraṇañhettha padhānaṃ payojanaṃ,",
  "tika-s0201t:34_10": "tadaññamappadhānaṃ.",
  "tika-s0201t:34_11": "Tesu padhānena parahitapaṭipattiṃ dasseti,",
  "tika-s0201t:34_12": "itarena attahitasampattiṃ,",
  "tika-s0201t:34_13": "tadubhayena attahitāya paṭipannādīsu catūsu puggalesu bhagavato catutthapuggalabhāvaṃ dasseti.",
  "tika-s0201t:34_14": "Tena ca anuttaradakkhiṇeyyabhāvaṃ uttamavandanīyabhāvaṃ attano ca vandanakiriyāya khettaṅgatabhāvaṃ dasseti.",
  "tika-s0201t:35_0": "Ettha ca karuṇāgahaṇena lokiyesu mahaggatabhāvappattāsādhāraṇaguṇadīpanato bhagavato sabbalokiyaguṇasampatti dassitā hoti,",
  "tika-s0201t:35_1": "paññāgahaṇena sabbaññutaññāṇapadaṭṭhānamaggañāṇadīpanato sabbalokuttaraguṇasampatti.",
  "tika-s0201t:35_2": "Tadubhayaggahaṇasiddho hi attho “sanarāmaralokagaru”ntiādinā vipañcīyatīti.",
  "tika-s0201t:35_3": "Karuṇāgahaṇena ca upagamanaṃ nirupakkilesaṃ dasseti,",
  "tika-s0201t:35_4": "paññāgahaṇena apagamanaṃ.",
  "tika-s0201t:35_5": "Tathā karuṇāgahaṇena lokasamaññānurūpaṃ bhagavato pavattiṃ dasseti lokavohāravisayattā karuṇāya,",
  "tika-s0201t:35_6": "paññāgahaṇena samaññāya anatidhāvanaṃ sabhāvānavabodhena hi dhammānaṃ samaññaṃ atidhāvitvā sattādiparāmasanaṃ hotīti.",
  "tika-s0201t:35_7": "Tathā karuṇāgahaṇena mahākaruṇāsamāpattivihāraṃ dasseti,",
  "tika-s0201t:35_8": "paññāgahaṇena tīsu kālesu appaṭihatañāṇaṃ catusaccañāṇaṃ catupaṭisambhidāñāṇaṃ catuvesārajjañāṇaṃ.",
  "tika-s0201t:36_0": "Karuṇāgahaṇena mahākaruṇāsamāpattiñāṇassa gahitattā sesāsādhāraṇañāṇāni,",
  "tika-s0201t:36_1": "cha abhiññā,",
  "tika-s0201t:36_2": "aṭṭhasu parisāsu akampanañāṇāni,",
  "tika-s0201t:36_3": "dasa balāni,",
  "tika-s0201t:36_4": "cuddasa buddhañāṇāni,",
  "tika-s0201t:36_5": "soḷasa ñāṇacariyā,",
  "tika-s0201t:36_6": "aṭṭhārasa buddhadhammā,",
  "tika-s0201t:36_7": "catucattālīsa ñāṇavatthūni,",
  "tika-s0201t:36_8": "sattasattatiñāṇavatthūnīti evamādīnaṃ anekesaṃ paññāpabhedānaṃ vasena ñāṇacāraṃ dasseti.",
  "tika-s0201t:36_9": "Tathā karuṇāgahaṇena caraṇasampattiṃ,",
  "tika-s0201t:36_10": "paññāgahaṇena vijjāsampattiṃ.",
  "tika-s0201t:36_11": "Karuṇāgahaṇena attādhipatitā,",
  "tika-s0201t:36_12": "paññāgahaṇena dhammādhipatitā.",
  "tika-s0201t:36_13": "Karuṇāgahaṇena lokanāthabhāvo,",
  "tika-s0201t:36_14": "paññāgahaṇena attanāthabhāvo.",
  "tika-s0201t:36_15": "Tathā karuṇāgahaṇena pubbakāribhāvo,",
  "tika-s0201t:36_16": "paññāgahaṇena kataññutā.",
  "tika-s0201t:36_17": "Tathā karuṇāgahaṇena aparantapatā,",
  "tika-s0201t:36_18": "paññāgahaṇena anattantapatā.",
  "tika-s0201t:36_19": "Karuṇāgahaṇena vā buddhakaradhammasiddhi,",
  "tika-s0201t:36_20": "paññāgahaṇena buddhabhāvasiddhi.",
  "tika-s0201t:36_21": "Tathā karuṇāgahaṇena paresaṃ tāraṇaṃ,",
  "tika-s0201t:36_22": "paññāgahaṇena sayaṃ taraṇaṃ.",
  "tika-s0201t:36_23": "Tathā karuṇāgahaṇena sabbasattesu anuggahacittatā,",
  "tika-s0201t:36_24": "paññāgahaṇena sabbadhammesu virattacittatā dassitā hoti.",
  "tika-s0201t:37_0": "Sabbesañca buddhaguṇānaṃ karuṇā ādi tannidānabhāvato,",
  "tika-s0201t:37_1": "paññā pariyosānaṃ tato uttari karaṇīyābhāvato.",
  "tika-s0201t:37_2": "Iti ādipariyosānadassanena sabbe buddhaguṇā dassitā honti.",
  "tika-s0201t:37_3": "Tathā karuṇāgahaṇena sīlakkhandhapubbaṅgamo samādhikkhandho dassito hoti.",
  "tika-s0201t:37_4": "Karuṇānidānañhi sīlaṃ tato pāṇātipātādiviratippavattito,",
  "tika-s0201t:37_5": "sā ca jhānattayasampayoginīti.",
  "tika-s0201t:37_6": "Paññāvacanena paññākkhandho.",
  "tika-s0201t:37_7": "Sīlañca sabbabuddhaguṇānaṃ ādi,",
  "tika-s0201t:37_8": "samādhi majjhe,",
  "tika-s0201t:37_9": "paññā pariyosānanti evampi ādimajjhapariyosānakalyāṇadassanena sabbe buddhaguṇā dassitā honti nayato dassitattā.",
  "tika-s0201t:37_10": "Eso eva hi niravasesato buddhaguṇānaṃ dassanupāyo,",
  "tika-s0201t:37_11": "yadidaṃ nayaggāhaṇaṃ.",
  "tika-s0201t:37_12": "Aññathā ko nāma samattho bhagavato guṇe anupadaṃ niravasesato dassetuṃ.",
  "tika-s0201t:37_13": "Tenevāha –",
  "tika-s0201t:38_0": "“Buddhopi buddhassa bhaṇeyya vaṇṇaṃ;",
  "tika-s0201t:39_0": "Kappampi ce aññamabhāsamāno.",
  "tika-s0201t:40_0": "Khīyetha kappo ciradīghamantare;",
  "tika-s0201t:41_0": "Vaṇṇo na khīyetha tathāgatassā”ti. ;",
  "tika-s0201t:42_0": "Teneva ca āyasmatā sāriputtattherenapi buddhaguṇaparicchedanaṃ pati anuyuttena “no hetaṃ,",
  "tika-s0201t:42_1": "bhante”ti paṭikkhipitvā “apica me, bhante,",
  "tika-s0201t:42_2": "dhammanvayo vidito”ti vuttaṃ.",
  "tika-s0201t:43_0": "2.",
  "tika-s0201t:43_1": "Evaṃ saṅkhepena sakalasabbaññuguṇehi bhagavantaṃ abhitthavitvā idāni saddhammaṃ thometuṃ “buddhopī”tiādimāha.",
  "tika-s0201t:43_2": "Tattha buddhoti kattuniddeso.",
  "tika-s0201t:43_3": "Buddhabhāvanti kammaniddeso.",
  "tika-s0201t:43_4": "Bhāvetvā sacchikatvāti ca pubbakālakiriyāniddeso.",
  "tika-s0201t:43_5": "Yanti aniyamato kammaniddeso.",
  "tika-s0201t:43_6": "Upagatoti aparakālakiriyāniddeso.",
  "tika-s0201t:43_7": "Vandeti kiriyāniddeso.",
  "tika-s0201t:43_8": "Tanti niyamanaṃ.",
  "tika-s0201t:43_9": "Dhammanti vandanakiriyāya kammaniddeso.",
  "tika-s0201t:43_10": "Gatamalaṃ anuttaranti ca tabbisesanaṃ.",
  "tika-s0201t:44_0": "Tattha buddhasaddassa tāva “bujjhitā saccānīti buddho,",
  "tika-s0201t:44_1": "bodhetā pajāyāti buddho”tiādinā niddesanayena attho veditabbo.",
  "tika-s0201t:44_2": "Atha vā savāsanāya aññāṇaniddāya accantavigamato,",
  "tika-s0201t:44_3": "buddhiyā vā vikasitabhāvato buddhavāti buddho jāgaraṇavikasanatthavasena.",
  "tika-s0201t:44_4": "Atha vā kassacipi ñeyyadhammassa anavabuddhassa abhāvena ñeyyavisesassa kammabhāvena aggahaṇato kammavacanicchāya",
  "tika-s0201t:44_5": "abhāvena avagamanatthavaseneva kattuniddeso labbhatīti buddhavāti buddho yathā “dikkhito na dadātī”ti.",
  "tika-s0201t:44_6": "Atthato pana pāramitāparibhāvito sayambhuñāṇena saha vāsanāya vihataviddhastaniravasesakileso mahākaruṇāsabbaññutaññāṇādiaparimeyyaguṇagaṇādhāro",
  "tika-s0201t:44_7": "khandhasantāno buddho. Yathāha –",
  "tika-s0201t:45_0": "“Buddhoti yo so bhagavā sayambhū.",
  "tika-s0201t:45_1": "Anācariyako pubbe ananussutesu dhammesu sāmaṃ saccāni abhisambujjhi,",
  "tika-s0201t:45_2": "tattha ca sabbaññutaṃ patto balesu ca vasībhāva”nti.",
  "tika-s0201t:46_0": "Api-",
  "tika-s0201t:46_1": "saddo sambhāvane.",
  "tika-s0201t:46_2": "Tena “evaṃ guṇavisesayutto sopi nāma bhagavā”ti vakkhamānaguṇe dhamme sambhāvanaṃ dīpeti.",
  "tika-s0201t:46_3": "Buddhabhāvanti sammāsambodhiṃ.",
  "tika-s0201t:46_4": "Bhāvetvāti uppādetvā vaḍḍhetvā ca.",
  "tika-s0201t:46_5": "Sacchikatvāti paccakkhaṃ katvā.",
  "tika-s0201t:46_6": "Upagatoti patto,",
  "tika-s0201t:46_7": "adhigatoti attho.",
  "tika-s0201t:46_8": "Etassa “buddhabhāva”nti etena sambandho.",
  "tika-s0201t:46_9": "Gatamalanti vigatamalaṃ,",
  "tika-s0201t:46_10": "niddosanti attho.",
  "tika-s0201t:46_11": "Vandeti paṇamāmi,",
  "tika-s0201t:46_12": "thomemi vā.",
  "tika-s0201t:46_13": "Anuttaranti uttararahitaṃ,",
  "tika-s0201t:46_14": "lokuttaranti attho.",
  "tika-s0201t:46_15": "Dhammanti yathānusiṭṭhaṃ paṭipajjamāne apāyato ca saṃsārato ca apatamāne katvā dhāretīti dhammo.",
  "tika-s0201t:46_16": "Ayañhettha saṅkhepattho –",
  "tika-s0201t:46_17": "evaṃ vividhaguṇagaṇasamannāgato buddhopi bhagavā yaṃ ariyamaggasaṅkhātaṃ dhammaṃ bhāvetvā,",
  "tika-s0201t:46_18": "phalanibbānasaṅkhātaṃ pana sacchikatvā anuttaraṃ sammāsambodhiṃ adhigato,",
  "tika-s0201t:46_19": "tametaṃ buddhānampi buddhabhāvahetubhūtaṃ sabbadosamalarahitaṃ attano uttaritarābhāvena anuttaraṃ paṭivedhasaddhammaṃ namāmīti.",
  "tika-s0201t:46_20": "Pariyattisaddhammassāpi tappakāsanattā idha saṅgaho daṭṭhabbo.",
  "tika-s0201t:47_0": "Atha vā “abhidhammanayasamuddaṃ adhigacchi,",
  "tika-s0201t:47_1": "tīṇi piṭakāni sammasī”ti ca aṭṭhakathāyaṃ vuttattā pariyattidhammassapi sacchikiriyāsammasanapariyāyo labbhatīti sopi idha vutto evāti daṭṭhabbaṃ.",
  "tika-s0201t:47_2": "Tathā “yaṃ dhammaṃ bhāvetvā saccikatvā”ti ca vuttattā buddhakaradhammabhūtāhi pāramitāhi saha pubbabhāge",
  "tika-s0201t:47_3": "adhisīlasikkhādayopi idha dhammasaddena saṅgahitāti veditabbaṃ.",
  "tika-s0201t:47_4": "Tāpi hi malapaṭipakkhatāya gatamalā anaññasādhāraṇatāya anuttarā cāti.",
  "tika-s0201t:47_5": "Tathā hi sattānaṃ sakalavaṭṭadukkhanissaraṇatthāya katamahābhinīhāro mahākaruṇādhivāsapesalajjhāsayo",
  "tika-s0201t:47_6": "paññāvisesaparidhotanimmalānaṃ dānadamasaṃyamādīnaṃ uttamadhammānaṃ satasahassādhikāni kappānaṃ cattāri",
  "tika-s0201t:47_7": "asaṅkhyeyyāni sakkaccaṃ nirantaraṃ niravasesānaṃ bhāvanāpaccakkhakaraṇehi kammādīsu adhigatavasībhāvo",
  "tika-s0201t:47_8": "acchariyācinteyyamahānubhāvo adhisīlādhicittānaṃ paramukkaṃsapāramippatto bhagavā paccayākāre catuvīsatikoṭisatasahassamukhena",
  "tika-s0201t:47_9": "mahāvajirañāṇaṃ pesetvā anuttaraṃ sammāsambodhiṃ abhisambuddhoti.",
  "tika-s0201t:48_0": "Ettha ca “bhāvetvā”ti etena vijjāsampadāya dhammaṃ thometi,",
  "tika-s0201t:48_1": "“sacchikatvā”ti etena vimuttisampadāya.",
  "tika-s0201t:48_2": "Tathā paṭhamena jhānasampadāya,",
  "tika-s0201t:48_3": "dutiyena vimokkhasampadāya.",
  "tika-s0201t:48_4": "Paṭhamena vā samādhisampadāya,",
  "tika-s0201t:48_5": "dutiyena samāpattisampadāya.",
  "tika-s0201t:48_6": "Atha vā paṭhamena khayeñāṇabhāvena,",
  "tika-s0201t:48_7": "dutiyena anuppādeñāṇabhāvena.",
  "tika-s0201t:48_8": "Purimena vā vijjūpamatāya,",
  "tika-s0201t:48_9": "dutiyena vajirūpamatāya.",
  "tika-s0201t:48_10": "Purimena vā virāgasampattiyā,",
  "tika-s0201t:48_11": "dutiyena nirodhasampattiyā.",
  "tika-s0201t:48_12": "Tathā paṭhamena niyyānabhāvena,",
  "tika-s0201t:48_13": "dutiyena nisssaraṇabhāvena.",
  "tika-s0201t:48_14": "Paṭhamena vā hetubhāvena,",
  "tika-s0201t:48_15": "dutiyena asaṅkhatabhāvena.",
  "tika-s0201t:48_16": "Paṭhamena vā dassanabhāvena,",
  "tika-s0201t:48_17": "dutiyena vivekabhāvena.",
  "tika-s0201t:48_18": "Paṭhamena vā adhipatibhāvena,",
  "tika-s0201t:48_19": "dutiyena amatabhāvena dhammaṃ thometi.",
  "tika-s0201t:48_20": "Atha vā “yaṃ dhammaṃ bhāvetvā buddhabhāvaṃ upagato”ti etena svākkhātatāya dhammaṃ thometi.",
  "tika-s0201t:48_21": "“Sacchikatvā”ti etena sandiṭṭhikatāya.",
  "tika-s0201t:48_22": "Tathā purimena akālikatāya,",
  "tika-s0201t:48_23": "pacchimena ehipassikatāya.",
  "tika-s0201t:48_24": "Purimena vā opaneyyikatāya,",
  "tika-s0201t:48_25": "pacchimena paccattaṃ veditabbatāya dhammaṃ thometi.",
  "tika-s0201t:48_26": "“Gatamala”nti iminā saṃkilesābhāvadīpanena dhammassa parisuddhataṃ dasseti,",
  "tika-s0201t:48_27": "“anuttara”nti etena aññassa visiṭṭhassa abhāvadīpanena vipulaparipuṇṇataṃ.",
  "tika-s0201t:48_28": "Paṭhamena vā pahānasampadaṃ dhammassa dasseti,",
  "tika-s0201t:48_29": "dutiyena sabhāvasampadaṃ.",
  "tika-s0201t:48_30": "Bhāvetabbatāya vā dhammassa gatamalabhāvo yojetabbo.",
  "tika-s0201t:48_31": "Bhāvanāguṇena hi so dosānaṃ samugghātako hotīti.",
  "tika-s0201t:48_32": "Sacchikātabbabhāvena anuttarabhāvo yojetabbo.",
  "tika-s0201t:48_33": "Sacchikiriyānibbattito hi taduttarikaraṇīyābhāvato anaññasādhāraṇatāya anuttaroti.",
  "tika-s0201t:48_34": "Tathā “bhāvetvā”ti etena saha pubbabhāgasīlādīhi sekkhā sīlasamādhipaññākkhandhā dassitā honti,",
  "tika-s0201t:48_35": "“sacchikatvā”ti etena saha asaṅkhatāya dhātuyā asekkhā sīlasamādhipaññākkhandhā dassitā hontīti.",
  "tika-s0201t:49_0": "3.",
  "tika-s0201t:49_1": "Evaṃ saṅkhepeneva sabbadhammaguṇehi saddhammaṃ abhitthavitvā idāni ariyasaṅghaṃ thometuṃ “sugatassā”tiādimāha.",
  "tika-s0201t:49_2": "Tattha sugatassāti sambandhaniddeso,",
  "tika-s0201t:49_3": "tassa “puttāna”nti etena sambandho.",
  "tika-s0201t:49_4": "Orasānanti puttavisesanaṃ.",
  "tika-s0201t:49_5": "Mārasenamathanānanti orasaputtabhāve kāraṇaniddeso.",
  "tika-s0201t:49_6": "Tena kilesappahānameva bhagavato orasaputtabhāve kāraṇaṃ anujānātīti dasseti.",
  "tika-s0201t:49_7": "Aṭṭhannanti gaṇanaparicchedaniddeso.",
  "tika-s0201t:49_8": "Tena satipi tesaṃ sattavisesabhāvena anekasahassasaṅkhābhāve imaṃ gaṇanaparicchedaṃ nātivattantīti dasseti maggaṭṭhaphalaṭṭhabhāvānātivattanato.",
  "tika-s0201t:49_9": "Samūhanti samudāyaniddeso.",
  "tika-s0201t:49_10": "Ariyasaṅghanti guṇavisiṭṭhasaṅghāṭabhāvaniddeso.",
  "tika-s0201t:49_11": "Tena asabhipi ariyapuggalānaṃ kāyasāmaggiyaṃ ariyasaṅghabhāvaṃ dasseti diṭṭhisīlasāmaññena saṃhatabhāvato.",
  "tika-s0201t:50_0": "Tattha urasi bhavā jātā saṃvaddhā ca orasā.",
  "tika-s0201t:50_1": "Yathā hi sattānaṃ orasaputtā attajātatāya pitu santakassa dāyajjassa visesena bhāgino honti,",
  "tika-s0201t:50_2": "evameva tepi ariyapuggalā sammāsambuddhassa dhammassavanante ariyāya jātiyā jātatāya bhagavato santakassa",
  "tika-s0201t:50_3": "vimuttisukhassa ariyadhammaratanassa ca ekantabhāginoti orasā viya orasā.",
  "tika-s0201t:50_4": "Atha vā bhagavato dhammadesanānubhāvena ariyabhūmiṃ okkamamānā okkantā ca ariyasāvakā bhagavato urena",
  "tika-s0201t:50_5": "vāyāmajanitābhijātitāya nippariyāyena “orasaputtā”ti vattabbataṃ arahanti.",
  "tika-s0201t:50_6": "Sāvakehi pavattiyamānāpi hi dhammadesanā “bhagavato dhammadesanā”icceva vuccati taṃmūlikattā lakkhaṇādivisesābhāvato ca.",
  "tika-s0201t:51_0": "Yadipi ariyasāvakānaṃ ariyamaggādhigamasamaye bhagavato viya tadantarāya karaṇatthaṃ devaputtamāro,",
  "tika-s0201t:51_1": "māravāhinī vā na ekantena apasādeti,",
  "tika-s0201t:51_2": "tehi pana apasādetabbatāya kāraṇe vimathite tepi vimathitā eva nāma hontīti āha –",
  "tika-s0201t:51_3": "“mārasenamathanāna”nti.",
  "tika-s0201t:51_4": "Imasmiṃ panatthe “māramārasenamathanāna”nti vattabbe “mārasenamathanāna”nti ekadesasarūpekaseso katoti daṭṭhabbaṃ.",
  "tika-s0201t:51_5": "Atha vā khandhābhisaṅkhāramārānaṃ viya devaputtamārassapi guṇamāraṇe sahāyabhāvūpagamanato kilesabalakāyo “senā”ti vuccati.",
  "tika-s0201t:51_6": "Yathāha “kāmā te paṭhamā senā”tiādi.",
  "tika-s0201t:51_7": "Sā ca tehi diyaḍḍhasahassabhedā anantabhedā vā kilesavāhinī satidhammavicayavīriyasamathādiguṇapaharaṇehi",
  "tika-s0201t:51_8": "odhiso vimathitā vihatā viddhastā cāti mārasenamathanā,",
  "tika-s0201t:51_9": "ariyasāvakā.",
  "tika-s0201t:51_10": "Etena tesaṃ bhagavato anujātaputtataṃ dasseti.",
  "tika-s0201t:52_0": "Ārakattā kilesehi,",
  "tika-s0201t:52_1": "anaye na iriyanato,",
  "tika-s0201t:52_2": "aye ca iriyanato ariyā niruttinayena.",
  "tika-s0201t:52_3": "Atha vā sadevakena lokena “saraṇa”nti araṇīyato upagantabbato upagatānañca tadatthasiddhito ariyā,",
  "tika-s0201t:52_4": "ariyānaṃ saṅghoti ariyasaṅgho,",
  "tika-s0201t:52_5": "ariyo ca so saṅgho cāti vā ariyasaṅgho,",
  "tika-s0201t:52_6": "taṃ ariyasaṅghaṃ.",
  "tika-s0201t:52_7": "Bhagavato aparabhāge buddhadhammaratanānampi samadhigamo saṅgharatanādhīnoti ariyasaṅghassa bahūpakārataṃ",
  "tika-s0201t:52_8": "dassetuṃ idheva “sirasā vande”ti vuttanti daṭṭhabbaṃ.",
  "tika-s0201t:53_0": "Ettha ca “sugatassa orasānaṃ puttāna”nti etena ariyasaṅghassa pabhavasampadaṃ dasseti,",
  "tika-s0201t:53_1": "“mārasenamathanāna”nti etena pahānasampadaṃ sakalasaṃkilesappahānadīpanato.",
  "tika-s0201t:53_2": "“Aṭṭhannampi samūha”nti etena ñāṇasampadaṃ maggaṭṭhaphalaṭṭhabhāvadīpanato.",
  "tika-s0201t:53_3": "“Ariyasaṅgha”nti etena pabhāvasampadaṃ dasseti sabbasaṅghānaṃ aggabhāvadīpanato.",
  "tika-s0201t:53_4": "Atha vā “sugatassa orasānaṃ puttāna”nti ariyasaṅghassa visuddhanissayabhāvadīpanaṃ,",
  "tika-s0201t:53_5": "“mārasenamathanāna”nti sammāujuñāyasāmīcippaṭipannabhāvadīpanaṃ,",
  "tika-s0201t:53_6": "“aṭṭhannampi samūha”nti āhuneyyādibhāvadīpanaṃ,",
  "tika-s0201t:53_7": "“ariyasaṅgha”nti anuttarapuññakkhettabhāvadīpanaṃ.",
  "tika-s0201t:53_8": "Tathā “sugatassa orasānaṃ puttāna”nti etena ariyasaṅghassa lokuttarasaraṇagamanasabbhāvaṃ dīpeti.",
  "tika-s0201t:53_9": "Lokuttarasaraṇagamanena hi te bhagavato orasaputtā jātā.",
  "tika-s0201t:53_10": "“Mārasenamathanāna”nti etena abhinīhārasampadāsiddhaṃ pubbabhāge sammāpaṭipattiṃ dasseti.",
  "tika-s0201t:53_11": "Katābhinīhārā hi sammāpaṭipannā māraṃ māraparisaṃ vā abhivijinanti.",
  "tika-s0201t:53_12": "“Aṭṭhannampi samūha”nti etena paṭividdhastavipakkhe sekkhāsekkhadhamme dasseti puggalādhiṭṭhānena maggaphaladhammānaṃ pakāsitattā.",
  "tika-s0201t:53_13": "“Ariyasaṅgha”nti aggadakkhiṇeyyabhāvaṃ dasseti.",
  "tika-s0201t:53_14": "Saraṇagamanañca sāvakānaṃ sabbaguṇānaṃ ādi,",
  "tika-s0201t:53_15": "sapubbabhāgapaṭipadā sekkhā sīlakkhandhādayo majjhe,",
  "tika-s0201t:53_16": "asekkhā sīlakkhandhādayo pariyosānanti ādimajjhapariyosānakalyāṇā saṅkhepato sabbe ariyasaṅghaguṇā pakāsitā honti.",
  "tika-s0201t:54_0": "4.",
  "tika-s0201t:54_1": "Evaṃ gāthāttayena saṅkhepato sakalaguṇasaṃkittanamukhena ratanattayassa paṇāmaṃ katvā idāni taṃnipaccakāraṃ",
  "tika-s0201t:54_2": "yathādhippete payojane pariṇāmento “iti me”tiādimāha.",
  "tika-s0201t:54_3": "Tattha ratijananaṭṭhena ratanaṃ,",
  "tika-s0201t:54_4": "buddhadhammasaṅghā.",
  "tika-s0201t:54_5": "Tesañhi “itipi so bhagavā”tiādinā yathābhūtaguṇe āvajjentassa amatādhigamahetubhūtaṃ anappakaṃ pītipāmojjaṃ uppajjati. Yathāha –",
  "tika-s0201t:55_0": "“Yasmiṃ mahānāma,",
  "tika-s0201t:55_1": "samaye ariyasāvako tathāgataṃ anussarati,",
  "tika-s0201t:55_2": "nevassa tasmiṃ samaye rāgapariyuṭṭhitaṃ cittaṃ hoti,",
  "tika-s0201t:55_3": "na dosa…pe…",
  "tika-s0201t:55_4": "na mohapariyuṭṭhitaṃ cittaṃ hoti…pe…",
  "tika-s0201t:55_5": "ujugatacitto kho mahānāma,",
  "tika-s0201t:55_6": "ariyasāvako labhati atthavedaṃ,",
  "tika-s0201t:55_7": "labhati dhammavedaṃ,",
  "tika-s0201t:55_8": "labhati dhammūpasaṃhitaṃ pāmojjaṃ,",
  "tika-s0201t:55_9": "pamuditassa pīti jāyatī”tiādi.",
  "tika-s0201t:56_0": "Cittīkatādibhāvo vā ratanaṭṭho. Vuttañhetaṃ –",
  "tika-s0201t:57_0": "“Cittīkataṃ mahagghañca, atulaṃ dullabhadassanaṃ;",
  "tika-s0201t:58_0": "Anomasattaparibhogaṃ, ratanaṃ tena vuccatī”ti. ;",
  "tika-s0201t:59_0": "Cittikatabhāvādayo ca anaññasādhāraṇā buddhādīsu eva labbhantīti.",
  "tika-s0201t:60_0": "Vandanāva vandanāmayaṃ yathā “dānamayaṃ sīlamaya”nti.",
  "tika-s0201t:60_1": "Vandanā cettha kāyavācācittehi tiṇṇaṃ ratanānaṃ guṇaninnatā,",
  "tika-s0201t:60_2": "thomanā vā.",
  "tika-s0201t:60_3": "Pujjabhavaphalanibbattanato puññaṃ,",
  "tika-s0201t:60_4": "attano santānaṃ punātīti vā.",
  "tika-s0201t:60_5": "Suvihatantarāyoti suṭṭhu vihatantarāyo.",
  "tika-s0201t:60_6": "Etena attano pasādasampattiyā ratanattayassa ca khettabhāvasampattiyā taṃ puññaṃ atthappakāsanassa upaghātakaupaddavānaṃ vihanane samatthanti dasseti.",
  "tika-s0201t:60_7": "Hutvāti pubbakālakiriyā.",
  "tika-s0201t:60_8": "Tassa “atthaṃ pakāsayissāmī”ti etena sambandho.",
  "tika-s0201t:60_9": "Tassāti yaṃ ratanattayavandanāmayaṃ puññaṃ, tassa.",
  "tika-s0201t:60_10": "Ānubhāvenāti balena.",
  "tika-s0201t:61_0": "5.",
  "tika-s0201t:61_1": "Evaṃ ratanattayassa nipaccakāre payojanaṃ dassetvā idāni yassā dhammadesanāya atthaṃ saṃvaṇṇetukāmo,",
  "tika-s0201t:61_2": "tassā tāva guṇābhitthavanavasena upaññāpanatthaṃ “majjhimapamāṇasuttaṅkitassā”tiādi vuttaṃ.",
  "tika-s0201t:61_3": "Tattha majjhimapamāṇasuttaṅkitassāti nātidīghanātikhuddakapamāṇehi suttantehi lakkhitassa.",
  "tika-s0201t:61_4": "Yathā hi dīghāgame dīghapamāṇāni suttāni,",
  "tika-s0201t:61_5": "yathā ca saṃyuttaṅguttarāgamesu dvīsu khuddakapamāṇāni,",
  "tika-s0201t:61_6": "na evaṃ idha.",
  "tika-s0201t:61_7": "Idha pana pamāṇato majjhimāni suttāni.",
  "tika-s0201t:61_8": "Tena vuttaṃ “majjhimapamāṇasuttaṅkitassāti nātidīghanātikhuddakapamāṇehi suttantehi lakkhitassati attho”ti.",
  "tika-s0201t:61_9": "Etena “majjhimo”ti ayaṃ imassa atthānugatasamaññāti dasseti.",
  "tika-s0201t:61_10": "Nanu ca suttāni eva āgamo,",
  "tika-s0201t:61_11": "kassa pana suttehi aṅkananti?",
  "tika-s0201t:61_12": "Saccametaṃ paramatthato,",
  "tika-s0201t:61_13": "suttāni pana upādāya paññatto āgamo.",
  "tika-s0201t:61_14": "Yatheva hi atthabyañjanasamudāye “sutta”nti vohāro,",
  "tika-s0201t:61_15": "evaṃ suttasamudāye ayaṃ “āgamo”ti vohāro.",
  "tika-s0201t:61_16": "Idhāti imasmiṃ sāsane.",
  "tika-s0201t:61_17": "Āgamissanti ettha,",
  "tika-s0201t:61_18": "etena etasmā vā attatthaparatthādayoti āgamo,",
  "tika-s0201t:61_19": "ādikalyāṇādiguṇasampattiyā uttamaṭṭhena taṃtaṃabhipatthitasamiddhihetutāya paṇḍitehi varitabbato varo,",
  "tika-s0201t:61_20": "āgamo ca so varo cāti āgamavaro.",
  "tika-s0201t:61_21": "Āgamasammatehi vā varoti āgamavaro,",
  "tika-s0201t:61_22": "majjhimo ca so āgamavaro cāti majjhimāgamavaro, tassa.",
  "tika-s0201t:62_0": "Buddhānaṃ anubuddhānaṃ buddhānubuddhā,",
  "tika-s0201t:62_1": "buddhānaṃ saccapaṭivedhaṃ anugamma paṭividdhasaccā aggasāvakādayo ariyā.",
  "tika-s0201t:62_2": "Tehi atthasaṃvaṇṇanāguṇasaṃvaṇṇanānaṃ vasena saṃvaṇṇitassa.",
  "tika-s0201t:62_3": "Atha vā buddhā ca anubuddhā ca buddhānubuddhāti yojetabbaṃ.",
  "tika-s0201t:62_4": "Sammāsambuddheneva hi vinayasuttābhidhammānaṃ pakiṇṇakadesanādivasena yo paṭhamaṃ attho vibhatto,",
  "tika-s0201t:62_5": "so eva pacchā tassa tassa saṃvaṇṇanāvasena saṅgītikārehi saṅgahaṃ āropitoti.",
  "tika-s0201t:62_6": "Paravādamathanassāti aññatitthiyānaṃ vādanimmathanassa,",
  "tika-s0201t:62_7": "tesaṃ diṭṭhigatabhañjanassāti attho.",
  "tika-s0201t:62_8": "Ayañhi āgamo mūlapariyāyasuttasabbāsavasuttādīsu diṭṭhigatikānaṃ diṭṭhigatadosavibhāvanato saccakasuttaṃ",
  "tika-s0201t:62_9": "upālisuttādīsu saccakādīnaṃ micchāvādanimmathanadīpanato visesato “paravādamathano”ti thomitoti.",
  "tika-s0201t:62_10": "Saṃvaṇṇanāsu cāyaṃ ācariyassa pakati,",
  "tika-s0201t:62_11": "yā taṃtaṃsaṃvaṇṇanāsu ādito tassa tassa saṃvaṇṇetabbassa dhammassa visesaguṇakittanena thomanā.",
  "tika-s0201t:62_12": "Tathā hi sumaṅgalavilāsinīsāratthapakāsinīmanorathapūraṇīsu aṭṭhasālinīādīsu ca yathākkamaṃ “saddhāvahaguṇassa,",
  "tika-s0201t:62_13": "ñāṇappabhedajananassa,",
  "tika-s0201t:62_14": "dhammakathikapuṅgavānaṃ vicittapaṭibhānajananassa,",
  "tika-s0201t:62_15": "tassa gambhīrañāṇehi ogāḷhassa abhiṇhaso nānānayavicittassa abhidhammassā”tiādinā thomanā katā.",
  "tika-s0201t:63_0": "6.",
  "tika-s0201t:63_1": "Attho kathīyati etāyāti atthakathā,",
  "tika-s0201t:63_2": "sā eva aṭṭhakathā ttha-",
  "tika-s0201t:63_3": "kārassa ṭṭha-",
  "tika-s0201t:63_4": "kāraṃ katvā yathā “dukkhassa pīḷanaṭṭho”ti āditotiādimhi paṭhamasaṅgītiyaṃ.",
  "tika-s0201t:63_5": "Chaḷabhiññatāya paramena cittissariyabhāvena samannāgatattā jhānādīsu pañcavidhavasitāsabbhāvato ca vasino,",
  "tika-s0201t:63_6": "therā mahākassapādayo.",
  "tika-s0201t:63_7": "Tesaṃ satehi pañcahi.",
  "tika-s0201t:63_8": "Yāti yā aṭṭhakathā.",
  "tika-s0201t:63_9": "Saṅgītāti atthaṃ pakāsetuṃ yuttaṭṭhāne “ayaṃ etassa attho,",
  "tika-s0201t:63_10": "ayaṃ etassa attho”ti saṅgahetvā vuttā.",
  "tika-s0201t:63_11": "Anusaṅgītā ca yasattherādīhi pacchāpi dutiyatatiyasaṅgītīsu.",
  "tika-s0201t:63_12": "Iminā attano saṃvaṇṇanāya āgamanasuddhiṃ dasseti.",
  "tika-s0201t:64_0": "7.",
  "tika-s0201t:64_1": "Sīhassa lānato gahaṇato sīhaḷo,",
  "tika-s0201t:64_2": "sīhakumāro.",
  "tika-s0201t:64_3": "Taṃvaṃsajātatāya tambapaṇṇidīpe khattiyānaṃ,",
  "tika-s0201t:64_4": "tesaṃ nivāsatāya tambapaṇṇidīpassa ca sīhaḷabhāvo veditabbo.",
  "tika-s0201t:64_5": "Ābhatāti jambudīpato ānītā.",
  "tika-s0201t:64_6": "Athāti pacchā.",
  "tika-s0201t:64_7": "Aparabhāge hi nikāyantaraladdhīhi asaṅkaratthaṃ sīhaḷabhāsāya aṭṭhakathā ṭhapitāti.",
  "tika-s0201t:64_8": "Tena mūlaṭṭhakathā sabbasādhāraṇā na hotīti idaṃ atthappakāsanaṃ ekantena karaṇīyanti dasseti.",
  "tika-s0201t:64_9": "Tenevāha “dīpavāsīnamatthāyā”ti.",
  "tika-s0201t:64_10": "Tattha dīpavāsīnanti jambudīpavāsīnaṃ,",
  "tika-s0201t:64_11": "sīhaḷadīpavāsīnaṃ vā atthāya sīhaḷabhāsāya ṭhapitāti yojanā.",
  "tika-s0201t:65_0": "8.",
  "tika-s0201t:65_1": "Apanetvānāti kañcukasadisaṃ sīhaḷabhāsaṃ apanetvā.",
  "tika-s0201t:65_2": "Tatoti aṭṭhakathāto.",
  "tika-s0201t:65_3": "Ahanti attānaṃ niddisati,",
  "tika-s0201t:65_4": "manoramaṃ bhāsanti māgadhabhāsaṃ.",
  "tika-s0201t:65_5": "Sā hi sabhāvaniruttibhūtā paṇḍitānaṃ manaṃ ramayatīti.",
  "tika-s0201t:65_6": "Tenevāha “tantinayānucchavika”nti,",
  "tika-s0201t:65_7": "pāḷigatiyā anulomikaṃ pāḷibhāsāyānuvidhāyininti attho.",
  "tika-s0201t:65_8": "Vigatadosanti asabhāvaniruttibhāsantararahitaṃ.",
  "tika-s0201t:66_0": "9.",
  "tika-s0201t:66_1": "Samayaṃ avilomentoti siddhantaṃ avirodhento.",
  "tika-s0201t:66_2": "Etena atthadosābhāvamāha.",
  "tika-s0201t:66_3": "Aviruddhattā eva hi theravādāpi idha pakāsīyissanti.",
  "tika-s0201t:66_4": "Theravaṃsadīpānanti thirehi sīlakkhandhādīhi samannāgatattā therā,",
  "tika-s0201t:66_5": "mahākassapādayo.",
  "tika-s0201t:66_6": "Tehi āgatā ācariyaparamparā theravaṃso,",
  "tika-s0201t:66_7": "tappariyāpannā hutvā āgamādhigamasampannattā paññāpajjotena tassa samujjalanato theravaṃsadīpā,",
  "tika-s0201t:66_8": "mahāvihāravāsino, tesaṃ.",
  "tika-s0201t:66_9": "Vividhehi ākārehi nicchīyatīti vinicchayo,",
  "tika-s0201t:66_10": "gaṇṭhiṭṭhānesu khīlamaddanākārena pavattā vimaticchedanī kathā.",
  "tika-s0201t:66_11": "Suṭṭhu nipuṇo saṇho vinicchayo etesanti sunipuṇavinicchayā.",
  "tika-s0201t:66_12": "Atha vā vinicchinotīti vinicchayo,",
  "tika-s0201t:66_13": "yathāvuttatthavisayaṃ ñāṇaṃ.",
  "tika-s0201t:66_14": "Suṭṭhu nipuṇo cheko vinicchayo etesanti yojetabbaṃ.",
  "tika-s0201t:66_15": "Etena mahākassapāditheraparamparābhato,",
  "tika-s0201t:66_16": "tato eva ca aviparīto saṇho sukhumo mahāvihāravāsīnaṃ vinicchayoti tassa pamāṇabhūtataṃ dasseti.",
  "tika-s0201t:67_0": "10.",
  "tika-s0201t:67_1": "Sujanassa cāti ca-",
  "tika-s0201t:67_2": "saddo sampiṇḍanattho.",
  "tika-s0201t:67_3": "Tena “na kevalaṃ jambudīpavāsīnameva atthāya,",
  "tika-s0201t:67_4": "atha kho sādhujanatosanatthañcā”ti dasseti.",
  "tika-s0201t:67_5": "Tena ca “tambapaṇṇidīpavāsīnampi atthāyā”ti ayamattho siddho hoti uggahaṇādisukaratāya tesampi bahukārattā.",
  "tika-s0201t:67_6": "Ciraṭṭhitatthanti ciraṭṭhitiatthaṃ,",
  "tika-s0201t:67_7": "cirakālaṭṭhitiyāti attho.",
  "tika-s0201t:67_8": "Idañhi atthappakāsanaṃ aviparītapadabyañjanasunikkhepassa atthasunayassa ca upāyabhāvato saddhammassa ciraṭṭhitiyā saṃvattati.",
  "tika-s0201t:67_9": "Vuttañhetaṃ bhagavatā “dveme,",
  "tika-s0201t:67_10": "bhikkhave,",
  "tika-s0201t:67_11": "dhammā saddhammassa ṭhitiyā asammosāya anantaradhānāya saṃvattanti.",
  "tika-s0201t:67_12": "Katame dve?",
  "tika-s0201t:67_13": "Sunnikkhittañca padabyañjanaṃ attho ca sunīto”ti.",
  "tika-s0201t:68_0": "11.",
  "tika-s0201t:68_1": "Yaṃ atthavaṇṇanaṃ kattukāmo,",
  "tika-s0201t:68_2": "tassā mahattaṃ pariharituṃ “sīlakathā”tiādi vuttaṃ.",
  "tika-s0201t:68_3": "Tenevāha “na taṃ idha vicārayissāmī”ti.",
  "tika-s0201t:68_4": "Atha vā yaṃ aṭṭhakathaṃ kattukāmo,",
  "tika-s0201t:68_5": "tadekadesabhāvena visuddhimaggo gahetabboti kathikānaṃ upadesaṃ karonto tattha vicāritadhamme uddesavasena dasseti “sīlakathā”tiādinā.",
  "tika-s0201t:68_6": "Tattha sīlakathāti cārittavārittādivasena sīlassa vitthārakathā.",
  "tika-s0201t:68_7": "Dhutadhammāti piṇḍapātikaṅgādayo terasa kilesadhunanakadhammā.",
  "tika-s0201t:68_8": "Kammaṭṭhānāni sabbānīti pāḷiyaṃ āgatāni aṭṭhatiṃsa,",
  "tika-s0201t:68_9": "aṭṭhakathāyaṃ dveti niravasesāni yogakammassa bhāvanāya pavattiṭṭhānāni.",
  "tika-s0201t:68_10": "Cariyāvidhānasahitoti rāgacaritādīnaṃ sabhāvādividhānena sahito.",
  "tika-s0201t:68_11": "Jhānāni cattāri rūpāvacarajjhānāni,",
  "tika-s0201t:68_12": "samāpattiyo catasso arūpasamāpattiyo.",
  "tika-s0201t:68_13": "Aṭṭhapi vā paṭiladdhamattāni jhānāni,",
  "tika-s0201t:68_14": "samāpajjanavasībhāvappattiyā samāpattiyo.",
  "tika-s0201t:68_15": "Jhānāni vā rūpārūpāvacarajjhānāni,",
  "tika-s0201t:68_16": "samāpattiyo phalasamāpattinirodhasamāpattiyo.",
  "tika-s0201t:69_0": "12.",
  "tika-s0201t:69_1": "Lokiyalokuttarabhedā cha abhiññāyo sabbā abhiññāyo.",
  "tika-s0201t:69_2": "Ñāṇavibhaṅgādīsu āgatanayena ekavidhādinā paññāya saṃkaletvā sampiṇḍetvā nicchayo paññāsaṅkalananicchayo.",
  "tika-s0201t:70_0": "13.",
  "tika-s0201t:70_1": "Paccayadhammānaṃ hetādīnaṃ paccayuppannadhammānaṃ hetupaccayādibhāvo paccayākāro,",
  "tika-s0201t:70_2": "tassa desanā paccayākāradesanā,",
  "tika-s0201t:70_3": "paṭiccasamuppādakathāti attho.",
  "tika-s0201t:70_4": "Sā pana nikāyantaraladdhisaṅkararahitatāya suṭṭhu parisuddhā,",
  "tika-s0201t:70_5": "ghanavinibbhogassa sudukkaratāya nipuṇā saṇhasukhumā,",
  "tika-s0201t:70_6": "ekattanayādisahitā ca tattha vicāritāti āha “suparisuddhanipuṇanayā”ti.",
  "tika-s0201t:70_7": "Paṭisambhidādīsu āgatanayaṃ avissajjetvāva vicāritattā avimuttatantimaggā.",
  "tika-s0201t:71_0": "14.",
  "tika-s0201t:71_1": "Iti pana sabbanti iti-",
  "tika-s0201t:71_2": "saddo parisamāpane, pana-",
  "tika-s0201t:71_3": "saddo vacanālaṅkāre,",
  "tika-s0201t:71_4": "etaṃ sabbanti attho.",
  "tika-s0201t:71_5": "Idhāti imissā aṭṭhakathāya.",
  "tika-s0201t:71_6": "Na taṃ vicārayissāmi punaruttibhāvatoti adhippāyo.",
  "tika-s0201t:72_0": "15.",
  "tika-s0201t:72_1": "Idāni tasseva avicāraṇassa ekantakāraṇaṃ niddhārento “majjhe visuddhimaggo”tiādimāha.",
  "tika-s0201t:72_2": "Tattha “majjhe ṭhatvā”ti etena majjhaṭṭhabhāvadīpanena visesato catunnaṃ āgamānaṃ sādhāraṇaṭṭhakathā visuddhimaggo,",
  "tika-s0201t:72_3": "na sumaṅgalavilāsinīādayo viya asādhāraṇaṭṭhakathāti dasseti.",
  "tika-s0201t:72_4": "“Visesato”ti ca idaṃ vinayābhidhammānampi visuddhimaggo yathārahaṃ atthavaṇṇanā hoti evāti katvā vuttaṃ.",
  "tika-s0201t:73_0": "16.",
  "tika-s0201t:73_1": "Iccevāti iti eva.",
  "tika-s0201t:73_2": "Tampīti visuddhimaggampi.",
  "tika-s0201t:73_3": "Etāyāti papañcasūdaniyā.",
  "tika-s0201t:73_4": "Ettha ca “sīhaḷadīpaṃ ābhatā”tiādinā aṭṭhakathākaraṇassa nimittaṃ dasseti,",
  "tika-s0201t:73_5": "“dīpavāsīnamatthāya,",
  "tika-s0201t:73_6": "sujanassa ca tuṭṭhatthaṃ,",
  "tika-s0201t:73_7": "ciraṭṭhitatthañca dhammassā”ti etena payojanaṃ,",
  "tika-s0201t:73_8": "“majjhimāgamavarassa atthaṃ pakāsayissāmī”ti etena piṇḍatthaṃ,",
  "tika-s0201t:73_9": "“apanetvāna tatohaṃ sīhaḷabhāsa”ntiādinā,",
  "tika-s0201t:73_10": "“sīlakathā”tiādinā ca karaṇappakāraṃ.",
  "tika-s0201t:73_11": "Sīlakathādīnaṃ avicāraṇampi hi idha karaṇappakāro evāti.",
  "tika-s0201t:74_0": "Ganthārambhakathāvaṇṇanā niṭṭhitā.",
  "tika-s0201t:75_0": "Nidānakathāvaṇṇanā",
  "tika-s0201t:76_0": "1.",
  "tika-s0201t:76_1": "Vibhāgavantānaṃ sabhāvavibhāvanaṃ vibhāgadassanamukheneva hotīti paṭhamaṃ tāva paṇṇāsavaggasuttādivasena",
  "tika-s0201t:76_2": "majjhimāgamassa vibhāgaṃ dassetuṃ “tattha majjhimasaṅgīti nāmā”tiādimāha.",
  "tika-s0201t:76_3": "Tattha tatthāti yaṃ vuttaṃ “majjhimāgamavarassa atthaṃ pakāsayissāmī”ti,",
  "tika-s0201t:76_4": "tasmiṃ vacane.",
  "tika-s0201t:76_5": "Yā majjhimāgamapariyāyena majjhimasaṅgīti vuttā,",
  "tika-s0201t:76_6": "sā paṇṇāsādito edisāti dasseti “majjhimasaṅgīti nāmā”tiādinā.",
  "tika-s0201t:76_7": "Tatthāti vā “etāya aṭṭhakathāya vijānātha majjhimasaṅgītiyā attha”nti ettha yassā majjhimasaṅgītiyā atthaṃ vijānāthāti vuttaṃ,",
  "tika-s0201t:76_8": "sā majjhimasaṅgīti nāma paṇṇāsādito edisāti dasseti.",
  "tika-s0201t:76_9": "Pañca dasakā paṇṇāsā,",
  "tika-s0201t:76_10": "mūle ādimhi paṇṇāsā,",
  "tika-s0201t:76_11": "mūlabhūtā vā paṇṇāsā mūlapaṇṇāsā.",
  "tika-s0201t:76_12": "Majjhe bhavā majjhimā,",
  "tika-s0201t:76_13": "majjhimā ca sā paṇṇāsā cāti majjhimapaṇṇāsā.",
  "tika-s0201t:76_14": "Upari uddhaṃ paṇṇāsā uparipaṇṇāsā.",
  "tika-s0201t:76_15": "Paṇṇāsattayasaṅgahāti paṇṇāsattayaparigaṇanā.",
  "tika-s0201t:77_0": "Ayaṃ saṅgaho nāma jātisañjātikiriyāgaṇanavasena catubbidho.",
  "tika-s0201t:77_1": "Tattha “yā cāvuso visākha,",
  "tika-s0201t:77_2": "sammāvācā,",
  "tika-s0201t:77_3": "yo ca sammākammanto,",
  "tika-s0201t:77_4": "yo ca sammāājīvo,",
  "tika-s0201t:77_5": "ime dhammā sīlakkhandhe saṅgahitā”ti ayaṃ jātisaṅgaho.",
  "tika-s0201t:77_6": "“Yo cāvuso visākha,",
  "tika-s0201t:77_7": "sammāvāyāmo.",
  "tika-s0201t:77_8": "Yā ca sammāsati,",
  "tika-s0201t:77_9": "yo ca sammāsamādhi,",
  "tika-s0201t:77_10": "ime dhammā samādhikkhandhe saṅgahitā”ti ayaṃ sañjātisaṅgaho.",
  "tika-s0201t:77_11": "“Yā cāvuso visākha,",
  "tika-s0201t:77_12": "sammādiṭṭhi,",
  "tika-s0201t:77_13": "yo ca sammāsaṅkappo,",
  "tika-s0201t:77_14": "ime dhammā paññākkhandhe saṅgahitā”ti ayaṃ kiriyāsaṅgaho.",
  "tika-s0201t:77_15": "“Hañci cakkhāyatanaṃ rūpakkhandhagaṇanaṃ gacchati,",
  "tika-s0201t:77_16": "tena vata re vattabbe cakkhāyatanaṃ rūpakkhandhena saṅgahita”nti ayaṃ gaṇanasaṅgaho.",
  "tika-s0201t:77_17": "Ayameva ca idhādhippeto.",
  "tika-s0201t:77_18": "Tena vuttaṃ “paṇṇāsattayasaṅgahāti paṇṇāsattayaparigaṇanā”ti.",
  "tika-s0201t:78_0": "Vaggatoti samūhato,",
  "tika-s0201t:78_1": "so panettha dasakavasena veditabbo.",
  "tika-s0201t:78_2": "Yebhuyyena hi sāsane dasake vaggavohāro.",
  "tika-s0201t:78_3": "Tenevāha “ekekāya paṇṇāsāya pañca pañca vagge katvā”ti.",
  "tika-s0201t:78_4": "Pannarasavaggasamāyogāti pannarasavaggasaṃyogāti attho.",
  "tika-s0201t:78_5": "Keci pana samāyogasaddaṃ samudāyatthaṃ vadanti.",
  "tika-s0201t:78_6": "Padatoti ettha aṭṭhakkharo gāthāpādo “pada”nti adhippeto,",
  "tika-s0201t:78_7": "tasmā “akkharato cha akkharasatasahassāni caturāsītuttarasatādhikāni catucattālīsa sahassāni ca akkharānī”ti pāṭhena bhavitabbanti vadanti.",
  "tika-s0201t:78_8": "Yasmā pana navakkharo yāva dvādasakkharo ca gāthāpādo saṃvijjati,",
  "tika-s0201t:78_9": "tasmā tādisānampi gāthānaṃ vasena aḍḍhateyyagāthāsataṃ bhāṇavāro hotīti katvā “akkharato satta akkharasatasahassāni",
  "tika-s0201t:78_10": "cattālīsañca sahassāni tepaññāsañca akkharānī”ti vuttaṃ.",
  "tika-s0201t:78_11": "Evañhi padabhāṇavāragaṇanāhi akkharagaṇanā saṃsandati,",
  "tika-s0201t:78_12": "netarathā.",
  "tika-s0201t:78_13": "Bhāṇavāroti ca dvattiṃsakkharānaṃ gāthānaṃ vasena aḍḍhateyyagāthāsataṃ,",
  "tika-s0201t:78_14": "ayañca akkharagaṇanā bhāṇavāragaṇanā ca padagaṇanānusārena laddhāti veditabbā.",
  "tika-s0201t:78_15": "Imameva hi atthaṃ ñāpetuṃ suttagaṇanānantaraṃ bhāṇavāre agaṇetvā padāni gaṇitāni.",
  "tika-s0201t:78_16": "Tatridaṃ vuccati –",
  "tika-s0201t:79_0": "“Bhāṇavārā yathāpi hi, majjhimassa pakāsitā;",
  "tika-s0201t:80_0": "Upaḍḍhabhāṇavāro ca, tevīsatipadādhiko.",
  "tika-s0201t:81_0": "Satta satasahassāni, akkharānaṃ vibhāvaye;",
  "tika-s0201t:82_0": "Cattālīsa sahassāni, tepaññāsañca akkhara”nti.",
  "tika-s0201t:83_0": "Anusandhitoti desanānusandhito.",
  "tika-s0201t:83_1": "Ekasmiṃ eva hi sutte purimapacchimānaṃ desanābhāgānaṃ sambandho anusandhānato anusandhi.",
  "tika-s0201t:83_2": "Ettha ca attajjhāsayānusandhi parajjhāsayānusandhīti duvidho ajjhāsayānusandhi.",
  "tika-s0201t:83_3": "So pana katthaci desanāya vippakatāya dhammaṃ suṇantānaṃ pucchāvasena,",
  "tika-s0201t:83_4": "katthaci desentassa satthu sāvakassa dhammapaṭiggāhakānañca ajjhāsayavasena,",
  "tika-s0201t:83_5": "katthaci desetabbassa dhammassa vasena hotīti samāsato tippakāro.",
  "tika-s0201t:83_6": "Tena vuttaṃ “pucchānusandhiajjhāsayānusandhiyathānusandhivasena saṅkhepato tividho anusandhī”ti.",
  "tika-s0201t:83_7": "Saṅkhepeneva ca catubbidho anusandhi veditabbo.",
  "tika-s0201t:83_8": "Tattha “evaṃ vutte aññataro bhikkhu bhagavantaṃ etadavoca ‘kiṃ nu kho, bhante,",
  "tika-s0201t:83_9": "orimaṃ tīraṃ,",
  "tika-s0201t:83_10": "kiṃ pārimaṃ tīraṃ,",
  "tika-s0201t:83_11": "ko majjhe saṃsīdo,",
  "tika-s0201t:83_12": "ko thale ussādo,",
  "tika-s0201t:83_13": "ko manussaggāho,",
  "tika-s0201t:83_14": "ko amanussaggāho,",
  "tika-s0201t:83_15": "ko āvattaggāho,",
  "tika-s0201t:83_16": "ko antopūtibhāvo’ti” ?",
  "tika-s0201t:83_17": "Evaṃ pucchantānaṃ vissajjentena bhagavatā pavattitadesanāvasena pucchānusandhī veditabbo.",
  "tika-s0201t:83_18": "“Atha kho aññatarassa bhikkhuno evaṃ cetaso parivitakko udapādi ‘iti kira bho rūpaṃ anattā… vedanā… saññā… saṅkhārā…",
  "tika-s0201t:83_19": "viññāṇaṃ anattā,",
  "tika-s0201t:83_20": "anattakatāni kammāni kamattānaṃ phusissantī’ti.",
  "tika-s0201t:83_21": "Atha kho bhagavā tassa bhikkhuno cetasā cetoparivitakkamaññāya bhikkhū āmantesi ṭhānaṃ kho panetaṃ,",
  "tika-s0201t:83_22": "bhikkhave, vijjati,",
  "tika-s0201t:83_23": "yaṃ idhekacco moghapuriso avidvā avijjāgato taṇhādhipateyyena cetasā satthusāsanaṃ atidhāvitabbaṃ maññeyya ‘iti kira bho rūpaṃ anattā…pe…",
  "tika-s0201t:83_24": "phusissantī’ti.",
  "tika-s0201t:83_25": "Taṃ kiṃ maññatha,",
  "tika-s0201t:83_26": "bhikkhave,",
  "tika-s0201t:83_27": "rūpaṃ niccaṃ vā aniccaṃ vā”ti evaṃ paresaṃ ajjhāsayaṃ viditvā bhagavatā pavattitadesanāvasena parajjhāsayānusandhi veditabbo.",
  "tika-s0201t:84_0": "“Tassa mayhaṃ brāhmaṇa etadahosi ‘yaṃnūnāhaṃ yā tā rattiyo abhiññātā abhilakkhitā cātuddasī pañcadasī aṭṭhamī ca pakkhassa,",
  "tika-s0201t:84_1": "tathārūpāsu rattīsu yāni tāni ārāmacetiyāni vanacetiyāni rukkhacetiyāni bhiṃsanakāni salomahaṃsāni,",
  "tika-s0201t:84_2": "tathārūpesu senāsanesu vihareyyaṃ appeva nāmāhaṃ bhayabheravaṃ passeyya’nti” evaṃ bhagavatā,",
  "tika-s0201t:84_3": "“tatrāvuso lobho ca pāpako doso ca pāpako lobhassa ca pahānāya dosassa ca pahānāya atthi majjhimā paṭipadā,",
  "tika-s0201t:84_4": "cakkhukaraṇī ñāṇakaraṇī upasamāya abhiññāya sambodhāya nibbānāya saṃvattatī”ti evaṃ dhammasenāpatinā",
  "tika-s0201t:84_5": "ca attano ajjhāsayeneva pavattitadesanāvasena attajjhāsayānusandhi veditabbo.",
  "tika-s0201t:84_6": "Yena pana dhammena ādimhi desanā uṭṭhitā,",
  "tika-s0201t:84_7": "tassa anurūpadhammavasena vā paṭipakkhadhammavasena vā yesu suttesu upari desanā āgacchati,",
  "tika-s0201t:84_8": "tesaṃ vasena yathānusandhi veditabbo.",
  "tika-s0201t:84_9": "Seyyathidaṃ ākaṅkheyyasutte heṭṭhā sīlena desanā uṭṭhitā,",
  "tika-s0201t:84_10": "upari abhiññā āgatā.",
  "tika-s0201t:84_11": "Vatthusutte heṭṭhā kilesena desanā uṭṭhitā,",
  "tika-s0201t:84_12": "upari brahmavihārā āgatā.",
  "tika-s0201t:84_13": "Kosambakasutte heṭṭhā bhaṇḍanena desanā uṭṭhitā,",
  "tika-s0201t:84_14": "upari sāraṇīyadhammā āgatā.",
  "tika-s0201t:84_15": "Kakacūpame heṭṭhā akkhantiyā vasena desanā uṭṭhitā,",
  "tika-s0201t:84_16": "upari kakacūpamā āgatāti.",
  "tika-s0201t:85_0": "Vitthārato panetthāti evaṃ saṅkhepato tividho catubbidho ca anusandhi ettha etasmiṃ majjhimanikāye tasmiṃ",
  "tika-s0201t:85_1": "tasmiṃ sutte yathārahaṃ vitthārato vibhajitvā viññāyamānā navasatādhikāni tīṇi anusandhisahassāni honti.",
  "tika-s0201t:85_2": "Yathā cetaṃ paṇṇāsādivibhāgavacanaṃ majjhimasaṅgītiyā sarūpadassanatthaṃ hoti,",
  "tika-s0201t:85_3": "evaṃ pakkhepadosapariharaṇatthañca hoti.",
  "tika-s0201t:85_4": "Evañhi paṇṇāsādīsu vavatthitesu tabbinimuttaṃ kiñci suttaṃ yāva ekaṃ padampi ānetvā imaṃ majjhimasaṅgītiyāti kassaci vattuṃ okāso na siyāti.",
  "tika-s0201t:86_0": "Evaṃ paṇṇāsavaggasuttabhāṇavārānusandhibyañjanato majjhimasaṅgītiṃ vavatthapetvā idāni naṃ ādito paṭṭhāya",
  "tika-s0201t:86_1": "saṃvaṇṇetukāmo attano saṃvaṇṇanāya tassā paṭhamamahāsaṅgītiyaṃ nikkhittānukkameneva pavattabhāvaṃ dassetuṃ",
  "tika-s0201t:86_2": "“tattha paṇṇāsāsu mūlapaṇṇāsā ādī”tiādimāha.",
  "tika-s0201t:86_3": "Tattha yathāpaccayaṃ tattha tattha desitattā paññattattā ca vippakiṇṇānaṃ dhammavinayānaṃ saṅgahetvā gāyanaṃ kathanaṃ saṅgīti,",
  "tika-s0201t:86_4": "mahāvisayattā pūjanīyattā ca mahatī saṅgītīti mahāsaṅgīti,",
  "tika-s0201t:86_5": "paṭhamā mahāsaṅgīti paṭhamamahāsaṅgīti,",
  "tika-s0201t:86_6": "tassā pavattitakālo paṭhamamahāsaṅgītikālo,",
  "tika-s0201t:86_7": "tasmiṃ paṭhamamahāsaṅgītikāle.",
  "tika-s0201t:86_8": "Nidadāti desanaṃ desakālādivasena aviditaṃ viditaṃ katvā nidassetīti nidānaṃ,",
  "tika-s0201t:86_9": "yo lokiyehi “upogghāto”ti vuccati,",
  "tika-s0201t:86_10": "svāyamettha “evaṃ me suta”ntiādiko gantho veditabbo,",
  "tika-s0201t:86_11": "na pana “sanidānāhaṃ,",
  "tika-s0201t:86_12": "bhikkhave,",
  "tika-s0201t:86_13": "dhammaṃ desemī”tiādīsu viya ajjhāsayādidesanuppattihetu.",
  "tika-s0201t:86_14": "Tenevāha “evaṃ me sutantiādikaṃ āyasmatā ānandena paṭhamamahāsaṅgītikāle vuttaṃ nidānamādī”ti.",
  "tika-s0201t:86_15": "Kāmañcettha yassaṃ paṭhamamahāsaṅgītiyaṃ nikkhittānukkamena saṃvaṇṇanaṃ kattukāmo,",
  "tika-s0201t:86_16": "sā vitthārato vattabbā.",
  "tika-s0201t:86_17": "Sumaṅgalavilāsiniyaṃ pana attanā vitthāritattā tattheva gahetabbāti imissā saṃvaṇṇanāya mahantataṃ pariharanto “sā panesā”tiādimāha.",
  "tika-s0201t:87_0": "Nidānakathāvaṇṇanā niṭṭhitā.",
  "tika-s0201t:88_0": "1. Mūlapariyāyavaggo",
  "tika-s0201t:89_0": "1. Mūlapariyāyasuttavaṇṇanā",
  "tika-s0201t:90_0": "Abbhantaranidānavaṇṇanā",
  "tika-s0201t:91_0": "1.",
  "tika-s0201t:91_1": "Evaṃ bāhiranidāne vattabbaṃ atidisitvā idāni abhantaranidānaṃ ādito paṭṭhāya saṃvaṇṇetuṃ “yaṃ paneta”ntiādi vuttaṃ.",
  "tika-s0201t:91_2": "Tattha yasmā saṃvaṇṇanaṃ karontena saṃvaṇṇetabbe dhamme padavibhāgaṃ padatthañca dassetvā tato paraṃ piṇḍattādidassanavasena saṃvaṇṇanā kātabbā,",
  "tika-s0201t:91_3": "tasmā padāni tāva dassento “evanti nipātapada”ntiādimāha.",
  "tika-s0201t:91_4": "Tattha padavibhāgoti padānaṃ viseso,",
  "tika-s0201t:91_5": "na padaviggaho.",
  "tika-s0201t:91_6": "Atha vā padāni ca padavibhāgo ca padavibhāgo,",
  "tika-s0201t:91_7": "padaviggaho ca padavibhāgo ca padavibhāgoti vā ekasesavasena padapadaviggahā padavibhāgasaddena vuttāti veditabbaṃ.",
  "tika-s0201t:91_8": "Tattha padaviggaho “subhagañca taṃ vanañcāti subhagavanaṃ,",
  "tika-s0201t:91_9": "sālānaṃ rājā,",
  "tika-s0201t:91_10": "sālo ca so rājā ca itipi sālarājā”tiādivasena samāsapadesu daṭṭhabbo.",
  "tika-s0201t:92_0": "Atthatoti padatthato.",
  "tika-s0201t:92_1": "Taṃ pana padatthaṃ atthuddhārakkamena paṭhamaṃ evaṃsaddassa dassento “evaṃ-",
  "tika-s0201t:92_2": "saddo tāvā”tiādimāha.",
  "tika-s0201t:92_3": "Avadhāraṇādīti ettha ādi-",
  "tika-s0201t:92_4": "saddena idamatthapucchāparimāṇādiatthānaṃ saṅgaho daṭṭhabbo.",
  "tika-s0201t:92_5": "Tathā hi “evaṃgatāni puthusippāyatanāni,",
  "tika-s0201t:92_6": "evavidho evamākāro”ti ca ādīsu idaṃ-",
  "tika-s0201t:92_7": "saddassa atthe evaṃ- saddo. Gata-",
  "tika-s0201t:92_8": "saddo hi pakārapariyāyo,",
  "tika-s0201t:92_9": "tathā vidhākāra- saddā ca.",
  "tika-s0201t:92_10": "Tathā hi vidhayuttagata-",
  "tika-s0201t:92_11": "sadde lokiyā pakāratthe vadanti.",
  "tika-s0201t:92_12": "“Evaṃ su te sunhātā suvilittā kappitakesamassū āmukkamaṇikuṇḍalābharaṇā odātavatthavasanā pañcahi kāmaguṇehi samappitā samaṅgībhūtā paricārenti,",
  "tika-s0201t:92_13": "seyyathāpi tvaṃ etarahi sācariyakoti. No hidaṃ,",
  "tika-s0201t:92_14": "bho gotamā”tiādīsu pucchāyaṃ.",
  "tika-s0201t:92_15": "“Evaṃlahuparivattaṃ evamāyupariyanto”ti ca ādīsu parimāṇe.",
  "tika-s0201t:93_0": "Nanu ca “evaṃ su te sunhātā suvilittā,",
  "tika-s0201t:93_1": "evamāyupariyanto”ti ettha evaṃ-",
  "tika-s0201t:93_2": "saddena pucchanākāraparimāṇākārānaṃ vuttattā ākārattho eva evaṃ- saddoti? Na,",
  "tika-s0201t:93_3": "visesasabbhāvato.",
  "tika-s0201t:93_4": "Ākāramattavācako hi evaṃ-",
  "tika-s0201t:93_5": "saddo ākāratthoti adhippeto yathā “evaṃ byā kho”tiādīsu,",
  "tika-s0201t:93_6": "na pana ākāravisesavācako.",
  "tika-s0201t:93_7": "Evañca katvā “evaṃ jātena maccenā”tiādīni upamādiudāharaṇāni upapannāni honti.",
  "tika-s0201t:93_8": "Tathā hi “yathāpi…pe…",
  "tika-s0201t:93_9": "bahu”nti ettha puppharāsiṭṭhāniyato manussūpapatti-",
  "tika-s0201t:93_10": "sappurisūpanissaya-",
  "tika-s0201t:93_11": "saddhammassavana-",
  "tika-s0201t:93_12": "yonisomanasikāra-",
  "tika-s0201t:93_13": "bhogasampatti-",
  "tika-s0201t:93_14": "ādidānādi-",
  "tika-s0201t:93_15": "puññakiriyahetusamudāyato sobhā-",
  "tika-s0201t:93_16": "sugandhatādiguṇayogato mālāguṇasadisiyo pahūtā puññakiriyā maritabbasabhāvatāya maccena sattena kattabbāti jotitattā puppharāsimālāguṇāva upamā,",
  "tika-s0201t:93_17": "tesaṃ upamākāro yathā-",
  "tika-s0201t:93_18": "saddena aniyamato vuttoti “evaṃ-",
  "tika-s0201t:93_19": "saddo upamākāranigamanattho”ti vattuṃ yuttaṃ.",
  "tika-s0201t:93_20": "So pana upamākāro niyamiyamāno atthato upamāva hotīti āha “upamāyaṃ āgato”ti.",
  "tika-s0201t:93_21": "Tathā “evaṃ iminā ākārena abhikkamitabba”ntiādinā upadisiyamānāya samaṇasāruppāya ākappasampattiyā yo tattha upadisanākāro,",
  "tika-s0201t:93_22": "so atthato upadeso evāti vuttaṃ “evaṃ te…pe…",
  "tika-s0201t:93_23": "upadese”ti.",
  "tika-s0201t:93_24": "Tathā “evametaṃ bhagavā,",
  "tika-s0201t:93_25": "evametaṃ sugatā”ti ettha ca bhagavatā yathāvuttamatthaṃ aviparītato jānantehi kataṃ tattha saṃvijjamānaguṇānaṃ",
  "tika-s0201t:93_26": "pakārehi haṃsanaṃ udaggatākaraṇaṃ sampahaṃsanaṃ.",
  "tika-s0201t:93_27": "Yo tattha sampahaṃsanākāroti yojetabbaṃ.",
  "tika-s0201t:94_0": "Evamevaṃ panāyanti ettha garahaṇākāroti yojetabbaṃ,",
  "tika-s0201t:94_1": "so ca garahaṇākāro “vasalī”tiādikhuṃsanasaddasannidhānato idha evaṃ-",
  "tika-s0201t:94_2": "saddena pakāsitoti viññāyati.",
  "tika-s0201t:94_3": "Yathā cettha,",
  "tika-s0201t:94_4": "evaṃ upamākārādayopi upamādivasena vuttānaṃ puppharāsiādisaddānaṃ sannidhānato daṭṭhabbaṃ. Evaṃ,",
  "tika-s0201t:94_5": "bhanteti pana dhammassa sādhukaṃ savanamanasikāre sanniyojitehi bhikkhūhi attano tattha ṭhitabhāvassa paṭijānanavasena vuttattā ettha evaṃ-",
  "tika-s0201t:94_6": "saddo vacanasampaṭicchanattho vutto.",
  "tika-s0201t:94_7": "Tena evaṃ,",
  "tika-s0201t:94_8": "bhante sādhu, bhante, suṭṭhu,",
  "tika-s0201t:94_9": "bhanteti vuttaṃ hoti.",
  "tika-s0201t:94_10": "Evañca vadehīti “yathāhaṃ vadāmi,",
  "tika-s0201t:94_11": "evaṃ samaṇaṃ ānandaṃ vadehī”ti yo evaṃ vadanākāro idāni vattabbo.",
  "tika-s0201t:94_12": "So evaṃsaddena nidassīyatīti “nidassane”ti vuttoti.",
  "tika-s0201t:94_13": "Evaṃ noti etthāpi tesaṃ yathāvuttadhammānaṃ ahitadukkhāvahabhāve sanniṭṭhānajananatthaṃ anumatigahaṇavasena “saṃvattanti vā no vā,",
  "tika-s0201t:94_14": "kathaṃ vo ettha hotī”ti pucchāya katāya “evaṃ no ettha hotī”ti vuttattā tadākārasanniṭṭhānaṃ evaṃ-",
  "tika-s0201t:94_15": "saddena vibhāvitanti viññāyati.",
  "tika-s0201t:94_16": "So pana tesaṃ dhammānaṃ ahitāya dukkhāya saṃvattanākāro niyamiyamāno avadhāraṇattho hotīti āha “evaṃ no ettha hotītiādīsu avadhāraṇe”ti.",
  "tika-s0201t:95_0": "Nānānayanipuṇanti ekattanānattaabyāpāraevaṃdhammatāsaṅkhātā,",
  "tika-s0201t:95_1": "nandiyāvattatipukkhalasīhavikkīḷitaaṅkusadisālocanasaṅkhātā vā ādhārādibhedavasena nānāvidhā nayā nānānayā,",
  "tika-s0201t:95_2": "nayā vā pāḷigatiyo,",
  "tika-s0201t:95_3": "tā ca paññattianupaññattiādivasena saṃkilesabhāgiyādilokiyāditadubhayavomissakādivasena kusalādivasena",
  "tika-s0201t:95_4": "khandhādivasena saṅgahādivasena samayavimuttādivasena ṭhapanādivasena kusalamūlādivasena tikappaṭṭhānādivasena",
  "tika-s0201t:95_5": "ca nānappakārāti nānānayā.",
  "tika-s0201t:95_6": "Tehi nipuṇaṃ saṇhaṃ sukhumanti nānānayanipuṇaṃ.",
  "tika-s0201t:95_7": "Āsayova ajjhāsayo,",
  "tika-s0201t:95_8": "te ca sassatādibhedena,",
  "tika-s0201t:95_9": "tattha ca apparajakkhatādibhedena aneke,",
  "tika-s0201t:95_10": "attajjhāsayādayo eva vā samuṭṭhānaṃ uppattihetu etassāti anekajjhāsayasamuṭṭhānaṃ.",
  "tika-s0201t:95_11": "Atthabyañjanasampannanti atthabyañjanaparipuṇṇaṃ upanetabbābhāvato,",
  "tika-s0201t:95_12": "saṅkāsanapakāsana- vivaraṇa-",
  "tika-s0201t:95_13": "vibhajana-",
  "tika-s0201t:95_14": "uttānīkaraṇa-",
  "tika-s0201t:95_15": "paññattivasena chahi atthapadehi, akkhara-",
  "tika-s0201t:95_16": "padabyañjanākāraniruttiniddesavasena chahi byañjanapadehi ca samannāgatanti vā attho daṭṭhabbo.",
  "tika-s0201t:96_0": "Vividhapāṭihāriyanti ettha pāṭihāriyapadassa vacanatthaṃ “paṭipakkhaharaṇato,",
  "tika-s0201t:96_1": "rāgādikilesāpanayanato ca pāṭihāriya”nti vadanti,",
  "tika-s0201t:96_2": "bhagavato pana paṭipakkhā rāgādayo na santi,",
  "tika-s0201t:96_3": "ye haritabbā.",
  "tika-s0201t:96_4": "Puthujjanānampi vigatūpakkilese aṭṭhaguṇasamannāgate citte hatapaṭipakkhe iddhividhaṃ pavattati,",
  "tika-s0201t:96_5": "tasmā tattha pavattavohārena ca na sakkā idha “pāṭihāriya”nti vattuṃ.",
  "tika-s0201t:96_6": "Sace pana mahākāruṇikassa bhagavato veneyyagatā ca kilesā paṭipakkhā,",
  "tika-s0201t:96_7": "tesaṃ haraṇato “pāṭihāriya”nti vuttaṃ,",
  "tika-s0201t:96_8": "evaṃ sati yuttametaṃ.",
  "tika-s0201t:96_9": "Atha vā bhagavato ca sāsanassa ca paṭipakkhā titthiyā,",
  "tika-s0201t:96_10": "tesaṃ haraṇato pāṭihāriyaṃ.",
  "tika-s0201t:96_11": "Te hi diṭṭhiharaṇavasena diṭṭhipakāsane asamatthabhāvena ca iddhiādesanānusāsanīhi haritā apanītā hontīti.",
  "tika-s0201t:96_12": "“Paṭī”ti vā ayaṃ saddo “pacchā”ti etassa atthaṃ bodheti “tasmiṃ paṭipaviṭṭhamhi,",
  "tika-s0201t:96_13": "añño āgañchi brāhmaṇo”tiādīsu viya,",
  "tika-s0201t:96_14": "tasmā samāhite citte vigatūpakkilese ca katakiccena pacchā haritabbaṃ pavattetabbanti pāṭihāriyaṃ,",
  "tika-s0201t:96_15": "attano vā upakkilesesu catutthajjhānamaggehi haritesu pacchā haraṇaṃ pāṭihāriyaṃ,",
  "tika-s0201t:96_16": "iddhiādesanānusāsaniyo ca vigatūpakkilesena katakiccena ca sattahitatthaṃ puna pavattetabbā,",
  "tika-s0201t:96_17": "haritesu ca attano upakkilesesu parasattānaṃ upakilesaharaṇāni hontīti pāṭihāriyāni bhavanti.",
  "tika-s0201t:96_18": "Pāṭihāriyameva pāṭihāriyaṃ,",
  "tika-s0201t:96_19": "pāṭihāriye vā iddhiādesanānusāsanisamudāye bhavaṃ ekamekaṃ pāṭihāriyanti vuccati.",
  "tika-s0201t:96_20": "Pāṭihāriyaṃ vā catutthajjhānaṃ maggo ca paṭipakkhaharaṇato,",
  "tika-s0201t:96_21": "tattha jātaṃ,",
  "tika-s0201t:96_22": "tasmiṃ vā nimittabhūte,",
  "tika-s0201t:96_23": "tato vā āgatanti pāṭihāriyaṃ.",
  "tika-s0201t:96_24": "Tassa pana iddhiādibhedena visayabhedena ca bahuvidhassa bhagavato desanāyaṃ labbhamānattā āha “vividhapāṭihāriya”nti.",
  "tika-s0201t:97_0": "Na aññathāti bhagavato sammukhā sutākārato na aññathāti attho,",
  "tika-s0201t:97_1": "na pana bhagavato desitākārato.",
  "tika-s0201t:97_2": "Acinteyyānubhāvā hi bhagavato desanā.",
  "tika-s0201t:97_3": "Evañca katvā “sabbappakārena ko samattho viññātu”nti idaṃ vacanaṃ samatthitaṃ bhavati,",
  "tika-s0201t:97_4": "dhāraṇabaladassanañca na virujjhati sutākārāvirajjhanassa adhippetattā.",
  "tika-s0201t:97_5": "Na hettha atthantaratāparihāro dvinnampi atthānaṃ ekavisayattā.",
  "tika-s0201t:97_6": "Itarathā thero bhagavato desanāya sabbathā paṭiggahaṇe samattho asamattho cāti āpajjeyyāti.",
  "tika-s0201t:98_0": "“Yo paro na hoti,",
  "tika-s0201t:98_1": "so attā”ti evaṃ vuttāya niyakajjhattasaṅkhātāya sasantatiyā vattanato tividhopi me-",
  "tika-s0201t:98_2": "saddo kiñcāpi ekasmiṃyeva atthe dissati,",
  "tika-s0201t:98_3": "karaṇasampadānasāminiddesavasena pana vijjamānaṃ bhedaṃ sandhāyāha “me-",
  "tika-s0201t:98_4": "saddo tīsu atthesu dissatī”ti.",
  "tika-s0201t:99_0": "Kiñcāpi upasaggo kiriyaṃ viseseti,",
  "tika-s0201t:99_1": "jotakabhāvato pana satipi tasmiṃ sutasaddo eva taṃ tamatthaṃ vadatīti anupasaggassa sutasaddassa atthuddhāre",
  "tika-s0201t:99_2": "saupasaggassa gahaṇaṃ na virujjhatīti dassento “saupasaggo ca anupasaggo cā”tiādimāha.",
  "tika-s0201t:99_3": "Assāti sutasaddassa.",
  "tika-s0201t:99_4": "Kammabhāvasādhanāni idha sutasadde sambhavantīti vuttaṃ “upadhāritanti vā upadhāraṇanti vā attho”ti.",
  "tika-s0201t:99_5": "Mayāti atthe satīti yadā me-",
  "tika-s0201t:99_6": "saddassa kattuvasena karaṇaniddeso,",
  "tika-s0201t:99_7": "tadāti attho.",
  "tika-s0201t:99_8": "Mamāti atthe satīti yadā sambandhavasena sāminiddeso, tadā.",
  "tika-s0201t:100_0": "Suta-",
  "tika-s0201t:100_1": "saddasannidhāne payuttena evaṃ-",
  "tika-s0201t:100_2": "saddena savanakiriyājotakena bhavitabbanti vuttaṃ “evanti sotaviññāṇādiviññāṇakiccanidassana”nti. Ādi-",
  "tika-s0201t:100_3": "saddena sampaṭicchanādīnaṃ pañcadvārikaviññāṇānaṃ tadabhinīhaṭānañca manodvārikaviññāṇānaṃ gahaṇaṃ veditabbaṃ.",
  "tika-s0201t:100_4": "Sabbesampi vākyānaṃ eva-",
  "tika-s0201t:100_5": "kāratthasahitattā “suta”nti etassa sutamevāti ayamattho labbhatīti āha “assavanabhāvapaṭikkhepato”ti.",
  "tika-s0201t:100_6": "Etena avadhāraṇena nirāsaṅkataṃ dasseti.",
  "tika-s0201t:100_7": "Yathā ca sutaṃ sutamevāti niyametabbaṃ,",
  "tika-s0201t:100_8": "taṃ sammā sutaṃ hotīti āha “anūnānadhikāviparītaggahaṇanidassana”nti.",
  "tika-s0201t:100_9": "Atha vā saddantaratthāpohanavasena saddo atthaṃ vadatīti sutanti asutaṃ na hotīti ayametassa atthoti vuttaṃ “assavanabhāvapaṭikkhepato”ti.",
  "tika-s0201t:100_10": "Iminā diṭṭhādivinivattanaṃ karoti.",
  "tika-s0201t:100_11": "Idaṃ vuttaṃ hoti “na idaṃ mayā diṭṭhaṃ,",
  "tika-s0201t:100_12": "na sayambhuñāṇena sacchikataṃ,",
  "tika-s0201t:100_13": "atha kho sutaṃ,",
  "tika-s0201t:100_14": "tañca kho sammadevā”ti.",
  "tika-s0201t:100_15": "Tenevāha –",
  "tika-s0201t:100_16": "“anūnānadhikāviparītaggahaṇanidassana”nti.",
  "tika-s0201t:100_17": "Avadhāraṇatthe vā evaṃ-",
  "tika-s0201t:100_18": "sadde ayamatthayojanā karīyatīti tadapekkhassa suta-",
  "tika-s0201t:100_19": "saddassa ayamattho vutto “assavanabhāvapaṭikkhepato”ti.",
  "tika-s0201t:100_20": "Tenevāha “anūnānadhikāviparītaggahaṇanidassana”nti.",
  "tika-s0201t:100_21": "Savanasaddo cettha kammattho veditabbo “suyyatī”ti.",
  "tika-s0201t:101_0": "Evaṃ savanahetusuṇantapuggalasavanavisesavasena padattayassa ekena pakārena atthayojanaṃ dassetvā idāni",
  "tika-s0201t:101_1": "pakārantarehipi taṃ dassetuṃ “tathā eva”ntiādi vuttaṃ.",
  "tika-s0201t:101_2": "Tattha tassāti yā sā bhagavato sammukhā dhammassavanākārena pavattā manodvāraviññāṇavīthi, tassā.",
  "tika-s0201t:101_3": "Sā hi nānappakārena ārammaṇe pavattituṃ samatthā.",
  "tika-s0201t:101_4": "Tathā ca vuttaṃ “sotadvārānusārenā”ti.",
  "tika-s0201t:101_5": "Nānappakārenāti vakkhamānānaṃ anekavihitānaṃ byañjanatthaggahaṇānaṃ nānākārena.",
  "tika-s0201t:101_6": "Etena imissā yojanāya ākārattho evaṃ-",
  "tika-s0201t:101_7": "saddo gahitoti dīpeti.",
  "tika-s0201t:101_8": "Pavattibhāvappakāsananti pavattiyā atthibhāvappakāsanaṃ.",
  "tika-s0201t:101_9": "Sutanti dhammappakāsananti yasmiṃ ārammaṇe vuttappakārā viññāṇavīthi nānappakārena pavattā,",
  "tika-s0201t:101_10": "tassa dhammattā vuttaṃ,",
  "tika-s0201t:101_11": "na sutasaddassa dhammatthattā.",
  "tika-s0201t:101_12": "Vuttassevatthassa pākaṭīkaraṇaṃ “ayañhetthā”tiādi.",
  "tika-s0201t:101_13": "Tattha viññāṇavīthiyāti karaṇatthe karaṇavacanaṃ.",
  "tika-s0201t:101_14": "Mayāti kattuatthe.",
  "tika-s0201t:102_0": "Evanti niddisitabbappakāsananti nidassanatthaṃ evaṃ-",
  "tika-s0201t:102_1": "saddaṃ gahetvā vuttaṃ nidassetabbassa niddisitabbattābhāvābhāvato.",
  "tika-s0201t:102_2": "Tena evaṃ-",
  "tika-s0201t:102_3": "saddena sakalampi suttaṃ paccāmaṭṭhanti dasseti. Suta-",
  "tika-s0201t:102_4": "saddassa kiriyāsaddattā savanakiriyāya ca sādhāraṇaviññāṇapabandhapaṭibaddhattā tattha ca puggalavohāroti vuttaṃ “sutanti puggalakiccappakāsana”nti.",
  "tika-s0201t:102_5": "Na hi puggalavohārarahite dhammapabandhe savanakiriyā labbhatīti.",
  "tika-s0201t:103_0": "Yassa cittasantānassātiādipi ākāratthameva evaṃ-",
  "tika-s0201t:103_1": "saddaṃ gahetvā purimayojanāya aññathā atthayojanaṃ dassetuṃ vuttaṃ.",
  "tika-s0201t:103_2": "Tattha ākārapaññattīti upādāpaññatti eva dhammānaṃ pavattiākārūpādānavasena tathā vuttā.",
  "tika-s0201t:103_3": "Sutanti visayaniddesoti sotabbabhūto dhammo savanakiriyākattupuggalassa savanakiriyāvasena pavattiṭṭhānanti katvā vuttaṃ.",
  "tika-s0201t:103_4": "Cittasantānavinimuttassa paramatthato kassaci kattu abhāvepi saddavohārena buddhiparikappitabhedavacanicchāya",
  "tika-s0201t:103_5": "cittasantānato aññaṃ viya taṃsamaṅgiṃ katvā vuttaṃ “cittasantānena taṃsamaṅgino”ti.",
  "tika-s0201t:103_6": "Savanakiriyāvisayopi sotabbadhammo savanakiriyāvasena pavattacittasantānassa idha paramatthato kattubhāvato,",
  "tika-s0201t:103_7": "savanavasena cittappavattiyā eva vā savanakiriyābhāvato taṃkiriyākattu ca visayo hotīti vuttaṃ “taṃsamaṅgino kattuvisaye”ti.",
  "tika-s0201t:103_8": "Sutākārassa ca therassa sammānicchitabhāvato āha “gahaṇasanniṭṭhāna”nti.",
  "tika-s0201t:103_9": "Etena vā avadhāraṇatthaṃ evaṃ-",
  "tika-s0201t:103_10": "saddaṃ gahetvā ayamatthayojanā katāti daṭṭhabbaṃ.",
  "tika-s0201t:104_0": "Pubbe sutānaṃ nānāvihitānaṃ suttasaṅkhātānaṃ atthabyañjanānaṃ upadhāritarūpassa ākārassa nidassanassa,",
  "tika-s0201t:104_1": "avadhāraṇassa vā pakāsanasabhāvo evaṃ-",
  "tika-s0201t:104_2": "saddoti tadākārādiupadhāraṇassa puggalapaññattiyā upādānabhūtadhammapabandhabyāpāratāya vuttaṃ –",
  "tika-s0201t:104_3": "“evanti puggalakiccaniddeso”ti.",
  "tika-s0201t:104_4": "Savanakiriyā pana puggalavādinopi viññāṇanirapekkhā natthīti visesato viññāṇabyāpāroti āha “sutanti viññāṇakiccaniddeso”ti.",
  "tika-s0201t:104_5": "“Me”ti saddappavattiyā ekanteneva sattavisayattā viññāṇakiccassa ca tattheva samodahitabbato “meti ubhayakiccayuttapuggalaniddeso”ti vuttaṃ.",
  "tika-s0201t:104_6": "Avijjamānapaññattivijjamānapaññattisabhāvā yathākkamaṃ evaṃ- sadda – suta-",
  "tika-s0201t:104_7": "saddānaṃ atthāti te tathārūpa- paññatti-",
  "tika-s0201t:104_8": "upādānabhūta-",
  "tika-s0201t:104_9": "dhammapabandhabyāpārabhāvena dassento āha –",
  "tika-s0201t:104_10": "“evanti puggalakiccaniddeso,",
  "tika-s0201t:104_11": "sutanti viññāṇakiccaniddeso”ti.",
  "tika-s0201t:104_12": "Ettha ca karaṇakiriyākattukammavisesappakāsanavasena puggalabyāpāravisayapuggalabyāpāranidassanavasena",
  "tika-s0201t:104_13": "gahaṇākāragāhakatabbisayavisesaniddesavasena kattukaraṇabyāpārakattuniddesavasena ca dutiyādayo catasso",
  "tika-s0201t:104_14": "atthayojanā dassitāti daṭṭhabbaṃ.",
  "tika-s0201t:105_0": "Sabbassapi saddādhigamanīyassa atthassa paññattimukheneva paṭipajjitabbattā sabbapaññattīnañca vijjamānādivasena",
  "tika-s0201t:105_1": "chasu paññattibhedesu antogadhattā tesu “eva”ntiādīnaṃ paññattīnaṃ sarūpaṃ niddhārento āha –",
  "tika-s0201t:105_2": "“evanti ca meti cā”tiādi.",
  "tika-s0201t:105_3": "Tattha “eva”nti ca “me”ti ca vuccamānassatthassa ākārādino dhammānaṃ asallakkhaṇabhāvato avijjamānapaññattibhāvoti āha –",
  "tika-s0201t:105_4": "“saccikaṭṭhaparamatthavasena avijjamānapaññattī”ti.",
  "tika-s0201t:105_5": "Tattha saccikaṭṭhaparamatthavasenāti bhūtatthauttamatthavasena.",
  "tika-s0201t:105_6": "Idaṃ vuttaṃ hoti –",
  "tika-s0201t:105_7": "yo māyāmarīciādayo viya abhūtattho,",
  "tika-s0201t:105_8": "anussavādīhi gahetabbo viya anuttamattho ca na hoti,",
  "tika-s0201t:105_9": "so rūpasaddādisabhāvo,",
  "tika-s0201t:105_10": "ruppanānubhavanādisabhāvo vā attho saccikaṭṭho paramattho cāti vuccati,",
  "tika-s0201t:105_11": "na tathā “evaṃ me”ti padānaṃ atthoti.",
  "tika-s0201t:105_12": "Etamevatthaṃ pākaṭataraṃ kātuṃ “kiñhettha ta”ntiādi vuttaṃ.",
  "tika-s0201t:105_13": "Sutanti pana saddāyatanaṃ sandhāyāha “vijjamānapaññattī”ti.",
  "tika-s0201t:105_14": "Teneva hi “yañhi taṃ ettha sotena upaladdha”nti vuttaṃ,",
  "tika-s0201t:105_15": "“sotadvārānusārena upaladdha”nti pana vutte atthabyañjanādisabbaṃ labbhati.",
  "tika-s0201t:106_0": "Taṃ taṃ upādāya vattabbatoti sotapathamāgate dhamme upādāya tesaṃ upadhāritākārādino paccāmasanavasena “eva”nti,",
  "tika-s0201t:106_1": "sasantatipariyāpanne khandhe upādāya “me”ti vattabbattāti attho.",
  "tika-s0201t:106_2": "Diṭṭhādisabhāvarahite saddāyatane pavattamānopi sutavohāro “dutiyaṃ tatiya”ntiādiko viya paṭhamādīni",
  "tika-s0201t:106_3": "diṭṭhamutaviññāte apekkhitvāva pavattoti āha “diṭṭhādīni upanidhāya vattabbato”ti asutaṃ na hotīti hi",
  "tika-s0201t:106_4": "sutanti pakāsitoyamatthoti.",
  "tika-s0201t:106_5": "Attanā paṭividdhā suttassa pakāravisesā “eva”nti therena paccāmaṭṭhāti āha “asammohaṃ dīpetī”ti.",
  "tika-s0201t:106_6": "Nānappakārapaṭivedhasamattho hotīti etena vakkhamānassa suttassa nānappakārataṃ duppaṭivijjhatañca dasseti.",
  "tika-s0201t:106_7": "Sutassa asammosaṃ dīpetīti sutākārassa yāthāvato dassiyamānattā vuttaṃ.",
  "tika-s0201t:106_8": "Asammohenāti sammohābhāvena,",
  "tika-s0201t:106_9": "paññāya eva vā savanakālasambhūtāya taduttarakālapaññāsiddhi.",
  "tika-s0201t:106_10": "Evaṃ asammosenāti etthāpi vattabbaṃ.",
  "tika-s0201t:106_11": "Byañjanānaṃ paṭivijjhitabbo ākāro nātigambhīro,",
  "tika-s0201t:106_12": "yathāsutadhāraṇameva tattha karaṇīyanti satiyā byāpāro adhiko,",
  "tika-s0201t:106_13": "paññā tattha guṇībhūtāti vuttaṃ “paññāpubbaṅgamāyā”tiādi “paññāya pubbaṅgamā”ti katvā.",
  "tika-s0201t:106_14": "Pubbaṅgamatā cettha padhānatā “manopubbaṅgamā”tiādīsu viya.",
  "tika-s0201t:106_15": "Pubbaṅgamatāya vā cakkhuviññāṇādīsu āvajjanādīnaṃ viya appadhānatte paññā pubbaṅgamā etissāti ayampi attho yujjati.",
  "tika-s0201t:106_16": "Evaṃ satipubbaṅgamāyāti etthāpi vuttanayānusārena yathāsambhavamattho veditabbo.",
  "tika-s0201t:106_17": "Atthabyañjanasampannassāti atthabyañjanaparipuṇṇassa,",
  "tika-s0201t:106_18": "saṅkāsanapakāsanavivaraṇavibhajanauttānīkaraṇapaññattivasena chahi atthapadehi,",
  "tika-s0201t:106_19": "akkharapadabyañjanākāraniruttiniddesavasena chahi byañjanapadehi ca samannāgatassāti vā attho daṭṭhabbo.",
  "tika-s0201t:107_0": "Yonisomanasikāraṃ dīpeti evaṃ-",
  "tika-s0201t:107_1": "saddena vuccamānānaṃ ākāranidassanāvadhāraṇatthānaṃ aviparītasaddhammavisayattāti adhippāyo.",
  "tika-s0201t:107_2": "Avikkhepaṃ dīpetīti “mūlapariyāyaṃ kattha bhāsita”ntiādipucchāvasena pakaraṇappattassa vakkhamānassa",
  "tika-s0201t:107_3": "suttassa savanaṃ samādhānamantarena na sambhavatīti katvā vuttaṃ.",
  "tika-s0201t:107_4": "Vikkhittacittassātiādi tassevatthassa samatthanavasena vuttaṃ.",
  "tika-s0201t:107_5": "Sabbasampattiyāti atthabyañjanadesakapayojanādisampattiyā.",
  "tika-s0201t:107_6": "Aviparītasaddhammavisayehi viya ākāranidassanāvadhāraṇatthehi yonisomanasikārassa,",
  "tika-s0201t:107_7": "saddhammassavanena viya ca avikkhepassa yathā yonisomanasikārena phalabhūtena attasammāpaṇidhipubbekatapuññatānaṃ siddhi vuttā tadavinābhāvato,",
  "tika-s0201t:107_8": "evaṃ avikkhepena phalabhūtena kāraṇabhūtānaṃ saddhammassavanasappurisūpanissayānaṃ siddhi dassetabbā",
  "tika-s0201t:107_9": "siyā assutavato sappurisūpanissayarahitassa ca tadabhāvato.",
  "tika-s0201t:107_10": "Na hi vikkhittacittotiādinā samatthanavacanena pana avikkhepena kāraṇabhūtena sappurisūpanissayena ca",
  "tika-s0201t:107_11": "phalabhūtassa saddhammassavanassa siddhi dassitā.",
  "tika-s0201t:107_12": "Ayaṃ panettha adhippāyo yutto siyā –",
  "tika-s0201t:107_13": "saddhammassavanasappurisūpanissayā na ekantena avikkhepassa kāraṇaṃ bāhiraṅgattā,",
  "tika-s0201t:107_14": "avikkhepo pana sappurisūpanissayo viya saddhammassavanassa ekantakāraṇanti.",
  "tika-s0201t:107_15": "Evampi avikkhepena sappurisūpanissayasiddhijotanā na samatthitāva,",
  "tika-s0201t:107_16": "no na samatthitā vikkhittacittānaṃ sappurisapayirupāsanābhāvassa atthasiddhattā.",
  "tika-s0201t:107_17": "Ettha ca purimaṃ phalena kāraṇassa siddhidassanaṃ nadīpūrena viya upari vuṭṭhisabbhāvassa,",
  "tika-s0201t:107_18": "dutiyaṃ kāraṇena phalassa siddhidassanaṃ daṭṭhabbaṃ ekantavassinā viya meghavuṭṭhānena vuṭṭhippavattiyā.",
  "tika-s0201t:108_0": "Bhagavato vacanassa atthabyañjanapabhedaparicchedavasena sakalasāsanasampattiogāhanākāro niravasesaparahitapāripūrikāraṇanti",
  "tika-s0201t:108_1": "vuttaṃ “evaṃ bhaddako ākāro”ti.",
  "tika-s0201t:108_2": "Yasmā na hotīti sambandho.",
  "tika-s0201t:108_3": "Pacchimacakkadvayasampattinti attasammāpaṇidhipubbekatapuññatāsaṅkhātaṃ guṇadvayaṃ.",
  "tika-s0201t:108_4": "Aparāparavuttiyā cettha cakkabhāvo,",
  "tika-s0201t:108_5": "caranti etehi sattā sampattibhavesūti vā.",
  "tika-s0201t:108_6": "Ye sandhāya vuttaṃ “cattārimāni,",
  "tika-s0201t:108_7": "bhikkhave, cakkāni,",
  "tika-s0201t:108_8": "yehi samannāgatānaṃ devamanussānaṃ catucakkaṃ vattatī”tiādi.",
  "tika-s0201t:108_9": "Purimapacchimabhāvo cettha desanākkamavasena daṭṭhabbo.",
  "tika-s0201t:108_10": "Pacchimacakkadvayasiddhiyāti pacchimacakkadvayassa atthitāya.",
  "tika-s0201t:108_11": "Sammāpaṇihitatto pubbe ca katapuñño suddhāsayo hoti tadasuddhihetūnaṃ kilesānaṃ dūrībhāvatoti āha –",
  "tika-s0201t:108_12": "“āsayasuddhi siddhā hotī”ti.",
  "tika-s0201t:108_13": "Tathā hi vuttaṃ “sammāpaṇihitaṃ cittaṃ,",
  "tika-s0201t:108_14": "seyyaso naṃ tato kare”ti,",
  "tika-s0201t:108_15": "“katapuññosi tvaṃ ānanda,",
  "tika-s0201t:108_16": "padhānamanuyuñja,",
  "tika-s0201t:108_17": "khippaṃ hohisi anāsavo”ti ca.",
  "tika-s0201t:108_18": "Tenevāha “āsayasuddhiyā adhigamabyattisiddhī”ti.",
  "tika-s0201t:108_19": "Payogasuddhiyāti yonisomanasikārapubbaṅgamassa dhammassavanapayogassa visadabhāvena.",
  "tika-s0201t:108_20": "Tathā cāha “āgamabyattisiddhī”ti.",
  "tika-s0201t:108_21": "Sabbassa vā kāyavacīpayogassa niddosabhāvena.",
  "tika-s0201t:108_22": "Parisuddhakāyavacīpayogo hi vippaṭisārābhāvato avikkhittacitto pariyattiyaṃ visārado hotīti.",
  "tika-s0201t:109_0": "Nānappakārapaṭivedhadīpakenātiādinā atthabyañjanesu therassa evaṃsaddasuta-",
  "tika-s0201t:109_1": "saddānaṃ asammohāsammosadīpanato catupaṭisambhidāvasena atthayojanaṃ dasseti.",
  "tika-s0201t:109_2": "Tattha sotabbabhedapaṭivedhadīpakenāti etena ayaṃ suta-",
  "tika-s0201t:109_3": "saddo evaṃ-",
  "tika-s0201t:109_4": "saddasannidhānato,",
  "tika-s0201t:109_5": "vakkhamānāpekkhāya vā sāmaññeneva sotabbadhammavisesaṃ āmasatīti dasseti.",
  "tika-s0201t:109_6": "Manodiṭṭhikaraṇā pariyattidhammānaṃ anupekkhanasuppaṭivedhā visesato manasikārapaṭibaddhāti te vuttanayena",
  "tika-s0201t:109_7": "yonisomanasikāradīpakena evaṃsaddena yojetvā,",
  "tika-s0201t:109_8": "savanadhāraṇavacīparicayā pariyattidhammānaṃ visesena sotāvadhānapaṭibaddhāti te avikkhepadīpakena suta-",
  "tika-s0201t:109_9": "saddena yojetvā dassento sāsanasampattiyā dhammassavane ussāhaṃ janeti.",
  "tika-s0201t:109_10": "Tattha dhammāti pariyattidhammā.",
  "tika-s0201t:109_11": "Manasānupekkhitāti “idha sīlaṃ kathitaṃ,",
  "tika-s0201t:109_12": "idha samādhi,",
  "tika-s0201t:109_13": "idha paññā,",
  "tika-s0201t:109_14": "ettakā ettha anusandhiyo”tiādinā nayena manasā anu anu pekkhitā.",
  "tika-s0201t:109_15": "Diṭṭhiyā suppaṭividdhāti nijjhānakkhantibhūtāya,",
  "tika-s0201t:109_16": "ñātapariññāsaṅkhātāya vā diṭṭhiyā tattha tattha vuttarūpārūpadhamme “iti rūpaṃ,",
  "tika-s0201t:109_17": "ettakaṃ rūpa”ntiādinā suṭṭhu vavatthapetvā paṭividdhā.",
  "tika-s0201t:110_0": "Sakalena vacanenāti pubbe tīhi padehi visuṃ visuṃ yojitattā vuttaṃ.",
  "tika-s0201t:110_1": "Attano adahantoti “mameda”nti attani aṭṭhapento.",
  "tika-s0201t:110_2": "Asappurisabhūminti akataññutaṃ “idhekacco pāpabhikkhu tathāgatappaveditaṃ dhammavinayaṃ pariyāpuṇitvā",
  "tika-s0201t:110_3": "attano dahatī”ti evaṃ vuttaṃ anariyavohārāvatthaṃ,",
  "tika-s0201t:110_4": "sā eva anariyavohārāvatthā asaddhammo.",
  "tika-s0201t:110_5": "Nanu ca ānandattherassa “mamedaṃ vacana”nti adhimānassa,",
  "tika-s0201t:110_6": "mahākassapattherādīnañca tadāsaṅkāya abhāvato asappurisabhūmisamatikkamādivacanaṃ niratthakanti?",
  "tika-s0201t:110_7": "Nayidamevaṃ “evaṃ me suta”nti vadantena ayampi attho vibhāvitoti dassanato.",
  "tika-s0201t:110_8": "Keci pana “devatānaṃ parivitakkāpekkhaṃ tathāvacananti edisī codanā anavakāsāvā”ti vadanti.",
  "tika-s0201t:110_9": "Tasmiṃ kira khaṇe ekaccānaṃ devatānaṃ evaṃ cetaso parivitakko udapādi “bhagavā ca parinibbuto,",
  "tika-s0201t:110_10": "ayañca āyasmā desanākusalo,",
  "tika-s0201t:110_11": "idāni dhammaṃ deseti sakyakulappasuto tathāgatassa bhātā cūḷapituputto,",
  "tika-s0201t:110_12": "kiṃ nu kho sayaṃ sacchikataṃ dhammaṃ deseti,",
  "tika-s0201t:110_13": "udāhu bhagavatoyeva vacanaṃ yathāsuta”nti.",
  "tika-s0201t:110_14": "Evaṃ tadāsaṅkitappakārato asappurisabhūmisamokkamādito atikkamādi vibhāvitanti.",
  "tika-s0201t:110_15": "Appetīti nidasseti.",
  "tika-s0201t:110_16": "Diṭṭhadhammikasamparāyikaparamatthesu yathārahaṃ satte netīti netti,",
  "tika-s0201t:110_17": "dhammoyeva netti dhammanetti.",
  "tika-s0201t:111_0": "Daḷhataraniviṭṭhā vicikicchā kaṅkhā.",
  "tika-s0201t:111_1": "Nātisaṃsappanā matibhedamattā vimati.",
  "tika-s0201t:111_2": "Assaddhiyaṃ vināseti bhagavatā desitattā,",
  "tika-s0201t:111_3": "sammukhāvassa paṭiggahitattā,",
  "tika-s0201t:111_4": "khalitaduruttādigahaṇadosābhāvato ca.",
  "tika-s0201t:111_5": "Ettha ca paṭhamādayo tisso atthayojanā ākārādiatthesu aggahitavisesameva evaṃ-",
  "tika-s0201t:111_6": "saddaṃ gahetvā dassitā,",
  "tika-s0201t:111_7": "tato parā catasso ākāratthameva evaṃ-",
  "tika-s0201t:111_8": "saddaṃ gahetvā vibhāvitā,",
  "tika-s0201t:111_9": "pacchimā pana tisso yathākkamaṃ ākāratthaṃ nidassanatthaṃ avadhāraṇatthañca evaṃ-",
  "tika-s0201t:111_10": "saddaṃ gahetvā yojitāti daṭṭhabbaṃ.",
  "tika-s0201t:112_0": "Eka-",
  "tika-s0201t:112_1": "saddo aññaseṭṭhāsahāyasaṅkhyādīsu dissati.",
  "tika-s0201t:112_2": "Tathā hesa “sassato attā ca loko ca,",
  "tika-s0201t:112_3": "idameva saccaṃ moghamaññanti ittheke abhivadantī”tiādīsu aññatthe dissati,",
  "tika-s0201t:112_4": "“cetaso ekodibhāva”ntiādīsu seṭṭhatthe,",
  "tika-s0201t:112_5": "“eko vūpakaṭṭho”tiādīsu asahāye,",
  "tika-s0201t:112_6": "“ekova kho,",
  "tika-s0201t:112_7": "bhikkhave,",
  "tika-s0201t:112_8": "khaṇo ca samayo ca brahmacariyavāsāyā”tiādīsu saṅkhyāyaṃ.",
  "tika-s0201t:112_9": "Idhāpi saṅkhyāyanti dassento āha “ekanti gaṇanaparicchedaniddeso”ti.",
  "tika-s0201t:112_10": "Kālañca samayañcāti yuttakālañca paccayasāmaggiñca khaṇoti okāso.",
  "tika-s0201t:112_11": "Tathāgatuppādādiko hi maggabrahmacariyassa okāso tappaccayapaṭilābhahetuttā.",
  "tika-s0201t:112_12": "Khaṇo eva ca samayo.",
  "tika-s0201t:112_13": "Yo “khaṇo”ti ca “samayo”ti ca vuccati,",
  "tika-s0201t:112_14": "so ekovāti hi attho mahāsamayoti mahāsamūho.",
  "tika-s0201t:112_15": "Samayopi khoti sikkhāpadapūraṇassa hetupi.",
  "tika-s0201t:112_16": "Samayappavādaketi diṭṭhippavādake.",
  "tika-s0201t:112_17": "Tattha hi nisinnā titthiyā attano attano samayaṃ pavadantīti.",
  "tika-s0201t:112_18": "Atthābhisamayāti hitapaṭilābhā.",
  "tika-s0201t:112_19": "Abhisametabboti abhisamayo,",
  "tika-s0201t:112_20": "abhisamayo attho abhisamayaṭṭhoti pīḷanādīni abhisametabbabhāvena ekībhāvaṃ upanetvā vuttāni.",
  "tika-s0201t:112_21": "Abhisamayassa vā paṭivedhassa visayabhūto attho abhisamayaṭṭhoti.",
  "tika-s0201t:112_22": "Tāneva tathā ekattena vuttāni.",
  "tika-s0201t:112_23": "Tattha pīḷanaṃ dukkhasaccassa taṃsamaṅgino hiṃsanaṃ avipphārikatākaraṇaṃ.",
  "tika-s0201t:112_24": "Santāpo dukkhadukkhatādivasena santāpanaṃ paridahanaṃ.",
  "tika-s0201t:113_0": "Tattha sahakārīkāraṇaṃ sannijjhaṃ sameti samavetīti samayo, samavāyo.",
  "tika-s0201t:113_1": "Sameti samāgacchati maggabrahmacariyaṃ ettha tadādhārapuggalehīti samayo, khaṇo.",
  "tika-s0201t:113_2": "Sameti ettha,",
  "tika-s0201t:113_3": "etena vā saṃgacchati satto,",
  "tika-s0201t:113_4": "sabhāvadhammo vā sahajātādīhi uppādādīhi vāti samayo, kālo.",
  "tika-s0201t:113_5": "Dhammappavattimattatāya atthato abhūtopi hi kālo dhammappavattiyā adhikaraṇaṃ karaṇaṃ viya ca kappanāmattasiddhena rūpena voharīyatīti. Samaṃ,",
  "tika-s0201t:113_6": "saha vā avayavānaṃ ayanaṃ pavatti avaṭṭhānanti samayo,",
  "tika-s0201t:113_7": "samūho yathā “samudāyo”ti.",
  "tika-s0201t:113_8": "Avayavasahāvaṭṭhānameva hi samūhoti.",
  "tika-s0201t:113_9": "Avasesapaccayānaṃ samāgame eti phalaṃ etasmā uppajjati pavattati cāti samayo,",
  "tika-s0201t:113_10": "hetu yathā “samudayo”ti.",
  "tika-s0201t:113_11": "Sameti saṃyojanabhāvato sambandho eti attano visaye pavattati,",
  "tika-s0201t:113_12": "daḷhaggahaṇabhāvato vā saṃyuttā ayanti pavattanti sattā yathābhinivesaṃ etenāti samayo, diṭṭhi;",
  "tika-s0201t:113_13": "diṭṭhisaññojanena hi sattā ativiya bajjhantīti.",
  "tika-s0201t:113_14": "Samiti saṅgati samodhānanti samayo,",
  "tika-s0201t:113_15": "paṭilābho.",
  "tika-s0201t:113_16": "Samayanaṃ,",
  "tika-s0201t:113_17": "sammā vā ayanaṃ apagamoti samayo, pahānaṃ.",
  "tika-s0201t:113_18": "Abhimukhaṃ ñāṇena sammā etabbo abhisametabboti abhisamayo,",
  "tika-s0201t:113_19": "dhammānaṃ aviparīto sabhāvo.",
  "tika-s0201t:113_20": "Abhimukhabhāvena sammā eti gacchati bujjhatīti abhisamayo,",
  "tika-s0201t:113_21": "dhammānaṃ aviparītasabhāvāvabodho.",
  "tika-s0201t:113_22": "Evaṃ tasmiṃ tasmiṃ atthe samaya-",
  "tika-s0201t:113_23": "saddassa pavatti veditabbā.",
  "tika-s0201t:113_24": "Samayasaddassa atthuddhāre abhisamayasaddassa udāharaṇaṃ vuttanayeneva veditabbaṃ.",
  "tika-s0201t:113_25": "Assāti samayasaddassa.",
  "tika-s0201t:113_26": "Kālo attho samavāyādīnaṃ atthānaṃ idha asambhavato,",
  "tika-s0201t:113_27": "desadesakaparisānaṃ viya suttassa nidānabhāvena kālassa apadisitabbato ca.",
  "tika-s0201t:114_0": "Kasmā panettha aniyamitavaseneva kālo niddiṭṭho,",
  "tika-s0201t:114_1": "na utusaṃvaccharādivasena niyametvāti? Āha –",
  "tika-s0201t:114_2": "“tattha kiñcāpī”tiādi.",
  "tika-s0201t:114_3": "Utusaṃvaccharādivasena niyamaṃ akatvā samayasaddassa vacanena ayampi guṇo laddho hotīti dassento “ye vā ime”tiādimāha.",
  "tika-s0201t:114_4": "Sāmaññajotanā hi visese avatiṭṭhatīti.",
  "tika-s0201t:114_5": "Tattha diṭṭhadhammasukhavihārasamayo devasikaṃ jhānaphalasamāpattīhi vītināmanakālo,",
  "tika-s0201t:114_6": "visesato sattasattāhāni.",
  "tika-s0201t:114_7": "Suppakāsāti dasasahassilokadhātusaṃkampanaobhāsapātubhāvādīhi pākaṭā.",
  "tika-s0201t:114_8": "Yathāvuttabhedesu eva samayesu ekadesaṃ pakārantarehi saṅgahetvā dassetuṃ “yo cāya”ntiādimāha.",
  "tika-s0201t:114_9": "Tathā hi ñāṇakiccasamayo attahitapaṭipattisamayo ca abhisambodhisamayo,",
  "tika-s0201t:114_10": "ariyatuṇhībhāvasamayo diṭṭhadhammasukhavihārasamayo,",
  "tika-s0201t:114_11": "karuṇākiccaparahitapaṭipattidhammikathāsamayo desanāsamayo eva.",
  "tika-s0201t:115_0": "Karaṇavacanena niddeso katoti sambandho.",
  "tika-s0201t:115_1": "Tatthāti abhidhammatadaññasuttapadavinayesu.",
  "tika-s0201t:115_2": "Tathāti bhummakaraṇehi.",
  "tika-s0201t:115_3": "Adhikaraṇattho ādhārattho.",
  "tika-s0201t:115_4": "Bhāvo nāma kiriyā,",
  "tika-s0201t:115_5": "tāya kiriyantaralakkhaṇaṃ bhāvenabhāvalakkhaṇaṃ.",
  "tika-s0201t:115_6": "Tattha yathā kālo sabhāvadhammaparicchinno sayaṃ paramatthato avijjamānopi ādhārabhāvena paññāto taṅkhaṇappavattānaṃ",
  "tika-s0201t:115_7": "tato pubbe parato ca abhāvato “pubbaṇhe jāto,",
  "tika-s0201t:115_8": "sāyanhe gacchatī”ti ca ādīsu,",
  "tika-s0201t:115_9": "samūho ca avayavavinimutto avijjamānopi kappanāmattasiddho avayavānaṃ ādhārabhāvena paññāpīyati “rukkhe sākhā,",
  "tika-s0201t:115_10": "yavarāsiyaṃ sambhūto”tiādīsu,",
  "tika-s0201t:115_11": "evaṃ idhāpīti dassento āha “adhikaraṇañhi…pe…",
  "tika-s0201t:115_12": "dhammāna”nti.",
  "tika-s0201t:115_13": "Yasmiṃ kāle dhammapuñje vā kāmāvacaraṃ kusalaṃ cittaṃ uppannaṃ hoti,",
  "tika-s0201t:115_14": "tasmiṃ eva kāle dhammapuñje ca phassādayopi hontīti ayañhi tattha attho.",
  "tika-s0201t:115_15": "Yathā ca “gāvīsu duyhamānāsu gato,",
  "tika-s0201t:115_16": "duddhāsu āgato”ti dohanakiriyāya gamanakiriyā lakkhīyati,",
  "tika-s0201t:115_17": "evaṃ idhāpi “yasmiṃ samaye,",
  "tika-s0201t:115_18": "tasmiṃ samaye”ti ca vutte “satī”ti ayamattho viññāyamāno eva hoti padatthassa sattāvirahābhāvatoti samayassa",
  "tika-s0201t:115_19": "sattākiriyāya cittassa uppādakiriyā phassādīnaṃ bhavanakiriyā ca lakkhīyati.",
  "tika-s0201t:115_20": "Yasmiṃ samayeti yasmiṃ navame khaṇe,",
  "tika-s0201t:115_21": "yasmiṃ yonisomanasikārādihetumhi,",
  "tika-s0201t:115_22": "paccayasamavāye vā sati kāmāvacaraṃ kusalaṃ cittaṃ uppannaṃ hoti,",
  "tika-s0201t:115_23": "tasmiṃyeva khaṇe, hetumhi,",
  "tika-s0201t:115_24": "paccayasamavāye vā phassādayopi hontīti ubhayattha samayasadde bhummaniddeso kato lakkhaṇabhūtabhāvayuttoti dassento āha “khaṇa…pe…",
  "tika-s0201t:115_25": "lakkhīyatī”ti.",
  "tika-s0201t:116_0": "Hetuattho karaṇattho ca sambhavati “annena vasati,",
  "tika-s0201t:116_1": "ajjhenena vasati,",
  "tika-s0201t:116_2": "pharasunā chindati,",
  "tika-s0201t:116_3": "kudālena khaṇatī”tiādīsu viya.",
  "tika-s0201t:116_4": "Vītikkamañhi sutvā bhikkhusaṅghaṃ sannipātāpetvā otiṇṇavatthukaṃ puggalaṃ paṭipucchitvā vigarahitvā ca",
  "tika-s0201t:116_5": "taṃ taṃ vatthuṃ otiṇṇakālaṃ anatikkamitvā teneva kālena sikkhāpadāni paññapento bhagavā viharati sikkhāpadapaññattihetuñca",
  "tika-s0201t:116_6": "apekkhamāno tatiyapārājikādīsu viya.",
  "tika-s0201t:117_0": "Accantameva ārambhato paṭṭhāya yāva desanāniṭṭhānaṃ parahitapaṭipattisaṅkhātena karuṇāvihārena.",
  "tika-s0201t:117_1": "Tadatthajotanatthanti accantasaṃyogatthajotanatthaṃ.",
  "tika-s0201t:117_2": "Upayogavacananiddeso kato yathā “māsaṃ ajjhetī”ti.",
  "tika-s0201t:118_0": "Porāṇāti aṭṭhakathācariyā.",
  "tika-s0201t:118_1": "Abhilāpamattabhedoti vacanamattena viseso.",
  "tika-s0201t:118_2": "Tena suttavinayesu vibhattibyattayo katoti dasseti.",
  "tika-s0201t:119_0": "Seṭṭhanti seṭṭhavācakaṃ vacanaṃ “seṭṭha”nti vuttaṃ seṭṭhaguṇasahacaraṇato.",
  "tika-s0201t:119_1": "Tathā uttamanti etthāpi.",
  "tika-s0201t:119_2": "Gāravayuttoti garubhāvayutto garuguṇayogato,",
  "tika-s0201t:119_3": "garukaraṇārahatāya vā gāravayutto.",
  "tika-s0201t:119_4": "Vuttoyeva,",
  "tika-s0201t:119_5": "na pana idha vattabbo visuddhimaggassa imissā aṭṭhakathāya ekadesabhāvatoti adhippāyo.",
  "tika-s0201t:120_0": "Aparo nayo –",
  "tika-s0201t:120_1": "bhāgavāti bhagavā,",
  "tika-s0201t:120_2": "bhatavāti bhagavā,",
  "tika-s0201t:120_3": "bhāge vanīti bhagavā,",
  "tika-s0201t:120_4": "bhage vanīti bhagavā,",
  "tika-s0201t:120_5": "bhattavāti bhagavā,",
  "tika-s0201t:120_6": "bhage vamīti bhagavā,",
  "tika-s0201t:120_7": "bhāge vamīti bhagavā.",
  "tika-s0201t:121_0": "Bhagavā bhatavā bhāge, bhage ca vani bhattavā;",
  "tika-s0201t:122_0": "Bhage vami tathā bhāge, vamīti bhagavā jino.",
  "tika-s0201t:123_0": "Tattha kathaṃ bhāgavāti bhagavā?",
  "tika-s0201t:123_1": "Ye te sīlādayo dhammakkhandhā guṇabhāgā guṇakoṭṭhāsā,",
  "tika-s0201t:123_2": "te anaññasādhāraṇā niratisayā tathāgatassa atthi upalabbhanti.",
  "tika-s0201t:123_3": "Tathā hissa sīlaṃ, samādhi, paññā, vimutti,",
  "tika-s0201t:123_4": "vimuttiñāṇadassanaṃ, hirī, ottappaṃ, saddhā, vīriyaṃ,",
  "tika-s0201t:123_5": "sati sampajaññaṃ,",
  "tika-s0201t:123_6": "sīlavisuddhi,",
  "tika-s0201t:123_7": "diṭṭhivisuddhi, samatho,",
  "tika-s0201t:123_8": "vipassanā,",
  "tika-s0201t:123_9": "tīṇi kusalamūlāni,",
  "tika-s0201t:123_10": "tīṇi sucaritāni,",
  "tika-s0201t:123_11": "tayo sammāvitakkā,",
  "tika-s0201t:123_12": "tisso anavajjasaññā,",
  "tika-s0201t:123_13": "tisso dhātuyo,",
  "tika-s0201t:123_14": "cattāro satipaṭṭhānā,",
  "tika-s0201t:123_15": "cattāro sammappadhānā,",
  "tika-s0201t:123_16": "cattāro iddhipādā,",
  "tika-s0201t:123_17": "cattāro ariyamaggā,",
  "tika-s0201t:123_18": "cattāri ariyaphalāni,",
  "tika-s0201t:123_19": "catasso paṭisambhidā,",
  "tika-s0201t:123_20": "catuyonipaṭicchedakañāṇaṃ,",
  "tika-s0201t:123_21": "cattāro ariyavaṃsā,",
  "tika-s0201t:123_22": "cattāri vesārajjañāṇāni,",
  "tika-s0201t:123_23": "pañca padhāniyaṅgāni,",
  "tika-s0201t:123_24": "pañcaṅgiko sammāsamādhi,",
  "tika-s0201t:123_25": "pañcañāṇiko sammāsamādhi,",
  "tika-s0201t:123_26": "pañcindriyāni,",
  "tika-s0201t:123_27": "pañca balāni,",
  "tika-s0201t:123_28": "pañca nissāraṇīyā dhātuyo,",
  "tika-s0201t:123_29": "pañca vimuttāyatanañāṇāni,",
  "tika-s0201t:123_30": "pañca vimuttiparipācanīyā saññā,",
  "tika-s0201t:123_31": "cha anussatiṭṭhānāni,",
  "tika-s0201t:123_32": "cha gāravā,",
  "tika-s0201t:123_33": "cha nissāraṇīyā dhātuyo,",
  "tika-s0201t:123_34": "cha satatavihārā,",
  "tika-s0201t:123_35": "cha anuttariyāni,",
  "tika-s0201t:123_36": "cha nibbedhabhāgiyā saññā,",
  "tika-s0201t:123_37": "cha abhiññā,",
  "tika-s0201t:123_38": "cha asādhāraṇañāṇāni,",
  "tika-s0201t:123_39": "satta aparihāniyā dhammā,",
  "tika-s0201t:123_40": "satta ariyadhammā,",
  "tika-s0201t:123_41": "satta ariyadhanāni,",
  "tika-s0201t:123_42": "satta bojjhaṅgā,",
  "tika-s0201t:123_43": "satta sappurisadhammā,",
  "tika-s0201t:123_44": "satta nijjaravatthūni,",
  "tika-s0201t:123_45": "satta saññā,",
  "tika-s0201t:123_46": "satta dakkhiṇeyyapuggaladesanā,",
  "tika-s0201t:123_47": "satta khīṇāsavabaladesanā,",
  "tika-s0201t:123_48": "aṭṭha paññāpaṭilābhahetudesanā,",
  "tika-s0201t:123_49": "aṭṭha sammattāni,",
  "tika-s0201t:123_50": "aṭṭha lokadhammātikkamā,",
  "tika-s0201t:123_51": "aṭṭha ārambhavatthūni,",
  "tika-s0201t:123_52": "aṭṭha akkhaṇadesanā,",
  "tika-s0201t:123_53": "aṭṭha mahāpurisavitakkā,",
  "tika-s0201t:123_54": "aṭṭha abhibhāyatanadesanā,",
  "tika-s0201t:123_55": "aṭṭha vimokkhā,",
  "tika-s0201t:123_56": "nava yonisomanasikāramūlakā dhammā,",
  "tika-s0201t:123_57": "nava pārisuddhipadhāniyaṅgāni,",
  "tika-s0201t:123_58": "nava sattāvāsadesanā,",
  "tika-s0201t:123_59": "nava āghātapaṭivinayā,",
  "tika-s0201t:123_60": "nava saññā,",
  "tika-s0201t:123_61": "nava nānattā,",
  "tika-s0201t:123_62": "nava anupubbavihārā,",
  "tika-s0201t:123_63": "dasa nāthakaraṇā dhammā,",
  "tika-s0201t:123_64": "dasa kasiṇāyatanāni,",
  "tika-s0201t:123_65": "dasa kusalakammapathā,",
  "tika-s0201t:123_66": "dasa sammattāni,",
  "tika-s0201t:123_67": "dasa ariyavāsā,",
  "tika-s0201t:123_68": "dasa asekkhadhammā,",
  "tika-s0201t:123_69": "dasa tathāgatabalāni,",
  "tika-s0201t:123_70": "ekādasa mettānisaṃsā,",
  "tika-s0201t:123_71": "dvādasa dhammacakkākārā,",
  "tika-s0201t:123_72": "terasa dhutaguṇā,",
  "tika-s0201t:123_73": "cuddasa buddhañāṇāni,",
  "tika-s0201t:123_74": "pañcadasa vimuttiparipācanīyā dhammā,",
  "tika-s0201t:123_75": "soḷasavidhā ānāpānassati,",
  "tika-s0201t:123_76": "soḷasa aparantapanīyā dhammā,",
  "tika-s0201t:123_77": "aṭṭhārasa buddhadhammā,",
  "tika-s0201t:123_78": "ekūnavīsati paccavekkhaṇañāṇāni,",
  "tika-s0201t:123_79": "catucattālīsa ñāṇavatthūni,",
  "tika-s0201t:123_80": "paññāsa udayabbayañāṇāni,",
  "tika-s0201t:123_81": "paropaṇṇāsa kusaladhammā,",
  "tika-s0201t:123_82": "sattasattati ñāṇavatthūni,",
  "tika-s0201t:123_83": "catuvīsatikoṭisatasahassasaṅkhāsamāpattisañcārimahāvajirañāṇaṃ,",
  "tika-s0201t:123_84": "anantanayasamantapaṭṭhānapavicayapaccavekkhaṇadesanāñāṇāni tathā anantāsu lokadhātūsu anantānaṃ sattānaṃ",
  "tika-s0201t:123_85": "āsayādivibhāvanañāṇāni cāti evamādayo anantāparimāṇabhedā anaññasādhāraṇā niratisayā guṇabhāgā guṇakoṭṭhāsā",
  "tika-s0201t:123_86": "saṃvijjanti upalabbhanti,",
  "tika-s0201t:123_87": "tasmā yathāvuttavibhāgā guṇabhāgā assa atthīti “bhāgavā”ti vattabbe ā-",
  "tika-s0201t:123_88": "kārassa rassattaṃ katvā “bhagavā”ti vutto.",
  "tika-s0201t:123_89": "Evaṃ tāva bhāgavāti bhagavā.",
  "tika-s0201t:124_0": "Yasmā sīlādayo sabbe, guṇabhāgā asesato;",
  "tika-s0201t:125_0": "Vijjanti sugate tasmā, bhagavāti pavuccatīti.",
  "tika-s0201t:126_0": "Kathaṃ bhatavāti bhagavā?",
  "tika-s0201t:126_1": "Ye te sabbalokahitāya ussukkamāpannehi manussattādike aṭṭha dhamme samodhānetvā sammāsambodhiyā katamahābhinīhārehi",
  "tika-s0201t:126_2": "mahābodhisattehi paripūritabbā dānapāramī, sīla,",
  "tika-s0201t:126_3": "nekkhamma, paññā, vīriya, khanti, sacca,",
  "tika-s0201t:126_4": "adhiṭṭhāna, mettā,",
  "tika-s0201t:126_5": "upekkhāpāramīti dasa pāramiyo dasa upapāramiyo dasa paramatthapāramiyoti samatiṃsa pāramiyo,",
  "tika-s0201t:126_6": "dānādīni cattāri saṅgahavatthūni,",
  "tika-s0201t:126_7": "saccādīni cattāri adhiṭṭhānāni,",
  "tika-s0201t:126_8": "aṅgapariccāgo nayanadhanarajjaputtadārapariccāgoti pañca mahāparicāgā,",
  "tika-s0201t:126_9": "pubbayogo,",
  "tika-s0201t:126_10": "pubbacariyā,",
  "tika-s0201t:126_11": "dhammakkhānaṃ,",
  "tika-s0201t:126_12": "ñātatthacariyā,",
  "tika-s0201t:126_13": "lokatthacariyā,",
  "tika-s0201t:126_14": "buddhicariyāti evamādayo,",
  "tika-s0201t:126_15": "saṅkhepato vā sabbe puññañāṇasambhārā buddhakaradhammā,",
  "tika-s0201t:126_16": "te mahābhinīhārato paṭṭhāya kappānaṃ satasahassādhikāni cattāri asaṅkheyyāni yathā hānabhāgiyā saṃkilesabhāgiyā ṭhitibhāgiyā vā na honti,",
  "tika-s0201t:126_17": "atha kho uttaruttari visesabhāgiyāva honti,",
  "tika-s0201t:126_18": "evaṃ sakkaccaṃ nirantaraṃ anavasesato bhatā sambhatā assa atthīti “bhatavā”ti vattabbe “bhagavā”ti vutto niruttinayena ta-",
  "tika-s0201t:126_19": "kārassa ga-",
  "tika-s0201t:126_20": "kāraṃ katvā.",
  "tika-s0201t:126_21": "Atha vā bhatavāti teyeva yathāvutte buddhakaradhamme vuttanayeneva bhari sambhari,",
  "tika-s0201t:126_22": "paripūresīti attho.",
  "tika-s0201t:126_23": "Evampi bhatavāti bhagavā.",
  "tika-s0201t:127_0": "Sammāsambodhiyā sabbe, dānapāramiādike;",
  "tika-s0201t:128_0": "Sambhāre bhatavā nātho, tenāpi bhagavā matoti.",
  "tika-s0201t:129_0": "Kathaṃ bhāge vanīti bhagavā?",
  "tika-s0201t:129_1": "Ye te catuvīsatikoṭisatasahassasaṅkhā devasikaṃ vaḷañjanakasamāpattibhāgā,",
  "tika-s0201t:129_2": "te anavasesato lokahitatthaṃ attano ca diṭṭhadhammasukhavihāratthaṃ niccakappaṃ vani bhaji sevi bahulamakāsīti bhāge vanīti bhagavā.",
  "tika-s0201t:129_3": "Atha vā abhiññeyyadhammesu kusalādīsu khandhādīsu ca ye te pariññeyyādivasena saṅkhepato vā catubbidhā abhisamayabhāgā,",
  "tika-s0201t:129_4": "vitthārato pana “cakkhu pariññeyyaṃ sotaṃ…pe…",
  "tika-s0201t:129_5": "jarāmaraṇaṃ pariññeyya”ntiādinā aneke pariññeyyabhāgā,",
  "tika-s0201t:129_6": "“cakkhussa samudayo pahātabbo…pe…",
  "tika-s0201t:129_7": "jarāmaraṇassa samudayo pahātabbo”tiādinā pahātabbabhāgā,",
  "tika-s0201t:129_8": "“cakkhussa nirodho…pe…",
  "tika-s0201t:129_9": "jarāmaraṇassa nirodho sacchikātabbo”tiādinā sacchikātabbabhāgā,",
  "tika-s0201t:129_10": "“cakkhussa nirodhagāminī paṭipadā”tiādinā,",
  "tika-s0201t:129_11": "“cattāro satipaṭṭhānā”tiādinā ca anekabhedā bhāvetabbabhāgā ca dhammā,",
  "tika-s0201t:129_12": "te sabbe vani bhaji yathārahaṃ gocarabhāvanāsevanānaṃ vasena sevi.",
  "tika-s0201t:129_13": "Evampi bhāge vanīti bhagavā.",
  "tika-s0201t:129_14": "Atha vā “ye ime sīlādayo dhammakkhandhā sāvakehi sādhāraṇā guṇabhāgā guṇakoṭṭhāsā,",
  "tika-s0201t:129_15": "kinti nu kho te vineyyasantānesu patiṭṭhapeyya”nti mahākaruṇāya vani abhipatthayi,",
  "tika-s0201t:129_16": "sā cassa abhipatthanā yathādhippetaphalāvahā ahosi.",
  "tika-s0201t:129_17": "Evampi bhāge vanīti bhagavā.",
  "tika-s0201t:130_0": "Yasmā ñeyyasamāpattiguṇabhāge asesato;",
  "tika-s0201t:131_0": "Bhaji patthayi sattānaṃ, hitāya bhagavā tatoti.",
  "tika-s0201t:132_0": "Kathaṃ bhage vanīti bhagavā?",
  "tika-s0201t:132_1": "Samāsato tāva katapuññehi payogasampannehi yathāvibhavaṃ bhajīyantīti bhagā,",
  "tika-s0201t:132_2": "lokiyalokuttarā sampattiyo.",
  "tika-s0201t:132_3": "Tattha lokiye tāva tathāgato sambodhito pubbe bodhisattabhūto paramukkaṃsagate vani bhaji sevi,",
  "tika-s0201t:132_4": "yattha patiṭṭhāya niravasesato buddhakaradhamme samannānento buddhadhamme paripācesi,",
  "tika-s0201t:132_5": "buddhabhūto pana te niravajjasukhūpasaṃhite anaññasādhāraṇe lokuttarepi vani bhaji sevi,",
  "tika-s0201t:132_6": "vitthārato pana padesarajjaissariyacakkavattisampatti-",
  "tika-s0201t:132_7": "devarajjasampattiādivasena-",
  "tika-s0201t:132_8": "jhānavimokkhasamādhisamāpattiñāṇadassana-",
  "tika-s0201t:132_9": "maggabhāvanāphalasacchi- kiriyādi-",
  "tika-s0201t:132_10": "uttarimanussadhammavasena ca anekavihite anaññasādhāraṇe bhage vani bhaji sevi.",
  "tika-s0201t:132_11": "Evampi bhage vanīti bhagavā.",
  "tika-s0201t:133_0": "Yā tā sampattiyo loke, yā ca lokuttarā puthu;",
  "tika-s0201t:134_0": "Sabbā tā bhaji sambuddho, tasmāpi bhagavā matoti.",
  "tika-s0201t:135_0": "Kathaṃ bhattavāti bhagavā?",
  "tika-s0201t:135_1": "Bhattā daḷhabhattikā assa bahū atthīti bhattavā.",
  "tika-s0201t:135_2": "Tathāgato hi mahākaruṇāsabbaññutaññāṇādiaparimitanirupamapabhāvaguṇavisesasamaṅgibhāvato sabbasattuttamo,",
  "tika-s0201t:135_3": "sabbānatthaparihārapubbaṅgamāya niravasesahitasukhavidhānatapparāya niratisayāya payogasampattiyā sadevamanussāya",
  "tika-s0201t:135_4": "pajāya accantūpakāritāya dvattiṃsamahāpurisalakkhaṇa-",
  "tika-s0201t:135_5": "asītianubyañjana-",
  "tika-s0201t:135_6": "byāmappabhādianaññasādhāraṇa-",
  "tika-s0201t:135_7": "visesapaṭimaṇḍita-",
  "tika-s0201t:135_8": "rūpakāyatāya yathābhucca-",
  "tika-s0201t:135_9": "guṇādhigatena “itipi so bhagavā”tiādinayappavattena lokattayabyāpinā suvipulena suvisuddhena ca thutighosena",
  "tika-s0201t:135_10": "samannāgatattā ukkaṃsapāramippattāsu appicchatāsantuṭṭhiādīsu suppatiṭṭhitabhāvato dasabalacatuvesārajjādiniratisayaguṇavisesa-",
  "tika-s0201t:135_11": "samaṅgibhāvato ca rūpappamāṇo rūpappasanno,",
  "tika-s0201t:135_12": "ghosappamāṇo ghosappasanno,",
  "tika-s0201t:135_13": "lūkhappamāṇo lūkhappasanno,",
  "tika-s0201t:135_14": "dhammappamāṇo dhammappasannoti evaṃ catuppamāṇike lokasannivāse sabbathāpi pasādāvahabhāvena samantapāsādikattā",
  "tika-s0201t:135_15": "aparimāṇānaṃ sattānaṃ sadevamanussānaṃ ādarabahumānagāravāyatanatāya paramapemasambhattiṭṭhānaṃ.",
  "tika-s0201t:135_16": "Ye tassa ovāde patiṭṭhitā aveccappasādena samannāgatā honti,",
  "tika-s0201t:135_17": "kenaci asaṃhāriyā tesaṃ pasādabhatti samaṇena vā brāhmaṇena vā devena vā mārena vā brahmunā vā.",
  "tika-s0201t:135_18": "Tathā hi te attano jīvitapariccāgepi tattha pasādaṃ na pariccajanti,",
  "tika-s0201t:135_19": "tassa vā āṇaṃ daḷhabhattibhāvato.",
  "tika-s0201t:135_20": "Tenevāha –",
  "tika-s0201t:136_0": "“Yo ve kataññū katavedi dhīro;",
  "tika-s0201t:137_0": "Kalyāṇamitto daḷhabhatti ca hotī”ti. ;",
  "tika-s0201t:138_0": "“Seyyathāpi,",
  "tika-s0201t:138_1": "bhikkhave,",
  "tika-s0201t:138_2": "mahāsamuddo ṭhitadhammo velaṃ nātivattati,",
  "tika-s0201t:138_3": "evameva kho,",
  "tika-s0201t:138_4": "bhikkhave,",
  "tika-s0201t:138_5": "yaṃ mayā sāvakānaṃ sikkhāpadaṃ paññattaṃ,",
  "tika-s0201t:138_6": "taṃ mama sāvakā jīvitahetupi nātikkamantī”ti ca.",
  "tika-s0201t:139_0": "Evaṃ bhattavāti bhagavā niruttinayena ekassa ta-kārassa lopaṃ katvā itarassa ga-kāraṃ katvā.",
  "tika-s0201t:140_0": "Guṇātisayayuttassa, yasmā lokahitesino;",
  "tika-s0201t:141_0": "Sambhattā bahavo satthu, bhagavā tena vuccatīti.",
  "tika-s0201t:142_0": "Kathaṃ bhage vamīti bhagavā?",
  "tika-s0201t:142_1": "Yasmā tathāgato bodhisattabhūtopi purimāsu jātīsu pāramiyo pūrento bhagasaṅkhātaṃ siriṃ issariyaṃ yasañca vami, uggiri,",
  "tika-s0201t:142_2": "kheḷapiṇḍaṃ viya anapekkho chaḍḍayi;",
  "tika-s0201t:142_3": "pacchimattabhāvepi hatthāgataṃ cakkavattisiriṃ devalokādhipaccasadisaṃ catudīpissariyaṃ cakkavattisampattisannissayaṃ",
  "tika-s0201t:142_4": "sattaratanasamujjalaṃ yasañca tiṇāyapi amaññamāno nirapekkho pahāya abhinikkhamitvā sammāsambodhiṃ abhisambuddho,",
  "tika-s0201t:142_5": "tasmā ime siriādike bhage vamīti bhagavā.",
  "tika-s0201t:142_6": "Atha vā bhāni nāma nakkhattāni,",
  "tika-s0201t:142_7": "tehi samaṃ gacchanti pavattantīti bhagā,",
  "tika-s0201t:142_8": "sineruyugandharauttarakuruhimavantādibhājanalokavisesasannissayā sobhā kappaṭṭhiyabhāvato,",
  "tika-s0201t:142_9": "tepi bhage vami tannivāsisattāvāsasamatikkamanato,",
  "tika-s0201t:142_10": "tappaṭibaddhachandarāgapahānena pajahīti.",
  "tika-s0201t:142_11": "Evampi bhage vamīti bhagavā.",
  "tika-s0201t:143_0": "Cakkavattisiriṃ yasmā, yasaṃ issariyaṃ sukhaṃ;",
  "tika-s0201t:144_0": "Pahāsi lokacittañca, sugato bhagavā tatoti.",
  "tika-s0201t:145_0": "Kathaṃ bhāge vamīti bhagavā?",
  "tika-s0201t:145_1": "Bhāgā nāma sabhāgadhammakoṭṭhāsā,",
  "tika-s0201t:145_2": "te khandhāyatanadhātādivasena,",
  "tika-s0201t:145_3": "tatthāpi rūpavedanādivasena,",
  "tika-s0201t:145_4": "pathaviyādiatītādivasena ca anekavidhā.",
  "tika-s0201t:145_5": "Te bhagavā sabbaṃ papañcaṃ sabbaṃ yogaṃ sabbaṃ ganthaṃ sabbaṃ saṃyojanaṃ samucchinditvā amataṃ dhātuṃ samadhigacchanto vami uggiri,",
  "tika-s0201t:145_6": "anapekkho chaḍḍayi na paccāgami.",
  "tika-s0201t:145_7": "Tathā hesa “sabbatthameva pathaviṃ āpaṃ tejaṃ vāyaṃ,",
  "tika-s0201t:145_8": "cakkhuṃ sotaṃ ghānaṃ jivhaṃ kāyaṃ manaṃ,",
  "tika-s0201t:145_9": "rūpe sadde gandhe rase phoṭṭhabbe dhamme,",
  "tika-s0201t:145_10": "cakkhuviññāṇaṃ…pe…",
  "tika-s0201t:145_11": "manoviññāṇaṃ,",
  "tika-s0201t:145_12": "cakkhusamphassaṃ…pe…",
  "tika-s0201t:145_13": "manosamphassaṃ,",
  "tika-s0201t:145_14": "cakkhusamphassajaṃ vedanaṃ…pe…",
  "tika-s0201t:145_15": "manosamphassajaṃ vedanaṃ,",
  "tika-s0201t:145_16": "cakkhusamphassajaṃ saññaṃ…pe…",
  "tika-s0201t:145_17": "manosamphassajaṃ saññaṃ,",
  "tika-s0201t:145_18": "cakkhusamphassajaṃ cetanaṃ…pe…",
  "tika-s0201t:145_19": "manosamphassajaṃ cetanaṃ,",
  "tika-s0201t:145_20": "rūpataṇhaṃ…pe…",
  "tika-s0201t:145_21": "dhammataṇhaṃ,",
  "tika-s0201t:145_22": "rūpavitakkaṃ…pe…",
  "tika-s0201t:145_23": "dhammavitakkaṃ,",
  "tika-s0201t:145_24": "rūpavicāraṃ…pe…",
  "tika-s0201t:145_25": "dhammavicāra”ntiādinā anupadadhammavibhāgavasenapi sabbeva dhammakoṭṭhāse anavasesato vami uggiri,",
  "tika-s0201t:145_26": "anapekkhapariccāgena chaḍḍayi.",
  "tika-s0201t:145_27": "Vuttaṃ hetaṃ “yaṃ taṃ, ānanda,",
  "tika-s0201t:145_28": "cattaṃ vantaṃ muttaṃ pahīnaṃ paṭinissaṭṭhaṃ,",
  "tika-s0201t:145_29": "taṃ tathāgato puna paccāgamissatīti netaṃ ṭhānaṃ vijjatī”ti.",
  "tika-s0201t:145_30": "Evampi bhāge vamīti bhagavā.",
  "tika-s0201t:145_31": "Atha vā bhāge vamīti sabbepi kusalākusale sāvajjānavajje hīnapaṇīte kaṇhasukkasappaṭibhāge dhamme ariyamaggañāṇamukhena",
  "tika-s0201t:145_32": "vami uggiri anapekkho pariccaji pajahi,",
  "tika-s0201t:145_33": "paresañca tathattāya dhammaṃ desesi.",
  "tika-s0201t:145_34": "Vuttampi cetaṃ “dhammāpi vo,",
  "tika-s0201t:145_35": "bhikkhave,",
  "tika-s0201t:145_36": "pahātabbā,",
  "tika-s0201t:145_37": "pageva adhammā,",
  "tika-s0201t:145_38": "kullūpamaṃ vo,",
  "tika-s0201t:145_39": "bhikkhave,",
  "tika-s0201t:145_40": "dhammaṃ desessāmi nittharaṇatthāya,",
  "tika-s0201t:145_41": "no gahaṇatthāyā”tiādi.",
  "tika-s0201t:145_42": "Evampi bhāge vamīti bhagavā.",
  "tika-s0201t:146_0": "Khandhāyatanadhātādi-dhammabhāgāmahesinā;",
  "tika-s0201t:147_0": "Kaṇhasukkā yato vantā, tatopi bhagavā matoti.",
  "tika-s0201t:148_0": "Tena vuttaṃ –",
  "tika-s0201t:149_0": "“Bhāgavā bhatavā bhāge, bhage ca vani bhattavā;",
  "tika-s0201t:150_0": "Bhage vami tathā bhāge, vamīti bhagavā jino”ti.",
  "tika-s0201t:151_0": "Dhammasarīraṃ paccakkhaṃ karotīti “yo vo, ānanda,",
  "tika-s0201t:151_1": "mayā dhammo ca vinayo ca desito paññatto,",
  "tika-s0201t:151_2": "so vo mamaccayena satthā”ti vacanato dhammassa satthubhāvapariyāyo vijjatīti katvā vuttaṃ.",
  "tika-s0201t:151_3": "Vajirasaṅghātasamānakāyo parehi abhejjasarīrattā.",
  "tika-s0201t:151_4": "Na hi bhagavato rūpakāye kenaci sakkā antarāyo kātunti.",
  "tika-s0201t:152_0": "Desanāsampattiṃ niddisati vakkhamānassa sakalassa suttassa “eva”nti nidassanato.",
  "tika-s0201t:152_1": "Sāvakasampattiṃ niddisati paṭisambhidāppattena pañcasu ṭhānesu bhagavatā etadagge ṭhapitena mayā mahāsāvakena sutaṃ,",
  "tika-s0201t:152_2": "tañca kho mayāva sutaṃ,",
  "tika-s0201t:152_3": "na anussutikaṃ,",
  "tika-s0201t:152_4": "na paramparābhatanti imassa atthassa dīpanato.",
  "tika-s0201t:152_5": "Kālasampattiṃ niddisati bhagavā-",
  "tika-s0201t:152_6": "saddasannidhāne payuttassa samaya-",
  "tika-s0201t:152_7": "saddassa kālassa buddhuppādapaṭimaṇḍitabhāvadīpanato.",
  "tika-s0201t:152_8": "Buddhuppādaparamā hi kālasampadā.",
  "tika-s0201t:152_9": "Tenetaṃ vuccati –",
  "tika-s0201t:153_0": "“Kappakasāye kaliyuge, buddhuppādo aho mahacchariyaṃ;",
  "tika-s0201t:154_0": "Hutāvahamajjhe jātaṃ, samuditamakarandamaravinda”nti. ;",
  "tika-s0201t:155_0": "Bhagavāti desakasampattiṃ niddisati guṇavisiṭṭhasattuttamagarugāravādhivacanabhāvato.",
  "tika-s0201t:156_0": "Maṅgaladivaso sukhaṇo sunakkhattanti ajja maṅgaladivaso,",
  "tika-s0201t:156_1": "tasmā sunakkhattaṃ,",
  "tika-s0201t:156_2": "tatthāpi ayaṃ sukhaṇo.",
  "tika-s0201t:156_3": "Mā atikkamīti mā rattivibhāyanaṃ anudikkhantānaṃ ratti atikkamīti evaṃ sambandho veditabbo.",
  "tika-s0201t:156_4": "Ukkāsu ṭhitāsu ṭhitāti ukkaṭṭhā.",
  "tika-s0201t:156_5": "Ukkāsu vijjotalantīsu ṭhitā patiṭṭhitāti mūlavibhūjādipakkhepena (pāṇini 3.2.5) saddasiddhi veditabbā.",
  "tika-s0201t:156_6": "Niruttinayena vā ukkāsu ṭhitāsu ṭhitā āsīti ukkaṭṭhā.",
  "tika-s0201t:156_7": "Apare pana bhaṇanti “bhūmibhāgasampattiyā manussasampattiyā upakaraṇasampattiyā ca sā nagarī ukkaṭṭhaguṇayogato ‘ukkaṭṭhā’ti nāmaṃ labhī”ti.",
  "tika-s0201t:157_0": "Avisesenāti na visesena,",
  "tika-s0201t:157_1": "vihārabhāvasāmaññenāti attho.",
  "tika-s0201t:157_2": "Iriyāpatha…pe…",
  "tika-s0201t:157_3": "vihāresūti iriyāpathavihāro dibbavihāro brahmavihāro ariyavihāroti etesu catūsu vihāresu.",
  "tika-s0201t:157_4": "Samaṅgiparidīpananti samaṅgībhāvaparidīpanaṃ.",
  "tika-s0201t:157_5": "Etanti “viharatī”ti etaṃ padaṃ.",
  "tika-s0201t:157_6": "Tathā hi taṃ “idhekacco gihīhi saṃsaṭṭho viharati sahanandī sahasokī”tiādīsu iriyāpathavihāre āgataṃ;",
  "tika-s0201t:157_7": "“yasmiṃ samaye,",
  "tika-s0201t:157_8": "bhikkhave,",
  "tika-s0201t:157_9": "bhikkhu vivicceva kāmehi…pe…",
  "tika-s0201t:157_10": "paṭhamaṃ jhānaṃ upasampajja viharatī”tiādīsu dibbavihāre;",
  "tika-s0201t:157_11": "“so mettāsahagatena cetasā ekaṃ disaṃ pharitvā viharatī”tiādīsu brahmavihāre;",
  "tika-s0201t:157_12": "“so kho ahaṃ aggivessana tassāyeva kathāya pariyosāne tasmiṃ eva purimasmiṃ samādhinimitte ajjhattameva",
  "tika-s0201t:157_13": "cittaṃ saṇṭhapemi sannisādemi ekodiṃ karomi samādahāmi,",
  "tika-s0201t:157_14": "yena sudaṃ niccakappaṃ viharāmī”tiādīsu ariyavihāre.",
  "tika-s0201t:158_0": "Tattha iriyanaṃ vattanaṃ iriyā,",
  "tika-s0201t:158_1": "kāyappayogo.",
  "tika-s0201t:158_2": "Tassā pavattanupāyabhāvato ṭhānādi iriyāpatho.",
  "tika-s0201t:158_3": "Ṭhānasamaṅgī vā hi kāyena kiñci kareyya gamanādīsu aññatarasamaṅgī vā.",
  "tika-s0201t:158_4": "Atha vā iriyati pavattati etena attabhāvo,",
  "tika-s0201t:158_5": "kāyakiccaṃ vāti iriyā,",
  "tika-s0201t:158_6": "tassā pavattiyā upāyabhāvato pathoti iriyāpatho,",
  "tika-s0201t:158_7": "ṭhānādi eva.",
  "tika-s0201t:158_8": "So ca atthato gatinivattiādiākārena pavatto catusantatirūpapabandho eva.",
  "tika-s0201t:158_9": "Viharaṇaṃ,",
  "tika-s0201t:158_10": "viharati etenāti vā vihāro,",
  "tika-s0201t:158_11": "iriyāpatho eva vihāro iriyāpathavihāro.",
  "tika-s0201t:158_12": "Divi bhavoti dibbo.",
  "tika-s0201t:158_13": "Tattha bahulappavattiyā brahmapārisajjādidevaloke bhavoti attho.",
  "tika-s0201t:158_14": "Tattha yo dibbānubhāvo,",
  "tika-s0201t:158_15": "tadatthāya saṃvattatīti vā dibbo,",
  "tika-s0201t:158_16": "abhiññābhinīhāravasena mahāgatikattā vā dibbo,",
  "tika-s0201t:158_17": "dibbo ca so vihāro cāti dibbavihāro,",
  "tika-s0201t:158_18": "catasso rūpāvacarasamāpattiyo.",
  "tika-s0201t:158_19": "Āruppasamāpattiyopi ettheva saṅgahaṃ gacchanti.",
  "tika-s0201t:158_20": "Brahmūnaṃ,",
  "tika-s0201t:158_21": "brahmāno vā vihārā brahmavihārā,",
  "tika-s0201t:158_22": "catasso appamaññāyo. Ariyānaṃ,",
  "tika-s0201t:158_23": "ariyā vā vihārā ariyavihārā,",
  "tika-s0201t:158_24": "cattāri sāmaññaphalāni.",
  "tika-s0201t:158_25": "So hi bhagavā ekaṃ iriyāpathabādhanantiādi yadipi bhagavā ekenapi iriyāpathena cirataraṃ kālaṃ attabhāvaṃ pavattetuṃ sakkoti,",
  "tika-s0201t:158_26": "tathāpi “upādinnakasarīrassa nāma ayaṃ sabhāvo”ti dassetuṃ vuttaṃ.",
  "tika-s0201t:158_27": "Yasmā vā bhagavā yattha katthaci vasanto veneyyānaṃ dhammaṃ desento,",
  "tika-s0201t:158_28": "nānāsamāpattīhi ca kālaṃ vītināmento vasatīti veneyyasattānaṃ attano ca vividhaṃ hitasukhaṃ harati upaneti uppādeti,",
  "tika-s0201t:158_29": "tasmā vividhaṃ haratīti evamettha attho veditabbo.",
  "tika-s0201t:159_0": "Subhagattāti sirīkāmānavasena sobhanattā.",
  "tika-s0201t:159_1": "Tenevāha “sundarasirikattā sundarakāmattā cā”ti.",
  "tika-s0201t:159_2": "Chaṇasamajjaussaveti ettha chaṇaṃ nāma phaggunamāsādīsu uttaraphaggunādi-",
  "tika-s0201t:159_3": "abhilakkhitadivasesu saparijanānaṃ manussānaṃ maṅgalakaraṇaṃ.",
  "tika-s0201t:159_4": "Samajjaṃ nāma naṭasamajjādi.",
  "tika-s0201t:159_5": "Ussavo nakkhattaṃ.",
  "tika-s0201t:159_6": "Yattha gāmanigamavāsino tayo satta vā divase nakkhattaghosanaṃ katvā yathāvibhavaṃ alaṅkatapaṭiyattā bhoge paribhuñjantā nakkhattakīḷanaṃ kīḷanti.",
  "tika-s0201t:159_7": "Tesaṃ taṃ tatheva hotīti tesaṃ manussānaṃ taṃ patthanaṃ tannivāsidevatānubhāvena yebhuyyena tatheva hoti,",
  "tika-s0201t:159_8": "patthanā samijjhatīti attho.",
  "tika-s0201t:159_9": "Bahujanakantatāyāti iminā “sundarakāmattā”ti etasseva padassa pakārantarena atthaṃ vibhāveti.",
  "tika-s0201t:159_10": "Tatrāyaṃ vacanattho –",
  "tika-s0201t:159_11": "kamanīyaṭṭhena suṭṭhu bhajīyatīti subhagaṃ,",
  "tika-s0201t:159_12": "subhā agā rukkhā etthāti vā subhagaṃ,",
  "tika-s0201t:159_13": "sundarakittiyogato vā “subhaga”nti evampettha atthaṃ vaṇṇenti.",
  "tika-s0201t:159_14": "Keci pana “subhāgavane”ti paṭhanti,",
  "tika-s0201t:159_15": "“sundarabhūmibhāge vane”ti cassa atthaṃ vadanti.",
  "tika-s0201t:159_16": "Subhagassa nāma yakkhassa vanaṃ tena pariggahitattāti “subhagavana”nti aññe.",
  "tika-s0201t:159_17": "Vananaṃ bhattītiatthe taṃ vananaṃ kāretīti etasmiṃ atthe vanayatīti padasiddhi veditabbā.",
  "tika-s0201t:159_18": "Tenevāha “attani sinehaṃ uppādetī”ti.",
  "tika-s0201t:159_19": "Yācanatthe vanute iti vananti upacārakappanāvasena vana-",
  "tika-s0201t:159_20": "saddo veditabbo.",
  "tika-s0201t:160_0": "Ujuvaṃsāti ujubhūtaviṭapā.",
  "tika-s0201t:160_1": "Mahāsālāti mahārukkhā.",
  "tika-s0201t:160_2": "Aññatarasmiṃ sālamūleti aññatarassa rukkhassa mūle.",
  "tika-s0201t:160_3": "Vanappatijeṭṭhakarukkhoti vanappatibhūto jeṭṭhakarukkho.",
  "tika-s0201t:160_4": "Tameva jeṭṭhakabhāvanti vanappatibhāvenāgataṃ seṭṭhabhāvaṃ padhānabhāvaṃ.",
  "tika-s0201t:160_5": "Tena hi so “sālarājā”ti vutto.",
  "tika-s0201t:160_6": "Upagatānaṃ rañjanaṭṭhena rājā,",
  "tika-s0201t:160_7": "aññasmimpi tādise rukkhe rājavohāraṃ dassetuṃ “supatiṭṭhitassā”tiādi vuttaṃ.",
  "tika-s0201t:160_8": "Tattha brāhmaṇa dhammikāti ālapanaṃ.",
  "tika-s0201t:160_9": "Nippariyāyena sākhādimato saṅghātassa suppatiṭṭhitabhāvasādhane avayavavisese pavattamāno mūla- saddo.",
  "tika-s0201t:160_10": "Yasmā taṃsadisesu tannissaye padese ca ruḷhīvasena pariyāyato pavattati,",
  "tika-s0201t:160_11": "tasmā “mūlāni uddhareyyā”ti ettha nippariyāyamūlaṃ adhippetanti ekena mūla-",
  "tika-s0201t:160_12": "saddena visesetvā āha “mūlamūle dissatī”ti yathā “dukkhadukkhaṃ,",
  "tika-s0201t:160_13": "rūparūpa”nti ca.",
  "tika-s0201t:160_14": "Asādhāraṇahetumhīti asādhāraṇakāraṇe.",
  "tika-s0201t:160_15": "Lobhasahagatacittuppādānaṃ eva āveṇike nesaṃ suppatiṭṭhitabhāvasādhanato mūlaṭṭhena upakārake paccayadhamme dissatīti attho.",
  "tika-s0201t:161_0": "Tatthāti “ekaṃ samayaṃ bhagavā ukkaṭṭhāyaṃ viharati subhagavane sālarājamūle”ti yaṃ vuttaṃ vākyaṃ, tatta.",
  "tika-s0201t:161_1": "Siyāti kassaci evaṃ parivitakko siyā,",
  "tika-s0201t:161_2": "vakkhamānākārena kadāci codeyya vāti attho.",
  "tika-s0201t:161_3": "Atha tattha viharatīti yadi subhagavane sālarājamūle viharati.",
  "tika-s0201t:161_4": "Na vattabbanti nānāṭhānabhūtattā ukkaṭṭhāsubhagavanānaṃ,",
  "tika-s0201t:161_5": "ekaṃ samayanti ca vuttattāti adhippāyo.",
  "tika-s0201t:161_6": "Idāni codako tameva attano adhippāyaṃ “na hi sakkā”tiādinā vivarati.",
  "tika-s0201t:161_7": "Itaro sabbametaṃ aviparītaṃ atthaṃ ajānantena vuttanti dassento “na kho panetaṃ evaṃ daṭṭhabba”nti āha.",
  "tika-s0201t:161_8": "Tattha etanti “ukkaṭṭhāyaṃ viharati subhagavane sālarājamūle”ti etaṃ vacanaṃ.",
  "tika-s0201t:161_9": "Evanti “yadi tāva bhagavā”tiādinā yaṃ taṃ bhavatā coditaṃ,",
  "tika-s0201t:161_10": "taṃ atthato evaṃ na kho pana daṭṭhabbaṃ,",
  "tika-s0201t:161_11": "na ubhayattha apubbaacarimaṃ vihāradassanatthanti attho.",
  "tika-s0201t:162_0": "Idāni attano yathādhippetaṃ aviparītaṃ atthaṃ,",
  "tika-s0201t:162_1": "tassa ca paṭikacceva vuttabhāvaṃ,",
  "tika-s0201t:162_2": "tena ca appaṭividdhattaṃ pakāsento “nanu avocumha…pe…",
  "tika-s0201t:162_3": "sālarājamūle”ti āha.",
  "tika-s0201t:162_4": "Evampi “subhagavane sālarājamūle viharatī”cceva vattabbaṃ,",
  "tika-s0201t:162_5": "na “ukkaṭṭhāya”nti codanaṃ manasi katvā vuttaṃ “gocaragāmanidassanattha”ntiādi.",
  "tika-s0201t:163_0": "Avassaṃ cettha gocaragāmakittanaṃ kātabbaṃ.",
  "tika-s0201t:163_1": "Tathā hi taṃ yathā subhagavanādikittanaṃ pabbajitānuggahakaraṇādianekappayojanaṃ,",
  "tika-s0201t:163_2": "evaṃ gahaṭṭhānuggahakaraṇādivividhappayojananti dassento “ukkaṭṭhākittanenā”tiādimāha.",
  "tika-s0201t:163_3": "Tattha paccayaggahaṇena upasaṅkamanapayirupāsanānaṃ okāsadānena dhammadesanāya saraṇesu sīlesu ca patiṭṭhāpanena",
  "tika-s0201t:163_4": "yathūpanissayaṃ uparivisesādhigamāvahanena ca gahaṭṭhānaggahakaraṇaṃ,",
  "tika-s0201t:163_5": "uggahaparipucchānaṃ kammaṭṭhānānuyogassa ca anurūpavasanaṭṭhānapariggahenettha pabbajitānuggahakaraṇaṃ veditabbaṃ.",
  "tika-s0201t:163_6": "Karuṇāya upagamanaṃ,",
  "tika-s0201t:163_7": "na lābhādinimittaṃ,",
  "tika-s0201t:163_8": "paññāya apagamanaṃ,",
  "tika-s0201t:163_9": "na virodhādinimittanti upagamanāpagamanānaṃ nirupakkilesataṃ vibhāveti.",
  "tika-s0201t:163_10": "Dhammikasukhaṃ nāma anavajjasukhaṃ.",
  "tika-s0201t:163_11": "Devānaṃ upakārabahulatā janavivittatāya.",
  "tika-s0201t:163_12": "Pacurajanavivittaṃ hi ṭhānaṃ devā upasaṅkamitabbaṃ maññanti.",
  "tika-s0201t:163_13": "Tadatthaparinipphādananti lokatthanipphādanaṃ,",
  "tika-s0201t:163_14": "buddhakiccasampādananti attho.",
  "tika-s0201t:163_15": "Evamādināti ādi-",
  "tika-s0201t:163_16": "saddena ukkaṭṭhākittanato rūpakāyassa anuggaṇhanaṃ dasseti,",
  "tika-s0201t:163_17": "subhagavanādikittanato dhammakāyassa.",
  "tika-s0201t:163_18": "Tathā purimena parādhīnakiriyākaraṇaṃ,",
  "tika-s0201t:163_19": "dutiyena attādhīnakiriyākaraṇaṃ.",
  "tika-s0201t:163_20": "Purimena vā karuṇākiccaṃ,",
  "tika-s0201t:163_21": "itarena paññākiccaṃ.",
  "tika-s0201t:163_22": "Purimena cassa paramāya anukampāya samannāgamaṃ,",
  "tika-s0201t:163_23": "pacchimena paramāya upekkhāya samannāgamaṃ dīpeti.",
  "tika-s0201t:163_24": "Bhagavā hi sabbasatte paramāya anukampāya anukampati,",
  "tika-s0201t:163_25": "na ca tattha sinehadosānupatito paramupekkhakabhāvato,",
  "tika-s0201t:163_26": "upekkhako ca na ca parahitasukhakaraṇe apposukko mahākāruṇikabhāvato.",
  "tika-s0201t:164_0": "Tassa mahākāruṇikatāya lokanāthatā,",
  "tika-s0201t:164_1": "upekkhakatāya attanāthatā.",
  "tika-s0201t:164_2": "Tathā hesa bodhisattabhūto mahākaruṇāya sañcoditamānaso sakalalokahitāya ussukkamāpanno mahābhinīhārato",
  "tika-s0201t:164_3": "paṭṭhāya tadatthanipphādanatthaṃ puññañāṇasambhāre sampādento aparimitaṃ kālaṃ anappakaṃ dukkhamanubhosi,",
  "tika-s0201t:164_4": "upekkhakatāya sammā patitehi dukkhehi na vikampi.",
  "tika-s0201t:164_5": "Tathā mahākāruṇikatāya saṃsārābhimukhatā,",
  "tika-s0201t:164_6": "upekkhakatāya tato nibbindanā.",
  "tika-s0201t:164_7": "Tathā upekkhakatāya nibbānābhimukhatā,",
  "tika-s0201t:164_8": "mahākāruṇikatāya tadadhigamo.",
  "tika-s0201t:164_9": "Tathā mahākāruṇikatāya paresaṃ abhiṃsāpanaṃ,",
  "tika-s0201t:164_10": "upekkhakatāya sayaṃ parehi abhāyanaṃ.",
  "tika-s0201t:164_11": "Mahākāruṇikatāya paraṃ rakkhato attano rakkhaṇaṃ,",
  "tika-s0201t:164_12": "upekkhakatāya attānaṃ rakkhato paresaṃ rakkhaṇaṃ.",
  "tika-s0201t:164_13": "Tenassa attahitāya paṭipannādīsu catutthapuggalabhāvo siddho hoti.",
  "tika-s0201t:164_14": "Tathā mahākāruṇikatāya saccādhiṭṭhānassa cāgādhiṭṭhānassa ca pāripūri,",
  "tika-s0201t:164_15": "upekkhakatāya upasamādhiṭṭhānassa paññādhiṭṭhānassa ca pāripūri.",
  "tika-s0201t:164_16": "Evaṃ parisuddhāsayapayogassa mahākāruṇikatāya lokahitatthameva rajjasampadādibhavasampattiyā upagamanaṃ,",
  "tika-s0201t:164_17": "upekkhakatāya tiṇāyapi amaññamānassa tato apagamanaṃ.",
  "tika-s0201t:164_18": "Iti suvisuddhaupagamāpagamassa mahākāruṇikatāya lokahitatthameva dānavasena sampattīnaṃ pariccajanā,",
  "tika-s0201t:164_19": "upekkhakatāya cassa phalassa attano apaccāsīsanā.",
  "tika-s0201t:164_20": "Evaṃ samudāgamanato paṭṭhāya acchariyabbhutaguṇasamannāgatassa mahākāruṇikatāya paresaṃ hitasukhatthaṃ atidukkarakāritā,",
  "tika-s0201t:164_21": "upekkhakatāya kāyampi analaṃkāritā.",
  "tika-s0201t:165_0": "Tathā mahākāruṇikatāya carimattabhāve jiṇṇāturamatadassanena sañjātasaṃvego,",
  "tika-s0201t:165_1": "upekkhakatāya uḷāresu devabhogasadisesu bhogesu nirapekkho mahābhinikkhamanaṃ nikkhami.",
  "tika-s0201t:165_2": "Tathā mahākāruṇikatāya “kicchaṃ vatāyaṃ loko āpanno”tiādinā karuṇāmukheneva vipassanārambho,",
  "tika-s0201t:165_3": "upekkhakatāya buddhabhūtassa satta sattāhāni vivekasukheneva vītināmanaṃ.",
  "tika-s0201t:165_4": "Mahākāruṇikatāya dhammagambhīrataṃ paccavekkhitvā dhammadesanāya apposukkataṃ āpajjitvāpi mahābrahmuno ajjhesanāpadesena okāsakaraṇaṃ,",
  "tika-s0201t:165_5": "upekkhakatāya pañcavaggiyādi veneyyānaṃ ananurūpasamudācārepi anaññathābhāvo.",
  "tika-s0201t:165_6": "Mahākāruṇikatāya katthaci paṭighātābhāvenassa sabbattha amittasaññāya abhāvo,",
  "tika-s0201t:165_7": "upekkhakatāya katthacipi anurodhābhāvena sabbattha sinehasanthavābhāvo.",
  "tika-s0201t:165_8": "Mahākāruṇikatāya gāmādīnaṃ āsannaṭṭhāne vasantassapi upekkhakatāya araññaṭṭhāne eva viharaṇaṃ.",
  "tika-s0201t:165_9": "Tena vuttaṃ “purimena cassa paramāya annukampāya samannāgamaṃ,",
  "tika-s0201t:165_10": "pacchimena paramāya upekkhāya samannāgamaṃ dīpetī”ti.",
  "tika-s0201t:166_0": "Tanti “tatrā”ti padaṃ.",
  "tika-s0201t:166_1": "Desakālaparidīpananti ye desakālā idha viharaṇakiriyāvisesanabhāvena vuttā,",
  "tika-s0201t:166_2": "tesaṃ paridīpananti dassento “yaṃ samayaṃ…pe…",
  "tika-s0201t:166_3": "dīpetī”ti āha. Taṃ-",
  "tika-s0201t:166_4": "saddo hi vuttassa atthassa paṭiniddeso,",
  "tika-s0201t:166_5": "tasmā idha kālassa,",
  "tika-s0201t:166_6": "desassa vā paṭiniddeso bhavituṃ arahati,",
  "tika-s0201t:166_7": "na aññassa.",
  "tika-s0201t:166_8": "Ayaṃ tāva tatra-",
  "tika-s0201t:166_9": "saddassa paṭiniddesabhāve atthavibhāvanā.",
  "tika-s0201t:166_10": "Yasmā pana īdisesu ṭhānesu tatra-",
  "tika-s0201t:166_11": "saddo dhammadesanāvisiṭṭhaṃ desaṃ kālañca vibhāveti,",
  "tika-s0201t:166_12": "tasmā vuttaṃ “bhāsitabbayutte vā desakāle dīpetī”ti.",
  "tika-s0201t:166_13": "Tena tatrāti yattha bhagavā dhammadesanatthaṃ bhikkhū ālapi abhāsi,",
  "tika-s0201t:166_14": "tādise dese,",
  "tika-s0201t:166_15": "kāle vāti attho.",
  "tika-s0201t:166_16": "Na hītiādinā tamevatthaṃ samattheti.",
  "tika-s0201t:166_17": "Nanu ca yattha ṭhito bhagavā “akālo kho tāvā”tiādinā bāhiyassa dhammadesanaṃ paṭikkhipi,",
  "tika-s0201t:166_18": "tattheva antaravīthiyaṃ ṭhito tassa dhammaṃ desetīti?",
  "tika-s0201t:166_19": "Saccametaṃ,",
  "tika-s0201t:166_20": "adesetabbakāle adesanāya idaṃ udāharaṇaṃ.",
  "tika-s0201t:166_21": "Tenevāha “akālo kho tāvā”ti.",
  "tika-s0201t:166_22": "Yaṃ pana tattha vuttaṃ “antaragharaṃ paviṭṭhamhā”ti,",
  "tika-s0201t:166_23": "tampi tassa akālabhāvasseva pariyāyena dassanatthaṃ vuttaṃ.",
  "tika-s0201t:166_24": "Tassa hi tadā addhānaparissamena rūpakāye akammaññatā ahosi,",
  "tika-s0201t:166_25": "balavapītivegena nāmakāye,",
  "tika-s0201t:166_26": "tadubhayassa vūpasamaṃ āgamento papañcaparihāratthaṃ bhagavā “akālo kho”ti pariyāyena paṭikkhipi.",
  "tika-s0201t:166_27": "Adesetabbadese adesanāya pana udāharaṇaṃ “atha kho bhagavā maggā okkamma aññatarasmiṃ rukkhamūle nisīdi,",
  "tika-s0201t:166_28": "vihārato nikkhamitvā vihārapacchāyāyaṃ paññatte āsane nisīdī”ti ca evamādikaṃ idha ādi-",
  "tika-s0201t:166_29": "saddena saṅgahitaṃ.",
  "tika-s0201t:167_0": "“Atha kho so,",
  "tika-s0201t:167_1": "bhikkhave,",
  "tika-s0201t:167_2": "bālo idha pubbe rasādo idha pāpāni kammāni karitvā”tiādīsu padapūraṇamatte kho- saddo,",
  "tika-s0201t:167_3": "“dukkhaṃ kho agāravo viharati appatisso”tiādīsu avadhāraṇe,",
  "tika-s0201t:167_4": "“kittāvatā nu kho, āvuso,",
  "tika-s0201t:167_5": "satthu pavivittassa viharato sāvakā vivekaṃ nānusikkhantī”tiādīsu ādikālatthe.",
  "tika-s0201t:167_6": "Vākyārambheti attho.",
  "tika-s0201t:167_7": "Tattha padapūraṇena vacanālaṅkāramattaṃ kataṃ hoti,",
  "tika-s0201t:167_8": "ādikālatthena vākyassa upaññāsamattaṃ,",
  "tika-s0201t:167_9": "avadhāratthena pana niyamadassanaṃ,",
  "tika-s0201t:167_10": "tasmā āmantesi evāti āmantane niyamo dassito hotīti.",
  "tika-s0201t:168_0": "“Bhagavāti lokagarudīpana”nti kasmā vuttaṃ,",
  "tika-s0201t:168_1": "nanu pubbepi bhagavā-",
  "tika-s0201t:168_2": "saddassa attho vuttoti?",
  "tika-s0201t:168_3": "Yadipi pubbe vutto,",
  "tika-s0201t:168_4": "taṃ panassa yathāvutte ṭhāne viharaṇakiriyāya kattuvisesadassanatthaṃ kataṃ,",
  "tika-s0201t:168_5": "na āmantanakiriyāya,",
  "tika-s0201t:168_6": "idha pana āmantanakiriyāya,",
  "tika-s0201t:168_7": "tasmā tadatthaṃ puna “bhagavā”ti pāḷiyaṃ vuttanti tassatthaṃ dassetuṃ “bhagavāti lokagarudīpana”nti āha.",
  "tika-s0201t:168_8": "Kathāsavanayuttapuggalavacananti vakkhamānāya mūlapariyāyadesanāya savanayogyapuggalavacanaṃ.",
  "tika-s0201t:168_9": "Catūsupi parisāsu bhikkhū eva edisānaṃ desanānaṃ visesena bhājanabhūtā,",
  "tika-s0201t:168_10": "iti sātisayasāsanasampaṭiggāhakabhāvadassanatthaṃ idha bhikkhugahaṇanti dassetvā idāni saddatthaṃ dassetuṃ “apicā”tiādimāha.",
  "tika-s0201t:169_0": "Tattha bhikkhakoti bhikkhūti bhikkhanadhammatāya bhikkhūti attho.",
  "tika-s0201t:169_1": "Bhikkhācariyaṃ ajjhupagatoti buddhādīhipi ajjhupagataṃ bhikkhācariyaṃ uñchācariyaṃ ajjhupagatattā anuṭṭhitattā bhikkhū.",
  "tika-s0201t:169_2": "Yo hi koci appaṃ vā mahantaṃ vā bhogakkhandhaṃ pahāya agārasmā anagāriyaṃ pabbajito,",
  "tika-s0201t:169_3": "so kasigorakkhādīhi jīvikākappanaṃ hitvā liṅgasampaṭicchaneneva bhikkhācariyaṃ ajjhupagatattā bhikkhu,",
  "tika-s0201t:169_4": "parapaṭibaddhajīvikattā vā vihāramajjhe kājabhattaṃ bhuñjamānopi bhikkhācariyaṃ ajjhupagatoti bhikkhu,",
  "tika-s0201t:169_5": "piṇḍiyālopabhojanaṃ nissāya pabbajjāya ussāhajātattā vā bhikkhācariyaṃ ajjhupagatoti bhikkhūti evampettha attho daṭṭhabbo.",
  "tika-s0201t:169_6": "Ādinā nayenāti “bhinnapaṭadharoti bhikkhu,",
  "tika-s0201t:169_7": "bhindati pāpake akusale dhammeti bhikkhu,",
  "tika-s0201t:169_8": "bhinnattā pāpakānaṃ akusalānaṃ dhammānaṃ bhikkhū”tiādinā vibhaṅge āgatanayena.",
  "tika-s0201t:169_9": "Ñāpaneti avabodhane,",
  "tika-s0201t:169_10": "paṭivedaneti attho.",
  "tika-s0201t:170_0": "Bhikkhanasīlatātiādīsu bhikkhanasīlatā bhikkhanena ājīvanasīlatā,",
  "tika-s0201t:170_1": "na kasivaṇijjādīhi ājīvanasīlatā.",
  "tika-s0201t:170_2": "Bhikkhanadhammatā “uddissa ariyā tiṭṭhantī”ti evaṃ vuttabhikkhanasabhāvatā,",
  "tika-s0201t:170_3": "na sambhāvanākohaññasabhāvatā.",
  "tika-s0201t:170_4": "Bhikkhane sādhukāritā “uttiṭṭhe nappamajjeyyā”ti vacanaṃ anussaritvā tattha appamajjanā.",
  "tika-s0201t:170_5": "Atha vā sīlaṃ nāma pakatisabhāvo,",
  "tika-s0201t:170_6": "idha pana tadadhiṭṭhānaṃ.",
  "tika-s0201t:170_7": "Dhammoti vataṃ.",
  "tika-s0201t:170_8": "Apare pana “sīlaṃ nāma vatasamādānaṃ,",
  "tika-s0201t:170_9": "dhammo nāma paveṇīāgataṃ cārittaṃ,",
  "tika-s0201t:170_10": "sādhukāritāti sakkaccakāritā ādarakiriyā”ti vaṇṇenti.",
  "tika-s0201t:170_11": "Hīnādhikajanasevitanti ye bhikkhubhāve ṭhitāpi jātimadādivasena uddhatā unnaḷā.",
  "tika-s0201t:170_12": "Ye ca gihibhāve paresu atthikabhāvampi anupagatatāya bhikkhācariyaṃ paramakāpaññataṃ maññanti,",
  "tika-s0201t:170_13": "tesaṃ ubhayesampi yathākkamaṃ “bhikkhavo”ti vacanena hīnajanehi daliddehi paramakāpaññataṃ pattehi parakulesu",
  "tika-s0201t:170_14": "bhikkhācariyāya jīvikaṃ kappentehi sevitaṃ vuttiṃ pakāsento uddhatabhāvaniggahaṃ karoti,",
  "tika-s0201t:170_15": "adhikajanehi uḷārabhogakhattiyakulādito pabbajitehi buddhādīhi ājīvavisodhanatthaṃ sevitaṃ vuttiṃ pakāsento dīnabhāvaniggahaṃ karotīti yojetabbaṃ.",
  "tika-s0201t:170_16": "Yasmā “bhikkhavo”ti vacanaṃ āmantanabhāvato abhimukhīkaraṇaṃ,",
  "tika-s0201t:170_17": "pakaraṇato sāmatthiyato ca sussūsājananaṃ sakkaccasavanamanasikāraniyojanañca hoti.",
  "tika-s0201t:170_18": "Tasmā tamatthaṃ dassento “bhikkhavoti iminā”tiādimāha.",
  "tika-s0201t:171_0": "Tattha sādhukasavanamanasikāreti sādhukasavane sādhukamanasikāre ca.",
  "tika-s0201t:171_1": "Kathaṃ pana pavattitā savanādayo sādhukaṃ pavattitā hontīti?",
  "tika-s0201t:171_2": "“Addhā imāya sammāpaṭipattiyā sakalasāsanasampatti hatthagatā bhavissatī”ti ādaragāravayogena,",
  "tika-s0201t:171_3": "kathādīsu aparibhavanādinā ca.",
  "tika-s0201t:171_4": "Vuttaṃ hi “pañcahi,",
  "tika-s0201t:171_5": "bhikkhave,",
  "tika-s0201t:171_6": "dhammehi samannāgato suṇanto saddhammaṃ bhabbo niyāmaṃ okkamituṃ kusalesu dhammesu sammattaṃ.",
  "tika-s0201t:171_7": "Katamehi pañcahi?",
  "tika-s0201t:171_8": "Na kathaṃ paribhoti,",
  "tika-s0201t:171_9": "na kathikaṃ paribhoti,",
  "tika-s0201t:171_10": "na attānaṃ paribhoti,",
  "tika-s0201t:171_11": "avikkhittacitto dhammaṃ suṇāti ekaggacitto,",
  "tika-s0201t:171_12": "yoniso ca manasi karoti.",
  "tika-s0201t:171_13": "Imehi kho,",
  "tika-s0201t:171_14": "bhikkhave,",
  "tika-s0201t:171_15": "pañcahi dhammehi samannāgato suṇanto saddhammaṃ bhabbo niyāmaṃ okkamituṃ kusalesu dhammesu sammatta”nti.",
  "tika-s0201t:171_16": "Tenevāha “sādhukasavanamanasikārāyattā hi sāsanasampattī”ti.",
  "tika-s0201t:171_17": "Sāsanasampatti nāma sīlādinipphatti.",
  "tika-s0201t:172_0": "Paṭhamaṃ uppannattā adhigamavasena.",
  "tika-s0201t:172_1": "Satthucariyānuvidhāyakattā sīlādiguṇānuṭṭhānena.",
  "tika-s0201t:172_2": "Tiṇṇaṃ yānānaṃ vasena anudhammapaṭipattisabbhāvato sakalasāsanapaṭiggāhakattā.",
  "tika-s0201t:172_3": "Santikattāti samīpabhāvato.",
  "tika-s0201t:172_4": "Santikāvacarattāti sabbakālaṃ sampayuttabhāvato.",
  "tika-s0201t:172_5": "Yathānusiṭṭhanti anusāsanianurūpaṃ,",
  "tika-s0201t:172_6": "anusāsaniṃ anavasesato paṭiggahetvāti attho.",
  "tika-s0201t:172_7": "Ekacce bhikkhūyeva sandhāyāti ye suttapariyosāne “te bhikkhū bhagavato bhāsitaṃ abhinandu”nti vuttā pañcasatā brāhmaṇapabbajitā,",
  "tika-s0201t:172_8": "te sandhāya.",
  "tika-s0201t:173_0": "Pubbe sabbaparisasādhāraṇattepi bhagavato dhammadesanāya “jeṭṭhaseṭṭhā”tiādinā bhikkhūnaṃ eva āmantane",
  "tika-s0201t:173_1": "kāraṇaṃ dassetvā idāni bhikkhū āmantetvāva dhammadesanāya payojanaṃ dassetuṃ “kimatthaṃ pana bhagavā”ti",
  "tika-s0201t:173_2": "codanaṃ samuṭṭhāpesi.",
  "tika-s0201t:173_3": "Tattha aññaṃ cintentāti aññavihitā.",
  "tika-s0201t:173_4": "Vikkhittacittāti asamāhitacittā.",
  "tika-s0201t:173_5": "Dhammaṃ paccavekkhantāti tadā hiyyo tato paradivasesu vā sutadhammaṃ pati pati manasā avekkhantā.",
  "tika-s0201t:173_6": "Bhikkhū āmantetvā dhamme desiyamāne ādito paṭṭhāya desanaṃ sallakkhetuṃ sakkontīti imamevatthaṃ byatirekamukhena",
  "tika-s0201t:173_7": "dassetuṃ “te anāmantetvā”tiādi vuttaṃ.",
  "tika-s0201t:174_0": "Bhikkhavotīti ca sandhivasena i-",
  "tika-s0201t:174_1": "kāralopo daṭṭhabbo “bhikkhavo itī”ti.",
  "tika-s0201t:174_2": "Ayaṃ hi iti-",
  "tika-s0201t:174_3": "saddo hetu-",
  "tika-s0201t:174_4": "parisamāpanādipadatthavipariyāya-",
  "tika-s0201t:174_5": "pakārāvadhāraṇanidassanādianekatthappabhedo.",
  "tika-s0201t:174_6": "Tathā hesa “ruppatīti kho,",
  "tika-s0201t:174_7": "bhikkhave,",
  "tika-s0201t:174_8": "tasmā ‘rūpa’nti vuccatī”tiādīsu hetuatthe dissati;",
  "tika-s0201t:174_9": "“tasmā tiha me,",
  "tika-s0201t:174_10": "bhikkhave,",
  "tika-s0201t:174_11": "dhammadāyādā bhavatha,",
  "tika-s0201t:174_12": "mā āmisadāyādā,",
  "tika-s0201t:174_13": "atthi me tumhesu anukampā ‘kinti me sāvakā dhammadāyādā bhaveyyuṃ,",
  "tika-s0201t:174_14": "no āmisadāyādā’ti”ādīsu parisamāpane; “iti vā,",
  "tika-s0201t:174_15": "iti evarūpā naccagītavāditavisūkadassanā paṭivirato”tiādīsu ādiatthe;",
  "tika-s0201t:174_16": "“māgaṇṭhiyoti tassa brāhmaṇassa saṅkhā samaññā paññatti vohāro nāmaṃ nāmakammaṃ nāmadheyyaṃ nirutti byañjanamabhilāpo”tiādīsu padatthavipariyāye; “iti kho,",
  "tika-s0201t:174_17": "bhikkhave,",
  "tika-s0201t:174_18": "sappaṭibhayo bālo,",
  "tika-s0201t:174_19": "appaṭibhayo paṇḍito,",
  "tika-s0201t:174_20": "saupaddavo bālo,",
  "tika-s0201t:174_21": "anupaddavo paṇḍito,",
  "tika-s0201t:174_22": "saupasaggo bālo,",
  "tika-s0201t:174_23": "anupasaggo paṇḍito”tiādīsu pakāre;",
  "tika-s0201t:174_24": "“atthi idappaccayā jarāmaraṇanti iti puṭṭhena satā, ānanda,",
  "tika-s0201t:174_25": "atthītissa vacanīyaṃ,",
  "tika-s0201t:174_26": "kiṃ paccayā jarāmaraṇanti iti ce vadeyya,",
  "tika-s0201t:174_27": "jātipaccayā jarāmaraṇanti iccassa vacanīya”ntiādīsu avadhāraṇe;",
  "tika-s0201t:174_28": "“sabbamatthīti kho, kaccāna,",
  "tika-s0201t:174_29": "ayameko anto,",
  "tika-s0201t:174_30": "sabbaṃ natthīti kho, kaccāna,",
  "tika-s0201t:174_31": "ayaṃ dutiyo anto”tiādīsu nidassane.",
  "tika-s0201t:174_32": "Idhāpi nidassaneva daṭṭhabbo.",
  "tika-s0201t:174_33": "Bhikkhavoti hi āmantitākāro,",
  "tika-s0201t:174_34": "tamesa iti-",
  "tika-s0201t:174_35": "saddo nidasseti “bhikkhavoti āmantesī”ti.",
  "tika-s0201t:174_36": "Iminā nayena “bhaddante”tiādīsupi yathārahaṃ iti-",
  "tika-s0201t:174_37": "saddassa attho veditabbo.",
  "tika-s0201t:174_38": "Pubbe “bhagavā āmantesī”ti vuttattā “bhagavato paccassosu”nti idha “bhagavato”ti sāmivacanaṃ āmantanameva",
  "tika-s0201t:174_39": "sambandhīantaraṃ apekkhatīti iminā adhippāyena “bhagavato āmantanaṃ paṭiassosu”nti vuttaṃ.",
  "tika-s0201t:174_40": "“Bhagavato”ti pana idaṃ paṭissavasambandhanena sampadānavacanaṃ yathā “devadattassa paṭissuṇotī”ti.",
  "tika-s0201t:175_0": "Yaṃ nidānaṃ bhāsitanti sambandho. Etthāha –",
  "tika-s0201t:175_1": "kimatthaṃ pana dhammavinayasaṅgahe kariyamāne nidānavacanaṃ,",
  "tika-s0201t:175_2": "nanu bhagavatā bhāsitavacanasseva saṅgaho kātabboti? Vuccate –",
  "tika-s0201t:175_3": "desanāya ṭhitiasammosasaddheyyabhāvasampādanatthaṃ.",
  "tika-s0201t:175_4": "Kāladesadesakanimittaparisāpadesehi upanibandhitvā ṭhapitā hi desanā ciraṭṭhitikā hoti asammosadhammā saddheyyā ca,",
  "tika-s0201t:175_5": "desakālakattusotunimittehi upanibaddho viya vohāravinicchayo.",
  "tika-s0201t:175_6": "Teneva ca āyasmatā mahākassapena “mūlapariyāyasuttaṃ āvuso, ānanda,",
  "tika-s0201t:175_7": "kattha bhāsita”ntiādinā desādipucchāsu katāsu tāsaṃ vissajjanaṃ karontena dhammabhaṇḍāgārikena “evaṃ",
  "tika-s0201t:175_8": "me suta”ntiādinā imassa suttassa nidānaṃ bhāsitaṃ.",
  "tika-s0201t:175_9": "Apica satthusampattipakāsanatthaṃ nidānavacanaṃ.",
  "tika-s0201t:175_10": "Tathāgatassa hi bhagavato pubbaracanānumānāgamatakkābhāvato sammāsambuddhabhāvasiddhi.",
  "tika-s0201t:175_11": "Na hi sammāsambuddhassa pubbaracanādīhi attho atthi sabbattha appaṭihatañāṇacāratāya ekappamāṇattā ca ñeyyadhammesu.",
  "tika-s0201t:175_12": "Tathā ācariyamuṭṭhidhammamacchariyasāsanasāvakānurodhābhāvato khīṇāsavabhāvasiddhi.",
  "tika-s0201t:175_13": "Na hi sabbaso khīṇāsavassa te sambhavantīti suvisuddhassa parānuggahappavatti.",
  "tika-s0201t:175_14": "Evaṃ desakasaṃkilesabhūtānaṃ diṭṭhisīlasampadādūsakānaṃ avijjātaṇhānaṃ accantābhāvasaṃsūcakehi ñāṇasampadāpahānasampadābhibyañjakehi",
  "tika-s0201t:175_15": "ca sambuddhavisuddhabhāvehi purimavesārajjadvayasiddhi,",
  "tika-s0201t:175_16": "tato eva ca antarāyikaniyyānikadhammesu sammohābhāvasiddhito pacchimavesārajjadvayasiddhīti bhagavato",
  "tika-s0201t:175_17": "catuvesārajjasamannāgamo attahitaparahitapaṭipatti ca nidānavacanena pakāsitā hoti tattha tattha sampattapariyāya",
  "tika-s0201t:175_18": "ajjhāsayānurūpaṃ ṭhānuppattikapaṭibhānena dhammadesanādīpanato,",
  "tika-s0201t:175_19": "idha pana pathavīādīsu vatthūsu puthujjanānaṃ paṭipattivibhāgavavatthāpakadesanādīpanatoti yojetabbaṃ.",
  "tika-s0201t:175_20": "Tena vuttaṃ “satthusampattipakāsanatthaṃ nidānavacana”nti.",
  "tika-s0201t:176_0": "Tathā sāsanasampattipakāsanatthaṃ nidānavacanaṃ.",
  "tika-s0201t:176_1": "Ñāṇakaruṇāpariggahitasabbakiriyassa hi bhagavato natthi niratthikā paṭipatti,",
  "tika-s0201t:176_2": "attahitatthā vā.",
  "tika-s0201t:176_3": "Tasmā paresaṃ eva atthāya pavattasabbakiriyassa sammāsambuddhassa sakalampi kāyavacīmanokammaṃ yathāpavattaṃ",
  "tika-s0201t:176_4": "vuccamānaṃ diṭṭhadhammikasamparāyikaparamatthehi yathārahaṃ sattānaṃ anusāsanaṭṭhena sāsanaṃ,",
  "tika-s0201t:176_5": "na kabyaracanā,",
  "tika-s0201t:176_6": "tayidaṃ satthucaritaṃ kāladesadesakaparisāpadesehi saddhiṃ tattha tattha nidānavacanehi yathārahaṃ pakāsīyati,",
  "tika-s0201t:176_7": "idha pana “pathaviyādīsu vatthūsū”ti sabbaṃ purimasadisameva.",
  "tika-s0201t:176_8": "Tena vuttaṃ “sāsanasampattipakāsanatthaṃ nidānavacana”nti.",
  "tika-s0201t:176_9": "Apica satthuno pamāṇabhāvappakāsanena sāsanassa pamāṇabhāvadassanatthaṃ nidānavacanaṃ,",
  "tika-s0201t:176_10": "tañca desakappamāṇabhāvadassanaṃ heṭṭhā vuttanayānusārena “bhagavā”ti ca iminā padena vibhāvitanti veditabbaṃ.",
  "tika-s0201t:176_11": "“Bhagavā”ti iminā tathāgatassa rāgadosamohādisabbakilesamaladuccaritādidosappahānadīpanena vacanena anaññasādhāraṇasuparisuddhañāṇakaruṇādiguṇavisesayogaparidīpanena",
  "tika-s0201t:176_12": "tato eva sabbasattuttamabhāvadīpanena ayamattho sabbathā pakāsito hotīti idamettha nidānavacanappayojanassa",
  "tika-s0201t:176_13": "mukhamattadassanaṃ.",
  "tika-s0201t:177_0": "Abbhantaranidānavaṇṇanā niṭṭhitā.",
  "tika-s0201t:178_0": "Suttanikkhepavaṇṇanā",
  "tika-s0201t:179_0": "Nikkhittassāti desitassa.",
  "tika-s0201t:179_1": "Desanāpi hi desetabbassa sīlādiatthassa vineyyasantānesu nikkhipanato “nikkhepo”ti vuccati.",
  "tika-s0201t:179_2": "Suttanikkhepaṃ vicāretvā vuccamānā pākaṭā hotīti sāmaññato bhagavato desanāsamuṭṭhānassa vibhāgaṃ dassetvā",
  "tika-s0201t:179_3": "“etthāyaṃ desanā evaṃsamuṭṭhānā”ti desanāya samuṭṭhāne dassite suttassa sammadeva nidānaparijānanena",
  "tika-s0201t:179_4": "vaṇṇanāya suviññeyyattā vuttaṃ.",
  "tika-s0201t:179_5": "Evañhi “assutavā bhikkhave puthujjano”tiādinā, “yopi so,",
  "tika-s0201t:179_6": "bhikkhave,",
  "tika-s0201t:179_7": "bhikkhu arahaṃ khīṇāsavo”tiādinā,",
  "tika-s0201t:179_8": "“tathāgatopi kho,",
  "tika-s0201t:179_9": "bhikkhave,",
  "tika-s0201t:179_10": "arahaṃ sammāsambuddho”tiādinā ca pavattadesanā anusandhidassanasukhatāya suviññeyyā hoti.",
  "tika-s0201t:179_11": "Tattha yathā anekasataanekasahassabhedānipi suttantāni saṃkilesabhāgiyādipadhānanayavasena soḷasavidhataṃ nātivattanti,",
  "tika-s0201t:179_12": "evaṃ attajjhāsayādisuttanikkhepavasena catubbidhabhāvanti āha “cattāro hi suttanikkhepā”ti.",
  "tika-s0201t:180_0": "Ettha ca yathā attajjhāsayassa aṭṭhuppattiyā ca parajjhāsayapucchāhi saddhiṃ saṃsaggabhedo sambhavati “attajjhāsayo ca parajjhāsayo ca,",
  "tika-s0201t:180_1": "attajjhāsayo ca pucchāvasiko ca,",
  "tika-s0201t:180_2": "aṭṭhuppattiko ca parajjhāsayo ca,",
  "tika-s0201t:180_3": "aṭṭhuppattiko ca pucchāvasiko cā”ti ajjhāsayapucchānusandhisabbhāvato,",
  "tika-s0201t:180_4": "evaṃ yadipi aṭṭhuppattiyā attajjhāsayenapi saṃsaggabhedo sambhavati,",
  "tika-s0201t:180_5": "attajjhāsayādīhi pana purato ṭhitehi aṭṭhuppattiyā saṃsaggo natthīti nayidha niravaseso vitthāranayo sambhavatīti “cattāro suttanikkhepā”ti vuttaṃ,",
  "tika-s0201t:180_6": "tadantogadhattā vā sambhavantānaṃ sesanikkhepānaṃ mūlanikkhepavasena cattārova dassitā.",
  "tika-s0201t:180_7": "Tathādassanañcettha ayaṃ saṃsaggabhedo gahetabboti.",
  "tika-s0201t:181_0": "Tatrāyaṃ vacanattho –",
  "tika-s0201t:181_1": "nikkhipīyatīti nikkhepo,",
  "tika-s0201t:181_2": "suttaṃ eva nikkhepo suttanikkhepo.",
  "tika-s0201t:181_3": "Atha vā nikkhipanaṃ nikkhepo,",
  "tika-s0201t:181_4": "suttassa nikkhepo suttanikkhepo,",
  "tika-s0201t:181_5": "suttadesanāti attho.",
  "tika-s0201t:181_6": "Attano ajjhāsayo attajjhāsayo,",
  "tika-s0201t:181_7": "so assa atthi kāraṇabhūtoti attajjhāsayo.",
  "tika-s0201t:181_8": "Attano ajjhāsayo etassāti vā attajjhāsayo.",
  "tika-s0201t:181_9": "Parajjhāsayepi eseva nayo.",
  "tika-s0201t:181_10": "Pucchāya vaso pucchāvaso,",
  "tika-s0201t:181_11": "so etassa atthīti pucchāvasiko.",
  "tika-s0201t:181_12": "Suttadesanāvatthubhūtassa atthassa uppatti atthuppatti,",
  "tika-s0201t:181_13": "atthuppattiyeva aṭṭhuppatti ttha-",
  "tika-s0201t:181_14": "kārassa ṭṭha-",
  "tika-s0201t:181_15": "kāraṃ katvā.",
  "tika-s0201t:181_16": "Sā etassa atthīti aṭṭhuppattiko.",
  "tika-s0201t:181_17": "Atha vā nikkhipīyati suttaṃ etenāti suttanikkhepo,",
  "tika-s0201t:181_18": "attajjhāsayādi eva.",
  "tika-s0201t:181_19": "Etasmiṃ pana attavikappe attano ajjhāsayo attajjhāsayo.",
  "tika-s0201t:181_20": "Paresaṃ ajjhāsayo parajjhāsayo.",
  "tika-s0201t:181_21": "Pucchīyatīti pucchā,",
  "tika-s0201t:181_22": "pucchitabbo attho.",
  "tika-s0201t:181_23": "Pucchanavasena pavattaṃ dhammapaṭiggāhakānaṃ vacanaṃ pucchāvasikaṃ,",
  "tika-s0201t:181_24": "tadeva nikkhepa-",
  "tika-s0201t:181_25": "saddāpekkhāya pulliṅgavasena “pucchāvasiko”ti vuttaṃ.",
  "tika-s0201t:181_26": "Tathā aṭṭhuppatti eva aṭṭhuppattikoti evampettha attho veditabbo.",
  "tika-s0201t:182_0": "Apicettha paresaṃ indriyaparipākādikāraṇanirapekkhattā attajjhāsayassa visuṃ suttanikkhepabhāvo yutto",
  "tika-s0201t:182_1": "kevalaṃ attano ajjhāsayeneva dhammatantiṭhapanatthaṃ pavattitadesanattā.",
  "tika-s0201t:182_2": "Parajjhāsayapucchāvasikānaṃ pana paresaṃ ajjhāsayapucchānaṃ desanāpavattihetubhūtānaṃ uppattiyaṃ pavattitānaṃ kathamaṭṭhuppattiyaṃ anavarodho,",
  "tika-s0201t:182_3": "pucchāvasikaaṭṭhuppattikānaṃ vā parajjhāsayānurodhena pavattikānaṃ kathaṃ parajjhāsaye anavarodhoti?",
  "tika-s0201t:182_4": "Na codetabbametaṃ.",
  "tika-s0201t:182_5": "Paresañhi abhinīhāraparipucchādivinimuttasseva suttadesanākāraṇuppādassa aṭṭhuppattibhāvena gahitattā parajjhāsayapucchāvasikānaṃ visuṃ gahaṇaṃ.",
  "tika-s0201t:182_6": "Tathā hi brahmajāla dhammadāyādasuttādīnaṃ vaṇṇāvaṇṇaāmisuppādādidesanānimittaṃ “aṭṭhuppattī”ti vuccati.",
  "tika-s0201t:182_7": "Paresaṃ pucchaṃ vinā ajjhāsayaṃ eva nimittaṃ katvā desito parajjhāsayo,",
  "tika-s0201t:182_8": "pucchāvasena desito pucchāvasikoti pākaṭoyamatthoti.",
  "tika-s0201t:183_0": "Attano ajjhāsayeneva kathesi dhammatantiṭhapanatthanti daṭṭhabbaṃ.",
  "tika-s0201t:183_1": "Sammappadhānasuttantahārakoti anupubbena nikkhittānaṃ saṃyuttake sammappadhānapaṭisaṃyuttānaṃ suttānaṃ āvaḷi.",
  "tika-s0201t:183_2": "Tathā iddhipādahārakādayo.",
  "tika-s0201t:184_0": "Vimuttiparipācanīyā dhammā saddhindriyādayo.",
  "tika-s0201t:184_1": "Ajjhāsayanti adhimuttiṃ.",
  "tika-s0201t:184_2": "Khantinti diṭṭhinijjhānakkhantiṃ.",
  "tika-s0201t:184_3": "Mananti cittaṃ.",
  "tika-s0201t:184_4": "Abhinihāranti paṇidhānaṃ.",
  "tika-s0201t:184_5": "Bujjhanabhāvanti bujjhanasabhāvaṃ,",
  "tika-s0201t:184_6": "paṭivijjhanākāraṃ vā.",
  "tika-s0201t:185_0": "Uppanne māne nikkhittanti sambandho.",
  "tika-s0201t:185_1": "Itthiliṅgādīni tīṇi liṅgāni.",
  "tika-s0201t:185_2": "Nāmādīni cattāri padāni.",
  "tika-s0201t:185_3": "Paṭhamādayo satta vibhattiyo.",
  "tika-s0201t:185_4": "Muñcitvā na kiñci katheti sabhāvaniruttiyā tatheva pavattanato.",
  "tika-s0201t:185_5": "Gaṇṭhibhūtaṃ padaṃ.",
  "tika-s0201t:185_6": "Yathā hi rukkhassa gaṇṭhiṭṭhānaṃ dubbinibbedhaṃ duttacchitañca hoti,",
  "tika-s0201t:185_7": "evamevaṃ yaṃ padaṃ atthato vivarituṃ na sakkā,",
  "tika-s0201t:185_8": "taṃ “gaṇṭhipada”nti vuccati.",
  "tika-s0201t:185_9": "Anupahaccāti anuddharitvā.",
  "tika-s0201t:186_0": "Yena yena sambandhaṃ gacchati,",
  "tika-s0201t:186_1": "tassa tassa anavasesataṃ dīpetīti iminā imassa sabba-",
  "tika-s0201t:186_2": "saddassa sappadesataṃ dasseti. Sabba-",
  "tika-s0201t:186_3": "saddo hi sabbasabbaṃ padesasabbaṃ āyatanasabbaṃ sakkāyasabbanti catūsu visayesu diṭṭhappayogo.",
  "tika-s0201t:186_4": "Tathā hesa “sabbe dhammā sabbākārena buddhassa bhagavato ñāṇamukhe āpāthamāgacchantī”tiādīsu sabbasabbasmiṃ āgato.",
  "tika-s0201t:186_5": "“Sabbesaṃ vo,",
  "tika-s0201t:186_6": "sāriputta,",
  "tika-s0201t:186_7": "subhāsitaṃ pariyāyenā”tiādīsu padesasabbasmiṃ.",
  "tika-s0201t:186_8": "“Sabbaṃ vo,",
  "tika-s0201t:186_9": "bhikkhave,",
  "tika-s0201t:186_10": "desessāmi…pe…",
  "tika-s0201t:186_11": "cakkhuñceva rūpā ca…pe…",
  "tika-s0201t:186_12": "mano ceva dhammā cā”ti ettha āyatanasabbasmiṃ.",
  "tika-s0201t:186_13": "“Sabbaṃ sabbato sañjānātī”tiādīsu sakkāyasabbasmiṃ.",
  "tika-s0201t:186_14": "Tattha sabbasabbasmiṃ āgato nippadeso,",
  "tika-s0201t:186_15": "itaresu tīsupi āgato sappadeso,",
  "tika-s0201t:186_16": "idha pana sakkāyasabbasmiṃ veditabbo.",
  "tika-s0201t:186_17": "Tathā hi vakkhati “sakkāyapariyāpannā pana tebhūmakadhammāva anavasesato veditabbā”ti.",
  "tika-s0201t:187_0": "Saccesūti ariyasaccesu.",
  "tika-s0201t:187_1": "Ete caturo dhammāti idāni vuccamāne saccādike cattāro dhamme sandhāya vadati.",
  "tika-s0201t:187_2": "Tattha saccanti vacīsaccaṃ.",
  "tika-s0201t:187_3": "Ṭhitīti vīriyaṃ,",
  "tika-s0201t:187_4": "“dhitī”ti vā pāṭho,",
  "tika-s0201t:187_5": "so evattho.",
  "tika-s0201t:187_6": "Cāgoti alobho.",
  "tika-s0201t:187_7": "Diṭṭhaṃ so ativattatīti yasmiṃ ete saccādayo dhammā upalabbhanti,",
  "tika-s0201t:187_8": "so diṭṭhaṃ attano amittaṃ atikkamati,",
  "tika-s0201t:187_9": "na tassa hatthataṃ gacchati,",
  "tika-s0201t:187_10": "atha kho naṃ abhibhavati evāti attho.",
  "tika-s0201t:187_11": "Sabhāve vattati asabhāvadhammassa kāraṇāsambhavato.",
  "tika-s0201t:187_12": "Na hi nissabhāvā dhammā kenaci nibbattīyanti.",
  "tika-s0201t:187_13": "Attano lakkhaṇaṃ dhārentīti yadipi lakkhaṇavinimuttā dhammā nāma natthi,",
  "tika-s0201t:187_14": "tathāpi yathā diṭṭhitaṇhāparikappitākāramattā attasubhasukhasassatādayo,",
  "tika-s0201t:187_15": "pakatiyādayo,",
  "tika-s0201t:187_16": "dabbādayo, jīvādayo,",
  "tika-s0201t:187_17": "kāyādayo lokavohāramattasiddhā gagaṇakusumādayova saccikaṭṭhaparamatthato na upalabbhanti,",
  "tika-s0201t:187_18": "na evamete,",
  "tika-s0201t:187_19": "ete pana saccikaṭṭhaparamatthabhūtā upalabbhanti,",
  "tika-s0201t:187_20": "tato eva sattādivisesavirahato dhammamattā sabhāvavantoti dassanatthaṃ “attano lakkhaṇaṃ dhārentī”ti vuttaṃ.",
  "tika-s0201t:187_21": "Bhavati hi bhedābhāvepi sukhāvabodhanatthaṃ upacāramattasiddhena bhedena niddeso yathā “silāputtakassa sarīra”nti.",
  "tika-s0201t:187_22": "Dhārīyanti vā yathāsabhāvato avadhārīyanti ñāyantīti dhammā,",
  "tika-s0201t:187_23": "kakkhaḷaphusanādayo.",
  "tika-s0201t:188_0": "Asādhāraṇahetumhīti asādhāraṇakāraṇe,",
  "tika-s0201t:188_1": "sakkāyadhammesu tassa tassa āveṇikapaccayeti attho.",
  "tika-s0201t:188_2": "Kiṃ pana tanti?",
  "tika-s0201t:188_3": "Taṇhāmānadiṭṭhiyo,",
  "tika-s0201t:188_4": "avijjādayopi vā.",
  "tika-s0201t:188_5": "Yatheva hi pathavīādīsu maññanāvatthūsu uppajjamānā taṇhādayo maññanā tesaṃ pavattiyā mūlakāraṇaṃ,",
  "tika-s0201t:188_6": "evaṃ avijjādayopi.",
  "tika-s0201t:188_7": "Tathā hi “assutavā puthujjano”tiādinā “apariññātaṃ tassāti vadāmī”ti “nandī dukkhassa mūla”nti ca anvayato,",
  "tika-s0201t:188_8": "“khayā rāgassa…pe…",
  "tika-s0201t:188_9": "vītamohattā”ti byatirekato ca tesaṃ mūlakāraṇabhāvo vibhāvito.",
  "tika-s0201t:189_0": "Pariyāyeti desetabbamatthaṃ avagameti bodhayatīti pariyāyo, desanā.",
  "tika-s0201t:189_1": "Pariyāyati attano phalaṃ pariggahetvā vattati tassa vā kāraṇabhāvaṃ gacchatīti pariyāyo, kāraṇaṃ.",
  "tika-s0201t:189_2": "Pariyāyati aparāparaṃ parivattatīti pariyāyo, vāro.",
  "tika-s0201t:189_3": "Evaṃ pariyāyasaddassa desanākāraṇavāresu pavatti veditabbā.",
  "tika-s0201t:189_4": "Yathārutavasena aggahetvā niddhāretvā gahetabbatthaṃ neyyatthaṃ.",
  "tika-s0201t:189_5": "Tebhūmakā dhammāva anavasesato veditabbā maññanāvatthubhūtānaṃ sabbesaṃ pathavīādidhammānaṃ adhippetattā.",
  "tika-s0201t:190_0": "Kāraṇadesananti kāraṇañāpanaṃ desanaṃ.",
  "tika-s0201t:190_1": "Taṃ atthanti taṃ sabbadhammānaṃ mūlakāraṇasaṅkhātaṃ,",
  "tika-s0201t:190_2": "kāraṇadesanāsaṅkhātaṃ vā atthaṃ.",
  "tika-s0201t:190_3": "Tenevāha “taṃ kāraṇaṃ taṃ desana”nti.",
  "tika-s0201t:190_4": "Ekatthametanti etaṃ padadvayaṃ ekatthaṃ. Sādhu-",
  "tika-s0201t:190_5": "saddo eva hi ka-",
  "tika-s0201t:190_6": "kārena vaḍḍhetvā “sādhuka”nti vutto.",
  "tika-s0201t:190_7": "Teneva hi sādhusaddassa atthaṃ vadantena atthuddhāravasena sādhukasaddo udāhaṭo.",
  "tika-s0201t:190_8": "Dhammarucīti puññakāmo.",
  "tika-s0201t:190_9": "Paññāṇavāti paññavā.",
  "tika-s0201t:190_10": "Addubbhoti adūsako,",
  "tika-s0201t:190_11": "anupaghātakoti attho.",
  "tika-s0201t:190_12": "Idhāpīti imasmiṃ mūlapariyāyasuttepi.",
  "tika-s0201t:190_13": "Ayanti sādhukasaddo.",
  "tika-s0201t:190_14": "Ettheva daḷhīkammeti sakkaccakiriyāyaṃ.",
  "tika-s0201t:190_15": "Āṇattiyanti āṇāpane.",
  "tika-s0201t:190_16": "“Suṇātha sādhukaṃ manasi karothā”ti hi vutte sādhukasaddena savanamanasikārānaṃ sakkaccakiriyā viya tadāṇāpanampi vuttaṃ hoti.",
  "tika-s0201t:190_17": "Āyācanatthatā viya cassa āṇāpanatthatā veditabbā.",
  "tika-s0201t:191_0": "Idānettha evaṃ yojanā veditabbāti sambandho.",
  "tika-s0201t:191_1": "Sotindriyavikkhepavāraṇaṃ savane niyojanavasena kiriyantarapaṭisedhanabhāvato,",
  "tika-s0201t:191_2": "sotaṃ odahathāti attho.",
  "tika-s0201t:191_3": "Manindriyavikkhepanivāraṇaṃ aññacintāpaṭisedhanato.",
  "tika-s0201t:191_4": "Purimanti “suṇāthā”ti padaṃ.",
  "tika-s0201t:191_5": "Etthāti suṇātha,",
  "tika-s0201t:191_6": "manasi karothā”ti padadvaye,",
  "tika-s0201t:191_7": "etasmiṃ vā adhikāre.",
  "tika-s0201t:191_8": "Byañjanavipallāsaggāhavāraṇaṃ sotadvāre vikkhepapaṭibāhakattā.",
  "tika-s0201t:191_9": "Na hi yāthāvato suṇantassa saddato vipallāsaggāho hoti.",
  "tika-s0201t:191_10": "Atthavipallāsaggāhavāraṇaṃ manindriyavikkhepapaṭibāhakattā.",
  "tika-s0201t:191_11": "Na hi sakkaccaṃ dhammaṃ upadhārentassa atthato vipallāsaggāho hoti.",
  "tika-s0201t:191_12": "Dhammassavane niyojeti suṇāthāti vidahanato.",
  "tika-s0201t:191_13": "Dhāraṇūpaparikkhāsūti upaparikkhaggahaṇena tulanatīraṇādike diṭṭhiyā ca suppaṭivedhaṃ saṅgaṇhāti.",
  "tika-s0201t:192_0": "Sabyañjanoti ettha yathādhippetamatthaṃ byañjayatīti byañjanaṃ,",
  "tika-s0201t:192_1": "sabhāvanirutti.",
  "tika-s0201t:192_2": "Saha byañjanenāti sabyañjano,",
  "tika-s0201t:192_3": "byañjanasampannoti attho.",
  "tika-s0201t:192_4": "Araṇīyato upagandhabbato anuṭṭhātabbato attho,",
  "tika-s0201t:192_5": "catupārisuddhisīlādiko.",
  "tika-s0201t:192_6": "Saha atthenāti sāttho,",
  "tika-s0201t:192_7": "atthasampannoti attho.",
  "tika-s0201t:192_8": "Dhammagambhīrotiādīsu dhammo nāma tanti.",
  "tika-s0201t:192_9": "Desanā nāma tassā manasā vavatthāpitāya tantiyā desanā.",
  "tika-s0201t:192_10": "Attho nāma tantiyā attho.",
  "tika-s0201t:192_11": "Paṭivedho nāma tantiyā tantiatthassa ca yathābhūtāvabodho.",
  "tika-s0201t:192_12": "Yasmā cete dhammadesanāatthapaṭivedhā sasādīhi viya mahāsamuddo mandabuddhīhi dukkhogāḷhā alabbhaneyyapatiṭṭhā ca,",
  "tika-s0201t:192_13": "tasmā gambhīrā.",
  "tika-s0201t:192_14": "Tena vuttaṃ “yasmā ayaṃ dhammo…pe…",
  "tika-s0201t:192_15": "sādhukaṃ manasi karothā”ti.",
  "tika-s0201t:192_16": "Ettha ca paṭivedhassa dukkarabhāvato dhammatthānaṃ desanāñāṇassa dukkarabhāvato desanāya dukkhogāhatā,",
  "tika-s0201t:192_17": "paṭivedhassa pana uppādetuṃ asakkuṇeyyattā tabbisayañāṇuppattiyā ca dukkarabhāvato dukkhogāhatā veditabbā.",
  "tika-s0201t:193_0": "Desanaṃ nāma uddisanaṃ.",
  "tika-s0201t:193_1": "Tassa niddisanaṃ bhāsananti idhādhippetanti āha “vitthāratopi naṃ bhāsissāmīti vuttaṃ hotī”ti.",
  "tika-s0201t:193_2": "Paribyattaṃ kathanaṃ vā bhāsanaṃ.",
  "tika-s0201t:193_3": "Sāḷikāyiva nigghosoti sāḷikāya ālāpo viya madhuro kaṇṇasukho pemanīyo.",
  "tika-s0201t:193_4": "Paṭibhānanti saddo.",
  "tika-s0201t:193_5": "Udīrayīti uccārīyati,",
  "tika-s0201t:193_6": "vuccati vā.",
  "tika-s0201t:194_0": "Evaṃ vutte ussāhajātāti evaṃ “suṇātha sādhukaṃ manasi karotha bhāsissāmī”ti vutte na kira satthā saṅkhepeneva desessati,",
  "tika-s0201t:194_1": "vitthārenapi bhāsissatīti sañjātussāhā haṭṭhatuṭṭhā hutvā.",
  "tika-s0201t:194_2": "Idhāti iminā vuccamānaadhikaraṇaṃ tassa puggalassa uppattiṭṭhānabhūtaṃ adhippetanti āha “desāpadese nipāto”ti.",
  "tika-s0201t:194_3": "Lokanti okāsalokaṃ.",
  "tika-s0201t:194_4": "Idha tathāgato loketi hi jātikhettaṃ,",
  "tika-s0201t:194_5": "tatthāpi ayaṃ cakkavāḷo adhippeto.",
  "tika-s0201t:194_6": "Samaṇoti sotāpanno.",
  "tika-s0201t:194_7": "Dutiyo samaṇoti sakadāgāmī.",
  "tika-s0201t:194_8": "Vuttañhetaṃ “katamo ca,",
  "tika-s0201t:194_9": "bhikkhave, samaṇo? Idha,",
  "tika-s0201t:194_10": "bhikkhave,",
  "tika-s0201t:194_11": "bhikkhu tiṇṇaṃ saṃyojanānaṃ parikkhayā sotāpanno hotī”ti “katamo ca,",
  "tika-s0201t:194_12": "bhikkhave,",
  "tika-s0201t:194_13": "dutiyo samaṇo? Idha,",
  "tika-s0201t:194_14": "bhikkhave,",
  "tika-s0201t:194_15": "bhikkhu tiṇṇaṃ saṃyojanānaṃ parikkhayā rāgadosamohānaṃ tanuttā sakadāgāmī hotī”ti ca.",
  "tika-s0201t:194_16": "Idheva tiṭṭhamānassāti imissā eva indasālaguhāyaṃ tiṭṭhamānassa.",
  "tika-s0201t:195_0": "2.",
  "tika-s0201t:195_1": "Assutavāti ettha sutanti sotadvārānusārena upadhāritaṃ,",
  "tika-s0201t:195_2": "upadhāraṇaṃ vā,",
  "tika-s0201t:195_3": "sutaṃ assatthīti sutavā. Vā-",
  "tika-s0201t:195_4": "saddassa hi attho atthitāmattādivasena anekavidho.",
  "tika-s0201t:195_5": "Tathā hi “antavā ayaṃ loko parivaṭumo”tiādīsu atthitāmattaṃ attho.",
  "tika-s0201t:195_6": "“Dhanavā bhogavā,",
  "tika-s0201t:195_7": "lābhī annassā”ti ca ādīsu bahubhāvo.",
  "tika-s0201t:195_8": "“Rogavā hoti rogābhibhūto”tiādīsu kāyābādho.",
  "tika-s0201t:195_9": "“Kuṭṭhī kuṭṭhacīvarenā”tiādīsu nindā,",
  "tika-s0201t:195_10": "“issukī maccharī saṭho māyāvino keṭubhino”tiādīsu abhiṇhayogo.",
  "tika-s0201t:195_11": "“Daṇḍī chattī alambarī”tiādīsu saṃsaggo.",
  "tika-s0201t:195_12": "“Paṇḍito vāpi tena so”tiādīsu upamānaṃ,",
  "tika-s0201t:195_13": "sadisabhāvoti attho.",
  "tika-s0201t:195_14": "“Taṃ vāpi dhīrā muniṃ vedayantī”tiādīsu samuccayo.",
  "tika-s0201t:195_15": "“Ke vā ime kassa vā”tiādīsu saṃsayo.",
  "tika-s0201t:195_16": "“Ayaṃ vā imesaṃ samaṇabrāhmaṇānaṃ sabbabālo sabbamūḷho”tiādīsu vibhāvano.",
  "tika-s0201t:195_17": "“Na vāyaṃ kumāro mattamaññāsī”tiādīsu padapūraṇaṃ.",
  "tika-s0201t:195_18": "“Ye hi keci,",
  "tika-s0201t:195_19": "bhikkhave,",
  "tika-s0201t:195_20": "samaṇā vā brāhmaṇā vā”tiādīsu vikappo.",
  "tika-s0201t:195_21": "“Sakyaputtassa sirīmato,",
  "tika-s0201t:195_22": "sīlavato sīlasampattiyā kalyāṇo kittisaddo abbhuggacchatī”ti ca ādīsu pasaṃsā.",
  "tika-s0201t:195_23": "“Paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā”tiādīsu atisayo.",
  "tika-s0201t:195_24": "Idhāpi atisayo,",
  "tika-s0201t:195_25": "pasaṃsā vā attho,",
  "tika-s0201t:195_26": "tasmā yassa pasaṃsitaṃ,",
  "tika-s0201t:195_27": "atisayena vā sutaṃ atthi,",
  "tika-s0201t:195_28": "so sutavāti saṃkilesaviddhaṃsanasamatthaṃ pariyattidhammassavanaṃ,",
  "tika-s0201t:195_29": "taṃ sutvā tathattāya paṭipatti ca “sutavā”ti iminā saddena pakāsitā.",
  "tika-s0201t:195_30": "Atha vā sotabbayuttaṃ sutvā kattabbanipphattivasena suṇīti sutavā,",
  "tika-s0201t:195_31": "tappaṭikkhepena na sutavāti assutavā.",
  "tika-s0201t:196_0": "Ayañhi a-",
  "tika-s0201t:196_1": "kāro “ahetukā dhammā,",
  "tika-s0201t:196_2": "abhikkhuko āvāso”tiādīsu taṃsahayoganivattiyaṃ icchito.",
  "tika-s0201t:196_3": "“Apaccayā dhammā”ti taṃsambandhībhāvanivattiyaṃ.",
  "tika-s0201t:196_4": "Paccayuppannañhi paccayasambandhīti appaccayuppannattā ataṃsambandhitā ettha jotitā.",
  "tika-s0201t:196_5": "“Anidassanā dhammā”ti taṃsabhāvanivattiyaṃ.",
  "tika-s0201t:196_6": "Nidassanañhi daṭṭhabbatā.",
  "tika-s0201t:196_7": "Atha vā passatīti nidassanaṃ,",
  "tika-s0201t:196_8": "cakkhuviññāṇaṃ,",
  "tika-s0201t:196_9": "taggahetabbabhāvanivattiyaṃ yathā “anāsavā dhammā”ti,",
  "tika-s0201t:196_10": "“appaṭighā dhammā,",
  "tika-s0201t:196_11": "anārammaṇā dhammā”ti taṃkiccanivattiyaṃ,",
  "tika-s0201t:196_12": "“arūpino dhammā acetasikā dhammā”ti tabbhāvanivattiyaṃ.",
  "tika-s0201t:196_13": "Tadaññathā hi ettha pakāsitā.",
  "tika-s0201t:196_14": "“Amanusso”ti tabbhāvamattanivattiyaṃ.",
  "tika-s0201t:196_15": "Manussamattaṃ natthi,",
  "tika-s0201t:196_16": "aññaṃ samānanti.",
  "tika-s0201t:196_17": "Sadisatā hi ettha sūcitā.",
  "tika-s0201t:196_18": "“Assamaṇo samaṇapaṭiñño,",
  "tika-s0201t:196_19": "anariyo”ti ca taṃsambhāvanīyaguṇanivattiyaṃ.",
  "tika-s0201t:196_20": "Garahā hi idha ñāyati.",
  "tika-s0201t:196_21": "“Kacci bhoto anāmayaṃ,",
  "tika-s0201t:196_22": "anudarā kaññā”ti tadanappabhāvanivattiyaṃ,",
  "tika-s0201t:196_23": "“anuppannā dhammā”ti taṃsadisabhāvanivattiyaṃ.",
  "tika-s0201t:196_24": "Atītānañhi uppannapubbattā uppādidhammānañca paccayekadesanipphattiyā āraddhuppādibhāvato kālavimuttassa",
  "tika-s0201t:196_25": "ca vijjamānattā uppannānukūlatā pageva paccuppannānanti tabbidūratāva ettha viññāyati “asekkhā dhammā”ti",
  "tika-s0201t:196_26": "tadapariyosānanivattiyaṃ.",
  "tika-s0201t:196_27": "Tanniṭṭhānañhi ettha pakāsitanti.",
  "tika-s0201t:196_28": "Evamanekesaṃ atthānaṃ jotako.",
  "tika-s0201t:196_29": "Idha pana “arūpino dhammā acetasikā dhammā”tiādīsu viya tabbhāvanivattiyaṃ daṭṭhabbo,",
  "tika-s0201t:196_30": "aññattheti attho.",
  "tika-s0201t:196_31": "Etenassa sutādiñāṇavirahataṃ dasseti.",
  "tika-s0201t:196_32": "Tena vuttaṃ “āgamādhigamābhāvā ñeyyo assutavā itī”ti.",
  "tika-s0201t:197_0": "Idāni tassa atthaṃ vivaranto yasmā khandhadhātvādikosallenapi maññanāpaṭisedhanasamatthaṃ bāhusaccaṃ hoti.",
  "tika-s0201t:197_1": "Yathāha “kittāvatā nu kho, bhante,",
  "tika-s0201t:197_2": "bahussuto hoti?",
  "tika-s0201t:197_3": "Yato kho bhikkhu khandhakusalo hoti dhātu, āyatana,",
  "tika-s0201t:197_4": "paṭiccasamuppādakusalo hoti,",
  "tika-s0201t:197_5": "ettāvatā kho bhikkhu bahussuto hotī”ti,",
  "tika-s0201t:197_6": "tasmā “yassa hi khandhadhātuāyatanasaccapaccayākārasatipaṭṭhānādīsūtiādi vuttaṃ.",
  "tika-s0201t:197_7": "Tattha vācuggatakaraṇaṃ uggaho.",
  "tika-s0201t:197_8": "Atthaparipucchanaṃ paripucchā.",
  "tika-s0201t:197_9": "Kusalehi saha codanāpariharaṇavasena vinicchayakaraṇaṃ vinicchayo.",
  "tika-s0201t:197_10": "Maggaphalanibbānāni adhigamo.",
  "tika-s0201t:198_0": "Bahūnaṃ nānappakārānaṃ kilesasakkāyadiṭṭhīnaṃ avihatattā tā janenti,",
  "tika-s0201t:198_1": "tāhi vā janitāti puthujjanā.",
  "tika-s0201t:198_2": "Avighātameva vā jana-",
  "tika-s0201t:198_3": "saddo vadati.",
  "tika-s0201t:198_4": "Puthu satthārānaṃ mukhamullokikāti ettha puthu janā satthupaṭiññā etesanti puthujjanāti vacanattho.",
  "tika-s0201t:198_5": "Puthu sabbagatīhi avuṭṭhitāti ettha janetabbā,",
  "tika-s0201t:198_6": "jāyanti vā ettha sattāti janā,",
  "tika-s0201t:198_7": "nānāgatiyo,",
  "tika-s0201t:198_8": "tā puthū etesanti puthujjanā.",
  "tika-s0201t:198_9": "Ito pare jāyanti etehīti janā,",
  "tika-s0201t:198_10": "abhisaṅkhārādayo,",
  "tika-s0201t:198_11": "te etesaṃ puthū vijjantīti puthujjanā.",
  "tika-s0201t:198_12": "Abhisaṅkharaṇādiattho eva vā jana-",
  "tika-s0201t:198_13": "saddo daṭṭhabbo.",
  "tika-s0201t:198_14": "Oghā kāmoghādayo.",
  "tika-s0201t:198_15": "Rāgaggiādayo santāpā. Te eva,",
  "tika-s0201t:198_16": "sabbepi vā kilesā pariḷāhā.",
  "tika-s0201t:198_17": "Puthu pañcasu kāmaguṇesu rattāti ettha jāyatīti jano,",
  "tika-s0201t:198_18": "rāgo gedhoti evamādiko,",
  "tika-s0201t:198_19": "puthu jano etesanti puthujjanā.",
  "tika-s0201t:198_20": "Puthūsu vā janā jātā rattāti evaṃ rāgādiattho eva vā janasaddo daṭṭhabbo.",
  "tika-s0201t:198_21": "Rattāti vatthaṃ viya raṅgajātena cittassa vipariṇāmakarena chandarāgena rattā sārattā.",
  "tika-s0201t:198_22": "Giddhāti abhikaṅkhanasabhāvena abhijjhānena giddhā gedhaṃ āpannā.",
  "tika-s0201t:198_23": "Gadhitāti ganthitā viya dummocanīyabhāvena tattha paṭibaddhā.",
  "tika-s0201t:198_24": "Mucchitāti kilesavasena visaññībhūtā viya anaññakiccā mucchaṃ mohamāpannā.",
  "tika-s0201t:198_25": "Ajjhosannāti anaññasādhāraṇe viya katvā gilitvā pariniṭṭhapetvā ṭhitā.",
  "tika-s0201t:198_26": "Laggāti vaṅkadaṇḍake viya āsattā mahāpalipe vā yāva nāsikaggā palipannapuriso viya uddharituṃ asakkuṇeyyabhāvena nimuggā,",
  "tika-s0201t:198_27": "lagitāti makkaṭālepe ālaggabhāvena paccuḍḍito viya makkaṭo pañcannaṃ indriyānaṃ vasena ālaggitā.",
  "tika-s0201t:198_28": "Palibuddhāti baddhā,",
  "tika-s0201t:198_29": "upaddutā vā.",
  "tika-s0201t:198_30": "Āvuṭāti āvunitā,",
  "tika-s0201t:198_31": "nivutāti nivāritā.",
  "tika-s0201t:198_32": "Ovutāti paliguṇṭhitā,",
  "tika-s0201t:198_33": "pariyonaddhā vā.",
  "tika-s0201t:198_34": "Pihitāti pidahitā,",
  "tika-s0201t:198_35": "paṭicchannāti paṭicchāditā.",
  "tika-s0201t:198_36": "Paṭikujjitāti heṭṭhāmukhajātā.",
  "tika-s0201t:198_37": "Puthūnaṃ vā gaṇanapathamatītānantiādinā puthu jano puthujjanoti dasseti.",
  "tika-s0201t:199_0": "“Assutavā”ti etena avijjandhatā vuttāti āha “andhaputhujjano vutto hotī”ti.",
  "tika-s0201t:199_1": "Ārakattā kilesehi maggena samucchinnattā.",
  "tika-s0201t:199_2": "Anayeti avaḍḍhiyaṃ,",
  "tika-s0201t:199_3": "anattheti attho.",
  "tika-s0201t:199_4": "Anaye vā anupāye.",
  "tika-s0201t:199_5": "Nairiyanato avattanato.",
  "tika-s0201t:199_6": "Ayeti vaḍḍhiyaṃ, atthe, upāye vā.",
  "tika-s0201t:199_7": "Araṇīyatoti payirupāsitabbato.",
  "tika-s0201t:199_8": "Niruttinayena padasiddhi veditabbā purimesu atthavikappesu.",
  "tika-s0201t:199_9": "Pacchime pana saddasatthavasenapi.",
  "tika-s0201t:199_10": "Yadipi ariya-",
  "tika-s0201t:199_11": "saddo “ye hi vo ariyā parisuddhakāyakammantā”tiādīsu visuddhāsayapayogesu puthujjanesupi vattati.",
  "tika-s0201t:199_12": "Idha pana ariyamaggādhigamena sabbalokuttarabhāvena ca ariyabhāvo adhippetoti dassento āha “buddhā”tiādi.",
  "tika-s0201t:199_13": "Tattha “paccekabuddhā tathāgatasāvakā ca sappurisā”ti idaṃ ariyā sappurisāti idha vuttapadānaṃ atthaṃ asaṅkarato dassetuṃ vuttaṃ.",
  "tika-s0201t:199_14": "Yasmā pana nippariyāyato ariyasappurisabhāvā abhinnasabhāvā.",
  "tika-s0201t:199_15": "Tasmā “sabbeva vā”tiādi vuttaṃ.",
  "tika-s0201t:200_0": "Ettāvatā hi buddhasāvako vutto.",
  "tika-s0201t:200_1": "Tassa hi ekantena kalyāṇamitto icchitabbo paratoghosamantarena paṭhamamaggassa anuppajjanato.",
  "tika-s0201t:200_2": "Visesato cassa bhagavāva kalyāṇamitto adhippeto.",
  "tika-s0201t:200_3": "Vuttañhetaṃ “mamañhi, ānanda,",
  "tika-s0201t:200_4": "kalyāṇamittaṃ āgamma jātidhammā sattā jātiyā parimuccantī”tiādi.",
  "tika-s0201t:200_5": "So eva ca aveccapasādādhigamena daḷhabhatti nāma.",
  "tika-s0201t:200_6": "Vuttampi cetaṃ “yaṃ mayā sāvakānaṃ sikkhāpadaṃ paññattaṃ,",
  "tika-s0201t:200_7": "taṃ mama sāvakā jīvitahetupi nātikkamantī”ti.",
  "tika-s0201t:200_8": "Kataññutādīhi paccekabuddhā buddhāti ettha kataṃ jānātīti kataññū.",
  "tika-s0201t:200_9": "Kataṃ viditaṃ pākaṭaṃ karotīti katavedī.",
  "tika-s0201t:200_10": "Anekesupi hi kappasatasahassesu kataṃ upakāraṃ jānanti paccekabuddhā pākaṭañca karonti satijananaāmisapaṭiggahaṇādinā,",
  "tika-s0201t:200_11": "tathā saṃsāradukkhadukkhitassa sakkaccaṃ karonti kiccaṃ,",
  "tika-s0201t:200_12": "yaṃ attanā kātuṃ sakkā.",
  "tika-s0201t:200_13": "Sammāsambuddho pana kappānaṃ asaṅkhyeyyasahassesupi kataṃ upakāraṃ maggaphalānaṃ upanissayañca jānāti,",
  "tika-s0201t:200_14": "pākaṭañca karoti,",
  "tika-s0201t:200_15": "sīho viya ca evaṃ sabbattha sakkaccameva dhammadesanaṃ karonto buddhakiccaṃ karoti.",
  "tika-s0201t:200_16": "Yāya paṭipattiyā diṭṭhā nāma honti,",
  "tika-s0201t:200_17": "tassā appaṭipajjanabhāvo,",
  "tika-s0201t:200_18": "tattha ca ādarābhāvo ariyānaṃ adassanasīlatā ca,",
  "tika-s0201t:200_19": "na ca dassane sādhukāritā ca veditabbā.",
  "tika-s0201t:200_20": "Cakkhunā adassāvīti etta cakkhu nāma na maṃsacakkhu eva,",
  "tika-s0201t:200_21": "atha kho dibbacakkhupīti āha “dibbacakkhunā vā”ti.",
  "tika-s0201t:200_22": "Ariyabhāvoti yehi yogato “ariyā”ti vuccanti.",
  "tika-s0201t:200_23": "Te maggaphaladhammā daṭṭhabbā.",
  "tika-s0201t:201_0": "Tatrāti ñāṇadassanasseva dassanabhāve.",
  "tika-s0201t:201_1": "Vatthūti adhippetatthañāpanakāraṇaṃ.",
  "tika-s0201t:201_2": "Evaṃ vuttepīti evaṃ aññāpadesena attūpanāyikaṃ katvā vuttepi.",
  "tika-s0201t:201_3": "Dhammanti lokuttaradhammaṃ,",
  "tika-s0201t:201_4": "catusaccadhammaṃ vā.",
  "tika-s0201t:201_5": "Ariyakaradhammā aniccānupassanādayo vipassiyamānā aniccādayo,",
  "tika-s0201t:201_6": "cattāri vā ariyasaccāni.",
  "tika-s0201t:202_0": "Avinītoti na vinīto,",
  "tika-s0201t:202_1": "adhisīlasikkhādivasena na sikkhito.",
  "tika-s0201t:202_2": "Yesaṃ saṃvaravinayādīnaṃ abhāvena ayaṃ avinītoti vuccati,",
  "tika-s0201t:202_3": "te tāva dassetuṃ “duvidho vinayo nāmā”tiādimāha.",
  "tika-s0201t:202_4": "Tattha sīlasaṃvaroti pātimokkhasaṃvaro veditabbo,",
  "tika-s0201t:202_5": "so ca atthato kāyikavācasiko avītikkamo.",
  "tika-s0201t:202_6": "Satisaṃvaroti indriyarakkhā,",
  "tika-s0201t:202_7": "sā ca tathāpavattā sati eva.",
  "tika-s0201t:202_8": "Ñāṇasaṃvaroti “sotānaṃ saṃvaraṃ brūmī”ti vatvā “paññāyete pidhīyare”ti vacanato sotasaṅkhātānaṃ taṇhādiṭṭhiduccaritaavijjāavasiṭṭhakilesānaṃ",
  "tika-s0201t:202_9": "saṃvaro pidahanaṃ samucchedañāṇanti veditabbaṃ.",
  "tika-s0201t:202_10": "Khantisaṃvaroti adhivāsanā,",
  "tika-s0201t:202_11": "sā ca tathāpavattā khandhā, adoso vā.",
  "tika-s0201t:202_12": "Paññāti eke,",
  "tika-s0201t:202_13": "taṃ aṭṭhakathāya virujjhati.",
  "tika-s0201t:202_14": "Vīriyasaṃvaro kāmavitakkādīnaṃ vinodanavasena pavattaṃ vīriyameva.",
  "tika-s0201t:202_15": "Tena tena guṇaṅgena tassa tassa aguṇaṅgassa pahānaṃ tadaṅgapahānaṃ.",
  "tika-s0201t:202_16": "Vikkhambhanena pahānaṃ vikkhambhanapahānaṃ.",
  "tika-s0201t:202_17": "Sesapadatthayepi eseva nayo.",
  "tika-s0201t:203_0": "Iminā pātimokkhasaṃvarenātiādi sīlasaṃvarādīnaṃ vivaraṇaṃ.",
  "tika-s0201t:203_1": "Tattha samupetoti ettha iti-",
  "tika-s0201t:203_2": "saddo ādisattho.",
  "tika-s0201t:203_3": "Tena “sahagato samupagato”tiādinā vibhaṅge āgataṃ saṃvaravibhaṅgaṃ dasseti.",
  "tika-s0201t:203_4": "Esa nayo sesesupi.",
  "tika-s0201t:203_5": "Yaṃ panettha vattabbaṃ,",
  "tika-s0201t:203_6": "taṃ anantarasutte āvi bhavissati.",
  "tika-s0201t:204_0": "Kāyaduccaritādīnanti dussīlyasaṅkhātānaṃ kāyavacīduccaritādīnaṃ muṭṭhassaccasaṅkhātassa pamādassa abhijjhādīnaṃ vā akkhantiaññāṇakosajjānañca.",
  "tika-s0201t:204_1": "Saṃvaraṇatoti pidahanato thakanato.",
  "tika-s0201t:204_2": "Vinayanatoti kāyavācācittānaṃ virūpappavattiyā vinayanato apanayanato,",
  "tika-s0201t:204_3": "kāyaduccaritādīnaṃ vā vinayanato,",
  "tika-s0201t:204_4": "kāyādīnaṃ vā jimhappavattiṃ vicchinditvā ujukaṃ nayanatoti attho.",
  "tika-s0201t:204_5": "Paccayasamavāye uppajjanārahānaṃ kāyaduccaritādīnaṃ tathā tathā anuppādanameva saṃvaraṇaṃ vinayanañca veditabbaṃ.",
  "tika-s0201t:205_0": "Yaṃ pahānanti sambandho.",
  "tika-s0201t:205_1": "“Nāmarūpaparicchedādīsu vipassanāñāṇesū”ti kasmā vuttaṃ,",
  "tika-s0201t:205_2": "nanu nāmarūpaparicchedapaccayapariggahakaṅkhāvitaraṇāni na vipassanāñāṇāni sammasanākārena appavattanato?",
  "tika-s0201t:205_3": "Saccametaṃ.",
  "tika-s0201t:205_4": "Vipassanāñāṇassa pana adhiṭṭhānabhāvato evaṃ vuttaṃ.",
  "tika-s0201t:205_5": "“Nāmarūpamattamidaṃ,",
  "tika-s0201t:205_6": "natthi ettha attā vā attaniyaṃ vā”ti evaṃ pavattañāṇaṃ nāmarūpavavatthānaṃ.",
  "tika-s0201t:205_7": "Sati vijjamāne khandhapañcakasaṅkhāte kāye,",
  "tika-s0201t:205_8": "sayaṃ vā satī tasmiṃ kāye diṭṭhīti sakkāyadiṭṭhi.",
  "tika-s0201t:205_9": "“Rūpaṃ attato samanupassatī”ti evaṃ pavattā micchādiṭṭhi.",
  "tika-s0201t:205_10": "Tasseva rūpārūpassa kammāvijjādipaccayapariggaṇhanañāṇaṃ paccayapariggaho.",
  "tika-s0201t:205_11": "“Natthi hetu natthi paccayo sattānaṃ saṃkilesāyā”ti ādinayappavattā ahetukadiṭṭhi.",
  "tika-s0201t:205_12": "“Issarapurisapajāpatipakatiaṇukālādīhi loko pavattati nivattati cā”ti pavattā visamahetudiṭṭhi.",
  "tika-s0201t:205_13": "Tassevāti paccayapariggahasseva.",
  "tika-s0201t:205_14": "Kaṅkhāvitaraṇenāti yathā etarahi nāmarūpassa kammādipaccayato uppatti,",
  "tika-s0201t:205_15": "evaṃ atītānāgatesupīti tīsupi kālesu vicikicchāpanayanañāṇena.",
  "tika-s0201t:205_16": "Kathaṃkathībhāvassāti “ahosiṃ nu kho ahamatītamaddhāna”nti ādinayappavattāya saṃsayappavattiyā.",
  "tika-s0201t:205_17": "Kalāpasammasanenāti “yaṃ kiñci rūpaṃ atītānāgatapaccuppanna”ntiādinā khandhapañcakaṃ ekādasasu okāsesu",
  "tika-s0201t:205_18": "pakkhipitvā sammasanavasena pavattena nayavipassanāñāṇena.",
  "tika-s0201t:205_19": "Ahaṃ mamāti gāhassāti attattaniyagahaṇassa.",
  "tika-s0201t:205_20": "Maggāmaggavavatthānenāti maggāmaggañāṇavisuddhiyā.",
  "tika-s0201t:205_21": "Amagge maggasaññāyāti obhāsādike amagge “maggo”ti uppannasaññāya.",
  "tika-s0201t:206_0": "Yasmā sammadeva saṅkhārānaṃ udayaṃ passanto “evameva saṅkhārā anurūpakāraṇato uppajjanti,",
  "tika-s0201t:206_1": "na pana ucchijjantī”ti gaṇhāti,",
  "tika-s0201t:206_2": "tasmā vuttaṃ “udayadassanena ucchedadiṭṭhiyā”ti.",
  "tika-s0201t:206_3": "Yasmā pana saṅkhārānaṃ vayaṃ passanto “yadipime saṅkhārā avicchinnā vattanti,",
  "tika-s0201t:206_4": "uppannuppannā pana appaṭisandhikā nirujjhante vā”ti passati,",
  "tika-s0201t:206_5": "tassevaṃ passato kuto sassataggāho,",
  "tika-s0201t:206_6": "tasmā vuttaṃ “vayadassanena sassatadiṭṭhiyā”ti.",
  "tika-s0201t:206_7": "Bhayadassanenāti bhayatupaṭṭhānañāṇena.",
  "tika-s0201t:206_8": "Sabhayeti sabbabhayānaṃ ākarabhāvato sakaladukkhavūpasamasaṅkhātassa paramassāsassa paṭipakkhabhāvato ca sabhaye khandhapañcake.",
  "tika-s0201t:206_9": "Abhayasaññāyāti “abhayaṃ khema”nti uppannasaññāya.",
  "tika-s0201t:206_10": "Assādasaññā nāma pañcupādānakkhandhesu assādavasena pavattasaññā,",
  "tika-s0201t:206_11": "yā “ālayābhiniveso”tipi vuccati.",
  "tika-s0201t:206_12": "Abhiratisaññā tattheva abhirativasena pavattasaññā,",
  "tika-s0201t:206_13": "yā “nandī”tipi vuccati.",
  "tika-s0201t:206_14": "Amuccitukamyatā ādānaṃ.",
  "tika-s0201t:206_15": "Anupekkhā saṅkhārehi anibbindanaṃ,",
  "tika-s0201t:206_16": "sālayatāti attho.",
  "tika-s0201t:206_17": "Dhammaṭṭhitiyaṃ paṭiccasamuppāde paṭilomabhāvo sassatucchedaggāho,",
  "tika-s0201t:206_18": "paccayākārapaṭicchādakamoho vā,",
  "tika-s0201t:206_19": "nibbāne paṭilomabhāvo saṅkhāresu rati,",
  "tika-s0201t:206_20": "nibbānapaṭicchādakamoho vā.",
  "tika-s0201t:206_21": "Saṅkhāranimittaggāhoti yādisassa kilesassa appahīnattā vipassanā saṅkhāranimittaṃ na muñcati,",
  "tika-s0201t:206_22": "so kileso,",
  "tika-s0201t:206_23": "yo “saṃyogābhiniveso”tipi vuccati.",
  "tika-s0201t:206_24": "Saṅkhāranimittaggahaṇassa atikkamanameva vā pahānaṃ.",
  "tika-s0201t:207_0": "Pavatti eva pavattibhāvo,",
  "tika-s0201t:207_1": "pariyuṭṭhānanti attho.",
  "tika-s0201t:207_2": "Nīvaraṇādidhammānanti ettha ādi-",
  "tika-s0201t:207_3": "saddena nīvaraṇapakkhiyā kilesā vitakkavicārādayo ca gayhanti.",
  "tika-s0201t:208_0": "Catunnaṃ ariyamaggānaṃ bhāvitattā accantaṃ appavattibhāvena yaṃ pahānanti sambandho.",
  "tika-s0201t:208_1": "Kena pahānanti?",
  "tika-s0201t:208_2": "Ariyamaggehevāti viññāyamānoyamattho tesaṃ bhāvitattā appavattivacanato.",
  "tika-s0201t:208_3": "Samudayapakkhikassāti ettha cattāropi maggā catusaccābhisamayāti katvā tehi pahātabbena tena tena samudayena saha pahātabbattā samudayasabhāgattā,",
  "tika-s0201t:208_4": "saccavibhaṅge ca sabbakilesānaṃ samudayabhāvassa vuttattā “samudayapakkhikā”ti diṭṭhiādayo vuccanti.",
  "tika-s0201t:208_5": "Paṭippassaddhattaṃ vupasantatā.",
  "tika-s0201t:208_6": "Saṅkhatanissaṭatā saṅkhārasabhāvābhāvo.",
  "tika-s0201t:208_7": "Pahīnasabbasaṅkhatanti virahitasabbasaṅkhataṃ,",
  "tika-s0201t:208_8": "visaṅkhāranti attho.",
  "tika-s0201t:208_9": "Pahānañca taṃ vinayo cāti pahānavinayo purimena atthena,",
  "tika-s0201t:208_10": "dutiyena pana pahīyatīti pahānaṃ,",
  "tika-s0201t:208_11": "tassa vinayoti yojetabbaṃ.",
  "tika-s0201t:209_0": "Bhinnasaṃvarattāti naṭṭhasaṃvarattā,",
  "tika-s0201t:209_1": "saṃvarābhāvatoti attho.",
  "tika-s0201t:209_2": "Tena asamādinnasaṃvaropi saṅgahito hoti.",
  "tika-s0201t:209_3": "Samādānena hi sampādetabbo saṃvaro tadabhāve na hotīti.",
  "tika-s0201t:209_4": "Evañhi loke vattāro honti “mahā vata no bhogo,",
  "tika-s0201t:209_5": "so naṭṭho tathā akatattā”ti.",
  "tika-s0201t:209_6": "Ariyeti ariyo.",
  "tika-s0201t:209_7": "Paccattavacanañhetaṃ.",
  "tika-s0201t:209_8": "Eseseti eso so eva,",
  "tika-s0201t:209_9": "atthato anaññoti attho.",
  "tika-s0201t:209_10": "Tajjāteti atthato taṃsabhāvo,",
  "tika-s0201t:209_11": "sappuriso ariyasabhāvo,",
  "tika-s0201t:209_12": "ariyo ca sappurisasabhāvoti attho.",
  "tika-s0201t:210_0": "Taṃ atthanti “sabbadhammamūlapariyāya”nti evaṃ vuttamatthaṃ.",
  "tika-s0201t:210_1": "Kasmā panettha puggalādhiṭṭhānā desanā katāti?",
  "tika-s0201t:210_2": "Yadettha vattabbaṃ,",
  "tika-s0201t:210_3": "taṃ “yasmā puthujjano apariññātavatthuko”tiādinā sayameva vakkhati.",
  "tika-s0201t:210_4": "Dhammo adhiṭṭhānaṃ etissāti dhammādhiṭṭhānā,",
  "tika-s0201t:210_5": "sabhāvadhamme nissāya pavattitadesanā.",
  "tika-s0201t:210_6": "Dhammavaseneva pavattā paṭhamā,",
  "tika-s0201t:210_7": "puggalavasena uṭṭhahitvā puggalavaseneva gatā tatiyā,",
  "tika-s0201t:210_8": "itarā dhammapuggalānaṃ vomissakavasena.",
  "tika-s0201t:210_9": "Kasmā pana bhagavā evaṃ vibhāgena dhammaṃ desetīti?",
  "tika-s0201t:210_10": "Veneyyajjhāsayena desanāvilāsena ca.",
  "tika-s0201t:210_11": "Ye hi veneyyā dhammādhiṭṭhānāya dhammadesanāya sukhena atthaṃ paṭivijjhanti,",
  "tika-s0201t:210_12": "tesaṃ tathā dhammaṃ deseti.",
  "tika-s0201t:210_13": "Esa nayo sabbattha.",
  "tika-s0201t:210_14": "Yassā ca dhammadhātuyā suppaṭividdhattā desanāvilāsappatto hoti,",
  "tika-s0201t:210_15": "sāyaṃ suppaṭividdhā,",
  "tika-s0201t:210_16": "tasmā desanāvilāsappatto dhammissaro dhammarājā yathā yathā icchati,",
  "tika-s0201t:210_17": "tathā tathā dhammaṃ desetīti evaṃ iminā veneyyajjhāsayena desanāvilāsena ca evaṃ vibhāgena dhammaṃ desetīti veditabbo.",
  "tika-s0201t:211_0": "Chadhāturoti pathavidhātu āpo- tejo- vāyo-",
  "tika-s0201t:211_1": "ākāsadhātu viññāṇadhātūti imesaṃ channaṃ dhātūnaṃ vasena chadhāturo.",
  "tika-s0201t:211_2": "“Cakkhunā rūpaṃ disvā somanassaṭṭhāniyaṃ rūpaṃ upavicaratī”tiādinā vuttānaṃ channaṃ somanassūpavicārānaṃ,",
  "tika-s0201t:211_3": "channaṃ domanassaupekkhūpavicārānañca vasena aṭṭhārasamanopavicāro.",
  "tika-s0201t:211_4": "Saccādhiṭṭhānādivasena caturādhiṭṭhāno.",
  "tika-s0201t:211_5": "Paññācakkhunā diṭṭhadhammikassa samparāyikassa ca atthassa adassanato andho,",
  "tika-s0201t:211_6": "diṭṭhadhammikasseva dassanato ekacakkhu,",
  "tika-s0201t:211_7": "dvinnampi dassanato dvicakkhu,",
  "tika-s0201t:211_8": "veditabbo.",
  "tika-s0201t:212_0": "Svāyaṃ niddisīti sambandho.",
  "tika-s0201t:212_1": "Svāyanti ca so ayaṃ,",
  "tika-s0201t:212_2": "yathāvuttadesanāvibhāgakusalo bhagavāti attho.",
  "tika-s0201t:212_3": "Apariññātavatthukoti tīhi pariññāhi apariññātakkhandho.",
  "tika-s0201t:212_4": "Khandhā hi pariññātavatthu.",
  "tika-s0201t:212_5": "Apariññāmūlikāti parijānanābhāvanimittā tasmiṃ sati bhāvato.",
  "tika-s0201t:212_6": "Pariññānañhi avijjādayo kilesā paṭipakkhā tammūlikā ca sabbamaññanāti.",
  "tika-s0201t:212_7": "Ariyānaṃ adassāvīti ettha iti-",
  "tika-s0201t:212_8": "saddo ādiattho.",
  "tika-s0201t:212_9": "Tena “ariyadhammassa akovido”tiādikaṃ puthujanassa visesanabhāvena pavattaṃ pāḷisesaṃ gaṇhāti puthujjananiddesabhāvato.",
  "tika-s0201t:212_10": "Tenāha “evaṃ puthujjanaṃ niddisī”ti.",
  "tika-s0201t:213_0": "Suttanikkhepavaṇṇanā niṭṭhitā.",
  "tika-s0201t:214_0": "Pathavīvāravaṇṇanā",
  "tika-s0201t:215_0": "Tassāti puthujjanassa.",
  "tika-s0201t:215_1": "Vasati ettha ārammaṇakaraṇavasenāti ārammaṇampi vatthūti vuccati pavattiṭṭhānabhāvatoti āha “pathavīādīsu vatthūsū”ti.",
  "tika-s0201t:215_2": "Sakkāyadhammānampi ārammaṇādinā satipi maññanāhetubhāve maññanāhetukatteneva tesaṃ nibbattitoti vuttaṃ “sabbasakkāyadhammajanitaṃ maññana”nti.",
  "tika-s0201t:215_3": "Ettha ca pathavīdhātu sesadhātūnaṃ sasambhārāsambhārabhāvā satipi pamāṇato samabhāve sāmatthiyato adhikānadhikabhāvena veditabbā.",
  "tika-s0201t:215_4": "Sambhārantīti sambhārā, parivārā.",
  "tika-s0201t:215_5": "Taṃtaṃkalāpehi lakkhaṇapathaviyā sesadhammā yathārahaṃ paccayabhāvena parivārabhāvena ca pavattanti.",
  "tika-s0201t:215_6": "Tenāha “sā hi vaṇṇādīhi sambhārehi saddhiṃ pathavīti sasambhārapathavī”ti.",
  "tika-s0201t:215_7": "Pathavitoti ettha puthulaṭṭhena puthuvī,",
  "tika-s0201t:215_8": "puthuvī eva pathavī.",
  "tika-s0201t:215_9": "Sā hi satipi paricchinnavuttiyaṃ sabbesaṃ sakalāpabhāvānaṃ ādhārabhāvena pavattamānā puthulā patthaṭā vitthiṇṇāti vattabbataṃ arahati,",
  "tika-s0201t:215_10": "na pana taṃ anupavisitvā pavattamānā āpādayo.",
  "tika-s0201t:215_11": "Sasambhārapathaviyā pana puthulabhāve vattabbameva natthi.",
  "tika-s0201t:215_12": "Ārammaṇapathaviyaṃ vaḍḍhanapharaṇaṭṭhehi puthulaṭṭho,",
  "tika-s0201t:215_13": "itarasmiṃ ruḷhiyāva daṭṭhabbo.",
  "tika-s0201t:215_14": "Ārammaṇapathavīti jhānassa ārammaṇabhūtaṃ pathavīsaṅkhātaṃ paṭibhāganimittaṃ.",
  "tika-s0201t:215_15": "Tenāha “nimittapathavītipi vuccatī”ti.",
  "tika-s0201t:215_16": "Āgamanavasenāti pathavīkasiṇabhāvanāgamanavasena.",
  "tika-s0201t:215_17": "Tathā hi vuttaṃ “āpo ca devā pathavī,",
  "tika-s0201t:215_18": "tejo vāyo tadāgamu”nti.",
  "tika-s0201t:216_0": "Sabbāpīti catubbidhā pathavīpi.",
  "tika-s0201t:216_1": "Anussavādimattaladdhā maññanā vatthu hotiyeva.",
  "tika-s0201t:216_2": "Tathā hi “kakkhaḷaṃ kharigata”ntiādinā lakkhaṇapathavīpi uddharīyati.",
  "tika-s0201t:216_3": "Yaṃ paneke vadanti “lakkhaṇe diṭṭhe maññanā natthi,",
  "tika-s0201t:216_4": "sañjānātīti vuttasaññā ca diṭṭhiggāhassa mūlabhūtā piṇḍaggāhitā,",
  "tika-s0201t:216_5": "sā lakkhaṇe nakkhamati,",
  "tika-s0201t:216_6": "tasmā lakkhaṇapathavī na gahetabbā”ti,",
  "tika-s0201t:216_7": "tadayuttaṃ lakkhaṇapaṭivedhassa idha anadhippetattā.",
  "tika-s0201t:216_8": "Tenāha “lokavohāraṃ gahetvā”ti.",
  "tika-s0201t:216_9": "Na ca sabbasaññā piṇḍaggāhikā,",
  "tika-s0201t:216_10": "nāpi diṭṭhiggāhasseva mūlabhūtā,",
  "tika-s0201t:216_11": "tasmā lakkhaṇapathaviyāpi kāyadvārānusārena aññathā ca upaṭṭhitāya maññanā pavattateva.",
  "tika-s0201t:216_12": "Teneva ca “anussavādimattaladdhā”ti vuttaṃ.",
  "tika-s0201t:216_13": "Pathavitoti paccate nissakkavacananti dassento “pathavīti sañjānātī”ti āha.",
  "tika-s0201t:216_14": "Yasmā catubbidhampi pathaviṃ “pathavī’ti sañjānanto tena tena nayena pathavīkoṭṭhāseneva sañjānātīti vuccati,",
  "tika-s0201t:216_15": "na āpādikoṭṭhāsena,",
  "tika-s0201t:216_16": "tasmā vuttaṃ “pathavibhāgena sañjānātī”ti.",
  "tika-s0201t:216_17": "Lokavohāraṃ gahetvāti lokasamaññaṃ avijahitvā.",
  "tika-s0201t:216_18": "Etena lakkhaṇapathaviyampi vohāramukhenevassā pavattīti dasseti.",
  "tika-s0201t:217_0": "Yadi lokavohārena tattha pavatti,",
  "tika-s0201t:217_1": "ko ettha doso,",
  "tika-s0201t:217_2": "nanu ariyāpi “ayañhi bhante mahāpathavī”tiādinā lokavohārena pavattantīti?",
  "tika-s0201t:217_3": "Na ettha vohāramatte avaṭṭhānaṃ adhippetaṃ,",
  "tika-s0201t:217_4": "atha kho vohāramukhena micchābhinivesoti dassento “saññāvipallāsena sañjānātī”ti āha.",
  "tika-s0201t:217_5": "Tassattho –",
  "tika-s0201t:217_6": "ayonisomanasikārasambhūtāya “subha”ntiādinayappavattāya viparītasaññāya sañjānātīti.",
  "tika-s0201t:217_7": "Etena dubbalā taṇhāmānadiṭṭhimaññanā dassitāti daṭṭhabbaṃ.",
  "tika-s0201t:217_8": "Yadi evaṃ kasmā saññā gahitāti?",
  "tika-s0201t:217_9": "Pākaṭabhāvato.",
  "tika-s0201t:217_10": "Yathā nāma aggimhi mathiyamāne yadā dhūmo upalabbhati,",
  "tika-s0201t:217_11": "kiñcāpi tadā vijjateva pāvako avinābhāvato,",
  "tika-s0201t:217_12": "pākaṭabhāvato pana dhūmo jātoti vuccati,",
  "tika-s0201t:217_13": "na aggi jātoti,",
  "tika-s0201t:217_14": "evaṃsampadamidaṃ daṭṭhabbaṃ.",
  "tika-s0201t:217_15": "Yadipi tattha maññanākiccaṃ atthi,",
  "tika-s0201t:217_16": "na pana vibhūtaṃ apākaṭabhāvato saññākiccameva vibhūtaṃ,",
  "tika-s0201t:217_17": "taṃ pana maññanānukūlaṃ maññanāsahitaṃ cāti āha “saññāvipallāsena sañjānātī”ti.",
  "tika-s0201t:217_18": "Evaṃ pathavībhāgaṃ amuñcantoyeva vā sañjānātīti sambandho.",
  "tika-s0201t:217_19": "Yo hi vuttappabhedāya pathaviyā pathavibhāgaṃ amuñcantoyeva avijahantoyeva sīsapiṇḍe suvaṇṇasaññī viya",
  "tika-s0201t:217_20": "anattādisabhāvaṃyeva taṃ attādivasena sañjānāti,",
  "tika-s0201t:217_21": "tassa vasena vuttaṃ “pathavī”tiādi.",
  "tika-s0201t:217_22": "Na vattabbaṃ puthujjanaggāhassa yuttimaggananivāraṇatoti dassento āha “ummattako viya…pe…",
  "tika-s0201t:217_23": "gaṇhātī”ti.",
  "tika-s0201t:217_24": "Ariyānaṃ adassāvitādibhedanti ariyānaṃ adassāvitādivisesaṃ vadantena bhagavatāva ettha yathāvuttasañjānane kāraṇaṃ vuttanti yojanā.",
  "tika-s0201t:218_0": "Evanti “pathavibhāgena sañjānātī”tiādinā vuttappakārena.",
  "tika-s0201t:218_1": "Sañjānitvāti pubbakālakiriyāniddesoti āha “aparabhāge…pe…",
  "tika-s0201t:218_2": "gaṇhātī”ti.",
  "tika-s0201t:218_3": "Papañcasaṅkhāti papañcakoṭṭhāsā.",
  "tika-s0201t:218_4": "Papañcanti sattā saṃsāre cirāyanti etehīti papañcā,",
  "tika-s0201t:218_5": "maññanti “etaṃ mamā”tiādinā parikappenti etāhīti maññanāti dvīhipi pariyāyehi taṇhādayova vuttāti āha",
  "tika-s0201t:218_6": "“taṇhāmānadiṭṭhipapañcehi idha maññanānāmena vuttehī”ti.",
  "tika-s0201t:218_7": "Ajaññassa jaññato,",
  "tika-s0201t:218_8": "aseyyādikassa seyyādito gahaṇato diṭṭhimaññanā viya taṇhāmānamaññanāpi aññathā gāho evāti āha “aññathā gaṇhātī”ti.",
  "tika-s0201t:218_9": "Ārammaṇābhiniropanādinā bhinnasabhāvānampi vitakkādīnaṃ sādhāraṇo upanijjhāyanasabhāvo viya anugijjhanuṇṇatiparāmasanasabhāvānampi",
  "tika-s0201t:218_10": "taṇhādīnaṃ sādhāraṇena ārammaṇaparikappanākārena pavatti maññanāti daṭṭhabbaṃ.",
  "tika-s0201t:218_11": "Tenāha “tīhi maññanāhi maññatī”tiādi.",
  "tika-s0201t:218_12": "Assāti puthujjanassa,",
  "tika-s0201t:218_13": "udayabbayānupassanādīsu viya sukhumanayenapi maññanāpavatti atthīti vibhāvanasukhatāya thūlaṃyeva taṃ dassetukāmo “oḷārikanayenā”tiāha.",
  "tika-s0201t:218_14": "Oḷārike hi vibhāge dassite sukhumavibhāvanā sukarāti dassetuṃ ayamatthayojanā vuccatīti sambandho.",
  "tika-s0201t:218_15": "Ajjhattikāti indriyabaddhā sattasantānapariyāpannā niyakajjhattā vuttā vibhaṅge paṭisambhidāmagge ca.",
  "tika-s0201t:219_0": "Vibhaṅgeti dhātuvibhaṅge.",
  "tika-s0201t:219_1": "Bāhirāti anindriyabaddhā saṅkhārasantānapariyāpannā.",
  "tika-s0201t:219_2": "Kakkhaḷanti thaddhaṃ.",
  "tika-s0201t:219_3": "Kharigatanti pharusaṃ.",
  "tika-s0201t:219_4": "Kakkhaḷabhāvo kakkhaḷattaṃ.",
  "tika-s0201t:219_5": "Kakkhaḷabhāvoti kakkhaḷasabhāvo.",
  "tika-s0201t:219_6": "Bahiddhāti indriyabaddhato bahiddhābhūtaṃ.",
  "tika-s0201t:219_7": "Anupādinnanti na upādinnaṃ.",
  "tika-s0201t:219_8": "Ayoti kāḷalohaṃ.",
  "tika-s0201t:219_9": "Lohanti jātilohaṃ vijātilohaṃ kittimalohaṃ pisācalohanti catubbidhaṃ.",
  "tika-s0201t:219_10": "Tattha ayo sajjhu suvaṇṇaṃ tipu sīsaṃ tambalohaṃ vekantakalohanti imāni satta jātilohāni nāma.",
  "tika-s0201t:219_11": "Nāganāsikālohaṃ vijātilohaṃ nāma.",
  "tika-s0201t:219_12": "Kaṃsalohaṃ vaṭṭalohaṃ ārakuṭanti tīṇi kittimalohāni nāma.",
  "tika-s0201t:219_13": "Morakkhakaṃ puthukaṃ malinakaṃ capalakaṃ salakaṃ āṭalaṃ bhattakaṃ dusilohanti aṭṭha pisācalohāni nāma.",
  "tika-s0201t:219_14": "Tesu vekantakalohaṃ nāma sabbalohacchedanasamatthā ekā lohajāti.",
  "tika-s0201t:219_15": "Tathā hi taṃ vikantati chindatīti vikantakanti vuccati.",
  "tika-s0201t:219_16": "Vikantakameva vekantakaṃ.",
  "tika-s0201t:219_17": "Nāganāsikālohaṃ lohasadisaṃ lohavijāti haliddādivijāti viya.",
  "tika-s0201t:219_18": "Tathā hi taṃ lohākāraṃ lohamalaṃ viya ghanasaṃhataṃ hutvā tiṭṭhati,",
  "tika-s0201t:219_19": "tāpetvā tāḷitaṃ pana bhinnaṃ bhinnaṃ hutvā visarati mudu maṭṭhaṃ kammaniyaṃ vā na hoti.",
  "tika-s0201t:219_20": "Tiputambe missetvā kataṃ kaṃsalohaṃ.",
  "tika-s0201t:219_21": "Sīsatambe missetvā kataṃ vaṭṭalohaṃ.",
  "tika-s0201t:219_22": "Jasatambe missetvā kataṃ ārakuṭaṃ.",
  "tika-s0201t:219_23": "Teneva taṃ karaṇena nibbattattā kittimalohanti vuccati.",
  "tika-s0201t:219_24": "Yaṃ pana kevalaṃ rasakadhātu viniggataṃ,",
  "tika-s0201t:219_25": "taṃ “pittala”ntipi vadanti.",
  "tika-s0201t:219_26": "Taṃ idha nādhippetaṃ,",
  "tika-s0201t:219_27": "yathāvuttaṃ missakameva katvā yojitaṃ kittimanti vuttaṃ.",
  "tika-s0201t:219_28": "Morakkhakādīni evaṃnāmānevetāni.",
  "tika-s0201t:219_29": "Tesu yasmā pañca jātilohāni pāḷiyaṃ visuṃ vuttāneva,",
  "tika-s0201t:219_30": "tasmā vekantakalohena saddhiṃ vuttāvasesaṃ sabbaṃ idha lohanti veditabbaṃ.",
  "tika-s0201t:220_0": "Tipūti setatipu.",
  "tika-s0201t:220_1": "Sīsanti kāḷatipu.",
  "tika-s0201t:220_2": "Sajjhanti rajataṃ.",
  "tika-s0201t:220_3": "Muttāti hatthikumbhajādikā aṭṭhavidhāpi muttā.",
  "tika-s0201t:220_4": "Tathā hi hatthikumbhaṃ varāhadāṭhā bhūjaṅgasīsaṃ valāhakūṭaṃ veḷū macchasīro saṅkho sippīti aṭṭha muttāyoniyo.",
  "tika-s0201t:220_5": "Tattha hatthikumbhajā pītavaṇṇā pabhāhīnā.",
  "tika-s0201t:220_6": "Varāhadāṭhā varāhadāṭhavaṇṇāva.",
  "tika-s0201t:220_7": "Bhujaṅgasīsajā nīlādivaṇṇā suvisuddhā vaṭṭalā ca.",
  "tika-s0201t:220_8": "Valāhakajā bhāsurā dubbibhāgarūpā rattibhāge andhakāraṃ vidhamantiyo tiṭṭhanti,",
  "tika-s0201t:220_9": "devūpabhogā eva ca honti.",
  "tika-s0201t:220_10": "Veḷujā karakupalasamānavaṇṇā na bhāsurā,",
  "tika-s0201t:220_11": "te ca veḷū amanussagocare eva padese jāyanti.",
  "tika-s0201t:220_12": "Macchasīrajā pāṭhīnapiṭṭhisamānavaṇṇā vaṭṭalā laghavo ca honti pabhāvihīnā,",
  "tika-s0201t:220_13": "te ca macchā samuddamajjhe eva jāyanti.",
  "tika-s0201t:220_14": "Saṅkhajā saṅkhodaracchavivaṇṇā kolappamāṇāpi honti pabhāvihīnāva.",
  "tika-s0201t:220_15": "Sippijā pabhāvisesayuttā honti nānāsaṇṭhānā.",
  "tika-s0201t:220_16": "Evaṃ jātito aṭṭhavidhāsupi muttāsu yā macchasaṅkhasippijā,",
  "tika-s0201t:220_17": "tā sāmuddikā honti,",
  "tika-s0201t:220_18": "bhujaṅgajāpi kāci sāmuddikā honti,",
  "tika-s0201t:220_19": "itarā asāmuddikā.",
  "tika-s0201t:220_20": "Yasmā bahulaṃ sāmuddikāva muttā loke dissanti,",
  "tika-s0201t:220_21": "tatthāpi sippijāva,",
  "tika-s0201t:220_22": "itarā kādācikā.",
  "tika-s0201t:220_23": "Tasmā sammohavinodaniyaṃ “muttāti sāmuddikā muttā”ti vuttaṃ.",
  "tika-s0201t:221_0": "Maṇīti ṭhapetvā pāḷiāgate veḷuriyādike seso jotirasādibhedo sabbopi maṇi.",
  "tika-s0201t:221_1": "Veḷuriyanti vaṃsavaṇṇamaṇi.",
  "tika-s0201t:221_2": "Saṅkhoti sāmuddikasaṅkho.",
  "tika-s0201t:221_3": "Silāti kāḷasilā paṇḍusilā setasilādibhedā aṭṭhapi silā.",
  "tika-s0201t:221_4": "Rajatanti kahāpaṇādikaṃ vuttāvasesaṃ rajatasammataṃ.",
  "tika-s0201t:221_5": "Jātarūpanti suvaṇṇaṃ.",
  "tika-s0201t:221_6": "Lohitaṅgoti rattamaṇi.",
  "tika-s0201t:221_7": "Masāragallanti kabaramaṇi tiṇādīsu bahibhārā tālanāḷikerādayopi tiṇaṃ nāma.",
  "tika-s0201t:221_8": "Antosāraṃ khadirādi antamaso dārukhaṇḍampi kaṭṭhaṃ nāma.",
  "tika-s0201t:221_9": "Muggamattato yāva muṭṭhippamāṇā marumbā sakkharā nāma.",
  "tika-s0201t:221_10": "Muggamattato paṭṭhāya heṭṭhā vālikā nāma.",
  "tika-s0201t:221_11": "Kaṭhalanti kapālakhaṇḍaṃ.",
  "tika-s0201t:221_12": "Bhūmīti sasambhārapathavī.",
  "tika-s0201t:221_13": "Pāsāṇoti antomuṭṭhiyaṃ asaṇṭhahanato paṭṭhāya yāva hatthippamāṇaṃ pāsāṇaṃ,",
  "tika-s0201t:221_14": "hatthippamāṇato pana paṭṭhāya upari pabbatoti.",
  "tika-s0201t:221_15": "Ayaṃ ayoādīsu vibhāganiddeso.",
  "tika-s0201t:221_16": "Nimittapathavīti paṭibhāganimittabhūtaṃ pathavikasiṇaṃ.",
  "tika-s0201t:221_17": "Tampi hi “rūpāvacaratikacatukkajjhānaṃ kusalato ca vipākato ca kiriyato ca catutthassa jhānassa vipāko",
  "tika-s0201t:221_18": "ime dhammā bahiddhārammaṇā”ti vacanato “bāhirā pathavī”ti vuccati.",
  "tika-s0201t:221_19": "Tena vuttaṃ “yā ca ajjhattārammaṇattike nimittapathavī,",
  "tika-s0201t:221_20": "taṃ gahetvā”ti.",
  "tika-s0201t:221_21": "Uggahanimittañcettha taṃgatikameva daṭṭhabbaṃ,",
  "tika-s0201t:221_22": "nimittuppattito pana pubbe bhūmiggahaṇeneva gahitanti.",
  "tika-s0201t:222_0": "Tīhi maññanāhīti vuttaṃ maññanāttayaṃ saparasantānesu saṅkhepato yojetvā dassetuṃ “ahaṃ pathavī”tiādi vuttaṃ.",
  "tika-s0201t:222_1": "Tattha ahaṃ pathavītiādīnā ajjhattavisayaṃ diṭṭhimaññanaṃ mānamaññanañca dasseti attābhinivesāhaṃkāradīpanato.",
  "tika-s0201t:222_2": "Mama pathavīti iminā taṇhāmaññanaṃ mānamaññanampi vā pariggahabhūtāyapi pathaviyā seyyādito mānajappanato.",
  "tika-s0201t:222_3": "Sesapadadvayepi iminānayena maññanāvibhāgo veditabbo.",
  "tika-s0201t:222_4": "Tattha pathavikasiṇajjhānalābhī jhānacakkhunā gahitajhānārammaṇaṃ “attā”ti abhinivisanto tañca seyyādito",
  "tika-s0201t:222_5": "dahanto atthato “ahaṃ pathavī”ti maññati nāma,",
  "tika-s0201t:222_6": "tameva “ayaṃ mayhaṃ attā”ti gahaṇe pana “mama pathavī”ti maññati nāma.",
  "tika-s0201t:222_7": "Tathā taṃ “parapuriso”ti vā “devo”ti vā vādavasena “ayameva paresaṃ attā”ti vā abhinivisanto “paro pathavī,",
  "tika-s0201t:222_8": "parassa pathavī”ti maññati nāma.",
  "tika-s0201t:222_9": "Iminā nayena sesapathavīsupi yathārahaṃ catukkaṃ niddhāretabbaṃ.",
  "tika-s0201t:223_0": "Evaṃ “pathaviṃ maññatī”ti ettha catukkavasena maññanaṃ dassetvā idāni maññanāvatthuṃ maññanāyo ca vibhajitvā",
  "tika-s0201t:223_1": "anekavihitaṃ tassa maññanākāraṃ dassetuṃ “atha vā”tiādimāha.",
  "tika-s0201t:223_2": "Tattha ayanti yathāvutto puthujjano.",
  "tika-s0201t:223_3": "Chandarāganti bahalarāgaṃ.",
  "tika-s0201t:223_4": "Assādetīti nikāmeti,",
  "tika-s0201t:223_5": "“ime kesā mudusiniddhakuñcitanīlobhāsā”tiādinā tattha rasaṃ vindati.",
  "tika-s0201t:223_6": "Abhinandatīti sappītikāya taṇhāya abhimukho nandati pamodati.",
  "tika-s0201t:223_7": "Abhivadatīti uppannaṃ taṇhābhinandanāvegaṃ hadayena sandhāretuṃ asakkonto “aho me kesā”ti vācaṃ nicchāreti.",
  "tika-s0201t:223_8": "Ajjhosāya tiṭṭhatīti balavataṇhābhinivesena gilitvā pariniṭṭhāpetvā tiṭṭhati.",
  "tika-s0201t:223_9": "Aññataraṃ vā pana rajjanīyavatthunti kesādito aññataraṃ vā karacaraṇādippabhedaṃ niyakajjhattapariyāpannaṃ rāguppattihetubhūtaṃ vatthuṃ.",
  "tika-s0201t:223_10": "Itīti iminā siniddhādippakārenāti patthayitabbākāraṃ parāmasati.",
  "tika-s0201t:223_11": "Tattha nandiṃ samannānetīti tesu bhāvīsu kesādīsu siddhaṃ viya katvā nandiṃ taṇhaṃ samannāharati samupacāreti.",
  "tika-s0201t:223_12": "Paṇidahatīti patthanaṃ ṭhapeti.",
  "tika-s0201t:224_0": "Sampattiṃ nissāya “seyyohamasmī”ti,",
  "tika-s0201t:224_1": "vipattiṃ nissāya “hīnohamasmī”ti mānaṃ janetīti yojanā.",
  "tika-s0201t:224_2": "Pathavīkoṭṭhāsabhūtānaṃ kesādīnaṃ sampattivipattīhi mānajappanā pathaviyā maññanā hotīti āha “evaṃ ajjhattikaṃ pathaviṃ mānamaññanāya maññatī”ti.",
  "tika-s0201t:224_3": "Avayavabyatirekena samudāyassa abhāvato samudāyo jīvābhiniveso avayavepi hotīti dassento “taṃ jīvaṃ taṃ",
  "tika-s0201t:224_4": "sarīranti āgatanayena pana kesaṃ ‘jīvo’ti abhinivisatī”ti āha.",
  "tika-s0201t:224_5": "“Kesā nāmete issaravihitā pajāpatinissitā aṇusañcayo pakatipariṇāmo”tiādinā nayenapettha diṭṭhimaññanā veditabbā.",
  "tika-s0201t:225_0": "Imissā pavattiyāti nikantimānadiṭṭhīnaṃ pariyādānasamugghāṭappavattiyā.",
  "tika-s0201t:225_1": "“Etaṃ mamā”tiādinā yadipi tissannampi maññanānaṃ sambhavo dassito.",
  "tika-s0201t:225_2": "Taṇhāmānamaññanānaṃ pana heṭṭhā dassitattā diṭṭhimaññanā evettha visesato uddhaṭāti veditabbaṃ.",
  "tika-s0201t:225_3": "Tenāha “evampi ajjhattikaṃ pathaviṃ diṭṭhimaññanāya maññatī”ti.",
  "tika-s0201t:226_0": "Bāhirampi pathaviṃ tīhi maññanāhi maññatīti yojanā.",
  "tika-s0201t:226_1": "Taṃ pana maññanāvidhiṃ dassetuṃ “katha”nti āha.",
  "tika-s0201t:226_2": "Tassattho heṭṭhā vuttanayena veditabbo.",
  "tika-s0201t:227_0": "Ayaṃ jīvoti ayaṃ kāḷalohaṃ “jīvo attā”ti abhinivisati ekacce nigaṇṭhā viya.",
  "tika-s0201t:227_1": "Evaṃ bāhiraṃ pathaviṃ diṭṭhimaññanāya maññatīti etthāpi “yā ceva kho pana ajjhattikā pathavīdhātu,",
  "tika-s0201t:227_2": "yā ca bāhirā pathavīdhātū”tiādinā nayena ānetvā vattabbo.",
  "tika-s0201t:228_0": "Pathavīkasiṇaṃ attato samanupassatītiādīsu yaṃ vattabbaṃ,",
  "tika-s0201t:228_1": "taṃ heṭṭhā vuttameva.",
  "tika-s0201t:228_2": "Ayampi ca nayo “rūpaṃ attato samanupassatī”ti ettheva antogadhoti daṭṭhabbo kasiṇānampi rūpasamaññāsambhāvato.",
  "tika-s0201t:228_3": "Pathaviṃ maññatīti ettha yādiso maññanāvatthumaññanānaṃ vitthāranayo vutto,",
  "tika-s0201t:228_4": "tādiso ito paraṃ vuttanayovāti āha “ito paraṃ saṅkhepeneva kathayissāmā”ti,",
  "tika-s0201t:228_5": "atādiso pana vitthāratopi kathayissatīti attho.",
  "tika-s0201t:229_0": "Tasmāti yasmā “pathaviyā”ti idaṃ bhummavacanaṃ, tasmā,",
  "tika-s0201t:229_1": "so attaparattadupakaraṇānaṃ ādhārabhāvena taṃ maññanāvatthuṃ kappetīti attho.",
  "tika-s0201t:229_2": "Tenāha “ahaṃ pathaviyā”tiādi.",
  "tika-s0201t:229_3": "Nanu ca indriyabaddhānindriyabaddhapabhedassa dhammappabandhassa sasambhārapathavī ca ādhāranissayo,",
  "tika-s0201t:229_4": "itarā ārammaṇanissayo tadārammaṇassāti ettha nibbirodhoti? Na,",
  "tika-s0201t:229_5": "maññanāvatthuṃ nissayabhāvena parikappanato.",
  "tika-s0201t:229_6": "Ayañhi “aha”nti diṭṭhimaññanāya mānamaññanāya ca vatthubhūtassa attano pathavisannissayaṃ katvā “ahaṃ pathaviyā”ti maññati,",
  "tika-s0201t:229_7": "taṇhāmaññanāya vatthubhūtassa upakaraṇassa pathaviṃ sannissayaṃ katvā “mayhaṃ kiñcanaṃ palibodho pathaviyā”ti maññati.",
  "tika-s0201t:229_8": "Parotiādīsupi iminā nayena attho veditabbo.",
  "tika-s0201t:230_0": "Yvāyaṃ atthanayoti sambandho.",
  "tika-s0201t:230_1": "Vutto paṭisambhidāmagge.",
  "tika-s0201t:230_2": "Eteneva nayenāti yvāyaṃ “so kho pana me attā imasmiṃ rūpe”ti samudāyassa ādhārabhāvadīpano atthanayo vutto,",
  "tika-s0201t:230_3": "eteneva nayena.",
  "tika-s0201t:230_4": "Na hi avayavabyatirekena samudāyo labbhati,",
  "tika-s0201t:230_5": "tasmā samudāye vuttavidhi avayavepi labbhatīti adhippāyo.",
  "tika-s0201t:230_6": "Tenāha so kho pana me ayaṃ attā imissā pathaviyāti maññantoti.",
  "tika-s0201t:230_7": "Tasmiṃyeva panassa attanīti ettha assāti puthujjanassa.",
  "tika-s0201t:230_8": "Tasmiṃyeva attanīti ajjhattikabāhirapathavīsannissaye attani.",
  "tika-s0201t:230_9": "“Pathaviyā maññatī”ti padassāyaṃ vaṇṇanā.",
  "tika-s0201t:230_10": "Evaṃ “pathaviyā maññatī”ti ettha attavasena diṭṭhimānataṇhāmaññanaṃ dassetvā idāni paravasena dassetuṃ “yadā panā”tiādi vuttaṃ.",
  "tika-s0201t:230_11": "Tattha assāti parassa.",
  "tika-s0201t:230_12": "Tadāti paravasena maññanāyaṃ.",
  "tika-s0201t:230_13": "Diṭṭhimaññanā eva yujjati tattha niccābhinivesādayo sambhavantīti katvā.",
  "tika-s0201t:230_14": "Avadhāraṇena mānataṇhāmaññanā nivatteti.",
  "tika-s0201t:230_15": "Na hi “seyyohamasmī”tiādinā,",
  "tika-s0201t:230_16": "“mayha”nti ca pavattalakkhaṇā mānataṇhā parasmiṃ parassa santakabhāvena gahite ca pavattantīti adhippāyo.",
  "tika-s0201t:230_17": "Itarāyopīti mānataṇhāmaññanāyopi.",
  "tika-s0201t:230_18": "Icchanti aṭṭhakathācariyā.",
  "tika-s0201t:230_19": "Parassapi hi pathavīsannissayena sampattiissariyādikassa vasena attani seyyādibhāvaṃ dahato paṇidahato",
  "tika-s0201t:230_20": "ca cittaṃ tathābhāvāya mānataṇhāmaññanā sambhavantīti ācariyānaṃ adhippāyo.",
  "tika-s0201t:230_21": "“Paro pathavī parassa pathavī”ti etthāpi ime dve pakārā sādhippāyā niddhāretabbā.",
  "tika-s0201t:231_0": "“Pathavito sañjānātī”ti,",
  "tika-s0201t:231_1": "“ādito”ti ca ādīsu anissakkavacanepi to-",
  "tika-s0201t:231_2": "saddo diṭṭhoti āha “pathavitoti nissakkavacana”nti.",
  "tika-s0201t:231_3": "Saupakaraṇassāti hiraññasuvaṇṇagatassa dāsaporisādinā vittupakaraṇena saupakaraṇassa,",
  "tika-s0201t:231_4": "attano vā parassa vā tesaṃ upakaraṇassa vāti attho.",
  "tika-s0201t:231_5": "Yathāvuttappabhedatoti lakkhaṇādiajjhattikādivuttappakāravibhāgato.",
  "tika-s0201t:231_6": "Uppattiṃ vā niggamanaṃ vāti “taṃ aṇḍaṃ ahosi hemamayaṃ,",
  "tika-s0201t:231_7": "tasmiṃ sayaṃ brahmā uppanno”ti brahmaṇḍavādavasena vā “dvīhi aṇūhi dviaṇuka”nti evaṃ pavattaaṇukavādavasena",
  "tika-s0201t:231_8": "vā pathavito uppattiṃ vā “sabboyaṃ loko issarato viniggato”ti issaravādavasena issarakuttato pathavito",
  "tika-s0201t:231_9": "niggamanaṃ vā maññamānoti yojanā.",
  "tika-s0201t:231_10": "Pathavito vā añño āpādiko attāti adhippāyo.",
  "tika-s0201t:231_11": "Ettha ca purimasmiṃ atthavikappe kārakalakkhaṇaṃ nissakkavacanaṃ,",
  "tika-s0201t:231_12": "dutiyasmiṃ upapadalakkhaṇanti daṭṭhabbaṃ.",
  "tika-s0201t:231_13": "Attano pariggahabhūtapathavito sukhappattiṃ tato eva ca parehi seyyādibhāvaṃ kappentassa vasenapettha taṇhāmānamaññanā veditabbā.",
  "tika-s0201t:231_14": "Apareti sārasamāsācariyā.",
  "tika-s0201t:231_15": "Tato aññaṃ appamāṇaṃ attānaṃ gahetvāti pubbe bhāvitaāpādiappamāṇakasiṇavasena vā kāpilakāṇādadiṭṭhivasena vā appamāṇaṃ byāpinaṃ attānaṃ gahetvā.",
  "tika-s0201t:231_16": "Pathavitoti pacchā abhāvitaavaḍḍhitapathavīkasiṇasaṅkhātapathavito.",
  "tika-s0201t:231_17": "Bahiddhāpi me attāti ito pathavito bahipi me attāti adhippāyo.",
  "tika-s0201t:232_0": "Kevalanti anavasesaṃ.",
  "tika-s0201t:232_1": "Mahāpathaviṃ taṇhāvasena mamāyati,",
  "tika-s0201t:232_2": "ayañca nayo catudīpissariye ṭhitassa dīpacakkavattino ca labbheyya,",
  "tika-s0201t:232_3": "maṇḍalikarājamahāmattakuṭumbikānampi vasena labbhateva tesampi yathāpariggahaṃ anavasesetvā maññanāya sambhavato.",
  "tika-s0201t:232_4": "“Evaṃ mamā”ti gāhassa “esohamasmiṃ,",
  "tika-s0201t:232_5": "eso me attā”ti gāhavidhūratāya vuttaṃ “ekā taṇhāmaññanā eva labbhatī”ti.",
  "tika-s0201t:232_6": "Iminā nayenāti vuttamatidesaṃ vibhāvetuṃ “sā cāya”ntiādi vuttaṃ.",
  "tika-s0201t:232_7": "Tattha sā cāyanti sā ca ayaṃ taṇhāmaññanā yojetabbāti sambandho.",
  "tika-s0201t:232_8": "Yathā pana diṭṭhimaññanāmaññite vatthusmiṃ sinehaṃ mānañca uppādayato taṇhāmānamaññanā sambhavanti,",
  "tika-s0201t:232_9": "evaṃ taṇhāmaññanāmaññitena vatthunā attānaṃ seyyādito dahato tañca attaniyaṃ niccaṃ tathā taṃsāmibhūtaṃ",
  "tika-s0201t:232_10": "attānañca parikappentassa itaramaññanāpi sambhavantīti sakkā viññātuṃ.",
  "tika-s0201t:232_11": "“Me”ti hi iminā atthaggahaṇamukheneva attaniyasambandho pakāsīyatīti.",
  "tika-s0201t:233_0": "Abhinandatīti iminā taṇhādiṭṭhābhinivesānaṃ saṅgahitattā te dassento “assādeti parāmasati cā”ti āha.",
  "tika-s0201t:233_1": "Diṭṭhivippayuttacittuppādavasena cetassa dvayassa asaṅkarato pavatti veditabbā,",
  "tika-s0201t:233_2": "ekacittuppādepi vā adhipatidhammānaṃ viya pubbābhisaṅkhāravasena tassa tassa balavabhāvena pavatti.",
  "tika-s0201t:233_3": "Etasmiṃ attheti taṇhādiṭṭhivasena abhinandanatthe.",
  "tika-s0201t:233_4": "Etanti “pathaviṃ abhinandatī”ti etaṃ padaṃ.",
  "tika-s0201t:233_5": "Yesaṃ vineyyānaṃ yehi pakāravisesehi dhammānaṃ vibhāvane kate visesādhigamo hoti,",
  "tika-s0201t:233_6": "tesaṃ tehi pakāravisesehi dhammavibhāvanaṃ.",
  "tika-s0201t:233_7": "Yesaṃ pana yena ekeneva pakārena dhammavibhāvane kate visesādhigamo hoti,",
  "tika-s0201t:233_8": "tesampi taṃ vatvā dhammissaratāya tadaññaniravasesappakāravibhāvanañca desanāvilāso.",
  "tika-s0201t:233_9": "Tenāha “pubbe maññanāvasena kilesuppattiṃ dassetvā idāni abhinandanāvasena dassento”ti.",
  "tika-s0201t:233_10": "Dhammadhātuyāti sammāsambodhiyā.",
  "tika-s0201t:233_11": "Sā hi sabbañeyyadhammaṃ yathāsabhāvato dhāreti upadhāreti,",
  "tika-s0201t:233_12": "sakalañca vineyyasattasaṅkhātadhammappabandhaṃ apāyadukkhasaṃsāradukkhapatanato dhāreti,",
  "tika-s0201t:233_13": "sayañca aviparītapavattiākārā dhātūti dhammadhātūti idhādhippetā.",
  "tika-s0201t:233_14": "Sabbaññutaññāṇapadaṭṭhānañhi maggañāṇaṃ,",
  "tika-s0201t:233_15": "maggañāṇapadaṭṭhānañca sabbaññutaññāṇaṃ sammāsambodhīti.",
  "tika-s0201t:233_16": "Suppaṭividdhattāti suṭṭhu paṭividdhabhāvato,",
  "tika-s0201t:233_17": "sammā adhigatattāti attho.",
  "tika-s0201t:233_18": "Abhikaṅkhanasampaggahaparāmasanānaṃ vasena ārammaṇe parikappanāpavatti maññanā.",
  "tika-s0201t:233_19": "Tattha “mamaṃ,",
  "tika-s0201t:233_20": "aha”nti ca abhinivesanaṃ parikappanaṃ.",
  "tika-s0201t:233_21": "Yena ajjhosānaṃ hoti,",
  "tika-s0201t:233_22": "ayaṃ abhinandanāti ayametesaṃ viseso.",
  "tika-s0201t:233_23": "Suttādiaviruddhāyeva attanomati icchitabbā,",
  "tika-s0201t:233_24": "na itarāti suttena tassā saṅgahaṃ dassetuṃ “vuttañceta”ntiādi vuttaṃ.",
  "tika-s0201t:233_25": "Desanāvilāsavibhāvanassa pana sahetukahetusampayuttadukādidesanāya nibaddhatā niddhāretabbā.",
  "tika-s0201t:234_0": "Tassāti tena.",
  "tika-s0201t:234_1": "Ñātasaddasambandhena hetaṃ kattari sāmivacanaṃ.",
  "tika-s0201t:234_2": "Tasmāti apariññātattā.",
  "tika-s0201t:234_3": "“Apariññāta”nti paṭikkhepamukhena yaṃ parijānanaṃ vuttaṃ,",
  "tika-s0201t:234_4": "taṃ atthato tividhā pariññā hotīti taṃ sarūpato pavattiākārato ca vibhāvento “yo hī”tiādimāha.",
  "tika-s0201t:235_0": "Tattha yāya paññāya vipassanābhūmiṃ parijānāti paricchindati,",
  "tika-s0201t:235_1": "sā parijānanapaññā ñātapariññā.",
  "tika-s0201t:235_2": "Sā hi tebhūmakadhammajātaṃ “ayaṃ vipassanābhūmī”ti ñātaṃ viditaṃ pākaṭaṃ karontīyeva lakkhaṇarasādito ajjhattikādivibhāgato ca paricchijja jānāti.",
  "tika-s0201t:235_3": "Idha pana pathavīdhātuvasena veditabbāti vuttaṃ “pathavīdhātuṃ parijānātī”tiādi.",
  "tika-s0201t:235_4": "Tīraṇapariññāti kīraṇavasena parijānanakapaññā.",
  "tika-s0201t:235_5": "Sā hi parivārehi aniccatādiākārehi aniccatādisabhāvassa upādānakkhandhapañcakassa tīraṇavasena sammasanavasena taṃ paricchijja jānāti.",
  "tika-s0201t:235_6": "Aggamaggenāti arahattamaggena.",
  "tika-s0201t:235_7": "So hi anavasesato chandarāgaṃ pajahati.",
  "tika-s0201t:235_8": "Aggamaggenāti vā aggabhūtena maggena,",
  "tika-s0201t:235_9": "lokuttaramaggenāti attho.",
  "tika-s0201t:235_10": "Ubhayathāpi hi samucchedapahānakārī eva paññā nippariyāyena pahānapariññāti dasseti.",
  "tika-s0201t:236_0": "Nāmarūpavavatthānanti etena paccayapariggahopi saṅgahitoti daṭṭhabbo nāmarūpassa hetuvavatthānabhāvato.",
  "tika-s0201t:236_1": "Sopi hi hetupaccayamukhena nāmarūpassa vavatthānamevāti.",
  "tika-s0201t:236_2": "Kalāpasammasanādivasena tīraṇapariññā aniccādivasena sammasanabhāvato.",
  "tika-s0201t:236_3": "Tasmāti yasmā tā pariññāyo natthi, tasmā.",
  "tika-s0201t:236_4": "Atha vā tasmā apariññātattāti yasmā apariññātā pathavī,",
  "tika-s0201t:236_5": "tasmā apariññātattā pathaviyā taṃ pathaviṃ maññati ca abhinandati cāti.",
  "tika-s0201t:237_0": "Pathavīvāravaṇṇanā niṭṭhitā.",
  "tika-s0201t:238_0": "Āpovārādivaṇṇanā",
  "tika-s0201t:239_0": "Āpaṃ āpatoti ettha appoti,",
  "tika-s0201t:239_1": "appāyatīti vā āpo,",
  "tika-s0201t:239_2": "yasmiṃ saṅghāte sayaṃ atthi,",
  "tika-s0201t:239_3": "taṃ ābandhanavasena byāpetvā tiṭṭhati,",
  "tika-s0201t:239_4": "paribrūhetīti vā attho.",
  "tika-s0201t:239_5": "Atthānaṃ adhi ajjhattaṃ.",
  "tika-s0201t:239_6": "Pati pati attānanti paccattaṃ.",
  "tika-s0201t:239_7": "Ubhayenapi sattasantānapariyāpannameva vadati.",
  "tika-s0201t:239_8": "Āpo āpogatantiādīsu ābandhanameva āpo,",
  "tika-s0201t:239_9": "tadeva āposabhāvaṃ gatattā āpogataṃ,",
  "tika-s0201t:239_10": "sabhāveneva āpabhāvaṃ pattanti attho.",
  "tika-s0201t:239_11": "Sinehanavasena sineho,",
  "tika-s0201t:239_12": "soyeva sinehanasabhāvaṃ gatattā sinehagataṃ.",
  "tika-s0201t:239_13": "Bandhanattaṃ rūpassāti avinibbhogarūpassa bandhanabhāvo,",
  "tika-s0201t:239_14": "avippakiraṇavasena sampiṇḍananti attho.",
  "tika-s0201t:239_15": "Uggaṇhantoti yathāparicchinne āpomaṇḍale yathā uggahanimittaṃ upalabbhati,",
  "tika-s0201t:239_16": "tathā nimittaṃ gaṇhanto.",
  "tika-s0201t:239_17": "Vuttoti “āpasmi”nti ettha vuttaāpo.",
  "tika-s0201t:239_18": "So hi sasambhāraāpo,",
  "tika-s0201t:239_19": "na “āpokasiṇa”nti ettha vuttaāpo.",
  "tika-s0201t:239_20": "Sesanti ārammaṇasammutiāpānaṃ sarūpavibhāvanaṃ.",
  "tika-s0201t:239_21": "“Āpaṃ āpato pajānātī”tiādipāḷiyā atthavibhāvanañceva tattha tattha maññanāvibhāgadassanañca pathaviyaṃ vuttasadisamevāti.",
  "tika-s0201t:239_22": "Tattha “pathavīkasiṇameko sañjānātī”tiādinā vuttaṃ,",
  "tika-s0201t:239_23": "idha “āpokasiṇameko sañjānātī”tiādinā vattabbaṃ.",
  "tika-s0201t:239_24": "Tattha ca “pathavīti sañjānātī”ti vuttaṃ,",
  "tika-s0201t:239_25": "idha pana “āpoti sañjānātī”tiādinā vattabbanti evamādi eva viseso.",
  "tika-s0201t:239_26": "Sesaṃ tādisameva.",
  "tika-s0201t:239_27": "Tena vuttaṃ “pathaviyaṃ vuttasadisamevā”ti.",
  "tika-s0201t:239_28": "Yo panettha viseso,",
  "tika-s0201t:239_29": "taṃ dassetuṃ “kevala”ntiādi vuttaṃ.",
  "tika-s0201t:239_30": "Tattha mūlarasoti mūlaṃ paṭicca nibbattaraso.",
  "tika-s0201t:239_31": "Khandharasādīsupi eseva nayo.",
  "tika-s0201t:239_32": "Khīrādīni pākaṭāneva.",
  "tika-s0201t:239_33": "Yathā pana bhesajjasikkhāpade,",
  "tika-s0201t:239_34": "na evamidha niyamo atthi.",
  "tika-s0201t:239_35": "Yaṃ kiñci khīraṃ khīrameva.",
  "tika-s0201t:239_36": "Sesesupi eseva nayo.",
  "tika-s0201t:239_37": "Bhummānīti āvāṭādīsu ṭhitaudakāni.",
  "tika-s0201t:239_38": "Antalikkhānīti pathaviṃ appattāni vassodakāni,",
  "tika-s0201t:239_39": "pattāni pana bhummāneva.",
  "tika-s0201t:239_40": "Evaṃ vuttā cāti ca-",
  "tika-s0201t:239_41": "saddena himodakakappavināsakaudakapathaviyāantoudakapathavīsandhārakaudakādiṃ pubbe avuttampi samuccinoti.",
  "tika-s0201t:240_0": "Tejaṃ tejatoti ettha tejanaṭṭhena tejo,",
  "tika-s0201t:240_1": "tejanaṃ nāma dahanapacanādisamatthaṃ nisānaṃ,",
  "tika-s0201t:240_2": "yaṃ uṇhattanti vuccati.",
  "tika-s0201t:240_3": "Yena cāti yena tejogatena kupitena.",
  "tika-s0201t:240_4": "Santappatīti ayaṃ kāyo samantato tappati ekāhikajarādibhāvena usumajāto hoti.",
  "tika-s0201t:240_5": "Yena ca jīrīyatīti yena ayaṃ kāyo jīrīyati,",
  "tika-s0201t:240_6": "indriyavekallataṃ balaparikkhayaṃ valitādibhāvañca pāpuṇāti.",
  "tika-s0201t:240_7": "Yena ca pariḍayhatīti yena kupitena ayaṃ kāyo parito ḍayhati,",
  "tika-s0201t:240_8": "so ca puggalo ḍayhāmīti satadhotasappigosītacandanādilepañceva tālavaṇṭavātañca paccāsīsati.",
  "tika-s0201t:240_9": "Yena ca asitapītakhāyitasāyitaṃ sammā pariṇāmaṃ gacchatīti yena asitaṃ vā odanādi,",
  "tika-s0201t:240_10": "pītaṃ vā pānakādi,",
  "tika-s0201t:240_11": "khāyitaṃ vā piṭhakhajjakādi,",
  "tika-s0201t:240_12": "sāyitaṃ vā ambapakkamadhuphāṇitādi sammadeva paripākaṃ gacchati,",
  "tika-s0201t:240_13": "rasādibhāvena vivekaṃ gacchatīti attho.",
  "tika-s0201t:240_14": "Ettha ca sarīrassa pakatiusumaṃ atikkamitvā uṇhabhāvo santāpo,",
  "tika-s0201t:240_15": "sarīradahanavasena pavatto mahādāho paridāho,",
  "tika-s0201t:240_16": "satavāraṃ tāpetvā udake pakkhipitvā uddhaṭasappi satadhotasappi,",
  "tika-s0201t:240_17": "rasarudhiramaṃsamedaaṭṭhiaṭṭhimiñjasukkā rasādayo.",
  "tika-s0201t:240_18": "Tattha purimā tayo tejā catusamuṭṭhānā,",
  "tika-s0201t:240_19": "pacchimo kammasamuṭṭhānova.",
  "tika-s0201t:241_0": "Tejobhāvaṃ gatattā tejogataṃ.",
  "tika-s0201t:241_1": "Usmāti uṇhākāro.",
  "tika-s0201t:241_2": "Usmāva usmābhāvaṃ gatattā usmāgataṃ.",
  "tika-s0201t:241_3": "Usumanti caṇḍausumaṃ.",
  "tika-s0201t:241_4": "Tadeva usumagataṃ,",
  "tika-s0201t:241_5": "sabhāveneva usumabhāvaṃ pattanti attho.",
  "tika-s0201t:241_6": "Kaṭṭhaggīti kaṭṭhupādāno aggi.",
  "tika-s0201t:241_7": "Sakalikaggīādīsupi eseva nayo.",
  "tika-s0201t:241_8": "Saṅkāraggīti kacavaraṃ paṭicca uppannaaggi.",
  "tika-s0201t:241_9": "Indaggīti asaniaggi.",
  "tika-s0201t:241_10": "Santāpoti jālāya vā vītaccitaṅgārānaṃ vā santāpo.",
  "tika-s0201t:241_11": "Sūriyasantāpoti ātapo.",
  "tika-s0201t:241_12": "Kaṭṭhasannicayasantāpoti kaṭṭharāsiṃ paṭicca uppannasantāpo.",
  "tika-s0201t:241_13": "Sesesupi eseva nayo.",
  "tika-s0201t:241_14": "Evaṃ vuttā cāti. Ca-",
  "tika-s0201t:241_15": "saddena petaggikappavināsakagginirayaggiādike avuttepi samuccinoti.",
  "tika-s0201t:242_0": "Vāyaṃ vāyatoti ettha vāyanaṭṭhena vāyo.",
  "tika-s0201t:242_1": "Kimidaṃ vāyanaṃ nāma?",
  "tika-s0201t:242_2": "Vitthambhanaṃ,",
  "tika-s0201t:242_3": "samudīraṇaṃ vā,",
  "tika-s0201t:242_4": "vāyanaṃ gamananti eke.",
  "tika-s0201t:242_5": "Uddhaṅgamā vātāti uggārahikkādipavattakā uddhaṃ ārohanavātā.",
  "tika-s0201t:242_6": "Adhogamā vātāti uccārapassāvādinīharaṇatā adho orohanavātā.",
  "tika-s0201t:242_7": "Kucchisayā vātāti antānaṃ bahivātā.",
  "tika-s0201t:242_8": "Koṭṭhāsayā vātāti antānaṃ antovātā.",
  "tika-s0201t:242_9": "Aṅgamaṅgānusārino vātāti dhamanījālānusārena sakalasarīre aṅgamaṅgāni anusaṭā samiñjanapasāraṇādinibbattakā vātā.",
  "tika-s0201t:242_10": "Satthakavātāti sandhibandhanāni kattariyā chindantā viya pavattavātā.",
  "tika-s0201t:242_11": "Khurakavātāti khurena viya hadayamaṃsachedanaphālanakavātā.",
  "tika-s0201t:242_12": "Uppalakavātāti hadayamaṃsassa samuppāṭanakavātā.",
  "tika-s0201t:242_13": "Assāsoti antopavisanakanāsikāvāto.",
  "tika-s0201t:242_14": "Passāsoti bahinikkhamananāsikāvāto.",
  "tika-s0201t:242_15": "Ettha ca purimā sabbe catusamuṭṭhānā,",
  "tika-s0201t:242_16": "assāsapassāsā cittasamuṭṭhānāva.",
  "tika-s0201t:243_0": "Vāyogatanti vāyova vāyogataṃ,",
  "tika-s0201t:243_1": "sabhāveneva vāyobhāvaṃ pattanti attho.",
  "tika-s0201t:243_2": "Thambhitattaṃ rūpassāti avinibbhogarūpassa thambhitabhāvo.",
  "tika-s0201t:243_3": "Puratthimā vātāti puratthimadisato āgatā vātā.",
  "tika-s0201t:243_4": "Pacchimādīsupi eseva nayo.",
  "tika-s0201t:243_5": "Sarajādīsu saha rajena sarajā,",
  "tika-s0201t:243_6": "rajavirahitā suddhā arajā.",
  "tika-s0201t:243_7": "Sītautusamuṭṭhānā,",
  "tika-s0201t:243_8": "sītavalāhakantare vā jātā sītā.",
  "tika-s0201t:243_9": "Uṇhautusamuṭṭhānā,",
  "tika-s0201t:243_10": "uṇhavalāhakantare vā jātā uṇhā.",
  "tika-s0201t:243_11": "Parittāti mandā tanukavātā.",
  "tika-s0201t:243_12": "Adhimattāti balavavātā.",
  "tika-s0201t:243_13": "Kāḷāti kāḷavalāhakantare samuṭṭhitā.",
  "tika-s0201t:243_14": "Yehi abbhāhato chavivaṇṇo kāḷako hoti,",
  "tika-s0201t:243_15": "tesaṃ etaṃ adhivacanantipi eke.",
  "tika-s0201t:243_16": "Verambhavātāti yojanato upari vāyanavātā.",
  "tika-s0201t:243_17": "Pakkhavātāti antamaso makkhikāyapi pakkhāyūhanavātā.",
  "tika-s0201t:243_18": "Supaṇṇavātāti garuḷavātā.",
  "tika-s0201t:243_19": "Kāmaṃ cetepi pakkhavātāva,",
  "tika-s0201t:243_20": "ussadavasena pana visuṃ gahitā.",
  "tika-s0201t:243_21": "Tālavaṇṭavātāti tālavaṇṇehi katena,",
  "tika-s0201t:243_22": "aññehi vā katena kenaci maṇḍalasaṇṭhānena samuṭṭhāpitavātā.",
  "tika-s0201t:243_23": "Vidhūpanavātāti bījanapattakena samuṭṭhāpitavātā.",
  "tika-s0201t:243_24": "Imāni ca tālavaṇṭavidhūpanāni anuppannampi vātaṃ uppādenti,",
  "tika-s0201t:243_25": "uppannampi parivattenti.",
  "tika-s0201t:243_26": "Idhāpi ca-",
  "tika-s0201t:243_27": "saddo udakasandhārakavātakappavināsakavātajālāpellanakavātādike avuttepi samuccinoti.",
  "tika-s0201t:243_28": "Ettha ca “āpaṃ maññatī”tiādīsu yasmā tīhi maññanāhi –",
  "tika-s0201t:243_29": "“ahaṃ āpoti maññati,",
  "tika-s0201t:243_30": "mama āpoti maññatī”tiādinā pathavīvāre vuttanayena sakkā maññanāvibhāgo vibhāvetunti vuttaṃ “sesaṃ vuttanayamevā”ti.",
  "tika-s0201t:243_31": "Tasmā tattha vuttanayānusārena imesu tīsu vāresu yathārahaṃ maññanāvibhāgo vibhāvetabbo.",
  "tika-s0201t:244_0": "Ettāvatāti ettakena iminā catuvāraparimāṇena desanāvisesena. Ca-",
  "tika-s0201t:244_1": "saddo byatireko.",
  "tika-s0201t:244_2": "Tena vakkhamānaṃyeva visesaṃ joteti.",
  "tika-s0201t:244_3": "Yvāyanti yo ayaṃ lakkhaṇo nāma hāro vuttoti sambandho.",
  "tika-s0201t:244_4": "So pana lakkhaṇahāro yaṃlakkhaṇo tattha vutto,",
  "tika-s0201t:244_5": "taṃ dassetuṃ “vuttamhī”tiādi vuttaṃ.",
  "tika-s0201t:244_6": "Tattha vuttamhi ekadhammeti kusalādīsu khandhādīsu vā yasmiṃ kasmiñci ekadhamme sutte sarūpato niddhāraṇavasena vā kathite.",
  "tika-s0201t:244_7": "Ye dhammā ekalakkhaṇā tenāti ye keci dhammā kusalādibhāvena,",
  "tika-s0201t:244_8": "rūpakkhandhādibhāvena vā tena vuttadhammena samānalakkhaṇā.",
  "tika-s0201t:244_9": "Vuttā bhavanti sabbeti sabbepi kusalādisabhāvā,",
  "tika-s0201t:244_10": "khandhādisabhāvā vā dhammā sutte avuttāpi tāya samānalakkhaṇatāya vuttā bhavanti,",
  "tika-s0201t:244_11": "ānetvā saṃvaṇṇanavasenāti adhippāyo.",
  "tika-s0201t:245_0": "Ettha ca ekalakkhaṇāti samānalakkhaṇā vuttā.",
  "tika-s0201t:245_1": "Tena sahacaritā samānakiccatā samānahetutā samānaphalatā samānārammaṇatāti evamādīhipi avuttānaṃ vuttānaṃ viya niddhāraṇaṃ veditabbaṃ.",
  "tika-s0201t:245_2": "Itīti iminā pakārena.",
  "tika-s0201t:245_3": "Tenāha “evaṃ nettiyaṃ lakkhaṇo nāma hāro vutto”ti,",
  "tika-s0201t:245_4": "nettipāḷiyaṃ pana “ye dhammā ekalakkhaṇā keci so hāro lakkhaṇo nāmā”ti pāṭho āgato.",
  "tika-s0201t:245_5": "Tassa vasenāti tassa lakkhaṇahārassa vasena.",
  "tika-s0201t:245_6": "Rūpalakkhaṇaṃ anatītattāti ruppanasabhāvena samānasabhāvattā.",
  "tika-s0201t:245_7": "Vadantena bhagavatā.",
  "tika-s0201t:245_8": "Etāti “rūpaṃ attato samanupassatī”ti evaṃ vuttadiṭṭhī.",
  "tika-s0201t:245_9": "Ettha ca sakkāyadiṭṭhimaññanādassaneneva sakalarūpavatthukā taṇhāmānamaññanāpi dassitā evāti daṭṭhabbaṃ.",
  "tika-s0201t:245_10": "Tathā hi vuttaṃ “tasmiṃyeva panassa diṭṭhimaññanāya maññite vatthusmiṃ sinehaṃ mānañca uppādayato taṇhāmānamaññanāpi veditabbā”ti.",
  "tika-s0201t:245_11": "Atha vā pathaviṃ āpaṃ tejaṃ vāyaṃ meti maññati abhinandatīti ca vadantena vuttanayeneva sakalarūpavatthukā",
  "tika-s0201t:245_12": "taṇhāmaññanā tadanusārena mānamaññanāpi vuttāva hotīti evampettha itaramaññanāpi niddhāretabbā.",
  "tika-s0201t:246_0": "Āpovārādivaṇṇanā niṭṭhitā.",
  "tika-s0201t:247_0": "Bhūtavārādivaṇṇanā",
  "tika-s0201t:248_0": "3.",
  "tika-s0201t:248_1": "“Pathaviṃ maññati,",
  "tika-s0201t:248_2": "pathaviyā maññatī”tiādīhi padehi “rūpaṃ attato samanupassati,",
  "tika-s0201t:248_3": "rūpasmiṃ attānaṃ samanupassatī”tiādīnaṃ sakkāyadiṭṭhīnaṃ niddhāritattā vuttaṃ “evaṃ rūpamukhena saṅkhāravatthukaṃ maññanaṃ vatvā”ti.",
  "tika-s0201t:248_4": "Tesu saṅkhāresu sattesupīti tadupādānesupi sattesu.",
  "tika-s0201t:248_5": "Dhātūsūti pathavīādīsu catūsu dhātūsu.",
  "tika-s0201t:248_6": "“Jātaṃ bhūtaṃ saṅkhata”ntiādīsu bhūta-",
  "tika-s0201t:248_7": "saddo uppāde dissati,",
  "tika-s0201t:248_8": "saupasaggo pana “pabhūtamariyo pakaroti puñña”ntiādīsu vipule,",
  "tika-s0201t:248_9": "“yebhuyyena bhikkhūnaṃ paribhūtarūpo”tiādīsu hiṃsane,",
  "tika-s0201t:248_10": "“sambhūto sāṇavāsī”tiādīsu paññattiyaṃ,",
  "tika-s0201t:248_11": "“abhibhūto māro vijito saṅgāmo”tiādīsu vimathane,",
  "tika-s0201t:248_12": "“parābhūtarūpo kho ayaṃ acelo pāthikaputto”tiādīsu parājaye,",
  "tika-s0201t:248_13": "“anubhūtaṃ sukhadukkha”ntiādīsu vediyane,",
  "tika-s0201t:248_14": "“vibhūtaṃ vibhāvitaṃ paññāyā”tiādīsu pākaṭīkaraṇe dissati.",
  "tika-s0201t:248_15": "Te sabbe rukkhādīsūti. Ādi-",
  "tika-s0201t:248_16": "saddena saṅgahitāti daṭṭhabbā.",
  "tika-s0201t:248_17": "“Kālo ghasati bhūtānīti,",
  "tika-s0201t:248_18": "bhūtā loke samussaya”nti ca ādīsu avisesena sattavācakopi bhūtasaddo,",
  "tika-s0201t:248_19": "upari devādipadehi sattavisesānaṃ gahitattā idha tadavasiṭṭhā bhūtasaddena gayhantīti āha “no ca kho avisesenā”ti.",
  "tika-s0201t:248_20": "Tenevāha –",
  "tika-s0201t:248_21": "“cātumahārājikānañhi heṭṭhā sattā idha bhūtāti adhippetā”ti.",
  "tika-s0201t:248_22": "Yo hi sattanikāyo paripuṇṇayoniko catūhipi yonīhi nibbattanāraho,",
  "tika-s0201t:248_23": "tatthāyaṃ bhūtasamaññā aṇḍajādivasena bhavanato.",
  "tika-s0201t:249_0": "Bhūteti vuttadesaādesite bhūte.",
  "tika-s0201t:249_1": "Bhūtato sañjānātīti iminā “bhūtā”ti lokavohāraṃ gahetvā yathā tattha taṇhādimaññanā sambhavanti,",
  "tika-s0201t:249_2": "evaṃ viparītasaññāya sañjānanaṃ pakāsīyati.",
  "tika-s0201t:249_3": "Svāyamattho heṭṭhā “pathavito sañjānātī”ti ettha vuttanayānusārena sakkā jānitunti āha “vuttanayamevā”ti.",
  "tika-s0201t:249_4": "Yathā suddhāvāsā sabbadā abhāvato imaṃ desanaṃ nāruḷhā,",
  "tika-s0201t:249_5": "evaṃ nerayikāpi sabbamaññanānadhiṭṭhānato.",
  "tika-s0201t:249_6": "Eteneva ekaccapetānampettha asaṅgaho daṭṭhabbo.",
  "tika-s0201t:249_7": "Apare pana “diṭṭhimaññanādhiṭṭhānato tesampettha saṅgaho icchitoyevā”ti vadanti.",
  "tika-s0201t:249_8": "“Samaṅgibhūtaṃ paricārenta”ntiādinā sutte vuttanayena.",
  "tika-s0201t:249_9": "Rajjatīti “subhā sukhitā”ti vipallāsaggāhena tattha rāgaṃ janeti.",
  "tika-s0201t:249_10": "Evamettha rajjanto ca na kevalaṃ dassanavaseneva,",
  "tika-s0201t:249_11": "savanādivasenapi rajjatevāti dassento “disvāpi…pe…",
  "tika-s0201t:249_12": "utvāpī”ti āha.",
  "tika-s0201t:249_13": "Tattha ghāyanādivasena rajjanaṃ tehi anubhūtagandhamālādivasena ceva visabhāgavatthubhūtānaṃ tesaṃ paribhogavasena",
  "tika-s0201t:249_14": "ca yathānubhavaṃ anussaraṇavasena ca veditabbaṃ.",
  "tika-s0201t:249_15": "Evaṃ bhūte taṇhāmaññanāya maññatīti vuttanayena bhūte paṭicca chandarāgaṃ janento tesaṃ paṭipattiṃ assādento",
  "tika-s0201t:249_16": "abhinandanto abhivadanto ajjhosāya tiṭṭhanto “īdisī avatthā mama anāgatamaddhānaṃ siyā”tiādinā vā pana",
  "tika-s0201t:249_17": "nayena tattha nandiṃ samannānento bhūte taṇhāmaññanāya maññatīti attho.",
  "tika-s0201t:249_18": "Appaṭiladdhassa khattiyamahāsālādibhāvassa,",
  "tika-s0201t:249_19": "sampattiṃ vipattinti jātivasena ukkaṭṭanihīnataṃ.",
  "tika-s0201t:249_20": "Dahatīti ṭhapeti.",
  "tika-s0201t:249_21": "Yo evarūpo mānoti yo eso “ayaṃ pubbe mayā sadiso,",
  "tika-s0201t:249_22": "idāni ayaṃ seṭṭho ayaṃ hīnataro”ti uppanno māno.",
  "tika-s0201t:249_23": "Ayaṃ vuccati mānātimānoti ayaṃ bhārātibhāro viya purimaṃ sadisamānaṃ upādāya mānātimāno nāmāti attho.",
  "tika-s0201t:250_0": "Niccātiādīsu uppādābhāvato niccā,",
  "tika-s0201t:250_1": "maraṇābhāvato dhuvā,",
  "tika-s0201t:250_2": "sabbadā bhāvato sassatā.",
  "tika-s0201t:250_3": "Aniccapaṭipakkhato vā niccā,",
  "tika-s0201t:250_4": "thirabhāvato dhuvā,",
  "tika-s0201t:250_5": "sassatisamatāya sassatā,",
  "tika-s0201t:250_6": "jarādivasena vipariṇāmassa abhāvato avipariṇāmadhammāti maññati.",
  "tika-s0201t:250_7": "Sabbe sattāti oṭṭhagoṇagadrabhādayo anavasesā sañjanaṭṭhena sattā.",
  "tika-s0201t:250_8": "Sabbe pāṇāti “ekindriyo pāṇo dvindriyo pāṇo”tiādivasena vuttā anavasesā pāṇanaṭṭhena pāṇā.",
  "tika-s0201t:250_9": "Sabbe bhūtāti anavasesā aṇḍakosādīsu bhūtā sañjātāti bhūtā.",
  "tika-s0201t:250_10": "Sabbe jīvāti sāliyavagodhūmādayo anavasesā jīvanaṭṭhena jīvā.",
  "tika-s0201t:250_11": "Tesu hi so virūhabhāvena jīvasaññī.",
  "tika-s0201t:250_12": "Avasā abalā avīriyāti tesaṃ attano vaso vā balaṃ vā vīriyaṃ vā natthīti dasseti.",
  "tika-s0201t:250_13": "Niyatisaṅgatibhāvapariṇatāti ettha niyatīti. Niyatatā,",
  "tika-s0201t:250_14": "acchejjasuttāvutaabhejjamaṇi viya avijahitapakatitā.",
  "tika-s0201t:250_15": "Saṅgatīti channaṃ abhijātīnaṃ tattha saṅgamo.",
  "tika-s0201t:250_16": "Bhāvoti sabhāvoyeva,",
  "tika-s0201t:250_17": "kaṇḍakānaṃ tikhiṇatā,",
  "tika-s0201t:250_18": "kapiṭṭhaphalādīnaṃ parimaṇḍalāditā,",
  "tika-s0201t:250_19": "migapakkhīnaṃ vicittavaṇṇāditāti evamādiko.",
  "tika-s0201t:250_20": "Evaṃ niyatiyā ca saṅgatiyā ca bhāve ca pariṇatā nānappakārataṃ pattā.",
  "tika-s0201t:250_21": "Yena hi yathā bhavitabbaṃ,",
  "tika-s0201t:250_22": "so tatheva bhavati.",
  "tika-s0201t:250_23": "Yena na bhavitabbaṃ,",
  "tika-s0201t:250_24": "so na bhavatīti dasseti.",
  "tika-s0201t:250_25": "Chasvevābhijātīsūti kaṇhābhijātiādīsu chasu eva abhijātīsu ṭhatvā sukhañca dukkhañca paṭisaṃvedenti,",
  "tika-s0201t:250_26": "aññā sukhadukkhabhūmi natthīti dasseti. Vā-",
  "tika-s0201t:250_27": "saddena antādibhede diṭṭhābhinivese saṅgaṇhāti.",
  "tika-s0201t:251_0": "Upapattinti iminā tasmiṃ tasmiṃ sattanikāye bhūtānaṃ sahabyataṃ ākaṅkhatīti dasseti.",
  "tika-s0201t:251_1": "Sukhuppattinti iminā pana tattha tattha uppannassa sukhuppattiṃ.",
  "tika-s0201t:251_2": "Ekacce bhūte niccātiādinā ekaccasassatikadiṭṭhiṃ dasseti.",
  "tika-s0201t:251_3": "Ahampi bhūtesu aññatarosmīti iminā pana catutthaṃ ekaccasassatikavādaṃ dasseti.",
  "tika-s0201t:252_0": "Yato kutocīti issarapurisādibhedato yato kutoci.",
  "tika-s0201t:252_1": "Ekā taṇhāmaññanāva labbhatīti idhāpi heṭṭhā vuttanayena itaramaññanānampi sambhavo niddhāretabbo.",
  "tika-s0201t:252_2": "Vuttappakāreyeva bhūte taṇhādiṭṭhīhi abhinandatītiādinā vattabbattā āha “vuttanayamevā”ti.",
  "tika-s0201t:252_3": "Yojanā kātabbāti “yo bhūtapaññattiyā upādānabhūte khandhe parijānāti,",
  "tika-s0201t:252_4": "so tīhi pariññāhi parijānātī”tiādinā yojanā kātabbā.",
  "tika-s0201t:252_5": "Apare panettha bhūtagāmopi bhūta-",
  "tika-s0201t:252_6": "saddena saṅgahitoti rukkhādivasenapi maññanāvibhāgaṃ yojetvā dassenti,",
  "tika-s0201t:252_7": "tathā mahābhūtavasenapi,",
  "tika-s0201t:252_8": "taṃ aṭṭhakathāyaṃ natthi.",
  "tika-s0201t:253_0": "Bhūmivisesādinā bhedenāti bhūmivisesaupapattivisesādivibhāgena.",
  "tika-s0201t:253_1": "Iddhiyāti puññavisesanibbattena ānubhāvena.",
  "tika-s0201t:253_2": "Kiñcāpi deva-",
  "tika-s0201t:253_3": "saddo “viddhe vigatavalāhake deve”tiādīsu ajaṭākāse āgato,",
  "tika-s0201t:253_4": "“devo ca thokaṃ thokaṃ phusāyatī”tiādīsu meghe,",
  "tika-s0201t:253_5": "“ayañhi deva kumāro”tiādīsu khattiye āgato,",
  "tika-s0201t:253_6": "“pañcahi kāmaguṇehi samappito samaṅgibhūto paricāreti devo maññe”tiādīsu viya idha upapattidevesu āgato, deva-",
  "tika-s0201t:253_7": "saddena pana vattabbasatte anavasesato uddharitvā tato idhādhippete dassetuṃ “te tividhā”tiādi vuttaṃ.",
  "tika-s0201t:253_8": "Sesā cha kāmāvacarā idha devāti adhippetā itaresaṃ padantarehi nivattitattāti adhippāyo.",
  "tika-s0201t:253_9": "Bhūtā devāti gahitesu sattesu taṇhādimaññanānaṃ pavattākārenapi tividhalakkhaṇanti āha “bhūtavāre vuttanayena veditabbā”ti.",
  "tika-s0201t:254_0": "“Aññatarassa upāsakassa pajāpati abhirūpā hotī”tiādīsu pajāpati-",
  "tika-s0201t:254_1": "saddo gharaṇiyaṃ āgato,",
  "tika-s0201t:254_2": "“pajāpati kāmadāyī suvaṇṇavaṇṇā me pajā hotū”tiādīsu diṭṭhigatikaparikappite,",
  "tika-s0201t:254_3": "“pajāpatissa devarājassa dhajaggaṃ ullokeyyāthā”tiādīsu devajeṭṭhake,",
  "tika-s0201t:254_4": "idha pana adhipatīti vadanti,",
  "tika-s0201t:254_5": "taṃ upari brahmuno gayhamānattā tesaṃ matimattaṃ.",
  "tika-s0201t:254_6": "Devānanti cātumahārājikādidevānaṃ.",
  "tika-s0201t:254_7": "Mahārājādīnanti ādi-",
  "tika-s0201t:254_8": "saddena sakkasuyāmasantussitasunimmitavasavattino gahitā.",
  "tika-s0201t:254_9": "Tesanti mahārājādīnaṃ.",
  "tika-s0201t:254_10": "Sattasaṅkhātāyāti kāmabhūmiyaṃ sattasaṅkhātāya.",
  "tika-s0201t:254_11": "Pajāpatinti pajāpatibhāvaṃ.",
  "tika-s0201t:254_12": "Pajāpatibhāvena hi mānaṃ jappento pajāpatiṃ mānamaññanāya maññatīti vutto.",
  "tika-s0201t:255_0": "Ekā diṭṭhimaññanāva yujjatīti vuttaṃ,",
  "tika-s0201t:255_1": "pajāpatino pana samipataṃ salokataṃ vā ākaṅkhato,",
  "tika-s0201t:255_2": "tathābhāvāya cittaṃ paṇidahato,",
  "tika-s0201t:255_3": "tathāladdhabbāya sampattiyā attano seyyādibhāvaṃ dahato ca taṇhāmānamaññanāpi sambhavantīti sakkā viññātuṃ.",
  "tika-s0201t:255_4": "Ye ca dhammāti āyuvaṇṇādike vadati.",
  "tika-s0201t:255_5": "Pajāpatinti etthāpi heṭṭhā vuttanayena itaramaññanānampi sambhavo veditabbo.",
  "tika-s0201t:256_0": "Brūhitoti parivuddho.",
  "tika-s0201t:256_1": "Guṇavisesehīti jhānādīhi visiṭṭhehi guṇehi uttarimanussadhammatāya. Brahma-",
  "tika-s0201t:256_2": "saddassa satipi avisesato visiṭṭhavācakatte yattha yattha panassa guṇavisesayuttādirūpā pavatti,",
  "tika-s0201t:256_3": "taṃ dassetuṃ “apicā”tiādi vuttaṃ.",
  "tika-s0201t:256_4": "Sahassoti sahassiyā lokadhātuyā adhipatibhūto.",
  "tika-s0201t:256_5": "Paṭhamābhinibbattoti paṇītena paṭhamajhānena nibbatto,",
  "tika-s0201t:256_6": "paṭhamajjhānabhūmiyaṃ vā paṭhamaṃ abhinibbatto.",
  "tika-s0201t:256_7": "Gahitāti veditabbā padhānaggahaṇena appadhānānampi kenaci sambandhena gahitabhāvasiddhito.",
  "tika-s0201t:256_8": "Ettha ca brahmāti mahābrahmā adhippeto.",
  "tika-s0201t:256_9": "So hi vaṇṇavantatāya ceva dīghāyukatāya ca brahmapārisajjādīhi mahanto brahmāti mahābrahmā,",
  "tika-s0201t:256_10": "tassa pana purohitaṭṭhāne ṭhitāti brahmapurohitā,",
  "tika-s0201t:256_11": "parisāyaṃ bhavā paricārakāti brahmapārisajjāti veditabbā.",
  "tika-s0201t:256_12": "Ukkaṭṭhekapuggalabhāvato pajāpatismiṃ viya brahmani maññanā vattatīti vuttaṃ “pajāpativāre vuttanayeneva veditabbā”ti.",
  "tika-s0201t:256_13": "Tathā hi bahupuggalabhāvasāmaññato ābhassaravārādīnaṃ bhūtavārasadisatā vuttā.",
  "tika-s0201t:257_0": "Yathāvuttapabhāya ābhāsanasīlā vā ābhassarā.",
  "tika-s0201t:257_1": "Ekatalavāsinoti idaṃ jhānantarabhūmīnaṃ viya heṭṭhuparibhāvābhāvato vuttaṃ,",
  "tika-s0201t:257_2": "ṭhānāni pana nesaṃ paricchinnāneva.",
  "tika-s0201t:257_3": "Ābhassarehi parittā ābhā etesanti parittābhā.",
  "tika-s0201t:257_4": "Appamāṇā ābhā etesanti appamāṇābhā.",
  "tika-s0201t:258_0": "Subhāti sobhanā pabhā.",
  "tika-s0201t:258_1": "Kañcanapiṇḍo viya sassirikā kañcanapiṇḍasassirikā.",
  "tika-s0201t:258_2": "Tattha sobhanāya pabhāya kiṇṇā subhākiṇṇāti vattabbe bhā-",
  "tika-s0201t:258_3": "saddassa rassattaṃ, antima- ṇa-",
  "tika-s0201t:258_4": "kārassa ha-",
  "tika-s0201t:258_5": "kārañca katvā “subhakiṇhā”ti vuttā.",
  "tika-s0201t:258_6": "Subhāti ca ekagghanā niccalā pabhā vuccati,",
  "tika-s0201t:258_7": "parittā subhā etesanti parittasubhā.",
  "tika-s0201t:258_8": "Appamāṇā subhā etesanti appamāṇasubhā.",
  "tika-s0201t:259_0": "Vipulaphalāti vipulasantasukhāyuvaṇṇādiphalā.",
  "tika-s0201t:260_0": "Satipi devabrahmādīnaṃ puññaphalena jhānaphalena ca paṭipakkhābhibhave yesaṃ pana puthujjanaasaññasattesu abhibhūvohāro pākaṭo niruḷho ca,",
  "tika-s0201t:260_1": "tesaṃ vasenāyaṃ desanā pavattāti dassento āha “asaññabhavassetaṃ adhivacana”nti.",
  "tika-s0201t:260_2": "Yathā pajāpativāre “idhekacco pajāpatismiṃyevā”tiādinā maññanāpavatti dassitā,",
  "tika-s0201t:260_3": "tathā idhāpi taṃ dassetuṃ sakkāti āha “sesaṃ pajāpativāre vuttanayamevā”ti.",
  "tika-s0201t:261_0": "Bhūtavārādivaṇṇanā niṭṭhitā.",
  "tika-s0201t:262_0": "Ākāsānañcāyatanavārādivaṇṇanā",
  "tika-s0201t:263_0": "4.",
  "tika-s0201t:263_1": "Evaṃ sattavasena bhūmikkamadassane suddhāvāsānaṃ aggahaṇe kāraṇaṃ niddhārento “evaṃ bhagavā”tiādimāha.",
  "tika-s0201t:263_2": "Tattha anāgāmikhīṇāsavāti anāgāmino ca khīṇāsavā ca.",
  "tika-s0201t:263_3": "Kiñcāpi suddhāvāsā attheva anekakappasahassāyukā,",
  "tika-s0201t:263_4": "ukkaṃsaparicchedato pana soḷasakappasahassāyukāva,",
  "tika-s0201t:263_5": "na tato paranti āha “katipayakappasahassāyukā”ti.",
  "tika-s0201t:263_6": "Kāmarūpabhavesu pavattamānāpi ākāsānañcāyatanādidhammā arūpāvacarabhāvato taṃbhūmikavohāraṃ na labhantīti “tatrūpapannāyevā”ti avadhāretvā vuttaṃ.",
  "tika-s0201t:263_7": "Abhibhūvāre vuttanayena veditabbā yathārahanti adhippāyo.",
  "tika-s0201t:263_8": "Na hettha vaṇṇavantatādi sambhavatīti.",
  "tika-s0201t:263_9": "Pajāpativāre vuttanayenāti ettha “ahamasmi arūpo pahīnarūpapaṭighasañño”tiādinā mānamaññanā veditabbā.",
  "tika-s0201t:264_0": "Ākāsānañcāyatanavārādivaṇṇanā niṭṭhitā.",
  "tika-s0201t:265_0": "Diṭṭhasutavārādivaṇṇanā",
  "tika-s0201t:266_0": "5.",
  "tika-s0201t:266_1": "Rūpamukhena maññanāvatthudassanaṃ saṅkhepoti katvā vuttaṃ “vitthāratopī”ti.",
  "tika-s0201t:266_2": "Tampi hi “yattha neva pathavī, na āpo, na tejo, na vāyo,",
  "tika-s0201t:266_3": "na ākāsānañcāyatana”ntiādiggahaṇaṃ viya saṅkhepato pañcavokārabhavadassanaṃ hotīti.",
  "tika-s0201t:267_0": "Diṭṭhanti yaṃ cakkhudvārena katadassanakiriyāsamāpanaṃ,",
  "tika-s0201t:267_1": "yañca cakkhu dvayaṃ passati passissati sati sambhave passeyya,",
  "tika-s0201t:267_2": "taṃ sabbakālanti visesavacanicchāya abhāvato diṭṭhanteva vuttaṃ yathā “duddha”nti.",
  "tika-s0201t:267_3": "Tenāha “rūpāyatanassetaṃ adhivacana”nti.",
  "tika-s0201t:267_4": "Ayañca nayo sutādīsupi yojetabbo.",
  "tika-s0201t:267_5": "Sattāti rūpādīsu sattā visattāti sattā.",
  "tika-s0201t:267_6": "Sañjanaṭṭhena sāmaññasaddopi cesa satta-",
  "tika-s0201t:267_7": "saddo “itthirūpe”ti visayavisesitattā idha purisavācako daṭṭhabbo.",
  "tika-s0201t:267_8": "Rattāti vatthaṃ viya raṅgajātena cittassa vipariṇāmakārakena chandarāgena rattā sārattā.",
  "tika-s0201t:267_9": "Giddhāti abhikaṅkhanasabhāvena abhigijjhanena giddhā gedhaṃ āpannā.",
  "tika-s0201t:267_10": "Gadhitāti ganthitā viya lobhena dummocanīyabhāvena ārammaṇe paṭibaddhā.",
  "tika-s0201t:267_11": "Mucchitāti kilesavasena visaññībhūtā viya anaññakiccā mucchaṃ mohaṃ āpannā.",
  "tika-s0201t:267_12": "Ajjhosannāti visaye aññasādhāraṇe viya katvā gilitvā pariniṭṭhāpetvā viya ṭhitā.",
  "tika-s0201t:267_13": "Imināti suvaṇṇavaṇṇādiākārena.",
  "tika-s0201t:267_14": "Maṅgalaṃ amaṅgalanti īdisaṃ diṭṭhaṃ maṅgalaṃ,",
  "tika-s0201t:267_15": "īdisaṃ amaṅgalanti.",
  "tika-s0201t:267_16": "Rūpasmiṃ attānaṃ samanupassananayenāti idaṃ vedanādiarūpadhamme,",
  "tika-s0201t:267_17": "rūpāyatanavinimuttasabbadhamme vā attato gahetvā tato ajjhattikaṃ,",
  "tika-s0201t:267_18": "bāhiraṃ vā rūpāyatanaṃ tassokāsabhāvena parikappetvā “so kho pana me ayaṃ attā imasmiṃ rūpāyatane”ti",
  "tika-s0201t:267_19": "maññanto diṭṭhasmiṃ maññatīti imaṃ nayaṃ sandhāya vuttaṃ.",
  "tika-s0201t:267_20": "“Pathavito maññatī”tiādīsu yathā “saupakaraṇassa attano vā parassa vā”tiādimaññanāpavatti dassitā,",
  "tika-s0201t:267_21": "evaṃ “diṭṭhato maññatī”tiādīsu sakkā taṃ dassetunti āha “tesaṃ pathavīvāre vuttanayeneva veditabba”nti.",
  "tika-s0201t:268_0": "Āhaccāti visayaṃ anvāya,",
  "tika-s0201t:268_1": "patvāti attho.",
  "tika-s0201t:268_2": "Tenāha “upagantvā”ti.",
  "tika-s0201t:268_3": "Aññamaññasaṃsileseti cakkhurūpasotasaddā viya dure ahutvā aññamaññaṃ alliyane.",
  "tika-s0201t:269_0": "Manasā viññātaṃ kevalanti attho.",
  "tika-s0201t:269_1": "Itarānipi hi manasā viññāyantīti.",
  "tika-s0201t:269_2": "Sesehi sattahi āyatanehi paññattiyā asaṅgahitattā tampi saṅgahetvā dassetuṃ “dhammārammaṇassa vā”ti vuttaṃ.",
  "tika-s0201t:269_3": "Dvīsupi vikappesu lokuttarānampi saṅgaho āpannoti āha “idha pana sakkāyapariyāpannameva labbhatī”ti.",
  "tika-s0201t:269_4": "Vitthāroti maññanānaṃ pavattanākāravitthāro.",
  "tika-s0201t:269_5": "Etthāti etesu sutavārādīsu.",
  "tika-s0201t:270_0": "Diṭṭhasutavārādivaṇṇanā niṭṭhitā.",
  "tika-s0201t:271_0": "Ekattavārādivaṇṇanā",
  "tika-s0201t:272_0": "6.",
  "tika-s0201t:272_1": "Samāpannakavārenāti samāpannakappavattiyā,",
  "tika-s0201t:272_2": "rūpāvacarārūpāvacarajhānappavattiyāti attho.",
  "tika-s0201t:272_3": "Sā hi ekasmiṃyeva ārammaṇe ekākārena pavattatīti katvā “ekatta”nti vuccati,",
  "tika-s0201t:272_4": "evañca katvā vipākajjhānappavattipi idha samāpannakavāraggahaṇeneva gahitāti daṭṭhabbā.",
  "tika-s0201t:272_5": "Asamāpannakavārenāti kāmāvacaradhammappavattiyā.",
  "tika-s0201t:272_6": "Upacārajjhānenapi hi cittaṃ na sammā ekattaṃ gatanti vuccatīti.",
  "tika-s0201t:273_0": "Yojanāti maññanāyojanā.",
  "tika-s0201t:273_1": "Bhinditvāti vibhajitvā.",
  "tika-s0201t:273_2": "Sāsananayenāti pāḷinayena.",
  "tika-s0201t:273_3": "Tattha “ekattaṃ maññatī”tiādīsu “vedanaṃ attato samanupassatī”tiādinā nayena,",
  "tika-s0201t:273_4": "“nānattaṃ maññatī”tiādīsu pana “rūpaṃ attato samanupassatī”tiādinā nayena vuttavidhiṃ anugantvā maññanā veditabbā.",
  "tika-s0201t:274_0": "Pathavīvārādīsu vuttena ca aṭṭhakathānayenāti “ahaṃ vedanāti maññati,",
  "tika-s0201t:274_1": "mama vedanāti maññatī”tiādinā,",
  "tika-s0201t:274_2": "“ahaṃ rūpanti maññati,",
  "tika-s0201t:274_3": "mama rūpanti maññatī”tiādinā cāti attho.",
  "tika-s0201t:274_4": "Tenāha “yathānurūpaṃ vīmaṃsitvā”ti,",
  "tika-s0201t:274_5": "ekattanānattabhāvesu yo yojanānayo sambhavati,",
  "tika-s0201t:274_6": "tadanurūpaṃ vicāretvāti attho.",
  "tika-s0201t:274_7": "Kecīti abhayagirivāsino.",
  "tika-s0201t:274_8": "Apareti sārasamāsācariyā.",
  "tika-s0201t:274_9": "Diṭṭhābhinivesaṃ vadantīti sambandho.",
  "tika-s0201t:274_10": "Puthujjanassa maññanā nāma sakkāyaṃ bhinditvāva yathāupaṭṭhitavisayavaseneva pavattatīti na tattha ayamekattanayo ayaṃ nānattanayoti vibhāgavaseneva,",
  "tika-s0201t:274_11": "ekattasaññī attā hotītiādīsu ca attano ekattanānattasaññitā vuttā,",
  "tika-s0201t:274_12": "na pana ekattaṃ nānattanti evaṃ pavattassa diṭṭhābhinivesassa ekattanānattabhāvoti evamettha tadubhayassa idha anadhippetabhāvo daṭṭhabbo.",
  "tika-s0201t:275_0": "Yaṃ yathāvuttaputhujjano anavasesato gaṇhanto gahetuṃ sakkoti,",
  "tika-s0201t:275_1": "taṃ tassa anavasesato gahetabbataṃ upādāya “sabba”nti vuccatīti dassento “tamevā”ti āha,",
  "tika-s0201t:275_2": "sakkāyasabbanti attho.",
  "tika-s0201t:275_3": "Sabbasmimpi tebhūmakadhamme ādīnavadassane asati nibbidābhāvato assādānupassanāya taṇhā vaḍḍhatevāti",
  "tika-s0201t:275_4": "āha “sabbaṃ assādento sabbaṃ taṇhāmaññanāya maññatī”ti.",
  "tika-s0201t:275_5": "Vuttañhetaṃ bhagavatā –",
  "tika-s0201t:275_6": "“saṃyojaniyesu,",
  "tika-s0201t:275_7": "bhikkhave,",
  "tika-s0201t:275_8": "dhammesu assādānupassino viharato taṇhā pavaḍḍhatī”ti.",
  "tika-s0201t:275_9": "“Sabbamidaṃ mayā nimmita”nti tena nimmitamaññanāya attānaṃ seyyādito dahanto tena mānena nimmitaṃ maññatiyeva",
  "tika-s0201t:275_10": "nāma nimmitamaññanāya vinā tathāmānuppattiyā abhāvatoti āha “attanā nimmitaṃ maññanto sabbaṃ mānamaññanāya",
  "tika-s0201t:275_11": "maññatī”ti.",
  "tika-s0201t:275_12": "Sabbaṃ natthītiādinā nayenāti ādi-",
  "tika-s0201t:275_13": "saddena niyativādādike saṅgaṇhāti.",
  "tika-s0201t:275_14": "Mahā me attāti iminā sabbato attano vibhūtipavattivādaṃ dasseti.",
  "tika-s0201t:275_15": "“Sabbaṃ sabbatthaka”nti diṭṭhivasena –",
  "tika-s0201t:275_16": "“ahaṃ sabbasmiṃ mayhaṃ kiñcanaṃ palibodho sabbasmiṃ,",
  "tika-s0201t:275_17": "paro sabbasmiṃ parassa kiñcanaṃ palibodho sabbasmi”ntiādinā nayenapettha maññanā sambhavatīti dassento",
  "tika-s0201t:275_18": "āha “sesaṃ pathavīvāre vuttanayena veditabba”nti.",
  "tika-s0201t:275_19": "Apica “sabboyaṃ loko purisamayo”ti evaṃdiṭṭhiko purisasaṅkhātato sabbato,",
  "tika-s0201t:275_20": "attano uppattiṃ vā niggamanaṃ vā maññanto diṭṭhimaññanāya sabbato maññati,",
  "tika-s0201t:275_21": "tasmiṃyeva pana diṭṭhimaññanāya maññite vatthusmiṃ sinehaṃ mānañca uppādayato taṇhāmaññanā mānamaññanā ca veditabbā.",
  "tika-s0201t:275_22": "Taṃyeva pana sabbaṃ mayhaṃ attā kattā sāmīti vā maññanto “sabbaṃ me”ti maññati,",
  "tika-s0201t:275_23": "tathāyaṃ diṭṭhitaṇhābhinandanāhi abhinandanto sabbaṃ abhinandatīti evampettha maññanānaṃ pavatti veditabbā.",
  "tika-s0201t:276_0": "Tanti sakkāyaṃ.",
  "tika-s0201t:276_1": "Ukkaṃsagatasukhasahitañhi khandhapañcakaṃ diṭṭhadhammanibbānavādī nibbānanti maññati,",
  "tika-s0201t:276_2": "taṃ panatthato sakkāyoyevāti.",
  "tika-s0201t:276_3": "Ekadhāti pañcavidhampi nibbānabhāvena ekajjhaṃ katvā vuttaṃ.",
  "tika-s0201t:276_4": "Yatoti yasmā.",
  "tika-s0201t:276_5": "Pañcahi kāmaguṇehīti manāpiyarūpādīhi pañcahi kāmakoṭṭhāsehi,",
  "tika-s0201t:276_6": "bandhanehi vā.",
  "tika-s0201t:276_7": "Samappito suṭṭhu appito allīno hutvā ṭhito.",
  "tika-s0201t:276_8": "Samaṅgibhūtoti samannāgato.",
  "tika-s0201t:276_9": "Paricāretīti tesu kāmaguṇesu kāmakoṭṭhāsesu yathāsukhaṃ indriyāni cāreti sañcāreti ito cito ca upaneti.",
  "tika-s0201t:276_10": "Atha vā laḷati ramati kīḷati.",
  "tika-s0201t:276_11": "Ettha dvidhā kāmaguṇā mānusakā ceva dibbā ca.",
  "tika-s0201t:276_12": "Mānusakā ca mandhātukāmaguṇasadisā,",
  "tika-s0201t:276_13": "dibbā paranimmitavasavattidevarājassa kāmaguṇasadisā.",
  "tika-s0201t:276_14": "Evarūpe kāme upagatānañhi te diṭṭhadhammanibbānasampattiṃ paññapenti.",
  "tika-s0201t:276_15": "Tenāha “ettāvatā kho…pe… hotī”ti.",
  "tika-s0201t:276_16": "Diṭṭhadhammoti paccakkhadhammo vuccati,",
  "tika-s0201t:276_17": "tattha tattha paṭiladdhattabhāvassetaṃ adhivacanaṃ,",
  "tika-s0201t:276_18": "diṭṭhadhamme nibbānaṃ imasmiṃyeva attabhāve dukkhavūpasamanaṃ diṭṭhadhammanibbānaṃ.",
  "tika-s0201t:276_19": "Paramaṃ uttamaṃ diṭṭhadhammanibbānanti paramadiṭṭhadhammanibbānaṃ,",
  "tika-s0201t:276_20": "taṃ patto hotīti attho.",
  "tika-s0201t:276_21": "Pañcadhā āgatanti yathāvuttakāmaguṇasukhassa ceva catubbidharūpāvacarajjhānasukhassa ca vasena pāḷiyaṃ pañcappakārena āgataṃ.",
  "tika-s0201t:276_22": "Nibbānaṃ assādentoti paramaṃ sukhaṃ nissaraṇanti maññanāya assādento.",
  "tika-s0201t:277_0": "“Imasmiṃ nibbāne patte na jāyati,",
  "tika-s0201t:277_1": "na jīrati,",
  "tika-s0201t:277_2": "na mīyatī”ti evampi nibbānasmiṃ maññati.",
  "tika-s0201t:277_3": "“Ito paraṃ paramassāsabhūtaṃ natthī”ti gaṇhanto nibbānato maññati.",
  "tika-s0201t:277_4": "Tayidaṃ nibbānaṃ mayā adhigataṃ,",
  "tika-s0201t:277_5": "tasmā “nibbānaṃ me”ti maññati.",
  "tika-s0201t:277_6": "Tatoyeva taṃ nibbānaṃ diṭṭhābhinandanāya abhinandati.",
  "tika-s0201t:277_7": "Ayaṃ tāvettha diṭṭhimaññanā.",
  "tika-s0201t:277_8": "Tasmiṃyeva pana diṭṭhimaññanāya maññite vatthusmiṃ sinehaṃ mānañca uppādayato taṇhāmānamaññanāpi niddhāretabbā.",
  "tika-s0201t:278_0": "Yādisoti yathārūpo,",
  "tika-s0201t:278_1": "yehi jegucchādisabhāvehi passitabboti attho.",
  "tika-s0201t:278_2": "Esāti ayaṃ.",
  "tika-s0201t:278_3": "Tenassa attano suṇantānañca paccakkhasiddhatamāha.",
  "tika-s0201t:278_4": "Asubhādisabhāvena saha vijjamānānaṃ rūpādidhammānaṃ kāyo samūhoti sakkāyo,",
  "tika-s0201t:278_5": "upādānakkhandhā.",
  "tika-s0201t:278_6": "Tathāti tassa bhāvabhūtena paṭikūlatādippakārena.",
  "tika-s0201t:278_7": "Sabbamaññanāti pathavīādike sarūpāvadhāraṇādivibhāgabhinne visaye pavattiyā anekavihitā sabbā taṇhāmaññanā.",
  "tika-s0201t:279_0": "Jegucchoti jigucchanīyo.",
  "tika-s0201t:279_1": "Tenassa asubhājaññaduggandhapaṭikūlabhāvaṃ dasseti.",
  "tika-s0201t:279_2": "Siduroti khaṇe khaṇe bhijjanasabhāvo.",
  "tika-s0201t:279_3": "Tenassa aniccaaddhuvakhayavayapabhaṅgurasabhāvaṃ dasseti.",
  "tika-s0201t:279_4": "Ayanti sakkāyo.",
  "tika-s0201t:279_5": "Dukkhoti na sukho.",
  "tika-s0201t:279_6": "Tenassa kicchakasirābādhadukkhavuttitaṃ dasseti.",
  "tika-s0201t:279_7": "Apariṇāyakoti pariṇāyakarahito.",
  "tika-s0201t:279_8": "Tenassa attasuññaasāravuttitaṃ dasseti.",
  "tika-s0201t:279_9": "Tanti sakkāyaṃ.",
  "tika-s0201t:279_10": "Paccanīkatoti sabhāvapaṭipakkhato,",
  "tika-s0201t:279_11": "subhaniccasukhaattāditoti attho.",
  "tika-s0201t:279_12": "Gaṇhanti gaṇhanto,",
  "tika-s0201t:279_13": "tattha subhādigāhavasena abhinivisantoti attho.",
  "tika-s0201t:280_0": "Idāni tissopi maññanā upamāhi vibhāvetuṃ “subhato”tiādi vuttaṃ.",
  "tika-s0201t:280_1": "Tattha yathā mahāpariḷāhe vipulānatthāvahe ca aggimhi salabhassa patanaṃ subhasukhasaññāya,",
  "tika-s0201t:280_2": "evaṃ tādise sakkāye salabhassa taṇhāmaññanāti imamatthaṃ dasseti “subhato…pe…",
  "tika-s0201t:280_3": "taṇhāya maññanā”ti iminā.",
  "tika-s0201t:281_0": "Gūthādī kīṭako gūtharāsiṃ laddhā asampannepi tasmiṃ sampannākāraṃ pavattayamāno attānaṃ ukkaṃseti,",
  "tika-s0201t:281_1": "evamanekādīnave ekantabhedini sakkāye niccasaññaṃ upaṭṭhapetvā sampattimadena tattha bālo mānaṃ jappetīti imamatthamāha “niccasaññaṃ…pe…",
  "tika-s0201t:281_2": "mānena maññanā”ti.",
  "tika-s0201t:282_0": "Yathā bālo muddhadhātuko sammūḷho koci ādāse attano paṭibimbaṃ disvā “ayaṃ maññe ādāsasāmiko,",
  "tika-s0201t:282_1": "yadi ahamimaṃ gahetvā tiṭṭheyyaṃ,",
  "tika-s0201t:282_2": "anatthampi me kareyyā”ti chaḍḍetvā palāyanto tattha avijjamānameva kiñci vijjamānaṃ katvā gaṇhi,",
  "tika-s0201t:282_3": "tathūpamo ayaṃ bālo sakkāye attattaniyagāhaṃ gaṇhantoti imamatthaṃ dīpeti “attā…pe…",
  "tika-s0201t:282_4": "diṭṭhiyā hoti maññanā”ti iminā.",
  "tika-s0201t:283_0": "Sukhumaṃ mārabandhanaṃ vepacittibandhanatopi sukhumatarattā.",
  "tika-s0201t:283_1": "Tenāha bhagavā “aho sukhumataraṃ kho,",
  "tika-s0201t:283_2": "bhikkhave,",
  "tika-s0201t:283_3": "mārabandhana”nti.",
  "tika-s0201t:284_0": "Bahunti ativiya,",
  "tika-s0201t:284_1": "anekakkhattuṃ vā.",
  "tika-s0201t:284_2": "Vipphandamānopi sakkāyaṃ nātivattati saṃsāraṃ nātivattanato.",
  "tika-s0201t:284_3": "Yathāha “ye te,",
  "tika-s0201t:284_4": "bhikkhave,",
  "tika-s0201t:284_5": "samaṇā sato sattassa ucchedaṃ vināsaṃ vibhavaṃ paññapenti, te,",
  "tika-s0201t:284_6": "sakkāyaṃyeva anuparidhāvanti seyyathāpi sā gaddulabandhano”tiādi.",
  "tika-s0201t:284_7": "Yathā hi sattasupi ucchedavikappesu saṃsāranāyikānaṃ taṇhādiṭṭhīnaṃ pahānaṃ sambhavati,",
  "tika-s0201t:284_8": "evaṃ sassatavikappesupīti kathañci pana diṭṭhigatikassa bhavavippamokkho.",
  "tika-s0201t:284_9": "Tena vuttaṃ “sakkāyaṃ nātivattatī”ti.",
  "tika-s0201t:285_0": "Sasoti so eso puthujjano. Niccanti sabbakālaṃ.",
  "tika-s0201t:286_0": "Tanti tasmā sakkāyamalīnassa jātiyādīnamanativattanato. Asātatoti dukkhato.",
  "tika-s0201t:287_0": "Passaṃ evamimanti asubhāniccadukkhānattasabhāvaṃ taṃ sakkāyaṃ vuttappakārena yathābhūtavipassanāpaññāsahitāya maggapaññāya passanto.",
  "tika-s0201t:287_1": "Pahāyāti samucchedavasena sabbā maññanāyo pajahitvā.",
  "tika-s0201t:287_2": "Sabbadukkhā pamuccatīti sakalasmāpi vaṭṭadukkhato pamuccatīti.",
  "tika-s0201t:288_0": "Ekattavārādivaṇṇanā niṭṭhitā.",
  "tika-s0201t:289_0": "Paṭhamanayavaṇṇanā niṭṭhitā.",
  "tika-s0201t:290_0": "Sekkhavāradutiyanayavaṇṇanā",
  "tika-s0201t:291_0": "7.",
  "tika-s0201t:291_1": "Adhippetassa atthassa aniyametvā vacanaṃ uddeso,",
  "tika-s0201t:291_2": "niyametvā vacanaṃ niddesoti āha “yoti uddesavacanaṃ,",
  "tika-s0201t:291_3": "soti niddesavacana”nti.",
  "tika-s0201t:291_4": "Sampiṇḍanatthoti samuccayattho.",
  "tika-s0201t:291_5": "Sampiṇḍanañca sabhāgatāvasena hotīti āha –",
  "tika-s0201t:291_6": "“ārammaṇasabhāgenā”ti,",
  "tika-s0201t:291_7": "ārammaṇassa sabhāgatāya sadisatāyāti attho.",
  "tika-s0201t:291_8": "Sekkhaṃ dasseti sāmaññajotanāya visese avaṭṭhānato,",
  "tika-s0201t:291_9": "sekkhavisayattā ca tassa vacanassa.",
  "tika-s0201t:292_0": "Kenaṭṭhenāti yasmā ñāṇena araṇīyato attho sabhāvo,",
  "tika-s0201t:292_1": "tasmā kenaṭṭhena kena sabhāvena kena lakkhaṇena sekkho nāma hotīti attho.",
  "tika-s0201t:292_2": "Yasmā pana sekkhadhammādhigamena puggale sekkhavohārappavatti,",
  "tika-s0201t:292_3": "tasmā “sekkhadhammapaṭilābhato sekkho”ti vuttaṃ.",
  "tika-s0201t:292_4": "Sekkhadhammā nāma catūsu maggesu,",
  "tika-s0201t:292_5": "heṭṭhimesu ca tīsu phalesu sammādiṭṭhiādayo.",
  "tika-s0201t:292_6": "Tenāha “sekkhāya sammādiṭṭhiyā…pe…",
  "tika-s0201t:292_7": "ettāvatā kho bhikkhu sekkho hotī”ti.",
  "tika-s0201t:292_8": "Evaṃ abhidhammapariyāyena sekkhalakkhaṇaṃ dassetvā idāni suttantikapariyāyenapi taṃ dassetuṃ “apicā”tiādi vuttaṃ.",
  "tika-s0201t:292_9": "Tattha sikkhatīti iminā sikkhāttayasamaṅgī apariniṭṭhitasikkho sekkhoti dasseti.",
  "tika-s0201t:292_10": "Tenāha “sikkhatī”tiādi.",
  "tika-s0201t:292_11": "Sikkhāhi niccasamāyogadīpanatthañcettha “sikkhati sikkhatī”ti āmeḍitavacanaṃ.",
  "tika-s0201t:292_12": "Atha vā sikkhanaṃ sikkhā,",
  "tika-s0201t:292_13": "sā etassa sīlanti sekkho.",
  "tika-s0201t:292_14": "So hi apariyositasikkhattā tadadhimuttattā ca ekantena sikkhanasīlo,",
  "tika-s0201t:292_15": "na asekkho viya pariniṭṭhitasikkho tattha paṭippassaddhussukko,",
  "tika-s0201t:292_16": "nāpi vissaṭṭhasikkho pacurajano viya tattha anadhimutto.",
  "tika-s0201t:292_17": "Atha vā ariyāya jātiyā tīsu sikkhāsu jāto,",
  "tika-s0201t:292_18": "tattha vā bhavoti sekkho.",
  "tika-s0201t:292_19": "Atha vā ikkhati etāyāti ikkhā,",
  "tika-s0201t:292_20": "maggaphalasammādiṭṭhi.",
  "tika-s0201t:292_21": "Saha ikkhāyāti sekkho.",
  "tika-s0201t:293_0": "Anulomapaṭipadāya paripūrakārīti yā sā sīlādikā vipassanantā dukkhanirodhagāminiyā lokuttarāya paṭipadāya anulomanato anulomapaṭipadā,",
  "tika-s0201t:293_1": "tassā sampādanena paripūrakārīti.",
  "tika-s0201t:293_2": "Idāni taṃ paṭipadaṃ puggalādhiṭṭhānena dassetuṃ “sīlasampanno”tiādi vuttaṃ.",
  "tika-s0201t:293_3": "Tattha sīlasampannoti pātimokkhasaṃvarasīlena samannāgato,",
  "tika-s0201t:293_4": "paripuṇṇapātimokkhasīlo vā.",
  "tika-s0201t:293_5": "Pātimokkhasīlañhi idha “sīla”nti adhippetaṃ padhānabhāvato.",
  "tika-s0201t:293_6": "Rūpādiārammaṇesu abhijjhādīnaṃ pavattinivāraṇasaṅkhātena manacchaṭṭhānaṃ indriyānaṃ pidhānena indriyesu guttadvāro.",
  "tika-s0201t:293_7": "Pariyesanādivasena bhojane pamāṇajānanena bhojane mattaññū.",
  "tika-s0201t:293_8": "Vigatathinamiddho hutvā rattindivaṃ kammaṭṭhānamanasikāre yuttatāya jāgariyānuyogamanuyutto.",
  "tika-s0201t:293_9": "Kathaṃ pana jāgariyānuyogo hotīti taṃ dassetuṃ “pubbarattā…pe…",
  "tika-s0201t:293_10": "viharatī”ti vuttaṃ.",
  "tika-s0201t:293_11": "Yathāha “kathañca pubbarattāpararattaṃ jāgariyānuyogamanuyutto hoti?",
  "tika-s0201t:293_12": "Idha bhikkhu divasaṃ caṅkamena nisajjāya āvaraṇīyehi cittaṃ parisodheti,",
  "tika-s0201t:293_13": "rattiyā paṭhamaṃ yāmaṃ caṅkamena…pe… sodheti,",
  "tika-s0201t:293_14": "evaṃ kho bhikkhu pubbarattāpararattaṃ jāgariyānuyogamanuyutto hotī”ti.",
  "tika-s0201t:293_15": "Imasmiṃ panattheti “maññati,",
  "tika-s0201t:293_16": "na maññatī”ti ca vattabbabhāvasaṅkhāte atthe.",
  "tika-s0201t:293_17": "No puthujjano adhippeto “appattamānaso,",
  "tika-s0201t:293_18": "anuttaraṃ yogakkhemaṃ patthayamāno”ti ca vuttattā.",
  "tika-s0201t:294_0": "Sampayuttattā manasi bhavoti rāgo mānaso,",
  "tika-s0201t:294_1": "mano eva mānasanti katvā cittaṃ mānasaṃ,",
  "tika-s0201t:294_2": "anavasesato mānaṃ sīyati samucchindatīti aggamaggo mānasaṃ,",
  "tika-s0201t:294_3": "tannibbattattā pana arahattassa mānasatā daṭṭhabbā.",
  "tika-s0201t:294_4": "Janesutāti jane sakalasattaloke vissutā,",
  "tika-s0201t:294_5": "patthaṭayasāti attho.",
  "tika-s0201t:295_0": "Natthi ito uttaranti anuttaraṃ.",
  "tika-s0201t:295_1": "Taṃ pana sabbaseṭṭhaṃ hontaṃ ekantato sadisarahitameva hoti,",
  "tika-s0201t:295_2": "tasmā vuttaṃ “anuttaranti seṭṭhaṃ,",
  "tika-s0201t:295_3": "asadisanti attho”ti.",
  "tika-s0201t:295_4": "Patthayamānassāti taṇhāyantassa.",
  "tika-s0201t:295_5": "Pajappitānīti mānajappanāni.",
  "tika-s0201t:295_6": "Yasmiñhi vatthusmiṃ taṇhāyanā patthayamānamaññanā sambhavati,",
  "tika-s0201t:295_7": "tasmiṃyeva “seyyohamasmī”tiādīni pajappitāni sambhavantīti adhippāyo.",
  "tika-s0201t:295_8": "Pavedhītanti parivāsitaṃ.",
  "tika-s0201t:295_9": "Pakappitesūti taṇhādiṭṭhikappehi parikappitesu ārammaṇesu.",
  "tika-s0201t:295_10": "Sotanti kilesasotaṃ.",
  "tika-s0201t:295_11": "Tasmiñhi chinne itarasotaṃ chinnamevāti.",
  "tika-s0201t:295_12": "Viddhastanti vināsitaṃ.",
  "tika-s0201t:295_13": "Tañca kho lomahaṃsamattampi asesetvāti dassento āha “vinaḷīkata”nti,",
  "tika-s0201t:295_14": "vigatāvasesaṃ katanti attho.",
  "tika-s0201t:295_15": "Adhimuttiyā idhādhippetapatthanā pākaṭā hotīti “tanninno”tiādi vuttaṃ,",
  "tika-s0201t:295_16": "na pana kusalacchandassa adhimuttibhāvato.",
  "tika-s0201t:295_17": "Adhimuccantoti okappento.",
  "tika-s0201t:296_0": "Sabbākāraviparītāyāti “subhaṃ sukhaṃ nicca”ntiādīnaṃ sabbesaṃ attanā gahetabbākārānaṃ vasena tabbiparītatāya,",
  "tika-s0201t:296_1": "anavasesato dhammasabhāvaviparītākāragāhiniyāti attho.",
  "tika-s0201t:296_2": "Abhivisiṭṭhena ñāṇenāti asampajānanamicchājānanāni viya na dhammasabhāvaṃ appatvā nāpi atikkamitvā,",
  "tika-s0201t:296_3": "atha kho avirajjhitvā dhammasabhāvassa abhimukhabhāvappattiyā abhivisiṭṭhena ñāṇena,",
  "tika-s0201t:296_4": "ñātapariññādhiṭṭhānāya tīraṇapariññāya pahānapariññekadesena cāti attho.",
  "tika-s0201t:296_5": "Tenāha “pathavīti…pe…",
  "tika-s0201t:296_6": "vuttaṃ hotī”ti.",
  "tika-s0201t:296_7": "Pathavībhāvanti pathaviyaṃ abhiññeyyabhāvaṃ.",
  "tika-s0201t:296_8": "Lakkhaṇapathavī hi idhādhippetā,",
  "tika-s0201t:296_9": "pariññeyyabhāvo panassā “aniccātipī”tiādinā gahitoti.",
  "tika-s0201t:296_10": "Abhiññatvāti ñātatīraṇapahānapariññāhi heṭṭhimamaggañāṇehi ca abhijānitvā.",
  "tika-s0201t:296_11": "Māmaññīti appahīnānaṃ maññanānaṃ vasena māti maññatīti mā,",
  "tika-s0201t:296_12": "pahīnānaṃ pana vasena na maññatīti amaññī,",
  "tika-s0201t:296_13": "mā ca so amaññī ca māmaññīti evamettha padavibhāgato attho veditabbo.",
  "tika-s0201t:296_14": "Tattha yena bhāgena amaññī,",
  "tika-s0201t:296_15": "tena maññīti na vattabbo.",
  "tika-s0201t:296_16": "Yena pana bhāgena maññī,",
  "tika-s0201t:296_17": "tena amaññīti na vattabboti.",
  "tika-s0201t:296_18": "Evaṃ paṭikkhepappadhānaṃ atthaṃ dassetuṃ aṭṭhakathāyaṃ “maññī ca na maññī ca na vattabbo”ti vuttaṃ.",
  "tika-s0201t:296_19": "Paṭikkhepappadhānatā cettha labbhamānānampi maññanānaṃ dubbalabhāvato veditabbā.",
  "tika-s0201t:296_20": "Tenevāha –",
  "tika-s0201t:296_21": "“itarā pana tanubhāvaṃ gatā”ti.",
  "tika-s0201t:296_22": "Māti ca nipātapadametaṃ,",
  "tika-s0201t:296_23": "anekatthā ca nipātāti adhippāyena “etasmiñhi atthe imaṃ padaṃ nipātetvā vutta”nti vuttaṃ.",
  "tika-s0201t:296_24": "Nipātetvāti ca pakatiādivibhāganiddhāraṇe anumānanayaṃ muñcitvā yathāvutte atthe paccakkhatova dassetvāti attho.",
  "tika-s0201t:296_25": "Puthujjano viyāti etenassa uparimaggavajjhataṇhāmānavasena maññanā na paṭikkhittāti dīpeti.",
  "tika-s0201t:297_0": "Atha vā mā maññīti parikappakiriyāpaṭikkhepavacanametaṃ “mā randhayuṃ,",
  "tika-s0201t:297_1": "mā jīrī”tiādīsu viya,",
  "tika-s0201t:297_2": "na maññeyyāti vuttañhoti.",
  "tika-s0201t:297_3": "Yathā hi puthujjano sabbaso appahīnamaññanattā “maññati”cceva vattabbo,",
  "tika-s0201t:297_4": "yathā ca khīṇāsavo sabbaso pahīnamaññanattā na maññati eva,",
  "tika-s0201t:297_5": "na evaṃ sekkho.",
  "tika-s0201t:297_6": "Tassa hi ekaccā maññanā pahīnā,",
  "tika-s0201t:297_7": "ekaccā appahīnā,",
  "tika-s0201t:297_8": "tasmā ubhayabhāvato ubhayathāpi na vattabbo.",
  "tika-s0201t:297_9": "Nanu ca ubhayabhāvato ubhayathāpi vattabboti? Na.",
  "tika-s0201t:297_10": "Yā hi appahīnā,",
  "tika-s0201t:297_11": "tāpissa tanubhāvaṃ gatāti tāhipi so na maññeyya vibhūtatarāya maññanāya abhāvato,",
  "tika-s0201t:297_12": "pageva itarāhi.",
  "tika-s0201t:297_13": "Tenāha bhagavā “mā maññī”ti.",
  "tika-s0201t:297_14": "Tena vuttaṃ “mā maññīti parikappakiriyāpaṭikkhepavacanametaṃ ‘mā randhayuṃ,",
  "tika-s0201t:297_15": "mā jīrī’tiādīsu viya,",
  "tika-s0201t:297_16": "na maññeyyāti vuttaṃ hotī”ti.",
  "tika-s0201t:297_17": "Ayañcassa amaññanā vatthuno pariññeyyattā,",
  "tika-s0201t:297_18": "na asekkhassa viya pariññātattā.",
  "tika-s0201t:297_19": "Yañhi ekantato parijānitabbaṃ parijānituṃ sakkā,",
  "tika-s0201t:297_20": "na tattha tabbidhure viya puthujjanassa maññanā sambhavanti.",
  "tika-s0201t:297_21": "Tenāha “pariññeyyaṃ tassāti vadāmī”ti.",
  "tika-s0201t:298_0": "Okkantaniyāmattāti anupaviṭṭhasammattaniyāmattā,",
  "tika-s0201t:298_1": "otiṇṇamaggasotattāti attho.",
  "tika-s0201t:298_2": "Sambodhiparāyaṇattāti uparimaggasambodhipaṭisaraṇattā,",
  "tika-s0201t:298_3": "tadadhigamāya ninnapoṇapabbhārabhāvatoti attho.",
  "tika-s0201t:298_4": "Ubhayenapi tassa avassaṃbhāvinī sesapariññāti dasseti.",
  "tika-s0201t:298_5": "Pariññeyyanti parijānitabbabhāvena ṭhitaṃ,",
  "tika-s0201t:298_6": "pariññātuṃ vā sakkuṇeyyaṃ.",
  "tika-s0201t:298_7": "Tappaṭipakkhato apariññeyyaṃ.",
  "tika-s0201t:298_8": "Puthujjanassa viyāti etena idhādhippetaputhujjanassa pariññeyyabhāvāsaṅkā eva natthi anadhikāratoti dasseti.",
  "tika-s0201t:298_9": "“Mābhinandī”ti etthāpi imināva nayena attho veditabbo.",
  "tika-s0201t:299_0": "Sekkhavāradutiyanayavaṇṇanā niṭṭhitā.",
  "tika-s0201t:300_0": "Khīṇāsavavāratatiyādinayavaṇṇanā",
  "tika-s0201t:301_0": "8.",
  "tika-s0201t:301_1": "Sabhāgo diṭṭhasaccatādisāmaññena.",
  "tika-s0201t:301_2": "Ārakā kilesehi arahanti padassa niruttinayena atthaṃ vatvā taṃ pāḷiyā samānento “vuttañceta”ntiādimāha.",
  "tika-s0201t:301_3": "Tattha pāpakāti lāmakaṭṭhena duggatisampāpanaṭṭhena ca pāpakā.",
  "tika-s0201t:301_4": "Sāvajjaṭṭhena akosallasambhūtaṭṭhena ca akusalā.",
  "tika-s0201t:301_5": "Saṃkilesaṃ arahanti,",
  "tika-s0201t:301_6": "tattha vā niyuttāti saṃkilesikā.",
  "tika-s0201t:301_7": "Punabbhavassa karaṇasīlā,",
  "tika-s0201t:301_8": "punabbhavaphalaṃ arahantīti vā ponobhavikā.",
  "tika-s0201t:301_9": "Saha darathena pariḷāhena pavattantīti sadarā.",
  "tika-s0201t:301_10": "Dukkho kaṭuko,",
  "tika-s0201t:301_11": "dukkhamo vā vipāko etesanti dukkhavipākā.",
  "tika-s0201t:301_12": "Anāgate jātiyā ceva jarāmaraṇānañca vaḍḍhanena jātijarāmaraṇiyāti.",
  "tika-s0201t:301_13": "Evametesaṃ padānaṃ attho veditabbo.",
  "tika-s0201t:301_14": "Kāmañcāyaṃ suttantavaṇṇanā,",
  "tika-s0201t:301_15": "abhidhammanayo pana nippariyāyoti tena dassento “cattāro āsavā”tiādimāha.",
  "tika-s0201t:301_16": "Samucchinnā paṭippassaddhāti na kevalaṃ samucchinnā eva,",
  "tika-s0201t:301_17": "atha kho paṭippassaddhāpīti maggakiccena sadisaṃ phalakiccampi niddhāreti.",
  "tika-s0201t:302_0": "Sīlavisodhanādinā garūnaṃ paṭipattiyā anukaraṇaṃ garusaṃvāso.",
  "tika-s0201t:302_1": "Ariyamaggapaṭipatti eva ariyamaggasaṃvāso.",
  "tika-s0201t:302_2": "Dasa ariyāvāsā nāma pañcaṅgavippahīnatādayo.",
  "tika-s0201t:302_3": "Ye sandhāya vuttaṃ –",
  "tika-s0201t:303_0": "“Dasayime,",
  "tika-s0201t:303_1": "bhikkhave,",
  "tika-s0201t:303_2": "ariyāvāsā,",
  "tika-s0201t:303_3": "ye ariyā āvasiṃsu vā āvasanti vā āvasissanti vā.",
  "tika-s0201t:303_4": "Katame dasa? Idha,",
  "tika-s0201t:303_5": "bhikkhave,",
  "tika-s0201t:303_6": "bhikkhu pañcaṅgavippahīno hoti chaḷaṅgasamannāgato,",
  "tika-s0201t:303_7": "ekārakkho,",
  "tika-s0201t:303_8": "caturāpasseno,",
  "tika-s0201t:303_9": "panuṇṇapaccekasacco,",
  "tika-s0201t:303_10": "samavayasaṭṭhesano,",
  "tika-s0201t:303_11": "anāvilasaṅkappo,",
  "tika-s0201t:303_12": "passaddhakāyasaṅkhāro,",
  "tika-s0201t:303_13": "suvimuttacitto,",
  "tika-s0201t:303_14": "suvimuttapañño. Ime kho,",
  "tika-s0201t:303_15": "bhikkhave,",
  "tika-s0201t:303_16": "dasa ariyāvāsā”ti.",
  "tika-s0201t:304_0": "Vussatīti vā vusitaṃ,",
  "tika-s0201t:304_1": "ariyamaggo,",
  "tika-s0201t:304_2": "ariyaphalañca,",
  "tika-s0201t:304_3": "taṃ etassa atthīti atisayavacanicchāvasena arahā “vusitavā”ti vutto.",
  "tika-s0201t:304_4": "Karaṇīyanti pariññāpahānabhāvanāsacchikiriyamāha.",
  "tika-s0201t:304_5": "Taṃ pana yasmā catūhi maggehi catūsu saccesu kattabbattā soḷasavidhanti veditabbaṃ.",
  "tika-s0201t:304_6": "Tenāha “catūhi maggehi karaṇīya”nti.",
  "tika-s0201t:304_7": "Sammāvimuttassāti aggamaggaphalapaññāhi samucchedapaṭippassaddhīnaṃ vasena suṭṭhu vimuttassa.",
  "tika-s0201t:304_8": "Santacittassāti tato eva sabbakilesadarathapariḷāhānaṃ vūpasantacittassa.",
  "tika-s0201t:304_9": "Bhinnakilesassa khīṇāsavassa bhikkhuno.",
  "tika-s0201t:304_10": "Katassa pariññādikiccassa paṭicayo puna karaṇaṃ natthi,",
  "tika-s0201t:304_11": "tato eva karaṇīyaṃ na vijjati na upalabbhati.",
  "tika-s0201t:305_0": "Bhārāti osīdāpanaṭṭhena bhārā viyāti bhārā.",
  "tika-s0201t:305_1": "Vuttañhi “bhārā have pañcakkhandhā”tiādi.",
  "tika-s0201t:305_2": "Attano yonisomanasikārāyattanti attupanibandhaṃ,",
  "tika-s0201t:305_3": "sasantānapariyāpannattā attānaṃ avijahanaṃ.",
  "tika-s0201t:305_4": "Tayidaṃ yadipi sabbasmiṃ anavajjadhamme sambhavati,",
  "tika-s0201t:305_5": "akuppasabhāvāparihānadhammesu pana aggabhūte arahatte sātisayaṃ,",
  "tika-s0201t:305_6": "netaresūti dassento āha “attano paramatthaṭṭhena vā”ti,",
  "tika-s0201t:305_7": "uttamaṭṭhabhāvenāti attho.",
  "tika-s0201t:306_0": "Suttantanayo nāma pariyāyanayoti nippariyāyanayena saṃyojanāni dassento “bhavarāgaissāmacchariyasaṃyojana”nti āha,",
  "tika-s0201t:306_1": "na pana “rūparāgo”tiādinā.",
  "tika-s0201t:306_2": "Bhavesu saṃyojantīti kilesakammavipākavaṭṭānaṃ paccayo hutvā nissarituṃ appadānavasena bandhanti.",
  "tika-s0201t:306_3": "Satipi hi aññesaṃ tappaccayabhāve na vinā saṃyojanāni tesaṃ tappaccayabhāvo atthi,",
  "tika-s0201t:306_4": "orambhāgiyauddhambhāgiyasaṅgahitehi ca tehi taṃtaṃbhavanibbattakakammaniyamo bhavaniyamo ca hoti,",
  "tika-s0201t:306_5": "na ca upacchinnasaṃyojanassa katānipi kammāni bhavaṃ nibbattentīti tesaṃyeva saṃyojanaṭṭho daṭṭhabbo.",
  "tika-s0201t:307_0": "Sammā aññāyāti ājānanabhūtāya aggamaggapaññāya sammā yathābhūtaṃ dukkhādīsu yo yathā jānitabbo,",
  "tika-s0201t:307_1": "taṃ tathā jānitvā.",
  "tika-s0201t:307_2": "Cittavimutti sabbassa cittasaṃkilesassa vissaggo.",
  "tika-s0201t:307_3": "Nibbānādhimutti nibbāne adhimuccanaṃ tattha ninnapoṇapabbhāratā.",
  "tika-s0201t:307_4": "Tanti pathavīādikaṃ.",
  "tika-s0201t:307_5": "Pariññātaṃ,",
  "tika-s0201t:307_6": "na puthujjanassa viya apariññātaṃ,",
  "tika-s0201t:307_7": "sekkhassa viya pariññeyyaṃ vā.",
  "tika-s0201t:307_8": "Tasmāti pariññātattā.",
  "tika-s0201t:308_0": "Catutthapañcamachaṭṭhavārā tattha tattha kilesanibbānakittanavasena pavattattā nibbānavārā nāma.",
  "tika-s0201t:308_1": "Tattha pathavīādīnaṃ pariññātattā amaññanā,",
  "tika-s0201t:308_2": "sā pana pariññā rāgādīnaṃ khayena siddhāti imassa atthassa dīpanavasena pāḷi pavattāti dassento “pariññātaṃ",
  "tika-s0201t:308_3": "tassāti sabbapadehi yojetvā puna khayā rāgassa vītarāgattāti yojetabbaṃ.",
  "tika-s0201t:308_4": "Esa nayo itaresū”ti āha.",
  "tika-s0201t:308_5": "Tattha itaresūti pañcamachaṭṭhavāresu.",
  "tika-s0201t:308_6": "Yadi evaṃ kasmā pāḷi evaṃ na dissatīti āha “desanā pana ekattha vuttaṃ sabbattha vuttameva hotīti saṃkhittā”ti.",
  "tika-s0201t:309_0": "Na khayā rāgassa vītarāgo sabbaso appahīnarāgattā.",
  "tika-s0201t:309_1": "Vikkhambhitarāgo hi soti.",
  "tika-s0201t:309_2": "Bāhirakaggahaṇañcettha tathābhāvasseva tesu labbhanato,",
  "tika-s0201t:309_3": "na tesu eva tathābhāvassa labbhanato.",
  "tika-s0201t:309_4": "Idāni yā sā “pariññātaṃ tassā”ti sabbapadehi yojanā vuttā,",
  "tika-s0201t:309_5": "taṃ vināpi nibbānavāraatthayojanaṃ dassetuṃ “yathā cā”tiādi vuttaṃ.",
  "tika-s0201t:309_6": "Tattha maññanaṃ na maññatīti maññanā nappavattatīti attho.",
  "tika-s0201t:309_7": "Maññanāya maññitabbattepi tassā vatthuantogadhattāti evamettha attho daṭṭhabbo.",
  "tika-s0201t:310_0": "Yadipi pariññātapadaṃ aggahetvā nibbānavāradesanā pavattā,",
  "tika-s0201t:310_1": "evampi “khayā”tiādipadehi pariññāsiddhi eva pakāsīyatīti ko tesaṃ visesoti codanaṃ sandhāyāha “ettha cā”tiādi.",
  "tika-s0201t:310_2": "Maggabhāvanāpāripūridassanatthaṃ vutto,",
  "tika-s0201t:310_3": "maggakiccantā hi pariññāyoti adhippāyo. Itare…pe…",
  "tika-s0201t:310_4": "veditabbā vītarāgādikittanatoti.",
  "tika-s0201t:310_5": "Dvīhi vā kāraṇehīti yathāvuttakāraṇadvayena.",
  "tika-s0201t:310_6": "Assāti khīṇāsavassa.",
  "tika-s0201t:310_7": "Ayaṃ visesoti idāni vuccamāno viseso.",
  "tika-s0201t:310_8": "Yadipi khīṇāsavo ekantena vītarāgo vītadoso vītamoho eva ca hoti,",
  "tika-s0201t:310_9": "yāya pana pubbabhāgapaṭipadāya vītarāgatādayo savisesāti vattabbataṃ labhanti,",
  "tika-s0201t:310_10": "taṃ dassento “tīsu hī”tiādimāha.",
  "tika-s0201t:310_11": "“Ratto atthaṃ na jānātī”tiādinā rāge ādīnavaṃ passato “rāgo ca nāma sukhābhisaṅgena uppajjati,",
  "tika-s0201t:310_12": "sukhañca vipariṇāmato dukkhaṃ.",
  "tika-s0201t:310_13": "Pageva itara”nti sahetuke rāge ādīnavadassanaṃ dukkhānupassanāya nimittaṃ,",
  "tika-s0201t:310_14": "dukkhānupassanā ca paṇidhiyā paṭipakkhabhāvato appaṇihitavimokkhaṃ paripuretīti āha “rāge…pe…",
  "tika-s0201t:310_15": "vītarāgo hotī”ti.",
  "tika-s0201t:310_16": "Tathā “duṭṭho atthaṃ na jānātī”tiādinā dose ādīnavaṃ passato “doso ca nāma dukkhaṃ paṭicca uppajjati,",
  "tika-s0201t:310_17": "tañca ubhayaṃ anavaṭṭhitaṃ ittaraṃ pabhaṅgū”ti sahetuke dose ādīnavadassanaṃ aniccānupassanāya nimittaṃ,",
  "tika-s0201t:310_18": "aniccānupassanā ca niccanimittādīnaṃ paṭipakkhabhāvato animittavimokkhaṃ paripūretīti āha “dose…pe… hotī”ti.",
  "tika-s0201t:310_19": "Tathā “mūḷho atthaṃ na jānātī”tiādinā mohe ādīnavaṃ passato “moho nāma yathāsabhāvaggahaṇassa paribbhamanto”ti",
  "tika-s0201t:310_20": "mohassa vikkhambhanaṃ anattānupassanāya nimittaṃ,",
  "tika-s0201t:310_21": "anattānupassanāya ca attābhinivesassa paṭipakkhabhāvato suññataṃ vimokkhaṃ paripūretīti āha “mohe…pe…",
  "tika-s0201t:310_22": "vītamoho hotī”ti.",
  "tika-s0201t:311_0": "Evaṃ santeti yadi vītarāgatādayo vimokkhavibhāgena vuttā,",
  "tika-s0201t:311_1": "evaṃ sante.",
  "tika-s0201t:311_2": "Tasmāti yasmā vimokkhamukhavimokkhānaṃ vasena niyametvā na vuttaṃ, tasmā.",
  "tika-s0201t:311_3": "Yaṃ kiñci arahato sambhavantaṃ vibhajitvā vuccatīti vārattayadesanā katāti imamatthaṃ dasseti “yaṃ arahato”tiādinā.",
  "tika-s0201t:312_0": "Evaṃ vimuttivibhāgena khīṇāsavassa vibhāgaṃ vārattayadesanānibandhanaṃ dassetvā idāni avibhāgenapi tattha",
  "tika-s0201t:312_1": "pariññāvisayassa anusayavisayassa ca vibhāgaṃ tassa nibandhanaṃ dassento “avisesenā”tiādimāha.",
  "tika-s0201t:312_2": "Tattha upekkhāvedanā visesato saṅkhāradukkhaṃ sammohādhiṭṭhānanti vuttaṃ “saṅkhāra…pe… moho”ti.",
  "tika-s0201t:312_3": "Sesaṃ vuttanayattā suviññeyyameva.",
  "tika-s0201t:313_0": "Khīṇāsavavāratatiyādinayavaṇṇanā niṭṭhitā.",
  "tika-s0201t:314_0": "Tathāgatavārasattamanayavaṇṇanā",
  "tika-s0201t:315_0": "12.",
  "tika-s0201t:315_1": "Yehi guṇavisesehi nimittabhūtehi bhagavati “tathāgato”ti ayaṃ samaññā pavattā,",
  "tika-s0201t:315_2": "taṃ dassanatthaṃ “aṭṭhahi kāraṇehi bhagavā tathāgato”tiādi vuttaṃ.",
  "tika-s0201t:315_3": "Guṇanemittakāneva hi bhagavato sabbāni nāmāni. Yathāha –",
  "tika-s0201t:316_0": "“Asaṅkhyeyyāni nāmāni, saguṇena mahesino;",
  "tika-s0201t:317_0": "Guṇena nāmamuddheyyaṃ, api nāmasahassato”ti. –",
  "tika-s0201t:318_0": "Tathā āgatoti ettha ākāraniyamanavasena opammasampaṭipādanattho tathā- saddo.",
  "tika-s0201t:318_1": "Sāmaññajotanā hi visese avatiṭṭhatīti paṭipādagamanattho āgata- saddo,",
  "tika-s0201t:318_2": "na ñāṇagamanattho “tathalakkhaṇaṃ āgato”tiādīsu viya,",
  "tika-s0201t:318_3": "nāpi kāyagamanādiattho “āgato kho mahāsamaṇo,",
  "tika-s0201t:318_4": "māgadhānaṃ giribbaja”ntiādīsu viya.",
  "tika-s0201t:318_5": "Tattha yadākāraniyamanavasena opammasampaṭipādanattho tathā- saddo,",
  "tika-s0201t:318_6": "taṃ karuṇāppadhānattā mahākaruṇāmukhena purimabuddhānaṃ āgamanapaṭipadaṃ udāharaṇavasena sāmaññato dassento",
  "tika-s0201t:318_7": "yaṃtaṃsaddānaṃ ekantasambandhabhāvato “yathā sabbaloka…pe…",
  "tika-s0201t:318_8": "āgatā”ti sādhāraṇato vatvā puna taṃ paṭipadaṃ mahāpadānasuttādīsu sambahulaniddesena supākaṭānaṃ āsannānañca",
  "tika-s0201t:318_9": "vipassīādīnaṃ channaṃ sammāsambuddhānaṃ vasena dassento “yathā vipassī bhagavā”tiādimāha.",
  "tika-s0201t:318_10": "Tattha yena abhinīhārenāti manussatta-",
  "tika-s0201t:318_11": "liṅgasampatti- hetu-",
  "tika-s0201t:318_12": "satthāradassana- pabbajjā-",
  "tika-s0201t:318_13": "abhiññādiguṇasampatti- adhikāra-",
  "tika-s0201t:318_14": "chandānaṃ vasena aṭṭhaṅgasamannāgatena kāyapaṇidhānamahāpaṇidhānena.",
  "tika-s0201t:318_15": "Sabbesañhi sammāsambuddhānaṃ kāyapaṇidhānaṃ imināva nīhārena samijjhatīti.",
  "tika-s0201t:319_0": "Evaṃ mahābhinīhāravasena “tathāgato”ti padassa atthaṃ vatvā idāni pāramīpūraṇavasena dassetuṃ “atha vā yathā vipassī bhagavā…pe…",
  "tika-s0201t:319_1": "yathā kassapo bhagavā dānapāramiṃ pūretvā”tiādi vuttaṃ.",
  "tika-s0201t:319_2": "Imasmiṃ pana ṭhāne suttantikānaṃ mahābodhiyānapaṭipadāya kosallajananatthaṃ pāramīkathā vattabbā,",
  "tika-s0201t:319_3": "sā pana sabbākārasampannā cariyāpiṭakavaṇṇanāya vitthārato niddiṭṭhā,",
  "tika-s0201t:319_4": "tasmā atthikehi tattha vuttanayeneva veditabbā.",
  "tika-s0201t:319_5": "Yathā pana pubbe vipassīādayo sammāsambuddhā abhinīhārasampattiyaṃ patiṭṭhāya suvisuddhāya paṭipadāya",
  "tika-s0201t:319_6": "anavasesato sammadeva sabbā pāramiyo paripūresuṃ,",
  "tika-s0201t:319_7": "evaṃ amhākampi bhagavā paripūresīti imamatthaṃ sandhāyāha “samattiṃ sapāramiyo pūretvā”ti.",
  "tika-s0201t:319_8": "Satipi aṅgapariccāgādīnaṃ dānapāramibhāve pariccāgavisesabhāvadassanatthañceva sudukkarabhāvadassanatthañca “pañca mahāpariccāge”ti visuṃ gahaṇaṃ,",
  "tika-s0201t:319_9": "tatoyeva ca aṅgapariccāgato visuṃ nayanapariccāgaggahaṇampi kataṃ,",
  "tika-s0201t:319_10": "pariggahapariccāgabhāvasāmaññepi dhanarajjapariccāgato puttadārapariccāgaggahaṇañca kataṃ.",
  "tika-s0201t:320_0": "Gatapaccāgatikavattapūraṇādikāya pubbabhāgapaṭipadāya saddhiṃ abhiññāsamāpattinipphādanaṃ pubbayogo,",
  "tika-s0201t:320_1": "dānādīsuyeva sātisayapaṭipattinipphādanaṃ pubbacariyā,",
  "tika-s0201t:320_2": "sā cariyāpiṭakasaṅgahitā.",
  "tika-s0201t:320_3": "Abhinīhāro pubbayogo,",
  "tika-s0201t:320_4": "dānādipaṭipatti,",
  "tika-s0201t:320_5": "kāyavivekavasena ekacariyā vā pubbacariyāti keci.",
  "tika-s0201t:320_6": "Dānādīnañceva appicchatādīnañca saṃsāranibbānesu ādīnavānisaṃsānañca vibhāvanavasena sattānaṃ bodhittaye",
  "tika-s0201t:320_7": "patiṭṭhāpanaparipācanavasena ca pavattā kathā dhammakkhānaṃ,",
  "tika-s0201t:320_8": "ñātīnaṃ atthacariyā ñātatthacariyā,",
  "tika-s0201t:320_9": "sāpi karuṇāya vaseneva. Ādi-",
  "tika-s0201t:320_10": "saddena lokatthacariyādayo saṅgaṇhāti.",
  "tika-s0201t:320_11": "Kammassakatañāṇavasena,",
  "tika-s0201t:320_12": "anavajjakammāyatanasippāyatanavijjāṭṭhānaparicayavasena khandhāyatanādiparicayavasena,",
  "tika-s0201t:320_13": "lakkhaṇattayatīraṇavasena ca ñāṇacāro buddhicariyā,",
  "tika-s0201t:320_14": "sā pana atthato paññāpāramīyeva,",
  "tika-s0201t:320_15": "ñāṇasambhāradassanatthaṃ visuṃ gahaṇaṃ.",
  "tika-s0201t:320_16": "Koṭīti pariyanto,",
  "tika-s0201t:320_17": "ukkaṃsoti attho.",
  "tika-s0201t:321_0": "Cattāro satipaṭṭhāne bhāvetvā brūhetvāti sambandho.",
  "tika-s0201t:321_1": "Tattha bhāvetvāti uppādetvā.",
  "tika-s0201t:321_2": "Brūhetvāti vaḍḍhetvā.",
  "tika-s0201t:321_3": "Satipaṭṭhānādiggahaṇena āgamanapaṭipadaṃ matthakaṃ pāpetvā dasseti.",
  "tika-s0201t:321_4": "Vipassanāsahagatā eva vā satipaṭṭhānādayo daṭṭhabbā.",
  "tika-s0201t:321_5": "Ettha ca “yena abhinīhārenā”tiādinā āgamanapaṭipadāya ādiṃ dasseti,",
  "tika-s0201t:321_6": "“dānapāramī”tiādinā majjhaṃ,",
  "tika-s0201t:321_7": "“cattāro satipaṭṭhāne”tiādinā pariyosānanti veditabbaṃ.",
  "tika-s0201t:322_0": "Sampatijātoti muhuttajāto manussānaṃ hatthato muttamatto,",
  "tika-s0201t:322_1": "na mātukucchito nikkhantamatto.",
  "tika-s0201t:322_2": "Nikkhantamattañhi mahāsattaṃ paṭhamaṃ brahmāno suvaṇṇajālena paṭiggaṇhiṃsu,",
  "tika-s0201t:322_3": "tesaṃ hatthato cattāro mahārājāno ajinappaveṇiyā,",
  "tika-s0201t:322_4": "tesaṃ hatthato manussā dukūlacumbaṭakena paṭiggaṇhiṃsu,",
  "tika-s0201t:322_5": "manussānaṃ hatthato muccitvā pathaviyaṃ patiṭṭhitoti.",
  "tika-s0201t:322_6": "Yathāha bhagavā mahāpadānadesanāyaṃ.",
  "tika-s0201t:322_7": "Setamhi chatteti dibbasetacchatte.",
  "tika-s0201t:322_8": "Anudhārīyamāneti dhārīyamāne.",
  "tika-s0201t:322_9": "Ettha ca chattaggahaṇeneva khaggādīni pañca kakudhabhaṇṭānipi vuttānevāti daṭṭhabbaṃ.",
  "tika-s0201t:322_10": "Khaggatālavaṇṭamorahatthakavālabījanīuṇhīsapaṭṭāpi hi chattena saha tadā upaṭṭhitā ahesuṃ,",
  "tika-s0201t:322_11": "chattādīniyeva ca tadā paññāyiṃsu,",
  "tika-s0201t:322_12": "na chattādiggāhakā.",
  "tika-s0201t:322_13": "Sabbā ca disāti dasapi disā.",
  "tika-s0201t:322_14": "Nayidaṃ sabbadisāvilokanaṃ sattapadavītihāruttarakālaṃ daṭṭhabbaṃ.",
  "tika-s0201t:322_15": "Mahāsatto hi manussānaṃ hatthato muccitvā puratthimadisaṃ olokesi.",
  "tika-s0201t:322_16": "Tattha devamanussā gandhamālādīhi pūjayamānā “mahāpurisa idha tumhehi sadisopi natthi,",
  "tika-s0201t:322_17": "kuto uttaritaro”ti āhaṃsu.",
  "tika-s0201t:322_18": "Evaṃ catasso disā,",
  "tika-s0201t:322_19": "catasso anudisā; heṭṭhā,",
  "tika-s0201t:322_20": "uparīti sabbā disā anuviloketvā sabbattha attanā sadisaṃ adisvā “ayaṃ uttarā disā”ti tattha sattapadavītihārena agamāsi.",
  "tika-s0201t:322_21": "Āsabhinti uttamaṃ.",
  "tika-s0201t:322_22": "Aggoti sabbapaṭhamo.",
  "tika-s0201t:322_23": "Jeṭṭho seṭṭhoti ca tasseva vevacanaṃ.",
  "tika-s0201t:322_24": "Ayamantimā jāti,",
  "tika-s0201t:322_25": "natthi dāni punabbhavoti imasmiṃ attabhāve pattabbaṃ arahattaṃ byākāsi.",
  "tika-s0201t:323_0": "Anekesaṃ visesādhigamānaṃ pubbanimittabhāvenāti saṃkhittena vuttamatthaṃ “yañhī”tiādinā vitthārato dasseti.",
  "tika-s0201t:323_1": "Tattha etthāti –",
  "tika-s0201t:324_0": "“Anekasākhañca sahassamaṇḍalaṃ,",
  "tika-s0201t:325_0": "Chattaṃ marū dhārayumantalikkhe;",
  "tika-s0201t:326_0": "Suvaṇṇadaṇḍā vītipatanti cāmarā,",
  "tika-s0201t:327_0": "Na dissare cāmarachattagāhakā”ti. ;",
  "tika-s0201t:328_0": "Imissā gāthāya.",
  "tika-s0201t:328_1": "Sabbaññutaññāṇameva sabbattha appaṭihatacāratāya anāvaraṇañāṇanti āha “sabbaññutānāvaraṇañāṇapaṭilābhassā”ti.",
  "tika-s0201t:328_2": "Tathā ayaṃ bhagavāpi gato…pe…",
  "tika-s0201t:328_3": "pubbanimittabhāvenāti etena abhijātiyaṃ dhammatāvasena uppajjanakavisesā sabbabodhisattānaṃ sādhāraṇāti dasseti.",
  "tika-s0201t:328_4": "Pāramitānissandā hi teti.",
  "tika-s0201t:329_0": "Vikkamīti agamāsi.",
  "tika-s0201t:329_1": "Marūti devā.",
  "tika-s0201t:329_2": "Samāti vilokanasamatāya samā sadisiyo.",
  "tika-s0201t:329_3": "Mahāpuriso hi yathā ekaṃ disaṃ vilokesi,",
  "tika-s0201t:329_4": "evaṃ sesadisāpi,",
  "tika-s0201t:329_5": "na katthaci vilokane vibandho tassa ahosīti.",
  "tika-s0201t:329_6": "Samāti vā viloketuṃ yuttā,",
  "tika-s0201t:329_7": "visamarahitāti attho.",
  "tika-s0201t:329_8": "Na hi tadā bodhisattassa virūpabībhacchavisamarūpāni viloketuṃ ayuttāni disāsu upaṭṭhahantīti.",
  "tika-s0201t:330_0": "Evaṃ “tathā gato”ti kāyagamanaṭṭhena gata-",
  "tika-s0201t:330_1": "saddena tathāgata-",
  "tika-s0201t:330_2": "saddaṃ niddisitvā idāni ñāṇagamanaṭṭhena taṃ dassetuṃ “atha vā”tiādimāha.",
  "tika-s0201t:330_3": "Tattha nekkhammenāti alobhappadhānena kusalacittuppādena.",
  "tika-s0201t:330_4": "Kusalā hi dhammā idha nekkhammaṃ,",
  "tika-s0201t:330_5": "na pabbajjādayo,",
  "tika-s0201t:330_6": "“paṭhamajjhāna”nti ca vadanti.",
  "tika-s0201t:330_7": "Pahāyāti pajahitvā.",
  "tika-s0201t:330_8": "Gato adhigato,",
  "tika-s0201t:330_9": "paṭipanno uttarivisesanti attho.",
  "tika-s0201t:330_10": "Pahāyāti vā pahānahetu,",
  "tika-s0201t:330_11": "pahānalakkhaṇaṃ vā.",
  "tika-s0201t:330_12": "Hetulakkhaṇattho hi ayaṃ pahāya- saddo.",
  "tika-s0201t:330_13": "Kāmacchandādippahānahetukaṃ “gato”ti hettha vuttaṃ gamanaṃ avabodho,",
  "tika-s0201t:330_14": "paṭipatti eva vā kāmacchandādippahānena ca lakkhīyatīti.",
  "tika-s0201t:330_15": "Esa nayo padāletvātiādīsupi.",
  "tika-s0201t:330_16": "Abyāpādenāti mettāya.",
  "tika-s0201t:330_17": "Ālokasaññāyāti vibhūtaṃ katvā manasikaraṇena upaṭṭhitaālokasañcānanena.",
  "tika-s0201t:330_18": "Avikkhepenāti samādhinā.",
  "tika-s0201t:330_19": "Dhammavavatthānenāti kusalādidhammānaṃ yāthāvanicchayena.",
  "tika-s0201t:330_20": "“Sappaccayanāmarūpavavatthānenā”tipi vadanti.",
  "tika-s0201t:331_0": "Evaṃ kāmacchandādinīvaraṇappahānena “abhijjhaṃ loke pahāyā”tiādinā vuttāya paṭhamajjhānassa pubbabhāgapaṭipadāya",
  "tika-s0201t:331_1": "bhagavato tathāgatabhāvaṃ dassetvā idāni saha upāyena aṭṭhahi samāpattīhi aṭṭhārasahi ca mahāvipassanāhi",
  "tika-s0201t:331_2": "taṃ dassetuṃ “ñāṇenā”tiādimāha.",
  "tika-s0201t:331_3": "Nāmarūpapariggahakaṅkhāvitaraṇānañhi vinibandhabhūtassa mohassa dūrīkaraṇena ñātapariññāyaṃ ṭhitassa aniccasaññādayo sijjhanti,",
  "tika-s0201t:331_4": "tathā jhānasamāpattīsu abhiratinimittena pāmojjena.",
  "tika-s0201t:331_5": "Tattha “anabhiratiyā vinoditāya jhānādīnaṃ samadhigamo”ti samāpattivipassanānaṃ arativinodanaavijjāpadālanādīni upāyo,",
  "tika-s0201t:331_6": "uppaṭipāṭiniddeso pana nīvaraṇasabhāvāya avijjāya heṭṭhā nivaraṇesupi saṅgahadassanatthanti daṭṭhabbaṃ.",
  "tika-s0201t:331_7": "Samāpattivihārappavesavibandhanena nīvaraṇāni kavāṭasadisānīti āha “nīvaraṇakavāṭaṃ ugghāṭetvā”ti.",
  "tika-s0201t:331_8": "“Rattiṃ anuvitakketvā anuvicāretvā divā kammante payojetī”ti vuttaṭṭhāne vitakkavicārā dhūmāyanāti adhippetāti āha “vitakkavicāradhūma”nti.",
  "tika-s0201t:331_9": "Kiñcāpi paṭhamajjhānupacāreyeva dukkhaṃ,",
  "tika-s0201t:331_10": "catutthajjhānupacāre ca sukhaṃ pahīyati,",
  "tika-s0201t:331_11": "atisayappahānaṃ pana sandhāyāha “catutthajjhānena sukhadukkhaṃ pahāyā”ti.",
  "tika-s0201t:332_0": "Aniccassa,",
  "tika-s0201t:332_1": "aniccanti ca anupassanā aniccānupassanā,",
  "tika-s0201t:332_2": "tebhūmakadhammānaṃ aniccataṃ gahetvā pavattāya vipassanāyetaṃ nāmaṃ.",
  "tika-s0201t:332_3": "Niccasaññanti saṅkhatadhammesu “niccā sassatā”ti evaṃpavattamicchāsaññaṃ.",
  "tika-s0201t:332_4": "Saññāsīsena diṭṭhicittānampi gahaṇaṃ daṭṭhabbaṃ.",
  "tika-s0201t:332_5": "Esa nayo ito paresupi.",
  "tika-s0201t:332_6": "Nibbidānupassanāyāti saṅkhāresu nibbijjanākārena pavattāya anupassanāya.",
  "tika-s0201t:332_7": "Nandinti sappītikataṇhaṃ.",
  "tika-s0201t:332_8": "Virāgānupassanāyāti saṅkhāresu virajjanākārena pavattāya anupassanāya.",
  "tika-s0201t:332_9": "Nirodhānupassanāyāti saṅkhārānaṃ nirodhassa anupassanāya.",
  "tika-s0201t:332_10": "Yathā vā saṅkhārā nirujjhantiyeva,",
  "tika-s0201t:332_11": "āyatiṃ punabbhavavasena na uppajjanti,",
  "tika-s0201t:332_12": "evaṃ anupassanā nirodhānupassanā.",
  "tika-s0201t:332_13": "Tenevāha “nirodhānupassanāya nirodheti,",
  "tika-s0201t:332_14": "no samudetī”ti.",
  "tika-s0201t:332_15": "Muccitukamyatā hi ayaṃ balappattāti.",
  "tika-s0201t:332_16": "Paṭinissajjanākārena pavattā anupassanā paṭinissaggānupassanā,",
  "tika-s0201t:332_17": "paṭisaṅkhāsantiṭṭhanā hi ayaṃ.",
  "tika-s0201t:332_18": "Ādānanti niccādivasena gahaṇaṃ.",
  "tika-s0201t:332_19": "Santatisamūhakiccārammaṇānaṃ vasena ekattaggahaṇaṃ ghanasaññā.",
  "tika-s0201t:332_20": "Āyūhanaṃ abhisaṅkharaṇaṃ.",
  "tika-s0201t:332_21": "Avatthāvisesāpatti vipariṇāmo.",
  "tika-s0201t:332_22": "Dhuvasaññanti thirabhāvaggahaṇaṃ.",
  "tika-s0201t:332_23": "Nimittanti samūhādighanavasena sakiccaparicchedatāya ca saṅkhārānaṃ saviggahaggahaṇaṃ.",
  "tika-s0201t:332_24": "Paṇidhinti rāgādipaṇidhiṃ.",
  "tika-s0201t:332_25": "Sā panatthato taṇhāvasena saṅkhāresu ninnatā.",
  "tika-s0201t:332_26": "Abhinivesanti attānudiṭṭhiṃ.",
  "tika-s0201t:333_0": "Aniccadukkhādivasena sabbadhammatīraṇaṃ adhipaññādhammavipassanā.",
  "tika-s0201t:333_1": "Sārādānābhinivesanti asāresu sāraggahaṇavipallāsaṃ.",
  "tika-s0201t:333_2": "Issarakuttādivasena loko samuppannoti abhiniveso sammohābhiniveso.",
  "tika-s0201t:333_3": "Keci pana “ahosiṃ nu kho ahaṃ atītamaddhānantiādinā pavattasaṃsayāpatti sammohābhiniveso”ti vadanti.",
  "tika-s0201t:333_4": "Saṅkhāresu leṇatāṇabhāvaggahaṇaṃ ālayābhiniveso.",
  "tika-s0201t:333_5": "“Ālayaratā ālayasammuditā”ti vacanato ālayo taṇhā,",
  "tika-s0201t:333_6": "sāyeva cakkhādīsu rūpādīsu ca abhinivisanavasena pavattiyā ālayābhinivesoti keci.",
  "tika-s0201t:333_7": "“Evaṃvidhā saṅkhārā paṭinissajjīyantī”ti pavattaṃ ñāṇaṃ paṭisaṅkhānupassanā.",
  "tika-s0201t:333_8": "Vaṭṭato vigatattā vivaṭṭaṃ, nibbānaṃ,",
  "tika-s0201t:333_9": "tattha ārammaṇakaraṇasaṅkhātena anupassanena pavattiyā vivaṭṭānupassanā, gotrabhū.",
  "tika-s0201t:333_10": "Saṃyogābhinivesanti saṃyujjanavasena saṅkhāresu nivisanaṃ.",
  "tika-s0201t:333_11": "Diṭṭhekaṭṭheti diṭṭhiyā sahajātekaṭṭhe pahānekaṭṭhe ca.",
  "tika-s0201t:333_12": "Oḷāriketi uparimaggavajjhakilese apekkhitvā vuttaṃ,",
  "tika-s0201t:333_13": "aññathā dassanena pahātabbāpi dutiyamaggavajjhehi oḷārikāti.",
  "tika-s0201t:333_14": "Aṇusahagateti aṇubhūte.",
  "tika-s0201t:333_15": "Idaṃ heṭṭhimamaggavajjhe apekkhitvā vuttaṃ.",
  "tika-s0201t:333_16": "Sabbakileseti avasiṭṭhasabbakilese.",
  "tika-s0201t:333_17": "Na hi paṭhamādimaggehi pahīnā kilesā puna pahīyantīti.",
  "tika-s0201t:334_0": "Kakkhaḷattaṃ kathinabhāvo.",
  "tika-s0201t:334_1": "Paggharaṇaṃ dravabhāvo.",
  "tika-s0201t:334_2": "Lokiyavāyunā bhastassa viya yena vāyunā taṃtaṃkalāpassa uddhumāyanaṃ,",
  "tika-s0201t:334_3": "thaddhabhāvo vā,",
  "tika-s0201t:334_4": "taṃ vitthambhanaṃ.",
  "tika-s0201t:334_5": "Vijjamānepi kalāpantarabhūtānaṃ kalāpantarabhūtehi samphuṭṭhabhāve taṃtaṃbhūtavivittatā rūpapariyanto ākāsoti yesaṃ yo paricchedo,",
  "tika-s0201t:334_6": "tehi so asamphuṭṭhova,",
  "tika-s0201t:334_7": "aññathā bhūtānaṃ paricchedasabhāvo na siyā byāpībhāvāpattito,",
  "tika-s0201t:334_8": "abyāpitāva asamphuṭṭhatāti yasmiṃ kalāpe bhūtānaṃ paricchedo,",
  "tika-s0201t:334_9": "tehi asamphuṭṭhabhāvo asamphuṭṭhalakkhaṇaṃ.",
  "tika-s0201t:334_10": "Tenāha bhagavā ākāsadhātuniddese “asamphuṭṭhaṃ catūhi mahābhūtehī”ti.",
  "tika-s0201t:335_0": "Virodhipaccayasannipāte visadisuppatti ruppanaṃ.",
  "tika-s0201t:335_1": "Cetanāpadhānattā saṅkhārakkhandhadhammānaṃ cetanāvasenetaṃ vuttaṃ “saṅkhārānaṃ abhisaṅkharaṇalakkhaṇa”nti.",
  "tika-s0201t:335_2": "Tathā hi suttantabhājanīye saṅkhārakkhandhavibhaṅge “cakkhusamphassajā cetanā”tiādinā cetanāva vibhattā.",
  "tika-s0201t:335_3": "Abhisaṅkharaṇalakkhaṇā ca cetanā.",
  "tika-s0201t:335_4": "Yathāha “tattha katamo puññābhisaṅkhāro?",
  "tika-s0201t:335_5": "Kusalā cetanā kāmāvacarā”tiādi.",
  "tika-s0201t:335_6": "Pharaṇaṃ savipphārikatā.",
  "tika-s0201t:335_7": "Assaddhiyeti asaddhiyahetu.",
  "tika-s0201t:335_8": "Nimittatthe bhummaṃ.",
  "tika-s0201t:335_9": "Esa nayo kosajjetiādīsu.",
  "tika-s0201t:335_10": "Upasamalakkhaṇanti kāyacittapariḷāhūpasamalakkhaṇaṃ.",
  "tika-s0201t:335_11": "Līnuddhaccarahite adhicitte pavattamāne paggahaniggahasampahaṃsanesu abyāvaṭatāya ajjhupekkhanaṃ paṭisaṅkhānaṃ pakkhapātupacchedato.",
  "tika-s0201t:336_0": "Musāvādādīnaṃ visaṃvādanādikiccatāya lūkhānaṃ apariggāhakānaṃ paṭipakkhabhāvato pariggāhakasabhāvā sammāvācā",
  "tika-s0201t:336_1": "siniddhabhāvato sampayuttadhamme sammāvācāpaccayasubhāsitānaṃ sotārañca puggalaṃ pariggaṇhātīti tassā",
  "tika-s0201t:336_2": "pariggāhalakkhaṇaṃ vuttaṃ.",
  "tika-s0201t:336_3": "Kāyikakiriyā kiñci kattabbaṃ samuṭṭhāpeti,",
  "tika-s0201t:336_4": "sayañca samuṭṭhahanaṃ ghaṭanaṃ hotīti sammākammanta saṅkhātāya viratiyā samuṭṭhānalakkhaṇaṃ daṭṭhabbaṃ.",
  "tika-s0201t:336_5": "Sampayuttadhammānaṃ vā ukkhipanaṃ samuṭṭhāpanaṃ kāyikakiriyāya bhārukkhipanaṃ viya.",
  "tika-s0201t:336_6": "Jīvamānassa sattassa,",
  "tika-s0201t:336_7": "sampayuttadhammānaṃ vā jīvitindriyappavattiyā,",
  "tika-s0201t:336_8": "ājīvasseva vā suddhi vodānaṃ.",
  "tika-s0201t:336_9": "Sasampayuttadhammassa cittassa saṃkilesapakkhe patituṃ adatvā sammadeva paggaṇhanaṃ paggaho.",
  "tika-s0201t:337_0": "“Saṅkhārā”ti idha cetanā adhippetāti vuttaṃ “saṅkhārānaṃ cetanālakkhaṇa”nti.",
  "tika-s0201t:337_1": "Namanaṃ ārammaṇābhimukhabhāvo.",
  "tika-s0201t:337_2": "Āyatanaṃ pavattanaṃ.",
  "tika-s0201t:337_3": "Āyatanānaṃ vasena hi āyasaṅkhātānaṃ cittacetasikānaṃ pavatti.",
  "tika-s0201t:337_4": "Taṇhāya hetulakkhaṇanti vaṭṭassa janakahetubhāvo,",
  "tika-s0201t:337_5": "maggassa pana nibbānasampāpakattanti ayametesaṃ viseso.",
  "tika-s0201t:338_0": "Tathalakkhaṇaṃ aviparītasabhāvo.",
  "tika-s0201t:338_1": "Ekaraso aññamaññānativattanaṃ anūnānadhikabhāvo.",
  "tika-s0201t:338_2": "Yuganaddhā samathavipassanāva.",
  "tika-s0201t:338_3": "Saddhāpaññā paggahāvikkhepātipi vadanti.",
  "tika-s0201t:339_0": "Khīṇoti kilese khepatīti khayo, maggo.",
  "tika-s0201t:339_1": "Anuppādapariyosānatāya anuppādo, phalaṃ.",
  "tika-s0201t:339_2": "Passaddhi kilesavūpasamo.",
  "tika-s0201t:339_3": "Chandassāti kattukāmatāchandassa.",
  "tika-s0201t:339_4": "Mūlalakkhaṇaṃ patiṭṭhābhāvo.",
  "tika-s0201t:339_5": "Samuṭṭhānabhāvo samuṭṭhānalakkhaṇaṃ ārammaṇapaṭipādakatāya sampayuttadhammānaṃ uppattihetutā.",
  "tika-s0201t:339_6": "Samodhānaṃ visayādisannipātena gahetabbākāro,",
  "tika-s0201t:339_7": "yā saṅgatīti vuccati.",
  "tika-s0201t:339_8": "Samaṃ saha odahanti anena sampayuttadhammāti vā samodhānaṃ, phasso.",
  "tika-s0201t:339_9": "Samosaranti sannipatanti etthāti samosaraṇaṃ.",
  "tika-s0201t:339_10": "Vedanāya vinā appavattamānā sampayuttadhammā vedanānubhavananimittaṃ samosaṭā viya hontīti evaṃ vuttaṃ.",
  "tika-s0201t:339_11": "Gopānasīnaṃ kūṭaṃ viya sampayuttānaṃ pāmokkhabhāvo pamukhalakkhaṇaṃ. Tato,",
  "tika-s0201t:339_12": "tesaṃ vā sampayuttadhammānaṃ uttari padhānanti tatuttari,",
  "tika-s0201t:339_13": "paññuttarā hi kusalā dhammā.",
  "tika-s0201t:339_14": "Vimuttiyāti phalassa.",
  "tika-s0201t:339_15": "Tañhi sīlādiguṇasārassa paramukkaṃsabhāvena sāraṃ.",
  "tika-s0201t:339_16": "Ayañca lakkhaṇavibhāgo chadhātupañcajhānaṅgādivasena taṃtaṃsuttapadānusārena porāṇaṭṭhakathāyaṃ āgatanayena ca katoti daṭṭhabbaṃ.",
  "tika-s0201t:339_17": "Tathā hi pubbe vuttopi koci dhammo pariyāyantarapakāsanatthaṃ puna dassito.",
  "tika-s0201t:339_18": "Tato eva ca “chandamūlakā kusalā dhammā manasikārasamuṭṭhānā phassasamodhānā vedanāsamosaraṇā”ti,",
  "tika-s0201t:339_19": "“paññuttarā kusalā dhammā”ti,",
  "tika-s0201t:339_20": "“vimuttisāramidaṃ brahmacariya”nti,",
  "tika-s0201t:339_21": "“nibbānogadhañhi āvuso brahmacariyaṃ nibbānapariyosāna”nti ca suttapadānaṃ vasena “chandassa mūlalakkhaṇa”ntiādi vuttaṃ.",
  "tika-s0201t:340_0": "Tathadhammā nāma cattāri ariyasaccāni aviparītasabhāvattā.",
  "tika-s0201t:340_1": "Tathāni taṃsabhāvattā.",
  "tika-s0201t:340_2": "Avitathāni amusāsabhāvattā.",
  "tika-s0201t:340_3": "Anaññathāni aññākārarahitattā.",
  "tika-s0201t:340_4": "Jātipaccayasambhūtasamudāgataṭṭhoti jātipaccayā sambhūtaṃ hutvā sahitassa attano paccayānurūpassa uddhaṃ āgatabhāvo,",
  "tika-s0201t:340_5": "anupavattanaṭṭhoti attho.",
  "tika-s0201t:340_6": "Atha vā sambhūtaṭṭho ca samudāgataṭṭho ca sambhūtasamudāgataṭṭho,",
  "tika-s0201t:340_7": "na jātito jarāmaraṇaṃ na hoti,",
  "tika-s0201t:340_8": "na ca jātiṃ vinā aññato hotīti jātipaccayasambhūtaṭṭho.",
  "tika-s0201t:340_9": "Itthañca jātito samudāgacchatīti jātipaccayasamudāgataṭṭho,",
  "tika-s0201t:340_10": "yā yā jāti yathā yathā paccayo hoti,",
  "tika-s0201t:340_11": "tadanurūpaṃ pātubhāvoti attho.",
  "tika-s0201t:340_12": "Avijjāya saṅkhārānaṃ paccayaṭṭhoti etthāpi na avijjā saṅkhārānaṃ paccayo na hoti,",
  "tika-s0201t:340_13": "na ca avijjaṃ vinā saṅkhārā uppajjanti,",
  "tika-s0201t:340_14": "yā yā avijjā yesaṃ yesaṃ saṅkhārānaṃ yathā yathā paccayo hoti,",
  "tika-s0201t:340_15": "ayaṃ avijjāya saṅkhārānaṃ paccayaṭṭho paccayabhāvoti attho.",
  "tika-s0201t:341_0": "Bhagavā taṃ sabbākārato jānāti passatīti sambandho.",
  "tika-s0201t:341_1": "Tenāti bhagavatā.",
  "tika-s0201t:341_2": "Taṃ vibhajjamānanti yojetabbaṃ.",
  "tika-s0201t:341_3": "Tanti rupāyatanaṃ.",
  "tika-s0201t:341_4": "Iṭṭhāniṭṭhādīti ādi-",
  "tika-s0201t:341_5": "saddena majjhattaṃ saṅgaṇhāti,",
  "tika-s0201t:341_6": "tathā atītānāgatapaccuppannaparittaajjhattabahiddhātadubhayādibhedaṃ.",
  "tika-s0201t:341_7": "Labbhamānakapadavasenāti “rūpāyatanaṃ diṭṭhaṃ,",
  "tika-s0201t:341_8": "saddāyatanaṃ sutaṃ,",
  "tika-s0201t:341_9": "gandhāyatanaṃ rasāyatanaṃ phoṭṭhabbāyatanaṃ mutaṃ,",
  "tika-s0201t:341_10": "sabbaṃ rūpaṃ manasā viññāta”nti vacanato diṭṭhapadañca viññātapadañca rūpārammaṇe labbhati,",
  "tika-s0201t:341_11": "rūpārammaṇaṃ iṭṭhaṃ aniṭṭhaṃ majjhattaṃ parittaṃ atītaṃ anāgataṃ paccuppannaṃ ajjhattaṃ bahiddhā diṭṭhaṃ",
  "tika-s0201t:341_12": "viññātaṃ rūpaṃ rūpāyatanaṃ rūpadhātu vaṇṇanibhā sanidassanaṃ sappaṭighaṃ nīlaṃ pītakanti evamādīhi anekehi nāmehi.",
  "tika-s0201t:342_0": "Terasahi vārehīti rūpakaṇḍe āgate terasa niddesavāre sandhāyāha.",
  "tika-s0201t:342_1": "Ekekasmiñca vāre catunnaṃ catunnaṃ vavatthāpananayānaṃ vasena “dvepaññāsāya nayehī”ti āha.",
  "tika-s0201t:342_2": "Tathameva aviparītadassitāya appaṭivattiyadesanatāya ca.",
  "tika-s0201t:342_3": "“Jānāmi abhiññāsi”nti vattamānātītakālesu ñāṇappavattidassanena anāgatepi ñāṇappavatti vuttāyevāti daṭṭhabbā. Vidita-",
  "tika-s0201t:342_4": "saddo anāmaṭṭhakālaviseso veditabbo “diṭṭhaṃ sutaṃ muta”ntiādīsu viya.",
  "tika-s0201t:342_5": "Na upaṭṭhāsīti attattaniyavasena na upagacchi.",
  "tika-s0201t:342_6": "Yathā rūpārammaṇādayo dhammā yaṃsabhāvā yaṃpakārā ca,",
  "tika-s0201t:342_7": "tathā ne passati jānāti gacchatīti tathāgatoti evaṃ padasambhavo veditabbo.",
  "tika-s0201t:342_8": "Keci pana “niruttinayena pisodarādipakkhepena (pāṇini 6.3.109) vā dassi-",
  "tika-s0201t:342_9": "saddassa lopaṃ, āgata-",
  "tika-s0201t:342_10": "saddassa cāgamaṃ katvā tathāgato”ti vaṇṇenti.",
  "tika-s0201t:343_0": "Niddosatāya anupavajjaṃ.",
  "tika-s0201t:343_1": "Pakkhipitabbābhāvena anūnaṃ.",
  "tika-s0201t:343_2": "Apanetabbābhāvena anadhikaṃ.",
  "tika-s0201t:343_3": "Atthabyañjanādisampattiyā sabbākāraparipuṇṇaṃ.",
  "tika-s0201t:343_4": "No aññathāti “tathevā”ti vuttamevatthaṃ byatirekena sampādeti.",
  "tika-s0201t:343_5": "Tena yadatthaṃ bhāsitaṃ,",
  "tika-s0201t:343_6": "ekantena tadatthanipphādanato yathā bhāsitaṃ bhagavatā,",
  "tika-s0201t:343_7": "tathevāti aviparītadesanataṃ dasseti.",
  "tika-s0201t:343_8": "Gadaatthoti etena tathaṃ gadatīti tathāgatoti da-",
  "tika-s0201t:343_9": "kārassa ta-",
  "tika-s0201t:343_10": "kāro kato niruttinayenāti dasseti.",
  "tika-s0201t:344_0": "Tathā gatamassāti tathāgato.",
  "tika-s0201t:344_1": "Gatanti ca kāyavācāpavattīti attho.",
  "tika-s0201t:344_2": "Tathāti ca vutte yaṃtaṃsaddānaṃ abyabhicārisambandhitāya yathāti ayamattho upaṭṭhitoyeva hoti,",
  "tika-s0201t:344_3": "kāyavacīkiriyānañca aññamaññānulomena vacanicchāyaṃ kāyassa vācā,",
  "tika-s0201t:344_4": "vācāya ca kāyo sambandhībhāvena upatiṭṭhatīti imamatthaṃ dassento āha “bhagavato hī”tiādi.",
  "tika-s0201t:344_5": "Imasmiṃ pana atthe tathāvādītāya tathāgatoti ayampi attho siddho hoti.",
  "tika-s0201t:344_6": "So pana pubbe pakārantarena dassitoti āha “evaṃ tathākāritāya tathāgato”ti.",
  "tika-s0201t:345_0": "Tiriyaṃ aparimāṇāsu lokadhātūsūti etena yadeke “tiriyaṃ viya upari adho ca santi lokadhātuyo”ti vadanti,",
  "tika-s0201t:345_1": "taṃ paṭisedheti.",
  "tika-s0201t:345_2": "Desanāvilāsoyeva desanāvilāsamayo yathā “puññamayaṃ,",
  "tika-s0201t:345_3": "dānamaya”ntiādīsu.",
  "tika-s0201t:346_0": "Nipātānaṃ vācakasaddasannidhāne tadatthajotanabhāvena pavattanato gata-",
  "tika-s0201t:346_1": "saddoyeva avagatatthaṃ atītatthañca vadatīti āha “gatoti avagato atīto”ti.",
  "tika-s0201t:347_0": "Atha vā abhinīhārato paṭṭhāya yāva sammāsambodhi,",
  "tika-s0201t:347_1": "etthantare mahābodhiyānapaṭipattiyā hānaṭṭhānasaṃkilesanivattīnaṃ abhāvato yathā paṇidhānaṃ,",
  "tika-s0201t:347_2": "tathā gato abhinīhārānurūpaṃ paṭipannoti tathāgato.",
  "tika-s0201t:347_3": "Atha vā mahiddhikatāya paṭisambhidānaṃ ukkaṃsādhigamena anāvaraṇañāṇatāya ca katthacipi paṭighātābhāvato yathā ruci,",
  "tika-s0201t:347_4": "tathā kāyavacīcittānaṃ gatāni gamanāni pavattiyo etassāti tathāgato.",
  "tika-s0201t:347_5": "Yasmā ca loke vidha- yutta- gata- ppakāra-",
  "tika-s0201t:347_6": "saddā samānatthā dissanti.",
  "tika-s0201t:347_7": "Tasmā yathāvidhā vipassīādayo bhagavanto,",
  "tika-s0201t:347_8": "ayampi bhagavā tathāvidhoti tathāgato,",
  "tika-s0201t:347_9": "yathāyuttā ca te bhagavanto,",
  "tika-s0201t:347_10": "ayampi bhagavā tathāyuttoti tathāgato.",
  "tika-s0201t:347_11": "Atha vā yasmā saccaṃ tacchaṃ tathanti ñāṇassetaṃ adhivacanaṃ,",
  "tika-s0201t:347_12": "tasmā tathena ñāṇena āgatoti tathāgato.",
  "tika-s0201t:347_13": "Evampi tathāgata-",
  "tika-s0201t:347_14": "saddassa attho veditabbo.",
  "tika-s0201t:348_0": "Pahāya kāmādimale yathā gatā,",
  "tika-s0201t:349_0": "Samādhiñāṇehi vipassiādayo;",
  "tika-s0201t:350_0": "Mahesino sakyamunī jutindharo,",
  "tika-s0201t:351_0": "Tathā gato tena mato tathāgato.",
  "tika-s0201t:352_0": "Tathañca dhātāyatanādilakkhaṇaṃ,",
  "tika-s0201t:353_0": "Sabhāvasāmaññavibhāgabhedato;",
  "tika-s0201t:354_0": "Sayambhuñāṇena jino samāgato,",
  "tika-s0201t:355_0": "Tathāgato vuccati sakyapuṅgavo.",
  "tika-s0201t:356_0": "Tathāni saccāni samantacakkhunā,",
  "tika-s0201t:357_0": "Tathā idappaccayatā ca sabbaso;",
  "tika-s0201t:358_0": "Anaññaneyyena yato vibhāvitā,",
  "tika-s0201t:359_0": "Yāthāvato tena jino tathāgato.",
  "tika-s0201t:360_0": "Anekabhedāsupi lokadhātusu,",
  "tika-s0201t:361_0": "Jinassa rūpāyatanādigocare;",
  "tika-s0201t:362_0": "Vicitrabhedaṃ tathameva dassanaṃ,",
  "tika-s0201t:363_0": "Tathāgato tena samantalocano.",
  "tika-s0201t:364_0": "Yato ca dhammaṃ tathameva bhāsati,",
  "tika-s0201t:365_0": "Karoti vācāyanulomamattano;",
  "tika-s0201t:366_0": "Guṇehi lokaṃ abhibhuyyirīyati,",
  "tika-s0201t:367_0": "Tathāgato tenapi lokanāyako.",
  "tika-s0201t:368_0": "Yathābhinīhāramato yathāruci,",
  "tika-s0201t:369_0": "Pavattavācā tanucittabhāvato;",
  "tika-s0201t:370_0": "Yathāvidhā yena purā mahesino,",
  "tika-s0201t:371_0": "Tathāvidho tena jino tathāgatoti. ;",
  "tika-s0201t:372_0": "Ārakattātiādīnaṃ padānaṃ attho visuddhimagge buddhānussatisaṃvaṇṇanāya vuttanayeneva veditabbo.",
  "tika-s0201t:372_1": "Sammā sāmañca sabbadhammānaṃ buddhattāti imināssa paropadesarahitassa sabbākārena sabbadhammāvabodhanasamatthassa",
  "tika-s0201t:372_2": "ākaṅkhāpaṭibaddhavuttino anāvaraṇañāṇasaṅkhātassa sabbaññutaññāṇassa adhigamo dassito.",
  "tika-s0201t:373_0": "Nanu ca sabbaññutaññāṇato aññaṃ anāvaraṇañāṇaṃ,",
  "tika-s0201t:373_1": "aññathā cha asādhāraṇañāṇāni buddhañāṇānīti vacanaṃ virujjheyyāti?",
  "tika-s0201t:373_2": "Na virujjhati visayappavattibhedavasena aññehi asādhāraṇañāṇabhāvadassanatthaṃ ekasseva ñāṇassa dvidhā vuttattā.",
  "tika-s0201t:373_3": "Ekameva hi taṃ ñāṇaṃ anavasesasaṅkhatāsaṅkhatasammutidhammavisayatāya sabbaññutaññāṇaṃ,",
  "tika-s0201t:373_4": "tattha ca āvaraṇābhāvato nissaṅgacāramupādāya anāvaraṇañāṇanti vuttaṃ.",
  "tika-s0201t:373_5": "Yathāha paṭisambhidāyaṃ “sabbaṃ saṅkhatāsaṅkhatamanavasesaṃ jānātīti sabbaññutaññāṇaṃ,",
  "tika-s0201t:373_6": "tatthāvaraṇaṃ natthīti anāvaraṇañāṇa”ntiādi,",
  "tika-s0201t:373_7": "tasmā natthi nesaṃ atthato bhedo,",
  "tika-s0201t:373_8": "ekantena cetaṃ evamicchitabbaṃ,",
  "tika-s0201t:373_9": "aññathā sabbaññutānāvaraṇañāṇānaṃ sāvaraṇatā asabbadhammārammaṇatā ca āpajjeyya.",
  "tika-s0201t:373_10": "Na hi bhagavato ñāṇassa aṇumatampi āvaraṇaṃ atthi,",
  "tika-s0201t:373_11": "anāvaraṇañāṇassa ca asabbadhammārammaṇabhāve yattha taṃ nappavattati,",
  "tika-s0201t:373_12": "tatthāvaraṇasabbhāvato anāvaraṇabhāvoyeva na siyā.",
  "tika-s0201t:373_13": "Atha vā pana hotu aññameva anāvaraṇañāṇaṃ sabbaññutaññāṇato,",
  "tika-s0201t:373_14": "idha pana sabbattha appaṭihatavuttitāya anāvaraṇañāṇanti sabbaññutaññāṇameva adhippetaṃ,",
  "tika-s0201t:373_15": "tassa cādhigamena bhagavā sabbaññū sabbavidū sammāsambuddhoti ca vuccati,",
  "tika-s0201t:373_16": "na sakimeva sabbadhammāvabodhato.",
  "tika-s0201t:373_17": "Tathā ca vuttaṃ paṭisambhidāyaṃ “vimokkhantikametaṃ buddhānaṃ bhagavantānaṃ bodhiyā mūle saha sabbaññutaññāṇassa",
  "tika-s0201t:373_18": "paṭilābhā sacchikā paññatti yadidaṃ buddho”ti.",
  "tika-s0201t:373_19": "Sabbadhammāvabodhanasamatthañāṇasamadhigamena hi bhagavato santāne anavasesadhamme paṭivijjhituṃ samatthatā ahosīti.",
  "tika-s0201t:374_0": "Etthāha –",
  "tika-s0201t:374_1": "kiṃ panidaṃ ñāṇaṃ pavattamānaṃ sakiṃyeva sabbasmiṃ visaye pavattati,",
  "tika-s0201t:374_2": "udāhu kamenāti.",
  "tika-s0201t:374_3": "Kiñcettha –",
  "tika-s0201t:374_4": "yadi tāva sakiṃyeva sabbasmiṃ visaye pavattati,",
  "tika-s0201t:374_5": "atītānāgatapaccuppannaajjhattabahiddhādibhedena bhinnānaṃ saṅkhatadhammānaṃ asaṅkhatasammutidhammānañca",
  "tika-s0201t:374_6": "ekajjhaṃ upaṭṭhāne dūrato cittapaṭaṃ avekkhantassa viya paṭivibhāgenāvabodho na siyā,",
  "tika-s0201t:374_7": "tathā ca sati “sabbe dhammā anattā”ti vipassantānaṃ anattākārena viya sabbe dhammā anirūpitarūpena bhagavato ñāṇassa visayā hontīti āpajjati.",
  "tika-s0201t:374_8": "Yepi “sabbañeyyadhammānaṃ ṭhitalakkhaṇavisayaṃ vikapparahitaṃ sabbakālaṃ buddhānaṃ ñāṇaṃ pavattati,",
  "tika-s0201t:374_9": "tena te sabbavidūti vuccanti.",
  "tika-s0201t:374_10": "Evañca katvā ‘caraṃ samāhito nāgo,",
  "tika-s0201t:374_11": "tiṭṭhantopi samāhito’ti idampi vacanaṃ suvuttaṃ hotī”ti vadanti,",
  "tika-s0201t:374_12": "tesampi vuttadosānativatti.",
  "tika-s0201t:374_13": "Ṭhitalakkhaṇārammaṇatāya hi atītānāgatasammutidhammānaṃ tadabhāvato ekadesavisayameva bhagavato ñāṇaṃ siyā,",
  "tika-s0201t:374_14": "tasmā sakiṃyeva ñāṇaṃ pavattatīti na yujjati.",
  "tika-s0201t:375_0": "Atha kamena sabbasmiṃ visaye ñāṇaṃ pavattati,",
  "tika-s0201t:375_1": "evampi na yujjati.",
  "tika-s0201t:375_2": "Na hi jātibhūmisabhāvādivasena disādesakālādivasena ca anekabhedabhinne neyye kamena gayhamāne tassa",
  "tika-s0201t:375_3": "anavasesapaṭivedho sambhavati apariyantabhāvato ñeyyassa.",
  "tika-s0201t:375_4": "Ye pana “atthassa avisaṃvādanato ñeyyassa ekadesaṃ paccakkhaṃ katvā sesepi evanti adhimuccitvā vavatthāpanena sabbaññū bhagavā,",
  "tika-s0201t:375_5": "tañca ñāṇaṃ ananumānikaṃ saṃsayābhāvato.",
  "tika-s0201t:375_6": "Saṃsayānubandhañhi loke anumānañāṇa”nti vadanti,",
  "tika-s0201t:375_7": "tesampi taṃ na yuttaṃ.",
  "tika-s0201t:375_8": "Sabbassa hi appaccakkhabhāve atthassa avisaṃvādanena ñeyyassa ekadesaṃ paccakkhaṃ katvā sesepi evanti adhimuccitvā vavatthāpanassa asambhavato.",
  "tika-s0201t:375_9": "Yañhi taṃ sesaṃ,",
  "tika-s0201t:375_10": "taṃ appaccakkhanti.",
  "tika-s0201t:375_11": "Atha tampi paccakkhaṃ,",
  "tika-s0201t:375_12": "tassa sesabhāvo eva na siyāti?",
  "tika-s0201t:375_13": "Sabbametaṃ akāraṇaṃ. Kasmā?",
  "tika-s0201t:375_14": "Avisayavicāraṇabhāvato.",
  "tika-s0201t:375_15": "Vuttañhetaṃ bhagavatā “buddhavisayo bhikkhave,",
  "tika-s0201t:375_16": "acinteyyo na cintetabbo,",
  "tika-s0201t:375_17": "yo cinteyya,",
  "tika-s0201t:375_18": "ummādassa vighātassa bhāgī assā”ti.",
  "tika-s0201t:375_19": "Idaṃ panettha sanniṭṭhānaṃ –",
  "tika-s0201t:375_20": "yaṃ kiñci bhagavatā ñātuṃ icchitaṃ sakalamekadeso vā,",
  "tika-s0201t:375_21": "tattha appaṭihatavuttitāya paccakkhato ñāṇaṃ pavattati,",
  "tika-s0201t:375_22": "niccasamādhānañca vikkhepābhāvato,",
  "tika-s0201t:375_23": "ñātuṃ icchitassa ca sakalassa avisayabhāve tassa ākaṅkhāpaṭibaddhavuttitā na siyā,",
  "tika-s0201t:375_24": "ekanteneva ca sā icchitabbā “sabbe dhammā buddhassa bhagavato āvajjanapaṭibaddhā ākaṅkhapaṭibaddhā manasikārapaṭibaddhā",
  "tika-s0201t:375_25": "cittuppādapaṭibaddhā”ti vacanato.",
  "tika-s0201t:375_26": "Atītānāgatavisayampi bhagavato ñāṇaṃ anumānāgamatakkagahaṇavirahitattā paccakkhameva.",
  "tika-s0201t:376_0": "Nanu ca etasmimpi pakkhe yadā sakalaṃ ñātuṃ icchitaṃ,",
  "tika-s0201t:376_1": "tadā sakiṃyeva sakalavisayatāya anirūpitarūpena bhagavato ñāṇaṃ pavatteyyāti vuttadosānativattiyevāti? Na,",
  "tika-s0201t:376_2": "tassa visodhitattā.",
  "tika-s0201t:376_3": "Visodhito hi so buddhavisayo acinteyyoti.",
  "tika-s0201t:376_4": "Aññathā pacurajanañāṇasamānavuttitāya buddhānaṃ bhagavantānaṃ ñāṇassa acinteyyatā na siyā,",
  "tika-s0201t:376_5": "tasmā sakaladhammārammaṇampi taṃ ekadhammārammaṇaṃ viya suvavatthāpiteyeva te dhamme katvā pavattatīti idamettha acinteyyaṃ,",
  "tika-s0201t:376_6": "anantañca ñāṇaṃ ñeyyaṃ viya.",
  "tika-s0201t:376_7": "Vuttañhetaṃ “yāvatakaṃ ñeyyaṃ,",
  "tika-s0201t:376_8": "tāvatakaṃ ñāṇaṃ.",
  "tika-s0201t:376_9": "Yāvatakaṃ ñāṇaṃ,",
  "tika-s0201t:376_10": "tāvatakaṃ ñeyyaṃ.",
  "tika-s0201t:376_11": "Ñeyyapariyantikaṃ ñāṇaṃ,",
  "tika-s0201t:376_12": "ñāṇapariyantikaṃ ñeyya”nti.",
  "tika-s0201t:376_13": "Evamekajjhaṃ,",
  "tika-s0201t:376_14": "visuṃ sakiṃ,",
  "tika-s0201t:376_15": "kamena vā icchānurūpaṃ sammā sāmañca sabbadhammānaṃ buddhattā sammāsambuddho.",
  "tika-s0201t:377_0": "Tanti yathāvuttaṃ pathavīādibhedaṃ.",
  "tika-s0201t:377_1": "Pariññātanti parito samantato sabbākārato ñātaṃ,",
  "tika-s0201t:377_2": "taṃ parijānitabbabhāvaṃ kiñci asesetvā ñātanti attho.",
  "tika-s0201t:377_3": "Ayameva hi attho “pariññātanta”nti imināpi padena pakāsitoti dassento “pariññātantaṃ nāmā”tiādimāha.",
  "tika-s0201t:377_4": "Tena tena maggena kilesappahānena viseso natthīti idaṃ taṃtaṃmaggavajjhakilesānaṃ buddhānaṃ sāvakānañca",
  "tika-s0201t:377_5": "tena tena maggeneva pahātabbabhāvasāmaññaṃ sandhāya vuttaṃ,",
  "tika-s0201t:377_6": "na sāvakehi buddhānaṃ kilesappahānavisesābhāvato.",
  "tika-s0201t:377_7": "Tathā hi sammāsambuddhā eva savāsanakilese jahanti,",
  "tika-s0201t:377_8": "na sāvakā.",
  "tika-s0201t:377_9": "Ekadesamevāti attano santānagatameva.",
  "tika-s0201t:377_10": "Sasantatipariyāpannadhammapariññāmattenapi hi catusaccakammaṭṭhānabhāvanā samijjhati.",
  "tika-s0201t:377_11": "Tenevāha –",
  "tika-s0201t:377_12": "“imasmiṃyeva byāmamatte kaḷevare sasaññimhi samanake lokañca paññapemi lokasamudayañca paññapemī”tiādi.",
  "tika-s0201t:377_13": "Aṇuppamāṇampi …pe… natthi,",
  "tika-s0201t:377_14": "yato chattiṃsakoṭisatasahassamukhena buddhānaṃ mahāvajirañāṇaṃ pavattatīti vadanti.",
  "tika-s0201t:378_0": "Tathāgatavārasattamanayavaṇṇanā niṭṭhitā.",
  "tika-s0201t:379_0": "Tathāgatavāraaṭṭhamanayavaṇṇanā",
  "tika-s0201t:380_0": "13.",
  "tika-s0201t:380_1": "Purimataṇhāti purimataresu bhavesu nibbattā paccuppannattabhāvahetubhūtā taṇhā.",
  "tika-s0201t:380_2": "Taggahaṇeneva ca atītaddhasaṅgahā avijjāsaṅkhārā saddhiṃ upādānena saṅgahitāti daṭṭhabbā.",
  "tika-s0201t:380_3": "Etthāti “bhavā jātī”ti etasmiṃ pade.",
  "tika-s0201t:380_4": "Tena upapattibhavenāti “bhavā jātī”ti jātisīsena vuttaupapattibhavena.",
  "tika-s0201t:380_5": "Bhūtassāti nibbattassa.",
  "tika-s0201t:380_6": "So pana yasmā satto nāma hoti,",
  "tika-s0201t:380_7": "tasmā vuttaṃ “sattassā”ti.",
  "tika-s0201t:380_8": "Evañca jānitvāti iminā “bhūtassa jarāmaraṇa”nti etthāpi “iti viditvā”ti idaṃ padaṃ ānetvā yojetabbanti dasseti.",
  "tika-s0201t:381_0": "Yadipi tebhūmakā upādānakkhandhā “yaṃ kiñci rūpa”ntiādinā ekādasasu okāsesu pakkhipitabbā sammasitabbā ca,",
  "tika-s0201t:381_1": "te pana yasmā bhagavatā “kimhi nu kho sati jarāmaraṇaṃ hoti,",
  "tika-s0201t:381_2": "kiṃpaccayā jarāmaraṇa”ntiādinā paṭiccasamuppādamukhena sammasitā,",
  "tika-s0201t:381_3": "paṭiccasamuppādo ca pavattipavattihetubhāvato purimasaccadvayameva hoti,",
  "tika-s0201t:381_4": "tasmā tadabhisamayaṃ “maññanābhāvahetu paccayākārapaṭivedho”ti vibhāvento “yaṃ bodhirukkhamūle…pe…",
  "tika-s0201t:381_5": "dassento”ti āha.",
  "tika-s0201t:381_6": "Saṃkhippanti ettha avijjādayo viññāṇādayo cāti saṅkhepā,",
  "tika-s0201t:381_7": "atīte hetuādayo “hetu,",
  "tika-s0201t:381_8": "phala”nti evaṃ saṃkhippantīti vā saṅkhepā,",
  "tika-s0201t:381_9": "avijjādayo viññāṇādayo ca. Saṅkhepa-",
  "tika-s0201t:381_10": "saddo bhāgādhivacananti daṭṭhabbo.",
  "tika-s0201t:381_11": "Tenāha “koṭṭhāsāti attho”ti.",
  "tika-s0201t:381_12": "Te pana atīte hetusaṅkhepo,",
  "tika-s0201t:381_13": "etarahi phalasaṅkhepo,",
  "tika-s0201t:381_14": "etarahi hetusaṅkhepo,",
  "tika-s0201t:381_15": "āyatiṃ phalasaṅkhepoti cattāro saṅkhepā etassāti catusaṅkhepo,",
  "tika-s0201t:381_16": "taṃ catusaṅkhepaṃ.",
  "tika-s0201t:381_17": "Hetuphalasandhi,",
  "tika-s0201t:381_18": "phalahetusandhi,",
  "tika-s0201t:381_19": "puna hetuphalasandhīti evaṃ tayo sandhī etassāti tisandhi,",
  "tika-s0201t:381_20": "taṃ tisandhiṃ.",
  "tika-s0201t:381_21": "Atītapaccuppannānāgatabhedā tayo addhā etassāti tiyaddho,",
  "tika-s0201t:381_22": "taṃ tiyaddhaṃ.",
  "tika-s0201t:381_23": "Sarūpato avuttāpi tasmiṃ tasmiṃ saṅkhepe ākirīyanti avijjāsaṅkhārādiggahaṇehi pakāsīyantīti ākārā,",
  "tika-s0201t:381_24": "atītahetuādīnaṃ vā pakārā ākārā,",
  "tika-s0201t:381_25": "te ekekasaṅkhepe pañca pañca katvā vīsati ākārā etassāti vīsatākāro,",
  "tika-s0201t:381_26": "taṃ vīsatākāraṃ.",
  "tika-s0201t:382_0": "Esa sabboti esa catusaṅkhepādipabhedo anavaseso paccayo.",
  "tika-s0201t:382_1": "Paccayalakkhaṇenāti paccayabhāvena attano phalassa paṭisandhiviññāṇassa paccayabhāvena,",
  "tika-s0201t:382_2": "avinābhāvalakkhaṇenāti attho.",
  "tika-s0201t:382_3": "Yathā hi taṇhaṃ vinā avijjādayo viññāṇassa paccayā na honti,",
  "tika-s0201t:382_4": "evaṃ taṇhāpi avijjādike vināti.",
  "tika-s0201t:382_5": "Ettha dukkhaggahaṇena viññāṇanāmarūpasaḷāyatanaphassavedanānaṃ,",
  "tika-s0201t:382_6": "bhavaggahaṇena ca taṇhāsaṅkhārupādānānaṃ gahitatā vuttanayā evāti na uddhaṭā.",
  "tika-s0201t:383_0": "Idāni te vīsati ākāre paṭisambhidāmaggapāḷiyā vibhāvetuṃ “evamete”tiādi vuttaṃ.",
  "tika-s0201t:383_1": "Tattha purimakammabhavasminti purime kammabhave,",
  "tika-s0201t:383_2": "atītajātiyaṃ kammabhave kayiramāneti attho.",
  "tika-s0201t:383_3": "Moho avijjāti yo tadā dukkhādīsu moho,",
  "tika-s0201t:383_4": "yena mūḷho kammaṃ karoti,",
  "tika-s0201t:383_5": "sā avijjā.",
  "tika-s0201t:383_6": "Āyūhanā saṅkhārāti taṃ taṃ kammaṃ karonto dānupakaraṇādi sajjanādivasena yā purimacetanāyo,",
  "tika-s0201t:383_7": "te saṅkhārā.",
  "tika-s0201t:383_8": "Paṭiggāhakānaṃ pana hatthe deyyadhammaṃ patiṭṭhāpayato cetanā bhavo.",
  "tika-s0201t:383_9": "Ekāvajjanajavanesu vā purimā cetanā āyūhanā saṅkhārā,",
  "tika-s0201t:383_10": "sattamā bhavo.",
  "tika-s0201t:383_11": "Yā kāci vā pana cetanā bhavo,",
  "tika-s0201t:383_12": "sampayuttā āyūhanā saṅkhārā.",
  "tika-s0201t:383_13": "Nikanti taṇhāti yaṃ kammaṃ karontassa upapattibhave tassa phalassa nikāmanā patthanā,",
  "tika-s0201t:383_14": "sā taṇhā nāma.",
  "tika-s0201t:383_15": "Upagamanaṃ upādānanti yaṃ kammabhavassa paccayabhūtaṃ “idaṃ kammaṃ katvā asukasmiṃ nāma ṭhāne kāme sevissāmi",
  "tika-s0201t:383_16": "ucchijjissāmī”tiādinā nayena pavattaṃ upagamanaṃ gahaṇaṃ parāmasanaṃ,",
  "tika-s0201t:383_17": "idaṃ upādānaṃ nāma.",
  "tika-s0201t:383_18": "Cetanā bhavoti dvīsu atthavikappesu vuttassa āyūhanassa avasāne vuttacetanā,",
  "tika-s0201t:383_19": "tatiye pana āyūhanasampayuttacetanā bhavo.",
  "tika-s0201t:383_20": "Iti ime pañca dhammā purimakammabhavasmiṃ idha paṭisandhiyā paccayāti ime yathāvuttā mohādayo pañca dhammā",
  "tika-s0201t:383_21": "atītakammabhavasiddhā etarahi paṭisandhiyā paccayabhūtāti attho.",
  "tika-s0201t:384_0": "Idha paṭisandhiviññāṇanti yaṃ bhavantarapaṭisandhānavasena uppannattā paṭisandhīti vuccati,",
  "tika-s0201t:384_1": "taṃ viññāṇaṃ.",
  "tika-s0201t:384_2": "Okkanti nāmarūpanti yā gabbhe rūpārūpadhammānaṃ okkanti āgantvā pavisantī viya,",
  "tika-s0201t:384_3": "idaṃ nāmarūpaṃ.",
  "tika-s0201t:384_4": "Pasādo āyatananti idaṃ cakkhādipañcāyatanavasena vuttaṃ.",
  "tika-s0201t:384_5": "Phuṭṭho phassoti yo ārammaṇaṃ phuṭṭho phusanto uppanno,",
  "tika-s0201t:384_6": "ayaṃ phasso.",
  "tika-s0201t:384_7": "Vedayitaṃ vedanāti yaṃ paṭisandhiviññāṇena vā saḷāyatanapaccayena vā phassena sahuppannaṃ vipākavedayitaṃ,",
  "tika-s0201t:384_8": "sā vedanā.",
  "tika-s0201t:384_9": "Iti ime…pe…",
  "tika-s0201t:384_10": "paccayāti ime viññāṇādayo pañca koṭṭhāsikā dhammā purimabhave katassa kammassa kammavaṭṭassa paccayā,",
  "tika-s0201t:384_11": "paccayabhāvato taṃ paṭicca idha etarahi upapattibhavasmiṃ upapattibhavabhāvena vā hontīti attho.",
  "tika-s0201t:385_0": "Idha paripakkattā āyatanānaṃ mohoti paripakkāyatanassa kammakaraṇakāle asammohaṃ dasseti.",
  "tika-s0201t:385_1": "Daharassa hi cittappavatti bhavaṅgabahulā yebhuyyena bhavantarajanakakammāyūhanasamatthā na hotīti.",
  "tika-s0201t:385_2": "Kammakaraṇakāleti ca iminā sabbo kammassa paccayabhūto sammoho gahito,",
  "tika-s0201t:385_3": "na sampayuttova.",
  "tika-s0201t:385_4": "Sesaṃ vuttanayameva.",
  "tika-s0201t:386_0": "Padayojanāyāti “tasmā”tiādīnaṃ padānaṃ sambandhena saha.",
  "tika-s0201t:386_1": "Atthanigamananti imasmiṃ aṭṭhamavāre desanatthanigamanaṃ.",
  "tika-s0201t:386_2": "Nandīti evaṃ vuttānaṃ sabbataṇhānanti “nandī dukkhassa mūla”nti evaṃ nandanatthasāmaññato ekavacanena",
  "tika-s0201t:386_3": "vuttānaṃ sabbataṇhānaṃ santānārammaṇasampayuttadhammappavattiākārādibhedena anekabhedānaṃ sabbāsaṃ taṇhānaṃ.",
  "tika-s0201t:386_4": "Khayavevacanānevāti samucchedapahānavevacanāneva.",
  "tika-s0201t:386_5": "“Accantakkhayā”ti hi vuttaṃ.",
  "tika-s0201t:386_6": "Catumaggakiccasādhāraṇametanti catunnaṃ ariyamaggānaṃ pahānakiccassa sādhāraṇaṃ sāmaññato gahaṇaṃ etaṃ khayādivacananti attho.",
  "tika-s0201t:386_7": "Tesaṃ pana maggānaṃ kamena pavattanaṃ kiccakameneva dassetuṃ “virāgā”tiādi vuttanti dassento “tato…pe…",
  "tika-s0201t:386_8": "yojetabba”nti āha.",
  "tika-s0201t:386_9": "Tathā satipi khayādisaddānaṃ pahānapariyāyabhāve pahātabbāya pana visayabhedabhinnāya taṇhāya anavasesato",
  "tika-s0201t:386_10": "pahīnabhāvadīpanatthaṃ khayādipariyāyantaraggahaṇaṃ katanti dassento “yāhī”tiādimāha.",
  "tika-s0201t:386_11": "Yathāvuttasañjananādihetubhūtāya taṇhāya pahīnattā tappahānadīpanaṃ katvā vuccamānaṃ khayādivacanaṃ na",
  "tika-s0201t:386_12": "kathañci dhammataṃ vilometīti vuttaṃ “na kiñci virujjhatī”ti.",
  "tika-s0201t:387_0": "Uttaravirahitanti attānaṃ uttarituṃ samatthattā uttarena adhikena virahitaṃ.",
  "tika-s0201t:387_1": "Ayañcassa uttaravirahatā attano seṭṭhabhāvenāti āha “sabbaseṭṭha”nti.",
  "tika-s0201t:387_2": "Yathā sammā- saṃ-",
  "tika-s0201t:387_3": "saddā “aviparītaṃ,",
  "tika-s0201t:387_4": "sāma”nti imesaṃ padānaṃ atthaṃ vadanti,",
  "tika-s0201t:387_5": "evaṃ pāsaṃsasobhanatthepīti āha “sammā sāmañca bodhiṃ pasatthaṃ sundarañca bodhi”nti.",
  "tika-s0201t:387_6": "Bujjhi ettha paṭivijjhi cattāri ariyasaccāni,",
  "tika-s0201t:387_7": "sabbampi vā neyyanti rukkho bodhi,",
  "tika-s0201t:387_8": "bujjhati etenāti pana maggo bodhi,",
  "tika-s0201t:387_9": "tathā sabbaññutaññāṇaṃ,",
  "tika-s0201t:387_10": "nibbānaṃ pana bujjhitabbato bodhīti ayamettha sādhanavibhāgo daṭṭhabbo.",
  "tika-s0201t:387_11": "Paṇṇattiyampi attheva bodhi-",
  "tika-s0201t:387_12": "saddo “bodhirājakumāro”tiādīsu.",
  "tika-s0201t:387_13": "Apareti sārasamāsācariyā.",
  "tika-s0201t:387_14": "Ettha ca saupasaggassa bodhi-",
  "tika-s0201t:387_15": "saddassa atthuddhāre anupasaggānaṃ udāharaṇe kāraṇaṃ heṭṭhā vuttameva.",
  "tika-s0201t:388_0": "Lokuttarabhāvato vā tatthāpi heṭṭhimamaggānaṃ viya tatuttarimaggābhāvato ca “siyā nu kho anuttarā bodhī”ti",
  "tika-s0201t:388_1": "āsaṅkaṃ sandhāya taṃ vidhamituṃ “sāvakāna”ntiādi vuttaṃ.",
  "tika-s0201t:388_2": "Abhinīhārasampattiyā phalavisesabhūtehi ñāṇavisesehi ekaccehi sakalehi saddhiṃ samijjhamāno maggo ariyānaṃ",
  "tika-s0201t:388_3": "taṃ taṃ ñāṇavisesādiṃ dento viya hotīti tassa asabbaguṇadāyakattaṃ vuttaṃ.",
  "tika-s0201t:388_4": "Tena anaññasādhāraṇābhinīhārasampadāsiddhassa niratisaya-",
  "tika-s0201t:388_5": "guṇānubandhassa vasena arahattamaggo anuttarā bodhi nāma hotīti dasseti.",
  "tika-s0201t:388_6": "Sāvakapāramiñāṇaṃ aññehi sāvakehi asādhāraṇaṃ mahāsāvakānaṃyeva āveṇikaṃ ñāṇaṃ.",
  "tika-s0201t:388_7": "Paccekaṃ saccāni buddhavantoti paccekabuddhā.",
  "tika-s0201t:388_8": "Nanu ca sabbepi ariyā paccekameva saccāni paṭivijjhanti dhammassa paccattaṃ vedanīyabhāvatoti? Saccaṃ,",
  "tika-s0201t:388_9": "nayidamīdisaṃ paṭivedhaṃ sandhāya vuttaṃ,",
  "tika-s0201t:388_10": "yathā pana sāvakā aññasannissayena saccāni paṭivijjhanti paratoghosena vinā tesaṃ dassanamaggassa anuppajjanato,",
  "tika-s0201t:388_11": "yathā ca sammāsambuddho aññesaṃ nissayabhāvena saccāni abhisambujjhanti,",
  "tika-s0201t:388_12": "na evamete,",
  "tika-s0201t:388_13": "ete pana aparaneyyā hutvā apariṇāyakabhāvena saccāni paṭivijjhanti.",
  "tika-s0201t:388_14": "Tena vuttaṃ “paccekaṃ saccāni buddhavantoti paccekabuddhā”ti.",
  "tika-s0201t:389_0": "Itīti karīyati uccārīyatīti itikāro, iti- saddo.",
  "tika-s0201t:389_1": "Kāraṇattho aniyamarūpenāti adhippāyo,",
  "tika-s0201t:389_2": "tasmāti vuttaṃ hoti.",
  "tika-s0201t:389_3": "Tenāha “yasmā cā”ti.",
  "tika-s0201t:389_4": "Pubbe pana iti-",
  "tika-s0201t:389_5": "saddaṃ pakāratthaṃ katvā “evaṃ jānitvā”ti vuttaṃ,",
  "tika-s0201t:389_6": "idhāpi taṃ pakāratthameva katvā atho yujjati. Kathaṃ?",
  "tika-s0201t:389_7": "Viditvāti hi padaṃ hetuatthe daṭṭhabbaṃ “paññāya cassa disvā”ti,",
  "tika-s0201t:389_8": "“ghataṃ pivitvā balaṃ hotī”ti ca evamādīsu viya,",
  "tika-s0201t:389_9": "tasmā pakāratthepi iti-",
  "tika-s0201t:389_10": "sadde paṭiccasamuppādassa viditattāti ayaṃ attho labbhateva.",
  "tika-s0201t:389_11": "Paṭiccasamuppādaṃ viditvāti etthāpi hetuatthe viditvā-",
  "tika-s0201t:389_12": "sadde yathāvuttā atthayojanā yujjateva.",
  "tika-s0201t:389_13": "Ettha ca paṭhamavikappe paṭiccasamupādassa viditatthaṃ maññanābhāvassa kāraṇaṃ vatvā taṇhāmūlakassa paṭiccasamuppādassa",
  "tika-s0201t:389_14": "dassitattā ettha taṇhāppahānaṃ sammāsambodhiyā adhigamanakāraṇaṃ uddhatanti dassitaṃ,",
  "tika-s0201t:389_15": "tasmā “pathaviṃ na maññatī”tiādi nigamanaṃ daṭṭhabbaṃ.",
  "tika-s0201t:389_16": "Dutiyavikappe pana paṭiccasamuppādavedanaṃ taṇhāppahānassa kāraṇaṃ vuttaṃ,",
  "tika-s0201t:389_17": "taṃ abhisambodhiyā abhisambodhimaññanābhāvassāti ayamattho dassitoti ayametesaṃ dvinnaṃ atthavikappānaṃ viseso,",
  "tika-s0201t:389_18": "tasmā “nandī dukkhassa mūla”nti vuttaṃ.",
  "tika-s0201t:390_0": "Taṃ kuto labbhatīti codanaṃ sandhāyāha “yattha yattha hī”tiādi.",
  "tika-s0201t:390_1": "Sāsanayutti ayaṃ sāsanepi evaṃ sambandho dissatīti katvā.",
  "tika-s0201t:390_2": "Lokepi hi yaṃ- taṃ-",
  "tika-s0201t:390_3": "saddānaṃ abyabhicārisambandhatā siddhā.",
  "tika-s0201t:391_0": "Evaṃ abhisambuddhoti vadāmīti abhisambuddhabhāvassa gahitattā,",
  "tika-s0201t:391_1": "asabbaññunā evaṃ desetuṃ asakkuṇeyyattā ca “sabbaññutaññāṇaṃ dassento”tiādimāha.",
  "tika-s0201t:392_0": "Vicitranayadesanāvilāsayuttanti puthujjanavārādivibhāgabhinnehi vicittehi tanti nayehi,",
  "tika-s0201t:392_1": "lakkhaṇakammataṇhāmaññanādivibhāgabhinnehi vicittehi atthanayehi,",
  "tika-s0201t:392_2": "abhinandanapaccayākārādivisesāpadesasiddhena desanāvilāsena ca yuttaṃ.",
  "tika-s0201t:392_3": "Yathā te na jānanti,",
  "tika-s0201t:392_4": "tathā desesīti imināpi bhagavato desanāvilāsaṃyeva vibhāveti.",
  "tika-s0201t:392_5": "Taṃyeva kira pathavinti ettha pathavīgahaṇaṃ upalakkhaṇamattaṃ āpādivasenapi,",
  "tika-s0201t:392_6": "tathā “kīdisā nu kho idha pathavī adhippetā,",
  "tika-s0201t:392_7": "kasmā ca bhūtarūpāniyeva gahitāni,",
  "tika-s0201t:392_8": "na sesarūpānī”tiādināpi tesaṃ saṃsayuppatti niddhāretabbā.",
  "tika-s0201t:392_9": "Atha vā kathaṃ nāmidanti ettha iti-",
  "tika-s0201t:392_10": "saddo pakārattho.",
  "tika-s0201t:392_11": "Tena imasmiṃ sutte sabbāyapi tesaṃ saṃsayuppattiyā pariggahitattā daṭṭhabbā.",
  "tika-s0201t:392_12": "Antanti mariyādaṃ,",
  "tika-s0201t:392_13": "desanāya antaṃ paricchedanti attho,",
  "tika-s0201t:392_14": "yo anusandhīti vuccati.",
  "tika-s0201t:392_15": "Koṭinti pariyantaṃ,",
  "tika-s0201t:392_16": "desanāya pariyosānanti attho.",
  "tika-s0201t:392_17": "Ubhayena sutte ajjhāsayānusandhi yathānusandhīti vadati.",
  "tika-s0201t:393_0": "Antarākathāti kammaṭṭhānamanasikārauddesaparipucchādīnaṃ antarā aññā ekā tathā.",
  "tika-s0201t:393_1": "Vippakathāti aniṭṭhitā sikhaṃ appattā.",
  "tika-s0201t:393_2": "Kaṅkhaṇānurūpenāti tasmiṃ khaṇe dhammasabhāyaṃ sannipatitānaṃ bhikkhūnaṃ ajjhāsayānurūpena.",
  "tika-s0201t:393_3": "Idanti idāni vuccamānaṃ mūlapariyāyajātakaṃ.",
  "tika-s0201t:394_0": "Disāpāmokkhoti paṇḍitabhāvena sabbadisāsu pamukhabhūto.",
  "tika-s0201t:394_1": "Brāhmaṇoti brahmaṃ aṇatīti brāhmaṇo,",
  "tika-s0201t:394_2": "mante sajjhāyatīti attho.",
  "tika-s0201t:394_3": "Tiṇṇaṃ vedānanti iruveda- yajuveda-",
  "tika-s0201t:394_4": "sāmavedānaṃ.",
  "tika-s0201t:394_5": "Pāragūti atthaso byañjanaso ca pāraṃ pariyantaṃ gato.",
  "tika-s0201t:394_6": "Saha nighaṇḍunā ca keṭubhena cāti sanighaṇḍukeṭubhā, tesaṃ.",
  "tika-s0201t:394_7": "Nighaṇḍūti rukkhādīnaṃ vevacanappakāsakaṃ satthaṃ.",
  "tika-s0201t:394_8": "Keṭubhanti kiriyākappavikappo,",
  "tika-s0201t:394_9": "kavīnaṃ upakārāvahaṃ satthaṃ.",
  "tika-s0201t:394_10": "Saha akkharappabhedenāti sākkharappabhedā, tesaṃ,",
  "tika-s0201t:394_11": "sikkhāniruttisahitānanti attho.",
  "tika-s0201t:394_12": "Itihāsapañcamānanti āthabbaṇavedaṃ catutthaṃ katvā “itiha asa,",
  "tika-s0201t:394_13": "itiha asā”ti īdisavacanapaṭisaṃyutto purāṇakathāsaṅkhāto itihāso pañcamo etesanti itihāsapañcamā, tesaṃ.",
  "tika-s0201t:394_14": "Padaṃ tadavasesañca byākaraṇaṃ kāyati ajjheti vedeti cāti padako,",
  "tika-s0201t:394_15": "veyyākaraṇo.",
  "tika-s0201t:394_16": "Lokāyataṃ vuccati vitaṇḍasatthaṃ.",
  "tika-s0201t:394_17": "Mahāpurisānaṃ buddhādīnaṃ lakkhaṇadīpanagantho mahāpurisalakkhaṇaṃ.",
  "tika-s0201t:394_18": "Tesu anūno paripūrakārīti anavayo.",
  "tika-s0201t:395_0": "Manteti vede.",
  "tika-s0201t:395_1": "Yadipi vedo “manto, brahmaṃ,",
  "tika-s0201t:395_2": "kappo”ti tividho,",
  "tika-s0201t:395_3": "manto eva pana mūlavedo,",
  "tika-s0201t:395_4": "tadatthavivaraṇaṃ brahmaṃ,",
  "tika-s0201t:395_5": "tattha vuttanayena yaññakiriyāvidhānaṃ kappo.",
  "tika-s0201t:395_6": "Tena vuttaṃ “manteti vede”ti.",
  "tika-s0201t:395_7": "Paṇḍitāti paññāvanto.",
  "tika-s0201t:395_8": "Tathā hi te puthupaññātāya bahuṃ sahassadvisahassādiparimāṇaṃ ganthaṃ pākaṭaṃ katvā gaṇhanti uggaṇhanti,",
  "tika-s0201t:395_9": "javanapaññatāya lahuṃ sīghaṃ gaṇhanti,",
  "tika-s0201t:395_10": "tikkhapaññatāya suṭṭhu avirajjhantā upadhārenti,",
  "tika-s0201t:395_11": "satinepakkasampattiyā gahitañca nesaṃ na vinassati na sammussatīti.",
  "tika-s0201t:395_12": "Sabbampi sippanti aṭṭhārasavijjāṭṭhānādibhedaṃ sikkhitabbaṭṭhena sippanti saṅkhyaṃ gataṃ sabbaṃ bāhirakasatthaṃ",
  "tika-s0201t:395_13": "mokkhāvahasammatampi na mokkhaṃ āvahatīti āha “diṭṭhadhammasamparāyahita”nti.",
  "tika-s0201t:395_14": "Sampiṇḍitā hutvāti yathā mittā,",
  "tika-s0201t:395_15": "tathā piṇḍitavasena sannipatitā hutvā.",
  "tika-s0201t:395_16": "“Evaṃ gayhamāne ādinā virujjheyya,",
  "tika-s0201t:395_17": "evaṃ antenā”ti cintentā ñātuṃ icchitassa atthassa pubbenāparaṃ aviruddhaṃ nicchayaṃ gahetuṃ asakkontā na ādiṃ,",
  "tika-s0201t:395_18": "na antaṃ addasaṃsu.",
  "tika-s0201t:396_0": "Lomasānīti lomavantāni,",
  "tika-s0201t:396_1": "ghanakesamassuvānīti attho.",
  "tika-s0201t:396_2": "Kesāpi hi lomaggahaṇena gayhanti yathā “lomanakhaṃ phusitvā suddhi kātabbā”ti.",
  "tika-s0201t:396_3": "Kaṇṇaṃ viyāti kaṇṇaṃ, paññā,",
  "tika-s0201t:396_4": "tāya sutvā kātabbakiccasādhanato vuttaṃ “kaṇṇavāti paññavā”ti.",
  "tika-s0201t:397_0": "Yasmā sattānaṃ gacchante gacchante kāle āyuvaṇṇādiparikkhayo hoti,",
  "tika-s0201t:397_1": "tasmā taṃ kālena kataṃ viya katvā vuttaṃ “nesaṃ āyu…pe…",
  "tika-s0201t:397_2": "khādatīti vuccatī”ti.",
  "tika-s0201t:398_0": "Abhiññāyāti kusalādibhedaṃ khandhādibhedañca desetabbaṃ dhammaṃ,",
  "tika-s0201t:398_1": "veneyyānañca āsayānusayacariyāvimuttiādibhedaṃ,",
  "tika-s0201t:398_2": "tassa ca nesaṃ desetabbappakāraṃ yāthāvato abhijānitvā.",
  "tika-s0201t:398_3": "Dhammaṃ desemīti diṭṭhadhammikasamparāyikanibbānahitāvahaṃ saddhammaṃ kathayāmi.",
  "tika-s0201t:398_4": "No anabhiññāyāti yathā bāhirakā asammāsambuddhattā vuttavidhiṃ ajānantāyaṃ kiñci takkapariyāhataṃ vīmaṃsānucaritaṃ sayaṃpaṭibhānaṃ kathenti,",
  "tika-s0201t:398_5": "evaṃ na desemīti attho.",
  "tika-s0201t:398_6": "Sanidānanti sakāraṇaṃ,",
  "tika-s0201t:398_7": "veneyyānaṃ ajjhāsayavasena vā pucchāya vā aṭṭhuppattiyā vā sanimittaṃ hetuudāharaṇasahitañcāti attho.",
  "tika-s0201t:398_8": "Sappāṭihāriyanti sanissaraṇaṃ sappaṭiharaṇaṃ,",
  "tika-s0201t:398_9": "paccanīkapaṭiharaṇena sappāṭihāriyameva katvā desemīti attho.",
  "tika-s0201t:398_10": "Apare pana “yathārahaṃ iddhiādesanānusāsanipāṭihāriyasahita”nti vadanti,",
  "tika-s0201t:398_11": "anusāsanipāṭihāriyahitā pana desanā natthīti.",
  "tika-s0201t:398_12": "Hitūpadesanā ovādo,",
  "tika-s0201t:398_13": "sā eva anusāsanī.",
  "tika-s0201t:398_14": "Anotiṇṇavatthuvisayo vā ovādo,",
  "tika-s0201t:398_15": "otiṇṇavatthuvisayā anusāsanī.",
  "tika-s0201t:398_16": "Paṭhamūpadeso vā ovādo,",
  "tika-s0201t:398_17": "itarā anusāsanī.",
  "tika-s0201t:398_18": "Alañca panāti yuttameva.",
  "tika-s0201t:398_19": "Niṭṭhamagamāsīti atthasiddhiṃ gatā.",
  "tika-s0201t:399_0": "Tathāgatavāraaṭṭhamanayavaṇṇanā niṭṭhitā.",
  "tika-s0201t:400_0": "Ayaṃ tāvettha aṭṭhakathāya līnatthavaṇṇanā.",
  "tika-s0201t:401_0": "Nettinayavaṇṇanā",
  "tika-s0201t:402_0": "Idāni pakaraṇanayena pāḷiyā atthavaṇṇanaṃ karissāma.",
  "tika-s0201t:402_1": "Sā panāyaṃ atthavaṇṇanā yasmā desanāya samuṭṭhānapayojanabhājanesu piṇḍatthesu ca niddhāritesu sutarā hoti suviññeyyā ca,",
  "tika-s0201t:402_2": "tasmā suttadesanāya samuṭṭhānādīni paṭhamaṃ niddhārayissāma.",
  "tika-s0201t:402_3": "Tattha samuṭṭhānaṃ tāva pariyattiṃ nissāya mānuppādo,",
  "tika-s0201t:402_4": "payojanaṃmānamaddanaṃ.",
  "tika-s0201t:402_5": "Vuttañhi aṭṭhakathāyaṃ “sutapariyattiṃ…pe…",
  "tika-s0201t:402_6": "ārabhī”ti.",
  "tika-s0201t:402_7": "Apica veneyyānaṃ pathavīādibhūtādibhedabhinne sakkāye puthujjanassa sekkhādiariyassa ca saddhiṃ hetunā",
  "tika-s0201t:402_8": "maññanāmaññanavasena pavattivibhāgānavabodho samuṭṭhānaṃ,",
  "tika-s0201t:402_9": "yathāvuttavibhāgāvabodho payojanaṃ,",
  "tika-s0201t:402_10": "veneyyānañhi vuttappakāre visaye yathāvuttānaṃ puggalānaṃ saddhiṃ hetunā maññanāmaññanavasena pavattivibhāgāvabodho payojanaṃ.",
  "tika-s0201t:403_0": "Apica samuṭṭhānaṃ nāma desanānidānaṃ.",
  "tika-s0201t:403_1": "Taṃ sādhāraṇaṃ asādhāraṇanti duvidhaṃ.",
  "tika-s0201t:403_2": "Tattha sādhāraṇampi ajjhattikabāhirabhedato duvidhaṃ.",
  "tika-s0201t:403_3": "Tattha sādhāraṇaṃ ajjhattikasamuṭṭhānaṃ nāma lokanāthassa mahākaruṇā.",
  "tika-s0201t:403_4": "Tāya hi samussāhitassa bhagavato veneyyānaṃ dhammadesanāya cittaṃ udapādi.",
  "tika-s0201t:403_5": "Taṃ sandhāya vuttaṃ “sattesu ca kāruññataṃ paṭicca buddhacakkhunā lokaṃ volokesī”tiādi.",
  "tika-s0201t:403_6": "Ettha ca hetāvatthāyapi mahākaruṇāya saṅgaho daṭṭhabbo yāvadeva saṃsāramahoghato saddhammadesanāhatthadānehi sattasantāraṇatthaṃ taduppattito.",
  "tika-s0201t:403_7": "Yathā ca mahākaruṇā,",
  "tika-s0201t:403_8": "evaṃ sabbaññutaññāṇaṃ dasabalañāṇādīni ca desanāya abbhantarasamuṭṭhānabhāve vattabbāni.",
  "tika-s0201t:403_9": "Sabbampi hi ñeyyadhammaṃ,",
  "tika-s0201t:403_10": "tesaṃ desetabbappakāraṃ,",
  "tika-s0201t:403_11": "sattānañca āsayānusayādiṃ yāthāvato jānanto bhagavā ṭhānāṭṭhānādīsu kosallena veneyyajjhāsayānurūpaṃ vicittanayadesanaṃ pavattesīti.",
  "tika-s0201t:403_12": "Bāhiraṃ pana sādhāraṇaṃ samuṭṭhānaṃ dasasahassabrahmaparivāritassa sahampatimahābrahmuno ajjhesanaṃ.",
  "tika-s0201t:403_13": "Tadajjhesanuttarakālañhi dhammagambhīratāpaccavekkhaṇājanitaṃ appossukkataṃ paṭippassambhetvā dhammassāmī dhammadesanāya ussāhajāto ahosi.",
  "tika-s0201t:403_14": "Asādhāraṇampi ambhantarabāhirabhedato duvidhameva.",
  "tika-s0201t:403_15": "Tattha abbhantaraṃ yāya mahākaruṇāya yena ca desanāñāṇena idaṃ suttaṃ pavattitaṃ,",
  "tika-s0201t:403_16": "tadubhayaṃ veditabbaṃ.",
  "tika-s0201t:403_17": "Bāhiraṃ pana pañcasatānaṃ brāhmaṇajātikānaṃ bhikkhūnaṃ pariyattiṃ nissāya mānuppādanaṃ,",
  "tika-s0201t:403_18": "vuttameva taṃ aṭṭhakathāyaṃ.",
  "tika-s0201t:404_0": "Payojanampi sādhāraṇaṃ asādhāraṇanti duvidhaṃ.",
  "tika-s0201t:404_1": "Tattha sādhāraṇaṃ anukkamena yāva anupādāparinibbānaṃ vimuttirasattā bhagavato desanāya.",
  "tika-s0201t:404_2": "Tenevāha “etadatthā tathā,",
  "tika-s0201t:404_3": "etadatthā mantanā”tiādi.",
  "tika-s0201t:404_4": "Eteneva ca saṃsāracakkanivatti saddhammacakkappavatti sassatādimicchāvādanirākaraṇaṃ sammāvādapurekkhāro",
  "tika-s0201t:404_5": "akusalamūlasamūhananaṃ kusalamūlasaṃropanaṃ apāyadvārapidahanaṃ saggamokkhadvāravivaraṇaṃ pariyuṭṭhānavūpasamanaṃ",
  "tika-s0201t:404_6": "anusayasamugghātanaṃ “mutto mocessāmī”ti purimapaṭiññāavisaṃvādanaṃ tappaṭipakkhamāramanorathavisaṃvādanaṃ",
  "tika-s0201t:404_7": "titthiyadhammanimmathanaṃ buddhadhammapatiṭṭhāpananti evamādīnampi payojanānaṃ saṅgaho daṭṭhabbo.",
  "tika-s0201t:404_8": "Asādhāraṇaṃ pana tesaṃ bhikkhūnaṃ mānamaddanaṃ.",
  "tika-s0201t:404_9": "Vuttañcetaṃ aṭṭhakathāyaṃ “desanākusalo bhagavā mānabhañjanatthaṃ ‘sabbadhammamūlapariyāya’nti desanaṃ ārabhī”ti.",
  "tika-s0201t:404_10": "Ubhayampetaṃ bāhiyameva.",
  "tika-s0201t:404_11": "Sace pana veneyyasantānagatampi desanābalasiddhisaṅkhātaṃ payojanaṃ adhippāyasamijjhanabhāvato yathādhippetatthasiddhiyā",
  "tika-s0201t:404_12": "yathākāruṇikassa bhagavatopi payojanamevāti gaṇheyya,",
  "tika-s0201t:404_13": "iminā pariyāyenassa abbhantaratāpi veditabbā.",
  "tika-s0201t:405_0": "Apica veneyyānaṃ pathavīādibhūtādivibhāgabhinne sakkāye puthujjanassa sekkhādiariyassa ca saddhiṃ hetunā",
  "tika-s0201t:405_1": "maññanāmaññanavasena pavattivibhāgānavabodho samuṭṭhānaṃ,",
  "tika-s0201t:405_2": "imassa suttassa yathāvuttavibhāgāvabodho payojananti vuttovāyamattho.",
  "tika-s0201t:405_3": "Veneyyānañhi vuttappakāre visaye yathāvuttānaṃ puggalānaṃ saddhiṃ hetunā maññanāmaññanānaṃ vasena pavattivibhāgāvabodho",
  "tika-s0201t:405_4": "imaṃ desanaṃ payojeti “tannipphādanaparāyaṃ desanā”ti katvā.",
  "tika-s0201t:405_5": "Yañhi desanāya sādhetabbaṃ phalaṃ,",
  "tika-s0201t:405_6": "taṃ ākaṅkhitabbattā desakaṃ desanāya payojetīti payojananti vuccati.",
  "tika-s0201t:405_7": "Tathā veneyyānaṃ sabbaso ekadesato ca maññanānaṃ appahānaṃ,",
  "tika-s0201t:405_8": "tattha ca ādīnavādassanaṃ,",
  "tika-s0201t:405_9": "niraṅkusānaṃ maññanānaṃ anekākāravohārassa sakkāye pavattivisesassa ajānanaṃ,",
  "tika-s0201t:405_10": "tattha ca pahīnamaññanānaṃ paṭipattiyā ajānanaṃ,",
  "tika-s0201t:405_11": "taṇhāmukhena paccayākārassa ca anavabodhoti evamādīni ca payojanāni idha veditabbāni.",
  "tika-s0201t:406_0": "Bhūmittayapariyāpannesu asaṅkhātadhammavippakatapariññādikiccasaṅkhātadhammānaṃ sammāsambuddhassa ca",
  "tika-s0201t:406_1": "paṭipattiṃ ajānantā asaddhammassavanadhāraṇaparicayamanasikāraparā saddhammassavana-",
  "tika-s0201t:406_2": "dhāraṇaparicayapaṭivedhavimukhā ca veneyyā imissā desanāya bhājanaṃ.",
  "tika-s0201t:406_3": "Piṇḍatthā pana “assutavā”tiādinā ayonisomanasikārabahulīkāro akusalamūla-",
  "tika-s0201t:406_4": "samāyogo olīyanātidhāvanāpariggaho upāyavinibaddhānubrūhanā micchābhinivesasamannāgamo avijjātaṇhā-",
  "tika-s0201t:406_5": "parisuddhi vaṭṭattayānuparamo āsavoghayogaganthāgatitaṇhuppādupādānāviyogo cetokhila-",
  "tika-s0201t:406_6": "cetovinibaddhaabhinandana-",
  "tika-s0201t:406_7": "nīvaraṇasaṅgānatikkamo vivādamūlāpariccāgo anusayānupacchedo micchattānativattanaṃ taṇhāmūladhammasannissayatā akusalakammapathānuyogo sabbakilesa-",
  "tika-s0201t:406_8": "pariḷāhasāraddhakāyacittatāti evamādayo dīpitā honti.",
  "tika-s0201t:406_9": "“Pathaviṃ pathavito sañjānātī”tiādinā taṇhāvicaritaniddeso mānajappanā vipariyesābhiniveso saṃkileso",
  "tika-s0201t:406_10": "sakkāyapariggaho bālalakkhaṇāpadeso vaṅkattayavibhāvanānuyogo bahukārapaṭipakkhadīpanā tividhanissayasaṃsūcanā",
  "tika-s0201t:406_11": "āsavakkhayakathananti evamādayo dīpitā honti.",
  "tika-s0201t:407_0": "Soḷasahāravaṇṇanā",
  "tika-s0201t:408_0": "1. Desanāhāravaṇṇanā",
  "tika-s0201t:409_0": "Tattha ye upādānakkhandhadhamme upādāya pathavīādibhūtādibhedā paññatti,",
  "tika-s0201t:409_1": "te paññattipaṭipādanabhāvena jātijarāmaraṇavisesanadukkhapariyāyena ca vuttā taṇhāvajjā tebhūmakadhammā dukkhasaccaṃ.",
  "tika-s0201t:409_2": "Maññanābhinandananandīpariyāyehi vuttā taṇhā samudayasaccaṃ.",
  "tika-s0201t:409_3": "Ayaṃ tāva suttantanayo.",
  "tika-s0201t:409_4": "Abhidhammanaye pana yathāvuttataṇhāya saddhiṃ “assutavā”tiādinā dīpitā avijjādayo,",
  "tika-s0201t:409_5": "maññanāpariyāyena gahitā mānadiṭṭhiyo,",
  "tika-s0201t:409_6": "bhavapadena gahito kammabhavo cāti sabbepi kilesābhisaṅkhārā samudayasaccaṃ.",
  "tika-s0201t:409_7": "Ubhinnaṃ appavatti nirodhasaccaṃ.",
  "tika-s0201t:409_8": "Ariyadhammaggahaṇena,",
  "tika-s0201t:409_9": "pariññābhikkhusekkhābhiññāgahaṇehi,",
  "tika-s0201t:409_10": "rāgādikhayavacanehi,",
  "tika-s0201t:409_11": "sammāsambodhigahaṇena ca maggasaccaṃ.",
  "tika-s0201t:409_12": "Keci pana taṇhākkhayādivacanehi nirodhasaccaṃ uddharanti,",
  "tika-s0201t:409_13": "taṃ aṭṭhakathāya virujjhati tattha taṇhākkhayādīnaṃ maggakiccabhāvassa uddhaṭattā.",
  "tika-s0201t:410_0": "Tattha samudayena assādo,",
  "tika-s0201t:410_1": "dukkhena ādīnavo,",
  "tika-s0201t:410_2": "magganirodhehi nissaraṇaṃ,",
  "tika-s0201t:410_3": "tesaṃ bhikkhūnaṃ mānabhañjanaṃ phalaṃ,",
  "tika-s0201t:410_4": "tathā “yathāvuttavibhāgāvabodho”tiādinā vuttaṃ payojanañca.",
  "tika-s0201t:410_5": "Tassa nipphattikāraṇattā desanāya vicittatā catunnaṃ puggalānaṃ yāthāvato sabhāvūpadhāraṇañca upāyo,",
  "tika-s0201t:410_6": "pathavīādīsu puthujjanādīnaṃ pavattidassanāpadesena pathavīādayo ekantato parijānitabbā,",
  "tika-s0201t:410_7": "maññanā ca pahātabbāti ayamettha bhagavato āṇattīti.",
  "tika-s0201t:410_8": "Ayaṃ desanāhāro.",
  "tika-s0201t:411_0": "2. Vicayahāravaṇṇanā",
  "tika-s0201t:412_0": "Maññanānaṃ sakkāyassa avisesahetubhāvato,",
  "tika-s0201t:412_1": "kassacipi tattha asesitabbato ca sabbagahaṇaṃ,",
  "tika-s0201t:412_2": "sabhāvadhāraṇato nissattanijjīvato ca dhammaggahaṇaṃ,",
  "tika-s0201t:412_3": "patiṭṭhābhāvato āveṇikahetubhāvato ca mūlaggahaṇaṃ,",
  "tika-s0201t:412_4": "kāraṇabhāvato desanatthasambhavato ca pariyāyaggahaṇaṃ,",
  "tika-s0201t:412_5": "sammukhabhāvato sampadānatthasambhavato ca “vo”ti vacanaṃ,",
  "tika-s0201t:412_6": "tathārūpaguṇayogato abhimukhīkaraṇato ca “bhikkhave”ti ālapanaṃ.",
  "tika-s0201t:412_7": "Desetuṃ samatthabhāvato tesaṃ satuppādanatthañca “desessāmī”ti paṭijānanaṃ,",
  "tika-s0201t:412_8": "desetabbatāya paṭiññātabhāvato,",
  "tika-s0201t:412_9": "yathāpaṭiññañca desanato “ta”nti paccāmasanaṃ,",
  "tika-s0201t:412_10": "sotabbabhāvato,",
  "tika-s0201t:412_11": "savanatthassa ca ekantena nipphādanato “suṇāthā”ti vuttaṃ.",
  "tika-s0201t:412_12": "Sakkātabbato,",
  "tika-s0201t:412_13": "sakkaccakiriyāya eva ca tadatthasiddhito “sādhuka”nti vuttaṃ.",
  "tika-s0201t:412_14": "Dhammassa manasikaraṇīyato tadadhīnattā ca sabbasampattīnaṃ “manasi karothā”ti vuttaṃ yathāpariññātāya",
  "tika-s0201t:412_15": "desanāya paribyattabhāvato vitthāratthasambhavato ca “bhāsissāmī”ti vuttaṃ.",
  "tika-s0201t:412_16": "Bhagavato sadevakena lokena sirasā sampaṭicchitabbavacanattā,",
  "tika-s0201t:412_17": "tassa ca yathādhippetatthasādhanato “eva”nti vuttaṃ.",
  "tika-s0201t:412_18": "Satthu uttamagāravaṭṭhānabhāvato,",
  "tika-s0201t:412_19": "tattha ca gāravassa uḷārapuññabhāvato “bhante”ti vuttaṃ.",
  "tika-s0201t:412_20": "Bhikkhūnaṃ tathākiriyāya nicchitabhāvato vacanālaṅkārato ca “kho”ti vuttaṃ.",
  "tika-s0201t:412_21": "Savanassa paṭijānitabbato,",
  "tika-s0201t:412_22": "tathā tehi paṭipannattā ca “paccassosu”nti vuttaṃ paccakkhabhāvato,",
  "tika-s0201t:412_23": "sakalassapi ekajjhaṃ karaṇato “eta”nti vuttaṃ.",
  "tika-s0201t:413_0": "Vuccamānassa puggalassa lokapariyāpannattā lokādhārattā ca lokaṃ upādāya “idhā”ti vuttaṃ.",
  "tika-s0201t:413_1": "Paṭivedhabāhusaccābhāvato pariyattibāhusaccābhāvato ca “assutavā”ti vuttaṃ. Puthūsu,",
  "tika-s0201t:413_2": "puthu vā janabhāvato “puthujjano”ti vuttaṃ.",
  "tika-s0201t:413_3": "Anariyadhammavirahato ariyadhammasamannāgamato ca “ariyāna”nti vuttaṃ.",
  "tika-s0201t:413_4": "Ariyabhāvakarāya paṭipattiyā abhāvato,",
  "tika-s0201t:413_5": "tattha kosalladamathābhāvato “ariyānaṃ adassāvī”tiādi vuttaṃ.",
  "tika-s0201t:413_6": "Asantadhammassavanato santadhammasamannāgamato sabbhi pāsaṃsiyato ca “sappurisāna”nti vuttaṃ.",
  "tika-s0201t:413_7": "Sappurisabhāvakarāya paṭipattiyā abhāvato,",
  "tika-s0201t:413_8": "tattha ca kosalladamathābhāvato “sappurisānaṃ adassāvī”tiādi vuttaṃ.",
  "tika-s0201t:413_9": "Pathavīvatthukānaṃ maññanānaṃ,",
  "tika-s0201t:413_10": "upari vuccamānānañcamaññanānaṃ mūlakattā papañcasaṅkhānaṃ “pathaviṃ pathavito sañjānātī”ti vuttaṃ.",
  "tika-s0201t:413_11": "Andhaputhujjanassa ahaṃkāra-",
  "tika-s0201t:413_12": "mamaṃkārānaṃ katthacipi appahīnattā “pathaviṃ maññatī”tiādi vuttaṃ.",
  "tika-s0201t:414_0": "Pubbe aggahitattā,",
  "tika-s0201t:414_1": "sāmaññato ca gayhamānattā,",
  "tika-s0201t:414_2": "puggalassa pathavīādiārammaṇasabhāgatāya labbhamānattā ca “yopī”ti vuttaṃ.",
  "tika-s0201t:414_3": "“Yo”ti aniyamena gahitassa niyametabbato paṭiniddisitabbato ca;",
  "tika-s0201t:414_4": "“so”ti vuttaṃ sātisayaṃ saṃsāre bhayassa ikkhanato kilesabhedanasambhavato ca “bhikkhū”ti vuttaṃ.",
  "tika-s0201t:414_5": "Sikkhāhi samannāgamato sekkhadhammapaṭilābhato ca “sekkho”ti vuttaṃ.",
  "tika-s0201t:414_6": "Manasā laddhabbassa arahattassa anadhigatattā adhigamanīyato ca “appattamānaso”ti vuttaṃ.",
  "tika-s0201t:414_7": "Aparena anuttaraṇīyato,",
  "tika-s0201t:414_8": "paraṃ anucchavikabhāvena uttaritvā ṭhitattā ca “anuttara”nti vuttaṃ.",
  "tika-s0201t:414_9": "Yogena bhāvanāya kāmayogādito ca khemaṃ sivaṃ anupaddavanti “yogakkhema”nti vuttaṃ.",
  "tika-s0201t:414_10": "Chandappavattiyā ussukkāpattiyā ca “patthayamāno”ti vuttaṃ.",
  "tika-s0201t:414_11": "Tadatthassa sabbaso sabbairiyāpathavihārassa samathavipassanāvihārassa dibbavihārassa ca vasena “viharatī”ti vuttaṃ.",
  "tika-s0201t:414_12": "Sekkhassa sabbaso abhiññeyyabhāvañceva pariññeyyabhāvañca ñāṇena abhibhavitvā jānanato “abhijānātī”ti vuttaṃ.",
  "tika-s0201t:414_13": "Sekkhassa sabbaso appahīnamaññanatāya abhāvato “mā maññī”ti vuttaṃ.",
  "tika-s0201t:414_14": "Sesaṃ vuttanayānusārena veditabbaṃ.",
  "tika-s0201t:414_15": "Iminā nayena ito paraṃ sabbapadesu vinicchayo kātabbo.",
  "tika-s0201t:414_16": "Sakkā hi aṭṭhakathaṃ tassā līnatthavaṇṇanañca anugantvā ayamattho viññūhi vibhāvetunti ativitthārabhayena na vitthārayimha.",
  "tika-s0201t:414_17": "Iti anupadavicayato vicayo hāro.",
  "tika-s0201t:415_0": "3. Yuttihāravaṇṇanā",
  "tika-s0201t:416_0": "Sakkāyassa sabbamaññanānaṃ mūlabhāvo yujjati parikappamattakattā lokavicittassa.",
  "tika-s0201t:416_1": "Byāhusaccadvayarahitassa andhaputhujjanabhāvo yujjati puthukilesābhisaṅkhārajananādisabhāvattā.",
  "tika-s0201t:416_2": "Yathāvuttaputhujjanassa vā vuttappakārabāhusaccābhāvo yujjati tasmiṃ sati sabbhāvato.",
  "tika-s0201t:416_3": "Tattha assutavato puthujjanassa ariyānaṃ sappurisānañca adassāvitādi yujjati ariyakaradhammānaṃ ariyabhāvassa",
  "tika-s0201t:416_4": "ca tena adiṭṭhattā appaṭipannattā ca tathā tassa pathaviyā “ahaṃ pathavī,",
  "tika-s0201t:416_5": "mama pathavī,",
  "tika-s0201t:416_6": "paro pathavī”ti sañjānanaṃ yujjati ahaṃkāramamaṃkārānaṃ sabbena sabbaṃ appahīnattā.",
  "tika-s0201t:416_7": "Tathā sañjānato cassa pathaviṃ kammādikaraṇādivasena gahetvā nānappakārato maññanāpavatti yujjati saññānidānattā papañcasaṅkhānaṃ.",
  "tika-s0201t:416_8": "Yo maññati,",
  "tika-s0201t:416_9": "tassa apariññātavatthukatā yujjati pariññāya vinā maññanāpahānābhāvato.",
  "tika-s0201t:416_10": "“Āpaṃ āpato sañjānātī”tiādīsupi eseva nayo.",
  "tika-s0201t:416_11": "Apariyositasikkhassa appattamānasatā yujjati katakiccatābhāvato.",
  "tika-s0201t:416_12": "Sekkhassa sato yogakkhemapatthanā yujjati tadadhimuttabhāvato.",
  "tika-s0201t:416_13": "Tathā tassa pathaviyā abhijānanā yujjati pariññāpahānesu mattaso kāribhāvato.",
  "tika-s0201t:416_14": "Tato eva cassa “mā maññī”ti vattabbatā yujjati vatthupariññāya viya maññanāpahānassapi vippakatabhāvato.",
  "tika-s0201t:416_15": "Sekkhassa pathaviyā pariññeyyatā yujjati pariññātuṃ sakkuṇeyyattā sabbaso apariññātattā ca.",
  "tika-s0201t:416_16": "“Āpaṃ āpato”tiādīsupi eseva nayo.",
  "tika-s0201t:416_17": "Arahattādiyuttassa pathaviyādīnaṃ abhijānanā maññanābhāvo ca yujjati saṅkhātadhammattā,",
  "tika-s0201t:416_18": "sabbaso kilesānaṃ pahīnattā,",
  "tika-s0201t:416_19": "tato eva cassa vītarāgādibhāvo tato sammadeva ca paṭiccasamuppādassa paṭividdhatāti.",
  "tika-s0201t:416_20": "Ayaṃ yuttihāro.",
  "tika-s0201t:417_0": "4. Padaṭṭhānahāravaṇṇanā",
  "tika-s0201t:418_0": "Kissopi maññanā sakkāyassa padaṭṭhānaṃ,",
  "tika-s0201t:418_1": "maññanānaṃ ayonisomanasikāro padaṭṭhānaṃ,",
  "tika-s0201t:418_2": "sutadvayaviraho andhaputhujjanabhāvassa padaṭṭhānaṃ,",
  "tika-s0201t:418_3": "so ariyānaṃ adassāvitāya padaṭṭhānaṃ,",
  "tika-s0201t:418_4": "sā ariyadhammassa akovidatāya padaṭṭhānaṃ,",
  "tika-s0201t:418_5": "sā ariyadhamme avinītatāya padaṭṭhānaṃ.",
  "tika-s0201t:418_6": "“Sappurisānaṃ adassāvī”ti etthāpi eseva nayo.",
  "tika-s0201t:418_7": "Saññāvipallāso maññanānaṃ padaṭṭhānaṃ.",
  "tika-s0201t:418_8": "Saññānidānā hi papañcasaṅkhāti.",
  "tika-s0201t:418_9": "Maññanāsu ca taṇhāmaññanā itaramaññanānaṃ padaṭṭhānaṃ “taṇhāgatānaṃ paritassitavipphandita”nti,",
  "tika-s0201t:418_10": "“taṇhāpaccayā upādāna”nti ca vacanato,",
  "tika-s0201t:418_11": "taṇhāgatasseva ca “seyyohamasmi”ntiādinā mānajappanāsabbhāvatā.",
  "tika-s0201t:418_12": "Sabbāpi vā maññanā sabbāsaṃ maññanānaṃ padaṭṭhānaṃ.",
  "tika-s0201t:418_13": "“Upādānapaccayā taṇhā”ti hi vacanato diṭṭhipi taṇhāya padaṭṭhānaṃ.",
  "tika-s0201t:418_14": "“Ahamasmi brahmā mahābrahmā”ti ādivacanato mānopi diṭṭhiyā padaṭṭhānaṃ.",
  "tika-s0201t:418_15": "Tathā “asmīti sati itthaṃsmīti hoti,",
  "tika-s0201t:418_16": "evaṃsmīti hoti,",
  "tika-s0201t:418_17": "aññathāsmīti hotī”tiādivacanato mānassapi taṇhāya padaṭṭhānatā labbhateva.",
  "tika-s0201t:418_18": "Sekkhā dhammā sappadesato maññanāpahānassa padaṭṭhānaṃ.",
  "tika-s0201t:418_19": "Asekkhā nippadesato maññanāpahānassa padaṭṭhānaṃ.",
  "tika-s0201t:418_20": "Kammabhavo ca jātiyā padaṭṭhānaṃ.",
  "tika-s0201t:418_21": "Jāti jarāmaraṇassa padaṭṭhānaṃ.",
  "tika-s0201t:418_22": "Paccayākārassa yathābhūtāvabodho sammāsambodhiyā padaṭṭhānanti.",
  "tika-s0201t:418_23": "Ayaṃ padaṭṭhāno hāro.",
  "tika-s0201t:419_0": "5. Lakkhaṇahāravaṇṇanā",
  "tika-s0201t:420_0": "“Sabbadhammamūlapariyāya”nti ettha mūlaggahaṇena mūlapariyāyaggahaṇena vā yathā taṇhāmānadiṭṭhiyo gayhanti,",
  "tika-s0201t:420_1": "evaṃ dosamohādīnampi sakkāyamūladhammānaṃ saṅgaho daṭṭhabbo sakkāyassa mūlabhāvena ekalakkhaṇattā.",
  "tika-s0201t:420_2": "“Assutavā”ti iminā yathā tassa puggalassa pariyattipaṭivedhasaddhammānaṃ abhāvo gayhati,",
  "tika-s0201t:420_3": "evaṃ paṭipattisaddhammassapi abhāvo gayhati saddhammabhāvena ekalakkhaṇattā.",
  "tika-s0201t:420_4": "Ariyānaṃ adassanakāmatādilakkhaṇā.",
  "tika-s0201t:420_5": "“Ariyadhammassa akovido”ti iminā ariyadhammādhigamassa vibandhabhūtaṃ aññāṇaṃ.",
  "tika-s0201t:420_6": "“Ariyadhamme avinīto”ti iminā ariyavinayābhāvo.",
  "tika-s0201t:420_7": "So panatthato ariyavinaye appaṭipatti eva vāti tīhipi padehi yathāvuttavisayā micchādiṭṭhi vicikicchā ca gahitāva honti.",
  "tika-s0201t:420_8": "Taggahaṇena ca sabbepi akusalā dhammā saṅgahitāva honti saṃkilesalakkhaṇena ekalakkhaṇattā.",
  "tika-s0201t:420_9": "“Sappurisānaṃ adassāvī”ti etthāpi eseva nayo.",
  "tika-s0201t:421_0": "“Pathaviṃ pathavito sañjānātī”ti idaṃ diṭṭhimaññanādīnaṃ saññāya kāraṇabhāvadassanaṃ.",
  "tika-s0201t:421_1": "Tattha yathā saññā,",
  "tika-s0201t:421_2": "evaṃ vitakkaphassāvijjāayonisomanasikārādayopi tāsaṃ kāraṇanti atthato tesampettha saṅgaho vutto hoti maññanānaṃ kāraṇabhāvena ekalakkhaṇattā.",
  "tika-s0201t:421_3": "“Maññatī”ti iminā maññanākiccena taṇhāmānadiṭṭhiyo gahitā tāsaṃ kilesasabhāvattā.",
  "tika-s0201t:421_4": "Taggahaṇeneva vicikicchādinampi saṅgaho daṭṭhabbo kilesalakkhaṇena ekalakkhaṇattā.",
  "tika-s0201t:421_5": "Tathā taṇhāya hetusabhāvattā taggahaṇeneva avasiṭṭhākusalahetūnaṃ saṅgaho daṭṭhabbo hetulakkhaṇena ekalakkhaṇattā.",
  "tika-s0201t:421_6": "Tathā taṇhādiṭṭhīnaṃ āsavādisabhāvattā taggahaṇeneva avasiṭṭhāsavoghayogaganthanīvaraṇādīnampi saṅgaho daṭṭhabbo āsavādisabhāvattā ekalakkhaṇattā.",
  "tika-s0201t:421_7": "Tathā “pathaviṃ maññatī”tiādinā pathavīādīnaṃ rūpasabhāvattā tabbisayānañca maññanānaṃ rūpavisayattā",
  "tika-s0201t:421_8": "taggahaṇeneva sakalarūpakkhandhavisayāpi maññanā dassitā honti rūpavisayalakkhaṇena āsaṃ ekalakkhaṇattā.",
  "tika-s0201t:421_9": "Evaṃ cakkhāyatanādivisayāpi maññanā niddhāretabbā.",
  "tika-s0201t:421_10": "“Apariññāta”nti pariññāpaṭikkhepena tappaṭibaddhakilesānaṃ pahānapaṭikkhepoti daṭṭhabbo maggakiccabhāvena pariññāpahānānaṃ ekalakkhaṇattā.",
  "tika-s0201t:421_11": "Iminā nayena sesesupi yathārahaṃ ekalakkhaṇā niddhāretabbāti.",
  "tika-s0201t:421_12": "Ayaṃ lakkhaṇo hāro.",
  "tika-s0201t:422_0": "6. Catubyūhahāravaṇṇanā",
  "tika-s0201t:423_0": "Pathavīādīsu vatthūsu byañjanacchāyāya atthaṃ gahetvā dhammagambhīrataṃ asallakkhetvā asaddhammassavanādinā",
  "tika-s0201t:423_1": "vañcitā hutvā saddhammassavanadhāraṇaparicayamanasikāravimukhā pathavīādīsu vatthūsu puthujjanasekkhāsekkhatathāgatānaṃ",
  "tika-s0201t:423_2": "paṭipattivisesaṃ ajānantā ca veneyyā imissā desanāya nidānaṃ.",
  "tika-s0201t:423_3": "Te “kathaṃ nu kho yathāvuttadosavinimuttā yathāvuttañca visesaṃ jānantā sammāpaṭipattiyā ubhayahitaparāyaṇā saveyyu”nti ayamettha bhagavato adhippāyo.",
  "tika-s0201t:423_4": "Padanibbacanaṃ niruttaṃ,",
  "tika-s0201t:423_5": "taṃ “eva”ntiādinidānapadānaṃ,",
  "tika-s0201t:423_6": "“sabbadhammamūlapariyāya”ntiādipāḷipadānañca aṭṭhakathāyaṃ,",
  "tika-s0201t:423_7": "tassā līnatthavaṇṇanāyañceva vuttanayena suviññeyyattā ativitthārabhayena na vitthārayimha.",
  "tika-s0201t:424_0": "Padapadatthadesanānikkhepasuttasandhivasena pañcavidhā sandhi.",
  "tika-s0201t:424_1": "Tattha padassa padantarena sambandho padasandhi,",
  "tika-s0201t:424_2": "tathā padatthassa padatthantarena sambandho padatthasandhi,",
  "tika-s0201t:424_3": "yo “kiriyākārakasambandho”ti vuccati.",
  "tika-s0201t:424_4": "Nānānusandhikassa suttassa taṃtaṃanusandhīhi sambandho,",
  "tika-s0201t:424_5": "ekānusandhikassa pana pubbāparasambandho desanāsandhi.",
  "tika-s0201t:424_6": "Yā aṭṭhakathāyaṃ “pucchānusandhi ajjhāsayānusandhi yathānusandhī”ti tidhā vibhattā.",
  "tika-s0201t:424_7": "Ajjhāsayo cettha attajjhāsayo parajjhāsayoti dvidhā veditabbo.",
  "tika-s0201t:424_8": "Yaṃ panettha vattabbaṃ,",
  "tika-s0201t:424_9": "taṃ heṭṭhā nidānavaṇṇanāyaṃ vuttameva.",
  "tika-s0201t:424_10": "Nikkhepasandhi catunnaṃ suttanikkhepānaṃ vasena veditabbo.",
  "tika-s0201t:424_11": "Suttasandhi idha paṭhamanikkhepavaseneva veditabbo.",
  "tika-s0201t:424_12": "Kasmā panettha mūlapariyāyasuttameva paṭhamaṃ nikkhittanti?",
  "tika-s0201t:424_13": "Nāyamanuyogo katthaci nappavattati,",
  "tika-s0201t:424_14": "apica yasmā maññanāmūlakaṃ sakkāyaṃ,",
  "tika-s0201t:424_15": "sabbamaññanā ca tattha eva anekabhedabhinnā pavattati,",
  "tika-s0201t:424_16": "na tassā savisayāya lesamattampi sāraṃ atthīti pathavīādivibhāgabhinnesu maññanāsu ca sātisayaṃ nibbedhavirāgasañjananī",
  "tika-s0201t:424_17": "upari sekkhāsekkhatathāgataguṇavibhāvanī ca ayaṃ desanā.",
  "tika-s0201t:424_18": "Suttantadesanā ca visesato diṭṭhiviniveṭhanakathā,",
  "tika-s0201t:424_19": "tasmā sanissayassa diṭṭhiggāhassa ādito asārabhāvadīpanaṃ upari ca sabbesaṃ ariyānaṃ guṇavisesavibhāvanamidaṃ suttaṃ paṭhamaṃ nikkhittaṃ.",
  "tika-s0201t:424_20": "Kiñca sakkāye maññanāmaññanāmukhena pavattinivattīsu ādīnavānisaṃsavibhāvanato sabbesaṃ puggalānaṃ paṭipattivibhāgato",
  "tika-s0201t:424_21": "ca idameva suttaṃ paṭhamaṃ nikkhittaṃ.",
  "tika-s0201t:425_0": "Yaṃ pana ekissā desanāya desanantarena saddhiṃ saṃsandanaṃ,",
  "tika-s0201t:425_1": "ayampi desanāsandhi,",
  "tika-s0201t:425_2": "sā evaṃ veditabbā.",
  "tika-s0201t:425_3": "“Assutavā puthujjano…pe…",
  "tika-s0201t:425_4": "nibbānaṃ abhinandatī”ti ayaṃ desanā. “Idha,",
  "tika-s0201t:425_5": "bhikkhave,",
  "tika-s0201t:425_6": "assutavā puthujjano…pe…",
  "tika-s0201t:425_7": "sappurisadhamme avinīto manasikaraṇīye dhamme nappajānāti,",
  "tika-s0201t:425_8": "amanasikaraṇīye ca dhamme nappajānāti,",
  "tika-s0201t:425_9": "so manasikaraṇīye dhamme appajānanto amanasikaraṇīye ca dhamme appajānanto ye dhammā na manasikaraṇīyā,",
  "tika-s0201t:425_10": "te dhamme manasi karoti…pe…",
  "tika-s0201t:425_11": "anuppanno vā kāmāsavo uppajjati,",
  "tika-s0201t:425_12": "uppanno vā kāmāsavo pavaḍḍhati.",
  "tika-s0201t:425_13": "Anuppanno vā bhavāsavo uppajjati,",
  "tika-s0201t:425_14": "uppanno vā bhavāsavo pavaḍḍhati,",
  "tika-s0201t:425_15": "anuppanno vā avijjāsavo uppajjati,",
  "tika-s0201t:425_16": "uppanno vā avijjāsavo pavaḍḍhatī”ti imāya desanāya saṃsandati.",
  "tika-s0201t:425_17": "Tathā “tassetaṃ pāṭikaṅkhaṃ subhanimittaṃ manasi karissati,",
  "tika-s0201t:425_18": "tassa subhanimittassa manasikārā rāgo cittaṃ anuddhaṃsessati,",
  "tika-s0201t:425_19": "so sarāgo sadoso samoho sāṅgaṇo saṃkiliṭṭhacitto kālaṃ karissatī”ti imāya desanāya saṃsandati.",
  "tika-s0201t:425_20": "Tathā “cakkhuñcāvuso paṭicca rūpe ca uppajjati cakkhuviññāṇaṃ,",
  "tika-s0201t:425_21": "tiṇṇaṃ saṅgati phasso,",
  "tika-s0201t:425_22": "phassapaccayā vedanā.",
  "tika-s0201t:425_23": "Yaṃ vedeti taṃ sañjānāti,",
  "tika-s0201t:425_24": "yaṃ sañjānāti taṃ vitakketi,",
  "tika-s0201t:425_25": "yaṃ vitakketi taṃ papañceti,",
  "tika-s0201t:425_26": "yaṃ papañceti tatonidānaṃ purisaṃ papañcasaññāsaṅkhā samudācarantī”ti imāya desanāya saṃsandati.",
  "tika-s0201t:425_27": "Tathā “idha,",
  "tika-s0201t:425_28": "bhikkhave,",
  "tika-s0201t:425_29": "asutavā puthujjano…pe…",
  "tika-s0201t:425_30": "sappurisadhamme avinīto rūpaṃ ‘etaṃ mama,",
  "tika-s0201t:425_31": "esohamasmi,",
  "tika-s0201t:425_32": "eso me attā’ti samanupassati.",
  "tika-s0201t:425_33": "Vedanaṃ…pe…,",
  "tika-s0201t:425_34": "saññaṃ…pe…,",
  "tika-s0201t:425_35": "saṅkhāre…pe…,",
  "tika-s0201t:425_36": "viññāṇaṃ ‘etaṃ mama,",
  "tika-s0201t:425_37": "esohamasmi,",
  "tika-s0201t:425_38": "eso me attā’ti samanupassati.",
  "tika-s0201t:425_39": "Yampi taṃ diṭṭhaṃ…pe…",
  "tika-s0201t:425_40": "yampi taṃ diṭṭhiṭṭhānaṃ,",
  "tika-s0201t:425_41": "so loko so attā so pecca bhavissāmi nicco dhuvo sassato avipariṇāmadhammo sassatisamaṃ tatheva ṭhassāmīti,",
  "tika-s0201t:425_42": "tampi ‘etaṃ mama,",
  "tika-s0201t:425_43": "esohamasmi,",
  "tika-s0201t:425_44": "eso me attā’ti samanupassatī”ti imāya desanāya saṃsandati.",
  "tika-s0201t:426_0": "“Yopi so,",
  "tika-s0201t:426_1": "bhikkhave,",
  "tika-s0201t:426_2": "bhikkhu…pe…",
  "tika-s0201t:426_3": "nibbānaṃ mābhinandī”ti ayaṃ desanā. “Idha,",
  "tika-s0201t:426_4": "devānaminda,",
  "tika-s0201t:426_5": "bhikkhuno sutaṃ hoti ‘sabbe dhammā nālaṃ abhinivesāyā’ti,",
  "tika-s0201t:426_6": "evañcetaṃ,",
  "tika-s0201t:426_7": "devānaminda,",
  "tika-s0201t:426_8": "bhikkhuno sutaṃ hoti ‘sabbe dhammā nālaṃ abhinivesāyā’ti,",
  "tika-s0201t:426_9": "so sabbaṃ dhammaṃ abhijānāti,",
  "tika-s0201t:426_10": "sabbaṃ dhammaṃ abhiññāya sabbaṃ dhammaṃ parijānāti,",
  "tika-s0201t:426_11": "sabbaṃ dhammaṃ pariññāya yaṃ kiñci vedanaṃ vedeti sukhaṃ vā dukkhaṃ vā adukkhamasukhaṃ vā,",
  "tika-s0201t:426_12": "so tāsu vedanāsu aniccānupassī viharati,",
  "tika-s0201t:426_13": "virāgānupassī viharati,",
  "tika-s0201t:426_14": "nirodhānupassī viharati,",
  "tika-s0201t:426_15": "paṭinissaggānupassī viharatī”ti imāya desanāya saṃsandati. “Yopi so,",
  "tika-s0201t:426_16": "bhikkhave,",
  "tika-s0201t:426_17": "bhikkhu arahaṃ…pe…",
  "tika-s0201t:426_18": "abhisambuddhoti vadāmī”ti ayaṃ desanā “sutavā ca kho,",
  "tika-s0201t:426_19": "bhikkhave,",
  "tika-s0201t:426_20": "ariyasāvako…pe…",
  "tika-s0201t:426_21": "sappurisadhamme suvinīto rūpaṃ ‘netaṃ mama,",
  "tika-s0201t:426_22": "nesohamasmi,",
  "tika-s0201t:426_23": "na meso attā’ti samanupassati,",
  "tika-s0201t:426_24": "vedanaṃ…pe…,",
  "tika-s0201t:426_25": "saññaṃ…pe…,",
  "tika-s0201t:426_26": "saṅkhāre…pe…,",
  "tika-s0201t:426_27": "viññāṇaṃ ‘netaṃ mama,",
  "tika-s0201t:426_28": "nesohamasmi,",
  "tika-s0201t:426_29": "na meso attā’ti samanupassati.",
  "tika-s0201t:426_30": "Yampi taṃ diṭṭhaṃ sutaṃ viññātaṃ pattaṃ pariyesitaṃ anuvicaritaṃ manasā,",
  "tika-s0201t:426_31": "tampi ‘netaṃ mama,",
  "tika-s0201t:426_32": "nesohamasmi,",
  "tika-s0201t:426_33": "na meso attā’ti samanupassati.",
  "tika-s0201t:426_34": "Yampi taṃ diṭṭhiṭṭhānaṃ,",
  "tika-s0201t:426_35": "so loko so attā so pecca bhavissāmi ‘nicco dhuvo sassato api pariṇāmadhammo sassatisamaṃ tatheva ṭhassāmī’ti,",
  "tika-s0201t:426_36": "tampi ‘netaṃ mama,",
  "tika-s0201t:426_37": "nesohamasmi,",
  "tika-s0201t:426_38": "na meso attā’ti samanupassati.",
  "tika-s0201t:426_39": "So evaṃ samanupassanto na paritassatī”ti evamādidesanāhi saṃsandatīti,",
  "tika-s0201t:426_40": "ayaṃ catubyūho hāro.",
  "tika-s0201t:427_0": "7. Āvattahāravaṇṇanā",
  "tika-s0201t:428_0": "“Assutavā puthujjano”ti iminā yonisomanasikārapaṭikkhepamukhena ayonisomanasikārapariggaho dīpito.",
  "tika-s0201t:428_1": "“Ariyānaṃ adassāvī”tiādinā sappurisūpanissayādipaṭikkhepamukhena asappurisūpanissayādipariggaho dīpito.",
  "tika-s0201t:428_2": "Tesu purimanayena āsayavipatti kittitā,",
  "tika-s0201t:428_3": "dutiyena payogavipatti.",
  "tika-s0201t:428_4": "Purimena cassa kilesavaṭṭaṃ,",
  "tika-s0201t:428_5": "tañca yato vipākavaṭṭanti sakalaṃ saṃsāracakkamāvattati.",
  "tika-s0201t:428_6": "“Pathaviṃ maññatī”tiādinā tattha tisso maññanā vuttā.",
  "tika-s0201t:428_7": "Tāsu taṇhāmaññanā “etaṃ mamā”ti taṇhāggāho,",
  "tika-s0201t:428_8": "mānamaññanā “esohamasmī”ti mānaggāho,",
  "tika-s0201t:428_9": "diṭṭhimaññanā “eso me attā”ti diṭṭhiggāho.",
  "tika-s0201t:428_10": "Tattha taṇhāggāhena “taṇhaṃ paṭiccapariyesanā”tiādikā nava taṇhāmūlakā dhammā āvattanti.",
  "tika-s0201t:428_11": "Mānaggāhena “seyyohamasmī”tiādikā nava mānavidhā āvattanti.",
  "tika-s0201t:428_12": "Diṭṭhiggāhena “rūpaṃ attato samanupassatī”tiādikā vīsativatthukā sakkāyadiṭṭhi āvattati.",
  "tika-s0201t:428_13": "Tīsu ca gāhesu yāya saññāya taṇhāggāhassa vikkhambhanā,",
  "tika-s0201t:428_14": "sā dukkhasaññā dukkhānupassanā.",
  "tika-s0201t:428_15": "Yāya saññāya mānaggāhassa vikkhambhanā,",
  "tika-s0201t:428_16": "sā aniccasaññā aniccānupassanā.",
  "tika-s0201t:428_17": "Yāya pana saññāya diṭṭhiggāhassa vikkhambhanā,",
  "tika-s0201t:428_18": "sā anattasaññā anattānupassanā.",
  "tika-s0201t:428_19": "Tattha paṭhamaggāhavisabhāgato appaṇihitavimokkhamukhaṃ āvattati,",
  "tika-s0201t:428_20": "dutiyaggāhavisabhāgato animittavimokkhamukhaṃ āvattati,",
  "tika-s0201t:428_21": "tatiyaggāhavisabhāgato suññatavimokkhamukhaṃ āvattati.",
  "tika-s0201t:429_0": "Sekkhaggahaṇena ariyāya sammādiṭṭhiyā saṅgaho,",
  "tika-s0201t:429_1": "tato ca paratoghosayonisomanasikārā dīpitā honti.",
  "tika-s0201t:429_2": "Paratoghosena ca sutavā ariyasāvakoti āvattati,",
  "tika-s0201t:429_3": "yonisomanasikārena nava yonisomanasikāramūlakā dhammā āvattanti,",
  "tika-s0201t:429_4": "catubbidhañca sampatticakkaṃ.",
  "tika-s0201t:429_5": "“Mā maññī”ti maññanānaṃ vippakatappahānatāgahaṇena ekaccāsavaparikkhayo dīpito hoti,",
  "tika-s0201t:429_6": "tena ca saddhāvimuttadiṭṭhippattakāyasakkhibhāvā āvattanti.",
  "tika-s0201t:429_7": "“Arahaṃ khīṇāsavo”tiādinā asekkhā sīlakkhandhādayo dassitā honti,",
  "tika-s0201t:429_8": "sīlakkhandhādipāripūriyā ca dasa nāthakaraṇā dhammā āvattanti.",
  "tika-s0201t:429_9": "“Na maññatī”ti maññanāpaṭikkhepena pañcasu upādānakkhandhesu “netaṃ mama,",
  "tika-s0201t:429_10": "nesohamasmi,",
  "tika-s0201t:429_11": "na meso attā”ti sammāpaṭipatti dassitā,",
  "tika-s0201t:429_12": "tāya ca sātisayā nikantipariyādānamānasamugghāṭanadiṭṭhiugghāṭanāni pakāsitānīti appaṇihitānimitta-",
  "tika-s0201t:429_13": "suññatavimokkhā āvattanti.",
  "tika-s0201t:430_0": "“Tathāgato”tiādinā sabbaññuguṇā vibhāvitāti tadavinābhāvato dasabala-",
  "tika-s0201t:430_1": "catuvesārajjaasādhāraṇañāṇaāveṇikabuddhadhammā āvattanti.",
  "tika-s0201t:430_2": "“Nandī dukkhassa mūla”ntiādinā saddhiṃ hetunā vaṭṭavivaṭṭaṃ kathitanti pavattinivattitadubhayahetuvibhāvanena cattāri ariyasaccāni āvattanti.",
  "tika-s0201t:430_3": "“Taṇhānaṃ khayā”tiādinā taṇhappahānāpadesena tadekaṭṭhabhāvato diyaḍḍhassa kilesasahassassa pahānaṃ āvattati.",
  "tika-s0201t:430_4": "“Sabbaso taṇhānaṃ khayā sammāsambodhiṃ abhisambuddho”ti ca vuttattā “nandī dukkhassa mūla”nti,",
  "tika-s0201t:430_5": "“iti viditvā”tiādinā vuttassa maññanābhāvahetubhūtassa paccayākāravedanassa sāvakehi asādhāraṇañāṇacārabhāvo dassito,",
  "tika-s0201t:430_6": "tena catuvīsatikoṭisatasahassasamāpattisañcāri bhagavato mahāvajirañāṇaṃ āvattatīti.",
  "tika-s0201t:430_7": "Ayaṃ āvatto hāro.",
  "tika-s0201t:431_0": "8. Vibhattihāravaṇṇanā",
  "tika-s0201t:432_0": "“Sabbadhammamūlapariyāya”nti ettha sabbadhammā nāma tebhūmakā dhammā sakkāyassa adhippetattā.",
  "tika-s0201t:432_1": "Tesaṃ maññanā padaṭṭhānaṃ papañcasaṅkhānimittattā lokavicittassa.",
  "tika-s0201t:432_2": "Tayime kusalā akusalā abyākatāti tividhā.",
  "tika-s0201t:432_3": "Tesu kusalānaṃ yonisomanasikārādi padaṭṭhānaṃ,",
  "tika-s0201t:432_4": "akusalānaṃ ayonisomanasikārādi,",
  "tika-s0201t:432_5": "abyākatānaṃ kammabhavaāvajjanabhūtarūpādi padaṭṭhānaṃ.",
  "tika-s0201t:432_6": "Tattha kusalā kāmāvacarādivasena bhūmito tividhā,",
  "tika-s0201t:432_7": "tathā abyākatā cittuppādasabhāvā,",
  "tika-s0201t:432_8": "acittuppādasabhāvā pana kāmāvacarāva tathā akusalā.",
  "tika-s0201t:432_9": "Pariyattipaṭipattipaṭivedhasutakiccābhāvena tividho assutavā.",
  "tika-s0201t:432_10": "Andhakalyāṇavibhāgena duvidho puthujjano.",
  "tika-s0201t:432_11": "Sammāsambuddhapaccekabuddhasāvakabhedena tividhā ariyā.",
  "tika-s0201t:432_12": "Maṃsacakkhudibbacakkhupaññācakkhūhi dassanābhāvena tividho adassāvī.",
  "tika-s0201t:432_13": "Maggaphalanibbānabhedena tividho,",
  "tika-s0201t:432_14": "navavidho vā ariyadhammo.",
  "tika-s0201t:432_15": "Savanadhāraṇaparicayamanasikārapaṭivedhavasena pañcavidhā ariyadhammassa kovidatā.",
  "tika-s0201t:432_16": "Tadabhāvato akovido.",
  "tika-s0201t:432_17": "Saṃvarapahānabhedena duvidho,",
  "tika-s0201t:432_18": "dasavidho vā ariyadhammavinayo,",
  "tika-s0201t:432_19": "tadabhāvato ariyadhamme avinīto.",
  "tika-s0201t:432_20": "Ettha padaṭṭhānavibhāgo heṭṭhā dassitoyeva.",
  "tika-s0201t:432_21": "“Sappurisānaṃ adassāvī”tiādīsupi eseva nayo.",
  "tika-s0201t:432_22": "“Pathaviṃ maññatī”tiādīsu maññanāvatthuvibhāgo pāḷiyaṃ āgatova,",
  "tika-s0201t:432_23": "tathā ajjhattikabāhirādiko ca antaravibhāgo.",
  "tika-s0201t:433_0": "Maññanā pana taṇhāmānadiṭṭhivasena saṅkhepato tividhā,",
  "tika-s0201t:433_1": "vitthārato pana taṇhāmaññanā tāva kāmataṇhādivasena aṭṭhasatavidhā,",
  "tika-s0201t:433_2": "tathā “asmīti sati itthaṃsmīti hotī”tiādinā.",
  "tika-s0201t:433_3": "Evaṃ mānamaññanāpi.",
  "tika-s0201t:433_4": "“Asmīti sati itthaṃsmīti hotī”tiādinā papañcattayaṃ uddiṭṭhaṃ niddiṭṭhañcāti.",
  "tika-s0201t:433_5": "Etena diṭṭhimaññanāyapi aṭṭhasatavidhatā vuttāti veditabbā.",
  "tika-s0201t:433_6": "Apica seyyassa “seyyohamasmī”tiādinā mānamaññanāya navavidhatā tadantarabhedena anekavidhatā ca veditabbā.",
  "tika-s0201t:433_7": "Ayañca attho hīnattikatthavaṇṇanāya vibhāvetabbo.",
  "tika-s0201t:433_8": "Diṭṭhimaññanāya pana brahmajāle āgatanayena dvāsaṭṭhividhatā tadantarabhedena anekavidhatā ca veditabbā.",
  "tika-s0201t:433_9": "“Apariññāta”nti ettha ñātapariññādivasena ceva rūpamukhādiabhinivesabhedādivasena ca pariññānaṃ anekavidhatā veditabbā.",
  "tika-s0201t:433_10": "Tathā aṭṭhamakādivasena sekkhavibhāgo paññāvimuttādivasena asekkhavibhāgo ca.",
  "tika-s0201t:433_11": "Ayamettha dhammavibhāgo.",
  "tika-s0201t:433_12": "Padaṭṭhānavibhāgo ca bhūmivibhāgo ca vuttanayānusārena veditabbāti.",
  "tika-s0201t:433_13": "Ayaṃ vibhattihāro.",
  "tika-s0201t:434_0": "9. Parivattahāravaṇṇanā",
  "tika-s0201t:435_0": "“Sabbadhammamūlapariyāya”nti ettha “sabbadhammā”ti pañcupādānakkhandhā gahitā,",
  "tika-s0201t:435_1": "tesaṃ mūlakāraṇanti ca taṇhāmānadiṭṭhiyo.",
  "tika-s0201t:435_2": "Tathā assutavā puthujjano…pe…",
  "tika-s0201t:435_3": "sappurisadhamme avinītoti.",
  "tika-s0201t:435_4": "Yāvakīvañca pañcasu upādānakkhandhesu subhato sukhato niccato attato samanupassanavasena “etaṃ mama,",
  "tika-s0201t:435_5": "esohamasmi,",
  "tika-s0201t:435_6": "eso me attā”ti taṇhāmānadiṭṭhigāhā na samucchijjanti,",
  "tika-s0201t:435_7": "tāva nesaṃ pabandhūparamo supinantepi na kenaci laddhapubbo.",
  "tika-s0201t:435_8": "Yadā pana nesaṃ asubhato dukkhato aniccato anattato samanupassanavasena “netaṃ mama,",
  "tika-s0201t:435_9": "nesohamasmi,",
  "tika-s0201t:435_10": "na meso attā”ti pavattamānā appaṇihitānimittasuññatānupassanā ussakkitvā ariyamaggādhigamāya saṃvattanti,",
  "tika-s0201t:435_11": "atha nesaṃ pabandhūparamo hoti accantaappaññattikabhāvūpagamanato.",
  "tika-s0201t:435_12": "Tena vuttaṃ “sabbadhammāti pañcupādānakkhandhā gahitā,",
  "tika-s0201t:435_13": "tesaṃ mūlakāraṇanti ca taṇhāmānadiṭṭhiyo”ti.",
  "tika-s0201t:435_14": "Tathā assutavā puthujjano…pe…",
  "tika-s0201t:435_15": "sappurisadhamme avinīto tīhipi maññanāhi pathaviṃ maññati yāva nibbānaṃ abhinandati,",
  "tika-s0201t:435_16": "tīhipi pariññāhi tassa taṃ vatthu apariññātanti katvā.",
  "tika-s0201t:435_17": "Yassa pana taṃ vatthu tīhi pariññāhi pariññātaṃ,",
  "tika-s0201t:435_18": "na so itaro viya taṃ maññati.",
  "tika-s0201t:435_19": "Tenāha bhagavā “sutavā ca kho,",
  "tika-s0201t:435_20": "bhikkhave,",
  "tika-s0201t:435_21": "ariyasāvako…pe…",
  "tika-s0201t:435_22": "sappurisadhamme suvinīto rūpaṃ ‘netaṃ mama,",
  "tika-s0201t:435_23": "nesohamasmi,",
  "tika-s0201t:435_24": "na meso attā’ti samanupassati,",
  "tika-s0201t:435_25": "vedanaṃ…pe…",
  "tika-s0201t:435_26": "asati na paritassatī”ti.",
  "tika-s0201t:435_27": "Sekkho pathaviṃ mā maññi,",
  "tika-s0201t:435_28": "yāva nibbānaṃ mābhinandi,",
  "tika-s0201t:435_29": "arahā sammāsambuddho ca pathaviṃ na maññati,",
  "tika-s0201t:435_30": "yāva nibbānaṃ nābhinandati,",
  "tika-s0201t:435_31": "maññanāmaññitesu vatthūsu mattaso sabbaso ca pariññābhisamayasaṃsiddhiyā pahānābhisamayanibbattito.",
  "tika-s0201t:435_32": "Yassa pana tesu vatthūsu sabbaso mattaso vā pariññā eva natthi,",
  "tika-s0201t:435_33": "kuto pahānaṃ,",
  "tika-s0201t:435_34": "so yathāparikappaṃ niraṅkusāhi maññanāhi “etaṃ mamā”tiādinā maññateva.",
  "tika-s0201t:435_35": "Tenāha bhagavā “idha,",
  "tika-s0201t:435_36": "bhikkhave,",
  "tika-s0201t:435_37": "assutavā puthujjano…pe…",
  "tika-s0201t:435_38": "sappurisadhamme avinīto rūpaṃ ‘etaṃ mama,",
  "tika-s0201t:435_39": "esohamasmi,",
  "tika-s0201t:435_40": "eso me attā’ti samanupassati,",
  "tika-s0201t:435_41": "vedanaṃ…pe…,",
  "tika-s0201t:435_42": "sañña…pe…”ntiādi.",
  "tika-s0201t:435_43": "Ayaṃ parivatto hāro.",
  "tika-s0201t:436_0": "10. Vevacanahāravaṇṇanā",
  "tika-s0201t:437_0": "“Sabbadhammā sakaladhammā anavasesadhammā”ti pariyāyavacanaṃ,",
  "tika-s0201t:437_1": "“mūlapariyāyaṃ mūlakāraṇaṃ asādhāraṇahetu”nti pariyāyavacanaṃ,",
  "tika-s0201t:437_2": "“mūlapariyāyanti vā mūladesanaṃ kāraṇatathana”nti pariyāyavacanaṃ,",
  "tika-s0201t:437_3": "“vo tumhākaṃ tumha”nti pariyāyavacanaṃ,",
  "tika-s0201t:437_4": "“bhikkhave,",
  "tika-s0201t:437_5": "samaṇā tapassino”ti pariyāyavacanaṃ,",
  "tika-s0201t:437_6": "“desessāmī kathessāmī paññapessāmī”ti pariyāyavacanaṃ,",
  "tika-s0201t:437_7": "“suṇātha sotaṃ odahatha sotadvārānusārena upadhārethā”ti pariyāyavacanaṃ,",
  "tika-s0201t:437_8": "“sādhukaṃ sammā sakkacca”nti pariyāyavacanaṃ,",
  "tika-s0201t:437_9": "“manasi karotha citte ṭhapetha samannāharathā”ti pariyāyavacanaṃ,",
  "tika-s0201t:437_10": "“bhāsissāmi byattaṃ kathessāmi vibhajissāmī”ti pariyāyavacanaṃ, “evaṃ, bhante,",
  "tika-s0201t:437_11": "sādhu suṭṭhu bhante”ti pariyāyavacanaṃ,",
  "tika-s0201t:437_12": "“paccassosuṃ sampaṭicchiṃsu sampaṭiggahesu”nti pariyāyavacanaṃ.",
  "tika-s0201t:437_13": "Iminā nayena sabbapadesu vevacanaṃ vattabbanti.",
  "tika-s0201t:437_14": "Ayaṃ vevacano hāro.",
  "tika-s0201t:438_0": "11. Paññattihāravaṇṇanā",
  "tika-s0201t:439_0": "“Sabbadhammamūlapariyāya”nti ettha sabbadhammā nāma sakkāyadhammā,",
  "tika-s0201t:439_1": "te khandhavasena pañcadhā paññattā,",
  "tika-s0201t:439_2": "āyatanavasena dvādasadhā,",
  "tika-s0201t:439_3": "dhātuvasena aṭṭhārasadhā paññattā.",
  "tika-s0201t:439_4": "“Mūla”nti vā “mūlapariyāya”nti vā maññanā vuttā,",
  "tika-s0201t:439_5": "tā taṇhāmānadiṭṭhivasena tidhā antarabhedena anekadhā ca paññattā.",
  "tika-s0201t:439_6": "Atha vā “sabbadhammā”ti tebhūmakadhammānaṃ saṅgahapaññatti,",
  "tika-s0201t:439_7": "“mūlapariyāya”nti tesaṃ pabhavapaññatti,",
  "tika-s0201t:439_8": "“vo”ti sampadānapaññati,",
  "tika-s0201t:439_9": "“desessāmi bhāsissāmī”ti paṭiññāpaññatti,",
  "tika-s0201t:439_10": "“suṇātha sādhukaṃ manasi karothā”ti ca āṇāpanapaññatti,",
  "tika-s0201t:439_11": "“assutavā”ti paṭivedhavimukhatāpaññatti ceva pariyattivimukhatāpaññatti ca,",
  "tika-s0201t:439_12": "“puthujjano”ti anariyapaññatti,",
  "tika-s0201t:439_13": "sā ariyadhammapaṭikkhepapaññatti ceva ariyadhammavirahapaññatti ca,",
  "tika-s0201t:439_14": "“ariyāna”nti asamapaññatti ceva samapaññatti ca.",
  "tika-s0201t:439_15": "Tattha asamapaññatti tathāgatapaññatti,",
  "tika-s0201t:439_16": "samapaññatti paccekabuddhānañceva ubhatobhāgavimuttādīnañca vasena aṭṭhavidhā veditabbā.",
  "tika-s0201t:439_17": "“Ariyānaṃ adassāvī”tiādi dassanabhāvanāpaṭikkhepapaññatti,",
  "tika-s0201t:439_18": "“pathaviṃ maññatī”tiādi pañcannaṃ upādānakkhandhānaṃ dvādasannaṃ āyatanānaṃ aṭṭhārasannaṃ dhātūnaṃ sammasanupagānaṃ",
  "tika-s0201t:439_19": "indriyānaṃ nikkhepapaññatti ceva pabhavapaññatti ca,",
  "tika-s0201t:439_20": "tathā vipallāsānaṃ kiccapaññatti pariyuṭṭhānaṃ dassanapaññatti kilesānaṃ phalapaññatti abhisaṅkhārānaṃ",
  "tika-s0201t:439_21": "virūhanapaññatti taṇhāya assādanapaññatti diṭṭhiyā vipphandanapaññatti,",
  "tika-s0201t:439_22": "“sekkhā”ti saddhānusārīsaddhāvimuttadiṭṭhippattakāyasakkhīnaṃ dassanapaññatti ceva bhāvanāpaññatti ca",
  "tika-s0201t:439_23": "“appattamānaso”ti sekkhadhammānaṃ ṭhitipaññatti,",
  "tika-s0201t:439_24": "“anuttaraṃ yogakkhemaṃ patthayamāno”ti paññāya abhinibbidāpaññatti,",
  "tika-s0201t:439_25": "“abhijānātī”ti abhiññeyyadhammānaṃ abhiññāpaññatti,",
  "tika-s0201t:439_26": "dukkhassa pariññāpaññatti,",
  "tika-s0201t:439_27": "samudayassa pahānapaññatti,",
  "tika-s0201t:439_28": "nirodhassa sacchikiriyāpaññatti,",
  "tika-s0201t:439_29": "maggassa bhāvanāpaññatti,",
  "tika-s0201t:439_30": "“mā maññī”ti maññanānaṃ paṭikkhepapaññatti,",
  "tika-s0201t:439_31": "samudayassa pahānapaññatti.",
  "tika-s0201t:439_32": "Iminā nayena sesapadesupi vitthāretabbaṃ.",
  "tika-s0201t:439_33": "Ayaṃ paññatti hāro.",
  "tika-s0201t:440_0": "12. Otaraṇahāravaṇṇanā",
  "tika-s0201t:441_0": "“Sabbadhammamūlapariyāya”nti ettha sabbadhammā nāma lokiyā pañcakkhandhā dvādasāyatanāni aṭṭhārasa dhātuyo",
  "tika-s0201t:441_1": "dve saccāni ekūnavisati indriyāni dvādasapadiko paccayākāroti,",
  "tika-s0201t:441_2": "ayaṃ sabbadhammaggahaṇena khandhādimukhena desanāya otaraṇaṃ.",
  "tika-s0201t:441_3": "“Mūla”nti vā “mūlapariyāya”nti vā maññanā vuttā,",
  "tika-s0201t:441_4": "tā atthato taṇhā māno diṭṭhi cāti tesaṃ saṅkhārakkhandhasaṅgahoti ayaṃ khandhamukhena otaraṇaṃ.",
  "tika-s0201t:441_5": "Tathā “dhammāyatanadhammadhātūhi saṅgaho”ti ayaṃ āyatanamukhena dhātumukhena ca otaraṇaṃ.",
  "tika-s0201t:441_6": "“Assutavā”ti iminā sutassa vibandhabhūtā avijjādayo gahitā,",
  "tika-s0201t:441_7": "“puthujjano”ti iminā yesaṃ kilesābhisaṅkhārānaṃ jananādinā puthujjanoti vuccati,",
  "tika-s0201t:441_8": "te kilesābhisaṅkhārādayo gahitā,",
  "tika-s0201t:441_9": "“ariyānaṃ adassāvī”tiādinā yesaṃ kilesadhammānaṃ vasena ariyānaṃ adassāviādibhāvo hoti,",
  "tika-s0201t:441_10": "te diṭṭhimānāvijjādayo gahitāti sabbehi tehi saṅkhārakkhandhasaṅgahoti pubbe vuttanayeneva otaraṇaṃ veditabbaṃ.",
  "tika-s0201t:441_11": "“Sañjānāti maññati abhijānāti na maññatī”ti etthāpi sañjānanamaññanāabhijānanānupassanānaṃ saṅkhārakkhandhapariyāpannattā",
  "tika-s0201t:441_12": "vuttanayeneva otaraṇaṃ veditabbaṃ.",
  "tika-s0201t:441_13": "Tathā sekkhaggahaṇena sekkhā,",
  "tika-s0201t:441_14": "“araha”ntiādinā asekkhā sīlakkhandhādayo gahitāti evampi khandhamukhena otaraṇaṃ,",
  "tika-s0201t:441_15": "āyatanadhātādimukhena ca otaraṇaṃ veditabbaṃ.",
  "tika-s0201t:441_16": "Tathā “na maññatī”ti taṇhāgāhādipaṭikkhepena dukkhānupassanādayo gahitā,",
  "tika-s0201t:441_17": "tesaṃ vasena appaṇihitavimokkhamukhādīhi otaraṇaṃ veditabbaṃ.",
  "tika-s0201t:441_18": "“Pariññāta”nti iminā parijānanakiccena pavattamānā bodhipakkhiyadhammā gayhantīti satipaṭṭhānādimukhena otaraṇaṃ veditabbaṃ.",
  "tika-s0201t:441_19": "Nandiggahaṇena bhavaggahaṇena taṇhāgahaṇena ca samudayasaccaṃ,",
  "tika-s0201t:441_20": "dukkhaggahaṇena jātijarāmaraṇaggahaṇena ca dukkhasaccaṃ,",
  "tika-s0201t:441_21": "“taṇhānaṃ khayā”tiādinā nirodhasaccaṃ,",
  "tika-s0201t:441_22": "abhisambodhiyā gahaṇena maggasaccaṃ gahitanti ariyasaccehi otaraṇanti.",
  "tika-s0201t:441_23": "Ayaṃ otaraṇo hāro.",
  "tika-s0201t:442_0": "13. Sodhanahāravaṇṇanā",
  "tika-s0201t:443_0": "“Sabbadhammamūlapariyāyaṃ vo,",
  "tika-s0201t:443_1": "bhikkhave…pe… idha,",
  "tika-s0201t:443_2": "bhikkhave,",
  "tika-s0201t:443_3": "assutavā…pe…",
  "tika-s0201t:443_4": "pathaviṃ pathavito sañjānātī”ti ārambho.",
  "tika-s0201t:443_5": "“Pathaviṃ pathaviyā saññatvā pathaviṃ maññatī”ti padasuddhi,",
  "tika-s0201t:443_6": "no ārambhasuddhi.",
  "tika-s0201t:443_7": "Tathā “pathaviyā maññati pathavito maññati pathaviṃ meti maññati pathaviṃ abhinandatī”ti padasuddhi,",
  "tika-s0201t:443_8": "no ārambhasuddhi.",
  "tika-s0201t:443_9": "“Taṃ kissa hetu apariññātaṃ tassāti vadāmī”ti padasuddhi ceva ārambhasuddhi ca.",
  "tika-s0201t:443_10": "Sesavāresupi eseva nayoti.",
  "tika-s0201t:443_11": "Ayaṃ sodhano hāro.",
  "tika-s0201t:444_0": "14. Adhiṭṭhānahāravaṇṇanā",
  "tika-s0201t:445_0": "“Sabbadhammamūlapariyāya”nti ettha sabbadhammaggahaṇaṃ sāmaññato adhiṭṭhānaṃ.",
  "tika-s0201t:445_1": "“Pathaviṃ āpa”ntiādi pana taṃ avikappetvā visesavacanaṃ.",
  "tika-s0201t:445_2": "Tathā “mūlapariyāya”nti sāmaññato adhiṭṭhānaṃ,",
  "tika-s0201t:445_3": "taṃ avikappetvā visesavacanaṃ “pathaviṃ maññati…pe…",
  "tika-s0201t:445_4": "abhinandatī”ti.",
  "tika-s0201t:445_5": "“Pathaviṃ maññatī”ti ca sāmaññato adhiṭṭhānaṃ taṇhādiggāhānaṃ sādhāraṇattā maññanāya,",
  "tika-s0201t:445_6": "taṃ avikappetvā visesavacanaṃ “etaṃ mama,",
  "tika-s0201t:445_7": "esohamasmi,",
  "tika-s0201t:445_8": "eso me attā”ti,",
  "tika-s0201t:445_9": "evaṃ suttantarapadānipi ānetvā visesavacanaṃ niddhāretabbaṃ.",
  "tika-s0201t:445_10": "Sesavāresupi eseva nayo.",
  "tika-s0201t:445_11": "“Sekkho”ti sāmaññato adhiṭṭhānaṃ,",
  "tika-s0201t:445_12": "taṃ avikappetvā visesavacanaṃ “kāyasakkhī diṭṭhippatto saddhāvimutto saddhānusārī dhammānusārī”ti.",
  "tika-s0201t:445_13": "Tathā “sekkho”ti sāmaññato adhiṭṭhānaṃ,",
  "tika-s0201t:445_14": "taṃ avikappetvā visesavacanaṃ “idha,",
  "tika-s0201t:445_15": "bhikkhave,",
  "tika-s0201t:445_16": "bhikkhu sekkhāya sammādiṭṭhiyā samannāgato hoti…pe…",
  "tika-s0201t:445_17": "sekkhena sammāsamādhinā samannāgato hotī”ti.",
  "tika-s0201t:445_18": "“Araha”nti sāmaññato adhiṭṭhānaṃ,",
  "tika-s0201t:445_19": "taṃ avikappetvā visesavacanaṃ “ubhatobhāgavimutto paññāvimutto,",
  "tika-s0201t:445_20": "tevijjo chaḷabhiñño”ti ca.",
  "tika-s0201t:445_21": "“Khīṇāsavo”ti sāmaññato adhiṭṭhānaṃ,",
  "tika-s0201t:445_22": "taṃ avikappetvā visesavacanaṃ “kāmāsavāpi cittaṃ vimuccittha,",
  "tika-s0201t:445_23": "bhavāsavāpi cittaṃ vimuccitthā”tiādi.",
  "tika-s0201t:445_24": "Sesapadesupi eseva nayo.",
  "tika-s0201t:445_25": "“Abhijānātī”ti sāmaññato adhiṭṭhānaṃ,",
  "tika-s0201t:445_26": "taṃ avikappetvā visesavacanaṃ “maññatī”ti.",
  "tika-s0201t:445_27": "Maññanābhāvo hissa pahānapaṭivedhasiddho,",
  "tika-s0201t:445_28": "pahānapaṭivedho ca pariññāsacchikiriyābhāvanāpaṭivedhehi na vināti sabbepi abhiññāvisesā maññanāpaṭikkhepena atthato gahitāva hontīti.",
  "tika-s0201t:445_29": "Tathā “araha”nti sāmaññato adhiṭṭhānaṃ,",
  "tika-s0201t:445_30": "taṃ avikappetvā visesavacanaṃ “vītarāgattā vītadosattā vītamohattā”ti.",
  "tika-s0201t:445_31": "Iminā nayena sesapadesupi sāmaññavisesaniddhāraṇā veditabbā.",
  "tika-s0201t:445_32": "Ayaṃ adhiṭṭhāno hāro.",
  "tika-s0201t:446_0": "14. Parikkhārahāravaṇṇanā",
  "tika-s0201t:447_0": "“Sabbadhammamūlapariyāya”nti ettha sabbadhammā nāma pariyāpannadhammā,",
  "tika-s0201t:447_1": "te kusalākusalābyākatabhedena tividhā.",
  "tika-s0201t:447_2": "Tesu kusalānaṃ yonisomanasikāro alobhādayo ca hetū,",
  "tika-s0201t:447_3": "akusalānaṃ ayonisomanasikāro lobhādayo ca hetū,",
  "tika-s0201t:447_4": "abyākatesu vipākānaṃ yathāsakaṃ kammaṃ,",
  "tika-s0201t:447_5": "itaresaṃ bhavaṅgamāvajjanasamannāhārādi ca hetū.",
  "tika-s0201t:447_6": "Ettha ca sappurisūpanissayādiko paccayo hetumhi eva samavaruḷho,",
  "tika-s0201t:447_7": "so tattha ādi-",
  "tika-s0201t:447_8": "saddena saṅgahitoti daṭṭhabbo.",
  "tika-s0201t:447_9": "“Mūla”nti vuttānaṃ maññanānaṃ hetubhāvo pāḷiyaṃ vutto eva.",
  "tika-s0201t:447_10": "Maññanāsu pana taṇhāmaññanāya assādānupassanā hetu.",
  "tika-s0201t:447_11": "“Saññojaniyesu dhammesu assādānupassino taṇhā pavaḍḍhatī”ti hi vuttaṃ.",
  "tika-s0201t:447_12": "Mānamaññanāya diṭṭhivippayuttalobho hetu kevalaṃ saṃsaggavasena “ahamasmī”ti pavattanato.",
  "tika-s0201t:447_13": "Diṭṭhimaññanāya ekattanayādīnaṃ ayāthāvaggāho hetu,",
  "tika-s0201t:447_14": "assutabhāvo puthujjanabhāvassa hetu,",
  "tika-s0201t:447_15": "so ariyānaṃ adassanasīlatāya,",
  "tika-s0201t:447_16": "sā ariyadhammassa akovidatāya,",
  "tika-s0201t:447_17": "sā ariyadhamme avinītatāya hetu,",
  "tika-s0201t:447_18": "sabbā cāyaṃ hetuparamparā pathavīādīsu “etaṃ mama,",
  "tika-s0201t:447_19": "esohamasmi,",
  "tika-s0201t:447_20": "eso me attā”ti tissannaṃ maññanānaṃ hetu,",
  "tika-s0201t:447_21": "sekkhārahādibhāvā pana mattaso sabbaso ca maññanābhāvassa hetūti.",
  "tika-s0201t:447_22": "Ayaṃ parikkhāro hāro.",
  "tika-s0201t:448_0": "16. Samāropanahāravaṇṇanā",
  "tika-s0201t:449_0": "“Sabbadhammamūlapariyāya”ntiādīsu mūlapariyāyaggahaṇena assutavāgahaṇena sañjānanamaññanāpariññāgahaṇehi ca saṃkilesadhammā dassitā,",
  "tika-s0201t:449_1": "te ca saṅkhepato tividhā taṇhāsaṃkileso diṭṭhisaṃkileso duccaritasaṃkilesoti.",
  "tika-s0201t:449_2": "Tattha taṇhāsaṃkileso taṇhāsaṃkilesassa,",
  "tika-s0201t:449_3": "diṭṭhisaṃkilesassa,",
  "tika-s0201t:449_4": "duccaritasaṃkilesassa ca padaṭṭhānaṃ,",
  "tika-s0201t:449_5": "tathā diṭṭhisaṃkileso diṭṭhisaṃkilesassa,",
  "tika-s0201t:449_6": "taṇhāsaṃkilesassa,",
  "tika-s0201t:449_7": "duccaritasaṃkilesassa ca padaṭṭhānaṃ,",
  "tika-s0201t:449_8": "duccaritasaṃkilesopi duccaritasaṃkilesassa,",
  "tika-s0201t:449_9": "taṇhāsaṃkilesassa,",
  "tika-s0201t:449_10": "diṭṭhisaṃkilesassa ca padaṭṭhānaṃ.",
  "tika-s0201t:449_11": "Tesu taṇhāsaṃkileso atthato lobhova,",
  "tika-s0201t:449_12": "yo “lobho lubbhanā lubbhitattaṃ sārāgo sārajjanā sārajjitatta”ntiādinā anekehi pariyāyehi vibhatto.",
  "tika-s0201t:449_13": "Tathā diṭṭhiyeva diṭṭhisaṃkileso,",
  "tika-s0201t:449_14": "yo “diṭṭhigataṃ diṭṭhigahanaṃ diṭṭhikantāro diṭṭhivisūkaṃ diṭṭhivipphandita”ntiādinā anekehi pariyāyehi, “santi,",
  "tika-s0201t:449_15": "bhikkhave,",
  "tika-s0201t:449_16": "eke samaṇabrāhmaṇā”tiādinā dvāsaṭṭhiyā pabhedehi ca vibhatto.",
  "tika-s0201t:449_17": "Duccaritasaṃkileso pana atthato dussīlyacetanā ceva cetanāsampayuttadhammā ca,",
  "tika-s0201t:449_18": "yā “kāyaduccaritaṃ vacīduccaritaṃ kāyavisamaṃ vacīvisama”nti,",
  "tika-s0201t:449_19": "“pāṇātipāto adinnādāna”nti ca ādinā anekehi pariyāyehi,",
  "tika-s0201t:449_20": "anekehi pabhedehi ca vibhattā.",
  "tika-s0201t:450_0": "Tesu taṇhāsaṃkilesassa samatho paṭipakkho,",
  "tika-s0201t:450_1": "diṭṭhisaṃkilesassa vipassanā,",
  "tika-s0201t:450_2": "duccaritasaṃkilesassa sīlaṃ paṭipakkho.",
  "tika-s0201t:450_3": "Te pana sīlādayo dhammā idha pariññāgahaṇena sekkhaggahaṇena “araha”ntiādinā ariyatādiggahaṇena ca gahitā.",
  "tika-s0201t:450_4": "Tattha sīlena duccaritasaṃkilesappahānaṃ sijjhati,",
  "tika-s0201t:450_5": "tathā tadaṅgappahānaṃ vītikkamappahānañca,",
  "tika-s0201t:450_6": "samathena taṇhāsaṃkilesappahānaṃ sijjhati,",
  "tika-s0201t:450_7": "tathā vikkhambhanappahānaṃ pariyuṭṭhānappahānañca.",
  "tika-s0201t:450_8": "Vipassanāya diṭṭhisaṃkilesappahānaṃ sijjhati,",
  "tika-s0201t:450_9": "tathā samucchedappahānaṃ anusayappahānañca.",
  "tika-s0201t:450_10": "Tattha pubbabhāge sīle patiṭṭhitassa samatho,",
  "tika-s0201t:450_11": "samathe patiṭṭhitassa vipassanā,",
  "tika-s0201t:450_12": "maggakkhaṇe pana samakālameva bhavanti.",
  "tika-s0201t:450_13": "Pubbeyeva hi suparisuddhakāyavacīkammassa suparisuddhājīvassa ca samathavipassanā āraddhā gabbhaṃ gaṇhantiyo",
  "tika-s0201t:450_14": "paripākaṃ gacchantiyo vuṭṭhānagāminivipassanaṃ paribrūhenti,",
  "tika-s0201t:450_15": "vuṭṭhānagāminivipassanā bhāvanāpāripūriṃ gacchantī maggena ghaṭenti maggakkhaṇe samathavipassanā paripūreti.",
  "tika-s0201t:450_16": "Atha maggakkhaṇe samathavipassanābhāvanāpāripūriyā anavasesasaṃkilesadhammaṃ samucchindantiyo nirodhaṃ nibbānaṃ sacchikarontīti.",
  "tika-s0201t:450_17": "Ayaṃ samāropano hāro.",
  "tika-s0201t:451_0": "Soḷasahāravaṇṇanā niṭṭhitā.",
  "tika-s0201t:452_0": "Pañcavidhanayavaṇṇanā",
  "tika-s0201t:453_0": "1. Nandiyāvaṭṭanayavaṇṇanā",
  "tika-s0201t:454_0": "“Sabbadhammamūlapariyāya”ntiādīsu sabbadhammamūlaggahaṇena maññanāgahaṇena ca taṇhāmānadiṭṭhiyo gahitā.",
  "tika-s0201t:454_1": "Maññanānampi hi maññanā kāraṇanti dassitoyamattho.",
  "tika-s0201t:454_2": "“Assutavā”tiādinā avijjāmānadiṭṭhiyo gahitā,",
  "tika-s0201t:454_3": "sabbepi vā saṃkilesadhammā,",
  "tika-s0201t:454_4": "tathā saññāapariññātaggahaṇena.",
  "tika-s0201t:454_5": "“Khīṇāsavo parikkhīṇabhavasaññojano”ti ettha pana āsavā saññojanāni ca sarūpato gahitāni,",
  "tika-s0201t:454_6": "tathā nandiggahaṇena taṇhāgahaṇena ca taṇhā,",
  "tika-s0201t:454_7": "evampettha sarūpato pariyāyato ca taṇhā avijjā tappakkhiyadhammā ca gahitā.",
  "tika-s0201t:454_8": "Tattha taṇhāya visesato rūpadhammā adhiṭṭhānaṃ,",
  "tika-s0201t:454_9": "avijjāya arūpadhammā,",
  "tika-s0201t:454_10": "te pana sabbadhammaggahaṇena pathavīādiggahaṇena ca dassitā eva.",
  "tika-s0201t:454_11": "Tāsaṃ samatho vipassanā ca paṭipakkho,",
  "tika-s0201t:454_12": "tesamettha gahetabbākāro heṭṭhā dassito eva.",
  "tika-s0201t:454_13": "Samathassa cetovimutti phalaṃ,",
  "tika-s0201t:454_14": "vipassanāya paññāvimutti.",
  "tika-s0201t:454_15": "Tathā hi tā “rāgavirāgā”tiādinā visesetvā vuccanti,",
  "tika-s0201t:454_16": "imāsamettha gahaṇaṃ sammadaññāvimuttavītarāgādivacanehi veditabbaṃ.",
  "tika-s0201t:454_17": "Tattha taṇhāvijjā samudayasaccaṃ,",
  "tika-s0201t:454_18": "tappakkhiyadhammā pana taggahaṇeneva gahitāti veditabbā.",
  "tika-s0201t:454_19": "Tesaṃ adhiṭṭhānabhūtā vuttappabhedā rūpārūpadhammā dukkhasaccaṃ,",
  "tika-s0201t:454_20": "tesaṃ appavatti nirodhasaccaṃ,",
  "tika-s0201t:454_21": "nirodhapajānanā paṭipadā maggasaccaṃ.",
  "tika-s0201t:454_22": "Taṇhāgahaṇena cettha māyā- sāṭheyya-",
  "tika-s0201t:454_23": "mānātimāna-",
  "tika-s0201t:454_24": "madappamāda-",
  "tika-s0201t:454_25": "pāpicchatā-",
  "tika-s0201t:454_26": "pāpamittatā-",
  "tika-s0201t:454_27": "ahirikānottappādivasena akusalapakkho netabbo,",
  "tika-s0201t:454_28": "avijjāgahaṇena viparītamanasikāra-",
  "tika-s0201t:454_29": "kodhūpanāha- makkha- paḷāsa- issā-",
  "tika-s0201t:454_30": "macchariya-",
  "tika-s0201t:454_31": "sārambhadovacassatā-",
  "tika-s0201t:454_32": "bhavadiṭṭhi-",
  "tika-s0201t:454_33": "vibhavadiṭṭhiādivasena akusalapakkho netabbo,",
  "tika-s0201t:454_34": "vuttavipariyāyena amāyāasāṭheyyādiaviparītamanasikārādivasena,",
  "tika-s0201t:454_35": "tathā samathapakkhiyānaṃ saddhindriyādīnaṃ vipassanāpakkhiyānaṃ aniccasaññādīnañca vasena vodānapakkho netabboti.",
  "tika-s0201t:454_36": "Ayaṃ nandiyāvaṭṭassa na yassa bhūmi.",
  "tika-s0201t:455_0": "2. Tipukkhalanayavaṇṇanā",
  "tika-s0201t:456_0": "Tathā vuttanayena sarūpato pariyāyato ca gahitesu taṇhāvijjātappakkhiyadhammesu taṇhā lobho,",
  "tika-s0201t:456_1": "avijjā moho,",
  "tika-s0201t:456_2": "avijjāya sampayutto lohite sati pubbo viya taṇhāya sati sijjhamāno āghāto doso,",
  "tika-s0201t:456_3": "iti tīhi akusalamūlehi gahitehi,",
  "tika-s0201t:456_4": "tappaṭipakkhato maññanāpaṭikkhepapariññāgahaṇādīhi ca kusalamūlāni siddhāniyeva honti.",
  "tika-s0201t:456_5": "Idhāpi “lobho sabbāni vā sāsavakusalākusalamūlāni samudayasaccaṃ,",
  "tika-s0201t:456_6": "tehi nibbattā,",
  "tika-s0201t:456_7": "tesaṃ adhiṭṭhānagocarabhūtā ca upādānakkhandhā dukkhasacca”ntiādinā saccayojanā veditabbā.",
  "tika-s0201t:456_8": "Phalaṃ panettha tayo vimokkhā,",
  "tika-s0201t:456_9": "tīhi pana akusalamūlehi tividhaduccarita-",
  "tika-s0201t:456_10": "saṃkilesamala-",
  "tika-s0201t:456_11": "visamaakusala- saññā-",
  "tika-s0201t:456_12": "vitakkādivasena akusalapakkho netabbo.",
  "tika-s0201t:456_13": "Tathā tīhi kusalamūlehi tividhasucarita-",
  "tika-s0201t:456_14": "samakusala- saññā- vitakka-",
  "tika-s0201t:456_15": "saddhamma- samādhi-",
  "tika-s0201t:456_16": "vimokkhamukha- vimokkhā-",
  "tika-s0201t:456_17": "divasena kusalapakkho netabboti.",
  "tika-s0201t:456_18": "Ayaṃ tipukkhalassa nayassa bhūmi.",
  "tika-s0201t:457_0": "3. Sīhavikkīḷitanayavaṇṇanā",
  "tika-s0201t:458_0": "Tathā vuttanayena sarūpato pariyāyato ca gahitesu taṇhāvijjātappakkhiyadhammesu visesato taṇhādiṭṭhīnaṃ vasena asubhe “subha”nti,",
  "tika-s0201t:458_1": "dukkhe “sukha”nti ca vipallāsā,",
  "tika-s0201t:458_2": "avijjādiṭṭhīnaṃ vasena anicce “nicca”nti,",
  "tika-s0201t:458_3": "anattani “attā”ti ca vipallāsā veditabbā.",
  "tika-s0201t:458_4": "Tesaṃ paṭipakkhato maññanāpaṭikkhepapariññāgahaṇādisiddhehi sativīriyasamādhipaññindriyehi cattāri satipaṭṭhānāni siddhāneva honti.",
  "tika-s0201t:458_5": "Tattha catūhi indriyehi cattāro puggalā niddisitabbā. Kathaṃ?",
  "tika-s0201t:458_6": "Duvidho hi taṇhācarito mudindriyo tikkhindriyoti,",
  "tika-s0201t:458_7": "tathā diṭṭhicarito.",
  "tika-s0201t:458_8": "Tesaṃ paṭhamo asubhe “subha”nti vipariyāsaggāhī satibalena yathābhūtaṃ kāyasabhāvaṃ sallakkhento taṃ",
  "tika-s0201t:458_9": "vipallāsaṃ samugghāṭetvā sammattaniyāmaṃ okkamati.",
  "tika-s0201t:458_10": "Dutiyo asukhe “sukha”nti vipariyāsaggāhī “uppannaṃ kāmavitakkaṃ nādhivāsetī”tiādinā vuttena vīriyasaṃvarabhūtena",
  "tika-s0201t:458_11": "vīriyabalena taṃ vipallāsaṃ vidhamento sammattaniyāmaṃ okkamati.",
  "tika-s0201t:458_12": "Tatiyo anicce “nicca”nti ayāthāvaggāhī samādhibalena samāhitacitto saṅkhārānaṃ khaṇikabhāvasallakkhaṇena",
  "tika-s0201t:458_13": "taṃ vipallāsaṃ samugghāṭento ariyabhūmiṃ okkamati.",
  "tika-s0201t:458_14": "Catuttho santatisamūhakiccārammaṇaghanavañcitatāya phassādidhammapuñjamatte anattani “attā”ti micchābhinivesī",
  "tika-s0201t:458_15": "catukoṭikasuññatāmanasikārena taṃ micchābhinivesaṃ viddhaṃsento sāmaññaphalaṃ sacchikaroti.",
  "tika-s0201t:459_0": "Idhāpi subhasaññāsukhasaññāhi catūhipi vā vipallāsehi samudayasaccaṃ,",
  "tika-s0201t:459_1": "tesaṃ adhiṭṭhānārammaṇabhūtā pañcupādānakkhandhā dukkhasaccantiādinā saccayojanā veditabbā.",
  "tika-s0201t:459_2": "Phalaṃ panettha cattāri sāmaññaphalāni,",
  "tika-s0201t:459_3": "catūhi cittavipallāsehi caturāsavogha- yoga-",
  "tika-s0201t:459_4": "kāyagantha- agati-",
  "tika-s0201t:459_5": "taṇhuppāda-",
  "tika-s0201t:459_6": "sallupādāna-",
  "tika-s0201t:459_7": "viññāṇaṭṭhiti-",
  "tika-s0201t:459_8": "apariññādivasena akusalapakkho netabbo.",
  "tika-s0201t:459_9": "Tathā catūhi satipaṭṭhānehi catubbidhajhāna-",
  "tika-s0201t:459_10": "vihārādhiṭṭhāna-",
  "tika-s0201t:459_11": "sukhabhāgiyadhamma-",
  "tika-s0201t:459_12": "appamaññā-",
  "tika-s0201t:459_13": "sammappadhāna-",
  "tika-s0201t:459_14": "iddhipādā-",
  "tika-s0201t:459_15": "divasena vodānapakkho netabboti.",
  "tika-s0201t:459_16": "Ayaṃ sīhavikkīḷitassa nayassa bhūmi.",
  "tika-s0201t:460_0": "4-5. Disālocana-aṅkusanayadvayavaṇṇanā",
  "tika-s0201t:461_0": "Imesaṃ pana tiṇṇaṃ atthanayānaṃ siddhiyā vohārena nayadvayaṃ siddhameva hoti.",
  "tika-s0201t:461_1": "Tathā hi atthanayānaṃ disābhūtadhammānaṃ samālocanaṃ disālocanaṃ,",
  "tika-s0201t:461_2": "tesaṃ samānayanaṃ aṅkusoti pañcapi nayā niyuttāti veditabbā.",
  "tika-s0201t:462_0": "Pañcavidhanayavaṇṇanā niṭṭhitā.",
  "tika-s0201t:463_0": "Sāsanapaṭṭhānavaṇṇanā",
  "tika-s0201t:464_0": "Idañca suttaṃ soḷasavidhe suttantapaṭṭhāne saṃkilesanibbedhāsekkhabhāgiyaṃ,",
  "tika-s0201t:464_1": "sabbabhāgiyameva vā “sabbadhammamūlapariyāya”nti ettha sabbadhammaggahaṇena lokiyakusalānampi saṅgahitattā.",
  "tika-s0201t:464_2": "Aṭṭhavīsatividhena pana suttantapaṭṭhāne lokiyalokuttarasabbadhammādhiṭṭhānaṃ ñāṇañeyyaṃ dassanabhāvanaṃ",
  "tika-s0201t:464_3": "sakavacanaṃ vissajjanīyaṃ kusalākusalaṃ anuññātaṃ paṭikkhittaṃ cāti veditabbaṃ.",
  "tika-s0201t:465_0": "Nettinayavaṇṇanā niṭṭhitā.",
  "tika-s0201t:466_0": "Mūlapariyāyasuttavaṇṇanāya līnatthappakāsanā samattā.",
  "tika-s0201t:467_0": "2. Sabbāsavasuttavaṇṇanā",
  "tika-s0201t:468_0": "14.",
  "tika-s0201t:468_1": "Apubbapadavaṇṇanāti atthasaṃvaṇṇanāvasena heṭṭhā aggahitatāya apubbassa abhinavassa padassa vaṇṇanā atthavibhajanā.",
  "tika-s0201t:468_2": "“Hitvā punappunāgatamattha”nti hi vuttaṃ.",
  "tika-s0201t:468_3": "Nivāsaṭṭhānabhūtā bhūtapubbanivāsaṭṭhānabhūtā,",
  "tika-s0201t:468_4": "nivāsaṭṭhāne vā bhūtā nibbattā nivāsaṭṭhānabhūtā,",
  "tika-s0201t:468_5": "tattha māpitāti attho.",
  "tika-s0201t:468_6": "Yathā kākandī mākandī kosambīti yathā kākandassa isino nivāsaṭṭhāne māpitā nagarī kākandī,",
  "tika-s0201t:468_7": "mākandassa nivāsaṭṭhāne māpitā mākandī,",
  "tika-s0201t:468_8": "kusambassanivāsaṭṭhāne māpitā kosambīti vuccati,",
  "tika-s0201t:468_9": "evaṃ sāvatthīti dasseti.",
  "tika-s0201t:468_10": "Upanetvā samīpe katvā bhuñjitabbato upabhogo,",
  "tika-s0201t:468_11": "saviññāṇakavatthu.",
  "tika-s0201t:468_12": "Parito sabbadā bhuñjitabbato paribhogo,",
  "tika-s0201t:468_13": "nivāsanapārupanādi aviññāṇakavatthu.",
  "tika-s0201t:468_14": "Sabbamettha atthīti niruttinayena sāvatthī-",
  "tika-s0201t:468_15": "saddasiddhimāha.",
  "tika-s0201t:468_16": "Satthasamāyogeti satthassa nagariyā samāgame,",
  "tika-s0201t:468_17": "satthe taṃ nagaraṃ upagateti attho.",
  "tika-s0201t:468_18": "Pucchite satthikajanehi.",
  "tika-s0201t:469_0": "Samohitanti sannicitaṃ.",
  "tika-s0201t:469_1": "Rammanti anto bahi ca bhūmibhāgasampattiyā ceva ārāmuyyānasampattiyā ca ramaṇīyaṃ.",
  "tika-s0201t:469_2": "Dassaneyyanti visikhāsannivesasampattiyā ceva pāsādakūṭāgārādisampattiyā ca dassanīyaṃ passitabbayuttaṃ.",
  "tika-s0201t:469_3": "Upabhogaparibhogavatthusampattiyā ceva nivāsasukhatāya ca nibaddhavāsaṃ vasantānaṃ itaresañca sattānaṃ manaṃ rametīti manoramaṃ.",
  "tika-s0201t:469_4": "Dasahi saddehīti hatthisaddo, assa- ratha- bheri- saṅkha- mudiṅga- vīṇā-",
  "tika-s0201t:469_5": "gīta sammatāḷasaddo, asnātha- pivatha-",
  "tika-s0201t:469_6": "khādathāti-",
  "tika-s0201t:469_7": "saddoti imehi dasahi saddehi.",
  "tika-s0201t:469_8": "Avivittanti na vivittaṃ,",
  "tika-s0201t:469_9": "sabbakālaṃ ghositanti attho.",
  "tika-s0201t:470_0": "Vuddhiṃ vepullataṃ pattanti tannivāsī sattavuddhiyā vuddhiṃ,",
  "tika-s0201t:470_1": "tāya parivuddhitāyeva vipulabhāvaṃ pattaṃ,",
  "tika-s0201t:470_2": "bahujanaṃ ākiṇṇamanussanti attho.",
  "tika-s0201t:470_3": "Vittūpakaraṇasamiddhiyā iddhaṃ.",
  "tika-s0201t:470_4": "Sabbakālaṃ subhikkhabhāvena phītaṃ.",
  "tika-s0201t:470_5": "Antamaso vighāsāde upādāya sabbesaṃ kapaṇaddhikavanibbakayācakānampi icchi tatthanipphattiyā manuññaṃ jātaṃ,",
  "tika-s0201t:470_6": "pageva issariye ṭhitānanti dassanatthaṃ puna “manorama”nti vuttaṃ.",
  "tika-s0201t:470_7": "Aḷakamandāvāti āṭānāṭādīsu dasasu vessavaṇamahārājassa nagarīsu aḷakamandā nāma ekā nagarī,",
  "tika-s0201t:470_8": "yā loke aḷākā eva vuccati.",
  "tika-s0201t:470_9": "Sā yathā puññakammīnaṃ āvāsabhūtā ārāmarāmaṇeyyakādinā sobhaggappattā,",
  "tika-s0201t:470_10": "evaṃ sāvatthīpīti vuttaṃ “aḷakamandāvā”ti.",
  "tika-s0201t:470_11": "Devānanti vessavaṇapakkhiyānaṃ cātumahārājikadevānaṃ.",
  "tika-s0201t:471_0": "Jinātīti iminā sota-",
  "tika-s0201t:471_1": "saddo viya kattusādhano jeta-",
  "tika-s0201t:471_2": "saddoti dasseti.",
  "tika-s0201t:471_3": "Raññāti pasenadikosalarājena.",
  "tika-s0201t:471_4": "Rājagataṃ jayaṃ āropetvā kumāro jitavāti jetoti vutto.",
  "tika-s0201t:471_5": "Maṅgalakabyatāyātiādinā “jeyyo”ti etasmiṃ atthe “jeto”ti vuttanti dasseti.",
  "tika-s0201t:471_6": "Sabbakāmasamiddhitāyāti sabbehi upabhogaparibhogavatthūhi phītabhāvena vibhavasampannatāyāti attho.",
  "tika-s0201t:471_7": "Samiddhāpi maccharino kiñci na dentīti āha “vigatamalamaccheratāyā”ti,",
  "tika-s0201t:471_8": "rāgadosādimalānañceva macchariyassa ca abhāvenāti attho.",
  "tika-s0201t:471_9": "Samiddhā amaccharinopi ca karuṇāsaddhādiguṇavirahitā attano santakaṃ paresaṃ na dadeyyunti āha “karuṇādiguṇasamaṅgitāya cā”ti.",
  "tika-s0201t:471_10": "Tenāti anāthānaṃ piṇḍadānena.",
  "tika-s0201t:471_11": "Saddatthato pana dātabbabhāvena sabbakālaṃ upaṭṭhapito anāthānaṃ piṇḍo etassa atthīti anāthapiṇḍiko.",
  "tika-s0201t:471_12": "Pañcavidhasenāsanaṅgasampattiyāti “nātidūraṃ naccāsannaṃ gamanāgamanasampanna”nti ekaṃ aṅgaṃ,",
  "tika-s0201t:471_13": "“divā appākiṇṇaṃ rattiṃ appasaddaṃ appanigghosa”nti ekaṃ,",
  "tika-s0201t:471_14": "“appaḍaṃsamakasavātātapasarīsapasamphassa”nti ekaṃ,",
  "tika-s0201t:471_15": "“tasmiṃ kho pana senāsane viharantassa appakasirena uppajjanti cīvara…pe…",
  "tika-s0201t:471_16": "parikkhārā”ti ekaṃ,",
  "tika-s0201t:471_17": "“tasmiṃ kho pana senāsane therā bhikkhū viharanti bahussutā”ti ekaṃ,",
  "tika-s0201t:471_18": "evametehi pañcavidhasenāsanaṅgehi sampannatāya.",
  "tika-s0201t:471_19": "Yadi jetavanaṃ tathaṃ anāthapiṇḍikassa ārāmoti āha “so hī”tiādi.",
  "tika-s0201t:472_0": "Kītakālato paṭṭhāya anāthapiṇḍikasseva taṃ vanaṃ,",
  "tika-s0201t:472_1": "atha kasmā ubhinnaṃ parikittananti āha “jetavane”tiādi.",
  "tika-s0201t:472_2": "“Yadipi so bhūmibhāgo koṭisantharena mahāseṭṭhinā kīto,",
  "tika-s0201t:472_3": "rukkhā pana jetena na vikkītāti jetavananti vattabbataṃ labhī”ti vadanti.",
  "tika-s0201t:473_0": "Kasmā idaṃ suttamabhāsīti kathetukamyatāya suttanikkhepaṃ pucchati.",
  "tika-s0201t:473_1": "Sāmaññato hi bhagavato desanākāraṇaṃ pākaṭamevāti.",
  "tika-s0201t:473_2": "Ko panāyaṃ suttanikkhepoti?",
  "tika-s0201t:473_3": "Attajjhāsayo.",
  "tika-s0201t:473_4": "Parehi anajjhiṭṭho eva hi bhagavā attano ajjhāsayena imaṃ suttaṃ desetīti ācariyā.",
  "tika-s0201t:473_5": "Yasmā panesa bhikkhūnaṃ upakkiliṭṭhacittataṃ viditvā “ime bhikkhū imāya desanāya upakkilesavisodhanaṃ",
  "tika-s0201t:473_6": "katvā āsavakkhayāya paṭipajjissantī”ti ayaṃ desanā āraddhā,",
  "tika-s0201t:473_7": "tasmā parajjhāsayoti apare.",
  "tika-s0201t:473_8": "Ubhayampi pana yuttaṃ.",
  "tika-s0201t:473_9": "Attajjhāsayādīnañhi saṃsaggabhedassa sambhavo heṭṭhā dassitovāti.",
  "tika-s0201t:473_10": "Tesaṃ bhikkhūnanti tadā dhammapaṭiggāhatabhikkhūnaṃ.",
  "tika-s0201t:473_11": "Upakkilesavisodhananti samathavipassanupakkilesato cittassa visodhanaṃ.",
  "tika-s0201t:473_12": "Paṭhamañhi bhagavā anupubbikathādinā paṭipattiyā saṃkilesaṃ nīharitvā pacchā sāmukkaṃsikaṃ desanaṃ deseti",
  "tika-s0201t:473_13": "khette khāṇukaṇṭakagumbādike avaharitvā kasanaṃ viya,",
  "tika-s0201t:473_14": "tasmā kammaṭṭhānameva avatvā imāya anupubbiyā desanā pavattāti adhippāyo.",
  "tika-s0201t:474_0": "Saṃvarabhūtanti sīlasaṃvarādisaṃvarabhūtaṃ saṃvaraṇasabhāvaṃ kāraṇaṃ,",
  "tika-s0201t:474_1": "taṃ pana atthato dassanādi evāti veditabbaṃ.",
  "tika-s0201t:474_2": "Saṃvaritāti pavattituṃ appadānavasena sammā,",
  "tika-s0201t:474_3": "sabbathā vā vāritā.",
  "tika-s0201t:474_4": "Evaṃbhūtā ca yasmā pavattidvārapidhānena pihitā nāma honti,",
  "tika-s0201t:474_5": "tasmā vuttaṃ “vidahitā hutvā”ti.",
  "tika-s0201t:474_6": "Evaṃ accantikassa saṃvarassa kāraṇabhūtaṃ anaccantikaṃ saṃvaraṃ dassetvā idāni accantikameva saṃvaraṃ",
  "tika-s0201t:474_7": "dassento yasmiṃ dassanādimhi sati uppajjanārahā āsavā na uppajjanti,",
  "tika-s0201t:474_8": "so tesaṃ anuppādo nirodho khayo pahānanti ca vuccamāno atthato appavattimattanti tassa ca dassanādi kāraṇanti",
  "tika-s0201t:474_9": "āha “yena kāraṇena anuppādanirodhasaṅkhātaṃ khayaṃ gacchanti pahīyanti nappavattanti,",
  "tika-s0201t:474_10": "taṃ kāraṇanti attho”ti.",
  "tika-s0201t:475_0": "Cakkhutopi…pe…",
  "tika-s0201t:475_1": "manatopīti cakkhuviññāṇādivīthīsu tadanugatamanoviññāṇavīthīsu ca kiñcāpi kusalādīnampi pavatti atthi,",
  "tika-s0201t:475_2": "kāmāsavādayo eva pana vaṇato yūsaṃ viya paggharaṇakaasucibhāvena sandanti,",
  "tika-s0201t:475_3": "tasmā te eva “āsavā”ti vuccanti.",
  "tika-s0201t:475_4": "Tattha hi paggharaṇaasucimhi niruḷho āsava- saddoti.",
  "tika-s0201t:475_5": "Dhammato yāva gotrabhunti tato paraṃ maggaphalesu appavattanato vuttaṃ.",
  "tika-s0201t:475_6": "Ete hi ārammaṇavasena dhamme gacchantā tato paraṃ na gacchanti.",
  "tika-s0201t:475_7": "Nanu tato paraṃ bhavaṅgādīnipi gacchantīti ce? Na,",
  "tika-s0201t:475_8": "tesampi pubbe ālambitesu lokiyadhammesu sāsavabhāvena antogadhattā tato paratābhāvato.",
  "tika-s0201t:475_9": "Ettha ca gotrabhuvacanena gotrabhuvodānaphalasamāpattipurecārikaparikammāni vuttānīti veditabbāni.",
  "tika-s0201t:475_10": "Paṭhamamaggapurecārikameva vā gotrabhu avadhinidassanabhāvena gahitaṃ,",
  "tika-s0201t:475_11": "tato paraṃ pana maggaphalasamānatāya aññesu maggesu maggavīthiyaṃ samāpattivīthiyaṃ nirodhānantarañca",
  "tika-s0201t:475_12": "pavattamānesu phalesu nibbāne ca āsavānaṃ pavatti nivāritāti veditabbaṃ.",
  "tika-s0201t:475_13": "Savantīti gacchanti,",
  "tika-s0201t:475_14": "ārammaṇakaraṇavasena pavattantīti attho.",
  "tika-s0201t:475_15": "Avadhiattho ā- kāro,",
  "tika-s0201t:475_16": "avadhi ca mariyādābhividhibhedato duvidho.",
  "tika-s0201t:475_17": "Tattha mariyādaṃ kiriyaṃ bahi katvā pavattati yathā “āpāṭaliputtā vuṭṭho devo”ti.",
  "tika-s0201t:475_18": "Abhividhi pana kiriyaṃ byāpetvā pavattati yathā “ābhavaggā bhagavato yaso pavattatī”ti.",
  "tika-s0201t:475_19": "Abhividhiattho cāyaṃ ā-",
  "tika-s0201t:475_20": "kāro idha gahitoti vuttaṃ “antokaraṇattho”ti.",
  "tika-s0201t:476_0": "Madirādayoti ādi-",
  "tika-s0201t:476_1": "saddena sindhavakādambarikāpotikādīnaṃ saṅgaho daṭṭhabbo.",
  "tika-s0201t:476_2": "Cirapārivāsiyaṭṭho viraparivutthatā purāṇabhāvo.",
  "tika-s0201t:476_3": "Avijjā nāhosītiādīti ettha ādi-",
  "tika-s0201t:476_4": "saddena “purimā,",
  "tika-s0201t:476_5": "bhikkhave,",
  "tika-s0201t:476_6": "koṭi na paññāyati bhavataṇhāyā”ti idaṃ suttaṃ saṅgahitaṃ.",
  "tika-s0201t:476_7": "Avijjāsavabhavāsavānaṃ ciraparivutthatāya dassitāya tabbhāvabhāvino kāmāsavassa ciraparivutthatā dassitāva hoti.",
  "tika-s0201t:476_8": "Aññesu ca yathāvutte dhamme okāsañca ārammaṇaṃ katvā pavattamānesu mānādīsu vijjamānesu attattaniyādiggāhavasena",
  "tika-s0201t:476_9": "abhibyāpanaṃ madakaraṇavasena āsavasadisatā ca etesaṃyeva,",
  "tika-s0201t:476_10": "na aññesanti etesveva āsava-",
  "tika-s0201t:476_11": "saddo niruḷhoti daṭṭhabbo.",
  "tika-s0201t:476_12": "Na cettha diṭṭhāsavo nāgatoti gahetabbaṃ bhavataṇhāya viya bhavadiṭṭhiyāpi bhavāsavaggahaṇeneva gahitattā.",
  "tika-s0201t:476_13": "Āyataṃ anādikālikattā.",
  "tika-s0201t:476_14": "Pasavantīti phalanti.",
  "tika-s0201t:476_15": "Na hi taṃ kiñci saṃsāradukkhaṃ atthi,",
  "tika-s0201t:476_16": "yaṃ āsavehi vinā uppajjeyya.",
  "tika-s0201t:476_17": "Purimāni cetthāti ettha etesu catūsu atthavitappesu purimāni tīṇi.",
  "tika-s0201t:476_18": "Yatthāti yesu suttābhidhammapadesesu.",
  "tika-s0201t:476_19": "Tattha yujjanti kilesesuyeva yathāvuttassa atthattayassa sambhavato.",
  "tika-s0201t:476_20": "Pacchimaṃ “āyataṃ vā saṃsāradukkhaṃ savantī”ti vuttanibbacanaṃ.",
  "tika-s0201t:476_21": "Kammepi yujjati dukkhappasavanassa kilesakammasādhāraṇattā.",
  "tika-s0201t:477_0": "Diṭṭhadhammā vuccanti paccakkhabhūtā khandhā,",
  "tika-s0201t:477_1": "diṭṭhadhamme bhavā diṭṭhadhammikā.",
  "tika-s0201t:477_2": "Vivādamūlabhūtāti vivādassa mūlakāraṇabhūtā kodhūpanāha- makkha- paḷāsa- issā-",
  "tika-s0201t:477_3": "macchariya- māyā- sāṭheyya- thambha- sārambha-",
  "tika-s0201t:477_4": "mānātimānā.",
  "tika-s0201t:478_0": "Yena devūpapatyassāti yena kammakilesappakārena āsavena devesu upapatti nibbatti assa mayhanti sambandho.",
  "tika-s0201t:478_1": "Gandhabbo vā vihaṅgamo ākāsacārī assanti vibhattiṃ pariṇāmetvā yojetabbaṃ.",
  "tika-s0201t:478_2": "Ettha ca yakkhagandhabbatāya vinimuttā sabbā devagati devaggahaṇena gahitā.",
  "tika-s0201t:478_3": "Avasesā ca akusalā dhammāti akusalakammato avasesā akusalā dhammā āsavāti āgatāti sambandho.",
  "tika-s0201t:479_0": "Paṭighātāyāti paṭisedhanāya.",
  "tika-s0201t:479_1": "Parūpavā…pe…",
  "tika-s0201t:479_2": "upaddavāti idaṃ yadi bhagavā sikkhāpadaṃ na paññapeyya,",
  "tika-s0201t:479_3": "tato asaddhammappaṭisevanaadinnādānapāṇātipātādihetu ye uppajjeyyuṃ parūpavādādayo diṭṭhadhammikā nānappakārā anatthā,",
  "tika-s0201t:479_4": "ye ca tannimittā eva nirayādīsu nibbattassa pañcavidhabandhanakammakāraṇādivasena mahādukkhānubhavādippakārā anatthā,",
  "tika-s0201t:479_5": "te sandhāya vuttaṃ.",
  "tika-s0201t:479_6": "Te paneteti ete kāmarāgādikilesa-",
  "tika-s0201t:479_7": "tebhūmakakammaparūpavādādiupaddavappakārā āsavā.",
  "tika-s0201t:479_8": "Yatthāti yasmiṃ vinayādipāḷipadese.",
  "tika-s0201t:479_9": "Yathāti yena duvidhādippakārena aññesu ca suttantesu āgatāti sambandho.",
  "tika-s0201t:480_0": "Nirayaṃ gamentīti nirayagāminiyā.",
  "tika-s0201t:480_1": "Chakkanipāte āhuneyyasutte.",
  "tika-s0201t:480_2": "Tattha hi āsavā chadhā āgatā āsava-",
  "tika-s0201t:480_3": "saddābhidheyyassa atthassa pabhedopacārena āsava-",
  "tika-s0201t:480_4": "pade pabhedoti vutto,",
  "tika-s0201t:480_5": "koṭṭhāsattho vā pada-",
  "tika-s0201t:480_6": "saddoti āsavapadeti āsavappakāre saddakoṭṭhāse atthakoṭṭhāse vāti attho.",
  "tika-s0201t:481_0": "Tathā hīti tasmā saṃvaraṇaṃ pidahanaṃ pavattituṃ appadānaṃ,",
  "tika-s0201t:481_1": "teneva kāraṇenāti attho.",
  "tika-s0201t:481_2": "Sīlādisaṃvare adhippete pavattituṃ appadānavasena thakanabhāvasāmaññato dvāraṃ saṃvaritvāti gehadvārasaṃvaraṇampi udāhaṭaṃ.",
  "tika-s0201t:481_3": "Sīlasaṃvarotiādi heṭṭhā mūlapariyāyavaṇṇanāya vuttampi imassa suttassa atthavaṇṇanaṃ paripuṇṇaṃ katvā vattukāmo puna vadati.",
  "tika-s0201t:481_4": "Yuttaṃ tāva sīlasatiñāṇānaṃ saṃvarattho pāḷiyaṃ tathā āgatattā,",
  "tika-s0201t:481_5": "khantivīriyānaṃ pana kathanti āha “tesañcā”tiādi.",
  "tika-s0201t:481_6": "Tassattho –",
  "tika-s0201t:481_7": "yadipi “khamo hoti…pe…",
  "tika-s0201t:481_8": "sītassa uppannaṃ kāmavitakkaṃ nādhivāsetī”tiādiniddese khantivīriyānaṃ saṃvarapariyāyo nāgato,",
  "tika-s0201t:481_9": "uddese pana sabbāsavasaṃvarapariyāyanti saṃvarapariyāyena gahitattā attheva tesaṃ saṃvarabhāvoti.",
  "tika-s0201t:482_0": "Pubbe sīlasatiñāṇānaṃ pāṭhantarena saṃvarabhāvo dassitoti idāni taṃ imināpi suttena gahitabhāvaṃ dassetuṃ “apicā”tiādi vuttaṃ.",
  "tika-s0201t:482_1": "Khantivīriyasaṃvarā vuttāyeva “khamo hoti sītassā”tiādinā pāḷiyā dassanavasena.",
  "tika-s0201t:482_2": "“Tañca anāsanaṃ,",
  "tika-s0201t:482_3": "tañca agocara”nti ayaṃ panettha sīlasaṃvaroti tañca “yathārūpe”tiādinā vuttaṃ ayuttaṃ aniyatavatthukaṃ raho paṭicchannāsanaṃ,",
  "tika-s0201t:482_4": "tañca yathāvuttaṃ ayuttaṃ vesiyādigocaraṃ,",
  "tika-s0201t:482_5": "“paṭisaṅkhāyoniso parivajjetī”ti āgataṃ yaṃ parivajjanaṃ,",
  "tika-s0201t:482_6": "ayaṃ pana ettha etasmiṃ sutte āgato sīlasaṃvaroti attho.",
  "tika-s0201t:482_7": "Anāsanaparivajjanena hi anācāraparivajjanaṃ vuttaṃ,",
  "tika-s0201t:482_8": "anācārāgocaraparivajjanaṃ cārittasīlatāyasīlasaṃvaro.",
  "tika-s0201t:482_9": "Tathā hi bhagavatā “pātimokkhasaṃvarasaṃvuto viharatī”ti sīlasaṃvaravibhajane ācāragocarasampattiṃ dassentena “atthi anācāro,",
  "tika-s0201t:482_10": "atthi agocaro”tiādinā anācārāgocarā vibhajitvā dassitā.",
  "tika-s0201t:482_11": "Idañca ekadesena samudāyanidassanaṃ daṭṭhabbaṃ samuddapabbatanidassanaṃ viya.",
  "tika-s0201t:483_0": "Sabbattha paṭisaṅkhā ñāṇasaṃvaroti ettha “yonisomanasikāro,",
  "tika-s0201t:483_1": "paṭisaṅkhā ñāṇasaṃvaro”ti vattabbaṃ.",
  "tika-s0201t:483_2": "Na hi dassanapahātabbaniddese paṭisaṅkhāgahaṇaṃ atthi,",
  "tika-s0201t:483_3": "“yoniso manasi karotī”ti pana vuttaṃ.",
  "tika-s0201t:483_4": "Yonisomanasikaraṇampi atthato paṭisaṅkhā ñāṇasaṃvaramevāti evaṃ pana atthe gayhamāne yuttametaṃ siyā.",
  "tika-s0201t:483_5": "Keci pana “yattha yattha ‘idha paṭisaṅkhā yoniso’ti āgataṃ,",
  "tika-s0201t:483_6": "taṃ sabbaṃ sandhāya ‘sabbattha paṭisaṅkhā ñāṇasaṃvaro’ti vutta”nti vadanti.",
  "tika-s0201t:483_7": "Tesaṃ matena “idaṃ dukkhanti yoniso manasi karotī”tiādikassa ñāṇasaṃvarena ca asaṅgaho siyā,",
  "tika-s0201t:483_8": "“dassanaṃ paṭisevanā bhāvanā ca ñāṇasaṃvaro”ti ca vacanaṃ virujjheyya,",
  "tika-s0201t:483_9": "tasmā vuttanayenevettha attho veditabbo.",
  "tika-s0201t:483_10": "“Sabbattha paṭisaṅkhā ñāṇasaṃvaro”ti iminā sattasupi ṭhānesu yaṃ ñāṇaṃ,",
  "tika-s0201t:483_11": "so ñāṇasaṃvaroti parivajjanādivasena vuttā sīlādayo sīlasaṃvarādayoti ayamattho dassito.",
  "tika-s0201t:483_12": "Evaṃ sati saṃvarānaṃ saṅkaro viya hotīti te asaṅkarato dassetuṃ “aggahitaggahaṇenā”ti vuttaṃ parivajjanavisesasaṃvarādhivāsanavinodanānaṃ",
  "tika-s0201t:483_13": "sīlasaṃvarādibhāvena gahitattā,",
  "tika-s0201t:483_14": "tathā aggahitānaṃ gahaṇenāti attho.",
  "tika-s0201t:483_15": "Te pana aggahite sarūpato dassento “dassanaṃ paṭisevanā bhāvanā”ti āha.",
  "tika-s0201t:484_0": "Etena sīlasaṃvarādinā karaṇabhūtena,",
  "tika-s0201t:484_1": "kāraṇabhūtena vā.",
  "tika-s0201t:484_2": "Dhammāti kusalākusaladhammā.",
  "tika-s0201t:484_3": "Sīlasaṃvarādinā hi sahajātakoṭiyā,",
  "tika-s0201t:484_4": "upanissayakoṭiyā vā paccayabhūtena anuppannā kusalā dhammā uppattiṃ gacchanti uppajjanti,",
  "tika-s0201t:484_5": "tathā aniruddhā akusalā dhammā nirodhaṃ gacchanti nirujjhantīti attho.",
  "tika-s0201t:484_6": "Pāḷiyaṃ pana “anuppannā ceva āsavā na uppajjanti,",
  "tika-s0201t:484_7": "uppannā ca āsavā pahīyantī”ti akusaladhammānaṃ anuppādapahānāni eva vuttāni,",
  "tika-s0201t:484_8": "na kusaladhammānaṃ uppādādayoti?",
  "tika-s0201t:484_9": "Nayidamevaṃ daṭṭhabbaṃ,",
  "tika-s0201t:484_10": "“yoniso ca kho,",
  "tika-s0201t:484_11": "bhikkhave,",
  "tika-s0201t:484_12": "manasikaroto”tiādinā kusaladhammānampi uppatti pakāsitāva āsavasaṃvaraṇassa padhānabhāvena gahitattā.",
  "tika-s0201t:484_13": "Tathā hi pariyosānepi “ye āsavā dassanā pahātabbā,",
  "tika-s0201t:484_14": "te dassanā pahīnā hontī”tiādinā āsavappahānameva padhānaṃ katvā nigamitaṃ.",
  "tika-s0201t:485_0": "15.",
  "tika-s0201t:485_1": "Jānato passatoti ettha dassanampi paññācakkhunāva dassanaṃ adhippetaṃ,",
  "tika-s0201t:485_2": "na maṃsacakkhunā dibbacakkhunā vāti āha “dvepi padāni ekatthānī”ti.",
  "tika-s0201t:485_3": "Evaṃ santepīti padadvayassa ekatthatthepi.",
  "tika-s0201t:485_4": "Ñāṇalakkhaṇanti ñāṇassa sabhāvaṃ,",
  "tika-s0201t:485_5": "visayassa yathāsabhāvāvabodhananti attho.",
  "tika-s0201t:485_6": "Tenāha “jānanalakkhaṇañhi ñāṇa”nti.",
  "tika-s0201t:485_7": "Ñāṇappabhāvanti ñāṇānubhāvaṃ,",
  "tika-s0201t:485_8": "ñāṇakiccaṃ visayobhāsananti attho.",
  "tika-s0201t:485_9": "Tenevāha “ñāṇena vivaṭe dhamme”ti.",
  "tika-s0201t:485_10": "“Jānato passato”ti ca jānanadassanamukhena puggalādhiṭṭhānā desanā pavattāti āha “ñāṇalakkhaṇaṃ ñāṇappabhāvaṃ upādāya puggalaṃ niddisatī”ti.",
  "tika-s0201t:485_11": "Jānato passatoti “yoniso ca manasikāraṃ ayoniso ca manasikāra”nti vakkhamānattā yonisomanasikāravisayajānanaṃ,",
  "tika-s0201t:485_12": "ayonisomanasikāravisayadassanaṃ.",
  "tika-s0201t:485_13": "Tañca kho pana nesaṃ āsavānaṃ khayūpāyasabhāvassa adhippetattā uppādanānuppādanavasena na ārammaṇamattenāti",
  "tika-s0201t:485_14": "ayamattho yuttoti āha “yonisomanasikāraṃ…pe…",
  "tika-s0201t:485_15": "ayamettha sāro”ti.",
  "tika-s0201t:486_0": "“Jānato”ti vatvā jānanañca anussavākārapaṭivitakkamattavasena na idhādhippetaṃ,",
  "tika-s0201t:486_1": "atha kho rūpādi viya cakkhuviññāṇena yonisomanasikārāyonisomanasikāre paccakkhe katvā tesaṃ uppādavasena",
  "tika-s0201t:486_2": "dassananti imamatthaṃ vibhāvetuṃ “passato”ti vuttanti evaṃ vā ettha attho daṭṭhabbo.",
  "tika-s0201t:486_3": "Aññatthāpi hi “evaṃ jānato evaṃ passato,",
  "tika-s0201t:486_4": "jānaṃ jānāti passaṃ passati,",
  "tika-s0201t:486_5": "evaṃ jānantā evaṃ passantā,",
  "tika-s0201t:486_6": "ajānataṃ apassata”nti ca ādīsu ñāṇakiccassa sāmaññavisesadīpanavasenetaṃ padadvayaṃ āgatanti.",
  "tika-s0201t:486_7": "Kecīti abhayagirivāsisārasamāsācariyā.",
  "tika-s0201t:486_8": "Te hi “samādhinā jānato vipassanāya passato jānaṃ jānāti passaṃ passati,",
  "tika-s0201t:486_9": "evaṃ jānanā samatho,",
  "tika-s0201t:486_10": "passanā vipassanā”ti ca ādinā papañcenti.",
  "tika-s0201t:486_11": "Teti papañcā.",
  "tika-s0201t:486_12": "Imasmiṃ attheti “jānato”tiādinayappavatte imasmiṃ suttapadaatthe niddhāriyamāne.",
  "tika-s0201t:486_13": "Na yujjanti jānanadassanānaṃ yonisomanasikārāyonisomanasikāravisayabhāvassa pāḷiyaṃ vuttattā.",
  "tika-s0201t:487_0": "Āsavappahānaṃ āsavānaṃ accantappahānaṃ.",
  "tika-s0201t:487_1": "So pana nesaṃ anuppādo sabbena sabbaṃ khīṇatā abhāvo evāti āha “āsavānaṃ accantakhayamasamuppādaṃ khīṇākāraṃ natthibhāva”nti.",
  "tika-s0201t:487_2": "Ujumaggānusārinoti kilesavaṅkassa kāyavaṅkādīnañca pahānena ujubhūte savipassane heṭṭhimamagge anussarantassa.",
  "tika-s0201t:487_3": "Tadeva hissa sikkhanaṃ.",
  "tika-s0201t:487_4": "Khayasmiṃ paṭhamaṃ ñāṇaṃ.",
  "tika-s0201t:487_5": "Tato aññā anantarāti khayasaṅkhāte aggamagge tappariyāpannameva ñāṇaṃ paṭhamaṃ uppajjati,",
  "tika-s0201t:487_6": "tadanantaraṃ pana aññaṃ arahattanti.",
  "tika-s0201t:487_7": "Yadipi gāthāyaṃ “khayasmiṃ”icceva vuttaṃ,",
  "tika-s0201t:487_8": "samucchedavasena pana āsavehi khīṇotīti maggo khayoti vuccatīti āha “maggo āsavakkhayoti vutto”ti.",
  "tika-s0201t:487_9": "Samaṇoti samitapāpo adhippeto.",
  "tika-s0201t:487_10": "So pana khīṇāsavo hotīti “āsavānaṃ khayā”ti imassa phalapariyāyatā vuttā,",
  "tika-s0201t:487_11": "nippariyāyena pana āsavakkhayo maggo,",
  "tika-s0201t:487_12": "tena pattabbato phalaṃ.",
  "tika-s0201t:487_13": "Eteneva nibbānassapi āsavakkhayabhāvo vuttoti veditabbo.",
  "tika-s0201t:488_0": "“Jānato passato”ti jānato eva passato evāti evamettha niyamo icchito,",
  "tika-s0201t:488_1": "na aññathā visesābhāvato aniṭṭhasādhanato cāti tassa niyamassa phalaṃ dassetuṃ “no ajānato no apassato”ti vuttanti āha “yo pana na jānāti na passati,",
  "tika-s0201t:488_2": "tassa neva vadāmīti attho”ti.",
  "tika-s0201t:488_3": "Iminā dūrīkatāyonisomanasikāro idhādhippeto,",
  "tika-s0201t:488_4": "yonisomanasikāro ca āsavakkhayassa ekantikakāraṇanti dasseti.",
  "tika-s0201t:488_5": "Etenāti “no ajānato no apassato”ti vacanena.",
  "tika-s0201t:488_6": "Te paṭikkhittāti ke pana teti?",
  "tika-s0201t:488_7": "“Bāle ca paṇḍite ca sandhāvitvā saṃsaritvā dukkhassantaṃ karissanti,",
  "tika-s0201t:488_8": "ahetū apaccayā sattā visujjhantī”ti evamādivādā.",
  "tika-s0201t:488_9": "Tesu hi keci abhijātisaṅkantimattena bhavasaṅkantimattena ca saṃsārasuddhiṃ paṭijānanti,",
  "tika-s0201t:488_10": "aññe issarapajāpatikālādivasena,",
  "tika-s0201t:488_11": "tayidaṃ sabbaṃ “saṃsārādīhī”ti ettheva saṅgahitanti daṭṭhabbaṃ.",
  "tika-s0201t:489_0": "Purimena vā padadvayenāti “jānato,",
  "tika-s0201t:489_1": "passato”ti iminā padadvayena.",
  "tika-s0201t:489_2": "Upāyo vutto “āsavakkhayassā”ti adhikārato viññāyati.",
  "tika-s0201t:489_3": "Imināti “no ajānato,",
  "tika-s0201t:489_4": "no apassato”ti iminā padadvayena.",
  "tika-s0201t:489_5": "Anupāyo eva hi āsavānaṃ khayassa yadidaṃ yoniso ca ayoniso ca manasikārassa ajānanaṃ adassanañca,",
  "tika-s0201t:489_6": "tena tathattāya appaṭipattito micchāpaṭipattito ca.",
  "tika-s0201t:489_7": "Nanu “passato”ti iminā ayonisomanasikāro yathā na uppajjati,",
  "tika-s0201t:489_8": "evaṃ dassane adhippete purimeneva anupāyapaṭisedho vutto hotīti? Na hoti,",
  "tika-s0201t:489_9": "ayonisomanasikārānuppādanassapi upāyabhāvato satibalena saṃvutacakkhundriyāditā viya sampajaññabaleneva niccādivasena abhūtajānanābhāvo hotīti.",
  "tika-s0201t:489_10": "Tenāha “saṅkhepena…pe… hotī”ti.",
  "tika-s0201t:489_11": "Tattha saṅkhepenāti samāsena,",
  "tika-s0201t:489_12": "anvayato byatirekato ca vitthāraṃ akatvāti attho. Ñāṇaṃ…pe…",
  "tika-s0201t:489_13": "dassitaṃ hoti “jānato”tiādinā ñāṇasseva gahitattā.",
  "tika-s0201t:489_14": "Yadi evaṃ “svāyaṃ saṃvaro”tiādi kathaṃ nīyatīti?",
  "tika-s0201t:489_15": "Ñāṇassa padhānabhāvadassanatthaṃ evamayaṃ desanā katāti nāyaṃ doso,",
  "tika-s0201t:489_16": "tathā aññatthāpi “ariyaṃ vo bhikkhave sammāsamādhiṃ desessāmi saupanisaṃ saparikkhāra”nti vitthāro.",
  "tika-s0201t:490_0": "Dabbajātikoti dabbarūpo.",
  "tika-s0201t:490_1": "So hi drabyoti vuccati “drabyaṃ vinassati nādrabya”ntiādīsu.",
  "tika-s0201t:490_2": "Dabbajātiko vā sārasabhāvo,",
  "tika-s0201t:490_3": "sāruppasīlācāroti attho.",
  "tika-s0201t:490_4": "Yathāha “na kho dabba dabbā evaṃ nibbeṭhentī”ti.",
  "tika-s0201t:490_5": "Vattasīse ṭhatvāti vattaṃ uttamaṅgaṃ,",
  "tika-s0201t:490_6": "dhuraṃ vā katvā.",
  "tika-s0201t:490_7": "Yo hi parisuddhājīvo kātuṃ ajānantānaṃ sabrahmacārīnaṃ,",
  "tika-s0201t:490_8": "attano vā vātātapādipaṭibāhanatthaṃ chattādīni karoti,",
  "tika-s0201t:490_9": "so vattasīse ṭhatvā karoti nāma.",
  "tika-s0201t:490_10": "Padaṭṭhānaṃ na hotīti na vattabbā nāthakaraṇadhammabhāvena upanissayabhāvato.",
  "tika-s0201t:490_11": "Vuttañhi “yāni tāni sabrahmacārīnaṃ uccāvacāni kiccakaraṇīyāni,",
  "tika-s0201t:490_12": "tattha dakkho hotī”tiādi.",
  "tika-s0201t:491_0": "Upāyamanasikāroti kusaladhammappavattiyā kāraṇabhūto manasikāro.",
  "tika-s0201t:491_1": "Pathamanasikāroti tassā eva maggabhūto manasikāro.",
  "tika-s0201t:491_2": "Aniccādīsu aniccantiādināti aniccadukkhaasubhaanattasabhāvesu dhammesu “aniccaṃ dukkhaṃ asubhaṃ anattā”tiādinā eva nayena,",
  "tika-s0201t:491_3": "aviparītasabhāvenāti attho.",
  "tika-s0201t:491_4": "Saccānulomikena vāti saccābhisamayassa anulomavasena.",
  "tika-s0201t:491_5": "Cittassa āvaṭṭanātiādinā āvaṭṭanāya paccayabhūtā tato purimuppannā manodvārikā kusalajavanappavatti phalavohārena tathā vuttā.",
  "tika-s0201t:491_6": "Tassā hi vasena sā kusaluppattiyā upanissayo hoti.",
  "tika-s0201t:491_7": "Āvajjanā hi bhavaṅgacittaṃ āvaṭṭayatīti āvaṭṭanā.",
  "tika-s0201t:491_8": "Anu anu āvaṭṭetīti anvāvaṭṭanā.",
  "tika-s0201t:491_9": "Bhavaṅgārammaṇato aññaṃ ābhujatīti ābhogo.",
  "tika-s0201t:491_10": "Samannāharatīti samannāhāro.",
  "tika-s0201t:491_11": "Tadevārammaṇaṃ attānaṃ anubandhitvā uppajjamānaṃ manasi karoti ṭhapetīti manasikāro.",
  "tika-s0201t:491_12": "Ayaṃ vuccatīti ayaṃ upāyapathamanasikāralakkhaṇo yonisomanasikāro nāma vuccati,",
  "tika-s0201t:491_13": "yassa vasena puggalo dukkhādīni saccāni āvajjituṃ sakkoti.",
  "tika-s0201t:491_14": "Ayonisomanasikāre saccapaṭikūlenāti saccābhisamayassa ananulomavasena.",
  "tika-s0201t:491_15": "Sesaṃ yonisomanasikāre vuttavipariyāyena veditabbaṃ.",
  "tika-s0201t:492_0": "Yuttinti upapattisādhanayuttiṃ,",
  "tika-s0201t:492_1": "hetunti attho.",
  "tika-s0201t:492_2": "Tenevāha “yasmā”tiādi.",
  "tika-s0201t:492_3": "Etthāti “ayoniso bhikkhave…pe…",
  "tika-s0201t:492_4": "pahīyantī”ti etasmiṃ pāṭhe.",
  "tika-s0201t:492_5": "Tatthāti vākyopaññāsanaṃ.",
  "tika-s0201t:492_6": "Kasmā panettha ayamuddesaniddeso parivattoti codanaṃ sandhāyāha “yoniso”tiādi.",
  "tika-s0201t:492_7": "Tattha manasikārapadaṃ dvinnaṃ sādhāraṇanti adhippāyena “yoniso ayonisoti imehi tāva dvīhi padehī”ti vuttaṃ.",
  "tika-s0201t:492_8": "Yonisoti hi yonisomanasikāro,",
  "tika-s0201t:492_9": "ayonisoti ca ayonisomanasikāro tattha anuvattanato vakkhamānattā ca.",
  "tika-s0201t:492_10": "Satipi anatthuppattisāmaññe bhavādīsu puggalassa bahulisāmaññaṃ dassetvā taṃ parivattitvā visesadassanattaṃ nāvādi upamāttayaggahaṇaṃ daṭṭhabbaṃ.",
  "tika-s0201t:492_11": "Cakkayantaṃ āhaṭaghaṭīyantanti vadanti.",
  "tika-s0201t:493_0": "Anuppannāti anibbattā.",
  "tika-s0201t:493_1": "Ārammaṇavisesavasena tassa anuppatti veditabbā,",
  "tika-s0201t:493_2": "na rūpārammaṇādiārammaṇasāmaññena,",
  "tika-s0201t:493_3": "nāpi āsavavasena.",
  "tika-s0201t:493_4": "Tenāha “ananubhūtapubbaṃ ārammaṇaṃ…pe…",
  "tika-s0201t:493_5": "aññathā hi anamatagge saṃsāre anuppannā nāma āsavā na santī”ti.",
  "tika-s0201t:493_6": "Vatthunti saviññāṇakāviññāṇakappabhedaṃ āsavuppattikāraṇaṃ.",
  "tika-s0201t:493_7": "Ārammaṇaṃ ārammaṇapaccayabhūtarūpādīni.",
  "tika-s0201t:493_8": "Idāni āsavavasenapi anuppannapariyāyo labbhatīti dassetuṃ “anubhūtapubbepī”tiādi vuttaṃ.",
  "tika-s0201t:493_9": "Pakatisuddhiyāti pubbacariyato kilesadūrībhāvasiddhāya suddhipakatitāya.",
  "tika-s0201t:493_10": "Pāḷiyā uddisanaṃ uddeso,",
  "tika-s0201t:493_11": "atthakathanaṃ paripucchā.",
  "tika-s0201t:493_12": "Ajjhayanaṃ pariyatti,",
  "tika-s0201t:493_13": "cīvarasibbādi navakammaṃ,",
  "tika-s0201t:493_14": "samathavipassanānuyogo yonisomanasikāro.",
  "tika-s0201t:493_15": "Tādisenāti yādisena “manuññavatthū”timanasikārādinā kāmāsavādayo sambhaveyyuṃ, tādisena.",
  "tika-s0201t:493_16": "Āsavānaṃ vaḍḍhi nāma pariyuṭṭhānatibbatāya veditabbā,",
  "tika-s0201t:493_17": "sā ca abhiṇhuppattiyā bahulīkāratoti te laddhāsevanā bahulabhāvaṃ pattā maddantā pharantā chādentā andhākāraṃ",
  "tika-s0201t:493_18": "karontā aparāparaṃ uppajjamānā ekasantānanayena “uppannā pavaḍḍhantī”ti vuccanti.",
  "tika-s0201t:493_19": "Tena vuttaṃ “punappunaṃ uppajjamānā uppannā pavaḍḍhantīti vuccantī”ti.",
  "tika-s0201t:493_20": "Ito aññathāti ito aparāparuppannānaṃ ekattaggahaṇato aññathā vaḍḍhi nāma natthi khaṇikabhāvato.",
  "tika-s0201t:494_0": "So ca jānātīti dhammuddhaccaviggahābhāvamāha.",
  "tika-s0201t:494_1": "Kārakassevāti yuttayogasseva.",
  "tika-s0201t:494_2": "Yassa panātiādinā anuddesikaṃ katvā vuttamatthaṃ purātanassa purisātisayassa paṭipattidassanena pākaṭataraṃ",
  "tika-s0201t:494_3": "kātuṃ “maṇḍalārāmavāsīmahātissabhūtattherassa viyā”tiādi vuttaṃ.",
  "tika-s0201t:494_4": "Tañhi sabrahmacārīnaṃ āyatiṃ tathāpaṭipattikāraṇaṃ hoti,",
  "tika-s0201t:494_5": "yato edisaṃ vatthu vuccati.",
  "tika-s0201t:494_6": "Tasmiṃ yevāti maṇḍalārāmeyeva.",
  "tika-s0201t:494_7": "Ācariyaṃ āpucchitvāti attano uddesācariyaṃ kammaṭṭhānaggahaṇatthaṃ gantuṃ āpucchitvā.",
  "tika-s0201t:494_8": "Ācariyaṃ vanditvāti kammaṭṭhānadāyakaṃ mahārakkhitattheraṃ vanditvā.",
  "tika-s0201t:494_9": "Uddesamagganti yathāāraddhaṃ uddesapabandhaṃ.",
  "tika-s0201t:494_10": "Tadā kira mukhapāṭheneva bahū ekajjhaṃ uddisāpetvā manosajjhāyavasena dhammaṃ sajjhāyanti.",
  "tika-s0201t:494_11": "Tatthāyaṃ thero paññavantatāya uddesaṃ gaṇhantānaṃ bhikkhūnaṃ dhorayho,",
  "tika-s0201t:494_12": "so “idānāhaṃ anāgāmī,",
  "tika-s0201t:494_13": "kiṃ mayhaṃ uddesenā”ti saṅkocaṃ anāpajjitvā dutiyadivase uddesakāle ācariyaṃ upasaṅkami.",
  "tika-s0201t:494_14": "“Uppannā pahīyantī”ti ettha uppannasadisā “uppannā”ti vuttā,",
  "tika-s0201t:494_15": "na paccuppannā.",
  "tika-s0201t:494_16": "Na hi paccuppannesu āsavesu maggena pahānaṃ sambhavatīti āha “ye pana…pe…",
  "tika-s0201t:494_17": "natthī”ti.",
  "tika-s0201t:494_18": "Vattamānuppannā khaṇattayasamaṅgino.",
  "tika-s0201t:494_19": "Tesaṃ paṭipattiyā pahānaṃ natthi uppajjanārahānaṃ paccayaghātena anuppādanameva tāya pahānanti.",
  "tika-s0201t:495_0": "16.",
  "tika-s0201t:495_1": "Yadi evaṃ dutiyapadaṃ kimatthiyanti?",
  "tika-s0201t:495_2": "Padadvayaggahaṇaṃ āsavānaṃ uppannānuppannabhāvasambhavadassanatthañceva pahāyakavibhāgena pahātabbavibhāgadassanatthañca.",
  "tika-s0201t:495_3": "Tenāha “idameva padaṃ gahetvā”ti.",
  "tika-s0201t:495_4": "Aññampīti ñāṇato aññampi satisaṃvarādiṃ.",
  "tika-s0201t:495_5": "Dassanāti idaṃ hetumhi nissakkavacananti dassanenāti hetumhi karaṇavacanena tadatthaṃ vivarati.",
  "tika-s0201t:495_6": "Esa nayoti tamevatthaṃ atidisati.",
  "tika-s0201t:495_7": "Dassanenāti sotāpattimaggena.",
  "tika-s0201t:495_8": "So hi paṭhamaṃ nibbānadassanato “dassana”nti vuccati.",
  "tika-s0201t:495_9": "Yadipi taṃ gotrabhu paṭhamataraṃ passati,",
  "tika-s0201t:495_10": "disvā pana kattabbakiccassa kilesappahānassa akaraṇato na taṃ dassananti vuccati.",
  "tika-s0201t:495_11": "Āvajjanaṭṭhāniyañhi taṃ ñāṇaṃ maggassa,",
  "tika-s0201t:495_12": "nibbānārammaṇattasāmaññena cetaṃ vuttaṃ,",
  "tika-s0201t:495_13": "na nibbānapaṭivijjhanena,",
  "tika-s0201t:495_14": "tasmā dhammacakkhu punappunaṃ nibbattanena bhāvanaṃ appattaṃ dassanaṃ nāma,",
  "tika-s0201t:495_15": "dhammacakkhuñca pariññādikiccakaraṇavasena catusaccadhammadassanaṃ tadabhisamayoti nutthettha gotrabhussa dassanabhāvappatti.",
  "tika-s0201t:495_16": "Ayañca vicāro parato aṭṭhakathāyameva āgamissati.",
  "tika-s0201t:495_17": "Sabbatthāti “saṃvarā pahātabbā”tiādīsu.",
  "tika-s0201t:495_18": "Saṃvarāti saṃvarena,",
  "tika-s0201t:495_19": "“saṃvaro”ti cettha satisaṃvaro veditabbo.",
  "tika-s0201t:495_20": "Paṭisevati etenāti paṭisevanaṃ,",
  "tika-s0201t:495_21": "paccayesu idamatthikatāñāṇaṃ.",
  "tika-s0201t:495_22": "Adhivāseti khamati etāyāti adhivāsanā,",
  "tika-s0201t:495_23": "sītādīnaṃ khamanākārena pavatto adoso,",
  "tika-s0201t:495_24": "tappadhānā vā cattāro kusalakkhandhā.",
  "tika-s0201t:495_25": "Parivajjeti etenāti parivajjanaṃ,",
  "tika-s0201t:495_26": "vāḷamigādīnaṃ pariharaṇavasena pavattā cetanā,",
  "tika-s0201t:495_27": "tathāpavattā vā cattāro kusalakkhandhā.",
  "tika-s0201t:495_28": "Kāmavitakkādike vinodeti vitudati etenāti vinodanaṃ,",
  "tika-s0201t:495_29": "kusalavīriyaṃ.",
  "tika-s0201t:495_30": "Paṭhamamaggena diṭṭhe catusaccadhamme bhāvanāvasena uppajjanato bhāvanā,",
  "tika-s0201t:495_31": "sesamaggattayaṃ.",
  "tika-s0201t:495_32": "Na hi taṃ adiṭṭhapubbaṃ kiñci passati,",
  "tika-s0201t:495_33": "evaṃ dassanādīnaṃ vacanattho veditabbo.",
  "tika-s0201t:496_0": "Dassanāpahātabbaāsavavaṇṇanā",
  "tika-s0201t:497_0": "17.",
  "tika-s0201t:497_1": "Kusalākusaladhammehi ālambiyamānāpi ārammaṇadhammā āvajjanamukheneva tabbhāvaṃ gacchantīti dassento “manasikaraṇīye”ti",
  "tika-s0201t:497_2": "padassa “āvajjitabbe”ti atthamāha.",
  "tika-s0201t:497_3": "Hitasukhāvahabhāvena manasikaraṇaṃ arahantīti manasikaraṇīyā,",
  "tika-s0201t:497_4": "tappaṭipakkhato amanasikaraṇīyāti āha “amanasikaraṇīyeti tabbiparīte”ti.",
  "tika-s0201t:497_5": "Sesapadesūti “manasikaraṇīye dhamme appajānanto”tiādīsu.",
  "tika-s0201t:497_6": "Yasmā kusaladhammesupi subhasukhaniccādivasena manasikāro assādanādihetutāya sāvajjo ahitadukkhāvaho",
  "tika-s0201t:497_7": "akusaladhammesupi aniccādivasena manasikāro nibbidādihetutāya anavajjo hitasukhāvaho,",
  "tika-s0201t:497_8": "tasmā “dhammato niyamo natthī”ti vatvā “ākārato pana atthī”ti āha.",
  "tika-s0201t:498_0": "Vā-",
  "tika-s0201t:498_1": "saddo yebhuyyena “mamaṃ vā hi bhikkhave,",
  "tika-s0201t:498_2": "devo vā bhavissāmi devaññataro vā”tiādīsu vikappattho diṭṭho,",
  "tika-s0201t:498_3": "na samuccayatthoti tattha samuccayatthe payogaṃ dassetuṃ “yathā”tiādi vuttaṃ.",
  "tika-s0201t:498_4": "Evañca katvā samuccayatthadīpakaṃ panetaṃ suttapadaṃ samudāhaṭaṃ.",
  "tika-s0201t:499_0": "Kāmāsavoti pañcakāmaguṇasaṅkhāte kāme āsavo kāmāsavo.",
  "tika-s0201t:499_1": "Tenāha “pañcakāmaguṇiko rāgo”ti.",
  "tika-s0201t:499_2": "Bhavāsavaṃ pana ṭhapetvā sabbo lobho kāmāsavoti yuttaṃ siyā.",
  "tika-s0201t:499_3": "Rūpārūpabhaveti kammupapattibhedato duvidhepi rūpārūpabhave chandarāgo.",
  "tika-s0201t:499_4": "Jhānanikantīti jhānassādo.",
  "tika-s0201t:499_5": "“Sundaramidaṃ ṭhānaṃ niccaṃ dhuva”ntiādinā assādentassa uppajjamāno sassatucchedadiṭṭhisahagato rāgo bhave āsavoti bhavāsavo.",
  "tika-s0201t:499_6": "Evanti sabbadiṭṭhīnaṃ sassatucchedadiṭṭhisaṅgahato bhavāsaveneva diṭṭhāsavo gahito taṃsahagatarāgatāyāti adhippāyo.",
  "tika-s0201t:499_7": "Apare pana “diṭṭhāsavo avijjāsavena ca saṅgahito”ti vadanti.",
  "tika-s0201t:499_8": "Ettha ca “bhavāsavo catūsu diṭṭhigatavippayuttalobhasahagatacittuppādesu uppajjatī”ti vacanato diṭṭhisampayuttarāgassa bhavāsavabhāvo vicāretabbo,",
  "tika-s0201t:499_9": "atha “kāmasahagatā saññāmanasikārā”tiādīsu viya ārammaṇakaraṇattho sahagatattho,",
  "tika-s0201t:499_10": "evaṃ sati bhavāsave diṭṭhāsavassa samodhānagamanaṃ kataṃ na siyā.",
  "tika-s0201t:499_11": "Na hi tampayogatabbhāvādike asati taṃsaṅgaho yutto,",
  "tika-s0201t:499_12": "tasmā yathāvuttapāḷiṃ anusārena diṭṭhigatasampayuttalobhopi kāmāsavoti yuttaṃ siyā.",
  "tika-s0201t:499_13": "Diṭṭhadhammikasamparāyikadukkhānañhi kāraṇabhūtā kāmāsavādayopi dvidhā vuttā.",
  "tika-s0201t:500_0": "Abhidhamme ca kāmāsavaniddese “kāmesūti kāmarāgadiṭṭhirāgādīnaṃ ārammaṇabhūtesu tebhūmakesu vatthukāmesū”ti attho sambhavati.",
  "tika-s0201t:500_1": "Tattha hi uppajjamānā sā taṇhā sabbāpi na kāmacchandādināmaṃ na labhatīti.",
  "tika-s0201t:500_2": "Yadi pana lobho kāmāsavabhavāsavavinimuttopi siyā,",
  "tika-s0201t:500_3": "so yadā diṭṭhigatavippayuttesu cittesu uppajjati,",
  "tika-s0201t:500_4": "tadā tena sampayutto avijjāsavo āsavavippayuttoti domanassavicikicchuddhaccasampayuttassa viya tassapi",
  "tika-s0201t:500_5": "āsavavippayuttatā vattabbā siyā “catūsu diṭṭhigatavippayuttalobhasahagatacittuppādesu uppanno moho siyā",
  "tika-s0201t:500_6": "āsavasampayutto,",
  "tika-s0201t:500_7": "siyā āsavavippayutto”ti.",
  "tika-s0201t:500_8": "“Kāmāsavo aṭṭhasu lobhasahagatacittuppādesu uppajjatī’ti,",
  "tika-s0201t:500_9": "“kāmāsavaṃ paṭicca diṭṭhāsavo avijjāsavo”ti ca vacanato diṭṭhisahagatarāgo kāmāsavo na hotīti na sakkā vattuṃ.",
  "tika-s0201t:500_10": "Kiñca abhijjhākāmarāgānaṃ viseso āsavadvayaekāsavabhāvo siyā,",
  "tika-s0201t:500_11": "na abhijjhāya ca noāsavabhāvoti noāsavalobhassa sabbhāvo vicāretabbo.",
  "tika-s0201t:500_12": "Na hi atthi abhidhamme “āsavo ca noāsavo ca dhammā āsavassa dhammassa āsavassa ca noāsavassa ca dhammassa hetupaccayo”ti sattamo navamo ca pañho.",
  "tika-s0201t:500_13": "Gaṇanāyañca “hetuyā sattā”ti vuttaṃ,",
  "tika-s0201t:500_14": "no “navā”ti.",
  "tika-s0201t:500_15": "Diṭṭhisampayutte pana lobhe noāsave vijjamāne sattamanavamāpi pañhā vissajjanaṃ labheyyuṃ,",
  "tika-s0201t:500_16": "gaṇanāya ca “hetuyā navā”ti vattabbaṃ siyā,",
  "tika-s0201t:500_17": "na pana vuttaṃ.",
  "tika-s0201t:500_18": "Diṭṭhivippayutte ca lobhe noāsave vijjamāne vattabbaṃ vuttameva.",
  "tika-s0201t:500_19": "Yasmā pana suttantadesanā nāma pariyāyakathā,",
  "tika-s0201t:500_20": "na abhidhammadesanā viya nippariyāyakathā,",
  "tika-s0201t:500_21": "tasmā balavakāmarāgasseva kāmāsavaṃ dassetuṃ “kāmāsavoti pañcakāmaguṇiko rāgo”ti vuttaṃ,",
  "tika-s0201t:500_22": "tathā bhavābhinandananti.",
  "tika-s0201t:501_0": "Sāmaññena bhavāsavo diṭṭhāsavaṃ antogadhaṃ katvā idha tayo eva āsavā vuttāti tassa tadantogadhataṃ dassetuṃ “evaṃ diṭṭhāsavo”tiādi vuttaṃ.",
  "tika-s0201t:501_1": "Tathā hi vakkhati bhavāsavassa animittavimokkhapaṭipakkhataṃ.",
  "tika-s0201t:501_2": "Catūsu saccesu aññāṇanti idaṃ suttantanayaṃ nissāya vuttaṃ.",
  "tika-s0201t:501_3": "Suttantasaṃvaṇṇanā hesāti,",
  "tika-s0201t:501_4": "tadantogadhattā vā pubbantādīnaṃ.",
  "tika-s0201t:501_5": "Yathā atthato kāmāsavādayo vavatthāpitā,",
  "tika-s0201t:501_6": "tathā nesaṃ uppādavaḍḍhiyo dassento “kāmaguṇe”tiādimāha.",
  "tika-s0201t:501_7": "Assādato manasikarototi “subhasukhā”tiādinā assādanavasena manasi karontassa.",
  "tika-s0201t:501_8": "Catuvipallāsapadaṭṭhānabhāvenāti subhasaññādīnaṃ vatthubhāvena.",
  "tika-s0201t:501_9": "Vuttanayapaccanīkatoti “kāmā nāmete aniccā dukkhā vipariṇāmadhammā”tiādinā kāmaguṇesu ādīnavadassanapubbakanekkhammapaṭipattiyā",
  "tika-s0201t:501_10": "chandarāgaṃ vikkhambhayato samucchindantassa ca anuppanno ca kāmāsavo na uppajjati,",
  "tika-s0201t:501_11": "uppanno ca pahīyati.",
  "tika-s0201t:501_12": "Tathā mahaggatadhammesu ceva sakalatebhūmakadhammesu ca ādīnavadassanapubbakaaniccādimanasikāravasena",
  "tika-s0201t:501_13": "nissaraṇapaṭipattiyā anuppannā ca bhavāsavaavijjāsavā na uppajjanti,",
  "tika-s0201t:501_14": "uppannā ca pahīyantīti evaṃ taṇhāpakkhe vuttassa nayassa paṭipakkhato sukkapakkhe vitthāro veditabbo.",
  "tika-s0201t:502_0": "Tayo evāti abhidhamme viya “cattāro”ti avatvā kasmā tayo eva āsavā idha imissaṃ dassanāpahātabbakathāyaṃ vuttā?",
  "tika-s0201t:502_1": "Tattha kāmāsavassa taṇhāpaṇidhibhāvato appaṇihitavimokkhapaṭipakkhatā veditabbā.",
  "tika-s0201t:502_2": "Bhavesu niccaggāhānusārato yebhuyyato bhavarāgasampattito bhavāsavassa animittavimokkhapaṭipakkhatā,",
  "tika-s0201t:502_3": "bhavadiṭṭhiyā pana bhavāsavabhāve vattabbameva natthi,",
  "tika-s0201t:502_4": "anattasaññāya ñāṇānubhāvasiddhito avijjāsavassa suññatavimokkhapaṭipakkhatā.",
  "tika-s0201t:502_5": "Etthāti etissaṃ āsavakathāyaṃ.",
  "tika-s0201t:502_6": "Vaṇṇitanti kathitaṃ.",
  "tika-s0201t:502_7": "Abhedatoti sāmaññato.",
  "tika-s0201t:503_0": "18.",
  "tika-s0201t:503_1": "Kāmāsavādīnanti manussalokadevalokagamanīyānaṃ kāmāsavādīnaṃ.",
  "tika-s0201t:503_2": "Nirayādigamanīyā pana kāmāsavādayo “dassanā pahātabbe āsave”ti ettheva samāruḷhā.",
  "tika-s0201t:503_3": "Atha vā yadaggena so puggalodassanāpahātabbānaṃ āsavānaṃ adhiṭṭhānaṃ,",
  "tika-s0201t:503_4": "tadaggena kāmāsavādīnampi adhiṭṭhānaṃ.",
  "tika-s0201t:503_5": "Na hi samaññābhedena vatthubhedo atthīti dassetuṃ “ettāvatā”tiādi vuttaṃ.",
  "tika-s0201t:503_6": "Tenevāha “sāmaññato vuttāna”nti.",
  "tika-s0201t:503_7": "Kasmā panettha dassanāpahātabbesu āsavesu dassetabbesu “ahosiṃ nu kho aha”ntiādinā vicikicchā dassitāti āha “vicikicchāsīsena cetthā”tiādi.",
  "tika-s0201t:503_8": "Evanti yathā soḷasavatthukā vicikicchā uppajjati,",
  "tika-s0201t:503_9": "evaṃ ayonisomanasikāroti.",
  "tika-s0201t:504_0": "Vijjamānataṃ avijjamānatañcāti sassatāsaṅkaṃ nissāya “ahosiṃ nu kho ahamatītamaddhāna”nti atīte attano vijjamānataṃ,",
  "tika-s0201t:504_1": "adhiccasamuppattiāsaṅkaṃ nissāya “yato pabhuti ahaṃ,",
  "tika-s0201t:504_2": "tato pubbe na nu kho ahosi”nti atīte attano avijjamānatañca kaṅkhati. Kasmā?",
  "tika-s0201t:504_3": "Vicikicchāya ākāradvayāvalambanato.",
  "tika-s0201t:504_4": "Tassā pana atītavatthutāya gahitattā sassatādhiccasamuppattiākāranissayatā dassitā.",
  "tika-s0201t:504_5": "Evaṃ āsappanaparisappanāpavattikaṃ katthacipi appaṭivattihetubhūtaṃ vicikicchaṃ kasmā uppādetīti na codetabbametanti",
  "tika-s0201t:504_6": "dassento āha “kiṃ kāraṇanti na vattabba”nti.",
  "tika-s0201t:504_7": "Sveva puthujjanabhāvo eva.",
  "tika-s0201t:504_8": "Yadi evaṃ tassa ayonisomanasikāreneva bhavitabbanti āpannanti āha “nanu ca puthujjanopi yoniso manasi karotī”ti.",
  "tika-s0201t:504_9": "Tatthāti yonisomanasikaraṇe.",
  "tika-s0201t:505_0": "Jātiliṅgūpapattiyoti khattiyabrāhmaṇādijātiṃ gahaṭṭhapabbajitādiliṅgaṃ devamanussādiupapattiñca.",
  "tika-s0201t:505_1": "Nissāyāti upādāya.",
  "tika-s0201t:506_0": "Tasmiṃ kāle sattānaṃ majjhimappamāṇaṃ,",
  "tika-s0201t:506_1": "tena yutto pamāṇiko,",
  "tika-s0201t:506_2": "tadabhāvato,",
  "tika-s0201t:506_3": "tato atītabhāvato vā appamāṇiko veditabbo.",
  "tika-s0201t:506_4": "Kecīti sārasamāsācariyā.",
  "tika-s0201t:506_5": "Te hi “kathaṃ nu khoti issarena vā brahmunā vā pubbakatena vā ahetuto vā nibbattoti cintetī”ti āhu.",
  "tika-s0201t:506_6": "Tena vuttaṃ “hetuto kaṅkhatīti vadantī”ti.",
  "tika-s0201t:506_7": "Ahetuto nibbattikaṅkhāpi hi hetuparāmasanamevāti.",
  "tika-s0201t:507_0": "Paramparanti pubbāparappavattiṃ.",
  "tika-s0201t:507_1": "Addhānanti kālādhivacanaṃ,",
  "tika-s0201t:507_2": "tañca bhummatthe upayogavacanaṃ daṭṭhabbaṃ.",
  "tika-s0201t:508_0": "Vijjamānataṃ avijjamānatañcāti sassatāsaṅkaṃ nissāya “bhavissāmi nu kho ahamanāgatamaddhāna”nti anāgate attano vijjamānataṃ,",
  "tika-s0201t:508_1": "ucchedāsaṅkaṃ nissāya “yasmiñca attabhāve ahaṃ,",
  "tika-s0201t:508_2": "tato paraṃ na nu kho bhavissāmī”ti anāgate attano avijjamānatañca kaṅkhatīti heṭṭhā vuttanayena yojetabbaṃ.",
  "tika-s0201t:509_0": "Paccuppannamaddhānanti addhāpaccuppannassa idhādhippetattā “paṭisandhiṃ ādiṃ katvā”tiādi vuttaṃ.",
  "tika-s0201t:509_1": "“Idaṃ kathaṃ idaṃ katha”nti pavattanato kathaṃkathā,",
  "tika-s0201t:509_2": "vicikicchā,",
  "tika-s0201t:509_3": "sā assa atthīti kathaṃkathīti āha “vicikiccho hotī”ti.",
  "tika-s0201t:509_4": "Kā ettha cintā,",
  "tika-s0201t:509_5": "ummattako viya hi bālaputhujjanoti paṭikacceva vuttanti adhippāyo.",
  "tika-s0201t:509_6": "Taṃ mahāmātāya puttaṃ.",
  "tika-s0201t:509_7": "Muṇḍesunti muṇḍena anicchantaṃ jāgaraṇakāle na sakkāti suttaṃ muṇḍesuṃ kuladhammatāya yathā taṃ ekacce kulatāpasā,",
  "tika-s0201t:509_8": "rājabhayenāti ca vadanti.",
  "tika-s0201t:510_0": "Sītibhūtanti idaṃ madhurakabhāvappattiyā kāraṇavacanaṃ.",
  "tika-s0201t:510_1": "“Setibhūta”ntipi pāṭho,",
  "tika-s0201t:510_2": "udake ciraṭṭhānena setabhāvaṃ pattanti attho.",
  "tika-s0201t:511_0": "Attano khattiyabhāvaṃ kaṅkhati kaṇṇo viya sūtaputtasaññī.",
  "tika-s0201t:511_1": "Jātiyā vibhāviyamānāya “aha”nti tassa attano parāmasanaṃ sandhāyāha “evañhi siyā kaṅkhā”ti.",
  "tika-s0201t:511_2": "Manussāpi ca rājāno viyāti manussāpi keci ekacce rājāno viyāti adhippāyo.",
  "tika-s0201t:512_0": "Vuttanayameva “saṇṭhānākāraṃ nissāyā”tiādinā.",
  "tika-s0201t:512_1": "Etthāti “kathaṃ nu khosmī”ti pade.",
  "tika-s0201t:512_2": "Abbhantare jīvoti paraparikappitaṃ antarattānaṃ vadati.",
  "tika-s0201t:512_3": "Soḷasaṃsādīnanti ādi-",
  "tika-s0201t:512_4": "saddena sarīra- parimāṇa-",
  "tika-s0201t:512_5": "parimaṇḍala-",
  "tika-s0201t:512_6": "aṅguṭṭhayavaparamāṇu-",
  "tika-s0201t:512_7": "parimāṇatādike saṅgaṇhāti.",
  "tika-s0201t:513_0": "“Sattapaññatti jīvavisayā”ti diṭṭhigatikānaṃ matimattaṃ,",
  "tika-s0201t:513_1": "paramatthato pana sā attabhāvavisayāvāti āha “attabhāvassa āgatigatiṭṭhāna”nti,",
  "tika-s0201t:513_2": "yatāyaṃ āgato,",
  "tika-s0201t:513_3": "yattha ca gamissati,",
  "tika-s0201t:513_4": "taṃ ṭhānanti attho.",
  "tika-s0201t:514_0": "19.",
  "tika-s0201t:514_1": "Yathā ayaṃ vicikicchā uppajjatīti ayaṃ vuttappabhedā vicikicchā yathā uppajjati,",
  "tika-s0201t:514_2": "evaṃ ayoniso manasikaroto.",
  "tika-s0201t:514_3": "Etena vicikicchāya attābhinivesasannissayatamāha.",
  "tika-s0201t:514_4": "Yathā hi vicikicchā attābhinivesaṃ nissāya pavattati,",
  "tika-s0201t:514_5": "yato sā sassatādhiccasamuppattisassatucchedākārāvalambinī vuttā,",
  "tika-s0201t:514_6": "evaṃ attābhinivesopi taṃ nissāya pavattati “ahosiṃ nu kho aha”ntiādinā antogadhāhaṃkārassa kathaṃkathibhāvassa attaggāhasannissayabhāvato.",
  "tika-s0201t:514_7": "Tenevāha “savicikicchassa ayonisomanasikārassa thāmagatattā”ti.",
  "tika-s0201t:514_8": "Vikappatthoti aniyamattho.",
  "tika-s0201t:514_9": "“Aññatarā diṭṭhi uppajjatī”ti hi vuttaṃ.",
  "tika-s0201t:514_10": "Suṭṭhu daḷhabhāvenāti abhinivesassa ativiya thāmagatabhāvena.",
  "tika-s0201t:514_11": "Tattha tatthāti tasmiṃ bhave.",
  "tika-s0201t:514_12": "Paccuppannamevāti avadhāraṇena anāgate atthibhāvaṃ nivatteti,",
  "tika-s0201t:514_13": "na atīte tatthapi sati atthitāya ucchedaggāhassa sabbhāvato.",
  "tika-s0201t:514_14": "Atīte eva natthi,",
  "tika-s0201t:514_15": "na anāgatepīti adhippāyo.",
  "tika-s0201t:515_0": "Saññākkhandhasīsenāti saññākkhandhapamukhena,",
  "tika-s0201t:515_1": "saññākkhandhaṃ pamukhaṃ katvāti attho.",
  "tika-s0201t:515_2": "Khandheti pañcapi khandhe.",
  "tika-s0201t:515_3": "Attāti gahetvāti “sañjānanasabhāvo me attā”ti abhinivissa.",
  "tika-s0201t:515_4": "Pakāsetabbaṃ vatthuṃ viya,",
  "tika-s0201t:515_5": "attānampi pakāsento padīpo viya,",
  "tika-s0201t:515_6": "sañjānitabbaṃ nīlādiārammaṇaṃ viya attānampi sañjānātīti evaṃdiṭṭhitopi diṭṭhigatito hotīti vuttaṃ “attanāva attānaṃ sañjānāmī”ti.",
  "tika-s0201t:515_7": "Svāyamattho saññaṃ tadaññataradhamme ca “attā anattā”ti ca gahaṇavasena hotīti vuttaṃ “saññākkhandhasīsenā”tiādi.",
  "tika-s0201t:515_8": "Ettha ca khandhavinimutto attāti gaṇhato sassatadiṭṭhi,",
  "tika-s0201t:515_9": "khandhaṃ pana “attā”ti gaṇhato ucchedadiṭṭhīti āha “sabbāpi sassatucchedadiṭṭhiyovā”ti.",
  "tika-s0201t:516_0": "Abhinivesākārāti vipariyesākārā.",
  "tika-s0201t:516_1": "Vadatīti iminā kārakavedakasattānaṃ hitasukhāvabodhanasamatthataṃ attano dīpeti.",
  "tika-s0201t:516_2": "Tenāha “vacīkammassa kārako”ti.",
  "tika-s0201t:516_3": "Vedetīti vediyo,",
  "tika-s0201t:516_4": "vediyova vedeyyo.",
  "tika-s0201t:516_5": "Īdisānañhi padānaṃ bahulā kattusādhanataṃ saddasatthavidū maññanti.",
  "tika-s0201t:516_6": "Uppādavato ekanteneva vayo icchitabbo,",
  "tika-s0201t:516_7": "sati ca udayabbayatte neva niccatāti “nicco”ti vadantassa adhippāyaṃ vivaranto āha “uppādavayarahito”ti.",
  "tika-s0201t:516_8": "Sārabhūtoti niccatāya eva sārabhāvo.",
  "tika-s0201t:516_9": "Sabbakālikoti sabbasmiṃ kāle vijjamāno.",
  "tika-s0201t:516_10": "Pakatibhāvanti sabhāvabhūtaṃ pakatiṃ,",
  "tika-s0201t:516_11": "“vado”tiādinā vā vuttaṃ pakatisaṅkhātaṃ sabhāvaṃ.",
  "tika-s0201t:516_12": "Sassatisamanti sassatiyā samaṃ sassatisamaṃ,",
  "tika-s0201t:516_13": "thāvaraṃ niccakālanti attho.",
  "tika-s0201t:516_14": "Tatheva ṭhassatīti yenākārena pubbe aṭṭhāsi,",
  "tika-s0201t:516_15": "etarahi tiṭṭhati,",
  "tika-s0201t:516_16": "tatheva tenākārena anāgatepi ṭhassatīti attho.",
  "tika-s0201t:517_0": "Paccakkhanidassanaṃ idaṃ-",
  "tika-s0201t:517_1": "saddassa āsannapaccakkhabhāvaṃ katvā.",
  "tika-s0201t:517_2": "Diṭṭhiyeva diṭṭhigatanti gata-",
  "tika-s0201t:517_3": "saddassa padavaḍḍhanamattataṃ āha.",
  "tika-s0201t:517_4": "Diṭṭhīsugatanti micchādiṭṭhīsu pariyāpannanti attho.",
  "tika-s0201t:517_5": "Tenevāha “dvāsaṭṭhidiṭṭhiantogadhattā”ti.",
  "tika-s0201t:517_6": "Diṭṭhiyā gamanamattanti diṭṭhiyā gahaṇamattaṃ.",
  "tika-s0201t:517_7": "Yathā pana pabbatajalaviduggāni dunniggamanāni,",
  "tika-s0201t:517_8": "evaṃ diṭṭhiggāhopīti āha “dunniggamanaṭṭhena gahana”nti.",
  "tika-s0201t:517_9": "Taṃ nāma udakaṃ,",
  "tika-s0201t:517_10": "taṃ gahetvā taṃ atikkamitabbato kantāro,",
  "tika-s0201t:517_11": "nirudakavanaṃ,",
  "tika-s0201t:517_12": "taṃ pavanantipi vuccati.",
  "tika-s0201t:517_13": "Añño pana araññapadeso duratikkamanaṭṭhena kantāro viyāti,",
  "tika-s0201t:517_14": "evaṃ diṭṭhipīti āha “duratikkamanaṭṭhenā”tiādi.",
  "tika-s0201t:517_15": "Vinivijjhanaṃ vitudanaṃ.",
  "tika-s0201t:517_16": "Vilomanaṃ vipariṇāmabhāvo.",
  "tika-s0201t:517_17": "Anavaṭṭhitasabhāvatāya vicalitaṃ vipphanditanti āha “kadācī”tiādi.",
  "tika-s0201t:517_18": "Andubandhanādi viya nissarituṃ appadānavasena aseribhāvakaraṇaṃ bandhanaṭṭho,",
  "tika-s0201t:517_19": "kilesakammavipākavaṭṭānaṃ paccayabhāvena dūragatampi ākaḍḍhitvā saṃyojanaṃ saṃyojanaṭṭho,",
  "tika-s0201t:517_20": "diṭṭhipi tathārūpāti vuttaṃ “diṭṭhisaṃyojana”nti.",
  "tika-s0201t:517_21": "Bandhanatthaṃ dassento kiccasiddhiyāti adhippāyo.",
  "tika-s0201t:517_22": "Tenevāha “diṭṭhisaṃyojanena…pe…",
  "tika-s0201t:517_23": "muccatī”ti.",
  "tika-s0201t:517_24": "Tattha etehīti iminā jātiādidukkhassa paccayabhāvamāha.",
  "tika-s0201t:517_25": "Jātiādike dukkhadhamme sarūpato dassetvāpi “na parimuccati dukkhasmā”ti vadantena bhagavatā diṭṭhisaṃyojanaṃ",
  "tika-s0201t:517_26": "nāma sabbānatthakaraṃ mahāsāvajjaṃ sabbassapi dukkhassa mūlabhūtanti ayamattho vibhāvitoti dassetuṃ “kiṃ",
  "tika-s0201t:517_27": "vā bahunā,",
  "tika-s0201t:517_28": "sakalavaṭṭadukkhatopi na muccatī”ti vuttaṃ.",
  "tika-s0201t:518_0": "20.",
  "tika-s0201t:518_1": "Nanu cettha diṭṭhisaṃyojanadassanena sīlabbataparāmāsopi dassetabbo,",
  "tika-s0201t:518_2": "evañhi dassanena pahātabbā āsavā anavasesato dassitā hontīti codanaṃ sandhāyāha “yasmā”tiādi.",
  "tika-s0201t:518_3": "Sīlabbataparāmāso kāmāsavādiggahaṇeneva gahito hoti kāmāsavādihetukattā tassa.",
  "tika-s0201t:518_4": "Appahīnakāmarāgādiko hi kāmasukhatthaṃ vā bhavasuddhatthaṃ vā evaṃ bhavavisuddhi hotīti sīlabbatāni parāmasanti,",
  "tika-s0201t:518_5": "“imināhaṃ sīlena vā vatena vā tapena vā brahmacariyena vā devo vā bhavissāmi devaññataro vā”ti,",
  "tika-s0201t:518_6": "“tattha nicco dhuvo sassato avipariṇāmadhammo sassatisamaṃ tatheva ṭhassāmī”ti,",
  "tika-s0201t:518_7": "“sīlena suddhi vatena suddhi sīlabbatena suddhī”ti ca suttevuttaṃ sīlabbataṃ parāmasanti.",
  "tika-s0201t:518_8": "Tattha bhavasukhabhavavisuddhiatthanti bhavasukhatthañca bhavavisuddhiatthañca.",
  "tika-s0201t:518_9": "Tassa gahitattāti sīlabbataparāmāsassa diṭṭhiggahaṇena gahitattā yathā “diṭṭhigatānaṃ pahānāyā”tiādīsu.",
  "tika-s0201t:518_10": "Tesanti dassanapahātabbānaṃ.",
  "tika-s0201t:518_11": "Dassetuṃ puggalādhiṭṭhānāya desanāya.",
  "tika-s0201t:518_12": "Tabbiparītassāti yonisomanasikaroto kalyāṇaputhujjanassa.",
  "tika-s0201t:519_0": "Tassāti “sutavā”tiādipāṭhassa.",
  "tika-s0201t:519_1": "Tāvāti “sutavā”ti ito paṭṭhāya yāva “so idaṃ dukkha”nti padaṃ,",
  "tika-s0201t:519_2": "tāva imaṃ padaṃ avadhiṃ katvāti attho.",
  "tika-s0201t:519_3": "Heṭṭhā vuttanayenāti ariyasappurisa-",
  "tika-s0201t:519_4": "ariyadhamma-",
  "tika-s0201t:519_5": "sappurisadhamma-",
  "tika-s0201t:519_6": "manasikaraṇīya-",
  "tika-s0201t:519_7": "amanasikaraṇīyapadānaṃ yathākkamaṃ mūlapariyāye idha gahetvā vuttanayena attho veditabboti sambandho.",
  "tika-s0201t:519_8": "Vuttapaccanīkatoti “sutavā ariyasāvako,",
  "tika-s0201t:519_9": "ariyānaṃ dassāvī,",
  "tika-s0201t:519_10": "sappurisānaṃ dassāvī”ti etesaṃ padānaṃ sabbākārena vuttaviparītato attho veditabbo,",
  "tika-s0201t:519_11": "kovidavinītapadānaṃ pana na sabbappakārena vuttaviparītato.",
  "tika-s0201t:519_12": "Arahā hi nippariyāyena ariyadhamme kovido ariyadhamme suvinīto ca nāma.",
  "tika-s0201t:519_13": "Tenāha “paccanīkato ca sabbākārena…pe…",
  "tika-s0201t:519_14": "ariyasāvakoti veditabbo”ti.",
  "tika-s0201t:519_15": "Saṅkhārupekkhāñāṇaṃ sikhāppattavipassanā.",
  "tika-s0201t:519_16": "Keci pana “bhaṅgañāṇato paṭṭhāya sikhāpattavipassanā”ti vadanti,",
  "tika-s0201t:519_17": "tadayuttaṃ.",
  "tika-s0201t:519_18": "Tadanurūpena atthenāti tassa puggalassa anurūpena ariyaṭṭhena,",
  "tika-s0201t:519_19": "na paṭivedhavasenāti adhippāyo.",
  "tika-s0201t:519_20": "Kalyāṇaputhujjano hi ayaṃ.",
  "tika-s0201t:519_21": "Yathā cassa “yopi kalyāṇaputhujjano”ti ārabhitvā “sopi vuccati sikkhatīti sekkho”ti pariyāyena sekkhasutte sekkhabhāvo vutto,",
  "tika-s0201t:519_22": "evaṃ idha ariyasāvakabhāvo vutto.",
  "tika-s0201t:519_23": "Vuṭṭhānagāminīvipassanālakkhaṇehi ye ariyasappurisadhammavinayasaṅkhātā bodhipakkhiyadhammā tisso sikkhā eva vā sambhavanti,",
  "tika-s0201t:519_24": "tesaṃ vasena imassa ariyasāvakādibhāvo vutto.",
  "tika-s0201t:519_25": "Tenāha “tadanurūpena atthenā”ti.",
  "tika-s0201t:519_26": "Ariyassa sāvakoti vā ariyasāvakatthena eva vutto yathā “agamā rājagahaṃ buddho”ti.",
  "tika-s0201t:519_27": "Sikhāppattavipassanāggahaṇañcettha vipassanaṃ ussukkāpetvā anivattipaṭipadāyaṃ ṭhitassa gahaṇatthanti",
  "tika-s0201t:519_28": "yathāvuttā atthasaṃvaṇṇanā suṭṭhutaraṃ yujjateva.",
  "tika-s0201t:520_0": "21.",
  "tika-s0201t:520_1": "Yathā dhātumukhena vipassanaṃ abhiniviṭṭho dhātukammaṭṭhāniko āyatanādimukhena abhiniviṭṭho āyatanādikammaṭṭhāniko,",
  "tika-s0201t:520_2": "evaṃ saccamukhena abhiniviṭṭhoti vuttaṃ “catusaccakammaṭṭhāniko”ti.",
  "tika-s0201t:520_3": "Caturoghanittharaṇatthikehi kātabbato kammaṃ, bhāvanā.",
  "tika-s0201t:520_4": "Kammameva visesādhigamassa ṭhānaṃ kāraṇanti,",
  "tika-s0201t:520_5": "kamme vā yathāvuttanaṭṭhena ṭhānaṃ avaṭṭhānaṃ bhāvanārambhokammaṭṭhānaṃ,",
  "tika-s0201t:520_6": "tadeva catusaccamukhena pavattaṃ etassa atthīti catusaccakammaṭṭhāniko.",
  "tika-s0201t:520_7": "Ubhayaṃ nappavattati etthāti appavatti.",
  "tika-s0201t:520_8": "Uggahitacatusaccakammaṭṭhānoti ca catusaccakammaṭṭhānaṃ pāḷito atthato ca uggahetvā manasikārayoggaṃ katvā ṭhito.",
  "tika-s0201t:520_9": "Vipassanāmaggaṃ samāruḷhoti sappaccayanāmarūpadassane patiṭṭhāya tadeva nāmarūpaṃ aniccādito sammasanto.",
  "tika-s0201t:520_10": "Samannāharatīti vipassanāvajjanaṃ sandhāyāha,",
  "tika-s0201t:520_11": "tasmā yathā “idaṃ dukkha”nti vipassanāñāṇaṃ pavattati,",
  "tika-s0201t:520_12": "evaṃ samannāharati āvajjatīti attho.",
  "tika-s0201t:520_13": "Kathaṃ panettha “manasi karotī”ti iminā “vipassatī”ti ayamattho vutto hotīti āha “ettha…pe… vuttā”ti.",
  "tika-s0201t:520_14": "Etthāti ca imasmiṃ sutteti attho.",
  "tika-s0201t:520_15": "Vipassatīti ca yathā upari visesādhigamo hoti,",
  "tika-s0201t:520_16": "evaṃ ñāṇacakkhunā vipassati,",
  "tika-s0201t:520_17": "oloketīti attho.",
  "tika-s0201t:520_18": "Maggopi vattabbo.",
  "tika-s0201t:520_19": "Purimañhi saccadvayaṃ gambhīrattā duddasaṃ,",
  "tika-s0201t:520_20": "itaraṃ duddasattā gambhīraṃ.",
  "tika-s0201t:521_0": "Abhinivesoti vipassanābhiniveso vipassanāpaṭipatti.",
  "tika-s0201t:521_1": "Tadārammaṇeti taṃ rūpakkhandhaṃ ārammaṇaṃ katvā pavatte.",
  "tika-s0201t:521_2": "Yāthāvasarasalakkhaṇaṃ vavatthapetvāti aviparītaṃ attano ārammaṇaṃ sabhāvacchedanādikiccañceva aññāṇādilakkhaṇañca asaṅkarato hadaye ṭhapetvā.",
  "tika-s0201t:521_3": "Iminā pubbe nāmarūpaparicchede katepi dhammānaṃ salakkhaṇavavatthāpanaṃ paccayapariggahena suvavatthāpitaṃ",
  "tika-s0201t:521_4": "nāma hotīti dasseti yathā “dvikkhattuṃ baddhaṃ subaddha”nti.",
  "tika-s0201t:521_5": "Evañhi ñātapariññāya kiccaṃ siddhaṃ nāma hoti.",
  "tika-s0201t:521_6": "Paccayato paccayuppannato ca vavatthāpitattā pākaṭabhāvena siddhenapi siddhabhāvo pākaṭo hotīti vuttaṃ “ahutvā hontī”ti.",
  "tika-s0201t:521_7": "Aniccalakkhaṇaṃ āropetīti asato hi uppādena bhavitabbaṃ, na sato,",
  "tika-s0201t:521_8": "uppādavantato ca nesaṃ ekantena icchitabbā paccayāyattavuttibhāvato,",
  "tika-s0201t:521_9": "sati uppāde avassaṃbhāvī nirodhoti nattheva niccatāvakāsoti.",
  "tika-s0201t:521_10": "Sūpaṭṭhitāniccatāya ca udayabbayadhammehi abhiṇhapaṭipīḷanato dukkhamanaṭṭhena dukkhaṃ.",
  "tika-s0201t:521_11": "Tenāha “udayabbayapaṭipīḷitattā dukkhāti dukkhalakkhaṇaṃ āropetī”ti.",
  "tika-s0201t:521_12": "Katthacipi saṅkhāragate “mā jīri mā byādhiyī”ti alabbhanato natthi vasavattananti āha “avasavattanato anattāti anattalakkhaṇaṃ āropetī”ti.",
  "tika-s0201t:521_13": "Paṭipāṭiyāti udayabbayañāṇādiparamparāya.",
  "tika-s0201t:522_0": "Tasmiṃ khaṇeti sotāpattimaggakkhaṇe.",
  "tika-s0201t:522_1": "Ekapaṭivedhenevāti ekañāṇeneva paṭivijjhanena.",
  "tika-s0201t:522_2": "Paṭivedho paṭighātābhāvena visaye nissaṅgacārasaṅkhātaṃ nibbijjhanaṃ.",
  "tika-s0201t:522_3": "Abhisamayo avirajjhitvā visayassa adhigamasaṅkhāto avabodho.",
  "tika-s0201t:522_4": "“Idaṃ dukkhaṃ,",
  "tika-s0201t:522_5": "ettakaṃ dukkhaṃ,",
  "tika-s0201t:522_6": "na ito bhiyyo”ti paricchinditvā jānanameva vuttanayena paṭivedhoti pariññāpaṭivedho.",
  "tika-s0201t:522_7": "Ayaṃ yathā ñāṇe pavatte pacchā dukkhassa sarūpādiparicchede sammoho na hoti,",
  "tika-s0201t:522_8": "tathā pavattiṃ gahetvā vutto,",
  "tika-s0201t:522_9": "na pana maggañāṇassa “idaṃ dukkha”ntiādināpi vattanato.",
  "tika-s0201t:522_10": "Tenāha “na hissa tasmiṃ samaye”tiādi.",
  "tika-s0201t:522_11": "Pahīnassa puna appahātabbatāya pakaṭṭhaṃ hānaṃ cajanaṃ samucchindanaṃ pahānaṃ,",
  "tika-s0201t:522_12": "pahānameva vuttanayena paṭivedhoti pahānapaṭivedho.",
  "tika-s0201t:522_13": "Ayampi yena kilesena appahīyamānena maggabhāvanāya na bhavitabbaṃ,",
  "tika-s0201t:522_14": "asati ca maggabhāvanāya yo uppajjeyya,",
  "tika-s0201t:522_15": "tassa kilesassa padaghātaṃ karontassa anuppattidhammataṃ āpādentassa ñāṇassa tathāpavattiyā paṭighātābhāvena nissaṅgacāraṃ upādāya evaṃ vutto.",
  "tika-s0201t:522_16": "Sacchikiriyā paccakkhakaraṇaṃ,",
  "tika-s0201t:522_17": "anussavākāraparivitakkādike muñcitvā sarūpato ārammaṇakaraṇaṃ idaṃ tanti yathāsabhāvato gahaṇaṃ,",
  "tika-s0201t:522_18": "sā eva vuttanayena paṭivedhoti sacchikiriyāpaṭivedho.",
  "tika-s0201t:522_19": "Ayaṃ pana yassa āvaraṇassa asamucchindanato ñāṇaṃ nirodhaṃ ālambituṃ na sakkoti,",
  "tika-s0201t:522_20": "tassa samucchindanato taṃ sarūpato vibhāvitameva pavattatīti evaṃ vutto.",
  "tika-s0201t:523_0": "Bhāvanā uppādanā vaḍḍhanā ca,",
  "tika-s0201t:523_1": "tattha paṭhamamagge uppādanaṭṭhena,",
  "tika-s0201t:523_2": "dutiyādīsu vaḍḍhanaṭṭhena,",
  "tika-s0201t:523_3": "ubhayatthāpi vā ubhayathāpi veditabbaṃ.",
  "tika-s0201t:523_4": "Paṭhamamaggopi hi yathārahaṃ vuṭṭhānagāminiyaṃ pavattaṃ parijānanādiṃ vaḍḍhento pavattoti tatthāpi vaḍḍhanaṭṭhena bhāvanā sakkā viññātuṃ.",
  "tika-s0201t:523_5": "Dutiyādīsupi appahīnakilesappahānato puggalantarasādhanato uppādanaṭṭhena bhāvanā,",
  "tika-s0201t:523_6": "sā eva vuttanayena paṭivedhoti bhāvanā paṭivedho.",
  "tika-s0201t:523_7": "Ayampi hi yathā ñāṇe pavatte pacchā maggadhammānaṃ sarūpaparicchede sammoho na hoti,",
  "tika-s0201t:523_8": "tathā pavattimeva gahetvā vutto,",
  "tika-s0201t:523_9": "tiṭṭhatu tāva yathādhigatamaggadhammaṃ yathāpavattesu phaladhammesupi ayaṃ yathādhigatasaccadhammesu viya vigatasammohova hoti.",
  "tika-s0201t:523_10": "Tena vuttaṃ “diṭṭhadhammo pattadhammo viditadhammo pariyogāḷhadhammo”ti.",
  "tika-s0201t:523_11": "Yato cassa dhammatāsañcoditā yathādhigatasaccadhammāvalambiniyo maggavīthito parato maggaphalapahīnāvasiṭṭhakilesanibbānānaṃ paccavekkhaṇā pavattanti.",
  "tika-s0201t:523_12": "Dukkhasaccadhammā hi sakkāyadiṭṭhiādayo.",
  "tika-s0201t:523_13": "Ayañca atthavaṇṇanā “pariññābhisamayenā”tiādīsupi vibhāvetabbā.",
  "tika-s0201t:523_14": "Ekābhisamayena abhisametīti vuttamevatthaṃ vibhūtataraṃ katvā dassetuṃ “no ca kho aññamaññena ñāṇenā”tiādi vuttaṃ.",
  "tika-s0201t:524_0": "Vitaṇḍavādī panāha “ariyamaggañāṇaṃ catūsu saccesu nānābhisamayavasena kiccakaraṇaṃ,",
  "tika-s0201t:524_1": "na ekābhisamayavasena.",
  "tika-s0201t:524_2": "Tañhi kālena dukkhaṃ pajānāti,",
  "tika-s0201t:524_3": "kālena samudayaṃ pajahati,",
  "tika-s0201t:524_4": "kālena nirodhaṃ sacchikaroti,",
  "tika-s0201t:524_5": "kālena maggaṃ bhāveti,",
  "tika-s0201t:524_6": "aññathā ekassa ñāṇassa ekasmiṃ khaṇe catukiccakaraṇaṃ na yujjati.",
  "tika-s0201t:524_7": "Na hidaṃ katthaci diṭṭhampi suttaṃ atthī”ti.",
  "tika-s0201t:524_8": "So vattabbo –",
  "tika-s0201t:524_9": "yadi ariyamaggañāṇaṃ nānābhisamayavasena saccāni abhisameti,",
  "tika-s0201t:524_10": "na ekābhisamayavasena,",
  "tika-s0201t:524_11": "evaṃ sante paccekampi saccesu nānakkhaṇeneva pavatteyya,",
  "tika-s0201t:524_12": "na ekakkhaṇena,",
  "tika-s0201t:524_13": "tathā sati dukkhādīnaṃ ekadesekadesameva parijānāti pajahatīti āpajjatīti nānābhisamaye paṭhamamaggādīhi",
  "tika-s0201t:524_14": "pahātabbānaṃ saññojanattayādīnaṃ ekadesekadesappahānaṃ siyāti ekadesasotāpattimaggaṭṭhāditā,",
  "tika-s0201t:524_15": "tato eva ekadesasotāpannāditā ca āpajjati anantaraphalattā lokuttarakusalānaṃ,",
  "tika-s0201t:524_16": "na ca taṃ yuttaṃ.",
  "tika-s0201t:524_17": "Na hi kālabhedena vinā so eva sotāpanno ca asotāpanno cāti sakkā viññātuṃ.",
  "tika-s0201t:525_0": "Apicāyaṃ nānābhisamayavādī evaṃ pucchitabbo “maggañāṇaṃ saccāni paṭivijjhantaṃ kiṃ ārammaṇato paṭivijjhati,",
  "tika-s0201t:525_1": "udāhu kiccato”ti?",
  "tika-s0201t:525_2": "Jānamāno “kiccato”ti vadeyya,",
  "tika-s0201t:525_3": "“kiccato paṭivijjhantassa kiṃ nānābhisamayenā”ti vatvā paṭipāṭiyānidassanena saññāpetabbo.",
  "tika-s0201t:525_4": "Atha “ārammaṇato”ti vadeyya,",
  "tika-s0201t:525_5": "evaṃ sante tassa ñāṇassa vipassanāñāṇassa viya dukkhasamudayānaṃ accantapariññāsamucchedā na yuttā anissaṭattā.",
  "tika-s0201t:525_6": "Tathā maggadassanaṃ.",
  "tika-s0201t:525_7": "Na hi maggo sayameva attānaṃ ārabbha pavattatīti yuttaṃ,",
  "tika-s0201t:525_8": "maggantaraparikappanāya pana anavaṭṭhānaṃ āpajjati,",
  "tika-s0201t:525_9": "tasmā tīṇi saccāni kiccato,",
  "tika-s0201t:525_10": "nirodhaṃ kiccato ca ārammaṇato ca paṭivijjhatīti evaṃ asammohato paṭivijjhantassa maggañāṇassa nattheva nānābhisamayo.",
  "tika-s0201t:525_11": "Vuttañhetaṃ “yo bhikkhave dukkhaṃ passati,",
  "tika-s0201t:525_12": "dukkhasamudayampi so passatī”tiādi.",
  "tika-s0201t:525_13": "Na cetaṃ kālantaradassanaṃ sandhāya vuttaṃ “yo nu kho, āvuso,",
  "tika-s0201t:525_14": "dukkhaṃ passati,",
  "tika-s0201t:525_15": "dukkhasamudayampi …pe…",
  "tika-s0201t:525_16": "dukkhanirodhagāminipaṭipadampi so passatī”ti ekaccadassanasamaṅgino aññasaccadassanasamaṅgibhāvavicāraṇāyaṃ",
  "tika-s0201t:525_17": "tadatthasādhanatthaṃ āyasmatā gavampatittherena ābhatattā,",
  "tika-s0201t:525_18": "paccekañca saccattayadassanassa yojitattā,",
  "tika-s0201t:525_19": "aññathā purimadiṭṭhassa puna adassanato samudayādidassanamayojaniyaṃ siyā.",
  "tika-s0201t:525_20": "Na hi lokuttaramaggo lokiyamaggo viya katakārībhāvena pavattati samucchedakattā,",
  "tika-s0201t:525_21": "tathā yojanena ca sabbadassanaṃ dassanantaraparamanti dassanānuparamo siyāti evaṃ āgamato yuttito ca nānābhisamayo na yujjatīti saññāpetabbo.",
  "tika-s0201t:525_22": "Evaṃ ce saññattiṃ gacchati,",
  "tika-s0201t:525_23": "iccetaṃ kusalaṃ.",
  "tika-s0201t:525_24": "No ce gacchati,",
  "tika-s0201t:525_25": "abhidhamme odhisokathāya saññāpetabboti.",
  "tika-s0201t:526_0": "Nirodhaṃ ārammaṇatoti nirodhameva ārammaṇatoti niyamo gahetabbo,",
  "tika-s0201t:526_1": "na ārammaṇatovāti.",
  "tika-s0201t:526_2": "Tena nirodhe kiccatopi paṭivedho siddho hoti.",
  "tika-s0201t:526_3": "Tasmiṃ samayeti saccānaṃ abhisamaye.",
  "tika-s0201t:526_4": "Vīsativatthukātiādi “tīṇi saññojanānī”ti vuttānaṃ sarūpadassanaṃ.",
  "tika-s0201t:526_5": "Catūsu āsavesūti idaṃ abhidhammanayena vuttaṃ,",
  "tika-s0201t:526_6": "na suttantanayena.",
  "tika-s0201t:526_7": "Na hi sutte katthaci cattāro āsavā āgatā atthi.",
  "tika-s0201t:526_8": "Yadi vicikicchā na āsavo,",
  "tika-s0201t:526_9": "atha kasmā “sakkāyadiṭṭhi vicikicchā sīlabbataparāmāso,",
  "tika-s0201t:526_10": "ime vuccanti,",
  "tika-s0201t:526_11": "bhikkhave,",
  "tika-s0201t:526_12": "āsavā dassanā pahātabbā”ti vuttanti āha “dassanā pahātabbā”tiādi.",
  "tika-s0201t:526_13": "Ettha pariyāpannattāti etena sammāsaṅkappassa viya paññākkhandhe kiccasabhāgatāya idha vicikicchāya āsavasaṅgaho katoti dasseti.",
  "tika-s0201t:527_0": "Sabbo attaggāho sakkāyadiṭṭhivinimutto natthīti vuttaṃ “channaṃ diṭṭhīnaṃ…pe…",
  "tika-s0201t:527_1": "vibhattā”ti.",
  "tika-s0201t:527_2": "Sā hi diṭṭhi ekasmiṃ cittuppāde santāne ca ṭhitaṃ ekaṭṭhaṃ,",
  "tika-s0201t:527_3": "tattha paṭhamaṃ sahajātekaṭṭhaṃ,",
  "tika-s0201t:527_4": "itaraṃ pahānekaṭṭhaṃ,",
  "tika-s0201t:527_5": "tadubhayampi niddhāretvā dassetuṃ “diṭṭhāsavehī”tiādi vuttaṃ.",
  "tika-s0201t:527_6": "Sabbathāpīti sabbappakārena,",
  "tika-s0201t:527_7": "sahajātekaṭṭhapahānekaṭṭhappakārehīti attho.",
  "tika-s0201t:527_8": "Avasesāti diṭṭhāsavato avasiṭṭhā.",
  "tika-s0201t:527_9": "Tayopi āsavāti kāmāsavabhavāsavaavijjāsavā.",
  "tika-s0201t:527_10": "Tathā hi pubbe “catūsu āsavesū”ti vuttaṃ.",
  "tika-s0201t:527_11": "Tasmāti yasmā bahū evettha āsavā pahātabbā,",
  "tika-s0201t:527_12": "tasmā bahuvacananiddeso kato “ime vuccanti,",
  "tika-s0201t:527_13": "bhikkhave,",
  "tika-s0201t:527_14": "āsavā dassanā pahātabbā”ti.",
  "tika-s0201t:527_15": "Porāṇānanti aṭṭhakathācariyānaṃ,",
  "tika-s0201t:527_16": "“purātanānaṃ majjhimabhāṇakāna”nti ca vadanti.",
  "tika-s0201t:528_0": "Dassanā pahātabbātiādīsu yaṃ vattabbaṃ, taṃ heṭṭhā vuttameva.",
  "tika-s0201t:529_0": "Dassanāpahātabbaāsavavaṇṇanā niṭṭhitā.",
  "tika-s0201t:530_0": "Saṃvarāpahātabbaāsavavaṇṇanā",
  "tika-s0201t:531_0": "22.",
  "tika-s0201t:531_1": "Saṃvarādīhīti saṃvarapaṭisevanaadhivāsanaparivajjanavinodanehi.",
  "tika-s0201t:531_2": "Sabbesampīti catunnampi ariyamaggānaṃ.",
  "tika-s0201t:531_3": "Ayanti saṃvarāpahātabbādikathā pubbabhāgapaṭipadāti veditabbā.",
  "tika-s0201t:531_4": "Tathā hi heṭṭhā “upakkilesavisodhanaṃ ādiṃ katvā āsavakkhayapaṭipattidassanattha”nti suttantadesanāya payojanaṃ vuttaṃ.",
  "tika-s0201t:531_5": "Na hi sakkā ādito eva ariyamaggaṃ bhāvetuṃ,",
  "tika-s0201t:531_6": "atha kho samādinnasīlo indriyesu guttadvāro “saṅkhāyekaṃ paṭisevati,",
  "tika-s0201t:531_7": "saṅkhāyekaṃ adhivāseti,",
  "tika-s0201t:531_8": "saṅkhāyekaṃ parivajjeti,",
  "tika-s0201t:531_9": "saṅkhāyekaṃ vinodetī”ti evaṃ vuttaṃ caturāpassenapaṭipattiṃ paṭipajjamāno sammasanavidhiṃ otaritvā anukkamena",
  "tika-s0201t:531_10": "vipassanaṃ ussukkāpetvā maggapaṭipāṭiyā āsave khepeti.",
  "tika-s0201t:531_11": "Tenāha bhagavā “seyyathāpi,",
  "tika-s0201t:531_12": "bhikkhave,",
  "tika-s0201t:531_13": "mahāsamuddo anupubbaninno anupubbapoṇo anupubbapabbhāro,",
  "tika-s0201t:531_14": "na āyatakeneva papāto, evaṃ kho,",
  "tika-s0201t:531_15": "bhikkhave,",
  "tika-s0201t:531_16": "imasmiṃ dhammavinaye anupubbasikkhā anupubbakiriyā anupubbapaṭipadā,",
  "tika-s0201t:531_17": "na āyatakeneva aññāpaṭivedho”ti.",
  "tika-s0201t:532_0": "Idhāti ayaṃ idha-",
  "tika-s0201t:532_1": "saddo sabbākārato indriyasaṃvarasaṃvutassa puggalassa sannissayabhūtasāsanaparidīpano,",
  "tika-s0201t:532_2": "aññasāsanassa tathābhāvapaṭisedhano cāti vuttaṃ “imasmiṃ sāsane”ti.",
  "tika-s0201t:532_3": "Ādīnavapaṭisaṅkhāti ādīnavapaccavekkhaṇā.",
  "tika-s0201t:532_4": "Sampalimaṭṭhanti ghaṃsitaṃ.",
  "tika-s0201t:532_5": "Anubyañjanasoti hatthapādahasitakathitavilokitādippakārabhāgaso.",
  "tika-s0201t:532_6": "Tañhi ayoniso manasikaroto kilesānaṃ anu anu byañjanato “anubyañjana”nti vuccati.",
  "tika-s0201t:532_7": "Nimittaggāhoti itthipurisanimittādikassa vā kilesavatthubhūtassa vā nimittassa gāho.",
  "tika-s0201t:532_8": "Ādittapariyāyanayenāti ādittapariyāye āgatanayena veditabbā ādīnavapaṭisaṅkhāti yojanā.",
  "tika-s0201t:532_9": "Yathā itthiyā indriyanti itthindriyaṃ,",
  "tika-s0201t:532_10": "na evamidaṃ,",
  "tika-s0201t:532_11": "idaṃ pana cakkhumeva indriyanti cakkhundriyanti.",
  "tika-s0201t:532_12": "Titthakāko viyāti titthe kāko titthakāko,",
  "tika-s0201t:532_13": "nadiyā samatikkamanatitthe niyataṭṭhitiko.",
  "tika-s0201t:532_14": "Āvāṭakacchapotiādīsupi eseva nayo.",
  "tika-s0201t:533_0": "Evaṃ tappaṭibaddhavuttitāya cakkhundriye niyataṭṭhāno saṃvaro cakkhundriyasaṃvaro.",
  "tika-s0201t:533_1": "Muṭṭhassaccaṃ satipaṭipakkhā akusaladhammā.",
  "tika-s0201t:533_2": "Yadipi aññattha asaṅkheyyampi bhavaṅgacittaṃ nirantaraṃ uppajjati,",
  "tika-s0201t:533_3": "pasādaghaṭṭanāvajjanuppādānaṃ pana antare dve eva bhavaṅgacittāni uppajjantīti ayaṃ cittaniyāmoti āha bhavaṅge “dvikkhattuṃ uppajjitvā niruddhe”ti.",
  "tika-s0201t:534_0": "Javanakkhaṇe pana sace dussīlyaṃ vātiādi puna avacanatthaṃ idheva sabbaṃ vuttanti chasu dvāresu yathāsambhavaṃ yojetabbaṃ.",
  "tika-s0201t:534_1": "Na hi pañcadvāre kāyavacīduccaritasaṅkhāto dussīlyasaṃvaro atthīti so manodvāravasena,",
  "tika-s0201t:534_2": "itaro channampi dvārānaṃ vasena yojetabbo.",
  "tika-s0201t:534_3": "Muṭṭhassaccādīnañhi satipaṭipakkhādilakkhaṇānaṃ akusaladhammānaṃ siyā pañcadvāre uppatti,",
  "tika-s0201t:534_4": "na tveva kāyikavācasikavītikkamabhūtassa dussīlyassa tattha uppatti pañcadvārikajavanānaṃ aviññattijanakattāti.",
  "tika-s0201t:535_0": "Yathā kinti yena pakārena javane uppajjamāno asaṃvaro “cakkhudvāre asaṃvaro”ti vuccati,",
  "tika-s0201t:535_1": "taṃ nidassanaṃ kinti attho.",
  "tika-s0201t:535_2": "Yathātiādinā nagaradvāre asaṃvare sati taṃsambandhānaṃ gharādīnaṃ asaṃvutatā viya javane asaṃvare sati",
  "tika-s0201t:535_3": "taṃsambandhānaṃ dvārādīnaṃ asaṃvutatāti aññāsaṃvare aññāsaṃvutatāsāmaññameva nidasseti,",
  "tika-s0201t:535_4": "na pubbāparasāmaññaṃ,",
  "tika-s0201t:535_5": "antobahisāmaññaṃ vā.",
  "tika-s0201t:535_6": "Sambandho ca javanena dvārādīnaṃ ekasantatipariyāpannatāya eva daṭṭhabbo.",
  "tika-s0201t:535_7": "Paccayabhāvena purimanipphannaṃ javanakāle asantampi bhavaṅgādi phalanipphattiyā cakkhādi viya santaṃyeva nāma.",
  "tika-s0201t:535_8": "Na hi dharamānaṃyeva “santa”nti vuccati,",
  "tika-s0201t:535_9": "tasmā sati dvārabhavaṅgādike pacchā uppajjamānaṃ javanaṃ bāhiraṃ viya katvā nagaradvārasamānaṃ vuttaṃ.",
  "tika-s0201t:535_10": "Itarañca antonagaragharādisamānaṃ.",
  "tika-s0201t:535_11": "Javanassa hi paramatthato asatipi bāhirabhāve itarassa ca abbhantarabhāve “pabhassaramidaṃ,",
  "tika-s0201t:535_12": "bhikkhave, cittaṃ,",
  "tika-s0201t:535_13": "tañca kho āgantukehi upakkilesehi upakkiliṭṭha”nti ādivacanato āgantukabhūtassa kadāci kadāci uppajjamānassa javanassa bāhirabhāvo,",
  "tika-s0201t:535_14": "tabbidhurasabhāvassa itarassa abbhantarabhāvo ca pariyāyato veditabbo.",
  "tika-s0201t:535_15": "Javane vā asaṃvare uppanne tato paraṃ dvārabhavaṅgādīnaṃ asaṃvarahetubhāvāpattito nagaradvārasadisena",
  "tika-s0201t:535_16": "javanena pavisitvā dussīlyādicorānaṃ dvārabhavaṅgādīsu musanaṃ kusalabhaṇḍavināsanaṃ daṭṭhabbaṃ.",
  "tika-s0201t:535_17": "Uppanne hi asaṃvare dvārādīnaṃ tassa hetubhāvo paññāyati,",
  "tika-s0201t:535_18": "so ca uppajjamānoyeva dvārādīnaṃ saṃvarūpanissayabhāvaṃ paṭibāhentoyeva pavattatīti ayañhettha asaṃvarādīnaṃ pavattinayo.",
  "tika-s0201t:535_19": "Pañcadvāre rūpādiārammaṇe āpāthagate yathāpaccayaṃ akusalajavane uppajjitvā bhavaṅgaṃ otiṇṇe manodvārikajavanaṃ",
  "tika-s0201t:535_20": "taṃyeva ārammaṇaṃ katvā bhavaṅgaṃ otarati,",
  "tika-s0201t:535_21": "puna tasmiṃyeva dvāre “itthī puriso”tiādinā visayaṃ vavatthapetvā javanaṃ bhavaṅgaṃ otarati,",
  "tika-s0201t:535_22": "puna vāre rajjanādivasena javanaṃ javati,",
  "tika-s0201t:535_23": "punapi yadi tādisaṃ ārammaṇaṃ āpāthamāgacchati,",
  "tika-s0201t:535_24": "taṃsadisameva pañcadvāre rūpādīsu javanaṃ uppajjati.",
  "tika-s0201t:535_25": "Taṃ sandhāya vuttaṃ “evameva javane dussīlyādīsu uppannesu tasmiṃ asaṃvare sati dvārampi agutta”ntiādi.",
  "tika-s0201t:535_26": "Ayaṃ tāva asaṃvarapakkhe atthavaṇṇanā.",
  "tika-s0201t:536_0": "Saṃvarapakkhepi imināva nayena attho veditabbo.",
  "tika-s0201t:536_1": "Saṃvarena samannāgato puggalo saṃvutoti vuttoti āha “upetoti vuttaṃ hotī”ti.",
  "tika-s0201t:536_2": "Ekajjhaṃ katvāti “pātimokkhasaṃvarasaṃvuto”ti padañca atthato abhinnaṃ samānaṃ katvā.",
  "tika-s0201t:536_3": "Ayameva cettha attho sundarataro uparipāḷiyā saṃsandanato.",
  "tika-s0201t:536_4": "Tenāha “tathāhī”tiādi.",
  "tika-s0201t:536_5": "Yanti ādesoti iminā liṅgavipallāsena saddhiṃ vacanavipallāso katoti dasseti,",
  "tika-s0201t:536_6": "nipātapadaṃ vā etaṃ paccattaputhuvacanatthaṃ.",
  "tika-s0201t:536_7": "Vighātakarāti cittavighātakaraṇā cittadukkhanibbattakā ca.",
  "tika-s0201t:536_8": "Yathāvuttakilesahetukā dāhānubandhā vipākā eva vipākapariḷāhā.",
  "tika-s0201t:536_9": "Yathā panettha āsavā aññe ca vighātakarā kilesavipākapariḷāhā sambhavanti,",
  "tika-s0201t:536_10": "taṃ dassetuṃ “cakkhudvārehī”tiādi vuttaṃ,",
  "tika-s0201t:536_11": "taṃ suviññeyyameva.",
  "tika-s0201t:536_12": "Ettha ca saṃvaraṇūpāyo,",
  "tika-s0201t:536_13": "saṃvaritabbaṃ, saṃvaro,",
  "tika-s0201t:536_14": "yato so saṃvaro,",
  "tika-s0201t:536_15": "yattha saṃvaro,",
  "tika-s0201t:536_16": "yañca saṃvaraphalanti ayaṃ vibhāgo veditabbo. Kathaṃ?",
  "tika-s0201t:536_17": "Paṭisaṅkhā yonisoti hi saṃvaraṇūpāyo.",
  "tika-s0201t:536_18": "Cakkhundriyaṃ saṃvaritabbaṃ.",
  "tika-s0201t:536_19": "Saṃvaraggahaṇena gahitā sati saṃvaro.",
  "tika-s0201t:536_20": "Asaṃvutassāti saṃvaraṇāvadhi.",
  "tika-s0201t:536_21": "Asaṃvarato hi saṃvaraṇaṃ.",
  "tika-s0201t:536_22": "Saṃvaritabbaggahaṇena siddho idha saṃvaravisayo.",
  "tika-s0201t:536_23": "Cakkhundriyañhi saṃvarañāṇaṃ rūpārammaṇe saṃvarīyatīti avuttasiddhoyamattho.",
  "tika-s0201t:536_24": "Āsavatannimittakilesādipariḷāhābhāvo phalaṃ.",
  "tika-s0201t:536_25": "Evaṃ sotadvārādīsupi yojetabbaṃ.",
  "tika-s0201t:536_26": "Sabbatthevāti manodvāre pañcadvāre cāti sabbasmiṃ dvāre.",
  "tika-s0201t:537_0": "Saṃvarāpahātabbaāsavavaṇṇanā niṭṭhitā.",
  "tika-s0201t:538_0": "Paṭisevanāpahātabbaāsavavaṇṇanā",
  "tika-s0201t:539_0": "23.",
  "tika-s0201t:539_1": "Paṭisaṅkhā yoniso cīvarantiādīsu “sītassa paṭighātāyā”tiādinā vuttaṃ paccavekkhaṇameva yoniso paṭisaṅkhā.",
  "tika-s0201t:539_2": "Īdisanti evarūpaṃ iṭṭhārammaṇaṃ.",
  "tika-s0201t:539_3": "Bhavapatthanāya assādayatoti bhavapatthanāmukhena bhāvitaṃ ārammaṇaṃ assādentassa.",
  "tika-s0201t:539_4": "Cīvaranti nivāsanādi yaṃ kiñci cīvaraṃ.",
  "tika-s0201t:539_5": "Paṭisevatīti nivāsanādivasena paribhuñjati.",
  "tika-s0201t:539_6": "Yāvadevāti payojanaparimāṇaniyamanaṃ.",
  "tika-s0201t:539_7": "Sītapaṭighātādiyeva hi yogino cīvarapaṭisevane payojanaṃ.",
  "tika-s0201t:539_8": "Sītassāti dhātukkhobhato vā utupariṇāmato vā uppannasītassa.",
  "tika-s0201t:539_9": "Paṭighātāyāti paṭibāhanatthaṃ tappaccayassa vikārassa vinodanatthaṃ.",
  "tika-s0201t:539_10": "Uṇhassāti aggisantāpato uppannassa uṇhassa.",
  "tika-s0201t:539_11": "Ḍaṃsādayo pākaṭāyeva.",
  "tika-s0201t:539_12": "Puna yāvadevāti niyatapayojanaparimāṇaniyamanaṃ.",
  "tika-s0201t:539_13": "Niyatañhi payojanaṃ cīvarapaṭisevanassa hirikopīnapaṭicchādanaṃ,",
  "tika-s0201t:539_14": "itaraṃ kadāci kadāci.",
  "tika-s0201t:539_15": "Hirikopīnanti sambādhaṭṭhānaṃ.",
  "tika-s0201t:539_16": "Yasmiñhi aṅge vivaṭe hirīkuppati vinassati,",
  "tika-s0201t:539_17": "taṃ hiriyā kopanato hirikopīnaṃ,",
  "tika-s0201t:539_18": "tassa paṭicchādanatthaṃ cīvaraṃ paṭisevati.",
  "tika-s0201t:540_0": "Piṇḍapātanti yaṃ kiñci āhāraṃ.",
  "tika-s0201t:540_1": "So hi piṇḍolyena bhikkhanāya patte patanato tattha tattha laddhabhikkhāpiṇḍānaṃ pāto sannipātoti “piṇḍapāto”ti vuccati.",
  "tika-s0201t:540_2": "Neva davāyāti na kīḷanāya.",
  "tika-s0201t:540_3": "Na madāyāti na balamadamānamadapurisamadatthaṃ.",
  "tika-s0201t:540_4": "Na maṇḍanāyāti na aṅgapaccaṅgānaṃ pīṇanabhāvatthaṃ.",
  "tika-s0201t:540_5": "Na vibhūsanāyāti na tesaṃyeva sobhanatthaṃ,",
  "tika-s0201t:540_6": "chavisampatiatthanti attho.",
  "tika-s0201t:540_7": "Imāni ca padāni yathākkamaṃ moha- dosa- saṇṭhāna- vaṇṇa-",
  "tika-s0201t:540_8": "rāgūpanissaya-",
  "tika-s0201t:540_9": "pahānatthāni veditabbāni.",
  "tika-s0201t:540_10": "Purimaṃ vā dvayaṃ attano attano saṃkilesuppattinisedhanatthaṃ,",
  "tika-s0201t:540_11": "itaraṃ parassapi.",
  "tika-s0201t:540_12": "Cattāripi kāmasukhallikānuyogassa pahānatthaṃ vuttānīti veditabbāni.",
  "tika-s0201t:540_13": "Kāyassāti rūpakāyassa.",
  "tika-s0201t:540_14": "Ṭhitiyā yāpanāyāti pabandhaṭṭhitatthañceva pavattiyā avicchedanatthañca cirakālaṭṭhitatthaṃ jīvitindriyassa pavattāpanatthaṃ.",
  "tika-s0201t:540_15": "Vihiṃsūparatiyāti jighacchādukkhassa uparamaṇatthaṃ.",
  "tika-s0201t:540_16": "Brahmacariyānuggahāyāti sāsanamaggabrahmacariyānaṃ anuggahatthaṃ.",
  "tika-s0201t:540_17": "Itīti evaṃ iminā upāyena.",
  "tika-s0201t:540_18": "Purāṇañca vedanaṃ paṭihaṅkhāmīti purāṇaṃ abhuttapaccayā uppajjanakavedanaṃ paṭihanissāmi.",
  "tika-s0201t:540_19": "Navañca vedanaṃ na uppādessāmīti navaṃ bhuttapaccayā uppajjanakavedanaṃ na uppādessāmīti.",
  "tika-s0201t:540_20": "Tassā hi anuppannāya anuppajjanatthameva āhāraṃ paribhuñjati.",
  "tika-s0201t:540_21": "Ettha ca abhuttapaccayā uppajjanakavedanā nāma yathāpavattā jighacchānimittā vedanā.",
  "tika-s0201t:540_22": "Sā hi abhuñjantassa bhiyyo bhiyyo pavaḍḍhanavasena uppajjati,",
  "tika-s0201t:540_23": "bhuttapaccayā uppajjanakavedanāpi khudānimittāva aṅgadāhasūlādivedanā appavattā.",
  "tika-s0201t:540_24": "Sā hi bhuttapaccayā anuppannāva na uppajjissatīti.",
  "tika-s0201t:540_25": "Vihiṃsānimittatā cetāsaṃ vihiṃsāya viseso.",
  "tika-s0201t:541_0": "Yātrā ca me bhavissatīti yāpanā ca me catunnaṃ iriyāpathānaṃ bhavissati.",
  "tika-s0201t:541_1": "Yāpanāyāti iminā jīvitindriyayāpanā vuttā,",
  "tika-s0201t:541_2": "idha catunnaṃ iriyāpathānaṃ avicchedasaṅkhātā yāpanāti ayametāsaṃ viseso.",
  "tika-s0201t:541_3": "Anavajjatā ca phāsuvihāro cāti ayuttapariyesanapaṭiggahaṇaparibhogaparivajjanena anavajjatā,",
  "tika-s0201t:541_4": "parimitaparibhogena phāsuvihāro.",
  "tika-s0201t:541_5": "Asappāyāparimitabhojanapaccayā aratitandīvijambhitāviññugarahādidosābhāvena vā anavajjatā,",
  "tika-s0201t:541_6": "sappāyaparimitabhojanapaccayā kāyabalasambhavena phāsuvihāro.",
  "tika-s0201t:541_7": "Yāvadatthaudarāvadehakabhojanaparivajjanena seyyasukhapassasukhamiddhasukhādīnaṃ abhāvato anavajjatā,",
  "tika-s0201t:541_8": "catupañcālopamattaññīnabhojanena catuiriyāpathayogyatāpādanato phāsuvihāro.",
  "tika-s0201t:541_9": "Vuttañhetaṃ –",
  "tika-s0201t:542_0": "“Cattāro pañca ālope, abhutvā udakaṃ pive;",
  "tika-s0201t:543_0": "Alaṃ phāsuvihārāya, pahitattassa bhikkhuno”ti. ;",
  "tika-s0201t:544_0": "Ettāvatā payojanapariggaho, majjhimā ca paṭipadā dīpitā hoti.",
  "tika-s0201t:545_0": "Senāsananti sayanañca āsanañca.",
  "tika-s0201t:545_1": "Yattha hi vihārādike seti nipajjati,",
  "tika-s0201t:545_2": "āsati nisīdati,",
  "tika-s0201t:545_3": "taṃ senāsanaṃ.",
  "tika-s0201t:545_4": "Utuparissayavinodanapaṭisallānārāmatthanti utuyeva parisahanaṭṭhena parissayo,",
  "tika-s0201t:545_5": "sarīrābādhacittavikkhepakaro,",
  "tika-s0201t:545_6": "atha vā yathāvutto utu ca sīhabyagghādipākaṭaparissayo ca rāgadosādipaṭicchannaparissayo ca utuparissayo,",
  "tika-s0201t:545_7": "tassa vinodanatthañceva ekībhāvasukhatthañca.",
  "tika-s0201t:545_8": "Idañca cīvarapaṭisevane hirikopīnapaṭicchādanaṃ viya tassa niyatapayojananti puna “yāvadevā”ti vuttaṃ.",
  "tika-s0201t:546_0": "Gilānapaccayabhesajjaparikkhāranti rogassa paccanīkappavattiyā gilānapaccayo,",
  "tika-s0201t:546_1": "tato eva bhisakkassa anuññātavatthutāya bhesajjaṃ,",
  "tika-s0201t:546_2": "jīvitassa parivārasambhārabhāvehi parikkhāro cāti gilānapaccayabhesajjaparikkhāro, taṃ.",
  "tika-s0201t:546_3": "Uppannānanti jātānaṃ nibbattānaṃ.",
  "tika-s0201t:546_4": "Veyyābādhikānanti byābādhato dhātukkhobhato ca tannibbattarogato ca jātānaṃ.",
  "tika-s0201t:546_5": "Vedanānanti dukkhavedanānaṃ.",
  "tika-s0201t:546_6": "Abyābajjhaparamatāyāti niddukkhaparamabhāvāya paṭisevāmīti yojanā.",
  "tika-s0201t:546_7": "Evamettha saṅkhepeneva pāḷivaṇṇanā veditabbā.",
  "tika-s0201t:546_8": "Navavedanuppādanatopīti na kevalaṃ āyatiṃ eva vipākapariḷāhā,",
  "tika-s0201t:546_9": "atha kho atibhojanapaccayā alaṃsāṭakādīnaṃ viya navavedanuppādanatopi veditabbāti attho.",
  "tika-s0201t:547_0": "Paṭisevanāpahātabbaāsavavaṇṇanā niṭṭhitā.",
  "tika-s0201t:548_0": "Adhivāsanāpahātabbaāsavavaṇṇanā",
  "tika-s0201t:549_0": "24.",
  "tika-s0201t:549_1": "Khamoti khamanako.",
  "tika-s0201t:549_2": "Kammaṭṭhānikassa calanaṃ nāma kammaṭṭhānapariccāgoti āha “calati kampati kammaṭṭhānaṃ vijahatī”ti.",
  "tika-s0201t:549_3": "Adhimattampi uṇhaṃ sahati,",
  "tika-s0201t:549_4": "sahanto ca na naggasamaṇādayo viya sahati,",
  "tika-s0201t:549_5": "atha kho kammaṭṭhānāvijahanenāti āha “sveva thero viyā”ti.",
  "tika-s0201t:549_6": "Bahicaṅkameti leṇato bahi caṅkame.",
  "tika-s0201t:549_7": "Uṇhabhayenevāti narakaggiuṇhabhayeneva.",
  "tika-s0201t:549_8": "Tenāha “avīcimahānirayaṃ paccavekkhitvā”ti,",
  "tika-s0201t:549_9": "tampi “mayā anekakkhattuṃ anubhūtaṃ,",
  "tika-s0201t:549_10": "idaṃ pana tato mudutara”nti evaṃ paccavekkhitvā.",
  "tika-s0201t:549_11": "Etthāti etasmiṃ ṭhāne.",
  "tika-s0201t:549_12": "Aggisantāpova veditabbo sūriyasantāpassa parato vuccamānattā.",
  "tika-s0201t:550_0": "Parisuddhasīlohamasmīti sabbathāpi “visuddhasīlohamasmī”ti maraṇaṃ aggahetvā avippaṭisāramūlikaṃ pītiṃ uppādesi.",
  "tika-s0201t:550_1": "Saha pītuppādāti pharaṇapītiyā uppādena saheva.",
  "tika-s0201t:550_2": "Visaṃ nivattitvāti pītivegena ajjhotthataṃ daṭṭhamukheneva bhassitvā.",
  "tika-s0201t:550_3": "Tatthevāti sappena daṭṭhaṭṭhāneyeva.",
  "tika-s0201t:550_4": "Cittekaggataṃ labhitvāti “pītimanassa kāyo passambhatī”tiādinā nayena samādhānaṃ pāpuṇitvā.",
  "tika-s0201t:551_0": "Paccayesu santoso bhāvanāya ca āramitabbaṭṭhānatāya ārāmo assāti paccayasantosabhāvanārāmo,",
  "tika-s0201t:551_1": "tassa bhāvo paccaya…pe… rāmatā, tāya.",
  "tika-s0201t:551_2": "Mahātheroti vuḍḍhataro thero.",
  "tika-s0201t:551_3": "Vacanameva tadatthaṃ ñāpetukāmānaṃ pathoti vacanapatho.",
  "tika-s0201t:552_0": "Asukhaṭṭhena vā tibbā.",
  "tika-s0201t:552_1": "Yañhi na sukhaṃ,",
  "tika-s0201t:552_2": "taṃ aniṭṭhaṃ “tibba”nti vuccati.",
  "tika-s0201t:552_3": "Evaṃsabhāvoti “adhivāsanajātiyo”ti padassa atthamāha.",
  "tika-s0201t:552_4": "Muhuttena khaṇeva vāte hadayaṃ phāletuṃ āraddheyeva.",
  "tika-s0201t:552_5": "Anāgāmī hutvā parinibbāyīti arahattaṃ patvā parinibbāyi.",
  "tika-s0201t:553_0": "Evaṃ sabbatthāti “uṇhena phuṭṭhassa sītaṃ patthayato”tiādinā sabbattha uṇhādinimittaṃ kāmāsavuppatti veditabbā,",
  "tika-s0201t:553_1": "sītaṃ vā uṇhaṃ vā aniṭṭhanti adhippāyo.",
  "tika-s0201t:553_2": "Attaggāhe sati attaniyaggāhoti āha “mayhaṃ sītaṃ uṇhanti gāho diṭṭhāsavo”ti.",
  "tika-s0201t:553_3": "Sītādike upagate sahantī khamantī te attano upari vāsentī viya hotīti vuttaṃ “āropetvā vāsetiyevā”ti.",
  "tika-s0201t:553_4": "Na nirassatīti na vidhunati.",
  "tika-s0201t:553_5": "Yo hi sītādike na sahati,",
  "tika-s0201t:553_6": "so te nirassanto vidhunanto viya hotīti.",
  "tika-s0201t:554_0": "Adhivāsanāpahātabbaāsavavaṇṇanā niṭṭhitā.",
  "tika-s0201t:555_0": "Parivajjanāpahātabbaāsavavaṇṇanā",
  "tika-s0201t:556_0": "25.",
  "tika-s0201t:556_1": "Ahaṃ samaṇoti “ahaṃ samaṇo,",
  "tika-s0201t:556_2": "kiṃ mama jīvitena vā maraṇena vā”ti evaṃ acintetvāti adhippāyo.",
  "tika-s0201t:556_3": "Paccavekkhitvāti gāmappadesaṃ payojanādiñca paccavekkhitvā.",
  "tika-s0201t:556_4": "Paṭikkamatīti hatthiādīnaṃ samīpagamanato apakkamati.",
  "tika-s0201t:556_5": "Kaṇṭakā yattha tiṭṭhanti,",
  "tika-s0201t:556_6": "taṃ kaṇṭakaṭṭhānaṃ.",
  "tika-s0201t:556_7": "Amanussaduṭṭhānīti amanussasañcārena dūsitāni,",
  "tika-s0201t:556_8": "saparissayānīti attho.",
  "tika-s0201t:556_9": "Samānanti samaṃ,",
  "tika-s0201t:556_10": "avisamanti attho.",
  "tika-s0201t:556_11": "Akāsi vā tādisaṃ anācāraṃ.",
  "tika-s0201t:557_0": "Sīlasaṃvarasaṅkhātenāti “kathaṃ parivajjanaṃ sīla”nti yadettha vattabbaṃ,",
  "tika-s0201t:557_1": "taṃ heṭṭhā vuttameva.",
  "tika-s0201t:557_2": "Apica “caṇḍaṃ hatthiṃ parivajjetī”ti vacanato hatthiādiparivajjanampi bhagavato vacanānuṭṭhānanti katvā ācārasīlamevāti veditabbaṃ.",
  "tika-s0201t:558_0": "Parivajjanāpahātabbaāsavavaṇṇanā niṭṭhitā.",
  "tika-s0201t:559_0": "Vinodanāpahātabbaāsavavaṇṇanā",
  "tika-s0201t:560_0": "26.",
  "tika-s0201t:560_1": "Itipīti iminā kāraṇena,",
  "tika-s0201t:560_2": "ayonisomanasikārasamuṭṭhitattāpi lobhādisahagatattāpi kusalapaṭipakkhatopītiādīhi kāraṇehi ayaṃ vitakko akusaloti attho.",
  "tika-s0201t:560_3": "Iminā nayena sāvajjotiādīsupi attho veditabbo.",
  "tika-s0201t:560_4": "Ettha ca akusalotiādinā diṭṭhadhammikaṃ kāmavitakkassa ādīnavaṃ dasseti,",
  "tika-s0201t:560_5": "dukkhavipākoti iminā samparāyikaṃ.",
  "tika-s0201t:560_6": "Attabyābādhāya saṃvattatītiādīsupi imināva nayena ādīnavavibhāvanā veditabbā.",
  "tika-s0201t:560_7": "Uppannassa kāmavitakkassa anadhivāsanaṃ nāma puna tādisassa anuppādanaṃ,",
  "tika-s0201t:560_8": "taṃ panassa pahānaṃ vinodanaṃ byantikaraṇaṃ anabhāvagamananti ca vattuṃ vaṭṭatīti pāḷiyaṃ “uppannaṃ kāmavitakkaṃ",
  "tika-s0201t:560_9": "nādhivāsetī”ti vatvā “pajahatī”tiādi vuttanti tamatthaṃ dassento “anadhivāsento kiṃ karotīti pajahatī”tiādimāha.",
  "tika-s0201t:560_10": "Pahānañcettha vikkhambhanameva,",
  "tika-s0201t:560_11": "na samucchedoti dassetuṃ “vinodetī”tiādi vuttanti vikkhambhanavaseneva attho dassito.",
  "tika-s0201t:561_0": "Kāmavitakkoti sampayogato ārammaṇato ca kāmasahagato vitakko.",
  "tika-s0201t:561_1": "Tenāha “kāmapaṭisaṃyutto takko”tiādi.",
  "tika-s0201t:561_2": "Kāmapaṭisaṃyuttoti hi kāmarāgasaṅkhātena kāmena sampayutto vatthukāmasaṅkhātena paṭibaddho ca.",
  "tika-s0201t:561_3": "Uppannuppanneti tesaṃ pāpavitakkānaṃ uppādāvatthāgahaṇaṃ vā kataṃ siyā anavasesaggahaṇaṃ vā.",
  "tika-s0201t:561_4": "Tesu paṭhamaṃ sandhāyāha “upannamatte”ti,",
  "tika-s0201t:561_5": "sampatijāteti attho.",
  "tika-s0201t:561_6": "Anavasesaggahaṇaṃ byāpanicchāya hotīti dassetuṃ “satakkhattumpi uppanne”ti vuttaṃ.",
  "tika-s0201t:561_7": "Ñātivitakkoti “amhākaṃ ñātayo sukhajīvino sampattiyuttā”tiādinā gehassitapemavasena ñātake ārabbha uppannavitakko.",
  "tika-s0201t:561_8": "Janapadavitakkoti “amhākaṃ janapado subhikkho sampannasasso ramaṇīyo”tiādinā gehassitapemavaseneva janapadaṃ ārabbha uppannavitakko.",
  "tika-s0201t:561_9": "Ukkuṭikappadhānādīhi dukkhe nijjiṇṇe samparāye attā sukhī hoti amaroti dukkarakārikāya paṭisaṃyutto amaratthāya vitakko,",
  "tika-s0201t:561_10": "taṃ vā ārabbha amarāvikkhepadiṭṭhisahagato amaro ca so vitakko cāti amaravitakko.",
  "tika-s0201t:561_11": "Parānuddayatāpaṭisaṃyuttoti paresu upaṭṭhākādīsu sahanandikādivasena pavatto anuddayatāpatirūpako gehassitapemena paṭisaṃyutto vitakko.",
  "tika-s0201t:561_12": "Lābhasakkārasilokapaṭisaṃyuttoti cīvarādilābhena ceva sakkārena ca kittisaddena ca ārammaṇakaraṇavasena paṭisaṃyutto.",
  "tika-s0201t:561_13": "Anavaññattipaṭisaṃyuttoti “aho vata maṃ pare na avajāneyyuṃ,",
  "tika-s0201t:561_14": "na heṭṭhā katvā maññeyyuṃ,",
  "tika-s0201t:561_15": "pāsāṇacchattaṃ viya garuṃ kareyyu”nti uppannavitakko.",
  "tika-s0201t:562_0": "Kāmavitakko kāmasaṅkappanasabhāvattā kāmasaṅkappapavattiyā sātisayattā ca kāmanākāroti āha “kāmavitakko panettha kāmāsavo”ti.",
  "tika-s0201t:562_1": "Tabbisesoti kāmāsavaviseso,",
  "tika-s0201t:562_2": "rāgasahavuttīti adhippāyo.",
  "tika-s0201t:562_3": "Kāmavitakkādike vinodeti attano santānato nīharati etenāti vinodanaṃ,",
  "tika-s0201t:562_4": "vīriyanti āha “vīriyasaṃvarasaṅkhātena vinodanenā”ti.",
  "tika-s0201t:563_0": "Vinodanāpahātabbaāsavavaṇṇanā niṭṭhitā.",
  "tika-s0201t:564_0": "Bhāvanāpahātabbaāsavavaṇṇanā",
  "tika-s0201t:565_0": "27.",
  "tika-s0201t:565_1": "“Satta bojjhaṅgā bhāvitā bahulīkatā vijjāvimuttiyo paripūrentī”ti vacanato vijjāvimuttīnaṃ anadhigamo",
  "tika-s0201t:565_2": "tato ca sakalavaṭṭadukkhānativatti abhāvanāya ādīnavo,",
  "tika-s0201t:565_3": "vuttavipariyāyena bhagavato orasaputtabhāvādivasena ca bhāvanāya ānisaṃso veditabbo.",
  "tika-s0201t:565_4": "Uparimaggattayasamayasambhūtāti dutiyādimaggakkhaṇe jātā,",
  "tika-s0201t:565_5": "bhāvanādhikārato dutiyamaggādipariyāpannāti attho.",
  "tika-s0201t:565_6": "Nanu ca te lokuttarā eva,",
  "tika-s0201t:565_7": "kasmā visesanaṃ katanti?",
  "tika-s0201t:565_8": "Nayidaṃ visesanaṃ,",
  "tika-s0201t:565_9": "visesitabbaṃ panetaṃ,",
  "tika-s0201t:565_10": "lokuttarabojjhaṅgā eva adhippetā,",
  "tika-s0201t:565_11": "te ca kho uparimaggattayasamayasambhūtāti.",
  "tika-s0201t:565_12": "Bojjhaṅgesu asammohatthanti vipassanājhānamaggaphalabojjhaṅgesu sammohābhāvatthaṃ.",
  "tika-s0201t:565_13": "Missakanayena hi bojjhaṅgesu vuccamānesu tadaṅgādivivekadassanavasena vipassanābojjhaṅgādayo vibhajitvā vuccanti,",
  "tika-s0201t:565_14": "na nibbattitalokuttarabojjhaṅgā evāti bojjhaṅgesu sammoho na hoti bojjhaṅgabhāvanāpaṭipattiyā ca sammadeva pakāsitattā.",
  "tika-s0201t:565_15": "Idha panāti imasmiṃ sutte,",
  "tika-s0201t:565_16": "imasmiṃ vā adhikāre.",
  "tika-s0201t:565_17": "Lokuttaranayo eva gahetabbo bhāvanāmaggassa adhikatattā.",
  "tika-s0201t:566_0": "Ādipadānanti “satisambojjhaṅga”nti evamādīnaṃ tasmiṃ tasmiṃ vākye ādibhūtānaṃ padānaṃ.",
  "tika-s0201t:566_1": "Atthatoti visesavasena sāmaññavasena ca padatthato.",
  "tika-s0201t:566_2": "Lakkhaṇādīhīti lakkhaṇarasapaccupaṭṭhānato.",
  "tika-s0201t:566_3": "Kamatoti anupubbito.",
  "tika-s0201t:566_4": "Anūnādhikatoti tāvattakato.",
  "tika-s0201t:566_5": "Vibhāvināti viññunā.",
  "tika-s0201t:567_0": "Satisambojjhaṅgeti satisambojjhaṅgapade.",
  "tika-s0201t:567_1": "Saraṇaṭṭhenāti anussaraṇaṭṭhena.",
  "tika-s0201t:567_2": "Cirakatādibhedaṃ ārammaṇaṃ upagantvā ṭhānaṃ,",
  "tika-s0201t:567_3": "anissajjanaṃ vā upaṭṭhānaṃ.",
  "tika-s0201t:567_4": "Udake alābu viya pilavitvā gantuṃ adatvā pāsāṇassa viya niccalassa ārammaṇassa ṭhapanaṃ sāraṇaṃ asammuṭṭhatākaraṇaṃ apilāpanaṃ.",
  "tika-s0201t:567_5": "Vuttampi hetaṃ milindapañhe.",
  "tika-s0201t:567_6": "Bhaṇḍāgārikoti bhaṇḍagopako.",
  "tika-s0201t:567_7": "Apilāpe karoti apilāpeti.",
  "tika-s0201t:567_8": "Therenāti nāgasenattherena.",
  "tika-s0201t:567_9": "Sammosapaccanīkaṃ kiccaṃ asammoso,",
  "tika-s0201t:567_10": "na sammosābhāvamattaṃ.",
  "tika-s0201t:567_11": "Gocarābhimukhabhāvapaccupaṭṭhānāti kāyādiārammaṇābhimukhabhāvapaccupaṭṭhānā.",
  "tika-s0201t:568_0": "Bodhiyā dhammasāmaggiyā,",
  "tika-s0201t:568_1": "aṅgo avayavo,",
  "tika-s0201t:568_2": "bodhissa vā ariyasāvakassa aṅgo kāraṇaṃ.",
  "tika-s0201t:568_3": "Patiṭṭhānāyūhanā oghataraṇasuttavaṇṇanāyaṃ –",
  "tika-s0201t:569_0": "“Kilesavasena patiṭṭhānaṃ,",
  "tika-s0201t:569_1": "abhisaṅkhāravasena āyūhanā.",
  "tika-s0201t:569_2": "Taṇhādiṭṭhīhi patiṭṭhānaṃ,",
  "tika-s0201t:569_3": "avasesakilesābhisaṅkhārehi āyūhanā.",
  "tika-s0201t:569_4": "Taṇhāvasena patiṭṭhānaṃ,",
  "tika-s0201t:569_5": "diṭṭhivasena āyūhanā.",
  "tika-s0201t:569_6": "Sassatadiṭṭhiyā patiṭṭhānaṃ,",
  "tika-s0201t:569_7": "ucchedadiṭṭhiyā āyūhanā.",
  "tika-s0201t:569_8": "Līnavasena patiṭṭhānaṃ,",
  "tika-s0201t:569_9": "uddhaccavasena āyūhanā.",
  "tika-s0201t:569_10": "Kāmasukhānuyogavasena patiṭṭhānaṃ,",
  "tika-s0201t:569_11": "attakilamathānuyogavasena āyūhanā.",
  "tika-s0201t:569_12": "Sabbākusalābhisaṅkhāravasena patiṭṭhānaṃ,",
  "tika-s0201t:569_13": "sabbalokiyakusalābhisaṅkhāravasena āyūhanā”ti –",
  "tika-s0201t:570_0": "Vuttesu pakāresu idha avuttānaṃ vasena veditabbā.",
  "tika-s0201t:570_1": "Yā hi ayaṃ bodhīti vuccatīti yojetabbaṃ.",
  "tika-s0201t:570_2": "“Bujjhatī”ti padassa paṭibujjhatīti atthoti āha “kilesasantānaniddāya uṭṭhahatī”ti.",
  "tika-s0201t:570_3": "Taṃ pana paṭibujjhanaṃ atthato catunnaṃ saccānaṃ paṭivedho,",
  "tika-s0201t:570_4": "nibbānasseva vā sacchikiriyāti āha “cattārī”tiādi.",
  "tika-s0201t:570_5": "Jhānaṅgamaggaṅgādayo viyāti yathā aṅgāni eva jhānamaggā,",
  "tika-s0201t:570_6": "na aṅgavinimuttā,",
  "tika-s0201t:570_7": "evamidhāpīti attho.",
  "tika-s0201t:570_8": "Senaṅgarathaṅgādayo viyāti etena puggalapaññattiyā avijjamānapaññattibhāvaṃ dasseti.",
  "tika-s0201t:571_0": "Bodhāya saṃvattantīti bojjhaṅgāti idaṃ kāraṇattho aṅga-",
  "tika-s0201t:571_1": "saddoti katvā vuttaṃ.",
  "tika-s0201t:571_2": "Bujjhantīti bodhiyo,",
  "tika-s0201t:571_3": "bodhiyo eva aṅgāti bojjhaṅgāti vuttaṃ “bujjhantīti bojjhaṅgā”ti.",
  "tika-s0201t:571_4": "Anubujjhantīti vipassanādīnaṃ kāraṇānaṃ bujjhitabbānañca saccānaṃ anurūpaṃ bujjhanti.",
  "tika-s0201t:571_5": "Paṭibujjhantīti kilesaniddāya uṭṭhahanato paccakkhabhāvena vā paṭimukhaṃ bujjhanti.",
  "tika-s0201t:571_6": "Sambujjhantīti aviparītabhāvena sammā ca bujjhanti.",
  "tika-s0201t:571_7": "Evaṃ upasaggānaṃ atthavisesadīpanatā daṭṭhabbā. Bodhi-",
  "tika-s0201t:571_8": "saddo hi sabbavisesayuttaṃ bujjhanaṃ sāmaññena gahetvā ṭhito.",
  "tika-s0201t:572_0": "Vicinātīti “tayidaṃ dukkha”ntiādinā vīmaṃsati.",
  "tika-s0201t:572_1": "Obhāsanaṃ dhammānaṃ yathābhūtasabhāvapaṭicchādakassa sammohassa viddhaṃsanaṃ yathā āloko andhakārassa.",
  "tika-s0201t:572_2": "Yasmiṃ dhamme sati vīro nāma hoti,",
  "tika-s0201t:572_3": "so dhammo vīrabhāvo.",
  "tika-s0201t:572_4": "Īrayitabbatoti pavattetabbato.",
  "tika-s0201t:572_5": "Kosajjapakkhato patituṃ appadānavasena sampayuttānaṃ paggaṇhanaṃ paggaho.",
  "tika-s0201t:572_6": "Upatthambhanaṃ anubalappadānaṃ.",
  "tika-s0201t:572_7": "Osīdanaṃ layāpatti,",
  "tika-s0201t:572_8": "tappaṭipakkhato anosīdanaṃ daṭṭhabbaṃ.",
  "tika-s0201t:572_9": "Pīṇayatīti tappeti vaḍḍheti vā.",
  "tika-s0201t:572_10": "Pharaṇaṃ paṇītarūpehi kāyassa byāpanaṃ.",
  "tika-s0201t:572_11": "Tuṭṭhi nāma pīti.",
  "tika-s0201t:572_12": "Udaggabhāvo odagyaṃ,",
  "tika-s0201t:572_13": "kāyacittānaṃ ukkhipananti attho.",
  "tika-s0201t:572_14": "Kāyacittadarathapassambhanatoti kāyadarathassa cittadarathassa ca passambhanato vūpasamanato.",
  "tika-s0201t:572_15": "Kāyoti cettha vedanādayo tayo khandhā.",
  "tika-s0201t:572_16": "Daratho sārambho,",
  "tika-s0201t:572_17": "dukkhadomanassapaccayānaṃ uddhaccādikilesānaṃ,",
  "tika-s0201t:572_18": "tappadhānānaṃ vā catunnaṃ khandhānaṃ adhivacanaṃ.",
  "tika-s0201t:572_19": "Uddhaccādikilesapaṭipakkhabhāvo daṭṭhabbo,",
  "tika-s0201t:572_20": "evañcettha passaddhiyā aparipphandanasītibhāvo daṭṭhabbo asāraddhabhāvato.",
  "tika-s0201t:572_21": "Tenāha bhagavā “passaddho kāyo asāraddho”ti.",
  "tika-s0201t:573_0": "Samādhānatoti sammā cittassa ādhānato ṭhapanato.",
  "tika-s0201t:573_1": "Avikkhepo sampayuttānaṃ avikkhittatā,",
  "tika-s0201t:573_2": "yena sasampayuttā dhammā avikkhittā honti,",
  "tika-s0201t:573_3": "so dhammo avikkhepoti.",
  "tika-s0201t:573_4": "Avisāro attano eva avisaraṇasabhāvo.",
  "tika-s0201t:573_5": "Sampiṇḍanaṃ sampayuttānaṃ avippakiṇṇabhāvāpādanaṃ nhānīyacuṇṇānaṃ udakaṃ viya.",
  "tika-s0201t:573_6": "Cittaṭṭhitipaccupaṭṭhānoti “cittassa ṭhitī”ti vacanato cittassa pabandhaṭhitipaccupaṭṭhāno.",
  "tika-s0201t:573_7": "Ajjhupekkhanatoti udāsīnabhāvato.",
  "tika-s0201t:573_8": "Sāti bojjhaṅgaupekkhā.",
  "tika-s0201t:573_9": "Samappavatte dhamme paṭisañcikkhati upapattito ikkhati tadākārā hutvā pavattatīti paṭisaṅkhānalakkhaṇā,",
  "tika-s0201t:573_10": "evañca katvā “paṭisaṅkhā santiṭṭhanā gahaṇe majjhattatā”ti upekkhākiccādhimattatāya saṅkhārupekkhā vuttā.",
  "tika-s0201t:573_11": "Sampayuttadhammānaṃ yathāsakakiccakaraṇavasena samaṃ pavattanapaccayatā samavāhitā.",
  "tika-s0201t:573_12": "Alīnānuddhatappavattipaccayatā ūnādhikatānivāraṇaṃ.",
  "tika-s0201t:573_13": "Sampayuttānaṃ asamappavattihetukapakkhapātaṃ upacchindantī viya hotīti vuttaṃ “pakkhapātupacchedarasā”ti.",
  "tika-s0201t:573_14": "Ajjhupekkhanameva majjhattabhāvo.",
  "tika-s0201t:574_0": "Sabbasmiṃ līnapakkhe uddhaccapakkhe ca atthikā patthanīyā icchitabbāti sabbatthikā,",
  "tika-s0201t:574_1": "taṃ sabbatthikaṃ.",
  "tika-s0201t:574_2": "Samānakkhaṇapavattīsu sattasupi sambojjhaṅgesu vācāya kamappavattito paṭipāṭiyā vattabbesu yaṃ kiñci",
  "tika-s0201t:574_3": "paṭhamaṃ avatvā satisambojjhaṅgasseva paṭhamaṃ vacanassa kāraṇaṃ sabbesaṃ upakārakattanti vuttaṃ “sabbesa”ntiādi.",
  "tika-s0201t:574_4": "Sabbesanti ca līnuddhaccapakkhikānaṃ,",
  "tika-s0201t:574_5": "aññathā sabbepi sabbesaṃ paccayāti.",
  "tika-s0201t:575_0": "“Kasmā satteva bojjhaṅgā vuttā”ti codako saddhālobhādīnampi bojjhaṅgabhāvaṃ āsaṅkati,",
  "tika-s0201t:575_1": "itaro satiādīnaṃyeva bhāvanāya upakārataṃ dassento “līnuddhaccapaṭipakkhato sabbatthikato cā”tiādimāha.",
  "tika-s0201t:575_2": "Tattha līnassāti atisithilavīriyatādīhi bhāvanāvīthiṃ anotaritvā saṃkuṭitassa cittassa.",
  "tika-s0201t:575_3": "Tadā hi passaddhisamādhiupekkhāsambojjhaṅgā na bhāvetabbā.",
  "tika-s0201t:575_4": "Tañhi etehi allatiṇādīhi viya paritto aggi dussamuṭṭhāpiyaṃ hotīti.",
  "tika-s0201t:575_5": "Tenāha bhagavā “seyyathāpi,",
  "tika-s0201t:575_6": "bhikkhave,",
  "tika-s0201t:575_7": "puriso parittaṃ aggiṃ ujjāletukāmo assa,",
  "tika-s0201t:575_8": "so tattha allāni ceva tiṇāni pakkhipeyyā”tiādi.",
  "tika-s0201t:575_9": "Dhammavicayavīriyapītisambojjhaṅgā pana bhāvetabbā,",
  "tika-s0201t:575_10": "sukkhatiṇādīhi viya paritto aggi līnaṃ cittaṃ etehi susamuṭṭhāpiyaṃ hotīti.",
  "tika-s0201t:575_11": "Tena vuttaṃ “yasmiñca kho”tiādi.",
  "tika-s0201t:575_12": "Tattha yathāsakaṃ āhāravasena dhammavicayasambojjhaṅgādīnaṃ bhāvanā veditabbā.",
  "tika-s0201t:575_13": "Vuttañhetaṃ “atthi,",
  "tika-s0201t:575_14": "bhikkhave,",
  "tika-s0201t:575_15": "kusalākusalā dhammā…pe…",
  "tika-s0201t:575_16": "pītisambojjhaṅgassa bhiyyobhāvāya…pe…",
  "tika-s0201t:575_17": "saṃvattatī”ti.",
  "tika-s0201t:575_18": "Tattha sabhāvasāmaññalakkhaṇapaṭivedhavasena pavattamanasikāro…pe…",
  "tika-s0201t:575_19": "dhammavicayasambojjhaṅgādayo bhāveti nāma.",
  "tika-s0201t:576_0": "Uddhaccassāti cittassa accāraddhavīriyatādīhi sītibhāvapatiṭṭhitabhāvaṃ anotiṇṇatāya,",
  "tika-s0201t:576_1": "tadā dhammavicayavīriyapītisambojjhaṅgā na bhāvetabbā.",
  "tika-s0201t:576_2": "Tañhi etehi sukkhatiṇādīhi viya aggikkhandho duvūpasamayaṃ hoti.",
  "tika-s0201t:576_3": "Tenāha bhagavā “seyyathāpi,",
  "tika-s0201t:576_4": "bhikkhave,",
  "tika-s0201t:576_5": "puriso mahantaṃ aggikkhandhaṃ nibbāpetukāmo assa,",
  "tika-s0201t:576_6": "so tattha sukkhāni ceva tiṇāni pakkhipeyyā”tiādi.",
  "tika-s0201t:576_7": "Passaddhisamādhiupekkhāsambojjhaṅgā pana bhāvetabbā,",
  "tika-s0201t:576_8": "allatiṇādīhi viya aggikkhandho uddhataṃ cittaṃ etehi suvūpasamayaṃ hoti.",
  "tika-s0201t:576_9": "Tena vuttaṃ “yasmiñca kho”tiādi.",
  "tika-s0201t:576_10": "Etthāpi yathāsakaṃ āhāravasena passaddhisambojjhaṅgādīnaṃ bhāvanā veditabbā.",
  "tika-s0201t:576_11": "Vuttañhetaṃ “atthi,",
  "tika-s0201t:576_12": "bhikkhave,",
  "tika-s0201t:576_13": "kāyapassaddhi cittapassaddhi…pe…",
  "tika-s0201t:576_14": "upekkhāsambojjhaṅgassa bhiyyobhāvāya saṃvattatī”ti.",
  "tika-s0201t:576_15": "Tattha yathāssa passaddhiādayo uppannapubbā,",
  "tika-s0201t:576_16": "taṃ ākāraṃ sallakkhetvā tesaṃ uppādanavasena tathā manasikarontova passaddhisambojjhaṅgādayo bhāveti nāma.",
  "tika-s0201t:576_17": "Satisambojjhaṅgo pana sabbattha bahūpakāro.",
  "tika-s0201t:576_18": "So hi cittaṃ līnapakkhikānaṃ passaddhiādīnaṃ vasena layāpattito,",
  "tika-s0201t:576_19": "uddhaccapakkhikānañca dhammavicayādīnaṃ vasena uddhaccapātato rakkhati,",
  "tika-s0201t:576_20": "tasmā so loṇadhūpanaṃ viya sabbabyañjanesu sabbakammikaamacco viya ca rājakiccesu sabbattha icchitabbo.",
  "tika-s0201t:576_21": "Tenāha “satiñca khvāhaṃ,",
  "tika-s0201t:576_22": "bhikkhave,",
  "tika-s0201t:576_23": "sabbatthikaṃ vadāmī”ti.",
  "tika-s0201t:577_0": "Ñatvā ñātabbāti sambandho.",
  "tika-s0201t:577_1": "Vaḍḍhi nāma vepullaṃ bhiyyobhāvo punappunaṃ uppādo evāti āha “punappunaṃ janetī”ti.",
  "tika-s0201t:577_2": "Abhivuddhiṃ pāpento nibbatteti.",
  "tika-s0201t:577_3": "Vivittatāti vivittabhāvo.",
  "tika-s0201t:577_4": "Yo hi vivecanīyato viviccati,",
  "tika-s0201t:577_5": "yaṃ viviccitvā ṭhitaṃ,",
  "tika-s0201t:577_6": "tadubhayaṃ idha vivittabhāvasāmaññena “vivittatā”ti vuttaṃ.",
  "tika-s0201t:577_7": "Tesu purimo vivecanīyato viviccamānatāya vivekasaṅkhātāya viviccanakiriyāya samaṅgī dhammasamūho tāya eva viviccanakiriyāya vasena vivekoti gahito.",
  "tika-s0201t:577_8": "Itaro sabbaso tato tato vivittasabhāvatāya.",
  "tika-s0201t:577_9": "Tattha yasmiṃ dhammapuñje satisambojjhaṅgo viviccanakiriyāya pavattati,",
  "tika-s0201t:577_10": "taṃ yathāvuttāya viviccamānatāya vivekasaṅkhātaṃ nissāyeva pavattati,",
  "tika-s0201t:577_11": "itaraṃ pana tanninnatātadārammaṇatāhīti vuttaṃ “viveke nissita”nti.",
  "tika-s0201t:577_12": "Yathā vā vivekavasena pavattaṃ jhānaṃ “vivekaja”nti vuttaṃ,",
  "tika-s0201t:577_13": "evaṃ vivekavasena pavatto bojjhaṅgo “vivekanissito”ti daṭṭhabbo.",
  "tika-s0201t:577_14": "Nissayaṭṭho ca vipassanāmaggānaṃ vasena maggaphalānaṃ veditabbo.",
  "tika-s0201t:577_15": "Asatipi pubbāparabhāve “paṭiccasamuppādā”ti ettha paccayānaṃ samuppādanaṃ viya abhinnadhammādhārā nissayanabhāvanā sambhavantīti.",
  "tika-s0201t:577_16": "Ayamevāti viveko eva.",
  "tika-s0201t:577_17": "Viveko hi pahānavinayavirāganirodhā ca samānatthā.",
  "tika-s0201t:578_0": "Tadaṅgasamucchedanissaraṇavivekanissitataṃ vatvā paṭipassaddhivivekanissitatāya avacanaṃ “satisambojjhaṅgaṃ",
  "tika-s0201t:578_1": "bhāvetī”tiādinā bhāvetabbānaṃ bojjhaṅgānaṃ idha vuttattā.",
  "tika-s0201t:578_2": "Bhāvitabbojjhaṅgassa hi ye sacchikātabbā phalabojjhaṅgā,",
  "tika-s0201t:578_3": "tesaṃ kiccaṃ paṭipassaddhiviveko.",
  "tika-s0201t:578_4": "Ajjhāsayatoti “nibbānaṃ sacchikarissāmī”ti mahantaajjhāsayato.",
  "tika-s0201t:578_5": "Yadipi vipassanākkhaṇe saṅkhārārammaṇaṃ cittaṃ,",
  "tika-s0201t:578_6": "saṅkhāresu pana ādīnavaṃ suṭṭhu disvā tappaṭipakkhe nibbāne adhimuttatāya ajjhāsayato nissaraṇavivekanissitatā",
  "tika-s0201t:578_7": "dāhābhibhūtassa puggalassa sītaninnacitattā viya.",
  "tika-s0201t:578_8": "Na paṭisiddhā vipassanāpādakesu kasiṇārammaṇādijhānesu satiādīnaṃ nibbedhabhāgiyattā.",
  "tika-s0201t:578_9": "Anuddharantā pana vipassanā viya bodhiyā maggassa āsannakāraṇaṃ jhānaṃ na hoti,",
  "tika-s0201t:578_10": "nāpi tathā ekantikaṃ kāraṇaṃ,",
  "tika-s0201t:578_11": "na ca vipassanākiccassa viya jhānakiccassa niṭṭhānaṃ maggoti katvā na uddharanti.",
  "tika-s0201t:578_12": "Ettha ca kasiṇaggahaṇena tadāyattāni āruppānipi gahitānīti daṭṭhabbāni.",
  "tika-s0201t:578_13": "Tānipi hi vipassanāpādakāni nibbedhabhāgiyāni ca hontīti vattuṃ vaṭṭati tanninnabhāvasabbhāvato.",
  "tika-s0201t:578_14": "Yadaggena hi nibbānaninnatā,",
  "tika-s0201t:578_15": "tadaggena phalaninnatāpi siyā.",
  "tika-s0201t:578_16": "“Kudāssu nāmāhaṃ tadāyatanaṃ upasampajja vihareyya”nti ādivacanampetassa atthassa sādhakaṃ.",
  "tika-s0201t:579_0": "Vossagga-",
  "tika-s0201t:579_1": "saddo pariccāgattho pakkhandanattho cāti vossaggassa duvidhatā vuttā.",
  "tika-s0201t:579_2": "Vossajjanañhi pahānaṃ,",
  "tika-s0201t:579_3": "vissaṭṭhabhāvena nirāsaṅkapavati ca,",
  "tika-s0201t:579_4": "tasmā vipassanākkhaṇe tadaṅgavasena,",
  "tika-s0201t:579_5": "maggakkhaṇe samucchedavasena paṭipakkhassa pahānaṃ vossaggo,",
  "tika-s0201t:579_6": "tathā vipassanākkhaṇe tanninnabhāvena,",
  "tika-s0201t:579_7": "maggakkhaṇe ārammaṇakaraṇena vissaṭṭhasabhāvato vossaggoti veditabbaṃ.",
  "tika-s0201t:579_8": "Yathāvuttena pakārenāti tadaṅgasamucchedapakārena tanninnatadārammaṇakaraṇapakārena ca.",
  "tika-s0201t:579_9": "Pubbe vossagga-",
  "tika-s0201t:579_10": "padasseva atthassa vuttattā āha “sakalena vacanenā”ti.",
  "tika-s0201t:579_11": "Pariṇamantaṃ vipassanākkhaṇe,",
  "tika-s0201t:579_12": "pariṇataṃ maggakkhaṇe.",
  "tika-s0201t:579_13": "Pariṇāmo nāma paripākoti āha “paripaccantaṃ paripakkañcā”ti.",
  "tika-s0201t:579_14": "Paripāko ca āsevanalābhena āhitasāmatthiyassa kilesassa pariccajituṃ nibbānañca pakkhandituṃ tikkhavisadasabhāvo.",
  "tika-s0201t:579_15": "Tenāha “ayañhī”tiādi.",
  "tika-s0201t:579_16": "Esa nayoti yvāyaṃ “tadaṅgavivekanissita”ntiādinā satisambojjhaṅge vutto,",
  "tika-s0201t:579_17": "sesesu dhammavicayasambojjhaṅgādīsupi esa nayoti evaṃ tattha netabbanti attho.",
  "tika-s0201t:580_0": "Evaṃ ādikammikānaṃ bojjhaṅgesu asammohatthaṃ missakanayaṃ vatvā idāni nibbattitalokuttarabojjhaṅgavasena atthaṃ vibhāvetuṃ “idha panā”tiādi vuttaṃ.",
  "tika-s0201t:580_1": "Idha panāti imasmiṃ sabbāsavasuttante.",
  "tika-s0201t:580_2": "Maggo eva vossaggavipariṇāmī bhāvanāmaggassa idha adhippetattā.",
  "tika-s0201t:580_3": "Tañca khoti satisambojjhaṅgaṃ.",
  "tika-s0201t:580_4": "Samucchedatoti samucchindanato.",
  "tika-s0201t:581_0": "Diṭṭhāsavassa paṭhamamaggavajjhattā “tayo āsavā”ti vuttaṃ.",
  "tika-s0201t:581_1": "Tepi anapāyagamanīyā eva veditabbā apāyagamanīyānaṃ dassaneneva pahīnattā.",
  "tika-s0201t:581_2": "Satipi sambojjhaṅgānaṃ yebhuyyena maggabhāve tattha tattha sambojjhaṅgasabhāvānaṃ maggadhammānaṃ vasena",
  "tika-s0201t:581_3": "vuttamaggattayasampayuttā bojjhaṅgāti paccekabojjhaṅge “bojjhaṅgabhāvanāyā”ti iminā gaṇhanto “maggattayasampayuttāyā”ti āha.",
  "tika-s0201t:582_0": "Bhāvanāpahātabbaāsavavaṇṇanā niṭṭhitā.",
  "tika-s0201t:583_0": "28.",
  "tika-s0201t:583_1": "Thomentoti āsavappahānassa sudukkarattā tāya eva dukkarakiriyāya taṃ abhitthavanto.",
  "tika-s0201t:583_2": "Assāti pahīnāsavabhikkhuno.",
  "tika-s0201t:583_3": "Ānisaṃsanti taṇhācchedādidukkhakkhayapariyosānaṃ udrayaṃ.",
  "tika-s0201t:583_4": "Etehi pahānādisaṃkittanehi.",
  "tika-s0201t:583_5": "Ussukkaṃ janentoti evaṃ dhammassāmināpi abhitthavanīyaṃ mahānisaṃsañca āsavappahānanti tattha ādarasahitaṃ ussāhaṃ uppādento.",
  "tika-s0201t:583_6": "Dassaneneva pahīnāti dassanena pahīnā eva.",
  "tika-s0201t:583_7": "Tena vuttaṃ “na appahīnesuyeva pahīnasaññī”ti.",
  "tika-s0201t:584_0": "Sabba-",
  "tika-s0201t:584_1": "saddena āsavānaṃ,",
  "tika-s0201t:584_2": "āsavasaṃvarānañca sambandhavasena dutiyapaṭhamavikappānaṃ bhedo daṭṭhabbo.",
  "tika-s0201t:584_3": "Dassanābhisamayāti pariññābhisamayā pariññākiccasiddhiyā.",
  "tika-s0201t:584_4": "Tenāha “kiccavasenā”ti,",
  "tika-s0201t:584_5": "asammohapaṭivedhenāti attho.",
  "tika-s0201t:584_6": "Samussayo kāyo,",
  "tika-s0201t:584_7": "attabhāvo vā.",
  "tika-s0201t:585_0": "Anavajjapītisomanassasahitaṃ cittaṃ “attano”ti vattabbataṃ arahati atthāvahattā,",
  "tika-s0201t:585_1": "na tabbiparītaṃ anatthāvahattāti pītisampayuttacittataṃ sandhāyāha “attamanāti sakamanā”ti.",
  "tika-s0201t:585_2": "Tenāha “tuṭṭhamanā”ti.",
  "tika-s0201t:585_3": "Attamanāti vā pītisomanassehi gahitamanā.",
  "tika-s0201t:585_4": "Yasmā pana tehi gahitatā sampayuttatāva,",
  "tika-s0201t:585_5": "tasmā vuttaṃ “pītisomanassehi vā sampayuttamanā”ti.",
  "tika-s0201t:585_6": "Yadettha atthato na vibhattaṃ,",
  "tika-s0201t:585_7": "taṃ vuttanayattā suviññeyyattā cāti veditabbaṃ.",
  "tika-s0201t:586_0": "Sabbāsavasuttavaṇṇanāya līnatthappakāsanā samattā.",
  "tika-s0201t:587_0": "3. Dhammadāyādasuttavaṇṇanā",
  "tika-s0201t:588_0": "29.",
  "tika-s0201t:588_1": "Tasmā taṃ dassetvāti yasmā suttantavaṇṇanā suttanikkhepaṃ dassetvā vuccamānā pākaṭā hoti,",
  "tika-s0201t:588_2": "yasmā cassa dhammadāyādasuttassa aṭṭhuppattiko nikkhepo,",
  "tika-s0201t:588_3": "tasmā taṃ nikkhepaṃ dassetvā,",
  "tika-s0201t:588_4": "kathetvāti attho.",
  "tika-s0201t:588_5": "Lābhasakkāreti lābhasakkārasaṅkhātāya aṭṭhuppattiyāti keci,",
  "tika-s0201t:588_6": "lābhasakkāre vā aṭṭhuppattiyāti apare.",
  "tika-s0201t:588_7": "Yā hi lābhasakkāranimittaṃ tadā bhikkhūsu paccayabāhullikatā jātā,",
  "tika-s0201t:588_8": "taṃ aṭṭhuppattiṃ katvā bhagavā imaṃ desesīti.",
  "tika-s0201t:588_9": "Yamakamahāmeghoti heṭṭhāolambanaupariuggamanavasena satapaṭalo sahassapaṭalo yugaḷamahāmegho.",
  "tika-s0201t:588_10": "Tiṭṭhanti ceva bhagavati katthaci nibaddhavāsaṃ vasante,",
  "tika-s0201t:588_11": "cārikaṃ pana gacchante anubandhanti ca.",
  "tika-s0201t:588_12": "Bhikkhūnampi yebhuyyena kappasatasahassaṃ tato bhiyyopi pūritadānapāramisañcayattā tadā mahālābhasakkāro uppajjīti vuttaṃ “evaṃ bhikkhusaṅghassapī”ti.",
  "tika-s0201t:589_0": "Sakkatoti sakkārappato.",
  "tika-s0201t:589_1": "Garukatoti garukārappatto.",
  "tika-s0201t:589_2": "Mānitoti bahumato manasā piyāyito ca.",
  "tika-s0201t:589_3": "Pūjitoti mālādipūjāya ceva catupaccayābhipūjāya ca pūjito.",
  "tika-s0201t:589_4": "Apacitoti apacāyanappatto.",
  "tika-s0201t:589_5": "Yassa hi cattāro paccaye sakkatvāpi abhisaṅkhate paṇītapaṇīte upanenti,",
  "tika-s0201t:589_6": "so sakkato.",
  "tika-s0201t:589_7": "Yasmiṃ garubhāvaṃ paccupaṭṭhapetvā te denti,",
  "tika-s0201t:589_8": "so garukato.",
  "tika-s0201t:589_9": "Yaṃ manasā piyāyanti bahumaññanti ca,",
  "tika-s0201t:589_10": "so bahumato.",
  "tika-s0201t:589_11": "Yassa sabbametaṃ pūjāvasena karonti,",
  "tika-s0201t:589_12": "so pūjito.",
  "tika-s0201t:589_13": "Yassa abhivādanapaccuṭṭhānañjalikammādivasena paramanipaccakāraṃ karonti,",
  "tika-s0201t:589_14": "so apacito.",
  "tika-s0201t:589_15": "Bhagavati bhikkhusaṅghe ca loko evaṃ paṭipanno.",
  "tika-s0201t:589_16": "Tena vuttaṃ “tena kho pana…pe…",
  "tika-s0201t:589_17": "parikkhārāna”nti.",
  "tika-s0201t:589_18": "Lābhaggayasaggapattanti lābhassa ca yasassa ca aggaṃ ukkaṃsaṃ pattaṃ.",
  "tika-s0201t:590_0": "Paccayā cīvarādayo garukātabbā etesanti paccayagarukā,",
  "tika-s0201t:590_1": "āmisacakkhukāti attho.",
  "tika-s0201t:590_2": "Paccayesu giddhā gadhitā paccayānaṃ bahulabhāvāya paṭipannāti paccayabāhulikā.",
  "tika-s0201t:590_3": "Bhagavatopi pākaṭā ahosi pakaticārittavasenāti adhippāyo aññathā apākaṭasseva abhāvato.",
  "tika-s0201t:590_4": "Dhammasabhāvacintāvasena pavattaṃ sahottappañāṇaṃ dhammasaṃvego,",
  "tika-s0201t:590_5": "idha pana so bhikkhūnaṃ lābhagarutādhammavasena veditabbo.",
  "tika-s0201t:590_6": "Samaṇadhammavuttīti samaṇadhammakaraṇaṃ.",
  "tika-s0201t:590_7": "Sāti dhammadāyādadesanā.",
  "tika-s0201t:590_8": "Paṭibimbadassanavasena sabbakāyassa dassanayoggo ādāsoti sabbakāyikaādāso.",
  "tika-s0201t:591_0": "Pitu- dāyaṃ,",
  "tika-s0201t:591_1": "tena dātabbaṃ,",
  "tika-s0201t:591_2": "tato laddhabbaṃ arahabhāvena ādiyantīti dāyādā, puttā.",
  "tika-s0201t:591_3": "Tañca loke āmisameva,",
  "tika-s0201t:591_4": "sāsane pana dhammopīti tattha yaṃ sāvajjaṃ aniyyānikañca,",
  "tika-s0201t:591_5": "taṃ paṭikkhipitvā,",
  "tika-s0201t:591_6": "yaṃ niyyānikaṃ anavajjañca,",
  "tika-s0201t:591_7": "tattha bhikkhū niyojento bhagavā avoca “dhammadāyādā me,",
  "tika-s0201t:591_8": "bhikkhave, bhavatha,",
  "tika-s0201t:591_9": "mā āmisadāyādā”ti.",
  "tika-s0201t:591_10": "Dhammassa me dāyādāti mama dhammassa ogāhino,",
  "tika-s0201t:591_11": "dhammabhāgabhāginoti attho.",
  "tika-s0201t:591_12": "Tathā hi vakkhati “dhammakoṭṭhāsasseva sāmino”ti.",
  "tika-s0201t:591_13": "Nibbattitadhammoti asaṃkilesikānuttarādibhāvena dhammasāmaññato niddhāritadhammo.",
  "tika-s0201t:591_14": "Pariyāyeti sabhāvato parivattetvā ñāpeti etenāti pariyāyo, leso,",
  "tika-s0201t:591_15": "lesakāraṇaṃ vā.",
  "tika-s0201t:591_16": "Tadabhāvato nippariyāyadhammo maggappattiyā apāyapatanādito accantameva vāraṇato.",
  "tika-s0201t:591_17": "Itaro vuttavipariyāyato pariyāyadhammo accantaṃ apāyadukkhavaṭṭadukkhapātanato paramparāya vāraṇato.",
  "tika-s0201t:591_18": "Yathā hi lokiyaṃ kusalaṃ dānasīlādi vivaṭṭaṃ uddissa nibbattitaṃ,",
  "tika-s0201t:591_19": "ayaṃ taṃ asampādentampi taṃ sampāpakassa dhammassa nibbattakāraṇabhāvapariyāyena pariyāyadhammo nāma hoti,",
  "tika-s0201t:591_20": "evaṃ taṃ vaṭṭaṃ uddissa nibbattitaṃ,",
  "tika-s0201t:591_21": "yaṃ taṇhādīhi savisesaṃ āmasitabbato āmisanti loke pākaṭaṃ acchādanabhojanādi, tassa,",
  "tika-s0201t:591_22": "taṃsadisassa ca phalavisesassa nimittabhāvapariyāyena pariyāyāmisanti vuccatīti dassento āha “yaṃ panidaṃ…pe…",
  "tika-s0201t:591_23": "idaṃ pariyāyāmisaṃ nāmā”ti.",
  "tika-s0201t:592_0": "“Sakalameva hidaṃ, ānanda,",
  "tika-s0201t:592_1": "brahmacariyassa yadidaṃ kalyāṇamittatā”ti ādivacanato sāvakehi adhigatopi lokuttaradhammo satthuyevāti",
  "tika-s0201t:592_2": "vattabbataṃ arahatīti vuttaṃ “nippariyāyadhammopi bhagavatoyeva santako”ti.",
  "tika-s0201t:592_3": "Sāvakānañhi dhammadiṭṭhipaccayassapi yonisomanasikārassa visesapaccayo paratoghoso ca tathāgatādhīnoti",
  "tika-s0201t:592_4": "tehi paṭividdhopi dhammo dhammassāminoyevāti vattuṃ yuttaṃ.",
  "tika-s0201t:592_5": "Tenāha “bhagavatā hī”tiādi.",
  "tika-s0201t:592_6": "Tattha anuppannassa maggassāti kassapassa bhagavato sāsanantaradhānato pabhuti yāva imasmā buddhuppādā asambodhavasena na uppannassa ariyamaggassa.",
  "tika-s0201t:592_7": "Uppādetāti nibbattetā.",
  "tika-s0201t:592_8": "Taṃ panetaṃ maggassa bhagavato nibbattanaṃ,",
  "tika-s0201t:592_9": "na paccekabuddhānaṃ viya sasantāneyeva,",
  "tika-s0201t:592_10": "atha kho parasantānepīti dassetuṃ “asañjātassa maggassa sañjanetā,",
  "tika-s0201t:592_11": "anakkhātassa maggassa akkhātā”ti vuttaṃ.",
  "tika-s0201t:592_12": "Tayidaṃ maggassa uppādanaṃ sañjānanañca atthato jānanaññeva asammohapaṭivedhabhāvatoti vuttaṃ “maggaññū maggavidū”ti.",
  "tika-s0201t:592_13": "Akkhānaṃ panassa sukusalabhāvenāti vuttaṃ “maggakovido”ti.",
  "tika-s0201t:592_14": "Satthārā yathāgataṃ maggaṃ anugacchantīti maggānugā bhagavato eva taṃ maggaṃ suṭṭhu adhigamanato.",
  "tika-s0201t:592_15": "Pacchā parato sammā anu anu āgatā paṭipannāti pacchā samannāgatā.",
  "tika-s0201t:593_0": "Jānaṃ jānātīti jānitabbameva abhiññeyyādibhedaṃ jānāti ekantahitapaṭipattito.",
  "tika-s0201t:593_1": "Passaṃ passatīti tathā passitabbameva passati.",
  "tika-s0201t:593_2": "Atha vā jānaṃ jānātīti sabbaññutaññāṇena jānitabbaṃ jānātiyeva.",
  "tika-s0201t:593_3": "Na hi padesañāṇena jānitabbaṃ sabbaṃ ekantato jānāti.",
  "tika-s0201t:593_4": "Passaṃ passatīti dibbacakkhu paññācakkhu dhammacakkhu buddhacakkhu samantacakkhusaṅkhātehi pañcahi cakkhūhi passitabbaṃ passatiyeva.",
  "tika-s0201t:593_5": "Atha vā jānaṃ jānātīti yathā aññe savipallāsā kāmarūpapariññāvādino jānantāpi vipallāsavasena jānanti,",
  "tika-s0201t:593_6": "na evaṃ bhagavā.",
  "tika-s0201t:593_7": "Bhagavā pana pahīnavipallāsattā jānanto jānātiyeva,",
  "tika-s0201t:593_8": "diṭṭhidassanassa ca abhāvā passanto passatiyevāti attho.",
  "tika-s0201t:593_9": "Cakkhubhūtoti paññācakkhumayattā tassa ca pattattā sattesu ca taduppādanato dassanapariṇāyakaṭṭhena lokassa cakkhu viya bhūto.",
  "tika-s0201t:593_10": "Ñāṇabhūtoti etassa ca evameva attho daṭṭhabbo.",
  "tika-s0201t:593_11": "Dhammā bodhipakkhiyā,",
  "tika-s0201t:593_12": "brahmā maggo,",
  "tika-s0201t:593_13": "tehi uppannattā,",
  "tika-s0201t:593_14": "tesaṃvā pattattā adhigatattā,",
  "tika-s0201t:593_15": "lokassa ca taduppādanato “dhammabhūto,",
  "tika-s0201t:593_16": "brahmabhūto”ti ca veditabbo.",
  "tika-s0201t:593_17": "Vattāti catusaccadhammaṃ vadatīti vattā.",
  "tika-s0201t:593_18": "Ciraṃ saccappaṭivedhaṃ pavattento vadatīti pavattā.",
  "tika-s0201t:593_19": "Atthassa ninnetāti dhammatāsaṅkhātaṃ paramatthaṃ nibbānañca niddhāretvā dassetā,",
  "tika-s0201t:593_20": "pāpayitā vā.",
  "tika-s0201t:593_21": "Amatassa dātāti amataṃ sacchikiriyaṃ sattesu uppādento amataṃ dadātīti amatassa dātā.",
  "tika-s0201t:593_22": "Bodhipakkhiyadhammānaṃ tadāyattabhāvato dhammassāmī.",
  "tika-s0201t:594_0": "“Yā ca nibbānasampatti, sabbametena labbhati;",
  "tika-s0201t:595_0": "Sukho vipāko puññānaṃ, adhippāyo samijjhati. ;",
  "tika-s0201t:596_0": "Nibbānapaṭisaṃyutto, sabbasampattidāyako”ti –",
  "tika-s0201t:597_0": "Evamādiṃ bhagavato vacanaṃ sutvā eva bhikkhū dānādipuññānaṃ vivaṭṭasannissayataṃ jānanti,",
  "tika-s0201t:597_1": "na aññathāti vuttaṃ “pariyāyadhammopi…pe…",
  "tika-s0201t:597_2": "paṭilabhatī”ti.",
  "tika-s0201t:597_3": "“Edisaṃ paribhuñcitabba”nti kappiyassa ca cīvarādipaccayassa bhagavato vacanena vinā paṭiggahopi bhikkhūnaṃ na sambhavati,",
  "tika-s0201t:597_4": "kuto paribhogoti āha “nippariyāyāmisampī”tiādi.",
  "tika-s0201t:598_0": "Pariyāyāmisassa bhagavato santakabhāvo pariyāyadhammassa tabbhāveneva dīpito.",
  "tika-s0201t:598_1": "Tadeva sāmibhāvaṃ dassentoti sambandho.",
  "tika-s0201t:598_2": "Tasmāti attādhīnapaṭilābhapaṭiggahatāya attano santakattā ca.",
  "tika-s0201t:598_3": "Tatthāti tasmiṃ dhammāmise.",
  "tika-s0201t:599_0": "Paccayā cīvarādayo paramā pāpuṇitabbabhāvena uttamamariyādā etassa na uttarimanussadhammā appicchatādayo cāti paccayaparamo,",
  "tika-s0201t:599_1": "lābhagarūti attho.",
  "tika-s0201t:599_2": "Taṇhuppādesūti “cīvarahetu vā,",
  "tika-s0201t:599_3": "bhikkhave,",
  "tika-s0201t:599_4": "bhikkhuno taṇhā uppajjamānā uppajjati,",
  "tika-s0201t:599_5": "piṇḍapātasenāsanaitibhavābhavahetu vā,",
  "tika-s0201t:599_6": "bhikkhave,",
  "tika-s0201t:599_7": "bhikkhuno taṇhā uppajjamānā uppajjatī”ti evaṃ vuttesu catūsu taṇhuppattikoṭṭhāsesu.",
  "tika-s0201t:599_8": "Appicchatāsantuṭṭhisallekhapavivekādayo appicchatādayo.",
  "tika-s0201t:600_0": "Tatthāti tasmiṃ ovāde,",
  "tika-s0201t:600_1": "tesu vā dhammapaṭiggāhakesu bhikkhūsu.",
  "tika-s0201t:600_2": "Bhavissati vā yesaṃ tatthāti yojanā.",
  "tika-s0201t:600_3": "Imasmiṃ pakkhe tatthāti tasmiṃ ovāde icceva attho daṭṭhabbo.",
  "tika-s0201t:600_4": "Adhippāyo āmisadāyādatāya uppajjanakaanatthānuppādassa dhammadāyādatāya uppajjanakaaṭṭhuppattiyā ca ākaṅkhā.",
  "tika-s0201t:600_5": "Tenāha “passatī”tiādi.",
  "tika-s0201t:600_6": "Tattha āmise upakkhalitānanti āmisahetu vippaṭipannānaṃ.",
  "tika-s0201t:600_7": "Atītakāleti kassapasammāsambuddhakāle.",
  "tika-s0201t:600_8": "Kapilassa bhikkhuno vatthu kapilasuttena,",
  "tika-s0201t:600_9": "“saṅghāṭipiādittā hotī”tiādinā lakkhaṇasuttena ca vibhāvetabbaṃ.",
  "tika-s0201t:600_10": "Āmisagaruko appagghabhāvena kūṭakahāpaṇo viya nittejo samaṇatejena anujjalato nibbutaṅgāro viya nippabho ca hotīti yojanā.",
  "tika-s0201t:600_11": "Tatoti paccayagarukabhāvato.",
  "tika-s0201t:600_12": "Vivattitacittoti vinivattitamānaso,",
  "tika-s0201t:600_13": "sallekhavuttīti attho.",
  "tika-s0201t:601_0": "Dhammadāyādāti ettāvatā antogadhāvadhāraṇaṃ vacananti tena avadhāraṇena nivattitamatthaṃ vibhāvetuṃ “mā āmisadāyādā”ti paṭikkhepo dassito.",
  "tika-s0201t:601_1": "Tatheva ca vibhāvetuṃ adhippāyānisaṃsavibhāvanesupi dassito,",
  "tika-s0201t:601_2": "tathā ādīnavavibhāvanena dhammadāyādatāpaṭikkhepo.",
  "tika-s0201t:601_3": "Apadisitabbāti heṭṭhā katvā vattabbāti.",
  "tika-s0201t:601_4": "Ādiyāti ettha yasmā ā-",
  "tika-s0201t:601_5": "kāro mariyādattho,",
  "tika-s0201t:601_6": "tasmā dhammadāyādatāvidhurena āmisadāyādabhāvena hetubhūtena,",
  "tika-s0201t:601_7": "karaṇabhūtena vā ādiyaṃ vivecanaṃ viññūhi visuṃ karaṇaṃ vavatthānassa hotīti āha “visuṃ kātabbā”ti.",
  "tika-s0201t:601_8": "Tenāha “viññūhi gārayhā bhaveyyāthāti vuttaṃ hotī”ti.",
  "tika-s0201t:602_0": "“Atthi me tumhesu anukampā…pe…",
  "tika-s0201t:602_1": "no āmisadāyādā”ti bhikkhūsu attano karuṇāyanākittanaṃ tesaṃ mudukaraṇaṃ,",
  "tika-s0201t:602_2": "“ahampi tenā”tiādi pana tatopi savisesaṃ mudukaraṇanti āha “atīva mudukaraṇattha”nti.",
  "tika-s0201t:603_0": "Nāḷakapaṭipadādayo nāḷakasuttādīsu āgatapaṭipattiyo.",
  "tika-s0201t:603_1": "Tā pana yasmā nāḷakattherādīhi paṭipannā paramasallekhavuttibhūtā atiukkaṭṭhapaṭipattiyo,",
  "tika-s0201t:603_2": "tasmā idha dhammadāyādapaṭipadāya udāharaṇabhāvena uddhaṭā.",
  "tika-s0201t:603_3": "Sakkhibhūtāti tāya paṭipattiyā vuccamānāya “kiṃ me vinā paṭipajjanako atthī”ti asaddahantānaṃ paccakkhakaraṇena sakkhibhūtā.",
  "tika-s0201t:603_4": "Imasminti “tumhe ca me bhikkhave dhammadāyādā”tiādike vākye.",
  "tika-s0201t:603_5": "Sesanti “tumhe ca me”tiādikaṃ sukkapakkhe āgataṃ pāḷipadaṃ.",
  "tika-s0201t:603_6": "Vuttanayapaccanīkenāti “tena dhammadāyādabhāvena no āmisadāyādabhāvenā”ti evaṃ kaṇhapakkhe vuttanayassa paṭipakkhena.",
  "tika-s0201t:604_0": "30.",
  "tika-s0201t:604_1": "Thomanaṃ sutvāti paṭipajjanakassa puggalassa pasaṃsanaṃ sutvā yathā taṃ saparisassa āyasmato upasenassa paṭipattiyā sīlathomanaṃ sutvā.",
  "tika-s0201t:604_2": "Nipātapadanti iminā idha-",
  "tika-s0201t:604_3": "saddassa anatthakatamāha.",
  "tika-s0201t:604_4": "Pavāritoti paṭikkhepito.",
  "tika-s0201t:604_5": "Yo hi bhuñjanto bhojanena titto parivesakena upanītabhojanaṃ paṭikkhipati,",
  "tika-s0201t:604_6": "so tena pavāritena paṭikkhepito nāma hoti.",
  "tika-s0201t:604_7": "Tenāha “pavāritoti…pe…",
  "tika-s0201t:604_8": "vuttaṃ hotī”ti.",
  "tika-s0201t:604_9": "Pakārehi diṭṭhādīhi vāreti saṅghādike yācāpeti bhatte karoti etāyāti pavāraṇā,",
  "tika-s0201t:604_10": "āpattivisodhanāya attavossaggo okāsadānaṃ.",
  "tika-s0201t:604_11": "Sā pana yasmā yebhuyyena vassaṃvutthehi kātabbā vuttā,",
  "tika-s0201t:604_12": "tasmā “vassaṃvutthapavāraṇā”ti vuttaṃ.",
  "tika-s0201t:604_13": "Pavāreti paccaye icchāpeti etāyāti pavāraṇā,",
  "tika-s0201t:604_14": "cīvarādīhi upanimantanā.",
  "tika-s0201t:604_15": "Pakārayuttā vāraṇāti pavāraṇā,",
  "tika-s0201t:604_16": "vippakatabhojanatādicaturaṅgasahito bhojanapaṭikkhepo.",
  "tika-s0201t:604_17": "Sā pana yasmā anatirittabhojananimittāya āpattiyā kāraṇaṃ hoti,",
  "tika-s0201t:604_18": "tasmā “anatirittapavāraṇā”ti vuttā.",
  "tika-s0201t:604_19": "Yāvadatthabhojanassa pavāraṇā yāvadatthapavāraṇā,",
  "tika-s0201t:604_20": "pariyositabhojanassa upanītāhārapaṭikkhepoti attho.",
  "tika-s0201t:605_0": "“Bhuttāvī”ti vacanato bhojanapāripūritā idhādhippetāti āha “paripuṇṇoti bhojanena paripuṇṇo”ti.",
  "tika-s0201t:605_1": "Pariyositoti etthāpi eseva nayo “bhojanena bhojanakiriyāya pariyosito”ti.",
  "tika-s0201t:605_2": "Aṭṭhakathāyaṃ pana adhippetatthaṃ pākaṭaṃ katvā dassetuṃ bhojana-",
  "tika-s0201t:605_3": "saddassa lopo vutto.",
  "tika-s0201t:605_4": "Dhātoti titto.",
  "tika-s0201t:605_5": "Sādhakānīti ñāpakāni.",
  "tika-s0201t:605_6": "Pariyositabhojanaṃ suhitayāvadatthatāgahaṇehi bhuttāvitādayo,",
  "tika-s0201t:605_7": "bhuttāvitādiggahaṇehi vā itare bodhitā hontīti aññamaññaṃ nesaṃ ñāpakañāpetabbataṃ dassetuṃ “yo hī”tiādi vuttaṃ.",
  "tika-s0201t:605_8": "Evaṃ chahipi padehi udarāvadehakaṃ bhojanaṃ dassitaṃ,",
  "tika-s0201t:605_9": "tañca kho parikappanāvasena.",
  "tika-s0201t:605_10": "Na hi bhagavā evaṃ bhuñjati.",
  "tika-s0201t:605_11": "Tenāha “sabbañcetaṃ parikappetvā vutta”nti.",
  "tika-s0201t:606_0": "“Siyā eva,",
  "tika-s0201t:606_1": "nāpi siyā”ti ca idaṃ atthadvayampi idha sambhavatīti vuttaṃ “idha ubhayampi vaṭṭatī”ti.",
  "tika-s0201t:606_2": "Athāti anantaraṃ,",
  "tika-s0201t:606_3": "mama bhojanasamanantaramevāti attho.",
  "tika-s0201t:606_4": "Taṃ pana yasmā yathāvuttakālapaccāmasanaṃ hoti,",
  "tika-s0201t:606_5": "tasmā “tamhi kāle”ti vuttaṃ.",
  "tika-s0201t:606_6": "Apparuḷhahariteti ruhamānatiṇādiharitarahite.",
  "tika-s0201t:606_7": "Abhāvattho ca ayaṃ appa-",
  "tika-s0201t:606_8": "saddo “appiccho”tiādīsu viya.",
  "tika-s0201t:607_0": "Kathitepīti pi-",
  "tika-s0201t:607_1": "saddo avuttasamuccayattho.",
  "tika-s0201t:607_2": "Tena vāpasamīkaraṇādiṃ saṅgaṇhāti.",
  "tika-s0201t:607_3": "Tathā hesa vutta-",
  "tika-s0201t:607_4": "saddo “no ca kho paṭivutta”ntiādīsu vāpasamīkaraṇe dissati,",
  "tika-s0201t:607_5": "“pannalomo paradattavutto”tiādīsu jīvitavuttiyaṃ,",
  "tika-s0201t:607_6": "“paṇḍupalāso bandhanā pavutto”tiādīsu apagame,",
  "tika-s0201t:607_7": "“gītaṃ pavuttaṃ samihita”ntiādīsu pāvacanabhāvena pavattite,",
  "tika-s0201t:607_8": "loke pana “vuttaṃ parāyaṇa”ntiādīsu (mahābhāsa 7.2.26) ajjhene dissatīti.",
  "tika-s0201t:608_0": "Na ettha piṇḍapātabhojanena dhammadāyādatā nivāritā,",
  "tika-s0201t:608_1": "piṇḍapātabhojanaṃ pana anādaritvā dhammānudhammapaṭipattīti ettha kāraṇaṃ dassento āha “piṇḍapātaṃ…pe…",
  "tika-s0201t:608_2": "vītināmeyyā”ti.",
  "tika-s0201t:608_3": "Tattha vītināmeyyāti kammaṭṭhānānuyogena khepeyya.",
  "tika-s0201t:608_4": "Tenāha “ādittasīsūpamaṃ paccavekkhitvā”ti.",
  "tika-s0201t:608_5": "Ādittasīsūpamantiādittasīsūpamasuttaṃ.",
  "tika-s0201t:609_0": "Kiñcāpīti ayaṃ “yadipī”ti iminā samānattho nipāto.",
  "tika-s0201t:609_1": "Nipāto ca nāma yattha yattha vākye payujjati,",
  "tika-s0201t:609_2": "tena tena vattabbatthajotako hotīti idha “piṇḍapāta”ntiādinā anuññāpasaṃsāvasena vuccamānassa atthassa",
  "tika-s0201t:609_3": "jotakoti adhippāyena “anujānanapasaṃsanatthe nipāto”ti vuttaṃ,",
  "tika-s0201t:609_4": "anuññāpasaṃsārambhe pana “asambhāvanatthe”ti vuttaṃ siyā purimeyeva sambhāvanāvibhāvanato adhikattānulomato ca.",
  "tika-s0201t:610_0": "Ekavāraṃ pavattaṃ piṇḍapātapaṭikkhipanaṃ kathaṃ dīgharattaṃ appicchatādīnaṃ kāraṇaṃ hotīti codanaṃ sandhāyāha “tassa hī”tiādi.",
  "tika-s0201t:610_1": "Tattha atricchatāti atra icchatīti atriccho,",
  "tika-s0201t:610_2": "tassa bhāvo atricchatā,",
  "tika-s0201t:610_3": "atthato paralābhapatthanā.",
  "tika-s0201t:610_4": "Tathā hi vuttaṃ “purimeyeva sakalābhena asantuṭṭhi,",
  "tika-s0201t:610_5": "paralābhe ca patthanā,",
  "tika-s0201t:610_6": "etaṃ atricchatālakkhaṇa”nti.",
  "tika-s0201t:610_7": "Pāpicchatāti asantaguṇasambhāvanādhippāyatā.",
  "tika-s0201t:610_8": "Pāpā icchā etassāti pāpiccho,",
  "tika-s0201t:610_9": "tassa bhāvo pāpicchatā.",
  "tika-s0201t:610_10": "Yathāha “asantaguṇasambhāvanatā paṭiggahaṇe ca amattaññutā,",
  "tika-s0201t:610_11": "etaṃ pāpicchalakkhaṇa”nti.",
  "tika-s0201t:610_12": "Mahantāni vatthūni icchati,",
  "tika-s0201t:610_13": "mahatī vā tassa icchāti mahiccho,",
  "tika-s0201t:610_14": "tassa bhāvo mahicchatā.",
  "tika-s0201t:610_15": "Yaṃ sandhāya vuttaṃ “santaguṇasambhāvanatā paṭiggahaṇe ca amattaññutā,",
  "tika-s0201t:610_16": "etaṃ mahicchalakkhaṇa”nti.",
  "tika-s0201t:610_17": "Paccavekkhamāno nivāressatīti yojanā.",
  "tika-s0201t:610_18": "Assa bhikkhuno saṃvattissati piṇḍapātapaṭikkhepo.",
  "tika-s0201t:611_0": "Mahiccho puggalo yathā paccayadānavasena paccayadāyakehi bharituṃ asakkuṇeyyo,",
  "tika-s0201t:611_1": "evaṃ paccayapariyesanavasena attanāpīti vuttaṃ “attanopi upaṭṭhākānampi dubbharo hotī”ti.",
  "tika-s0201t:611_2": "Saddhādeyyassa vinipātavasena pavattiyā aññassa ghare chaḍḍento.",
  "tika-s0201t:611_3": "Rittapattovāti yesu kulesu paṭipiṇḍavasena pavattati,",
  "tika-s0201t:611_4": "tesaṃ sabbapacchimaṃ attano yathāladdhaṃ datvā tattha kiñci aladdhā rittapatto vihāraṃ pavisitvā nipajjati jighacchādubbalyenāti adhippāyo.",
  "tika-s0201t:611_5": "Yathāladdhapaccayaparibhogena,",
  "tika-s0201t:611_6": "puna pariyesanānāpajjanena attano subharatā,",
  "tika-s0201t:611_7": "yathāladdhapaccayena avaññaṃ akatvā santosāpattiyā upaṭṭhākānaṃ subharatā veditabbā.",
  "tika-s0201t:612_0": "Kathāvatthūnīti appicchatādipaṭisaṃyuttānaṃ kathānaṃ vatthūnīti kathāvatthūni,",
  "tika-s0201t:612_1": "appicchatādayo eva.",
  "tika-s0201t:612_2": "Tīṇīti tīṇi kathāvatthūni.",
  "tika-s0201t:612_3": "Abhisallekhikāti ativiya kilese sallikhatīti abhisallekho,",
  "tika-s0201t:612_4": "appiccha tādiguṇasamudāyo,",
  "tika-s0201t:612_5": "so etissā atthīti abhisallekhikā,",
  "tika-s0201t:612_6": "mahicchatādīnaṃ tanubhāvāya yuttarūpā appicchatādipaṭisaṃyuttatā.",
  "tika-s0201t:612_7": "Cetovinīvaraṇasappāyāti kusalacittuppattiyā nivārakānaṃ nīvaraṇānaṃ dūrībhāvakaraṇena cetovinīvaraṇasaṅkhātānaṃ samathavipassanānaṃ sappāyā.",
  "tika-s0201t:612_8": "Samathavipassanācittasseva vā vibhūtibhāvakaraṇāya sappāyā upakārikāti cetovinīvaraṇasappāyā.",
  "tika-s0201t:612_9": "Ekantanibbidāyātiādi yena nibbidādiānisaṃsena ayaṃ kathā abhisallekhikā cetovinīvaraṇasappāyā ca nāma hoti,",
  "tika-s0201t:612_10": "taṃ dassetuṃ vuttaṃ.",
  "tika-s0201t:612_11": "Tattha ekantanibbidāyāti ekaṃsena vaṭṭadukkhato nibbindanatthāya.",
  "tika-s0201t:612_12": "Virāgāya nirodhāyāti tasseva virajjanatthañca nirujjhanatthañca.",
  "tika-s0201t:612_13": "Upasamāyāti sabbakilesavūpasamāya.",
  "tika-s0201t:612_14": "Abhiññāyāti sabbassapi abhiññeyyassa abhijānanāya.",
  "tika-s0201t:612_15": "Sambodhāyāti catumaggasambodhāya.",
  "tika-s0201t:612_16": "Nibbānāyāti anupādisesanibbānāya.",
  "tika-s0201t:612_17": "Etesu hi ādito tīhi vipassanā vuttā,",
  "tika-s0201t:612_18": "puna tīhi maggo,",
  "tika-s0201t:612_19": "itarena nibbānaṃ.",
  "tika-s0201t:612_20": "Tena samathavipassanā ādiṃ katvā nibbānapariyosāno ayaṃ sabbo uttarimanussadhammo dasakathāvatthulābhino sambhavatīti dasseti.",
  "tika-s0201t:612_21": "Paripūressantīti taṃsabhāvato upakārato ca saṃvattissanti.",
  "tika-s0201t:612_22": "Appicchatādayo hi ekavārauppannā upari tadatthāya saṃvattissanti.",
  "tika-s0201t:612_23": "Kathāvatthuparipūraṇaṃ sikkhāparipūraṇañca vuttanayeneva veditabbaṃ.",
  "tika-s0201t:613_0": "Amataṃ nibbānanti anupādisesanibbānadhātuṃ.",
  "tika-s0201t:613_1": "Itarā pana sekkhāsekkhadhammapāripūriyā paripuṇṇā.",
  "tika-s0201t:613_2": "Nibbānapāripūri cettha tadāvahadhammapāripūrivasena pariyāyato vuttāti veditabbā.",
  "tika-s0201t:613_3": "Idāni yāyaṃ appicchatādīnaṃ anukkamaparivuddhiyā guṇapāripūritā,",
  "tika-s0201t:613_4": "taṃ upamāya sādhento “seyyathāpī”tiādimāha.",
  "tika-s0201t:613_5": "Tattha pāvussakoti vassānamāse uṭṭhito.",
  "tika-s0201t:613_6": "So hi cirānuppavatti hoti.",
  "tika-s0201t:613_7": "Pabbatakandarā pabbatesu upaccakādhiccakāpabhavanijjharādinadiyo.",
  "tika-s0201t:613_8": "Sarasākhāti yattha upariunnatapadesato udakaṃ āgantvā tiṭṭhati ceva sandati ca, te.",
  "tika-s0201t:613_9": "Kusobbhā khuddakataḷākā.",
  "tika-s0201t:613_10": "Kunnadiyoti pabbatapādato nikkhantā khuddakanadiyo.",
  "tika-s0201t:613_11": "Tā hi mahānadiyo otarantiyo paripūrenti.",
  "tika-s0201t:613_12": "Paramadhammadāyādanti paramaṃ uttamaṃ dhammadāyādabhāvaṃ,",
  "tika-s0201t:613_13": "paramaṃ dhammadāyajjaṃ vā.",
  "tika-s0201t:613_14": "Te bhikkhūti te dhammapaṭiggāhake bhikkhū.",
  "tika-s0201t:613_15": "Sanniyojentoti mūlaguṇehi appicchatādīhi yojento.",
  "tika-s0201t:614_0": "Uggahetvāti atthato byañjanato ca upadhāraṇavasena gahetvā aviparītaṃ gahetvā.",
  "tika-s0201t:614_1": "Saṃsandetvāti mama desanānusārena mamajjhāsayaṃ avirajjhitvā.",
  "tika-s0201t:614_2": "Yathā idheva cintesīti yathā imissā dhammadāyādadesanāya cintesi,",
  "tika-s0201t:614_3": "evaṃ aññatthāpi dhammathomanatthaṃ gandhakuṭiṃ pavisanto cintesi.",
  "tika-s0201t:614_4": "Ekajjhāsayāyāti samānādhippāyāya.",
  "tika-s0201t:614_5": "Matiyāti paññāya.",
  "tika-s0201t:614_6": "Ayaṃ desanā aggātiādi bhagavā dhammasenāpatiṃ guṇato eva paggaṇhātīti katvā vuttaṃ.",
  "tika-s0201t:615_0": "Cittagatiyāti cittavasena kāyassa pariṇāmanena “ayaṃ kāyo idaṃ cittaṃ viya hotū”ti kāyassa cittena samānagatikatādhiṭṭhānena.",
  "tika-s0201t:615_1": "Kathaṃ pana kāyo dandhappavattiko lahuparivattanacittena samānagatiko hotīti?",
  "tika-s0201t:615_2": "Na sabbathā samānagatiko.",
  "tika-s0201t:615_3": "Yatheva hi kāyavasena cittapariṇāmane cittaṃ sabbathā kāyena samānagatikaṃ na hoti.",
  "tika-s0201t:615_4": "Na hi tadā cittaṃ sabhāvasiddhena attano khaṇena avattitvā dandhavuttikassa rūpadhammassa khaṇena vattituṃ sakkoti,",
  "tika-s0201t:615_5": "“idaṃ cittaṃ ayaṃ kāyo viya hotū”ti pana adhiṭṭhānena dandhagatikassa kāyassa anuvattanato yāva icchitaṭṭhānappatti,",
  "tika-s0201t:615_6": "tāva kāyagatiṃ anulomentameva hutvā santānavasena pavattamānaṃ cittaṃ kāyagatikaṃ katvā pariṇāmitaṃ nāma hoti,",
  "tika-s0201t:615_7": "evaṃ “ayaṃ kāyo idaṃ cittaṃ viya hotū”ti adhiṭṭhānena pageva lahusaññāya sukhumasaññāya ca sampāditattā",
  "tika-s0201t:615_8": "abhāvitiddhipādānaṃ viya dandhaṃ avattitvā yathā lahuṃ katipayacittavāreheva icchitaṭṭhānappatti hoti,",
  "tika-s0201t:615_9": "evaṃ pavattamāno kāyo cittagatikabhāveneva pariṇāmito nāma hoti,",
  "tika-s0201t:615_10": "na ekacittakkhaṇeneva pavattiyā.",
  "tika-s0201t:615_11": "Evañca katvā bāhusamiñjanappasāraṇūpamāpi upacārena vinā suṭṭhutaraṃ yuttā hoti,",
  "tika-s0201t:615_12": "aññathā dhammatāvilomitā siyā.",
  "tika-s0201t:615_13": "Na hi dhammānaṃ lakkhaṇaññathattaṃ iddhibalena kātuṃ sakkā,",
  "tika-s0201t:615_14": "bhāvaññathattameva pana sakkāti.",
  "tika-s0201t:616_0": "31.",
  "tika-s0201t:616_1": "Bhagavato adhippāyānurūpaṃ bhikkhūnañca ajjhāsayaṃ ñatvāti vacanaseso.",
  "tika-s0201t:616_2": "Desakāle viya bhājanampi oloketvā eva mahāthero dhammaṃ katheti.",
  "tika-s0201t:616_3": "Pakkantassāti idaṃ anādare sāmivacananti dassento “pakkantassa sato”tiādimāha.",
  "tika-s0201t:616_4": "Kittakenāti kena parimāṇena.",
  "tika-s0201t:616_5": "Taṃ pana parimāṇaṃ yasmā parimeyyassa atthassa paricchindanaṃ hoti,",
  "tika-s0201t:616_6": "tasmā “kittāvatāti paricchedavacana”nti āha.",
  "tika-s0201t:616_7": "Nukāro pucchāyanti ayaṃ nu-",
  "tika-s0201t:616_8": "saddo idheva pucchāyaṃ āgatoti katvā vuttaṃ. Nu-",
  "tika-s0201t:616_9": "saddena hettha jotiyamāno attho kiṃ-",
  "tika-s0201t:616_10": "saddena parimāṇo attho parimeyyattho ca.",
  "tika-s0201t:616_11": "Ettha saṃkilesapakkho vivekassa ananusikkhanaṃ āmisadāyādatā,",
  "tika-s0201t:616_12": "vodānapakkho tassa anusikkhanaṃ dhammadāyādatāti.",
  "tika-s0201t:616_13": "Tīhi vivekehīti vivekattayaggahaṇaṃ tadantogadhattā vivekapañcakassa.",
  "tika-s0201t:616_14": "Vivekapañcakaggahaṇe panassa sarūpena kāyaviveko gahito na siyā,",
  "tika-s0201t:616_15": "tadāyattattā vā satthārā tadā payujjamānavivekadassanavasena “tīhi vivekehī”tiādi vuttaṃ.",
  "tika-s0201t:616_16": "Aññatarampīti kasmā vuttaṃ.",
  "tika-s0201t:616_17": "Na hi kāyavivekamattena dhammadāyādabhāvo sijjhatīti? Na,",
  "tika-s0201t:616_18": "vivekadvayasannissayasseva kāyavivekassa idhādhippetattā.",
  "tika-s0201t:616_19": "Evañca katvā cittavivekaggahaṇampi samatthitaṃ hoti.",
  "tika-s0201t:616_20": "Na hi lokiyajjhānādhigamamattena nippariyāyato satthudhammadāyādabhāvo icchito,",
  "tika-s0201t:616_21": "nibbānādhigamena pana so icchito,",
  "tika-s0201t:616_22": "tasmā sabbāpi sāsane vivekānusikkhanā nibbānapoṇā nibbānapabbhārā nibbānogadhā cāti vuttaṃ “tiṇṇaṃ vivekānaṃ aññatarampī”ti.",
  "tika-s0201t:616_23": "Asati āloke andhakāro viya asati dhammadāyādatāya ekaṃsiyā āmisadāyādatāti āha “āmisadāyādāva hontī”ti.",
  "tika-s0201t:616_24": "Esa nayo sukkapakkhepīti kaṇhapakkhato sādhāraṇavasena labbhamānaṃ atthasāmaññaṃ atidisati,",
  "tika-s0201t:616_25": "na atthavisesaṃ tassa visadisattā,",
  "tika-s0201t:616_26": "atthavisesameva vā atidisati visadisūdāharaṇūpāyañāyena.",
  "tika-s0201t:616_27": "“Tiṇṇaṃ vivekānaṃ aññatara”nti idaṃ idha na labbhati.",
  "tika-s0201t:616_28": "Tayopi hi vivekā,",
  "tika-s0201t:616_29": "tesu eko vā itaradvayasannissayo idha labbhati.",
  "tika-s0201t:617_0": "Dūratopīti dūraṭṭhānatopi.",
  "tika-s0201t:617_1": "Tenāha “tiroraṭṭhatopī”tiādi.",
  "tika-s0201t:617_2": "Kāmaṃ “paṭibhātū”ti ettha paṭi-",
  "tika-s0201t:617_3": "saddāpekkhāya “sāriputta”nti upayogavacanaṃ,",
  "tika-s0201t:617_4": "attho pana sāmivacanavaseneva veditabboti dassento āha “āyasmatoyeva sāriputtassā”ti.",
  "tika-s0201t:617_5": "Bhāgo hotūti iminābhāgattho paṭi-",
  "tika-s0201t:617_6": "saddoti dasseti lakkhaṇādiatthānaṃ idha ayujjanato.",
  "tika-s0201t:617_7": "Tenāha “evaṃ saddalakkhaṇena sametī”ti.",
  "tika-s0201t:617_8": "Dissatūti ñāṇena dissatu,",
  "tika-s0201t:617_9": "passatūti vā attho.",
  "tika-s0201t:617_10": "Upaṭṭhātūti ñāṇassa paccupatiṭṭhatu.",
  "tika-s0201t:617_11": "Uggahessantīti vācuggataṃ karissanti.",
  "tika-s0201t:617_12": "Vācuggatakaraṇañhi uggaho.",
  "tika-s0201t:617_13": "Pariyāpuṇissantīti tasseva vevacanaṃ.",
  "tika-s0201t:617_14": "Puripucchanādinā vā atthassa citte āpādanaṃ paṭṭhapanaṃ pariyāpuṇanaṃ.",
  "tika-s0201t:617_15": "Kāraṇavacananti yathāvuttassa kāraṇabhāvena vacanaṃ “hetumhi karaṇavacana”nti katvā.",
  "tika-s0201t:617_16": "Vuttatthapaccāmasanaṃ taṃ-",
  "tika-s0201t:617_17": "saddena karīyatīti.",
  "tika-s0201t:617_18": "Tenāha “yasmā”tiādi.",
  "tika-s0201t:618_0": "Ekenevākārenāti āmisadāyādatāsiddhena ādiyatāsaṅkhātena ekeneva pakārena.",
  "tika-s0201t:618_1": "Tameva hi ākāraṃ sandhāyāha “bhagavatā vuttamattha”nti.",
  "tika-s0201t:618_2": "Aññathā “satthu pavivittassa viharato sāvakā vivekaṃ nānusikkhantī’ti ekeneva ākārena so attho therenapi vutto.",
  "tika-s0201t:618_3": "Tīhi ākārehīti āmisadāyādapaṭipadābhūtehi tiṇṇaṃ vivekānaṃ ananusikkhanākārehi.",
  "tika-s0201t:618_4": "Ettāvatāti “idhāvuso…pe…",
  "tika-s0201t:618_5": "nānusikkhantī”ti ettakena kaṇhapakkhe uddesapāṭhena.",
  "tika-s0201t:619_0": "Vitthārato suvibhatto hoti anavasesato sammadeva niddiṭṭhattā.",
  "tika-s0201t:619_1": "Nanu ca uddese satthunopi ādiyatā bhagavatā gahitā,",
  "tika-s0201t:619_2": "sā na niddiṭṭhāti anuyogaṃ sandhāyāha “so ca kho”tiādi.",
  "tika-s0201t:619_3": "Sāvake anuggaṇhantassāti “āmisadāyādā satthu sāvakā”ti satthu parappavādapariharaṇatthampi “tumhehi dhammadāyādehi",
  "tika-s0201t:619_4": "bhavitabba”nti evaṃ sāvake anukampamānassa.",
  "tika-s0201t:619_5": "Sāvakānaṃ taṃ na yuttaṃ sāmīciabhāvatoti yojanā.",
  "tika-s0201t:619_6": "Esa nayoti yadidaṃ “ettāvatāyaṃ bhagavā”tiādinā kaṇhapakkhe uddesassa atthavibhāgadassanamukhena sambandhadassanaṃ,",
  "tika-s0201t:619_7": "esa nayo sukkapakkhepi sambandhadassaneti adhippāyo.",
  "tika-s0201t:619_8": "Tenāha “ayaṃ tāvettha anusandhikkamayojanā”ti,",
  "tika-s0201t:619_9": "satthārā desitāya uddesadesanāya mahātherena desitāya ca anusandhikkamena sambandhoti attho.",
  "tika-s0201t:619_10": "Yathānusandhi eva cettha anusandhi veditabbo.",
  "tika-s0201t:620_0": "Accantapavivittassāti ekantaupadhiviveko viya itarepi viveko satthu ekantikāvāti.",
  "tika-s0201t:620_1": "Anusikkhanaṃ nāma anu anu pūraṇanti tappaṭikkhepena āha “na paripūrentī”ti,",
  "tika-s0201t:620_2": "na paribrūhentīti attho,",
  "tika-s0201t:620_3": "na paripūrentīti vā na paripālentīti attho.",
  "tika-s0201t:620_4": "Yadaggena hi vivekaṃ nānusikkhanti,",
  "tika-s0201t:620_5": "tadaggena na paribrūhenti,",
  "tika-s0201t:620_6": "na paripālentīti vā vattabbataṃ labhantīti.",
  "tika-s0201t:620_7": "Kasmā panettha “vivekaṃ nānusikkhantī”ti uddese viya avisesavacane kāyavivekasseva gahaṇaṃ katanti codanaṃ sandhāyāha “yadi panā”tiādi.",
  "tika-s0201t:620_8": "Pucchāyāti pucchāto aviseso siyā vibhāgassa alabbhamānattā vissajjanassa.",
  "tika-s0201t:620_9": "Nanu ca “vivekaṃ nānusikkhantī”ti avisesavacanato pāḷiyaṃ vibhāgo na labbhatevāti? Na,",
  "tika-s0201t:620_10": "padantarena vibhāvitattā.",
  "tika-s0201t:620_11": "Tenāha “yesañca dhammāna”ntiādi.",
  "tika-s0201t:620_12": "Byākaraṇapakkhoti vissajjanapakkho.",
  "tika-s0201t:620_13": "Vissajjanañca na pucchā viya avisesajotanā,",
  "tika-s0201t:620_14": "atha kho yathādhippetatthavibhajananti adhippāyo.",
  "tika-s0201t:620_15": "Iminā padenāti “vivekaṃ nānusikkhantī”ti iminā padena kāyavivekaṃ aparipūriyamānaṃ dassetīti adhippāyo.",
  "tika-s0201t:620_16": "Cittavivekaṃ upadhivivekanti etthāpi eseva nayo.",
  "tika-s0201t:621_0": "Ettha ca nappajahantīti pahātabbadhammānaṃ pahānābhāvavacanaṃ pahānalakkhaṇavivekābhāvadīpanaṃ,",
  "tika-s0201t:621_1": "taṃ vatvā puna “viveke nikkhittadhurā”ti vacanaṃ tato sātisayavivekābhāvadīpananti tadubhayavivekābhāvadassanena",
  "tika-s0201t:621_2": "“yesañca dhammāna”ntiādināva pārisesañāyena “vivekaṃ nānusikkhantī”ti iminā vivekadvayamūlabhūtakāyavivekābhāvadassanaṃ",
  "tika-s0201t:621_3": "katanti daṭṭhabbaṃ.",
  "tika-s0201t:621_4": "Avigatataṇhatāya taṃ taṃ parikkhārajātaṃ bahuṃ lanti ādiyantīti bahulā,",
  "tika-s0201t:621_5": "bahulā eva bāhulikā yathā “venayiko”ti.",
  "tika-s0201t:621_6": "Te pana yasmā paccayabahulabhāvāya yuttappayuttā nāma honti,",
  "tika-s0201t:621_7": "tasmā āha “cīvarādibāhullāya paṭipannā”ti.",
  "tika-s0201t:621_8": "Sikkhāya ādarabhāvābhāvato sithilaṃ adaḷhaṃ gaṇhantīti “sāthalikā”ti vuttaṃ.",
  "tika-s0201t:621_9": "Sithilanti bhāvanapuṃsakaniddeso, sithila-",
  "tika-s0201t:621_10": "saddena vā samānatthassa sāthala-",
  "tika-s0201t:621_11": "saddassa vasena “sāthalikā”ti padasiddhi veditabbā.",
  "tika-s0201t:621_12": "Avagamanaṭṭhenāti adhogamanaṭṭhena,",
  "tika-s0201t:621_13": "orambhāgiyabhāvenāti attho.",
  "tika-s0201t:621_14": "Upadhiviveketi sabbūpadhipaṭinissaggatāya upadhīhi vivitte.",
  "tika-s0201t:621_15": "Oropitadhurāti ujjhitussāhā.",
  "tika-s0201t:622_0": "Aniyamenevāti kiñci visesaṃ anāmasitvā “sāvakā”ti aviseseneva.",
  "tika-s0201t:622_1": "Niyamento“therā”tiādinā.",
  "tika-s0201t:622_2": "Dasavasse upādāyāti dasavassato paṭṭhāya.",
  "tika-s0201t:622_3": "Issariyeti “seṭṭhiṭṭhānaṃ senāpatiṭṭhāna”ntiādīsu viya.",
  "tika-s0201t:622_4": "Acirakkhaṇobhāsena lakkhavedhako akkhaṇavedhi.",
  "tika-s0201t:622_5": "Ṭhitiyanti avaṭṭhāne.",
  "tika-s0201t:622_6": "Ṭhānasoti taṅkhaṇeyeva.",
  "tika-s0201t:622_7": "Tiṭṭhatīti ādhārādheyyabhāvenāti āha “tadāyattavuttibhāvenā”ti.",
  "tika-s0201t:622_8": "Upekkhānubrūhanā sattasaṅkhāresu udāsīnatāpi asaṅkhatādhigamassa upāyoti tabbipariyāyato cīvarādimaṇḍanā",
  "tika-s0201t:622_9": "na upadhivivekapāripūriyā saṃvattatīti āha “cīvarapatta…pe…",
  "tika-s0201t:622_10": "apūrayamānā”ti.",
  "tika-s0201t:622_11": "Tatthāti theravāre.",
  "tika-s0201t:622_12": "Idhāti majjhimanavakavāresu.",
  "tika-s0201t:622_13": "Tathā hi “majjhimatherakāle”tiādi vuttaṃ.",
  "tika-s0201t:623_0": "32.",
  "tika-s0201t:623_1": "Imasmiñca kaṇhapakkheti imasmiñca niddesavāre kaṇhapakkhe,",
  "tika-s0201t:623_2": "na uddesavāre kaṇhapakkhe.",
  "tika-s0201t:623_3": "Uddesavāre pana kaṇhapakkhe vuttavipariyāyena gahetabbattho “esa nayo sukkapakkhepī”ti atidesena dassito.",
  "tika-s0201t:623_4": "Vuttapaccanīkanayenāti “kāyavivekaṃ nānusikkhanti na paripūrentī”tiādinā vuttassa atthassa paccanīkanayena,",
  "tika-s0201t:623_5": "“kāyavivekaṃ anusikkhanti paripūrentī”tiādinā nayena.",
  "tika-s0201t:623_6": "Etthāti etasmiṃ sukkapakkhe.",
  "tika-s0201t:623_7": "Saṅkhepoti atthasaṅkhepo.",
  "tika-s0201t:623_8": "Yojanaparamparāyāti gāmantato dūrabhāvena ekaṃ dve tīṇīti evaṃ yojanānaṃ paṭipāṭiyā.",
  "tika-s0201t:623_9": "Araññavanapatthānīti araññesu vanasaṇḍabhūtāni.",
  "tika-s0201t:623_10": "Pantānīti pariyantāni.",
  "tika-s0201t:623_11": "Upagantuṃ yuttakālo jarājiṇṇakālo gocaragāme dūre gamanāgamanasamatthatābhāvato.",
  "tika-s0201t:623_12": "“Evaṃ guṇavantesu dinnaṃ aho sudinna”nti paccayadāyakānaṃ pasādaṃ janenti.",
  "tika-s0201t:623_13": "Pāsaṃsāti pasaṃsitabbā.",
  "tika-s0201t:623_14": "Ayampi mahātherotiādi ekaṃ appamādavihārinaṃ vuddhataraṃ niddisitvā vadantānaṃ vasena vuttaṃ.",
  "tika-s0201t:623_15": "Paviṭṭho vivekaṭṭhānaṃ.",
  "tika-s0201t:623_16": "Sāyaṃ nikkhamati yonisomanasikāraṃ upabrūhetvāti adhippāyo.",
  "tika-s0201t:623_17": "Kasiṇaparikammaṃ karoti,",
  "tika-s0201t:623_18": "na yaṃ kiñci kiccantaraṃ.",
  "tika-s0201t:623_19": "Samāpattiyo nibbatteti,",
  "tika-s0201t:623_20": "na moghamanasikāraṃ.",
  "tika-s0201t:623_21": "Sabbathātiādito tāva tadaṅgavasena kilesehi cittaṃ vivecento tato vikkhambhanavasena samucchedavasena",
  "tika-s0201t:623_22": "paṭipassaddhivasenāti sabbappakārena cittavivekaṃ pūreti.",
  "tika-s0201t:623_23": "Paṃsukūlāni dhāretīti iminā bāhulikatābhāvaṃ dasseti,",
  "tika-s0201t:623_24": "asithilaṃ sāsanaṃ gahetvāti iminā sāthalikatābhāvaṃ,",
  "tika-s0201t:623_25": "vigatanīvaraṇoti iminā okkamane nikkhittadhurataṃ,",
  "tika-s0201t:623_26": "phalasamāpattintiādinā pavivekapubbaṅgamataṃ dasseti.",
  "tika-s0201t:624_0": "33.",
  "tika-s0201t:624_1": "Tatrāvusoti ettha iti-",
  "tika-s0201t:624_2": "saddo ādiattho.",
  "tika-s0201t:624_3": "Tena “lobho ca pāpako”tiādinayappavattaṃ uparidesanaṃ anavasesato pariyādiyati.",
  "tika-s0201t:624_4": "Ko anusandhīti yā sā bhagavatā saṃkilesapakkhena saha dhammadāyādapaṭipattibhāvinī “dhammadāyādā me,",
  "tika-s0201t:624_5": "bhikkhave, bhavatha,",
  "tika-s0201t:624_6": "mā āmisadāyādā”tiādinā desanā uddiṭṭhā,",
  "tika-s0201t:624_7": "taṃ “satthu pavivittassa viharato”tiādinā ārabhitvā aṭṭhārasavārapaṭimaṇḍitāya niddesadesanāya vibhajitvā",
  "tika-s0201t:624_8": "tato paraṃ “tatrāvuso lobho ca pāpako”tiādinayāya uparidesanāya sambandhaṃ pucchati.",
  "tika-s0201t:624_9": "Evanti saṃkilesapakkhe “nappajahantī”ti pahānābhāvadassanavasena,",
  "tika-s0201t:624_10": "vodānapakkhe “pajahantī”ti pahānasabbhāvadassanavasenāti evaṃ.",
  "tika-s0201t:624_11": "Aniddhāritasarūpā yaṃ- taṃ-",
  "tika-s0201t:624_12": "saddehi dhamma-",
  "tika-s0201t:624_13": "saddena sāmaññato ye pahātabbadhammā vuttā,",
  "tika-s0201t:624_14": "te sarūpato dassetunti yojanā.",
  "tika-s0201t:624_15": "Ime teti ettha kasmā lobhādayo eva pahātabbadhammā vuttā,",
  "tika-s0201t:624_16": "nanu ito aññepi mohadiṭṭhivicikicchādayo pahātabbadhammā santīti?",
  "tika-s0201t:624_17": "Saccaṃ santi,",
  "tika-s0201t:624_18": "te pana lobhādīhi tadekaṭṭhatā gahitā eva hontīti vuttā.",
  "tika-s0201t:624_19": "Atha vā imesaṃyevettha gahaṇe kāraṇaṃ parato āvi bhavissati.",
  "tika-s0201t:625_0": "Idāni upacayena anusandhiṃ dassetuṃ “apicā”tiādi vuttaṃ.",
  "tika-s0201t:625_1": "Tattha sāvakānaṃ yassa dhammassa dāyādabhāvo satthu abhirucito,",
  "tika-s0201t:625_2": "so “cattāro satipaṭṭhāne bhāvetī”tiādinā akatthetvā “vivekaṃ anusikkhanti,",
  "tika-s0201t:625_3": "te ca dhamme pajahanti,",
  "tika-s0201t:625_4": "na ca bāhulikā”tiādinā kathitattā heṭṭhā pariyāyeneva dhammo kathitoti vuttaṃ.",
  "tika-s0201t:625_5": "“Te ca dhamme nappajahanti,",
  "tika-s0201t:625_6": "okkamane pubbaṅgamā”tiādinā āmisaṃ pariyāyenapi kathitaṃ.",
  "tika-s0201t:625_7": "“Siyā ca me piṇḍapāto”tiādinā,",
  "tika-s0201t:625_8": "“bāhulikā ca hontī”tiādinā ca āmisaṃ nippariyāyenapi kathitaṃ.",
  "tika-s0201t:625_9": "Atha vā yāyaṃ bhagavatā āmisadāyādapaṭikkhepanā dhammadāyādatā vuttā,",
  "tika-s0201t:625_10": "yañca tadatthaṃ vibhajantena mahātherena attanā vivekānusikkhanādi vuttaṃ,",
  "tika-s0201t:625_11": "tadubhayaṃ hetuvasena vibhāvetuṃ “tatrāvuso,",
  "tika-s0201t:625_12": "lobho cā”tiādi vuttaṃ.",
  "tika-s0201t:625_13": "Hetunirodhena hi saṃkilesapakkhassa,",
  "tika-s0201t:625_14": "nirodhahetusampādanena ca vodānapakkhassa tappāpakatā.",
  "tika-s0201t:626_0": "Atītadesanānidassananti atītāya therena yathādesitāya desanāya ca paccāmasanaṃ.",
  "tika-s0201t:626_1": "Tenevāha “satthu pavivittassa…pe…",
  "tika-s0201t:626_2": "desanāyanti vuttaṃ hotī”ti.",
  "tika-s0201t:626_3": "Tatthāti yaṃ vuttaṃ visesato “yesaṃ dhammānaṃ satthā pahānamāhā”ti,",
  "tika-s0201t:626_4": "etasmiṃ pade.",
  "tika-s0201t:626_5": "Tattha hi pahātabbadhammā lobhādayo sāmaññato vuttā.",
  "tika-s0201t:626_6": "Lāmakāti nihīnā.",
  "tika-s0201t:626_7": "Lobhadosā hi hetuto paccayato sabhāvato phalato nissandato saṃkiliṭṭhapakatikā,",
  "tika-s0201t:626_8": "āyatiṃ dukkhassa pāpanaṭṭhena vā pāpakā.",
  "tika-s0201t:626_9": "Lubbhanalakkhaṇoti ārammaṇassa abhigijjhanalakkhaṇo.",
  "tika-s0201t:626_10": "Tathā hi so lubbhanti tena,",
  "tika-s0201t:626_11": "sayaṃ vā lubbhati,",
  "tika-s0201t:626_12": "lubbhanamattameva vā tanti “lobho”ti vuccati.",
  "tika-s0201t:626_13": "Rasādīsu abhisaṅgaraso,",
  "tika-s0201t:626_14": "apariccāgapaccupaṭṭhāno,",
  "tika-s0201t:626_15": "saṃyojaniyesu dhammesu assādadassanapadaṭṭhāno.",
  "tika-s0201t:626_16": "Dussanalakkhaṇoti ārammaṇe byāpajjanalakkhaṇo.",
  "tika-s0201t:626_17": "Tathā hi so dussanti tena,",
  "tika-s0201t:626_18": "sayaṃ vā dussati,",
  "tika-s0201t:626_19": "dussanamattameva vā tanti “doso”ti vuccati.",
  "tika-s0201t:626_20": "Rasādīsu visappanaraso,",
  "tika-s0201t:626_21": "sanissayadahanaraso vā,",
  "tika-s0201t:626_22": "dussanapaccupaṭṭhāno,",
  "tika-s0201t:626_23": "āghātavatthupadaṭṭhāno.",
  "tika-s0201t:627_0": "Tesūtiādinā dassanena lobhadosānaṃ ekantato pahātabbatādassanaṃ.",
  "tika-s0201t:627_1": "Āmisadāyādassa paccayānaṃ lābhe hotīti idaṃ lobhassa ārammaṇaggahaṇasabhāvataṃ sandhāya vuttaṃ,",
  "tika-s0201t:627_2": "taṇhāya vasena pana anugijjhanaṃ sandhāya “aladdhaṃ patthetī”ti āha.",
  "tika-s0201t:627_3": "Alābhe paccayānaṃ āmisadāyādassa hotīti ānetvā yojanā.",
  "tika-s0201t:627_4": "Alabhantoti ettha “paccaye”ti vibhattiṃ pariṇāmetvā yojetabbaṃ.",
  "tika-s0201t:627_5": "Vighātavāti “yampicchaṃ na labhati,",
  "tika-s0201t:627_6": "tampi dukkha”nti vacanato icchāvighātavā.",
  "tika-s0201t:627_7": "Lobho ca deyyadhamme hoti āmisadāyādassāti sambandho.",
  "tika-s0201t:627_8": "Esa nayo anantarapadepi.",
  "tika-s0201t:627_9": "Deyyadhammeti ca idaṃ nidassanamattaṃ sattakelāyanādivasenapi tassa lobhuppattisabbhāvato.",
  "tika-s0201t:627_10": "“Taṇhaṃ paṭicca pariyesanā,",
  "tika-s0201t:627_11": "pariyesanaṃ paṭicca lābho”ti evamādayo nava taṇhāmūlakā.",
  "tika-s0201t:627_12": "Paripūreti āmisadāyādoti vibhattivipariṇāmo veditabbo.",
  "tika-s0201t:627_13": "Āvāsamacchariyādīni pañca macchariyāni.",
  "tika-s0201t:628_0": "Magganti ariyamaggaṃ.",
  "tika-s0201t:628_1": "So hi kilese mārento gacchati,",
  "tika-s0201t:628_2": "nibbānatthikehi ca maggīyati,",
  "tika-s0201t:628_3": "sayaṃ vā sacchikiriyābhisamayavasena nibbānaṃ maggatīti nippariyāyena “maggo”ti vuccati.",
  "tika-s0201t:628_4": "Eko antoti itarena asammisso eko koṭṭhāso,",
  "tika-s0201t:628_5": "hīnatāya vā lāmakaṭṭhena eko anto.",
  "tika-s0201t:628_6": "Kāmaṃ aññepi kusaladhammā ete ante asampayogato na upenti,",
  "tika-s0201t:628_7": "tehi vimuttā eva,",
  "tika-s0201t:628_8": "ayaṃ pana accantavimuttiyā na upetīti āha “vimutto etehi antehī”ti.",
  "tika-s0201t:628_9": "Tasmāti antadvayavimuttattā.",
  "tika-s0201t:628_10": "Etesaṃ majjhe bhavattāti idaṃ maggassa ubhayantavimuttatāya eva vuttaṃ,",
  "tika-s0201t:628_11": "na tappariyāpannatāya,",
  "tika-s0201t:628_12": "vaṭṭadukkhanissaraṇatthikehi paṭipajjitabbato ca.",
  "tika-s0201t:628_13": "Tathāti yathā itarena asammissaṭṭhena lāmakaṭṭhena ca lobho eko anto,",
  "tika-s0201t:628_14": "tathā kāmasukhallikānuyogoti attho.",
  "tika-s0201t:628_15": "Esa nayo sesesupi.",
  "tika-s0201t:628_16": "Maggassa anupagamanañca nesaṃ antānaṃ sabbaso appavattikaraṇeneva daṭṭhabbaṃ.",
  "tika-s0201t:628_17": "Purimanayenāti “ete dve ante na upetī”tiādinā pubbe vuttanayena.",
  "tika-s0201t:629_0": "Saccānanti catunnaṃ ariyasaccānaṃ.",
  "tika-s0201t:629_1": "Dassanapariṇāyakaṭṭhenāti dassanassa pariññābhisamayādibhedassa parito sabbathā nayanaṭṭhena pavattanaṭṭhena.",
  "tika-s0201t:629_2": "Cakkhukaraṇīti dhammacakkhussa karaṇī nipphādikā.",
  "tika-s0201t:629_3": "Tayidaṃ satipi paṭipadāya dhammacakkhuto anaññatte avayavavasena sijjhamāno attho samudāyena kato nāma hotīti upacāravasena vuttanti daṭṭhabbaṃ.",
  "tika-s0201t:629_4": "Tathā hi vakkhati “maggoyeva hi maggatthāya saṃvattati maggena kātabbakiccakaraṇato”ti.",
  "tika-s0201t:629_5": "Ñāṇāyāti yāthāvato jānanāya.",
  "tika-s0201t:629_6": "Tenāha “viditakaraṇaṭṭhenā”ti.",
  "tika-s0201t:629_7": "Visesañātabhāvāpādanañhi viditakaraṇaṃ.",
  "tika-s0201t:629_8": "Vūpasamanatoti samucchindanavasena vūpasamanato.",
  "tika-s0201t:629_9": "Dukkhādīnaṃ pariññeyyādibhāvo viya abhiññeyyabhāvopi maggavaseneva pākaṭo hotīti āha “catunnampi saccānaṃ abhiññeyyabhāvadassanato”ti,",
  "tika-s0201t:629_10": "vibhāvanatoti attho.",
  "tika-s0201t:629_11": "Sambodhoti maggo “sambujjhati etenā”ti katvā.",
  "tika-s0201t:629_12": "Tassatthāyāti maggakiccatthāya.",
  "tika-s0201t:629_13": "Na hi maggato añño maggakiccakaro atthi.",
  "tika-s0201t:629_14": "Tenāha “maggoyeva hī”tiādi.",
  "tika-s0201t:629_15": "Atha vā sammādiṭṭhi uppajjamānā sahajātādipaccayabhāvena itare uppādeti,",
  "tika-s0201t:629_16": "evaṃ sesamaggadhammāpīti evampi maggatthāya saṃvattanaṃ veditabbaṃ.",
  "tika-s0201t:629_17": "Sacchikiriyāya paccakkhakammāyāti sacchikaraṇasaṅkhātapaccakkhakammāya.",
  "tika-s0201t:629_18": "Nibbānāyāti vā anupādisesanibbānāya.",
  "tika-s0201t:629_19": "Upasamāyāti iminā saupādisesanibbānaṃ gahitanti.",
  "tika-s0201t:629_20": "Ayanti “sā hi saccāna”ntiādinā yathāvutto atthanayo.",
  "tika-s0201t:629_21": "Etthāti “cakkhukaraṇī”tiādīsu padesu.",
  "tika-s0201t:629_22": "Sāro sundaro anapanīto.",
  "tika-s0201t:629_23": "Ito aññathāti “dukkhassa pariññāya diṭṭhivisuddhiṃ karotīti cakkhukaraṇī”tiādinā atthavaṇṇanāpapañco kevalaṃ vitthāratthāya.",
  "tika-s0201t:630_0": "Ayamevāti ettha ayanti iminā attano aññesañca tassaṃ parisāyaṃ ariyānaṃ maggassa paccakkhabhāvaṃ dasseti.",
  "tika-s0201t:630_1": "Āsannapaccakkhavācī hi ayaṃ- saddo.",
  "tika-s0201t:630_2": "Aññamaggapaṭisedhanatthanti aññassa nibbānagāmimaggassa atthibhāvapaṭisedhanatthaṃ.",
  "tika-s0201t:630_3": "Sattāpaṭikkhepo hi idha paṭisedhanaṃ alabbhamānattā aññassa maggassa.",
  "tika-s0201t:630_4": "Buddhādīnaṃ sādhāraṇabhāvo anaññatā.",
  "tika-s0201t:630_5": "Tenāha brahmā sahampati –",
  "tika-s0201t:631_0": "“Ekāyanaṃ jātikhayantadassī,",
  "tika-s0201t:632_0": "Maggaṃ pajānāti hitānukampī;",
  "tika-s0201t:633_0": "Etena maggena tariṃsu pubbe,",
  "tika-s0201t:634_0": "Tarissanti ye ca taranti ogha”nti. ;",
  "tika-s0201t:635_0": "Ārakattāti iminā niruttinayena ariya-",
  "tika-s0201t:635_1": "saddasiddhimāha.",
  "tika-s0201t:635_2": "Aripahānāyāti atthavacanamattaṃ.",
  "tika-s0201t:635_3": "Arayo pāpadhammā yanti apagamanti etenāti ariyo.",
  "tika-s0201t:635_4": "Ariyena desitoti ettha ariyassa bhagavato ayanti ariyo.",
  "tika-s0201t:635_5": "Ariyabhāvappaṭilābhāyāti ettha ariyakaro ariyoti uttarapadalopena ariya-",
  "tika-s0201t:635_6": "saddasiddhi veditabbā.",
  "tika-s0201t:635_7": "Yasmā maggaṅgasamudāye maggavohāro hoti,",
  "tika-s0201t:635_8": "samudāyo ca samudāyīhi samannāgato nāma hotīti āha “aṭṭhahi aṅgehi upetattā”ti,",
  "tika-s0201t:635_9": "tasmā attano avayavabhūtāni aṭṭha aṅgāni etassa santīti aṭṭhaṅgiko.",
  "tika-s0201t:635_10": "Yasmā pana paramatthato aṅgāniyeva maggo,",
  "tika-s0201t:635_11": "tasmā vuttaṃ “na ca aṅgavinimutto”ti yathā “chaḷaṅgo vedo”ti.",
  "tika-s0201t:635_12": "Sadisūdāharaṇaṃ pana dassento “pañcaṅgikatūriyādīni viyā”ti āha. Ādi-",
  "tika-s0201t:635_13": "saddena caturaṅginī senāti evamādīnaṃ saṅgaho.",
  "tika-s0201t:635_14": "Mārento gacchatīti niruttinayena saddasiddhimāha.",
  "tika-s0201t:635_15": "Maggatīti gavesati.",
  "tika-s0201t:635_16": "Ariyamaggo hi nibbānaṃ ārammaṇaṃ karonto taṃ gavesanto viya hotīti.",
  "tika-s0201t:635_17": "Maggīyati nibbānatthikehi vivaṭṭūpanissayapuññakaraṇato paṭṭhāya tadatthaṃ paṭipattito.",
  "tika-s0201t:635_18": "Gammatīti etena ādiantavipariyāyena saddasiddhimāha yathā “kakū”ti.",
  "tika-s0201t:635_19": "“Seyyathidanti nipāto”ti vatvā tassa sabbaliṅgavibhattivacanasādhāraṇatāya “katamāni tāni aṭṭhaṅgānī”ti vuttaṃ.",
  "tika-s0201t:635_20": "Nanu ca aṅgāni samuditāni maggo antamaso sattaṅgavikalassa ariyamaggassa abhāvatoti?",
  "tika-s0201t:635_21": "Saccametaṃ saccapaṭivedhena,",
  "tika-s0201t:635_22": "maggapaccayatāya pana yathāsakaṃ kiccakaraṇena paccekampi tāni maggoyevāti āha “ekamekañhi aṅgaṃ maggoyevā”ti,",
  "tika-s0201t:635_23": "aññathā samuditānampi nesaṃ maggakiccaṃ na sambhaveyyāti.",
  "tika-s0201t:635_24": "Idāni tamevatthaṃ pāḷiyā samatthetuṃ “sammādiṭṭhimaggo ceva hetu cā”ti vuttaṃ.",
  "tika-s0201t:636_0": "Sammā aviparītaṃ pariññābhisamayādivasena catunnaṃ saccānaṃ dassanaṃ paṭivijjhanaṃ lakkhaṇaṃ etissāti sammādassanalakkhaṇā.",
  "tika-s0201t:636_1": "Sammā aviparītaṃ sampayuttadhamme nibbānārammaṇe abhiniropanaṃ appanālakkhaṇaṃ etassāti sammāabhiniropanalakkhaṇo",
  "tika-s0201t:636_2": "musāvādādīnaṃ visaṃvādanādikiccatāya lūkhānaṃ apariggāhakānaṃ paṭipakkhabhāvato siniddhasabhāvattā sampayuttadhamme,",
  "tika-s0201t:636_3": "sammāvācappaccayasubhāsitasotārañca janaṃ sammadeva pariggaṇhātīti sammāvācā sammāpariggaho lakkhaṇaṃ etissāti sammāpariggahalakkhaṇā.",
  "tika-s0201t:636_4": "Yathā kāyikā kiriyā kiñci kattabbaṃ samuṭṭhāpeti,",
  "tika-s0201t:636_5": "sayañca samuṭṭhahanaṃ ghaṭanaṃ hoti,",
  "tika-s0201t:636_6": "tathā sammākammantasaṅkhātā viratipīti sammāsamuṭṭhānalakkhaṇo sammākammanto.",
  "tika-s0201t:636_7": "Sampayuttadhammānaṃ vā ukkhipanaṃ samuṭṭhānaṃ kāyikakiriyāya bhārukkhipanaṃ viya.",
  "tika-s0201t:636_8": "Jīvamānassa sattassa,",
  "tika-s0201t:636_9": "sampayuttadhammānaṃ vā suddhi vodānaṃ,",
  "tika-s0201t:636_10": "ājīvasseva vā jīvitappavattiyā suddhi vodānaṃ etenāti sammāvodānalakkhaṇo sammāājīvo.",
  "tika-s0201t:636_11": "Kosajjapakkhe patituṃ adatvā sampayuttadhammānaṃ paggaṇhanaṃ anubalappadānaṃ paggaho.",
  "tika-s0201t:636_12": "Ārammaṇaṃ upagantvā ṭhānaṃ,",
  "tika-s0201t:636_13": "tassa vā anissajjanaṃ upaṭṭhānaṃ.",
  "tika-s0201t:636_14": "Ārammaṇe sampayuttadhammānaṃ sammā,",
  "tika-s0201t:636_15": "samaṃ vā ādhānaṃ samādhānaṃ.",
  "tika-s0201t:636_16": "Sammā saṅkappeti sampayuttadhamme ārammaṇe abhiniropetīti sammāsaṅkappo.",
  "tika-s0201t:636_17": "Sammā vadati etāyāti sammāvācā.",
  "tika-s0201t:636_18": "Sammā karoti etenāti sammākammaṃ,",
  "tika-s0201t:636_19": "tadeva sammākammanto.",
  "tika-s0201t:636_20": "Sammā ājīvati etenāti sammāājīvo.",
  "tika-s0201t:636_21": "Sammā vāyamati ussahati etenāti sammāvāyāmo.",
  "tika-s0201t:636_22": "Sammā sarati anussaratīti sammāsati.",
  "tika-s0201t:636_23": "Sammā samādhiyati cittaṃ etenāti sammāsamādhīti evaṃ sammāsaṅkappādīnaṃ nibbacanaṃ veditabbaṃ.",
  "tika-s0201t:637_0": "Micchādiṭṭhinti sabbampi micchādassanaṃ.",
  "tika-s0201t:637_1": "Tappaccanīyakileseti ettha taṃ-",
  "tika-s0201t:637_2": "saddena sammādiṭṭhi.",
  "tika-s0201t:637_3": "Na hi micchādiṭṭhiyā kilesā paccanīyā,",
  "tika-s0201t:637_4": "atha kho sammādiṭṭhiyā.",
  "tika-s0201t:637_5": "Avijjañcāti avijjāggahaṇaṃ tassā saṃkilesadhammānaṃ pamukhabhāvato.",
  "tika-s0201t:637_6": "Tenāha “avijjā,",
  "tika-s0201t:637_7": "bhikkhave,",
  "tika-s0201t:637_8": "pubbaṅgamā akusalānaṃ dhammānaṃ samāpattiyā”ti.",
  "tika-s0201t:637_9": "Dassananivārakassa sammohassa samugghātena asammohato.",
  "tika-s0201t:637_10": "Ettha ca micchādiṭṭhiṃ…pe…",
  "tika-s0201t:637_11": "pajahatīti etena pahānābhisamayaṃ,",
  "tika-s0201t:637_12": "nibbānaṃ ārammaṇaṃ karotīti etena sacchikiriyābhisamayaṃ,",
  "tika-s0201t:637_13": "sampayuttadhammetiādinā bhāvanābhisamayaṃ sammādiṭṭhikiccaṃ dasseti.",
  "tika-s0201t:637_14": "Pariññābhisamayo pana nānantariyatāya atthato vutto eva hotīti daṭṭhabbo.",
  "tika-s0201t:638_0": "Kathaṃ pana ekameva ñāṇaṃ ekasmiṃ khaṇe cattāri kiccāni sādhentaṃ pavattati.",
  "tika-s0201t:638_1": "Na hi tādisaṃ loke diṭṭhaṃ,",
  "tika-s0201t:638_2": "na āgamo vā tādiso atthīti na vattabbaṃ.",
  "tika-s0201t:638_3": "Yathā hi padīpo ekasmiṃyeva khaṇe vaṭṭiṃ dahati,",
  "tika-s0201t:638_4": "snehaṃ pariyādiyati,",
  "tika-s0201t:638_5": "andhakāraṃ vidhamati,",
  "tika-s0201t:638_6": "ālokañca vidaṃseti,",
  "tika-s0201t:638_7": "evametaṃ ñāṇanti daṭṭhabbaṃ.",
  "tika-s0201t:638_8": "Maggasamaṅgissa ñāṇaṃ dukkhepetaṃ ñāṇaṃ,",
  "tika-s0201t:638_9": "dukkhasamudayepetaṃ ñāṇaṃ,",
  "tika-s0201t:638_10": "dukkhanirodhepetaṃ ñāṇaṃ,",
  "tika-s0201t:638_11": "dukkhanirodhagāminiyā paṭipadāyapetaṃ ñāṇanti suttapadaṃ ettha udāharitabbaṃ.",
  "tika-s0201t:638_12": "Yathā ca sammādiṭṭhi pubbabhāge dukkhādīsu visuṃ visuṃ pavattitvā maggakkhaṇe ekāva catunnaṃ ñāṇānaṃ kiccaṃ sādhentī pavattati,",
  "tika-s0201t:638_13": "evaṃ sammāsaṅkappādayo pubbabhāge nekkhammasaṅkappādināmakā hutvā kāmasaṅkappādīnaṃ pajahanavasena visuṃ",
  "tika-s0201t:638_14": "visuṃ pavattitvā maggakkhaṇe tiṇṇaṃ catunnañca kiccaṃ sādhentā pavattanti.",
  "tika-s0201t:638_15": "Sammāsamādhi pana pubbabhāgepi maggakkhaṇepi nānāyeva hutvā pavattatīti kāmañcettha sammādiṭṭhiyā sabbepi pāpadhammā paṭipakkhā,",
  "tika-s0201t:638_16": "ujuvipaccanīkatādassanavasena pana sammādiṭṭhiyā kiccaniddese micchādiṭṭhiggahaṇaṃ kataṃ.",
  "tika-s0201t:638_17": "Teneva ca “tappaccanīyakilese cā”ti vuttaṃ.",
  "tika-s0201t:639_0": "Yesaṃ kilesānaṃ anupacchindane sammādiṭṭhi na uppajjeyya,",
  "tika-s0201t:639_1": "te micchādiṭṭhiyā sahajekaṭṭhatāya tadekaṭṭhāva tappaccanīyakilesā daṭṭhabbā.",
  "tika-s0201t:639_2": "Sammāsaṅkappādīnaṃ kiccaniddesepi eseva nayo.",
  "tika-s0201t:639_3": "Sotāpattimaggādivasena cattāro lokuttaramaggabhāvasāmaññena ekato katvā.",
  "tika-s0201t:639_4": "Lobhadosā samudayasaccaṃ,",
  "tika-s0201t:639_5": "yassa pana so samudayo taṃ dukkhasaccaṃ,",
  "tika-s0201t:639_6": "pahānabhāvo maggasaccaṃ,",
  "tika-s0201t:639_7": "yattha taṃ pahānaṃ,",
  "tika-s0201t:639_8": "taṃ nirodhasaccanti imāni cattāri saccāni.",
  "tika-s0201t:639_9": "Kasmā panettha lobhadosānaṃ visuṃ ādito ca gahaṇaṃ?",
  "tika-s0201t:639_10": "Visuṃ gahaṇaṃ tāva tathābujjhanakānaṃ puggalānaṃ ajjhāsayavasena,",
  "tika-s0201t:639_11": "imehi lobhadosehi āmisadāyādatā,",
  "tika-s0201t:639_12": "tappahānena ca dhammadāyādatāti dassanatthaṃ,",
  "tika-s0201t:639_13": "tadanusārena catusaccayojanāya evaṃ ekekassa niyyānamukhaṃ hotīti dassanatthañca.",
  "tika-s0201t:639_14": "Sesavāresupi eseva nayo.",
  "tika-s0201t:639_15": "Ādito gahaṇaṃ pana ativiya oḷārikatāya supākaṭabhāvato vakkhamānānaṃ aññesañca pāpadhammānaṃ mūlabhāvato tadekaṭṭhatāya ca veditabbaṃ.",
  "tika-s0201t:640_0": "Kujjhanalakkhaṇoti kuppanasabhāvo,",
  "tika-s0201t:640_1": "cittassa byāpajjanāti attho.",
  "tika-s0201t:640_2": "Caṇḍikkaṃ luddatā,",
  "tika-s0201t:640_3": "kururabhāvoti attho.",
  "tika-s0201t:640_4": "Āghātakaraṇarasoti “anatthaṃ me acarī”tiādinā citte āghātassa karaṇaraso.",
  "tika-s0201t:640_5": "Dussanapaccupaṭṭhānoti saparasantānassa vināsanapaccupaṭṭhāno laddhokāso viya sapatto.",
  "tika-s0201t:640_6": "Upanandhanaṃ nānappakārassa uparūpari nandhanaṃ viya hotīti katvā.",
  "tika-s0201t:640_7": "Tathā hesa “veraappaṭinissajjanaraso,",
  "tika-s0201t:640_8": "kodhānupabandhabhāvapaccupaṭṭhāno”ti ca vutto.",
  "tika-s0201t:640_9": "Aparakāle upanāhotiādīti ādi-",
  "tika-s0201t:640_10": "saddena “upanayhanā upanayhitattaṃ āṭhapanā ṭhapanā saṇṭhapanā anusaṃsandanā anuppabandhanā daḷhīkamma”ntiādīnaṃ",
  "tika-s0201t:640_11": "niddesapadānaṃ atthavaṇṇanaṃ saṅgayhati.",
  "tika-s0201t:640_12": "Upanāhasamaṅgī hi puggalo verassa anissajjanato ādittapūtialātaṃ viya jalati eva,",
  "tika-s0201t:640_13": "cittañcassa dhoviyamānaṃ acchacammaṃ viya,",
  "tika-s0201t:640_14": "masimakkhitapilotikā viya ca na sujjhateva.",
  "tika-s0201t:641_0": "Paraguṇamakkhanalakkhaṇoti udakapuñchaniyā udakaṃ viya paresaṃ guṇānaṃ makkhanasabhāvo.",
  "tika-s0201t:641_1": "Tathābhūto cāyaṃ attano kārakaṃ gūthena paharantaṃ gūtho viya paṭhamataraṃ makkheti evāti daṭṭhabbo.",
  "tika-s0201t:641_2": "Tathā hessa saparasantānesu guṇaṃ makkhetīti makkhoti vuccati.",
  "tika-s0201t:641_3": "Yugaggāho samadhuraggahaṇaṃ asamānassapi abhūtassa samāropanaṃ.",
  "tika-s0201t:641_4": "Samabhāvakaraṇaṃ samīkaraṇaṃ.",
  "tika-s0201t:641_5": "Paresaṃ guṇappamāṇena attano guṇānaṃ upaṭṭhānaṃ paccupaṭṭhapetīti āha “paresaṃ guṇappamāṇena upaṭṭhānapaccupaṭṭhāno”ti.",
  "tika-s0201t:641_6": "Tathā hesa paresaṃ guṇe ḍaṃsitvā viya attano guṇehi same karotīti paḷāsoti vuccati.",
  "tika-s0201t:642_0": "Parasampattikhīyanaṃ parasampattiyā usūyanaṃ.",
  "tika-s0201t:642_1": "Issati parasampattiṃ na sahatīti issā.",
  "tika-s0201t:642_2": "Tathā hesā “parasampattiyā akkhamanalakkhaṇā”ti vuccati.",
  "tika-s0201t:642_3": "Tatthāti parasampattiyaṃ.",
  "tika-s0201t:642_4": "Anabhiratirasā abhiratipaṭipakkhakiccā.",
  "tika-s0201t:642_5": "Vimukhabhāvapaccupaṭṭhānā parasampattiṃ passitumpi appadānato.",
  "tika-s0201t:642_6": "Nigūhanalakkhaṇaṃ attano sampattiyā parehi sādhāraṇabhāvāsahanato.",
  "tika-s0201t:642_7": "Asukhāyanaṃ na sukhanaṃ dukkhanaṃ,",
  "tika-s0201t:642_8": "arocananti adhippāyo.",
  "tika-s0201t:643_0": "Katassa kāyaduccaritādipāpassa paṭicchādanaṃ katapāpapaṭicchādanaṃ.",
  "tika-s0201t:643_1": "Tassa pāpassa āvaraṇabhāvena paccupatiṭṭhatīti tadāvaraṇapaccupaṭṭhānā, māyā,",
  "tika-s0201t:643_2": "yāya samannāgato puggalo bhasmachanno viya aṅgāro,",
  "tika-s0201t:643_3": "udakachanno viya khāṇu,",
  "tika-s0201t:643_4": "pilotikapaṭicchāditaṃ viya ca satthaṃ hoti.",
  "tika-s0201t:643_5": "Avijjamānaguṇappakāsanaṃ attani avijjamānasīlādiguṇavibhāvanaṃ,",
  "tika-s0201t:643_6": "yena sāṭheyyena samannāgatassa puggalassa asantaguṇasambhāvanena cittānurūpakiriyāviharato “evaṃcitto,",
  "tika-s0201t:643_7": "evaṃkiriyo”ti dubbiññeyyattā kucchiṃ vā piṭṭhiṃ vā jānituṃ na sakkā. Yato –",
  "tika-s0201t:644_0": "“Vāmena sūkaro hoti, dakkhiṇena ajāmigo;",
  "tika-s0201t:645_0": "Sarena nelako hoti, visāṇena jaraggavo”ti. –",
  "tika-s0201t:646_0": "Evaṃ vuttayakkasūkarasadiso hoti.",
  "tika-s0201t:647_0": "Cittassa uddhumātabhāvo thaddhalūkhabhāvo.",
  "tika-s0201t:647_1": "Appatissayavuttīti anivātavutti.",
  "tika-s0201t:647_2": "Amaddavākārena paccupatiṭṭhati,",
  "tika-s0201t:647_3": "amaddavataṃ vā paccupaṭṭhapetīti amaddavatāpaccupaṭṭhāno, thambho,",
  "tika-s0201t:647_4": "yena samannāgato puggalo gilitanaṅgalasīso viya ajagaro,",
  "tika-s0201t:647_5": "vātabharitabhastā viya ca thaddho hutvā garuṭṭhāniye ca disvā onamitumpi na icchati,",
  "tika-s0201t:647_6": "pariyanteneva carati.",
  "tika-s0201t:647_7": "Karaṇassa uttarakiriyā karaṇuttariyaṃ.",
  "tika-s0201t:647_8": "Visesato paccanīkabhāvo vipaccanīkatā.",
  "tika-s0201t:647_9": "Parena hi kismiñci kate taddiguṇaṃ karaṇavasena sārambho pavattati.",
  "tika-s0201t:648_0": "Seyyādiākārehi unnamanaṃ unnati.",
  "tika-s0201t:648_1": "Omānopi hi evaṃ karaṇamukhena sampaggahavaseneva pavattati.",
  "tika-s0201t:648_2": "“Ahamasmi seyyo”tiādinā ahaṃkaraṇaṃ sampaggaho ahaṅkāro.",
  "tika-s0201t:648_3": "Pare abhibhavitvā adhikaṃ unnamanaṃ abbhunnati.",
  "tika-s0201t:648_4": "Yaṃ sandhāya vuttaṃ “pubbakāle attānaṃ hīnato dahati aparakāle seyyato”ti.",
  "tika-s0201t:649_0": "Mattabhāvo jātiādiṃ paṭicca cittassa majjanākāro,",
  "tika-s0201t:649_1": "yassa vā dhammassa vasena puggalo matto nāma hoti,",
  "tika-s0201t:649_2": "so dhammo mattabhāvo.",
  "tika-s0201t:649_3": "Madaggāhaṇaraso madassa gāhaṇakicco.",
  "tika-s0201t:649_4": "Mado hi attano majjanākāraṃ sampayuttadhamme gāhento viya pavattamāno taṃsamaṅgiṃ puggalampi tathā karonto viya hoti.",
  "tika-s0201t:649_5": "Ahaṅkāravasena puggalaṃ aniṭṭhaṃ karonto cittassa ummādabhāvo viya hotīti ummādapaccupaṭṭhāno.",
  "tika-s0201t:649_6": "Satiyā aniggaṇhitvā cittassa vossajjanaṃ cittavossaggo,",
  "tika-s0201t:649_7": "sativirahitoti attho.",
  "tika-s0201t:649_8": "Yathāvuttassa vossaggassa anuppadānaṃ punappunaṃ vissajjanaṃ vossaggānuppadānaṃ.",
  "tika-s0201t:649_9": "Imesaṃ kodhādīnaṃ lobhādīnampi vā.",
  "tika-s0201t:649_10": "Lakkhaṇādīnīti lakkhaṇarasapaccupaṭṭhānāni.",
  "tika-s0201t:649_11": "Padaṭṭhānaṃ pana dhammantaratāya na gahitaṃ.",
  "tika-s0201t:649_12": "Nibbacanaṃ “kujjhatīti kodho,",
  "tika-s0201t:649_13": "upanayhatīti upanāho”tiādinā suviññeyyamevāti na vuttaṃ,",
  "tika-s0201t:649_14": "atthato pana kodho doso eva,",
  "tika-s0201t:649_15": "tathā upanāho.",
  "tika-s0201t:649_16": "Pavattiākāramattato hi kato nesaṃ bhedo,",
  "tika-s0201t:649_17": "makkhapaḷāsasārambhā tadākārappavattā paṭighasahagatacittuppādadhammā,",
  "tika-s0201t:649_18": "māyāsāṭheyyathambhamadappamādā tadākārappavattā lobhasahagatacittuppādadhammā.",
  "tika-s0201t:649_19": "Thambho vā mānaviseso cittassa thaddhabhāvena gahetabbato,",
  "tika-s0201t:649_20": "tathā mado.",
  "tika-s0201t:649_21": "Tathā hi so “māno maññanā”tiādinā vibhaṅge niddiṭṭho.",
  "tika-s0201t:649_22": "Idha pana mānātimānānaṃ visuṃ gahitattā majjanākārena pavattadhammā eva “mado”ti gahetabbā.",
  "tika-s0201t:649_23": "Sesānaṃ dhammantarabhāvo pākaṭo eva.",
  "tika-s0201t:650_0": "Kasmā panettha ete eva aṭṭha dukā gahitā,",
  "tika-s0201t:650_1": "kimito aññepi kilesadhammā natthīti?",
  "tika-s0201t:650_2": "No natthi,",
  "tika-s0201t:650_3": "ime pana āmisadāyādassa savisesaṃ kilesāya saṃvattantīti taṃ visesaṃ vibhāventena āmisadāyādassa lobhādīnaṃ",
  "tika-s0201t:650_4": "pavattanākāraṃ dassetuṃ “visesato”tiādi āraddhaṃ.",
  "tika-s0201t:650_5": "Tattha etthāti etesu lobhādīsu.",
  "tika-s0201t:650_6": "Alabhanto āmisanti adhippāyo.",
  "tika-s0201t:650_7": "Tatuttari uppanno kodhoti ānetvā sambandhitabbaṃ.",
  "tika-s0201t:650_8": "Santepīti vijjamānepi.",
  "tika-s0201t:650_9": "Issatīti issaṃ janeti.",
  "tika-s0201t:650_10": "Padussatīti tasseva vevacanaṃ.",
  "tika-s0201t:650_11": "Tathā hi sā “issati dussati padussatī”tiādinā niddiṭṭhā.",
  "tika-s0201t:650_12": "Yasmā vā issaṃ janento ekaṃsato paduṭṭhacitto eva hoti,",
  "tika-s0201t:650_13": "tasmā “padussatī”ti vuttaṃ.",
  "tika-s0201t:650_14": "Assāti āmisadāyādassa.",
  "tika-s0201t:650_15": "Evaṃ paṭipannoti evaṃ asantaguṇappakāsanaṃ paṭipadaṃ paṭipanno.",
  "tika-s0201t:650_16": "Ovadituṃ asakkuṇeyyoti etena thambho nāma dovacassakaraṇo dhammoti dasseti.",
  "tika-s0201t:650_17": "Kiñci vadati ovādadānavasena.",
  "tika-s0201t:650_18": "Thambhena…pe…",
  "tika-s0201t:650_19": "maññantoti iminā ca thambhassa mānavisesabhāvaṃ dasseti,",
  "tika-s0201t:650_20": "thambhena vā hetunāti attho.",
  "tika-s0201t:650_21": "Matto samānoti matto honto. Kāma…pe…",
  "tika-s0201t:650_22": "pamajjatīti etena madavasena ekaṃsato pamādamāpajjatīti dasseti.",
  "tika-s0201t:651_0": "Evanti iminā āmisadāyādassa lobhādīnaṃ uppattikkamadassaneneva idha pāḷiyaṃ nesaṃ desanākkamopi dassitoti daṭṭhabbo.",
  "tika-s0201t:651_1": "Na kevalaṃ imeheva,",
  "tika-s0201t:651_2": "atha kho aññehi ca evarūpehi pāpakehi dhammehi aparimutto hotīti sambandho.",
  "tika-s0201t:651_3": "Ke pana teti?",
  "tika-s0201t:651_4": "Atricchatāmahicchatādayoti.",
  "tika-s0201t:651_5": "Evaṃ mahādīnavā āmisadāyādatāti tato balavataro saṃvego janetabboti ayamettha ovādo veditabbo.",
  "tika-s0201t:651_6": "Etthāti etasmiṃ sutte.",
  "tika-s0201t:651_7": "Sabbatthāti sabbesu vāresu.",
  "tika-s0201t:651_8": "Nibbisesoyevāti eteneva paṭhamataraṃ idha dassitasaccayojanānayena sabbavāresu yojetabboti veditabbo.",
  "tika-s0201t:652_0": "Ñāṇaparicayapāṭavatthanti maggassa aṭṭhaṅgasattaṅgatādivisesavibhāvanāya ñāṇassa āsevanaṭṭhena paricayo ñāṇaparicayo,",
  "tika-s0201t:652_1": "tassa paṭubhāvatthaṃ kosallatthaṃ.",
  "tika-s0201t:652_2": "Etthāti ariyamagge.",
  "tika-s0201t:652_3": "Bhedoti viseso.",
  "tika-s0201t:652_4": "Kamoti aṅgānaṃ desanānupubbī.",
  "tika-s0201t:652_5": "Bhāvanānayoti bhāvanāvidhi.",
  "tika-s0201t:652_6": "“Kadāci aṭṭhaṅgiko,",
  "tika-s0201t:652_7": "kadāci sattaṅgiko”ti saṅkhepato vuttamatthaṃ vivaranto puna “ayaṃ hī”tiādimāha.",
  "tika-s0201t:652_8": "Tattha lokuttarapaṭhamajjhānavasenāti lokuttarassa paṭhamajjhānassa vasena.",
  "tika-s0201t:652_9": "Ettha ca keci jhānadhammā maggasabhāvāti ekantato jhānaṃ maggato visuṃ katvā vattuṃ na sakkāti “lokuttarapaṭhamajjhānasahito”ti",
  "tika-s0201t:652_10": "avatvā “lokuttarapaṭhamajjhānavasena”icceva vuttaṃ.",
  "tika-s0201t:652_11": "Atha vā lokuttarapaṭhamajjhānavasenāti lokuttarā hutvā paṭhamajjhānassa vasenāti evamettha attho veditabbo.",
  "tika-s0201t:652_12": "Ariyamaggo hi vipassanāya pādakabhūtassa,",
  "tika-s0201t:652_13": "sammasitassa vā paṭhamajjhānassa vasena aṭṭhaṅgiko hoti.",
  "tika-s0201t:652_14": "Atha vā ajhānalābhino sukkhavipassakassa,",
  "tika-s0201t:652_15": "jhānalābhino vā pādakamakatvā paṭhamajjhānassa,",
  "tika-s0201t:652_16": "pakiṇṇakasaṅkhārānaṃ vā sammasane uppanno ariyamaggo aṭṭhaṅgiko hoti,",
  "tika-s0201t:652_17": "svāssa aṭṭhaṅgikabhāvo paṭhamajjhānikabhāvenāti dassento “paṭhamajjhānavasenā”ti āha.",
  "tika-s0201t:652_18": "Evaṃ “avasesajjhānavasenā”ti etthāti yathārahaṃ attho veditabbo.",
  "tika-s0201t:653_0": "Yadi ariyamaggo sattaṅgikopi hoti,",
  "tika-s0201t:653_1": "atha kasmā pāḷiyaṃ “aṭṭhaṅgiko”icceva vuttanti āha “ukkaṭṭhaniddesato”tiādi.",
  "tika-s0201t:653_2": "Yathā cettha paṭipadāya maggavasena aṭṭhaṅgikasattaṅgikabhedo,",
  "tika-s0201t:653_3": "evaṃ bojjhaṅgavasena sattaṅgikachaḷaṅgikabhedo veditabbo appītikajjhānavasena chaḷaṅgikattā,",
  "tika-s0201t:653_4": "maggavasena pana desanā āgatāti svāyaṃ bhedo aṭṭhakathāyaṃ na uddhaṭo.",
  "tika-s0201t:653_5": "Ito paranti ito aṭṭhaṅgato paraṃ ukkaṃsato,",
  "tika-s0201t:653_6": "avakaṃsato pana sattaṅgato paraṃ maggaṅgaṃ nāma natthīti.",
  "tika-s0201t:653_7": "Nanu maggavibhaṅge pañcaṅgikavāre pañceva maggaṅgāni uddhaṭāni,",
  "tika-s0201t:653_8": "mahāsaḷāyatane ca “yā tathābhūtassa diṭṭhi,",
  "tika-s0201t:653_9": "yo tathābhūtassa saṅkappo,",
  "tika-s0201t:653_10": "yo tathābhūtassa vāyāmo,",
  "tika-s0201t:653_11": "yā tathābhūtassa sati,",
  "tika-s0201t:653_12": "yo tathābhūtassa samādhi,",
  "tika-s0201t:653_13": "svāssa hoti sammāsamādhī”ti vatvā pubbabhāgavasena pana “pubbeva kho panassa kāyakammaṃ vacīkammaṃ ājīvo suparisuddho hotī”ti sammāvācādayo āgatāti?",
  "tika-s0201t:653_14": "Saccametaṃ,",
  "tika-s0201t:653_15": "taṃ pana sammādiṭṭhiādīnaṃ pañcannaṃ kārāpakaṅgānaṃ atirekakiccadassanavasena vuttaṃ,",
  "tika-s0201t:653_16": "tasmā na ariyamaggo sammāvācādivirahito atthīti “ito parañhi maggaṅgaṃ natthī”ti suvuttametanti daṭṭhabbaṃ.",
  "tika-s0201t:654_0": "Sabbakusalānanti sabbesaṃ kusaladhammānaṃ.",
  "tika-s0201t:654_1": "Niddhāraṇe cetaṃ sāmivacanaṃ.",
  "tika-s0201t:654_2": "Kāmāvacarādivasena taṃtaṃkusaladhammesu sā sammādiṭṭhi seṭṭhā.",
  "tika-s0201t:654_3": "Tassā seṭṭhabhāvena hi “paññājīviṃ jīvitamāhu seṭṭha”nti vuttaṃ,",
  "tika-s0201t:654_4": "maggasammādiṭṭhiyā pana sabbaseṭṭhabhāve vattabbameva natthi.",
  "tika-s0201t:654_5": "Kusalavāreti kusaluppattisamaye.",
  "tika-s0201t:654_6": "Pubbaṅgamā kusalādidhammānaṃ yāthāvasabhāvabodhena sampayuttadhammānaṃ pariṇāyakabhāvato.",
  "tika-s0201t:654_7": "Tenevāha “sammādiṭṭhiṃ sammādiṭṭhīti pajānātī”tiādi.",
  "tika-s0201t:654_8": "Sā sammādiṭṭhi pabhavo etassāti tappabhavo,",
  "tika-s0201t:654_9": "sammāsaṅkappo.",
  "tika-s0201t:654_10": "Sammādassanavasena hi sammāsaṅkappo hoti.",
  "tika-s0201t:654_11": "Tato abhinibbattānīti tappabhavābhinibbattāni.",
  "tika-s0201t:654_12": "Tappabhavābhinibbattānipi “tadabhinibbattānī”ti vuccanti kāraṇakāraṇepi kāraṇūpacāratoti āha “tappabhavābhinibbattāni sesaṅgānī”ti.",
  "tika-s0201t:654_13": "Tenāha “sammādiṭṭhissā”tiādi.",
  "tika-s0201t:654_14": "Yathā hi sammādassanaṃ sammāvitakkanassa visesapaccayo,",
  "tika-s0201t:654_15": "evaṃ sammāvitakkanaṃ sammāpariggahassa sammāpariggaho sammāsamuṭṭhānassa,",
  "tika-s0201t:654_16": "sammāsamuṭṭhānaṃ sammāvodānassa,",
  "tika-s0201t:654_17": "sammāvodānaṃ sammāvāyāmassa,",
  "tika-s0201t:654_18": "sammāvāyāmo sammāupaṭṭhānassa,",
  "tika-s0201t:654_19": "sammāupaṭṭhānaṃ sammādhānassa visesapaccayo,",
  "tika-s0201t:654_20": "tasmā “purimaṃ purimaṃ pacchimassa pacchimassa visesapaccayo hotī”ti iminā visesapaccayabhāvadassanatthena",
  "tika-s0201t:654_21": "kamena etāni sammādiṭṭhiādīni aṅgāni vuttānīti dassitāni.",
  "tika-s0201t:655_0": "Bhāvanānayoti samathavipassanānaṃ yuganaddhabhāvena pavatto bhāvanāvidhi.",
  "tika-s0201t:655_1": "Ayañhi ariyamaggakkhaṇe bhāvanāvidhi.",
  "tika-s0201t:655_2": "Tassa pana pubbabhāge bhāvanānayo kassaci samathapubbaṅgamo hoti,",
  "tika-s0201t:655_3": "kassaci vipassanāpubbaṅgamoti.",
  "tika-s0201t:655_4": "Taṃ vidhiṃ dassetuṃ “kocī”tiādi āraddhaṃ.",
  "tika-s0201t:655_5": "Tattha paṭhamo samathayānikassa vasena vutto,",
  "tika-s0201t:655_6": "dutiyo vipassanāyānikassa.",
  "tika-s0201t:655_7": "Tenāha “idhekacco”tiādi.",
  "tika-s0201t:655_8": "Tanti samathaṃ samādhiṃ,",
  "tika-s0201t:655_9": "jhānadhammeti vā attho.",
  "tika-s0201t:655_10": "Taṃsampayutteti samādhisampayutte,",
  "tika-s0201t:655_11": "jhānasampayutte vā dhamme.",
  "tika-s0201t:655_12": "Ayañca nayo yebhuyyena samathayānikā arūpamukhena,",
  "tika-s0201t:655_13": "tatthāpi jhānamukhena vipassanābhinivesaṃ karontīti katvā vutto.",
  "tika-s0201t:655_14": "Vipassanaṃ bhāvayatoti paṭipadāñāṇadassanavisuddhiṃ ārabhitvā yathādhigataṃ taruṇavipassanaṃ vaḍḍhentassa.",
  "tika-s0201t:655_15": "Maggo sañjāyatīti pubbabhāgiyo lokiyamaggo uppajjati.",
  "tika-s0201t:655_16": "Āsevati nibbidānupassanāvasena.",
  "tika-s0201t:655_17": "Bhāveti muñcitukamyatāvasena.",
  "tika-s0201t:655_18": "Bahulīkaroti paṭisaṅkhānupassanāvasena.",
  "tika-s0201t:655_19": "Āsevati vā bhayatūpaṭṭhānañāṇavasena.",
  "tika-s0201t:655_20": "Bahulīkaroti vuṭṭhānagāminivipassanāvasena.",
  "tika-s0201t:655_21": "Saṃyojanāni pahīyanti,",
  "tika-s0201t:655_22": "anusayā byantī honti maggapaṭipāṭiyā.",
  "tika-s0201t:656_0": "Samathaṃ anuppādetvāvāti avadhāraṇena upacārasamādhiṃ nivatteti,",
  "tika-s0201t:656_1": "na khaṇikasamādhiṃ.",
  "tika-s0201t:656_2": "Na hi khaṇikasamādhiṃ vinā vipassanā sambhavati.",
  "tika-s0201t:656_3": "Vipassanāpāripūriyāti vipassanāya paripuṇṇatāya vuṭṭhānagāminibhāvappattiyā.",
  "tika-s0201t:656_4": "Tatthajātānanti tasmiṃ ariyamaggakkhaṇe uppannānaṃ sammādiṭṭhiādīnaṃ dhammānaṃ.",
  "tika-s0201t:656_5": "Niddhāraṇe cetaṃ sāmivacanaṃ.",
  "tika-s0201t:656_6": "Vavassaggārammaṇatoti vavassaggassa ārammaṇatāya.",
  "tika-s0201t:656_7": "Vavassaggo vossaggo paṭinissaggoti ca apavaggoti ca atthato ekaṃ,",
  "tika-s0201t:656_8": "nibbānanti vuttaṃ hoti,",
  "tika-s0201t:656_9": "tasmā nibbānassa ārammaṇakaraṇenāti attho.",
  "tika-s0201t:656_10": "Cittassa ekaggatāti maggasammāsamādhimāha.",
  "tika-s0201t:656_11": "Ariyamaggo hi ekanta samāhito asamādhānahetūnaṃ kilesānaṃ samucchedanato.",
  "tika-s0201t:656_12": "Sesaṃ vuttanayameva.",
  "tika-s0201t:657_0": "Yuganaddhāva honti tadā samādhipaññānaṃ samarasatāya icchitabbato.",
  "tika-s0201t:657_1": "Maggakkhaṇe hi na samathabhāvanāyaṃ viya samādhi,",
  "tika-s0201t:657_2": "vipassanābhāvanāyaṃ viya ca paññā kiccato adhikā icchitabbā,",
  "tika-s0201t:657_3": "samarasatāya pana aññamaññassa anativattanaṭṭhena dvepi yuganaddhā viya pavattanti.",
  "tika-s0201t:657_4": "Tena vuttaṃ “samathavipassanā yuganaddhāva hontī”ti.",
  "tika-s0201t:658_0": "Dhammadāyādasuttavaṇṇanāya līnatthappakāsanā samattā.",
  "tika-s0201t:659_0": "4. Bhayabheravasuttavaṇṇanā",
  "tika-s0201t:660_0": "34.",
  "tika-s0201t:660_1": "Evaṃ me sutanti bhayabheravasuttaṃ.",
  "tika-s0201t:660_2": "Ko nikkhepo?",
  "tika-s0201t:660_3": "Keci tāva evamāhu “pucchāvasiko nikkhepo”ti.",
  "tika-s0201t:660_4": "Duvidhā hi pucchā pākaṭāpākaṭabhedato.",
  "tika-s0201t:660_5": "Tattha yassā desanāya nimittabhūto ñātuṃ icchito attho kiṃ-",
  "tika-s0201t:660_6": "saddapubbakena pakāsīyati,",
  "tika-s0201t:660_7": "sā pākaṭā pucchā yathā “kiṃsūdha vittaṃ purisassa seṭṭha”nti evamādi.",
  "tika-s0201t:660_8": "Yassā pana desanāya nimittabhūto ñātuṃ icchito attho kiṃ-",
  "tika-s0201t:660_9": "saddarahitena kevaleneva saddapayogena pakāsīyati,",
  "tika-s0201t:660_10": "sā apākaṭā pucchā.",
  "tika-s0201t:660_11": "Ñātuṃ icchito hi attho “pañhā,",
  "tika-s0201t:660_12": "pucchā”ti vuccati,",
  "tika-s0201t:660_13": "tasmāyeva idha “ye me bho gotamā”tiādikā apākaṭāti “pucchāvasiko nikkhepo”ti.",
  "tika-s0201t:660_14": "Tayidaṃ akāraṇaṃ,",
  "tika-s0201t:660_15": "yasmā so brāhmaṇo “yeme bho gotamā”tiādīni vadanto na tattha kaṅkhī vicikicchī saṃsayamāpanno avoca,",
  "tika-s0201t:660_16": "atha kho attanā yathānicchitamatthaṃ bhagavati pasādabhāvabahumānaṃ pavedento kathesi.",
  "tika-s0201t:660_17": "Tenāha “bhagavati pasādaṃ alatthā”tiādi.",
  "tika-s0201t:660_18": "Vihāreti vihārake nivāse.",
  "tika-s0201t:660_19": "Avicchinneyevāti pavattamāneyeva.",
  "tika-s0201t:660_20": "Padadvayassapi vasante evāti attho.",
  "tika-s0201t:660_21": "Etaṃ purohitaṭṭhānaṃ uṇhīsādikakudhabhaṇḍehi saddhiṃ laddhaṃ,",
  "tika-s0201t:660_22": "tathā ca “assa raññā dinna”nti vadanti.",
  "tika-s0201t:660_23": "Tenāha “taṃ tassa raññā dinna”nti.",
  "tika-s0201t:660_24": "Brahmanti vedaṃ.",
  "tika-s0201t:660_25": "So pana mantabrahmakappavasena tividho.",
  "tika-s0201t:660_26": "Tattha mantā padhānaṃ mūlabhāvato,",
  "tika-s0201t:660_27": "ye aṭṭhakādīhi pavuttā,",
  "tika-s0201t:660_28": "itare tannissayena jātā,",
  "tika-s0201t:660_29": "tena tesaṃyeva gahaṇaṃ “mante sajjhāyatī”ti.",
  "tika-s0201t:660_30": "Te hi guttabhāsitabbatāya “mantā”ti vuccanti.",
  "tika-s0201t:660_31": "Idameva hīti avadhāraṇena “brahmato jātā”tiādikaṃ niruttiṃ paṭikkhipati.",
  "tika-s0201t:661_0": "Yena vā kāraṇenāti hetumhi idaṃ karaṇavacanaṃ.",
  "tika-s0201t:661_1": "Hetuattho hi kiriyākāraṇaṃ,",
  "tika-s0201t:661_2": "na karaṇaṃ viya kiriyattho,",
  "tika-s0201t:661_3": "tasmā nānappakāraguṇavisesādhigamatthā idha upasaṅkamanakiriyāti “annena vasatī”tiādīsu viya hetuatthamevetaṃ karaṇavacanaṃ yuttaṃ,",
  "tika-s0201t:661_4": "na karaṇatthaṃ tassa ayujjamānattāti vuttaṃ “yena vā kāraṇenā”tiādi.",
  "tika-s0201t:661_5": "Bhagavato satatappavattaniratisayasāduvipulāmatarasasaddhammaphalatāya sāduphalaniccaphalitamahārukkhena bhagavā upamito,",
  "tika-s0201t:661_6": "sāduphalūpabhogādhippāyaggahaṇeneva hi mahārukkhassa sāduphalatā gahitāti.",
  "tika-s0201t:662_0": "Upasaṅkamīti upasaṅkanto.",
  "tika-s0201t:662_1": "Sampattukāmatāya hi kiñci ṭhānaṃ gacchanto taṃtaṃpadesātikkamanena upasaṅkami,",
  "tika-s0201t:662_2": "upasaṅkantoti vā vattabbataṃ labhati.",
  "tika-s0201t:662_3": "Tenāha “gatoti vuttaṃ hotī”ti,",
  "tika-s0201t:662_4": "upagatoti attho.",
  "tika-s0201t:662_5": "Upasaṅkamitvāti pubbakālakiriyāniddesoti āha “upasaṅkamanapariyosānadīpana”nti.",
  "tika-s0201t:662_6": "Tatoti yaṃ ṭhānaṃ patto “upasaṅkamī”ti vutto,",
  "tika-s0201t:662_7": "tato upagataṭṭhānato.",
  "tika-s0201t:662_8": "Yathā khamanīyādīni pucchantoti yathā bhagavā “kacci te brāhmaṇa khamanīyaṃ,",
  "tika-s0201t:662_9": "kacci yāpanīya”ntiādinā khamanīyādīni pucchanto tena brāhmaṇena saddhiṃ samappavattamodo ahosi pubbabhāsitāya,",
  "tika-s0201t:662_10": "tadanukaraṇena evaṃ sopi brāhmaṇo bhagavatā saddhiṃ samappavattamodo ahosīti yojanā.",
  "tika-s0201t:662_11": "Taṃ pana samappavattamodataṃ upamāya dassetuṃ “sītodakaṃ viyā”tiādi vuttaṃ.",
  "tika-s0201t:662_12": "Tattha sammoditanti saṃsanditaṃ.",
  "tika-s0201t:662_13": "Ekībhāvanti sammodanakiriyāya samānataṃ ekarūpataṃ.",
  "tika-s0201t:662_14": "Khamanīyanti “idaṃ catucakkaṃ navadvāraṃ sarīrayantaṃ khaṇabhaṅguratāya sabhāvato dussahaṃ,",
  "tika-s0201t:662_15": "kacci khamituṃ sakkuṇeyya”nti pucchati.",
  "tika-s0201t:662_16": "Yāpanīyanti paccayāyattavuttikaṃ cirappabandhasaṅkhātāya yāpanāya kacci yāpetuṃ sakkuṇeyyaṃ.",
  "tika-s0201t:662_17": "Sīsarogādiābādhābhāvena kacci appābādhaṃ.",
  "tika-s0201t:662_18": "Dukkhajīvikābhāvena kacci appātaṅkaṃ.",
  "tika-s0201t:662_19": "Taṃtaṃkiccakaraṇe uṭṭhānasukhatāya kacci lahuṭṭhānaṃ.",
  "tika-s0201t:662_20": "Tadanarūpabalayogato kacci balaṃ.",
  "tika-s0201t:662_21": "Sukhavihārasabbhāvena kacci phāsuvihāro atthīti tattha tattha kacci-",
  "tika-s0201t:662_22": "saddaṃ yojetvā attho veditabbo.",
  "tika-s0201t:663_0": "Balavappattā pīti pītiyeva.",
  "tika-s0201t:663_1": "Taruṇapīti pāmojjaṃ.",
  "tika-s0201t:663_2": "Sammodanaṃ janeti karotīti sammodanikaṃ,",
  "tika-s0201t:663_3": "tadeva sammodanīyanti āha “sammodajananato”ti.",
  "tika-s0201t:663_4": "Sammoditabbato sammodanīyanti imaṃ pana atthaṃ dassento “sammodituṃ yuttabhāvato”ti āha.",
  "tika-s0201t:663_5": "Saritabbabhāvatoti anussaritabbabhāvato.",
  "tika-s0201t:663_6": "“Saraṇīya”nti vattabbe dīghaṃ katvā “sāraṇīya”nti vuttaṃ.",
  "tika-s0201t:663_7": "Suyyamānasukhatoti āpāthamadhurataṃ āha,",
  "tika-s0201t:663_8": "anussariyamānasukhatoti vimaddaramaṇīyataṃ.",
  "tika-s0201t:663_9": "Byañjanaparisuddhatāyāti sabhāvaniruttibhāvena tassā kathāya vacanacāturiyamāha,",
  "tika-s0201t:663_10": "atthaparisuddhatāyāti atthassa nirupakkilesataṃ.",
  "tika-s0201t:663_11": "Anekehi pariyāyehīti anekehi kāraṇehi.",
  "tika-s0201t:664_0": "Abhidūraaccāsannapaṭikkhepena nātidūranāccāsannaṃ nāma gahitaṃ,",
  "tika-s0201t:664_1": "taṃ pana avakaṃsato ubhinnaṃ pasāritahatthasaṅghaṭṭanena daṭṭhabbaṃ.",
  "tika-s0201t:664_2": "Gīvaṃ pasāretvāti gīvaṃ parivattanavasena pasāretvā.",
  "tika-s0201t:665_0": "Yemeti ettha sandhivasena ikāralopoti dassento “ye ime”tiādimāha.",
  "tika-s0201t:665_1": "Uccākulīnatāya jātivasena abhijātā jātikulaputtā.",
  "tika-s0201t:665_2": "Tenāha “uccākulappasutā”ti.",
  "tika-s0201t:665_3": "Ācārasampattiyā abhijātā ācārakulaputtā.",
  "tika-s0201t:665_4": "Tenāha “ācārasampannā”ti.",
  "tika-s0201t:665_5": "Yattha katthaci apākaṭepi kule.",
  "tika-s0201t:665_6": "Tena brāhmaṇena adhippetā bhikkhūsu duvidhāpi saṃvijjantīti āha “idha pana dvīhipi kāraṇehi kulaputtāyevā”ti.",
  "tika-s0201t:666_0": "Saddhāti idaṃ karaṇatthe paccattavacananti āha “saddhāyā”ti,",
  "tika-s0201t:666_1": "saddhāti vā saddahitvāti attho.",
  "tika-s0201t:666_2": "Imasmiṃ pakkhe pāḷiyaṃ ya-",
  "tika-s0201t:666_3": "kāralopena niddesoti daṭṭhabbaṃ.",
  "tika-s0201t:666_4": "Agāratoti agāravāsato,",
  "tika-s0201t:666_5": "uttarapadalopena,",
  "tika-s0201t:666_6": "nissayūpacārena vā ayaṃ niddesoti.",
  "tika-s0201t:666_7": "Bhikkhanasīlatādilakkhaṇo bhikkhubhāvo pabbajjāsahacaritāya saddhiṃ bhikkhubhāvaṃ anvācinantoti āha “pabbajjaṃ bhikkhubhāvañcā”ti.",
  "tika-s0201t:666_8": "Kammavācālakkhaṇe pana bhikkhubhāve adhippete samuccayattho ca-",
  "tika-s0201t:666_9": "saddo daṭṭhabbo.",
  "tika-s0201t:666_10": "Anagārassa bhāvoti etena pabbajjānissito suvisuddho sīlācāraguṇaviseso gahito,",
  "tika-s0201t:666_11": "kasigorakkhādikammapaṭikkhepo idha anuppādādīhi veditabbo.",
  "tika-s0201t:666_12": "Sesaggahaṇe pana saraṇagamanādivasena pabbajjāya,",
  "tika-s0201t:666_13": "saraṇagamanādivasena upasampadāya ca anekabhedattā āha “sabbathāpī”ti,",
  "tika-s0201t:666_14": "tena tena pakārenāti attho.",
  "tika-s0201t:666_15": "Puratogāmitā paṭipattigamanena,",
  "tika-s0201t:666_16": "na kāyagamanenāti āha “nāyako”ti,",
  "tika-s0201t:666_17": "sammāpaṭipattiyā nibbānasampāpakoti attho.",
  "tika-s0201t:666_18": "Hitakiriyāyāti diṭṭhadhammikādihitacariyāya.",
  "tika-s0201t:666_19": "Gāhaṇaṃ adhisīlādīsu accantāya niyojanaṃ,",
  "tika-s0201t:666_20": "na kathanamattanti dassento “gāhetā”ti vatvā “sikkhāpetā”ti āha.",
  "tika-s0201t:666_21": "Diṭṭhānugatinti diṭṭhiyā anugamananti dassento “dassanānugati”nti vatvā sikkhāttayasaṅgahaṃ bhagavato sāsanaṃ tena diṭṭhattā diṭṭhi,",
  "tika-s0201t:666_22": "tassa tasseva khamanavasena khanti,",
  "tika-s0201t:666_23": "ruccanavasena ruci,",
  "tika-s0201t:666_24": "taṃdiṭṭhikhantirucikāva bhagavato sāvakāti āha “yaṃdiṭṭhiko”tiādi.",
  "tika-s0201t:667_0": "Esa kira alatthāti sambandho.",
  "tika-s0201t:667_1": "Devaputte viyātiādi kassaci pārijuññassa abhāvadīpanato “saddhāyā”tiādinā vuttassa pabbajitabhāvassa pākaṭīkaraṇaṃ.",
  "tika-s0201t:667_2": "Saddhāya gharā nikkhamma pabbajitvāti idaṃ haṭṭhapahaṭṭhādibhāvassa kāraṇavacanaṃ.",
  "tika-s0201t:667_3": "Ghāsacchādanaparamatāya santuṭṭheti idaṃ anussaṅkitāparisaṅkitatāya kāraṇavacananti daṭṭhabbaṃ.",
  "tika-s0201t:668_0": "Evametantiādinā āmeḍitavacanaṃ sampahaṃsanavasena,",
  "tika-s0201t:668_1": "pasādavasena vā katanti daṭṭhabbaṃ.",
  "tika-s0201t:668_2": "Tathā hi evaṃ-",
  "tika-s0201t:668_3": "saddo sampaṭicchanattho abbhanumodanattho ca vutto.",
  "tika-s0201t:668_4": "Mamanti upayogatthe sāmivacanaṃ,",
  "tika-s0201t:668_5": "nipātapadaṃ vā etaṃ “ma”nti iminā samānatthanti daṭṭhabbaṃ.",
  "tika-s0201t:668_6": "Ādīnīti ādi-",
  "tika-s0201t:668_7": "saddena najīvikāpakatādiṃ saṅgaṇhāti īdisānaṃyevāti saddhāpabbajjāya vibhāvitaanabhijjhāluādisabhāvānaṃyeva,",
  "tika-s0201t:668_8": "na itaresaṃ abhijjhālusabhāvānaṃ.",
  "tika-s0201t:668_9": "Vuttañhetaṃ –",
  "tika-s0201t:669_0": "“Saṅghāṭikaṇṇe cepi me,",
  "tika-s0201t:669_1": "bhikkhave,",
  "tika-s0201t:669_2": "bhikkhu gahetvā piṭṭhito piṭṭhito anubandho assa pade padaṃ nikkhipanto,",
  "tika-s0201t:669_3": "so ca hoti abhijjhālu kāmesu tibbasārāgo byāpannacitto paduṭṭhamanasaṅkappo muṭṭhassati asampajāno asamāhito vibbhantacitto pākaṭindriyo,",
  "tika-s0201t:669_4": "atha kho ārakāva mama ahañca tassā”ti.",
  "tika-s0201t:670_0": "Ajjhogāhetvā adhippetatthaṃ sambhavituṃ sādhetuṃ dukkhānīti durabhisambhavāni.",
  "tika-s0201t:670_1": "Aṭṭhakathāyaṃ pana tattha nivāsoyeva dukkhoti dassetuṃ “sambhavituṃ dukkhāni dussahānī”ti vuttaṃ.",
  "tika-s0201t:670_2": "Araññavanapatthānīti araññalakkhaṇappattāni vanasaṇḍāni.",
  "tika-s0201t:670_3": "Vanapattha-",
  "tika-s0201t:670_4": "saddo hi saṇḍabhūte rukkhasamūhepi vattatīti araññaggahaṇaṃ.",
  "tika-s0201t:670_5": "Kiñcāpīti anujānanasambhāvanatthe nipāto.",
  "tika-s0201t:670_6": "Kiṃ anujānāti?",
  "tika-s0201t:670_7": "Nippariyāyato araññābhāvaṃ “gāmato bahi arañña”nti.",
  "tika-s0201t:670_8": "Tenāha “nippariyāyenā”tiādi.",
  "tika-s0201t:670_9": "Kiṃ sambhāveti?",
  "tika-s0201t:670_10": "Āraññakaṅganipphādakattaṃ.",
  "tika-s0201t:670_11": "Yañhi āraññakaṅganipphādakaṃ,",
  "tika-s0201t:670_12": "taṃ visesato “arañña”nti vuttanti.",
  "tika-s0201t:670_13": "Tenevāha “yaṃ taṃ pañcadhanusatika”ntiādi.",
  "tika-s0201t:670_14": "Nikkhamitvā bahi indakhīlāti indakhīlato bahi nikkhamitvā,",
  "tika-s0201t:670_15": "tato bahi paṭṭhāyāti attho.",
  "tika-s0201t:670_16": "Bahi indakhīlāti yattha dve tīṇi indakhīlāni,",
  "tika-s0201t:670_17": "tattha bahiddhā indakhīlato paṭṭhāya,",
  "tika-s0201t:670_18": "yattha taṃ natthi,",
  "tika-s0201t:670_19": "tattha tadarahaṭṭhānato paṭṭhāyāti vadanti.",
  "tika-s0201t:670_20": "Yasmā bahi indakhīlato paṭṭhāya manussūpacāre bhayabheravaṃ natthi,",
  "tika-s0201t:670_21": "tasmā idha nādhippetanti daṭṭhabbaṃ.",
  "tika-s0201t:671_0": "Gāmantanti gāmasamīpaṃ.",
  "tika-s0201t:671_1": "Anupacāraṭṭhānanti niccakiccavasena nupacaritabbaṭṭhānaṃ.",
  "tika-s0201t:671_2": "Tenāha “yattha na kasīyati na vapīyatī”ti.",
  "tika-s0201t:671_3": "Pantānīti iminā “pariyantāna”nti imassa pariyāyassa idha pāḷiyaṃ gahitattā vuttaṃ “pariyantānanti imamekaṃ pariyāyaṃ ṭhapetvā”ti.",
  "tika-s0201t:671_4": "Dūrānanti pana ayaṃ pariyāyo ṭhapetabbo siyā tassāpi “pantānī”ti imināva atthato gahitattā,",
  "tika-s0201t:671_5": "tathā sati “na manussūpacārāna”nti edisānampi ṭhapetabbatā āpajjati,",
  "tika-s0201t:671_6": "tasmā saddato eva ṭhapanaṃ daṭṭhabbaṃ.",
  "tika-s0201t:671_7": "Pavivekanti pakārato,",
  "tika-s0201t:671_8": "pakārehi vā vivecanaṃ,",
  "tika-s0201t:671_9": "rūpādiputhuttārammaṇe pakārato gamanādiiriyāpathappakārehi attano kāyassa vivecanaṃ gacchatopi tiṭṭhatopi nisajjatopi ekasseva pavattati.",
  "tika-s0201t:671_10": "Teneva hi vivecetabbānaṃ vivecanākārassa ca bhedato bahuvidhattā te ekattena gahetvā “paviveka”nti ekavacanena vuttaṃ.",
  "tika-s0201t:671_11": "Dukkaraṃ pavivekanti vā pavivekaṃ kattuṃ na sukhanti attho.",
  "tika-s0201t:671_12": "Ekībhāveti ekikabhāve.",
  "tika-s0201t:671_13": "Dvayaṃdvayārāmoti dvinnaṃ dvinnaṃ bhāvābhirato.",
  "tika-s0201t:671_14": "Haranti viyāti saṃharanti viya vighātuppādanena.",
  "tika-s0201t:671_15": "Tenāha “ghasanti viyā”ti,",
  "tika-s0201t:671_16": "bhayasantāsuppādanena khādituṃ āgatā yakkharakkhasapisācādayo viyāti adhippāyo.",
  "tika-s0201t:671_17": "Īdisassāti aladdhasamādhino.",
  "tika-s0201t:671_18": "Tiṇapaṇṇamigādisaddehīti vāteritānaṃ tiṇapaṇṇādīnaṃ migapakkhiādīnañca bhiṃsanakehi bheravehi saddehi",
  "tika-s0201t:671_19": "vividhehi ca aññehi khāṇuādīhi yakkhādiākārehi upaṭṭhitehi bhiṃsanakehi.",
  "tika-s0201t:671_20": "Evaṃ dukkaraṃ durabhisambhavaṃ nāma karonto aho acchariyā eteti vimhito.",
  "tika-s0201t:672_0": "Kāyakammantavārakathāvaṇṇanā",
  "tika-s0201t:673_0": "35.",
  "tika-s0201t:673_1": "Soḷasasu ṭhānesūti “ye kho kecī”tiādinā pāḷiyaṃ vakkhamānesu soḷasasu kāraṇesu.",
  "tika-s0201t:673_2": "Aparisuddhakāyakammantatādayo araññe viharantānaṃ cittutrāsanimittatāya visesato vikkhepāvahā,",
  "tika-s0201t:673_3": "parisuddhakāyakammantatādayo pana tadabhāvato tesaṃ avikkhepāvahā.",
  "tika-s0201t:673_4": "Tenāha “aparisuddhakāyakammantasandosahetū”tiādi.",
  "tika-s0201t:673_5": "Soḷasasūti ca vodānapakkhaṃyeva gahetvā vuttaṃ.",
  "tika-s0201t:673_6": "Saṃkilesaggahaṇampi yāvadeva vodānadassanatthanti.",
  "tika-s0201t:673_7": "Ārammaṇapariggaharahitānanti aparisuddhakāyakammantādikassa araññe diṭṭhassa tassa ārammaṇassa “ye kho",
  "tika-s0201t:673_8": "kecī”tiādinā pāḷiyaṃ āgatanayena pariggaṇhanañāṇarahitānaṃ.",
  "tika-s0201t:673_9": "Ārammaṇapariggahayuttānanti ettha vuttavipariyāyena attho veditabbo.",
  "tika-s0201t:673_10": "Attanāti bhagavantaṃ sandhāya vadati,",
  "tika-s0201t:673_11": "sayanti attho.",
  "tika-s0201t:673_12": "Tādisoti ārammaṇapariggahayutto.",
  "tika-s0201t:674_0": "Sambujjhati etenāti sambodho,",
  "tika-s0201t:674_1": "ariyamaggoti āha “ariyamaggappattito”ti.",
  "tika-s0201t:674_2": "Aggamaggādhigamādhīno buddhānaṃ sabbaññutaññāṇādhigamoti āha “anabhisambuddhassāti appaṭividdhacatusaccassā”ti.",
  "tika-s0201t:674_3": "Anavasesato ñeyyaṃ,",
  "tika-s0201t:674_4": "bujjhituṃ arahatīti bodhi,",
  "tika-s0201t:674_5": "mahāvīriyatādinā tattha visesayogato sattoti āha “bujjhanakasattassā”ti.",
  "tika-s0201t:674_6": "Tenāha “sammāsambodhi”ntiādi.",
  "tika-s0201t:674_7": "Niyatabhāvappattito paṭṭhāya mahāsattā yathā mahābodhiyānapaṭipadā hānabhāgiyā,",
  "tika-s0201t:674_8": "ṭhitibhāgiyā vā na hoti,",
  "tika-s0201t:674_9": "atha kho visesabhāgiyā nibbedhabhāgiyā ca hoti,",
  "tika-s0201t:674_10": "tathā paṭipajjanato bodhiyaṃ ninnagoṇapabbhārā evāti āha “bodhiyā vā sattasseva laggassevā”ti.",
  "tika-s0201t:674_11": "Tenāha “dīpaṅkarassa hī”tiādi.",
  "tika-s0201t:674_12": "Aṭṭhadhammasamodhānenāti –",
  "tika-s0201t:675_0": "“Manussattaṃ liṅgasampatti, hetu satthāradassanaṃ;",
  "tika-s0201t:676_0": "Pabbajjā guṇasampatti, adhikāro ca chandatā”ti. –",
  "tika-s0201t:677_0": "Imesaṃ abhinīhārassa aṅgabhūtānaṃ aṭṭhannaṃ dhammānaṃ samodhānena samavadhānena.",
  "tika-s0201t:678_0": "Pabbajjūpagatāti pabbajjaṃ upagatā.",
  "tika-s0201t:678_1": "Tena pabbajjāmattena samaṇā,",
  "tika-s0201t:678_2": "na samitapāpatāyāti dasseti.",
  "tika-s0201t:678_3": "Jātimattena idha brāhmaṇāti adhippetāti āha “bhovādino vā”ti.",
  "tika-s0201t:678_4": "Te hi “bho bho”ti vadanasīlā,",
  "tika-s0201t:678_5": "tenāha “bhovādī nāma so hoti,",
  "tika-s0201t:678_6": "sace hoti sakiñcano”ti.",
  "tika-s0201t:678_7": "Pāṇātipātādināti ādi-",
  "tika-s0201t:678_8": "saddena adinnādānaṃ abrahmacariyañca saṅgaṇhāti.",
  "tika-s0201t:678_9": "Aparisuddhenāti ca visesanaṃ kāyakammantāpekkhāya,",
  "tika-s0201t:678_10": "na pāṇātipātādiapekkhāya.",
  "tika-s0201t:678_11": "Na hi pāṇātipātādiko tassa pubbabhāgapayogo ca koci parisuddho nāma atthi.",
  "tika-s0201t:678_12": "Bhāyanaṭṭhena bhayaṃ,",
  "tika-s0201t:678_13": "bhīrutāvahaṭṭhena bheravaṃ.",
  "tika-s0201t:678_14": "Sandosahetūti sadosahetu. Sa-",
  "tika-s0201t:678_15": "saddo hi idha sānusāro vutto.",
  "tika-s0201t:678_16": "Tenāha “attano dosassa hetū”ti.",
  "tika-s0201t:678_17": "Ekantena cittutrāsalakkhaṇassa bhayassa vasena “sāvajja”nti vuttaṃ.",
  "tika-s0201t:678_18": "Cittutrāso hi ekantasāvajjo bhāyanaṭṭhena bhayañcāti.",
  "tika-s0201t:678_19": "Akkhemanti idaṃ ubhayavasena.",
  "tika-s0201t:678_20": "Cittutrāsopi hi sarīracittānaṃ anatthāvahato akkhema,",
  "tika-s0201t:678_21": "tathā bhayānakārammaṇampīti.",
  "tika-s0201t:678_22": "Aṭṭhakathāyaṃ pana atthadvayaṃ yathāsaṅkhyaṃ yojitaṃ.",
  "tika-s0201t:678_23": "Sayaṃ parikappitabhayānakārammaṇanimittaṃ cittutrāsasamuppādanavasena ānentā bhayabheravaṃ avhāyanti viya hontīti vuttaṃ “avhāyantīti pakkosantī”ti.",
  "tika-s0201t:678_24": "Teti māritamanussānaṃ ñātimittādayo.",
  "tika-s0201t:678_25": "Gacchaṃ gahanabhūtaṃ mahantaṃ kaṇṭakasaṇḍaṃ,",
  "tika-s0201t:678_26": "gumbaṃ nātimahantanti vadanti.",
  "tika-s0201t:678_27": "Gacchanti pana tiṇavanaṃ veditabbaṃ,",
  "tika-s0201t:678_28": "“gacche ruḷhatiṇe”ti vuttaṃ,",
  "tika-s0201t:678_29": "gumbaṃ kaṇṭakalatādibharitāviruḷhaṃ.",
  "tika-s0201t:678_30": "Baddhā vadhitā viyāti baddhā hutvā tāḷiyamānā viya.",
  "tika-s0201t:679_0": "“Na kho panāti ettha khoti avadhāraṇatthe nipāto,",
  "tika-s0201t:679_1": "panā”ti visesatthe.",
  "tika-s0201t:679_2": "Tenetaṃ dasseti “aññe samaṇabrāhmaṇā viya ahaṃ aparisuddhakāyakammanto hutvā araññavanapatthāni pantāni senāsanāni na kho pana paṭisevāmi,",
  "tika-s0201t:679_3": "parisuddhakāyakammantoyeva pana hutvā tāni paṭisevāmī”ti.",
  "tika-s0201t:679_4": "Evaṃ vā ettha atthayojanā veditabbā.",
  "tika-s0201t:679_5": "“Parisuddhakāyakammantohamasmī”ti hi tena avadhāraṇena vibhāvitatthadassanaṃ.",
  "tika-s0201t:679_6": "Tesamahaṃ aññataroti tāya parisuddhakāyakammatāya tesaṃ ariyānaṃ ahaṃ aññataroti kāyakammapārisuddhiyā mahāsatto attānaṃ ariyesu pakkhipati.",
  "tika-s0201t:679_7": "Paramasallekhabhāvappattā hi tadā bodhisattassa kāyakammapārisuddhi,",
  "tika-s0201t:679_8": "tathā vacīkammādipārisuddhi,",
  "tika-s0201t:679_9": "yato māro randhagavesī hutvā chabbassāni nirantaraṃ anubandho antaraṃ na labhati. Tenāha –",
  "tika-s0201t:680_0": "“Satta vassāni bhagavantaṃ, anubandhiṃ padāpadaṃ;",
  "tika-s0201t:681_0": "Otāraṃ nādhigacchissaṃ, sambuddhassa satīmato”ti. ;",
  "tika-s0201t:682_0": "Bhiyyoti adhikaṃ savisesaṃ,",
  "tika-s0201t:682_1": "uparūpari vā.",
  "tika-s0201t:682_2": "Bhītatasitā bhayūpaddavena chambhitasarīrā haṭṭhalomā honti,",
  "tika-s0201t:682_3": "abhītātasitā pana bhayūpaddavābhāvato ahaṭṭhalomā khemena sotthinā tiṭṭhantīti tesaṃ khemappatti sotthibhāvo",
  "tika-s0201t:682_4": "vā pannalomatāya pākaṭo hotīti pāḷiyaṃ “palloma”nti vuttaṃ.",
  "tika-s0201t:682_5": "Tenāha “pannalomata”ntiādi.",
  "tika-s0201t:682_6": "Ettha ca bhiyyo pallomamāpādiṃ araññe vihārāyāti paṭiññāniddeso.",
  "tika-s0201t:682_7": "Parisuddhakāyakammantohamasmīti hetudassanaṃ.",
  "tika-s0201t:682_8": "“Ye hi vo ariyā”ti sadisūdāharaṇadassanaṃ.",
  "tika-s0201t:682_9": "Ye kho keci samaṇā vā brāhmaṇā vāti visadisūdāharaṇadassanaṃ.",
  "tika-s0201t:682_10": "Sesāni anvayabyatirekavibhāvanānīti daṭṭhabbanti ayamettha yuttivibhāvanā.",
  "tika-s0201t:682_11": "Iminā nayena sesavāresupi yuttivibhāvanā veditabbā.",
  "tika-s0201t:683_0": "Kāyakammantavārakathāvaṇṇanā niṭṭhitā.",
  "tika-s0201t:684_0": "Vacīkammantavārādikathāvaṇṇanā",
  "tika-s0201t:685_0": "36.",
  "tika-s0201t:685_1": "Aparisuddhena musāvādādināti ettha yaṃ vattabbaṃ,",
  "tika-s0201t:685_2": "taṃ heṭṭhā vuttanayameva. Ādi-",
  "tika-s0201t:685_3": "saddena pana saṅgahitaṃ tesañca musāvādādīnaṃ pavattibhedaṃ bhayabheravāvhānamukhena dassetuṃ “katha”ntiādi vuttaṃ.",
  "tika-s0201t:685_4": "Tattha yaṃ vattabbaṃ,",
  "tika-s0201t:685_5": "taṃ heṭṭhā vuttameva.",
  "tika-s0201t:686_0": "Bhaṇḍesūti saviññāṇakāviññāṇakesu bhaṇḍesu.",
  "tika-s0201t:686_1": "Uppādetvāti attano pariṇāmavasena abhijjhāsaṅkhātaṃ visamalobhaṃ uppādetvā.",
  "tika-s0201t:686_2": "Kujjhitvāti vināsacintāvasena parassa kujjhitvā.",
  "tika-s0201t:686_3": "Evañhi nesaṃ “yesaṃ aparajjhimhā,",
  "tika-s0201t:686_4": "te idāni anubandhitvā”tiādinā pacchā āsaṅkuppatti siyā.",
  "tika-s0201t:686_5": "“Ete amhākaṃ pariggahavatthuṃ gahetukāmā maññe,",
  "tika-s0201t:686_6": "vināsaṃ kātukāmā maññe”ti yathā pare parato tesaṃ abhijjhābyāpādappavattiṃ pariggaṇhanti,",
  "tika-s0201t:686_7": "tādisaṃ manokammantaṃ sandhāya “te paresa”ntiādi vuttanti daṭṭhabbaṃ.",
  "tika-s0201t:686_8": "Kāmaṃ akusalakāyakammavacīkammapavattikālepi abhijjhādayo pavattantiyeva,",
  "tika-s0201t:686_9": "tadā pana te cetanāpakkhikā vā abbohārikā vāti manokammantavāre eva abhijjhādivasena yojanā katā.",
  "tika-s0201t:686_10": "Atha vā dvārantare pavattānampi pāṇātipātādīnaṃ vacīkammādibhāvābhāvo viya dvārantare pavattānampi abhijjhādīnaṃ kāyakammādibhāvābhāvo,",
  "tika-s0201t:686_11": "manokammabhāvo eva pana siddhoti katvā manokammantavāre eva abhijjhādayo uddhaṭā.",
  "tika-s0201t:686_12": "Tathā hi vuttaṃ –",
  "tika-s0201t:687_0": "“Dvāre caranti kammāni, na dvārā dvāracārino;",
  "tika-s0201t:688_0": "Tasmā dvārehi kammāni, aññamaññaṃ vavatthitā”ti. ;",
  "tika-s0201t:689_0": "Kiñcāpi aṭṭhakathāyaṃ sāsane pabbajitavasena ājīvavāre bhayabheravāvhānaṃ yojitaṃ,",
  "tika-s0201t:689_1": "“ye kho keci samaṇā vā brāhmaṇā vā”ti pana vacanato bāhirakavasena gahaṭṭhavasena ca yojanā veditabbā.",
  "tika-s0201t:689_2": "Gahaṭṭhānampi hi jātidhammakuladhammadesadhammavilomanavasena aññathāpi micchājīvo labbhateva,",
  "tika-s0201t:689_3": "tāya eva ca ājīvavipattiyā aññathā vā nesaṃ araññavāso sambhaveyyāti.",
  "tika-s0201t:690_0": "37.",
  "tika-s0201t:690_1": "Evaṃ ājīvaṭṭhamakasīlavasena bhayabheravaṃ dassetvā tato paraṃ nīvaraṇappahānādivasena taṃ dassetuṃ desanā",
  "tika-s0201t:690_2": "vaḍḍhitāti tadatthaṃ vivaranto “ito para”ntiādimāha.",
  "tika-s0201t:690_3": "Tattha nīvaraṇavasena puna vuttāti ayamadhippāyo –",
  "tika-s0201t:690_4": "evaṃ sīlavisuddhimattampi araññe viharato bhayabheravābhāvaṃ āvahati,",
  "tika-s0201t:690_5": "kimaṅgaṃ pana nīvaraṇāni pahāya appanāsamādhiṃ,",
  "tika-s0201t:690_6": "upacārasamādhimeva vā sampādayatoti samādhisampadāya bhayabheravābhāvahetukaṃ dassetuṃ upari desanā vaḍḍhitāti",
  "tika-s0201t:690_7": "akusalamanokammantabhāvena gahitāpi abhijjhābyāpādā nīvaraṇavasena puna vuttāti adhippāyo. Abhi-",
  "tika-s0201t:690_8": "pubbo jhā-",
  "tika-s0201t:690_9": "saddo abhijjhāyanatthoti āha “parabhaṇḍādiabhijjhāyanasīlā”ti.",
  "tika-s0201t:690_10": "Vatthukāmesūti rūpādīsu kilesakāmassa vatthubhūtesu kāmesu.",
  "tika-s0201t:690_11": "Bahalakilesarāgāti thiramūladummocanīyatāhi ajjhosāne pabhūtakilesakāmā.",
  "tika-s0201t:690_12": "Abhijjhā cettha appattavisayapatthanā,",
  "tika-s0201t:690_13": "tibbasārāgo sampattivisayābhiniveso.",
  "tika-s0201t:690_14": "Te hi lobhābhibhūtā puggalā attani tibbasāpekkhatāya eva lobhābhibhūtatāya avavatthitārammaṇā avinicchitavisayā",
  "tika-s0201t:690_15": "araññe taṃ taṃ visayaṃ anupadhāritvā viharanti,",
  "tika-s0201t:690_16": "rajjuādīni yāthāvato na sallakkhenti.",
  "tika-s0201t:690_17": "Tenāha “tesa”ntiādi.",
  "tika-s0201t:690_18": "Upaṭṭhāti santacittatāya.",
  "tika-s0201t:690_19": "Tathā hi vuttaṃ “ākulacittā”ti.",
  "tika-s0201t:690_20": "“Idānimha naṭṭhā”ti tasanti vitasanti,",
  "tika-s0201t:690_21": "āgantvā bādhiyamānā viya honti,",
  "tika-s0201t:690_22": "evaṃ taṃ bhayabheravaṃ attani samāropanaṭṭhena avhāyanti pakkosantīti yojanaṃ sandhāyāha “sesaṃ tādisamevā”ti.",
  "tika-s0201t:690_23": "“Anabhijjhāluhamasmī”ti pāḷipade ciraparicitaalobhajjhāsayatāya kamaladale jalabindu viya alaggamānasattā sabbattha anapekkhohamasmīti attho.",
  "tika-s0201t:691_0": "38.",
  "tika-s0201t:691_1": "Pakatibhāvavijahanenāti parisuddhabhāvasaṅkhātassa ca pakatibhāvassa vijahanena.",
  "tika-s0201t:691_2": "Sāvajjadhammasamuppattiyā hi cittassa anavajjabhāvo jahito hotīti.",
  "tika-s0201t:691_3": "Vipannacittāti kilesāsucidūsitatāya kuthitacittā.",
  "tika-s0201t:691_4": "Tenāha “kilesānugataṃ…pe…",
  "tika-s0201t:691_5": "pūtikaṃ hotī”ti.",
  "tika-s0201t:691_6": "Paduṭṭhamanasaṅkappāti visasaṃsaṭṭhamuttaṃ viya dosena padūsitacittasaṅkappā.",
  "tika-s0201t:691_7": "Vuttanayenevāti “te avavatthitārammaṇā hontī”tiādinā abhijjhāluvāre vuttanayeneva.",
  "tika-s0201t:691_8": "Yathā hi lobhavasena,",
  "tika-s0201t:691_9": "evaṃ dosādivasenapi avavatthitārammaṇā hontīti.",
  "tika-s0201t:691_10": "Sabbatthāti heṭṭhā upari cāti sabbattha ṭhānesu vaṇṇetabbā.",
  "tika-s0201t:692_0": "39.",
  "tika-s0201t:692_1": "“Yā cittassa akallatā akammaññatā”ti vacanato thinaṃ cittassa gelaññabhāvena gahaṇaṃ gacchatīti āha “cittagelaññabhūtena thinenā”ti.",
  "tika-s0201t:692_2": "Tathā “yā kāyassa akallatā akammaññatā”ti vacanato middhaṃ visesato nāmakāyassa gelaññabhāvena gahaṇaṃ",
  "tika-s0201t:692_3": "gacchatīti āha “sesanāmakāyagelaññabhūtena middhenā”ti.",
  "tika-s0201t:692_4": "Sesaggahaṇañcettha cittanivattanatthaṃ.",
  "tika-s0201t:692_5": "Idañca middhaṃ rūpakāyassapi gelaññāvahanti daṭṭhabbaṃ niddāya hetubhāvato.",
  "tika-s0201t:692_6": "Tathā hi taṃ “niddā capalāyikā”ti niddiṭṭhaṃ.",
  "tika-s0201t:692_7": "Tenāha “te niddābahulā hontī”ti.",
  "tika-s0201t:693_0": "40.",
  "tika-s0201t:693_1": "Uddhaccapakatikāti uddhaccasīlā anavaṭṭhitasabhāvā.",
  "tika-s0201t:693_2": "Anavaṭṭhānarasañhi uddhaccaṃ.",
  "tika-s0201t:693_3": "Tenāha “vipphandamānacittā”tiādi.",
  "tika-s0201t:693_4": "Idhāti “avūpasantacittā”ti imasmiṃ pade.",
  "tika-s0201t:693_5": "Kukkuccaṃ gahetuṃ vaṭṭati saṃvaṇṇanāvasena pacchānutāpassapi cittassa avūpasamakarattā.",
  "tika-s0201t:693_6": "Uddhaccaṃ pana sarūpeneva gahitanti adhippāyo.",
  "tika-s0201t:694_0": "41.",
  "tika-s0201t:694_1": "Ekamevidaṃ pañcamaṃ nīvaraṇaṃ yadidaṃ kaṅkhā vicikicchāti ca.",
  "tika-s0201t:694_2": "Yadi evaṃ kasmā dvidhā katvā vuttanti āha “kiṃ nu kho”tiādi.",
  "tika-s0201t:694_3": "Kaṅkhanatoti saṃsayanato.",
  "tika-s0201t:694_4": "Vicikicchāti vuccati “dhammasabhāvaṃ vicinanto etāya kicchati,",
  "tika-s0201t:694_5": "vigatā tikicchā vā”ti katvā.",
  "tika-s0201t:695_0": "42.",
  "tika-s0201t:695_1": "Evaṃ nīvaraṇābhāvakittanamukhena samādhisampadāya bhayabheravābhāvaṃ dassetvā idāni attukkaṃsanādiabhāvakittanamukhena",
  "tika-s0201t:695_2": "paññāsampadāya bhayabheravābhāvaṃ dassetuṃ “ye kho kecī”tiādinā upari desanā vaḍḍhitā,",
  "tika-s0201t:695_3": "tadatthaṃ vivarituṃ “attukkaṃsanakā”tiādi vuttaṃ.",
  "tika-s0201t:695_4": "Ukkaṃsenti mānavasena paggaṇhanena.",
  "tika-s0201t:695_5": "Tenāha “ucce ṭhāne ṭhapentī”ti.",
  "tika-s0201t:695_6": "Thinamiddhauddhaccakukkuccavicikicchāvāresu gayhamānaṃ abhijjhāluvārasadisanti tattha taṃ anāmasitvā",
  "tika-s0201t:695_7": "attukkaṃsakavāre kiñci visadisaṃ atthīti taṃ dassetuṃ “te katha”ntiādi vuttaṃ.",
  "tika-s0201t:696_0": "43.",
  "tika-s0201t:696_1": "Chambhanaṃ chambho,",
  "tika-s0201t:696_2": "kāyassa chambhitattahetubhūto balavacittutrāso.",
  "tika-s0201t:696_3": "So etesaṃ atthīti chambhī.",
  "tika-s0201t:696_4": "Tenāha “kāyathambhanā”tiādi.",
  "tika-s0201t:696_5": "Bhīrukajātikāti bhāyanakasīlā.",
  "tika-s0201t:696_6": "Ekameva cetaṃ sāvajjabhayaṃ kāye chambhitattassa,",
  "tika-s0201t:696_7": "citte ca kāye ca thaddhabhāvassa uppādanavasena “chambho bhīrutā”ti ca vuccatīti taṃsamaṅgino samaṇabrāhmaṇā “chambhī bhīrukajātikā”ti vuttā,",
  "tika-s0201t:696_8": "idha bhayabheravaṃ sarūpeneva gahitaṃ.",
  "tika-s0201t:697_0": "44.",
  "tika-s0201t:697_1": "Labbhati pāpuṇīyatīti lābhasaddassa kammasādhanattamāha.",
  "tika-s0201t:697_2": "Sakkaccaṃ kātabbo dātabboti sakkāro.",
  "tika-s0201t:697_3": "Tadatthadīpakanti lābhādiṃ pahāya araññe vasato bhayabheravāvhāyanaṃ natthīti dīpakaṃ.",
  "tika-s0201t:697_4": "So kira lābhagarutāyeva piyo gāmo etassāti “piyagāmiko”ti nāmaṃ labhati.",
  "tika-s0201t:697_5": "Kammamuttoti jarājiṇṇattā kammaṃ kātuṃ na sakkotīti sāmikehi vissaṭṭho.",
  "tika-s0201t:698_0": "45.",
  "tika-s0201t:698_1": "Alasabhāvena sammāvāyāmassa akaraṇato kucchitaṃ sīdantīti kusītā.",
  "tika-s0201t:698_2": "Vīrassa bhāvo,",
  "tika-s0201t:698_3": "kammaṃ vā vīriyaṃ,",
  "tika-s0201t:698_4": "vidhinā vā īretabbaṃ pavattetabbanti vīriyaṃ,",
  "tika-s0201t:698_5": "sammāvāyāmo.",
  "tika-s0201t:698_6": "Tena hīnā hīnavīriyā.",
  "tika-s0201t:698_7": "Kāyaviññattiyā samuṭṭhānavasena pavattavīriyaṃ kāyikavīriyaṃ,",
  "tika-s0201t:698_8": "vattakaraṇacaṅkamanādīsu daṭṭhabbaṃ.",
  "tika-s0201t:698_9": "Nisajja sayitvā ca kammaṭṭhānamanasikāravasena pavattavīriyaṃ cetasikavīriyaṃ.",
  "tika-s0201t:698_10": "Tattha purimaṃ visesato kosajjapaṭipakkhatāvasena,",
  "tika-s0201t:698_11": "dutiyaṃ vīriyārambhatāvasena pākaṭaṃ hotīti dassento “kusītā”tiādimāha.",
  "tika-s0201t:698_12": "Te hi hīnavīriyā alasatāyeva ārammaṇavavatthānamattampi kātuṃ na sakkonti.",
  "tika-s0201t:699_0": "46.",
  "tika-s0201t:699_1": "Naṭṭhassatīti alabbhamānassati,",
  "tika-s0201t:699_2": "paccayavekallena vijjamānāyapi satiyā satikiccaṃ kātuṃ asamatthatāya evaṃ vuttaṃ.",
  "tika-s0201t:699_3": "Na sampajānāti asampajānā.",
  "tika-s0201t:699_4": "Taṃyoganivattiyañcāyaṃ a-",
  "tika-s0201t:699_5": "kāro “ahetukā dhammā,",
  "tika-s0201t:699_6": "abhikkhuko āvāso”tiādīsu viyāti āha “paññārahitā”ti.",
  "tika-s0201t:699_7": "Nanu soḷasamo paññāvāro,",
  "tika-s0201t:699_8": "ayaṃ sativāro,",
  "tika-s0201t:699_9": "tattha kasmā saṃkilesapakkhe paññā gahitāti codanaṃ sandhāyāha “imassa cā”tiādi.",
  "tika-s0201t:699_10": "Satibhājanīyamevetaṃ,",
  "tika-s0201t:699_11": "yadidaṃ cuddasamo vāro,",
  "tika-s0201t:699_12": "paññā panettha cuddasame vāre kevalā sati dubbalāti satidubbalyadīpanatthaṃ “asampajānā”ti paṭikkhepamukhena vuttā.",
  "tika-s0201t:699_13": "Idāni vuttamevatthaṃ pākaṭataraṃ kātuṃ “duvidhā hī”tiādi vuttaṃ.",
  "tika-s0201t:700_0": "47.",
  "tika-s0201t:700_1": "Appanāsamādhinā,",
  "tika-s0201t:700_2": "upacārasamādhinā vā cittaṃ ārammaṇe samaṃ,",
  "tika-s0201t:700_3": "sammā vā āhitaṃ nāma hoti,",
  "tika-s0201t:700_4": "nāññathāti dassento “asamāhitāti upacārappanāsamādhivirahitā”ti āha.",
  "tika-s0201t:700_5": "Vibbhantacittāti anavaṭṭhitacittā.",
  "tika-s0201t:700_6": "Pubbe nīvaraṇabhāvasāmaññena uddhaccaṃ gahitaṃ “uddhatā avūpasantacittā”ti,",
  "tika-s0201t:700_7": "idha samādhānābhāvena uddhaccahetuko cittavibbhamo vutto “asamāhitā vibbhantacittā”ti,",
  "tika-s0201t:700_8": "ayametesaṃ viseso.",
  "tika-s0201t:700_9": "Pubbe vuttanayenāti pubbe “uddhaccena hi ekārammaṇe cittaṃ vipphandati dhajayaṭṭhiyaṃ vātena paṭākā viyā”ti vuttanayena.",
  "tika-s0201t:700_10": "Sabbaṃ pubbasadisamevāti bhayabheravāvhāyanassa abhijjhāluvāre vuttasadisataṃ sandhāya vadati.",
  "tika-s0201t:701_0": "48.",
  "tika-s0201t:701_1": "Duppaññāti ettha du-",
  "tika-s0201t:701_2": "saddo “dussīlo”tiādīsu viya abhāvattho,",
  "tika-s0201t:701_3": "na “duggati,",
  "tika-s0201t:701_4": "duppaṭipanno”tiādīsu viya garahatthoti dassetuṃ “nippaññānametaṃ adhivacana”nti vatvā “paññā pana duṭṭhā nāma natthī”ti vuttaṃ.",
  "tika-s0201t:701_5": "Teti duppaññā.",
  "tika-s0201t:701_6": "Sabbatthāti catūsupi pāṭhavikappesu.",
  "tika-s0201t:701_7": "Elanti vā doso vuccati.",
  "tika-s0201t:701_8": "Tenāha “yā sā vācā nelā kaṇṇasukhā”ti.",
  "tika-s0201t:701_9": "Tathā hi sīlaṃ “nelaṅga”nti vuttaṃ.",
  "tika-s0201t:701_10": "Duppaññā ca kathentā sadosameva kathaṃ kathenti apaṇḍitabhāvato.",
  "tika-s0201t:701_11": "Tenevāha “dubbhāsitabhāsī”ti.",
  "tika-s0201t:701_12": "Tasmā elasabbhāvato elaṃ mukhaṃ etesanti elamūgāti vuttāti evampi vā ettha attho daṭṭhabbo.",
  "tika-s0201t:701_13": "Yāya paññāya vasena “paññāsampanno”ti vuttaṃ,",
  "tika-s0201t:701_14": "taṃ byatirekamukhena dassetuṃ “no ca kho”tiādi vuttaṃ.",
  "tika-s0201t:701_15": "Nanu ca bodhisattā bahulavipassanāpaññāya samannāgatā hontīti? Honti,",
  "tika-s0201t:701_16": "tadā pana bodhisattena na vipassanārambho kato,",
  "tika-s0201t:701_17": "no ca vipassanāpaññā adhippetāti vuttaṃ “no ca kho vipassanāpaññāyā”ti.",
  "tika-s0201t:702_0": "Keci panettha “saddhāvirahitā aparisuddhakāyakammantādayo viya bhayabheravāvhāyanassa visesakāraṇaṃ,",
  "tika-s0201t:702_1": "nāpi saddhālutā pallomatāyāti saddhāvāro anuddhaṭo”ti vadanti,",
  "tika-s0201t:702_2": "taṃ akāraṇaṃ.",
  "tika-s0201t:702_3": "Kammaphale hi saddahanto kammapaṭisaraṇataṃyeva nissāya bhayabheravaṃ tiṇāyapi amaññamāno pallomatamāpajjeyya.",
  "tika-s0201t:702_4": "Yasmā pana vīriyādayo saddhāya vinā nappavattantīti tesaṃ upanissayabhūtā sahajātā ca sā taggahaṇeneva gahitā hotīti visuṃ na uddhaṭā.",
  "tika-s0201t:702_5": "Tathā hi sā jhānassa pubbabhāgapaṭipadāyampi na uddhaṭā,",
  "tika-s0201t:702_6": "kiṃ vā etāya saddhāya,",
  "tika-s0201t:702_7": "addhā sā imasmiṃ ārammaṇapariggahaṭṭhāne na gahetabbāva,",
  "tika-s0201t:702_8": "tato dhammassāminā idha na uddhaṭā,",
  "tika-s0201t:702_9": "evaṃ aññesupi edisesu ṭhānesu nicchayo kātabbo.",
  "tika-s0201t:702_10": "Yathānulomadesanā hi suttantakathāti.",
  "tika-s0201t:703_0": "Vacīkammantavārādikathāvaṇṇanā niṭṭhitā.",
  "tika-s0201t:704_0": "Soḷasaṭṭhānārammaṇapariggaho niṭṭhito.",
  "tika-s0201t:705_0": "Bhayabheravasenāsanādivaṇṇanā",
  "tika-s0201t:706_0": "49.",
  "tika-s0201t:706_1": "Soḷasārammaṇānīti soḷasaṭṭhānāni ārammaṇāni.",
  "tika-s0201t:706_2": "Evarūpāsu rattīsūti cātuddasīādikā upari vakkhamānā rattiyo sandhāya vadati.",
  "tika-s0201t:706_3": "Evarūpe senāsaneti etthāpi eseva nayo.",
  "tika-s0201t:706_4": "Yāti aniyamato uddiṭṭhānaṃ puna “tā”ti vacanaṃ niddeso viya hotīti vuttaṃ “yā tāti ubhayametaṃ rattīnaṃyeva uddesaniddesavacana”nti.",
  "tika-s0201t:706_5": "Abhīti lakkhaṇatthe “aññe ca abhiññātā brāhmaṇamahāsālā”tiādīsu viya.",
  "tika-s0201t:706_6": "Kathaṃ panettha lakkhaṇatthatā veditabbā?",
  "tika-s0201t:706_7": "Lakkhīyati etenāti lakkhaṇanti āha “candapāripūriyā”tiādi.",
  "tika-s0201t:706_8": "Puṇṇamāsiyaṃ candapāripūriyā amāvāsiyaṃ candaparikkhayena. Ādi-",
  "tika-s0201t:706_9": "saddena candassa upaḍḍhamaṇḍalatārāhuggahatādīnaṃ saṅgaho daṭṭhabbo.",
  "tika-s0201t:706_10": "Upasaggamattameva abhi-",
  "tika-s0201t:706_11": "saddo lakkhitasaddeneva lakkhaṇatthassa viññāyamānattāti adhippāyo.",
  "tika-s0201t:707_0": "Paṭhamadivasato pabhutīti paṭhamapāṭipadadivasato paṭṭhāya.",
  "tika-s0201t:707_1": "Yasmā codako bhagavato kāle anabhilakkhitāpi aparabhāge abhilakkhitā jātā,",
  "tika-s0201t:707_2": "tasmā taṃ abhilakkhaṇīyataṃ upādāya “sabbadassinā bhagavatā pañcamī kasmā na gahitā”ti codeti,",
  "tika-s0201t:707_3": "itaro sabbakālikāsu cātuddasīādīsu gayhamānāsu asabbakālikāya kathaṃ gahaṇanti adhippāyena “asabbakālikattā”ti pariharati.",
  "tika-s0201t:708_0": "Tathāvidhāsūti “abhiññātā”tiādinā yathā vuttā,",
  "tika-s0201t:708_1": "tathāvidhāsu.",
  "tika-s0201t:708_2": "Devatādhiṭṭhitabhāvena ārāmādīnaṃ lokassa cetiyabhāvoti āha “pūjanīyaṭṭhenā”ti.",
  "tika-s0201t:708_3": "Manussā yebhuyyena gāmādīnaṃ dvāresu tathārūpe rukkhe cetiyaṭṭhāniye katvā voharantīti āha “gāmanigamādidvāresū”tiādi.",
  "tika-s0201t:708_4": "Dassanamattenapi savanamattenapi bhayuppādanena pākatikasatte bhiṃsentīti bhiṃsanakāni.",
  "tika-s0201t:708_5": "Tenāha “bhayajanakānī”tiādi.",
  "tika-s0201t:708_6": "Bhāyati etasmāti bhayaṃ,",
  "tika-s0201t:708_7": "ativiya sappaṭibhayaṃ bheravaṃ.",
  "tika-s0201t:709_0": "Āyācanaupahārakaraṇārahanti taṃtaṃbalikammapaṇidhikammakaraṇayoggaṃ.",
  "tika-s0201t:709_1": "Pupphadhūpa…pe…",
  "tika-s0201t:709_2": "dharaṇitalanti idaṃ yathāpaṭisūtena suppādinā upahārakaraṇadassanaṃ.",
  "tika-s0201t:709_3": "Koṭṭentoti paharanto,",
  "tika-s0201t:709_4": "siṅgappahārakhurappahārehi saddaṃ karontoti adhippāyo.",
  "tika-s0201t:709_5": "Sabbacatuppadānaṃ idha magoti nāmaṃ,",
  "tika-s0201t:709_6": "na “acchacammaṃ migacammaṃ eḷakacamma”ntiādīsu viya,",
  "tika-s0201t:709_7": "rohitotiādi migavisesānanti adhippāyo.",
  "tika-s0201t:709_8": "Cāletvāti aggamaddanena cāletvā.",
  "tika-s0201t:709_9": "Moraggahaṇañcettha upalakkhaṇanti dassento āha “idha sabbapakkhigahaṇaṃ adhippeta”nti.",
  "tika-s0201t:709_10": "Esa nayoti idaṃ yathā “moro vā”ti ettha vā-",
  "tika-s0201t:709_11": "saddo avuttavikappanattho,",
  "tika-s0201t:709_12": "evaṃ “migo vā”ti etthāpīti migasaddassa visesatthavuttitaṃ sandhāyāha.",
  "tika-s0201t:709_13": "Ito pabhūtīti “yaṃnūnāhaṃ yā tā rattiyo”tiādinā bhayabheravassa gavesanacintanato pabhuti,",
  "tika-s0201t:709_14": "na gavesanārambhato pabhuti.",
  "tika-s0201t:709_15": "“Appeva nāmāhaṃ bhayabheravaṃ passeyya”nti etthāpi hi ārammaṇameva bhayabheravaṃ.",
  "tika-s0201t:709_16": "Sukhārammaṇaṃ rūpaṃ sukhamiva “rūpaṃ sukhaṃ sukhānupatitaṃ sukhāvakkanta”ntiādīsu.",
  "tika-s0201t:709_17": "Kathaṃ bhayaggahaṇena ca rūpārammaṇaggahaṇanti āha “parittassa cā”tiādi.",
  "tika-s0201t:709_18": "“Āgacchatī”ti vacanato gavesanārambhato pabhuti “etaṃ bhaya”nti ārammaṇaṃ adhippetanti keci “taṃ na passeyya”nti cakkhunā dassanassa adhippetattā,",
  "tika-s0201t:709_19": "tasmā vuttanayeneva attho gahetabbo.",
  "tika-s0201t:709_20": "Bhayaṃ ākaṅkhamānoti upaparikkhanavasena ahaṃ bhayavatthuṃ ākaṅkhanto viharāmi,",
  "tika-s0201t:709_21": "taṃ kimatthiyaṃ,",
  "tika-s0201t:709_22": "ettakopi bhayasamannāhāro mayhaṃ ayuttoti adhippāyo.",
  "tika-s0201t:710_0": "Yaṃ pakāraṃ bhūto yathābhūto,",
  "tika-s0201t:710_1": "so panettha pakāro iriyāpathavasena yutto pāḷiyaṃ tathā āgatattāti āha “yena yena iriyāpathena bhūtassā”ti.",
  "tika-s0201t:710_2": "Bhavitassāti idaṃ “bhūtassā”ti iminā samānatthaṃ padanti daṭṭhabbaṃ.",
  "tika-s0201t:710_3": "“Samaṅgībhūtassā”ti padaṃ purimapadalopena bhūtassāti vuttanti dassento “samaṅgībhūtassa vā”ti āha.",
  "tika-s0201t:710_4": "Bhayabheravārammaṇeti bhayabheravābhimate ārammaṇe.",
  "tika-s0201t:710_5": "Neva mahāsatto tiṭṭhatītiādi “tathābhūto ca taṃ paṭivineyya”nti yathā cintitaṃ,",
  "tika-s0201t:710_6": "tathā paṭipannabhāvadassanaṃ.",
  "tika-s0201t:710_7": "Iriyāpathapaṭipāṭi nāma ṭhānagamananisajjānipajjāti vadanti,",
  "tika-s0201t:710_8": "uppaṭipāṭi pana paṭhamaṃ nipajjā,",
  "tika-s0201t:710_9": "puna nisajjā,",
  "tika-s0201t:710_10": "puna ṭhānaṃ,",
  "tika-s0201t:710_11": "pacchā gamananti evaṃ veditabbā.",
  "tika-s0201t:710_12": "Āsannapaṭipāṭiyāti gamanassa tāva ṭhānaṃ āsannaṃ,",
  "tika-s0201t:710_13": "ṭhānassa nisajjā gamanañca,",
  "tika-s0201t:710_14": "nisajjāya nipajjā ṭhānañca,",
  "tika-s0201t:710_15": "nipajjāya nisajjā āsannā.",
  "tika-s0201t:710_16": "Idha pana gamanassa ṭhānaṃ,",
  "tika-s0201t:710_17": "ṭhānassa ca gamanaṃ,",
  "tika-s0201t:710_18": "nisajjāya ca nipajjā,",
  "tika-s0201t:710_19": "nipajjāya ca nisajjā āsannabhāvena gahitā,",
  "tika-s0201t:710_20": "itare paramparāvasenāti veditabbā.",
  "tika-s0201t:710_21": "Bhikkhussa pana iriyāpathā sampattapaṭipāṭiyā viya aparāparuppattivasena vuccanti.",
  "tika-s0201t:711_0": "Bhayabheravasenāsanādivaṇṇanā niṭṭhitā.",
  "tika-s0201t:712_0": "Asammohavihāravaṇṇanā",
  "tika-s0201t:713_0": "50.",
  "tika-s0201t:713_1": "Ayañca me sabbaso bhayabheravābhāvo visesato asammohadhammattāti dassetuṃ “santi kho panā”tiādinā upari desanā vaḍḍhitāti ayaṃ vā ettha anusandhi.",
  "tika-s0201t:713_2": "Jhāyīnaṃ sammohaṭṭhānesūti iminā ajjhāyīnaṃ sammohaṭṭhānesu vattabbameva natthīti dasseti.",
  "tika-s0201t:713_3": "Atthīti idaṃ nipātapadaṃ puthuvacanampi hoti “atthi imasmiṃ kāye kesā”tiādīsu viyāti “santī”ti padassa atthadassanavasena vuttaṃ.",
  "tika-s0201t:713_4": "Kiṃ khaṇattayasamaṅgitāya te atthi,",
  "tika-s0201t:713_5": "noti āha “saṃvijjanti upalabbhantī”ti,",
  "tika-s0201t:713_6": "mahati lokasannivāse edisāpi saṃvijjanti ñāṇena gahetabbatāya upalabbhantīti.",
  "tika-s0201t:713_7": "Odātakasiṇalābhīti appamāṇaodātakasiṇalābhī.",
  "tika-s0201t:713_8": "Evaṃ hissa samantato āloko viya upaṭṭhāti.",
  "tika-s0201t:713_9": "Parikammanti samāpattipubbabhāgamāha.",
  "tika-s0201t:713_10": "Ettakaṃ sūriye gate vuṭṭhahāmīti,",
  "tika-s0201t:713_11": "no ca kho addhānaparicchede kusalo hoti,",
  "tika-s0201t:713_12": "kevalaṃ “divā eva vuṭṭhahāmī”ti manasikāraṃ uppādesi.",
  "tika-s0201t:713_13": "Visadaṃ hoti sabbaṃ ārammaṇajātaṃ,",
  "tika-s0201t:713_14": "dibbacakkhunā passantassa viya vibhūtaṃ.",
  "tika-s0201t:713_15": "Avisadanti ettha vuttavipariyāyena attho veditabbo.",
  "tika-s0201t:713_16": "Evaṃsaññinoti rattiṃ “divā”ti,",
  "tika-s0201t:713_17": "divā ca “rattī”ti evaṃsaññino.",
  "tika-s0201t:714_0": "Antosenāsane rattiṃ nisinno hotīti ratti-",
  "tika-s0201t:714_1": "saddo ajjhāharitabbo.",
  "tika-s0201t:714_2": "Parittāsanādīhi,",
  "tika-s0201t:714_3": "aññehi vā kāraṇehi.",
  "tika-s0201t:714_4": "Gambhīrāya bhūmigabbhasadisāya ghanavanapaṭicchannāya bahalatarajālavanapaṭalapaṭicchannāya.",
  "tika-s0201t:714_5": "Antarahitasūriyāloke kāleti eteneva divāti avuttasiddho.",
  "tika-s0201t:714_6": "Sammohavihāro nāma bahuvidhoti āha “sammohavihārānaṃ aññatara”nti.",
  "tika-s0201t:715_0": "Pākaṭo bodhisattassa rattindivaparicchedo antamaso lavatuṭikhaṇassapi upādāya suvavatthitattā,",
  "tika-s0201t:715_1": "tathā rattidivasakoṭṭhāsaparicchedo attanā kātabbakiccavasena kālañāṇavasena ca.",
  "tika-s0201t:716_0": "Kālathambhe laddhabbachāyāvasena dvaṅgulakāle.",
  "tika-s0201t:716_1": "Yāmaghaṇṭikaṃ paharati saṅghassa taṃtaṃvattakaraṇatthaṃ.",
  "tika-s0201t:716_2": "Muggaranti ghaṇṭikappaharaṇamuggaraṃ.",
  "tika-s0201t:716_3": "Yāmayantaṃ patati aññehi bhikkhūhi yojitanti adhippāyo.",
  "tika-s0201t:716_4": "Yāva aññe bhikkhū bhojanasālaṃ upagacchanti,",
  "tika-s0201t:716_5": "tāva divāvihāraṭṭhānaṃ gantvā samaṇadhammaṃ karoti.",
  "tika-s0201t:717_0": "Yaṃ kho tanti ettha yanti aniyamuddeso,",
  "tika-s0201t:717_1": "khoti avadhāraṇe,",
  "tika-s0201t:717_2": "yameva puggalanti attho.",
  "tika-s0201t:717_3": "Tanti vuccamānākāravacanaṃ.",
  "tika-s0201t:717_4": "Mamevāti maṃ eva.",
  "tika-s0201t:717_5": "Asammohasabhāvoti sabhāvabhūtaasammoho.",
  "tika-s0201t:717_6": "“Uppanno”ti vuttattā “manussaloke”ti vuttaṃ.",
  "tika-s0201t:717_7": "Paññāsampattiyāti yāthāvato hitassa jānanasamatthena attano paññāguṇena,",
  "tika-s0201t:717_8": "na kevalaṃ ajjhāsayeneva hitesitā,",
  "tika-s0201t:717_9": "atha kho payogenāti dassento “hitūpadesako”ti āha.",
  "tika-s0201t:717_10": "Ajjhāsayena pana hitesitā “lokānukampāyā”ti iminā dassitā.",
  "tika-s0201t:717_11": "Upakaraṇehi vinā na kadāci bhogasukhaṃ upakaraṇadānañca cāgasampattihetukanti āha “cāgasampattiyā…pe…",
  "tika-s0201t:717_12": "dāyako”ti.",
  "tika-s0201t:717_13": "Mettāsampattiyā hitūpasaṃhārena rakkhitā.",
  "tika-s0201t:717_14": "Karuṇāsampattiyā dukkhāpanayanena gopāyitā.",
  "tika-s0201t:717_15": "Nanu ca pubbepi vuttaṃ “hitāya sukhāyā”ti,",
  "tika-s0201t:717_16": "atha kasmā puna taṃ gahitanti codanaṃ sandhāyāha “idha devamanussaggahaṇenā”tiādi.",
  "tika-s0201t:717_17": "Tena pubbe avisesato hitādīni dassitāni,",
  "tika-s0201t:717_18": "idāni visesato saha payojanena tāni dassitānīti dīpeti.",
  "tika-s0201t:717_19": "Nibbānato paro paramo attho nāma natthīti āha “paramatthattāyā”ti.",
  "tika-s0201t:717_20": "Hinoti nibbānaṃ gacchatīti hitaṃ, maggo.",
  "tika-s0201t:717_21": "Ukkaṃsato sukhatthaṃ ariyaphalanti āha “tato uttari sukhābhāvato”ti.",
  "tika-s0201t:718_0": "Asammohavihāravaṇṇanā niṭṭhitā.",
  "tika-s0201t:719_0": "Pubbabhāgapaṭipadādivaṇṇanā",
  "tika-s0201t:720_0": "51.",
  "tika-s0201t:720_1": "Asammohavihāranti asammohavuttiṃ,",
  "tika-s0201t:720_2": "asammohasambodhinti vā attho.",
  "tika-s0201t:720_3": "Tanti samathavipassanābhāvanāsaṅkhātaṃ paṭipadaṃ.",
  "tika-s0201t:720_4": "Pubbabhāgato pabhutīti bhāvanāya pubbabhāgavīriyārambhādito paṭṭhāya.",
  "tika-s0201t:720_5": "Kecīti uttaravihāravāsino.",
  "tika-s0201t:721_0": "Bodhimaṇḍeti bodhisaṅkhātassa ñāṇassa maṇḍabhāvappatte ṭhāne.",
  "tika-s0201t:721_1": "Caturaṅganti “kāmaṃ taco ca nhāru ca,",
  "tika-s0201t:721_2": "aṭṭhi ca avasissatū”tiādinā vuttacaturaṅgasamannāgataṃ.",
  "tika-s0201t:721_3": "Paggahitanti ārambhaṃ sithilaṃ akatvā daḷhaparakkamasaṅkhātussahanabhāvena gahitaṃ.",
  "tika-s0201t:721_4": "Tenāha “asithilappavattitanti vuttaṃ hotī”ti.",
  "tika-s0201t:721_5": "Asallīnanti asaṅkucitaṃ kosajjavasena saṅkocaṃ anāpannaṃ.",
  "tika-s0201t:722_0": "Upaṭṭhitāti ogāhanasaṅkhātena apilāpanabhāvena ārammaṇaṃ upagantvā ṭhitā.",
  "tika-s0201t:722_1": "Tenāha “ārammaṇābhimukhībhāvenā”ti.",
  "tika-s0201t:722_2": "Sammosassa viddhaṃsanavasena pavattiyā na sammuṭṭhāti asammuṭṭhā.",
  "tika-s0201t:722_3": "Kiñcāpi cittamiva cittapassaddhivasena kāyapassaddhivaseneva kāyo passaddho hoti,",
  "tika-s0201t:722_4": "tathāpi yasmā kāyapassaddhi uppajjamānā cittapassaddhiyā saheva uppajjati, na vinā,",
  "tika-s0201t:722_5": "tasmā vuttaṃ “kāyacittapassaddhisambhavenā”ti.",
  "tika-s0201t:722_6": "Rūpakāyopi passaddhoyeva hoti kāyapassaddhiyā ubhayesampi kāyānaṃ passambhanāvahattā.",
  "tika-s0201t:722_7": "So ca kho kāyo.",
  "tika-s0201t:722_8": "Vigatadarathoti vigatakilesadaratho.",
  "tika-s0201t:722_9": "Nāmakāye hi vigatadarathe rūpakāyopi vūpasantadarathapariḷāho hoti.",
  "tika-s0201t:722_10": "Sammā āhitanti nānārammaṇesu vidhāvanasaṅkhātavikkhepaṃ vicchinditvā ekasmiṃyeva ārammaṇe avikkhittabhāvāpādānena sammadeva āhitaṃ.",
  "tika-s0201t:722_11": "Tenāha “suṭṭhu ṭhapita”ntiādi.",
  "tika-s0201t:722_12": "Cittassa anekaggabhāvo vikkhepavasena cañcalatā,",
  "tika-s0201t:722_13": "sā sati ekaggatāya na hotīti āha “ekaggaṃ acalaṃ nipphandana”nti.",
  "tika-s0201t:722_14": "Ettāvatāti “āraddhaṃ kho panā”tiādinā vīriyasatipassaddhisamādhīnaṃ kiccasiddhidassanena.",
  "tika-s0201t:722_15": "Nanu ca saddhāpaññānampi kiccasiddhi jhānassa pubbapaṭipadāya icchitabbāti?",
  "tika-s0201t:722_16": "Saccaṃ icchitabbā,",
  "tika-s0201t:722_17": "sā pana nānantariyabhāvena avuttasiddhāti na gahitā.",
  "tika-s0201t:722_18": "Asati hi saddhāya vīriyārambhādīnaṃ asambhavoyeva,",
  "tika-s0201t:722_19": "paññāpariggahe ca nesaṃ asati paññāyārambhādibhāvo na siyā.",
  "tika-s0201t:722_20": "Tathā asallīnāsammosatādayo vīriyādīnanti asallīnatādiggahaṇenevettha paññākiccasiddhi gahitāti daṭṭhabbaṃ.",
  "tika-s0201t:722_21": "Jhānabhāvanāyaṃ vā samādhikiccaṃ adhikaṃ icchitabbanti dassetuṃ samādhipariyosānāva jhānassa pubbapaṭipadā kathitāti daṭṭhabbaṃ.",
  "tika-s0201t:723_0": "Vuttaṃ,",
  "tika-s0201t:723_1": "tasmā idha na vattabbaṃ.",
  "tika-s0201t:723_2": "Visuddhimaggo hi imissā saṃvaṇṇanāya ekadesabhūtoti vuttovāyamatthoti.",
  "tika-s0201t:723_3": "Viharatīti āgataṃ paruddesikattā vihārassa.",
  "tika-s0201t:723_4": "Idha vihāsinti āgataṃ atthuddesikattā.",
  "tika-s0201t:723_5": "Idaṃ kira sabbabuddhānaṃ avijahitanti āha “ānāpānassatikammaṭṭhāna”nti.",
  "tika-s0201t:723_6": "Rūpavirāgabhāvanāvasena pavatto catubbidhopi arūpajjhānaviseso catutthajjhānasaṅgaho evāti āha “cattāri jhānānī”ti.",
  "tika-s0201t:723_7": "Yuttaṃ tāva cittekaggatā bhavokkamanatthatā viya vipassanāpādakatāpi catunnaṃ jhānānaṃ sādhāraṇāti tesaṃ vasena “cattāri jhānānī”ti vacanaṃ,",
  "tika-s0201t:723_8": "abhiññāpādakatā pana nirodhapādakatā ca catutthasseva jhānassa āveṇikā,",
  "tika-s0201t:723_9": "sā kathaṃ catunnaṃ jhānānaṃ sādhāraṇā vuttāti?",
  "tika-s0201t:723_10": "Paramparādhiṭṭhānabhāvato.",
  "tika-s0201t:723_11": "Padaṭṭhānapadaṭṭhānampi hi padaṭṭhānanteva vuccati,",
  "tika-s0201t:723_12": "kāraṇakāraṇampi kāraṇanti yathā “tiṇehi sattaṃ siddha”nti,",
  "tika-s0201t:723_13": "evañca katvā payojananiddese aṭṭhasamāpattiggahaṇaṃ samatthitaṃ hoti.",
  "tika-s0201t:723_14": "Cittekaggatatthānīti cittasamādhānatthāni,",
  "tika-s0201t:723_15": "diṭṭhadhammasukhavihāratthānīti attho.",
  "tika-s0201t:723_16": "Cittekaggatāsīsena hi diṭṭhadhammasukhavihāro vutto,",
  "tika-s0201t:723_17": "sukkhavipassakakhīṇāsavavasena cetaṃ vuttaṃ.",
  "tika-s0201t:723_18": "Tenāha “ekaggacittā sukhaṃ divasaṃ viharissāmā”ti.",
  "tika-s0201t:723_19": "Bhavokkamanatthānīti bhavesu nibbattiatthāni.",
  "tika-s0201t:724_0": "Yasmā bodhisattena bodhimaṇḍūpasaṅkamanato pubbepi carimabhave catutthajjhānaṃ nibbattitapubbaṃ,",
  "tika-s0201t:724_1": "tadā pana taṃ nibbattitamattameva ahosi,",
  "tika-s0201t:724_2": "na vipassanādipādakaṃ,",
  "tika-s0201t:724_3": "tasmā “bodhirukkhamūle nibbattita”nti tato visesetvā vuttaṃ.",
  "tika-s0201t:724_4": "Vipassanāpādakanti vipassanārambhe vipassanāya pādakaṃ.",
  "tika-s0201t:724_5": "Abhiññāpādakanti etthāpi eseva nayo.",
  "tika-s0201t:724_6": "Buddhānañhi paṭhamārambhe eva pādakajjhānena payojanaṃ ahosi,",
  "tika-s0201t:724_7": "na tato paraṃ uparimaggādhigamaphalasamāpattiabhiññāvaḷañjanādiatthaṃ.",
  "tika-s0201t:724_8": "Abhisambodhisamadhigamato paṭṭhāya hi sabbaṃ ñāṇasamādhikiccaṃ ākaṅkhamattapaṭibaddhamevāti.",
  "tika-s0201t:724_9": "Sabbakiccasādhakanti anupubbavihārādisabbakiccasādhakaṃ.",
  "tika-s0201t:724_10": "Sabbalokiyalokuttaraguṇadāyakanti ettha vipassanābhiññāpādakattā eva catutthassa jhānassa bhagavato sabbalokiyalokuttaraguṇadāyakatā veditabbā.",
  "tika-s0201t:724_11": "Sabbaññutaññāṇapadaṭṭhānañhi maggañāṇaṃ,",
  "tika-s0201t:724_12": "maggañāṇapadaṭṭhānañca sabbaññutaññāṇaṃ abhisambodhi,",
  "tika-s0201t:724_13": "tadadhigamasamakālameva bhagavato sabbe buddhaguṇā hatthagatā ahesuṃ,",
  "tika-s0201t:724_14": "catutthajjhānasannissayo ca maggādhigamoti.",
  "tika-s0201t:725_0": "Pubbabhāgapaṭipadādivaṇṇanā niṭṭhitā.",
  "tika-s0201t:726_0": "Pubbenivāsakathāvaṇṇanā",
  "tika-s0201t:727_0": "52.",
  "tika-s0201t:727_1": "Dvinnaṃ vijjānanti pubbenivāsañāṇadibbacakkhuñāṇasaṅkhātānaṃ dvinnaṃ vijjānaṃ.",
  "tika-s0201t:727_2": "Anupadavaṇṇanāti tāsaṃ vijjānaṃ niddesapāḷiyā anupadavaṇṇanā.",
  "tika-s0201t:727_3": "Bhāvanānayoti uppādanavidhi.",
  "tika-s0201t:727_4": "“So”ti paccattavacanassa ahaṃ-",
  "tika-s0201t:727_5": "saddena sambandhane kāraṇaṃ dassetuṃ “abhininnāmesi”ntiādi vuttaṃ.",
  "tika-s0201t:727_6": "Pāḷiyaṃ vā “abhininnāmesi”nti uttamapurisassa yogoti ahaṃ-",
  "tika-s0201t:727_7": "saddena ānetvā vuccamāne tadattho pākaṭo hotīti “so aha”nti vuttaṃ.",
  "tika-s0201t:727_8": "Abhinīharinti cittaṃ jhānārammaṇato apanetvā pubbenivāsābhimukhaṃ pesesiṃ,",
  "tika-s0201t:727_9": "pubbenivāsaninnaṃ pubbenivāsapoṇaṃ pubbenivāsapabbhāraṃ akāsinti attho.",
  "tika-s0201t:728_0": "Pubbeatītajātīsu nivutthakkhandhā pubbenivāso.",
  "tika-s0201t:728_1": "Nivutthāti ca ajjhāvutthā anubhūtā attano santāne uppajjitvā niruddhā,",
  "tika-s0201t:728_2": "gocaranivāsena nivutthadhammā vā attano viññāṇenaviññātā,",
  "tika-s0201t:728_3": "paraviññāṇaviññātāpi vā chinnavaṭumakānussaraṇādīsu,",
  "tika-s0201t:728_4": "taṃ pubbenivāsaṃ yāya satiyā anussarati,",
  "tika-s0201t:728_5": "tāya sampayuttaṃ ñāṇaṃ pubbenivāsānussatiññāṇaṃ.",
  "tika-s0201t:728_6": "Paṭinivattantassāti pubbenivāsaṃ anussaraṇavasena yāvadicchakaṃ gantvā paccāgacchantassa.",
  "tika-s0201t:728_7": "Tasmāti vuttassevatthassa kāraṇabhāvena paccāmasanaṃ,",
  "tika-s0201t:728_8": "paṭinivattantassa paccavekkhaṇabhāvatoti vuttaṃ hoti.",
  "tika-s0201t:728_9": "Idhūpapattiyāti idha carimabhave upapattiyā.",
  "tika-s0201t:728_10": "Anantaranti atītānantaramāha.",
  "tika-s0201t:728_11": "Amutrāti amukasmiṃ bhaveti attho.",
  "tika-s0201t:728_12": "Udapādinti uppajjiṃ.",
  "tika-s0201t:728_13": "Tāhi devatāhīti tusitādevatāhi.",
  "tika-s0201t:728_14": "Ekagottoti tusitagottena ekagotto.",
  "tika-s0201t:728_15": "Mahābodhisattānaṃ santānassa pariyosānāvatthāya devalokūpapattijanakaṃ nāma akusalena kammunā anupaddutameva",
  "tika-s0201t:728_16": "hotīti adhippāyena “dukkhaṃ pana saṅkhāradukkhamevā”ti vuttaṃ.",
  "tika-s0201t:728_17": "Mahāpuññānampi pana devaputtānaṃ pubbanimittuppattikālādīsu aniṭṭhārammaṇasamāyogo hotiyevāti “kadāci",
  "tika-s0201t:728_18": "dukkhadukkhassapi sambhavo natthī”ti na sakkā vattuṃ.",
  "tika-s0201t:728_19": "Sattapaññāsa…pe…",
  "tika-s0201t:728_20": "pariyantoti idaṃ manussānaṃ vassagaṇanāvasena vuttaṃ.",
  "tika-s0201t:728_21": "Tattha devānaṃ vassagaṇanāya pana catusahassameva.",
  "tika-s0201t:729_0": "Atītabhave khandhā tappaṭibaddhanāmagottāni ca sabbaṃ pubbenivāsanteva saṅgahitanti āha “kiṃ viditaṃ karoti?",
  "tika-s0201t:729_1": "Pubbenivāsa”nti.",
  "tika-s0201t:729_2": "Moho paṭicchādakaṭṭhena “tamo”ti vuccati “tamo viyā”ti katvā.",
  "tika-s0201t:729_3": "Obhāsakaraṇaṭṭhenāti kātabbato karaṇaṃ,",
  "tika-s0201t:729_4": "obhāsova karaṇaṃ,",
  "tika-s0201t:729_5": "attano paccayena obhāsabhāvena nibbattetabbaṭṭhenāti attho.",
  "tika-s0201t:729_6": "Sesaṃ pasaṃsāvacananti paṭipakkhavidhamanapavattivisesānaṃ bodhanato vuttaṃ.",
  "tika-s0201t:729_7": "Avijjā vihatāti etena vijjanaṭṭhena vijjāti ayampi attho dīpitoti daṭṭhabbaṃ.",
  "tika-s0201t:729_8": "Yasmā vijjā uppannāti etena vijjāpaṭipakkhā avijjā,",
  "tika-s0201t:729_9": "paṭipakkhatā cassā pahātabbabhāvena vijjāya ca pahāyakabhāvenāti dasseti.",
  "tika-s0201t:729_10": "Esa nayo itarasmimpi padadvayeti iminā tamo vihato vinaṭṭho. Kasmā?",
  "tika-s0201t:729_11": "Yasmā āloko uppannoti imamatthaṃ atidisati.",
  "tika-s0201t:729_12": "Pesitattassāti yathādhippetatthasiddhiṃ pati vissaṭṭhacittassa.",
  "tika-s0201t:729_13": "Yathā appamattassāti aññassapi kassaci mādisassāti adhippāyo.",
  "tika-s0201t:730_0": "Pubbenivāsakathāvaṇṇanā niṭṭhitā.",
  "tika-s0201t:731_0": "Dibbacakkhuñāṇakathāvaṇṇanā",
  "tika-s0201t:732_0": "53.",
  "tika-s0201t:732_1": "Idhāti bhayabheravasutte vuttaṃ.",
  "tika-s0201t:732_2": "Idha ayaṃ visesoti yojanā.",
  "tika-s0201t:732_3": "Vuttasadisameva “meti mayā”tiādinā.",
  "tika-s0201t:732_4": "Parikammakiccanti “abhiññāpādakacatutthajjhānato vuṭṭhāya sabbapacchimā nisajjā āvajjitabbā”tiādinā,",
  "tika-s0201t:732_5": "kasiṇārammaṇaṃ abhiññāpādakajjhānaṃ sabbākārena abhinīhārakkhamaṃ katvā”tiādinā ca vuttena parikammena kiccaṃ payojanaṃ natthi.",
  "tika-s0201t:732_6": "Na tena idha atthoti tena bhāvanānayena idha pāḷiyā atthavaṇṇanāyaṃ attho natthi tathābhāvanāya idha anadhippetattāti adhippāyo.",
  "tika-s0201t:733_0": "Dibbacakkhuñāṇakathāvaṇṇanā niṭṭhitā.",
  "tika-s0201t:734_0": "Āsavakkhayañāṇakathāvaṇṇanā",
  "tika-s0201t:735_0": "54.",
  "tika-s0201t:735_1": "Vipassanāpādakanti vipassanāya padaṭṭhānabhūtaṃ.",
  "tika-s0201t:735_2": "Vipassanā ca tividhā vipassanakapuggalabhedena.",
  "tika-s0201t:735_3": "Mahābodhisattānañhi paccekabodhisattānañca vipassanā cintāmayañāṇasaṃvaddhitattā sayambhuñāṇabhūtā,",
  "tika-s0201t:735_4": "itaresaṃ sutamayañāṇasaṃvaddhitattā paropadesasambhūtā,",
  "tika-s0201t:735_5": "sā “ṭhapetvā nevasaññānāsaññāyatanaṃ avasesarūpārūpajjhānānaṃ aññatarato vuṭṭhāyā”tiādinā anekadhā arūpamukhavasena",
  "tika-s0201t:735_6": "catudhātuvavatthāne vuttānaṃ tesaṃ tesaṃ dhātupariggahamukhānaṃ aññataramukhavasena anekadhāva visuddhimagge",
  "tika-s0201t:735_7": "nānānayato vibhāvitā.",
  "tika-s0201t:735_8": "Mahābodhisattānaṃ pana catuvīsatikoṭisatasahassamukhena pabhedagamanato nānānayaṃ sabbaññutaññāṇasannissayassa",
  "tika-s0201t:735_9": "ariyamaggañāṇassa adhiṭṭhānabhūtaṃ pubbabhāgañāṇagabbhaṃ gaṇhāpentaṃ paripākaṃ gacchantaṃ paramagambhīrasaṇhasukhumataraṃ",
  "tika-s0201t:735_10": "anaññasādhāraṇaṃ vipassanāñāṇaṃ hoti,",
  "tika-s0201t:735_11": "yaṃ aṭṭhakathāsu mahāvajirañāṇanti vuccati.",
  "tika-s0201t:735_12": "Yassa ca pavattivibhāgena catuvīsatikoṭisatasahassappabhedassa pādakabhāvena samāpajjiyamānā catuvīsatikoṭisatasahassasaṅkhā",
  "tika-s0201t:735_13": "devasikaṃ satthu vaḷañjanakasamāpattiyo vuccanti,",
  "tika-s0201t:735_14": "svāyaṃ buddhānaṃ vipassanācāro paramatthamañjūsāya visuddhimaggasaṃvaṇṇanāya uddesato dassito,",
  "tika-s0201t:735_15": "atthikehi tato gahetabboti.",
  "tika-s0201t:736_0": "Āsavānaṃ khepanato samucchindanato āsavakkhayo,",
  "tika-s0201t:736_1": "ariyamaggo,",
  "tika-s0201t:736_2": "ukkaṭṭhaniddesavasena arahattamaggaggahaṇaṃ.",
  "tika-s0201t:736_3": "Āsavānaṃ khaye ñāṇaṃ āsavakkhayañāṇanti dassento “tatra cetaṃ ñāṇa”nti vatvā khayeti ca ādhāre bhummaṃ,",
  "tika-s0201t:736_4": "na visayeti dassento “tappariyā pannattā”ti āha.",
  "tika-s0201t:736_5": "Idaṃ dukkhanti dukkhassa ariyasaccassa tadā paccakkhato gahitabhāvadassanaṃ.",
  "tika-s0201t:736_6": "Ettakaṃ dukkhanti dukkhassa ariyasaccassa tadā paccakkhato gahitabhāvadassanaṃ.",
  "tika-s0201t:736_7": "Ettakaṃ dukkhanti tassa paricchijja gahitabhāvadassanaṃ.",
  "tika-s0201t:736_8": "Na ito bhiyyoti anavasesetvā gahitabhāvadassanaṃ.",
  "tika-s0201t:736_9": "Tenāha “sabbampi dukkhasacca”ntiādi.",
  "tika-s0201t:736_10": "Sarasalakkhaṇapaṭivedhenāti sabhāvasaṅkhātassa lakkhaṇassa asammohato paṭivijjhanena.",
  "tika-s0201t:736_11": "Asammohapaṭivedhoti ca yathā tasmiṃ ñāṇe pavatte pacchā dukkhassa sarūpādiparicchede sammoho na hoti,",
  "tika-s0201t:736_12": "tathā pavatti.",
  "tika-s0201t:736_13": "Tenāha “yathābhūtaṃ abbhaññāsi”nti.",
  "tika-s0201t:736_14": "Yaṃ ṭhānaṃ patvāti yaṃ nibbānaṃ maggassa ārammaṇapaccayaṭṭhena kāraṇabhūtaṃ āgamma.",
  "tika-s0201t:736_15": "Tadubhayavato hi puggalassa patti tadubhayassa pattīti vuttaṃ.",
  "tika-s0201t:736_16": "Patvāti vā pāpuṇanahetu.",
  "tika-s0201t:736_17": "Appavattinti appavattinimittaṃ.",
  "tika-s0201t:736_18": "Te vā nappavattanti etthāti appavatti, nibbānaṃ.",
  "tika-s0201t:736_19": "Tassāti dukkhanirodhassa.",
  "tika-s0201t:736_20": "Sampāpakanti sacchikiriyāvasena sammadeva pāpakaṃ.",
  "tika-s0201t:737_0": "Kilesavasenāti āsavasaṅkhātakilesavasena.",
  "tika-s0201t:737_1": "Yasmā āsavānaṃ dukkhasaccapariyāyo tappariyāpannattā,",
  "tika-s0201t:737_2": "sesasaccānañca taṃsamudayādipariyāyo atthi,",
  "tika-s0201t:737_3": "tasmā vuttaṃ.",
  "tika-s0201t:737_4": "“Pariyāyato”ti.",
  "tika-s0201t:737_5": "Dassento saccānīti yojanā.",
  "tika-s0201t:737_6": "Āsavānaṃyeva cettha gahaṇaṃ “āsavānaṃ khayañāṇāyā”ti āraddhattā.",
  "tika-s0201t:737_7": "Tathā hi āsavavimutti sīseneva sabbasaṃkilesavimutti vuttā.",
  "tika-s0201t:737_8": "“Idaṃ dukkhanti yathābhūtaṃ abbhaññāsi”ntiādinā missakamaggo idha kathitoti “saha vipassanāya koṭippattaṃ maggaṃ kathetī”ti vuttaṃ.",
  "tika-s0201t:737_9": "Ettha ca saccapaṭivedhassa tadā atītakālikattā “yathābhūtaṃ abbhaññāsi”nti vatvāpi abhisamayakāle tassa",
  "tika-s0201t:737_10": "paccuppannataṃ upādāya “evaṃ jānato evaṃ passato”ti vattamānakālena niddeso kato.",
  "tika-s0201t:737_11": "So ca kāmaṃ maggakkhaṇato paraṃ yāvajjatanā atītakāliko eva,",
  "tika-s0201t:737_12": "sabbapaṭhamaṃ panassa atītakālikattaṃ phalakkhaṇena veditabbanti āha “vimuccitthāti iminā phalakkhaṇaṃ dassetī”ti.",
  "tika-s0201t:737_13": "Jānato passatoti vā hetuniddesoyaṃ.",
  "tika-s0201t:737_14": "Jānanahetu dassanahetu kāmāsavā cittaṃ vimuccitthāti yojanā.",
  "tika-s0201t:737_15": "Bhavāsavaggahaṇeneva cettha bhavarāgassa viya bhavadiṭṭhiyāpi samavarodhoti diṭṭhāsavassapi saṅgaho daṭṭhabbo.",
  "tika-s0201t:738_0": "Khīṇājātītiādīhi padehi.",
  "tika-s0201t:738_1": "Tassāti paccavekkhaṇañāṇassa.",
  "tika-s0201t:738_2": "Bhūmīnti pavattiṭṭhānaṃ.",
  "tika-s0201t:738_3": "Na tāvassa atītā jāti khīṇā maggabhāvanāyāti adhippāyo.",
  "tika-s0201t:738_4": "Tattha kāraṇamāha “pubbeva khīṇattā”ti.",
  "tika-s0201t:738_5": "Na anāgatā assajāti khīṇāti yojanā.",
  "tika-s0201t:738_6": "Na anāgatāti ca anāgatattasāmaññaṃ gahetvā lesena codeti.",
  "tika-s0201t:738_7": "Tenāha “anāgate vāyāmābhāvato”ti,",
  "tika-s0201t:738_8": "anāgataviseso panettha adhippeto,",
  "tika-s0201t:738_9": "tassa ca khepane vāyāmopi labbhateva.",
  "tika-s0201t:738_10": "Tenāha “yā pana maggassā”tiādi.",
  "tika-s0201t:738_11": "Ekacatupañcavokārabhavesūti bhavattayaggahaṇaṃ vuttanayena anavasesato jātiyā khīṇabhāvadassanatthaṃ.",
  "tika-s0201t:738_12": "Tanti yathāvuttaṃ jātiṃ.",
  "tika-s0201t:738_13": "Soti bhagavā.",
  "tika-s0201t:739_0": "Brahmacariyavāso nāma idha maggabrahmacariyassa nibbattanamevāti āha “niṭṭhita”nti.",
  "tika-s0201t:739_1": "Sammādiṭṭhiyā catūsu saccesu pariññādikiccasādhanavasena pavattamānāya sammā saṅkappādīnampi dukkhasacce pariññābhisamayānuguṇā pavatti,",
  "tika-s0201t:739_2": "itarasaccesu ca nesaṃ pahānābhisamayādivasena pavatti pākaṭā eva.",
  "tika-s0201t:739_3": "Tena vuttaṃ “catūhi maggehi pariññāpahānasacchikiriyābhāvanāvasenā”ti.",
  "tika-s0201t:739_4": "Itthattāyāti ime pakārā itthaṃ,",
  "tika-s0201t:739_5": "tabbhāvo itthattaṃ,",
  "tika-s0201t:739_6": "tadatthanti vuttaṃ hoti.",
  "tika-s0201t:739_7": "Te pana pakārā ariyamaggabyāpārabhūtā pariññādayo idhādhippetāti āha “evaṃsoḷasakiccabhāvāyā”ti.",
  "tika-s0201t:739_8": "Te hi maggaṃ paccavekkhato maggānubhāvena pākaṭā hutvā upaṭṭhahanti,",
  "tika-s0201t:739_9": "pariññādīsu ca pahānameva padhānaṃ tadatthattā itaresanti āha “kilesakkhayāyavā”ti.",
  "tika-s0201t:739_10": "Pahīnakilesapaccavekkhaṇavasena vā etaṃ vuttaṃ.",
  "tika-s0201t:739_11": "Itthattāyāti nissakke sampadānavacananti āha “itthabhāvato”ti.",
  "tika-s0201t:739_12": "Aparaṃ anāgataṃ.",
  "tika-s0201t:739_13": "Ime pana carimattabhāvasaṅkhātā pañcakkhandhā.",
  "tika-s0201t:739_14": "Pariññātā tiṭṭhantīti etena tesaṃ appatiṭṭhataṃ dasseti.",
  "tika-s0201t:739_15": "Apariññāmūlakā hi patiṭṭhā.",
  "tika-s0201t:739_16": "Yathāha “kabaḷīkāre ce,",
  "tika-s0201t:739_17": "bhikkhave,",
  "tika-s0201t:739_18": "āhāre atthi rāgo atthi nandī atthi taṇhā,",
  "tika-s0201t:739_19": "patiṭṭhitaṃ tattha viññāṇaṃ virūḷha”ntiādi.",
  "tika-s0201t:739_20": "Tenevāha “chinnamūlakā rukkhā viyā”tiādi.",
  "tika-s0201t:740_0": "Paccavekkhaṇañāṇapariggahitaṃ,",
  "tika-s0201t:740_1": "na paṭhamadutiyañāṇadvayādhigamaṃ viya kevalanti adhippāyo.",
  "tika-s0201t:740_2": "Dassento nigamanavasenāti adhippāyo.",
  "tika-s0201t:740_3": "Sarūpato hi taṃ pubbe dassitamevāti.",
  "tika-s0201t:740_4": "Pubbenivāsañāṇena atītārammaṇasabhāgatāya tabbhāvībhāvato ca atītaṃsañāṇaṃ saṅgahetvāti yojanā.",
  "tika-s0201t:740_5": "Tattha atītaṃsañāṇanti atītakhandhāyatanadhātusaṅkhāte atītakoṭṭhāse appaṭihataṃ ñāṇaṃ.",
  "tika-s0201t:740_6": "Dibbacakkhunāti saparibhaṇḍena dibbacakkhuñāṇena.",
  "tika-s0201t:740_7": "Paccuppannaṃso ca anāgataṃso ca paccuppannānāgataṃsaṃ,",
  "tika-s0201t:740_8": "tattha ñāṇaṃ paccuppannānāgataṃsañāṇaṃ.",
  "tika-s0201t:740_9": "Sakalalokiyalokuttaraguṇanti etena sabbaṃ lokaṃ uttaritvā abhibhuyya ṭhitattā sabbaññutaññāṇassa viya",
  "tika-s0201t:740_10": "sesāsādhāraṇañāṇassa balañāṇaāveṇikabuddhadhammādīnampi anaññasādhāraṇānaṃ buddhaguṇānaṃ saṅgaho veditabbo.",
  "tika-s0201t:740_11": "Tenāha “sabbepi sabbaññuguṇe saṅgahetvā”ti.",
  "tika-s0201t:741_0": "Āsavakkhayañāṇakathāvaṇṇanā niṭṭhitā.",
  "tika-s0201t:742_0": "Araññavāsakāraṇavaṇṇanā",
  "tika-s0201t:743_0": "55.",
  "tika-s0201t:743_1": "Siyā kho pana te brāhmaṇāti ettha siyāti “appevā”ti iminā samānattho nipāto,",
  "tika-s0201t:743_2": "tasmā ‘brāhmaṇa,",
  "tika-s0201t:743_3": "appeva kho pana te evamassā’ti attho.",
  "tika-s0201t:743_4": "Yaṃ pana aṭṭhakathāyaṃ “kadācī”ti vuttaṃ,",
  "tika-s0201t:743_5": "tampi imamevatthaṃ sandhāya vuttaṃ akāraṇaṃ brāhmaṇena parikappitamatthaṃ paṭipakkhipitvā attano adhippetaṃ kāraṇaṃ dassento.",
  "tika-s0201t:743_6": "Atthova phalaṃ tadadhīnavuttitāya vaso etassāti atthavaso,",
  "tika-s0201t:743_7": "hetūti evaṃ vā ettha attho daṭṭhabbo.",
  "tika-s0201t:743_8": "Attano ca diṭṭhadhammasukhavihāranti etena satthā attano vivekābhiratiṃ pakāsetīti dassento “diṭṭhadhammo nāmā”tiādimāha.",
  "tika-s0201t:743_9": "Tattha iriyāpathavihārānanti iriyāpathapavattīnaṃ.",
  "tika-s0201t:743_10": "Tappavattiyo hi ekasmiṃ iriyāpathe uppannadukkhaṃ aññena iriyāpathena vicchinditvā haraṇato vihārāti vuccanti.",
  "tika-s0201t:743_11": "Pacchimañca janataṃ anukampamānoti etena yo ādito brāhmaṇena “bhavaṃ tesaṃ gotamo pubbaṅgamo…pe…",
  "tika-s0201t:743_12": "diṭṭhānugatiṃ āpajjatī”ti vutto,",
  "tika-s0201t:743_13": "yo ca tathā “evametaṃ brāhmaṇā”tiādinā attanā sampaṭicchito,",
  "tika-s0201t:743_14": "tameva atthaṃ nigamanavasena dassento yathānusandhināva satthā desanaṃ niṭṭhāpesi.",
  "tika-s0201t:744_0": "Araññavāsakāraṇavaṇṇanā niṭṭhitā.",
  "tika-s0201t:745_0": "Desanānumodanāvaṇṇanā",
  "tika-s0201t:746_0": "56.",
  "tika-s0201t:746_1": "Evaṃ niṭṭhāpitāya desanāya brāhmaṇo tattha bhagavati pasādaṃ pavedento “abhikkanta”ntiādimāha.",
  "tika-s0201t:746_2": "Abhikkantāti atikkantā,",
  "tika-s0201t:746_3": "vigatāti atthoti āha “khaye dissatī”ti.",
  "tika-s0201t:746_4": "Teneva hi “nikkhanto paṭhamo yāmo”ti vuttaṃ.",
  "tika-s0201t:746_5": "Abhikkantataroti ativiya kantataro manoramo.",
  "tika-s0201t:746_6": "Tādiso ca sundaro bhaddako nāma hotīti āha “sundare dissatī”ti.",
  "tika-s0201t:747_0": "Koti devanāgayakkhagandhabbādīsu ko katamo.",
  "tika-s0201t:747_1": "Meti mama.",
  "tika-s0201t:747_2": "Pādānīti pāde.",
  "tika-s0201t:747_3": "Iddhiyāti imāya evarūpāya deviddhiyā.",
  "tika-s0201t:747_4": "Yasasāti iminā edisena parivārena parijanena.",
  "tika-s0201t:747_5": "Jalanti vijjotamāno.",
  "tika-s0201t:747_6": "Abhikkantenāti ativiya kantena kamanīyena abhirūpena.",
  "tika-s0201t:747_7": "Vaṇṇenāti chavivaṇṇena sarīravaṇṇanibhāya.",
  "tika-s0201t:747_8": "Sabbā obhāsayaṃ disāti dasapi disā obhāsento pabhāsento,",
  "tika-s0201t:747_9": "cando viya sūriyo viya ca ekobhāsaṃ ekālokaṃ karontoti gāthāya attho.",
  "tika-s0201t:747_10": "Abhirūpeti uḷārarūpe sampannarūpe.",
  "tika-s0201t:748_0": "“Coro coro,",
  "tika-s0201t:748_1": "sappo sappo”tiādīsu bhaye āmeḍitaṃ.",
  "tika-s0201t:748_2": "“Vijjha vijjha,",
  "tika-s0201t:748_3": "pahara paharā”tiādīsu kodhe,",
  "tika-s0201t:748_4": "“sādhu sādhūtiādīsu pasaṃsāyaṃ,",
  "tika-s0201t:748_5": "“gaccha gaccha,",
  "tika-s0201t:748_6": "lunāhi lunāhī”tiādīsu turite,",
  "tika-s0201t:748_7": "“āgaccha āgacchā”tiādīsu kotūhale,",
  "tika-s0201t:748_8": "“buddho buddhoti cintento”tiādīsu acchare,",
  "tika-s0201t:748_9": "“abhikkamathāyasmanto,",
  "tika-s0201t:748_10": "abhikkamathāyasmanto”tiādīsu hāse,",
  "tika-s0201t:748_11": "“kahaṃ ekaputtaka,",
  "tika-s0201t:748_12": "kahaṃ ekaputtakā”tiādīsu soke,",
  "tika-s0201t:748_13": "“aho sukhaṃ aho sukha”ntiādīsu pasāde. Ca-",
  "tika-s0201t:748_14": "saddo avuttasamuccayattho.",
  "tika-s0201t:748_15": "Tena garahāasammānādīnaṃ saṅgaho daṭṭhabbo.",
  "tika-s0201t:748_16": "Tattha “pāpo pāpo”tiādīsu garahāyaṃ.",
  "tika-s0201t:748_17": "“Abhirūpaka abhirūpakā”tiādīsu asammāne daṭṭhabbaṃ.",
  "tika-s0201t:749_0": "Nayidaṃ āmeḍitavasena dvikkhattuṃ vuttaṃ,",
  "tika-s0201t:749_1": "atha kho atthadvayavasenāti dassento “atha vā”tiādimāha.",
  "tika-s0201t:749_2": "Abhikkantanti vacanaṃ apekkhitvā napuṃsakaliṅgavasena vuttaṃ,",
  "tika-s0201t:749_3": "taṃ pana bhagavato vacanaṃ dhammassa desanāti katvā tathā vuttaṃ.",
  "tika-s0201t:749_4": "Atthamattadassanaṃ vā etaṃ,",
  "tika-s0201t:749_5": "tasmā atthavasena liṅgavibhattivipariṇāmo veditabbo.",
  "tika-s0201t:749_6": "Dutiyapadepi eseva nayo.",
  "tika-s0201t:749_7": "Dosanāsanatoti rāgādikilesadosavidhamanato,",
  "tika-s0201t:749_8": "guṇādhigamanatoti sīlādiguṇānaṃ sampāpanato.",
  "tika-s0201t:749_9": "Ye guṇe desanā adhigameti,",
  "tika-s0201t:749_10": "tesu padhānabhūtā dassetabbāti te padhānabhūte tāva dassetuṃ “saddhājananato paññājananato”ti vuttaṃ.",
  "tika-s0201t:749_11": "Saddhāpamukhā hi lokiyā guṇā,",
  "tika-s0201t:749_12": "paññāpamukhā lokuttarā.",
  "tika-s0201t:749_13": "Sīlādiatthasampattiyā sātthato,",
  "tika-s0201t:749_14": "sabhāvaniruttisampattiyā sabyañjanato.",
  "tika-s0201t:749_15": "Suviññeyyasaddapayogatāya uttānapadato,",
  "tika-s0201t:749_16": "saṇhasukhumabhāvena dubbiññeyyatthatāya gambhīratthato.",
  "tika-s0201t:749_17": "Siniddhamudumadhurasaddapayogatāya kaṇṇasukhato,",
  "tika-s0201t:749_18": "vipulavisuddhapemanīyatthatāya hadayaṅgamato.",
  "tika-s0201t:749_19": "Mānātimānavidhamanena anattukkaṃsanato,",
  "tika-s0201t:749_20": "thambhasārambhamaddanena aparavambhanato.",
  "tika-s0201t:749_21": "Hitādhippāyapavattiyā paresaṃ rāgapariḷāhādivūpasamanena ca karuṇāsītalato,",
  "tika-s0201t:749_22": "kilesandhakāravidhamanena paññāvadātato.",
  "tika-s0201t:749_23": "Karavīkarutamañjutāya āpātharamaṇīyato,",
  "tika-s0201t:749_24": "pubbāparāviruddhasuvisuddhatthatāya vimaddakkhamato.",
  "tika-s0201t:749_25": "Āpātharamaṇīyatāya eva suyyamānasukhato,",
  "tika-s0201t:749_26": "vimaddakkhamatāya hitajjhāsayappavattitatāya ca vīmaṃsiyamānahitato.",
  "tika-s0201t:749_27": "Evamādīhīti ādisaddena saṃsāracakkanivattanato,",
  "tika-s0201t:749_28": "saddhammacakkappavattanato,",
  "tika-s0201t:749_29": "micchāvādavidhamanato,",
  "tika-s0201t:749_30": "sammāvādapatiṭṭhāpanato,",
  "tika-s0201t:749_31": "akusalamūlasamuddharaṇato,",
  "tika-s0201t:749_32": "kusalamūlasaṃropanato,",
  "tika-s0201t:749_33": "apāyadvārapidhānato,",
  "tika-s0201t:749_34": "saggamaggadvāravivaraṇato,",
  "tika-s0201t:749_35": "pariyuṭṭhānavūpasamanato,",
  "tika-s0201t:749_36": "anusayasamugghātanatoti evamādīnaṃ saṅgaho daṭṭhabbo.",
  "tika-s0201t:750_0": "Adhomukhaṭṭhapitanti kenaci adhomukhaṃ ṭhapitaṃ.",
  "tika-s0201t:750_1": "Heṭṭhāmukhajātanti sabhāveneva heṭṭhāmukhajātaṃ.",
  "tika-s0201t:750_2": "Ugghāṭeyyāti vivaṭaṃ kareyya.",
  "tika-s0201t:750_3": "Hatthe gahetvāti “puratthābhimukho,",
  "tika-s0201t:750_4": "uttarābhimukho vā gacchā”tiādīni avatvā hatthe gahetvā “nissandehaṃ esa maggo,",
  "tika-s0201t:750_5": "evaṃ gacchā”ti vadeyya.",
  "tika-s0201t:750_6": "Kāḷapakkhacātuddasīti kāḷapakkhe cātuddasī.",
  "tika-s0201t:751_0": "Nikujjitaṃ ādheyyassa anādhārabhūtaṃ bhājanaṃ ādhārabhāvāpādanavasena ukkujjeyya.",
  "tika-s0201t:751_1": "Heṭṭhāmukhajātatāya saddhammavimukhaṃ,",
  "tika-s0201t:751_2": "adhomukhaṭṭhapitatāya asaddhamme patitanti evaṃ padadvayaṃ yathārahaṃ yojetabbaṃ,",
  "tika-s0201t:751_3": "na yathāsaṅkhyaṃ.",
  "tika-s0201t:751_4": "Kāmaṃ kāmacchandādayopi paṭicchādakā,",
  "tika-s0201t:751_5": "micchādiṭṭhi pana savisesaṃ paṭicchādikāti āha “micchādiṭṭhigahanapaṭicchanna”nti.",
  "tika-s0201t:751_6": "Tenāha bhagavā “micchādiṭṭhiparamāhaṃ,",
  "tika-s0201t:751_7": "bhikkhave,",
  "tika-s0201t:751_8": "vajjaṃ vadāmī”ti.",
  "tika-s0201t:751_9": "Sabbo apāyagāmimaggo kummaggo “kucchito maggo”ti katvā.",
  "tika-s0201t:751_10": "Sammādiṭṭhiādīnaṃ ujupaṭipakkhatāya micchādiṭṭhiādayo aṭṭha micchattadhammā micchāmaggo.",
  "tika-s0201t:751_11": "Teneva hi tadubhayapaṭipakkhataṃ sandhāya “saggamokkhamaggaṃ ācikkhantenā”ti vuttaṃ.",
  "tika-s0201t:751_12": "Sappiādisannissayo padīpo na tathā ujjalo,",
  "tika-s0201t:751_13": "yathā telasannissayoti telapajjotaggahaṇaṃ.",
  "tika-s0201t:751_14": "Etehi pariyāyehīti etehi nikujjitukkujjanapaṭicchannavivaraṇādiupamopamitabbapakārehi,",
  "tika-s0201t:751_15": "etehi vā yathāvuttehi soḷasārammaṇapariggahaasammohavihāradibbavihāravibhāvanapariyāyehi vijjāttayavibhāvanāpadesena",
  "tika-s0201t:751_16": "attano sabbaññuguṇavibhāvanapariyāyehi ca.",
  "tika-s0201t:751_17": "Tenāha “anekapariyāyena dhammo pakāsito”ti.",
  "tika-s0201t:752_0": "Desanānumodanāvaṇṇanā niṭṭhitā.",
  "tika-s0201t:753_0": "Pasannakāravaṇṇanā",
  "tika-s0201t:754_0": "Pasannakāranti pasannehi kātabbaṃ sakkāraṃ.",
  "tika-s0201t:754_1": "Saraṇanti paṭisaraṇaṃ.",
  "tika-s0201t:754_2": "Tenāha “parāyaṇa”nti.",
  "tika-s0201t:754_3": "Parāyaṇabhāvo ca anatthanisedhanena atthasampaṭipādanena ca hotīti āha “aghassa tātā hitassa ca vidhātā”ti.",
  "tika-s0201t:754_4": "Aghassāti dukkhatoti vadanti,",
  "tika-s0201t:754_5": "pāpatoti pana yuttaṃ.",
  "tika-s0201t:754_6": "Nissakke cetaṃ sāmivacanaṃ.",
  "tika-s0201t:754_7": "Ettha ca nāyaṃ gami- saddo nī-",
  "tika-s0201t:754_8": "saddādayo viya dvikammako,",
  "tika-s0201t:754_9": "tasmā yathā “ajaṃ gāmaṃ netī”ti vuccati,",
  "tika-s0201t:754_10": "evaṃ “gotamaṃ saraṇaṃ gacchāmī”ti vattuṃ na sakkā,",
  "tika-s0201t:754_11": "“saraṇanti gacchāmī”ti pana vattabbaṃ. Iti-",
  "tika-s0201t:754_12": "saddo cettha luttaniddiṭṭho,",
  "tika-s0201t:754_13": "tassa cāyamattho –",
  "tika-s0201t:754_14": "gamanañca tadadhippāyena bhajanaṃ,",
  "tika-s0201t:754_15": "tathā jānanaṃ vāti dassento “iti iminā adhippāyenā”tiādimāha.",
  "tika-s0201t:754_16": "Tattha bhajāmītiādīsu purimassa purimassa pacchimaṃ pacchimaṃ atthavacanaṃ.",
  "tika-s0201t:754_17": "Bhajanaṃ vā saraṇādhippāyena upasaṅkamanaṃ,",
  "tika-s0201t:754_18": "sevanaṃ santikāvacaratā,",
  "tika-s0201t:754_19": "payirupāsanaṃ vattapaṭivattakaraṇena upaṭṭhānanti evaṃ sabbathāpi anaññasaraṇataṃyeva dīpeti.",
  "tika-s0201t:754_20": "“Gacchāmī”ti padassa kathaṃ “bujjhāmī”ti ayamattho labbhatīti āha “yesañhī”tiādi.",
  "tika-s0201t:755_0": "Adhigatamagge,",
  "tika-s0201t:755_1": "sacchikatanirodheti padadvayenapi phalaṭṭhā eva dassitā,",
  "tika-s0201t:755_2": "na maggaṭṭhāti te dassento “yathānusiṭṭhaṃ paṭipajjamāne cā”ti āha.",
  "tika-s0201t:755_3": "Nanu ca kalyāṇaputhujjanopi yathānusiṭṭhaṃ paṭipajjatīti vuccatīti?",
  "tika-s0201t:755_4": "Kiñcāpi vuccati,",
  "tika-s0201t:755_5": "nippariyāyena pana maggaṭṭhā eva tathā vattabbā,",
  "tika-s0201t:755_6": "na itare niyāmokkamanābhāvato.",
  "tika-s0201t:755_7": "Tathā hi te eva “apāyesu apatamāne dhāretī”ti vuttā.",
  "tika-s0201t:755_8": "Sammattaniyāmokkamanena hi apāyavinimuttisambhavo.",
  "tika-s0201t:755_9": "Akkhāyatīti ettha iti-",
  "tika-s0201t:755_10": "saddo ādiattho,",
  "tika-s0201t:755_11": "pakārattho vā.",
  "tika-s0201t:755_12": "Tena “yāvatā,",
  "tika-s0201t:755_13": "bhikkhave,",
  "tika-s0201t:755_14": "dhammā saṅkhatā vā asaṅkhatā vā,",
  "tika-s0201t:755_15": "virāgo tesaṃ aggamakkhāyatī”ti suttapadaṃ saṅgaṇhāti,",
  "tika-s0201t:755_16": "vitthāroti vā iminā.",
  "tika-s0201t:755_17": "Ettha ca ariyamaggo niyyānikatāya,",
  "tika-s0201t:755_18": "nibbānaṃ tassa tadatthasiddhihetutāyāti ubhayamevettha nippariyāyena dhammoti vutto.",
  "tika-s0201t:755_19": "Nibbānañhi ārammaṇapaccayabhūtaṃ labhitvā ariyamaggassa tadatthasiddhi,",
  "tika-s0201t:755_20": "ariyaphalānaṃ “yasmā tāya saddhāya avūpasantāyā”tiādivacanato maggena samucchinnānaṃ kilesānaṃ paṭippassaddhipahānakiccatāya",
  "tika-s0201t:755_21": "niyyānānuguṇatāya niyyānapariyosānatāya ca.",
  "tika-s0201t:755_22": "Pariyattidhammassa pana niyyānadhammasamadhigamahetutāyāti iminā pariyāyena dhammabhāvo labbhati eva,",
  "tika-s0201t:755_23": "svāyamattho pāṭhāruḷho evāti dassento “na kevala”ntiādimāha.",
  "tika-s0201t:756_0": "Kāmarāgo bhavarāgoti evamādibhedo sabbopi rāgo virajjati pahīyati etenāti rāgavirāgoti maggo kathito.",
  "tika-s0201t:756_1": "Ejāsaṅkhātāya taṇhāya antonijjhānalakkhaṇassa sokassa ca taduppattiyaṃ sabbaso parikkhīṇattā anejamasokanti phalaṃ kathitaṃ.",
  "tika-s0201t:756_2": "Appaṭikūlanti avirodhadīpanato kenaci aviruddhaṃ,",
  "tika-s0201t:756_3": "iṭṭhaṃ paṇītanti vā attho.",
  "tika-s0201t:756_4": "Paguṇarūpena pavattitattā,",
  "tika-s0201t:756_5": "pakaṭṭhaguṇavibhāvanato vā paguṇaṃ.",
  "tika-s0201t:756_6": "Yathāha “vihiṃsasaññī paguṇaṃ na bhāsiṃ,",
  "tika-s0201t:756_7": "dhammaṃ paṇītaṃ manujesu brahme”ti.",
  "tika-s0201t:756_8": "Sabbadhammakkhandhā kathitāti yojanā.",
  "tika-s0201t:757_0": "Diṭṭhisīlasaṅghātenāti “yāyaṃ diṭṭhi ariyā niyyānikā niyyāti takkarassa sammā dukkhakkhayāya,",
  "tika-s0201t:757_1": "tathārūpāya diṭṭhiyā diṭṭhisāmaññagato viharatī”ti evaṃ vuttāya diṭṭhiyā,",
  "tika-s0201t:757_2": "“yāni tāni sīlāni akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni samādhisaṃvattanikāni,",
  "tika-s0201t:757_3": "tathārūpehi sīlehi sīlasāmaññagato viharatī”ti evaṃ vuttānaṃ sīlānañca saṃhatabhāvena,",
  "tika-s0201t:757_4": "diṭṭhisīlasāmaññenāti attho.",
  "tika-s0201t:757_5": "Saṃhatoti ghaṭito.",
  "tika-s0201t:757_6": "Ariyapuggalā hi yattha katthaci dūre ṭhitāpi attano guṇasāmaggiyā saṃhatā eva.",
  "tika-s0201t:757_7": "Aṭṭha ca puggala dhammadasā teti te purisayugavasena cattāropi puggalavasena aṭṭheva ariyadhammassa paccakkhadassāvitāya dhammadasā.",
  "tika-s0201t:757_8": "Tīṇi vatthūni saraṇanti gamanena tikkhattuṃ gamanena ca tīṇi saraṇagamanāni.",
  "tika-s0201t:757_9": "Paṭivedesīti attano hadayagataṃ vācāya pavedesi.",
  "tika-s0201t:758_0": "Pasannakāravaṇṇanā niṭṭhitā.",
  "tika-s0201t:759_0": "Saraṇagamanakathāvaṇṇanā",
  "tika-s0201t:760_0": "Saraṇagamanassa visayapabhedaphalasaṃkilesabhedānaṃ viya kattu ca vibhāvanā tattha kosallāya hotīti “saraṇagamanesu kosallatthaṃ saraṇaṃ…pe…",
  "tika-s0201t:760_1": "veditabbo”ti vuttaṃ tena vinā saraṇagamanasseva asambhavato.",
  "tika-s0201t:760_2": "Kasmā panettha vodānaṃ na gahitaṃ,",
  "tika-s0201t:760_3": "nanu vodānavibhāvanāpi tattha kosallāvahāti?",
  "tika-s0201t:760_4": "Saccametaṃ,",
  "tika-s0201t:760_5": "taṃ pana saṃkilesaggahaṇeneva atthato dīpitaṃ hotīti na gahitaṃ.",
  "tika-s0201t:760_6": "Yāni hi tesaṃ saṃkilesakāraṇāni aññāṇādīni,",
  "tika-s0201t:760_7": "tesaṃ sabbena sabbaṃ anuppannānaṃ anuppādanena,",
  "tika-s0201t:760_8": "uppannānañca pahānena vodānaṃ hotīti.",
  "tika-s0201t:760_9": "Hiṃsatthassa sara-",
  "tika-s0201t:760_10": "saddassa vasenetaṃ padaṃ daṭṭhabbanti “hiṃsatīti saraṇa”nti vatvā taṃ pana hiṃsanaṃ kesaṃ, kathaṃ,",
  "tika-s0201t:760_11": "kassa vāti codanaṃ sodhento “saraṇagatāna”ntiādimāha.",
  "tika-s0201t:760_12": "Tattha bhayanti vaṭṭabhayaṃ.",
  "tika-s0201t:760_13": "Santāsanti cittutrāsaṃ.",
  "tika-s0201t:760_14": "Teneva cetasikadukkhassa gahitattā dukkhanti idha kāyikaṃ dukkhaṃ.",
  "tika-s0201t:760_15": "Duggatiparikilesanti duggatipariyāpannaṃ sabbaṃ dukkhaṃ.",
  "tika-s0201t:760_16": "Tayidaṃ sabbaṃ parato phalakathāyaṃ āvi bhavissati.",
  "tika-s0201t:760_17": "Etanti “saraṇa”nti padaṃ.",
  "tika-s0201t:761_0": "Evaṃ avisesato saraṇasaddassa atthaṃ dassetvā idāni visesato dassetuṃ “atha vā”tiādi vuttaṃ.",
  "tika-s0201t:761_1": "Hite pavattamānenāti “sampannasīlā,",
  "tika-s0201t:761_2": "bhikkhave,",
  "tika-s0201t:761_3": "viharathā”tiādinā atthe niyojanena.",
  "tika-s0201t:761_4": "Ahitā ca nivattanenāti “pāṇātipātassa kho pāpako vipāko pāpakaṃ abhisamparāya”ntiādinā ādīnavadassanādimukhena anatthato vinivattanena.",
  "tika-s0201t:761_5": "Bhayaṃ hiṃsatīti hitāhitesu appavattipavattihetukaṃ byasanaṃ appavattikaraṇena vināseti.",
  "tika-s0201t:761_6": "Bhavakantārā uttāraṇena maggasaṅkhāto dhammo,",
  "tika-s0201t:761_7": "itaro assāsadānena sattānaṃ bhayaṃ hiṃsatīti yojanā.",
  "tika-s0201t:761_8": "Kārānanti dānavasena pūjāvasena ca upanītānaṃ sakkārānaṃ.",
  "tika-s0201t:761_9": "Vipulaphalapaṭilābhakaraṇena sattānaṃ bhayaṃ hiṃsati anuttaradakkhiṇeyyabhāvatoti adhippāyo.",
  "tika-s0201t:761_10": "Imināpi pariyāyenāti imināpi vibhajitvā vuttena kāraṇena.",
  "tika-s0201t:762_0": "“Sammāsambuddho bhagavā,",
  "tika-s0201t:762_1": "svākkhāto dhammo,",
  "tika-s0201t:762_2": "suppaṭipanno saṅgho”ti evaṃ pavatto tattha ratanattaye pasādo tappasādo,",
  "tika-s0201t:762_3": "tadeva ratanattayaṃ garu etassāti taggaru,",
  "tika-s0201t:762_4": "tassa bhāvo taggarutā,",
  "tika-s0201t:762_5": "tappasādo ca taggarutā ca tappasādataggarutā, tāhi.",
  "tika-s0201t:762_6": "Vidhutadiṭṭhivicikicchāsammohaassaddhiyāditāya vihatakileso.",
  "tika-s0201t:762_7": "“Tadeva ratanattayaṃ parāyaṇaṃ gati tāṇaṃ leṇa”nti evaṃ ākārena pavattiyā tapparāyaṇatākārapavatto cittuppādo",
  "tika-s0201t:762_8": "saraṇagamanaṃ “saraṇanti gacchati etenā”ti.",
  "tika-s0201t:762_9": "Taṃsamaṅgīti tena yathāvuttacittuppādena samannāgato.",
  "tika-s0201t:762_10": "Evaṃ upetīti evaṃ bhajati sevati payirupāsati,",
  "tika-s0201t:762_11": "evaṃ vā jānāti bujjhatīti evamattho veditabbo.",
  "tika-s0201t:762_12": "Ettha ca pasādaggahaṇena lokiyasaraṇagamanamāha.",
  "tika-s0201t:762_13": "Tañhi pasādappadhānaṃ,",
  "tika-s0201t:762_14": "na ñāṇappadhānaṃ.",
  "tika-s0201t:762_15": "Garutāgahaṇena lokuttaraṃ.",
  "tika-s0201t:762_16": "Ariyā hi ratanattayaṃ guṇābhiññātāya pāsāṇacchattaṃ viya garuṃ katvā passanti,",
  "tika-s0201t:762_17": "tasmā tappasādena vikkhambhanavasena vihatakileso taggarutāya samucchedavasenāti yojetabbaṃ.",
  "tika-s0201t:762_18": "Tapparāyaṇatā panettha taggatikatāti tāya catubbidhampi vakkhamānaṃ saraṇagamanaṃ gahitanti daṭṭhabbaṃ.",
  "tika-s0201t:762_19": "Avisesena vā pasādagarutā jotitāti pasādaggahaṇena aveccappasādassa itarassa ca gahaṇaṃ,",
  "tika-s0201t:762_20": "tathā garutāgahaṇenāti ubhayenapi ubhayaṃ saraṇagamanaṃ yojetabbaṃ.",
  "tika-s0201t:763_0": "Maggakkhaṇe ijjhatīti yojanā.",
  "tika-s0201t:763_1": "Nibbānārammaṇaṃ hutvāti etena atthato catusaccādhigamoyeva lokuttaraṃ saraṇagamananti dasseti.",
  "tika-s0201t:763_2": "Tattha hi nibbānadhammo sacchikiriyābhisamayavasena,",
  "tika-s0201t:763_3": "maggadhammo bhāvanābhisamayavasena paṭivijjhiyamānoyeva saraṇagamanattaṃ sādheti,",
  "tika-s0201t:763_4": "buddhaguṇā pana sāvakagocarabhūtā pariññābhisamayavasena,",
  "tika-s0201t:763_5": "tathā ariyasaṅghaguṇā.",
  "tika-s0201t:763_6": "Tenāha “kiccato sakalepi ratanattaye ijjhatī”ti,",
  "tika-s0201t:763_7": "ijjhantañca saheva ijjhati,",
  "tika-s0201t:763_8": "na lokiyaṃ viya paṭipāṭiyā asammohapaṭivedhena paṭividdhattāti adhippāyo.",
  "tika-s0201t:763_9": "Ye pana vadanti “na saraṇagamanaṃ nibbānārammaṇaṃ hutvā pavattati,",
  "tika-s0201t:763_10": "maggassa adhigatattā pana adhigatameva hoti ekaccānaṃ tevijjādīnaṃ lokiyavijjādayo viyā”ti,",
  "tika-s0201t:763_11": "tesaṃ lokiyameva saraṇagamanaṃ siyā,",
  "tika-s0201t:763_12": "na lokuttaraṃ,",
  "tika-s0201t:763_13": "tañca ayuttaṃ duvidhassapi icchitabbattā.",
  "tika-s0201t:763_14": "Tanti lokiyasaraṇagamanaṃ.",
  "tika-s0201t:763_15": "Saddhāpaṭilābho “sammāsambuddho bhagavā”tiādinā.",
  "tika-s0201t:763_16": "Saddhāmūlikāti yathāvuttasaddhāpubbaṅgamā sammādiṭṭhi buddhasubuddhataṃ dhammasudhammataṃ saṅghasuppaṭipatiñca",
  "tika-s0201t:763_17": "lokiyāvabodhavaseneva sammā ñāyena dassanato.",
  "tika-s0201t:763_18": "“Saddhāmūlikā sammādiṭṭhī”ti etena saddhūpanissayā yathāvuttalakkhaṇā paññā lokiyasaraṇagamananti dasseti.",
  "tika-s0201t:763_19": "Tenāha “diṭṭhijukammanti vuccatī”ti “diṭṭhi eva attano paccayehi ujuṃ karīyatī”ti katvā.",
  "tika-s0201t:763_20": "Diṭṭhi vā ujuṃ karīyati etenāti diṭṭhijukammaṃ,",
  "tika-s0201t:763_21": "tathā pavatto cittuppādo.",
  "tika-s0201t:763_22": "Evañca katvā “tapparāyaṇatākārapavatto cittuppādo”ti idañca vacanaṃ samatthitaṃ hoti.",
  "tika-s0201t:763_23": "Saddhāpubbaṅgamasammādiṭṭhiggahaṇaṃ pana cittuppādassa tappadhānatāyāti daṭṭhabbaṃ.",
  "tika-s0201t:763_24": "“Saddhāpaṭilābho”ti iminā mātādīhi ussāhitadārakādīnaṃ viya ñāṇavippayuttasaraṇagamanaṃ dasseti,",
  "tika-s0201t:763_25": "“sammādiṭṭhī”ti iminā ñāṇasampayuttasaraṇagamanaṃ.",
  "tika-s0201t:764_0": "Tayidaṃ lokiyaṃ saraṇagamanaṃ.",
  "tika-s0201t:764_1": "Attā sanniyyātīyati appīyati pariccajīyati etenāti attasanniyyātanaṃ,",
  "tika-s0201t:764_2": "yathāvuttaṃ diṭṭhijukammaṃ.",
  "tika-s0201t:764_3": "Taṃ ratanattayaṃ parāyaṇaṃ paṭisaraṇaṃ etassāti tapparāyaṇo, puggalo,",
  "tika-s0201t:764_4": "cittuppādo vā,",
  "tika-s0201t:764_5": "tassa bhāvo tapparāyaṇatā,",
  "tika-s0201t:764_6": "yathāvuttadiṭṭhijukammameva.",
  "tika-s0201t:764_7": "Saraṇanti adhippāyena sissabhāvaṃ antevāsikabhāvaṃ upagacchati etenāti sissabhāvūpagamanaṃ.",
  "tika-s0201t:764_8": "Saraṇagamanādhippāyeneva paṇipatati etenāti paṇipāto.",
  "tika-s0201t:764_9": "Sabbattha yathāvuttadiṭṭhijukammavaseneva attho veditabbo.",
  "tika-s0201t:764_10": "Attapariccajananti saṃsāradukkhanittharaṇatthaṃ attano attabhāvassa pariccajanaṃ.",
  "tika-s0201t:764_11": "Esa nayo sesesupi.",
  "tika-s0201t:764_12": "Buddhādīnaṃyevāti avadhāraṇaṃ itaresupi saraṇagamanavisesesu yathārahaṃ vattabbaṃ.",
  "tika-s0201t:764_13": "Evañhi tadaññanivattanaṃ kataṃ hoti.",
  "tika-s0201t:765_0": "Evaṃ attasanniyātanādīni ekena pakārena dassetvā idāni aparehipi pakārehi dassetuṃ “apicā”tiādi āraddhaṃ.",
  "tika-s0201t:765_1": "Tena pariyāyantarehipi attasanniyyātanādi katameva hoti atthassa abhinnattāti dasseti.",
  "tika-s0201t:765_2": "Āḷavakādīnanti ādi-",
  "tika-s0201t:765_3": "saddena sātāgirihemavatādīnaṃ saṅgaho daṭṭhabbo.",
  "tika-s0201t:765_4": "Nanu cete āḷavakādayo maggeneva āgatasaraṇagamanā,",
  "tika-s0201t:765_5": "kathaṃ tesaṃ tapparāyaṇatāsaraṇagamanaṃ vuttanti?",
  "tika-s0201t:765_6": "Maggenāgatasaraṇagamanehipi “so ahaṃ vicarissāmi gāmā gāma”ntiādinā tehi tapparāyaṇatākārassa paveditattā tathā vuttaṃ.",
  "tika-s0201t:766_0": "Ñāti…pe…",
  "tika-s0201t:766_1": "vasenāti ettha ñātivasena bhayavasena ācariyavasena dakkhiṇeyyavasenāti paccekaṃ “vasenā”ti padaṃ yojetabbaṃ.",
  "tika-s0201t:766_2": "Tattha ñātivasenāti ñātibhāvavasena.",
  "tika-s0201t:766_3": "Evaṃ sesesupi.",
  "tika-s0201t:766_4": "Dakkhiṇeyyapaṇipātenāti dakkhiṇeyyatāhetukena paṇipātena.",
  "tika-s0201t:766_5": "Itarehīti ñātibhāvādivasappavattehi tīhi paṇipātehi.",
  "tika-s0201t:766_6": "Itarehītiādinā saṅkhepato vuttamatthaṃ vitthārato dassetuṃ “tasmā”tiādi vuttaṃ.",
  "tika-s0201t:766_7": "Vandatīti paṇipātassa lakkhaṇavacanaṃ.",
  "tika-s0201t:766_8": "Evarūpanti diṭṭhadhammikaṃ sandhāya vadati.",
  "tika-s0201t:766_9": "Samparāyikañhi niyyānikaṃ vā anusāsanaṃ paccāsīsanto dakkhiṇeyyapaṇipātameva karotīti adhippāyo.",
  "tika-s0201t:766_10": "Saraṇagamanappabhedoti saraṇagamanavibhāgo.",
  "tika-s0201t:767_0": "Ariyamaggoyeva lokuttarasaraṇagamananti āha “cattāri sāmaññaphalāni vipākaphala”nti.",
  "tika-s0201t:767_1": "Sabbadukkhakkhayoti sakalassa vaṭṭadukkhassa anuppādanirodho.",
  "tika-s0201t:767_2": "Etanti “cattāri ariyasaccāni,",
  "tika-s0201t:767_3": "sammappaññāya passatī”ti evaṃ vuttaṃ ariyasaccadassanaṃ.",
  "tika-s0201t:768_0": "Niccato anupagamanādivasenāti niccanti aggahaṇādivasena.",
  "tika-s0201t:768_1": "Aṭṭhānanti hetupaṭikkhepo.",
  "tika-s0201t:768_2": "Anavakāsoti paccayapaṭikkhepo.",
  "tika-s0201t:768_3": "Ubhayenapi kāraṇameva paṭikkhipati.",
  "tika-s0201t:768_4": "Yanti yena kāraṇena.",
  "tika-s0201t:768_5": "Diṭṭhisampannoti maggadiṭṭhiyā sampanno sotāpanno.",
  "tika-s0201t:768_6": "Kañci saṅkhāranti catubhūmakesu saṅkhatasaṅkhāresu ekasaṅkhārampi.",
  "tika-s0201t:768_7": "Niccato upagaccheyyāti “nicco”ti gaṇheyya.",
  "tika-s0201t:768_8": "Sukhato upagaccheyyāti “ekantasukhī attā hoti arogo paraṃ maraṇā”ti evaṃ attadiṭṭhivasena sukhato gāhaṃ sandhāyetaṃ vuttaṃ.",
  "tika-s0201t:768_9": "Diṭṭhivippayuttacittena pana ariyasāvako pariḷāhavūpasamanatthaṃ mattahatthiparittāsito viya cokkhabrāhmaṇo",
  "tika-s0201t:768_10": "ukkārabhūmiṃ kañci saṅkhāraṃ sukhato upagacchati.",
  "tika-s0201t:768_11": "Attavāre kasiṇādipaññattisaṅgahaṇatthaṃ “saṅkhāra”nti avatvā “kañci dhamma”nti vuttaṃ.",
  "tika-s0201t:768_12": "Imesupi vāresu catubhūmakavaseneva paricchedo veditabbo tebhūmakavaseneva vā.",
  "tika-s0201t:768_13": "Yaṃ yañhi puthujjano gāhavasena gaṇhāti,",
  "tika-s0201t:768_14": "tato tato ariyasāvako gāhaṃ viniveṭheti.",
  "tika-s0201t:768_15": "Mātarantiādīsu janikā mātā,",
  "tika-s0201t:768_16": "janako pitā,",
  "tika-s0201t:768_17": "manussabhūto khīṇāsavo arahāti adhippeto.",
  "tika-s0201t:768_18": "Kiṃ pana ariyasāvako aññaṃ jīvitā voropeyyāti?",
  "tika-s0201t:768_19": "Etampi aṭṭhānaṃ,",
  "tika-s0201t:768_20": "puthujjanabhāvassa pana mahāsāvajjabhāvadassanatthaṃ ariyasāvakassa phaladīpanatthañcevaṃ vuttaṃ.",
  "tika-s0201t:768_21": "Duṭṭhacitto vadhakacittena paduṭṭhacitto.",
  "tika-s0201t:768_22": "Lohitaṃ uppādeyyāti jīvamānakasarīre khuddakamakkhikāya pivanamattampi lohitaṃ uppādeyya.",
  "tika-s0201t:768_23": "Saṅghaṃ bhindeyyāti samānasaṃvāsakaṃ samānasīmāyaṃ ṭhitaṃ saṅghaṃ ‘kammena uddesena voharanto anussāvanena",
  "tika-s0201t:768_24": "salākaggāhenā”ti evaṃ vuttehi pañcahi kāraṇehi bhindeyya.",
  "tika-s0201t:768_25": "Aññaṃ satthāranti aññaṃ titthakaraṃ “ayaṃ me satthā”ti evaṃ gaṇheyyāti netaṃ ṭhānaṃ vijjatīti attho.",
  "tika-s0201t:769_0": "Na te gamissanti apāyabhūminti te buddhaṃ saraṇaṃ gatā tannimittaṃ apāyabhūmiṃ na gamissanti,",
  "tika-s0201t:769_1": "devakāyaṃ pana paripūressantīti attho.",
  "tika-s0201t:770_0": "Dasahi ṭhānehīti dasahi kāraṇehi.",
  "tika-s0201t:770_1": "Adhiggaṇhantīti adhibhavanti.",
  "tika-s0201t:770_2": "Velāmasuttādivasenāpīti ettha “caturāsītisahassasaṅkhānaṃ suvaṇṇapātirūpiyapātikaṃsapātīnaṃ yathākkamaṃ",
  "tika-s0201t:770_3": "rūpiyasuvaṇṇahiraññapūrānaṃ karīsassa catutthabhāvappamāṇānaṃ sabbālaṅkārapaṭimaṇḍitānaṃ caturāsītiyā",
  "tika-s0201t:770_4": "hatthisahassānaṃ caturāsītiyā assasahassānaṃ caturāsītiyā rathasahassānaṃ caturāsītiyā dhenusahassānaṃ",
  "tika-s0201t:770_5": "caturāsītiyā kaññāsahassānaṃ caturāsītiyā pallaṅkasahassānaṃ caturāsītiyā vatthakoṭisahassānaṃ aparimāṇassa",
  "tika-s0201t:770_6": "ca khajjabhojjādibhedassa āhārassa pariccajanavasena sattamāsādhikāni satta saṃvaccharāni nirantaraṃ",
  "tika-s0201t:770_7": "pavattavelāmamahādānato ekassa sotāpannassa dinnadānaṃ mahapphalataraṃ,",
  "tika-s0201t:770_8": "tato sataṃ sotāpannānaṃ dinnadānato ekassa sakadāgāmissa,",
  "tika-s0201t:770_9": "tato ekassa anāgāmissa,",
  "tika-s0201t:770_10": "tato ekassa arahato,",
  "tika-s0201t:770_11": "tato ekassa paccekabuddhassa,",
  "tika-s0201t:770_12": "tato sammāsambuddhassa,",
  "tika-s0201t:770_13": "tato buddhappamukhassa saṅghassa dinnadānaṃ mahapphalataraṃ,",
  "tika-s0201t:770_14": "tato cātuddisaṃ saṅghaṃ uddissa vihārakaraṇaṃ,",
  "tika-s0201t:770_15": "tato saraṇagamanaṃ mahapphalatara”nti imamatthaṃ dīpentassa velāmasuttassa vasena.",
  "tika-s0201t:770_16": "Vuttañhetaṃ “yaṃ gahapati,",
  "tika-s0201t:770_17": "velāmo brāhmaṇo dānaṃ adāsi mahādānaṃ,",
  "tika-s0201t:770_18": "yo ekaṃ diṭṭhisampannaṃ bhojeyya,",
  "tika-s0201t:770_19": "idaṃ tato mahapphalatara”ntiādi.",
  "tika-s0201t:770_20": "Velāmasuttādīti ādi-",
  "tika-s0201t:770_21": "saddena aggappasādasuttādīnaṃ saṅgaho daṭṭhabbo.",
  "tika-s0201t:771_0": "Aññāṇaṃ vatthuttayassa guṇānaṃ ajānanaṃ tattha sammoho,",
  "tika-s0201t:771_1": "“buddho nu kho,",
  "tika-s0201t:771_2": "na nu kho buddho”tiādinā vicikicchā saṃsayo,",
  "tika-s0201t:771_3": "micchāñāṇaṃ tassa guṇānaṃ aguṇabhāvaparikappanena viparītaggāho. Ādi-",
  "tika-s0201t:771_4": "saddena anādarāgāravādīnaṃ saṅgaho.",
  "tika-s0201t:771_5": "Na mahājutikanti na ujjalaṃ,",
  "tika-s0201t:771_6": "aparisuddhaṃ apariyodātanti attho.",
  "tika-s0201t:771_7": "Na mahāvipphāranti anuḷāraṃ.",
  "tika-s0201t:771_8": "Sāvajjoti diṭṭhitaṇhādivasena sadoso.",
  "tika-s0201t:771_9": "Lokiyaṃ saraṇagamanaṃ sikkhāsamādānaṃ viya aggahitakālaparicchedaṃ jīvitapariyantameva hoti,",
  "tika-s0201t:771_10": "tasmā tassa khandhabhedena bhedoti āha “anavajjo kālakiriyāyā”ti.",
  "tika-s0201t:771_11": "Soti anavajjo saraṇagamanabhedo.",
  "tika-s0201t:771_12": "Satipi anavajjatte iṭṭhaphalopi na hotīti āha “aphalo”ti.",
  "tika-s0201t:772_0": "Saraṇagamanakathāvaṇṇanā niṭṭhitā.",
  "tika-s0201t:773_0": "Upāsakavidhikathāvaṇṇanā",
  "tika-s0201t:774_0": "Ko upāsakoti sarūpapucchā,",
  "tika-s0201t:774_1": "tasmā kiṃlakkhaṇo upāsakoti vuttaṃ hoti.",
  "tika-s0201t:774_2": "Kasmāti hetupucchā.",
  "tika-s0201t:774_3": "Tena kena pavattinimittena upāsakasaddo tasmiṃ puggale niruḷhoti dasseti.",
  "tika-s0201t:774_4": "Kimassa sīlanti kīdisaṃ assa upāsakassa sīlaṃ,",
  "tika-s0201t:774_5": "kittakena sīlenāyaṃ sīlasampanno nāma hotīti attho.",
  "tika-s0201t:774_6": "Ko ājīvoti ko assa sammāājīvo,",
  "tika-s0201t:774_7": "so pana micchājīvassa parivajjanena hotīti sopi vibhajīyatīti.",
  "tika-s0201t:774_8": "Kā vipattīti kā assa sīlassa,",
  "tika-s0201t:774_9": "ājīvassa vā vipatti.",
  "tika-s0201t:774_10": "Anantarassa hi vidhi vā paṭisedho vā.",
  "tika-s0201t:774_11": "Kā sampattīti etthāpi eseva nayo.",
  "tika-s0201t:775_0": "Yo kocīti khattiyādīsu yo koci.",
  "tika-s0201t:775_1": "Tena saraṇagamanamevettha kāraṇaṃ,",
  "tika-s0201t:775_2": "na jātiādivisesoti dasseti.",
  "tika-s0201t:775_3": "Upāsanatoti teneva saraṇagamanena tattha ca sakkaccakāritāya ādaragāravabahumānādiyogena payirupāsanato.",
  "tika-s0201t:775_4": "Veramaṇiyoti veraṃ vuccati pāṇātipātādidussīlyaṃ,",
  "tika-s0201t:775_5": "tassa maṇanato hananato vināsanato veramaṇiyo,",
  "tika-s0201t:775_6": "pañca viratiyo viratippadhānattā tassa sīlassa.",
  "tika-s0201t:775_7": "Tenevāha tattha tattha “paṭivirato hotī”ti.",
  "tika-s0201t:776_0": "Micchāvaṇijjāti na sammāvaṇijjā ayuttavaṇijjā asāruppavaṇijjā.",
  "tika-s0201t:776_1": "Pahāyāti akaraṇeneva pajahitvā.",
  "tika-s0201t:776_2": "Dhammenāti dhammato anapetena.",
  "tika-s0201t:776_3": "Tena aññampi adhammikaṃ jīvikaṃ paṭikkhipati.",
  "tika-s0201t:776_4": "Samenāti avisamena.",
  "tika-s0201t:776_5": "Tena kāyavisamādiduccaritaṃ vajjetvā kāyasamādinā sucaritena jīvanaṃ dasseti.",
  "tika-s0201t:776_6": "Satthavaṇijjāti āvudhabhaṇḍaṃ katvā vā kāretvā vā yathākataṃ vā paṭilabhitvā tassa vikkayo.",
  "tika-s0201t:776_7": "Satthavaṇijjāti manussavikkayo.",
  "tika-s0201t:776_8": "Maṃsavaṇijjāti sūnakārādayo viya migasūkarādike posetvā maṃsaṃ sampādetvā vikkayo.",
  "tika-s0201t:776_9": "Majjavaṇijjāti yaṃ kiñci majjaṃ yojetvā tassa vikkayo.",
  "tika-s0201t:776_10": "Visavaṇijjāti visaṃ yojetvā,",
  "tika-s0201t:776_11": "visaṃ gahetvā vā tassa vikkayo.",
  "tika-s0201t:776_12": "Tattha satthavaṇijjā paroparodhanimittatāya akaraṇīyā vuttā,",
  "tika-s0201t:776_13": "sattavaṇijjā abhujissabhāvakaraṇato,",
  "tika-s0201t:776_14": "maṃsavisavaṇijjā vadhahetuto,",
  "tika-s0201t:776_15": "majjavaṇijjā pamādaṭṭhānato.",
  "tika-s0201t:777_0": "Tassevāti pañcaveramaṇilakkhaṇassa sīlassa ceva pañcamicchāvaṇijjālakkhaṇassa ājīvassa ca.",
  "tika-s0201t:777_1": "Vipattīti bhedo pakopo ca.",
  "tika-s0201t:777_2": "Yāyāti yāya paṭipattiyā.",
  "tika-s0201t:777_3": "Caṇḍāloti upāsakacaṇḍālo.",
  "tika-s0201t:777_4": "Malanti upāsakamalaṃ.",
  "tika-s0201t:777_5": "Patikiṭṭhoti upāsakanihīno.",
  "tika-s0201t:777_6": "Buddhādīsu kammakammaphalesu ca saddhāvipariyāyo assaddhiyaṃ micchādhimokkho.",
  "tika-s0201t:777_7": "Yathāvuttena assaddhiyena samannāgato assaddho.",
  "tika-s0201t:777_8": "Yathāvutta sīlavipatti ājīvavipattivasena dussīlo.",
  "tika-s0201t:777_9": "“Iminā diṭṭhādinā idaṃ nāma maṅgalaṃ bhavissatī”ti evaṃ bālajanaparikappitakotūhalasaṅkhātena diṭṭhasutamutamaṅgalena samannāgato kotūhalamaṅgaliko.",
  "tika-s0201t:777_10": "Maṅgalaṃ paccetīti diṭṭhamaṅgalādibhedaṃ maṅgalameva pattiyāyati.",
  "tika-s0201t:777_11": "No kammanti kammassakataṃ no pattiyāyati.",
  "tika-s0201t:777_12": "Ito bahiddhāti ito sabbaññubuddhasāsanato bahiddhā bāhirakasamaye.",
  "tika-s0201t:777_13": "Dakkhiṇeyyaṃ pariyesatīti duppaṭipannaṃ dakkhiṇārahasaññī gavesati.",
  "tika-s0201t:777_14": "Pubbakāraṃ karotīti dānamānanādikaṃ kusalakiriyaṃ paṭhamaṃ karoti.",
  "tika-s0201t:777_15": "Ettha ca dakkhiṇeyyapariyesanapubbakāre ekaṃ katvā pañca dhammā veditabbā.",
  "tika-s0201t:778_0": "Vipattiyaṃ vuttavipariyāyena sampatti ñātabbā.",
  "tika-s0201t:778_1": "Ayaṃ pana viseso –",
  "tika-s0201t:778_2": "catunnampi parisānaṃ ratijananaṭṭhena upāsakova ratanaṃ upāsakaratanaṃ.",
  "tika-s0201t:778_3": "Guṇasobhākittisaddasugandhatāhi upāsakova padumaṃ upāsakapadumaṃ.",
  "tika-s0201t:778_4": "Tathā upāsakapuṇḍarīko.",
  "tika-s0201t:779_0": "Ādimhīti ādiatthe.",
  "tika-s0201t:779_1": "Koṭiyanti pariyantakoṭiyaṃ.",
  "tika-s0201t:779_2": "Vihāraggenāti ovarakakoṭṭhāsena,",
  "tika-s0201t:779_3": "“imasmiṃ gabbhe vasantānaṃ idaṃ nāma panasaphalaṃ pāpuṇātī”tiādinā taṃtaṃvasanaṭṭhānakoṭṭhāsenāti attho.",
  "tika-s0201t:779_4": "Ajjatanti ajjaicceva attho.",
  "tika-s0201t:780_0": "Pāṇehi upetanti iminā tassa saraṇagamanassa āpāṇakoṭikataṃ dassento “yāva me jīvitaṃ pavattatī”tiādinā",
  "tika-s0201t:780_1": "vatvā puna jīvitena taṃ vatthuttayaṃ paṭipūjento “saraṇagamanaṃ rakkhāmī”ti uppannaṃ tassa brāhmaṇassa",
  "tika-s0201t:780_2": "adhippāyaṃ vibhāvento “ahañhī”tiādimāha.",
  "tika-s0201t:780_3": "Pāṇehi upetanti hi yāva me pāṇā dharanti,",
  "tika-s0201t:780_4": "tāva saraṇaṃ upetaṃ,",
  "tika-s0201t:780_5": "upento ca na vācāmattena,",
  "tika-s0201t:780_6": "na ekavāraṃ cittuppādanamattena,",
  "tika-s0201t:780_7": "atha kho pāṇe pariccajitvāpi yāvajīvaṃ upetanti evamettha attho veditabboti.",
  "tika-s0201t:781_0": "Upāsakavidhikathāvaṇṇanā niṭṭhitā.",
  "tika-s0201t:782_0": "Bhayabheravasuttavaṇṇanāya līnatthappakāsanā samattā.",
  "tika-s0201t:783_0": "5. Anaṅgaṇasuttavaṇṇanā",
  "tika-s0201t:784_0": "57.",
  "tika-s0201t:784_1": "Āyasmā sāriputtoti ettha iti-",
  "tika-s0201t:784_2": "saddo ādiattho,",
  "tika-s0201t:784_3": "evamādikanti attho.",
  "tika-s0201t:784_4": "Tena “bhikkhū āmantesī”tiādikaṃ sabbaṃ suttaṃ saṅgaṇhāti.",
  "tika-s0201t:784_5": "Tenāha “anaṅgaṇasutta”nti.",
  "tika-s0201t:784_6": "Tassa ko nikkhepo?",
  "tika-s0201t:784_7": "Attajjhāsayo.",
  "tika-s0201t:784_8": "Parehi anajjhiṭṭhoyeva hi mahāthero imaṃ desanaṃ ārabhi.",
  "tika-s0201t:784_9": "Keci panāhu “ekacce bhikkhū saṃkiliṭṭhacitte disvā tesaṃ cittasaṃkilesappahānāya ceva ekaccānaṃ āyatiṃ anuppādanāya ca ayaṃ desanā āraddhā”ti.",
  "tika-s0201t:784_10": "Evaṃ sabbasuttesūti yathā ettha anaṅgaṇasutte,",
  "tika-s0201t:784_11": "evaṃ ito paresūti sabbesupi suttesu anuttānaapubbapadavaṇṇanā eva karīyati.",
  "tika-s0201t:784_12": "Tenāha “tasmā”tiādi.",
  "tika-s0201t:784_13": "Gaṇanaparicchedoti gaṇanena paricchindanaṃ.",
  "tika-s0201t:784_14": "Idañhi apparajakkhamahārajakkhatāvasena duvidhe satte paccekaṃ atthaññutānatthaññutāvasena dvidhā katvā “cattāro”ti anavasesapariyādānaṃ.",
  "tika-s0201t:784_15": "Vajjīputtakādayo viya puggalavādīti na gahetabbaṃ lokasamaññānusārena atthaṃ paṭivijjhituṃ samatthānaṃ vasena desanāya āraddhattā,",
  "tika-s0201t:784_16": "ayañca desanānayo satthu nissāya evāti dassento “ayañhī”tiādimāha.",
  "tika-s0201t:785_0": "Sammutiparamatthadesanākathāvaṇṇanā",
  "tika-s0201t:786_0": "Tattha sammutiyā desanā sammutidesanā,",
  "tika-s0201t:786_1": "paramatthassa desanā paramatthadesanā.",
  "tika-s0201t:786_2": "Tatthāti sammutiparamatthadesanāsu,",
  "tika-s0201t:786_3": "na sammutiparamatthesu.",
  "tika-s0201t:786_4": "Tenāha “evarūpā sammutidesanā,",
  "tika-s0201t:786_5": "evarūpā paramatthadesanā”ti.",
  "tika-s0201t:786_6": "Tatridaṃ sammutiparamatthānaṃ lakkhaṇaṃ –",
  "tika-s0201t:786_7": "yasmiṃ bhinne,",
  "tika-s0201t:786_8": "buddhiyā avayavavinibbhoge vā kate na taṃsamaññā,",
  "tika-s0201t:786_9": "sā ghaṭapaṭādippabhedā sammuti,",
  "tika-s0201t:786_10": "tabbipariyāyato paramattho.",
  "tika-s0201t:786_11": "Na hi kakkhaḷaphusanādisabhāve ayaṃ nayo labbhati,",
  "tika-s0201t:786_12": "tattha rūpādidhammaṃ samūhasantānavasena pavattamānaṃ upādāya puggalavohāroti āha “puggaloti sammutidesanā”ti.",
  "tika-s0201t:786_13": "Sesapadesupi eseva nayo.",
  "tika-s0201t:786_14": "Uppādavayavanto sabhāvadhammā na niccāti āha “aniccanti paramatthadesanā”ti.",
  "tika-s0201t:786_15": "Esa nayo sesapadesupi.",
  "tika-s0201t:786_16": "Nanu khandhadesanāpi sammutidesanāva.",
  "tika-s0201t:786_17": "Khandhaṭṭho hi rāsaṭṭho,",
  "tika-s0201t:786_18": "koṭṭhāsaṭṭho vāti?",
  "tika-s0201t:786_19": "Saccametaṃ,",
  "tika-s0201t:786_20": "ayaṃ pana khandhasamaññā phassādīsu tajjāpaññatti viya paramatthasannissayā tassa āsannatarā,",
  "tika-s0201t:786_21": "puggalasamaññādayo viya na dūreti paramatthasaṅgahatā vuttā,",
  "tika-s0201t:786_22": "khandhasīsena vā tadupādānā sabhāvadhammā eva gahitā.",
  "tika-s0201t:786_23": "Nanu ca sabhāvadhammā sabbepi sammutimukheneva desanaṃ ārohanti,",
  "tika-s0201t:786_24": "na samukhenāti sabbāpi desanā sammutidesanāva siyāti?",
  "tika-s0201t:786_25": "Nayidamevaṃ desetabbadhammavibhāgena desanāvibhāgassa adhippetattā,",
  "tika-s0201t:786_26": "na ca saddo kenaci pavattinimittena vinā atthaṃ pakāsetīti.",
  "tika-s0201t:787_0": "Sammutivasena desanaṃ sutvāti “idhekacco puggalo attantapo hoti attaparitāpānuyogamanuyutto”tiādinā sammutimukhena",
  "tika-s0201t:787_1": "pavattitaṃ desanaṃ sutamayañāṇuppādanavasena sutvā.",
  "tika-s0201t:787_2": "Atthaṃ paṭivijjhitvāti tadanusārena catusaccasaṅkhātaṃ atthaṃ saha vipassanāya maggena paṭivijjhitvā.",
  "tika-s0201t:787_3": "Mohaṃ pahāyāti tadekaṭṭhehi kilesehi saddhiṃ anavasesaṃ mohaṃ pajahitvā.",
  "tika-s0201t:787_4": "Visesanti nibbānasaṅkhātaṃ arahattasaṅkhātañca visesaṃ.",
  "tika-s0201t:787_5": "Tesanti tādisānaṃ vineyyānaṃ.",
  "tika-s0201t:787_6": "Paramatthavasenāti “pañcimāni,",
  "tika-s0201t:787_7": "bhikkhave,",
  "tika-s0201t:787_8": "indriyānī”tiādinā paramatthadhammavasena.",
  "tika-s0201t:787_9": "Sesaṃ anantaranaye vuttasadisameva.",
  "tika-s0201t:787_10": "Tatthāti tassaṃ sammutivasena paramatthavasena ca desanāyaṃ.",
  "tika-s0201t:787_11": "Desabhāsākusaloti nānādesabhāsāsu kusalo.",
  "tika-s0201t:787_12": "Tiṇṇaṃ vedānanti nidassanamattaṃ,",
  "tika-s0201t:787_13": "tiṇṇaṃ vedānaṃ sippaganthānampīti adhippāyo sippuggahaṇañhi parato vakkhati.",
  "tika-s0201t:787_14": "Sippāni vā vedantogadhe katvā “tiṇṇaṃ vedāna”nti vuttaṃ.",
  "tika-s0201t:787_15": "Kathetabbabhāvena ṭhitāni,",
  "tika-s0201t:787_16": "na katthaci sannihitabhāvenāti vedānampi kathetabbabhāveneva avaṭṭhānaṃ dīpento “guyhā tayī nihitā gayhatī”ti micchāvādaṃ paṭikkhipati.",
  "tika-s0201t:787_17": "Nānāvidhā desabhāsā etesanti nānādesabhāsā.",
  "tika-s0201t:788_0": "Paramo uttamo attho paramattho,",
  "tika-s0201t:788_1": "dhammānaṃ yathābhūtasabhāvo.",
  "tika-s0201t:788_2": "Lokasaṅketamattasiddhā sammuti.",
  "tika-s0201t:788_3": "Yadi evaṃ kathaṃ sammutikathāya saccatātiāha “lokasammutikāraṇā”ti,",
  "tika-s0201t:788_4": "lokasamaññaṃ nissāya pavattanato.",
  "tika-s0201t:788_5": "Lokasamaññāya hi abhinivesena vinā ñāpanā ekaccassa sutassa sāvanā viya na musā anatidhāvitabbato tassā.",
  "tika-s0201t:788_6": "Tenāha bhagavā “janapadaniruttiṃ nābhiniveseyya,",
  "tika-s0201t:788_7": "samaññaṃ nātidhāveyyā”ti.",
  "tika-s0201t:788_8": "Dhammānanti sabhāvadhammānaṃ.",
  "tika-s0201t:788_9": "Bhūtakāraṇāti yathābhūtasabhāvaṃ nissāya pavattanato.",
  "tika-s0201t:788_10": "Sammutiṃ voharantassāti “puggalo satto”tiādinā lokasamaññaṃ kathentassa.",
  "tika-s0201t:789_0": "Hirottappadīpanatthanti lokapālanakicce hirottappadhamme kiccato pakāsetuṃ.",
  "tika-s0201t:789_1": "Tesañhi kiccaṃ sattasantāneyeva pākaṭaṃ hotīti puggalādhiṭṭhānāya kathāya taṃ vattabbaṃ.",
  "tika-s0201t:789_2": "Esa nayo sesesupi.",
  "tika-s0201t:789_3": "Yasmiñhi cittuppāde kammaṃ uppannaṃ,",
  "tika-s0201t:789_4": "taṃsantāne eva tassa phalassa uppatti kammassakatā.",
  "tika-s0201t:789_5": "Evañhi kataviññāṇanāso akatāgamo vā natthīti sā puggalādhiṭṭhānāya eva kathāya dīpetabbā.",
  "tika-s0201t:789_6": "Tehi sattehi kātabbā puññādikiriyā paccattapurisakāropi santānavasena nipphādetabbato puggalādhiṭṭhānāya eva kathāya dīpetabbo.",
  "tika-s0201t:790_0": "Ānantariyadīpanatthanti cutianantaraṃ phalaṃ anantaraṃ nāma,",
  "tika-s0201t:790_1": "tasmiṃ anantare niyuttāni,",
  "tika-s0201t:790_2": "tannibbattanena anantarakaraṇasīlāni,",
  "tika-s0201t:790_3": "anantarapayojanāni vāti ānantariyāni,",
  "tika-s0201t:790_4": "mātughātādīni,",
  "tika-s0201t:790_5": "tesaṃ dīpanatthaṃ.",
  "tika-s0201t:790_6": "Tānipi hi santānavasena nipphādetabbato “mātaraṃ jīvitā voropetī”tiādinā puggalādhiṭṭhānāya eva kathāya dīpetabbāni,",
  "tika-s0201t:790_7": "tathā “so mettāsahagatena cetasā ekaṃ disaṃ pharitvā viharatī”tiādinā “so anekavihitaṃ pubbenivāsaṃ anussarati",
  "tika-s0201t:790_8": "ekampi jāti”ntiādinā “atthi dakkhiṇā dāyakato visujjhati,",
  "tika-s0201t:790_9": "no paṭiggāhakato”tiādinā ca pavattā brahmavihārapubbenivāsadakkhiṇāvisuddhikathā puggalādhiṭṭhānāya eva kathāya dīpetabbā sattasantānavisayattā.",
  "tika-s0201t:790_10": "“Aṭṭha purisapuggalā,",
  "tika-s0201t:790_11": "na samayavimutto puggalo”tiādinā ca paramatthaṃ kathentopi lokasammutiyā appahānatthaṃ puggalakathaṃ kathesi.",
  "tika-s0201t:790_12": "Etena vuttāvasesāya kathāya puggalādhiṭṭhānabhāve payojanaṃ sāmaññavasena saṅgahitanti daṭṭhabbaṃ.",
  "tika-s0201t:790_13": "Kāmañcetaṃ sabbaṃ apariññātavatthukānaṃ vasena vuttaṃ,",
  "tika-s0201t:790_14": "pariññātavatthukānampi pana evaṃ desanā sukhāvahā hoti.",
  "tika-s0201t:791_0": "Mahājanoti lokiyamahājano.",
  "tika-s0201t:791_1": "Na jānāti ghanavinibbhogābhāvena dhammakiccassa asallakkhaṇena.",
  "tika-s0201t:791_2": "Tattha “kiṃ nāmetaṃ,",
  "tika-s0201t:791_3": "kathaṃ nāmeta”nti saṃsayapakkhandatāya sammohaṃ āpajjati.",
  "tika-s0201t:791_4": "Viruddhābhinivesitāya paṭisattu hoti.",
  "tika-s0201t:791_5": "Jānāti ciraparicitatthā vohārakathāya.",
  "tika-s0201t:791_6": "Tato eva na sammohamāpajjati,",
  "tika-s0201t:791_7": "na paṭisattu hoti.",
  "tika-s0201t:792_0": "Nappajahanti vohāramukhena paramatthassa dīpanato.",
  "tika-s0201t:792_1": "Samaññāgahaṇavasena lokena ñāyati samaññāyati voharīyatīti lokasamaññā,",
  "tika-s0201t:792_2": "tāya lokasamaññāya.",
  "tika-s0201t:792_3": "Tassa tassa atthassa vibhāvane lokena nicchitaṃ,",
  "tika-s0201t:792_4": "niyataṃ vā vuccati voharīyatīti lokanirutti,",
  "tika-s0201t:792_5": "tassaṃ lokaniruttiyaṃ.",
  "tika-s0201t:792_6": "Tathā lokena abhilapīyatīti lokasamaññatāya lokābhilāpo,",
  "tika-s0201t:792_7": "tasmiṃ lokābhilāpe ṭhitāyeva appahānato.",
  "tika-s0201t:792_8": "Puggalavādino viya paramatthavasena aggahetvā.",
  "tika-s0201t:793_0": "Santoti ettha santasaddo “dīghaṃ santassa yojana”ntiādīsu kilantabhāve āgato,",
  "tika-s0201t:793_1": "“ayañca vitakko ayañca vicāro santā honti samitā”tiādīsu niruddhabhāve āgato,",
  "tika-s0201t:793_2": "“adhigato kho myāyaṃ dhammo gambhīro duddaso duranubodho santo paṇīto”tiādīsu santañāṇagocaratāya,",
  "tika-s0201t:793_3": "“upasantassa sadā satimato”tiādīsu kilesavūpasame,",
  "tika-s0201t:793_4": "“santo have sabbhi pavedayantī”tiādīsu sādhūsu, “pañcime,",
  "tika-s0201t:793_5": "bhikkhave,",
  "tika-s0201t:793_6": "mahācorā santo saṃvijjamānā”tiādīsu atthibhāve,",
  "tika-s0201t:793_7": "idhāpi atthibhāveyeva.",
  "tika-s0201t:793_8": "So ca puggalasambandhena vuttattā lokasamaññāvasenāti dassento “lokasaṅketavasena atthī”ti āha.",
  "tika-s0201t:793_9": "Atthīti cetaṃ nipātapadaṃ daṭṭhabbaṃ “atthi imasmiṃ kāye kesā”tiādīsu viya.",
  "tika-s0201t:793_10": "Saṃvijjamānāti padassa atthaṃ dassento “upalabbhamānā”ti āha.",
  "tika-s0201t:793_11": "Yañhi saṃvijjati,",
  "tika-s0201t:793_12": "taṃ upalabbhatīti.",
  "tika-s0201t:793_13": "Aṅganti etehi taṃsamaṅgipuggalā nihīnabhāvaṃ gacchantīti aṅgaṇāni, rāgādayo.",
  "tika-s0201t:793_14": "Añjati makkhetīti aṅgaṇaṃ, malādi.",
  "tika-s0201t:793_15": "Añjeti tattha ṭhitaṃ ahundaratāya abhibyañjetīti aṅgaṇaṃ,",
  "tika-s0201t:793_16": "vivaṭo bhūmipadeso.",
  "tika-s0201t:793_17": "Dosādīnaṃ pavattiākāravisesatāya nānappakārā bahulappavattiyā tibbakilesā.",
  "tika-s0201t:793_18": "Pāpakānanti lāmakānaṃ.",
  "tika-s0201t:793_19": "Akusalānanti akosallasambhūtānaṃ.",
  "tika-s0201t:793_20": "Icchāvacarānanti icchāvasena pavattānaṃ.",
  "tika-s0201t:793_21": "Saha aṅgaṇenāti aṅgaṇanti laddhanāmena yathāvuttakilesena saha vattati.",
  "tika-s0201t:794_0": "Atthītipi na jānāti tādisassa yonisomanasikārassa abhāvā.",
  "tika-s0201t:794_1": "Yesaṃ kilesānaṃ atthitā,",
  "tika-s0201t:794_2": "tesaṃ sappaṭibhayatā visesato jānitabbāti dassetuṃ “ime kilesā nāmā”tiādi vuttaṃ.",
  "tika-s0201t:794_3": "Tattha kakkhaḷāti pharusā.",
  "tika-s0201t:794_4": "Vāḷāti kururā.",
  "tika-s0201t:794_5": "Na gahitabbāti na uppādetabbā.",
  "tika-s0201t:794_6": "Yāthāvasarasatoti yathābhūtasabhāvato.",
  "tika-s0201t:794_7": "Evañcāti “ime kilesā nāmā”tiādinā vuttappakārena.",
  "tika-s0201t:794_8": "Yena vā tena vāti navakammesu vā pariyattidhutaṅgādīsu vā yena vā tena vā.",
  "tika-s0201t:794_9": "Tatrāti niddhāraṇe bhummaṃ.",
  "tika-s0201t:794_10": "Taṃ pana niddhāraṇaṃ saṅgaṇānaṅgaṇasamudāyatoti dassento “catūsu puggalesū”ti vatvā puna tadekadesato dassento “tesu vā dvīsu sāṅgaṇesū”ti āha.",
  "tika-s0201t:794_11": "Tañhi dvayaṃ paṭhamaṃ hīnaseṭṭhabhāvena niddhārīyati paṭhamaṃ uddiṭṭhattā.",
  "tika-s0201t:794_12": "Niddhāraṇañhi kvaci kutoci kenaci hotīti.",
  "tika-s0201t:795_0": "58.",
  "tika-s0201t:795_1": "Kiñcāpi aññattha “janako hetu,",
  "tika-s0201t:795_2": "pariggāhato paccayo,",
  "tika-s0201t:795_3": "asādhāraṇo hetu,",
  "tika-s0201t:795_4": "sādhāraṇo paccayo,",
  "tika-s0201t:795_5": "sabhāgo hetu,",
  "tika-s0201t:795_6": "asabhāgo paccayo,",
  "tika-s0201t:795_7": "pubbakāliko hetu,",
  "tika-s0201t:795_8": "sahappavatto paccayo”tiādinā hetupaccayā vibhajja vuccanti,",
  "tika-s0201t:795_9": "idha pana “cattāro kho,",
  "tika-s0201t:795_10": "bhikkhave,",
  "tika-s0201t:795_11": "mahābhūtā hetū,",
  "tika-s0201t:795_12": "cattāro mahābhūtā paccayā rūpakkhandhassa paññāpanāyā”tiādīsu viya hetupaccayasaddā samānatthāti dassetuṃ “ubhayenapi kāraṇameva pucchatī”ti vuttaṃ.",
  "tika-s0201t:795_13": "Tattha ubhayenāti hetupaccayavacanadvayena.",
  "tika-s0201t:795_14": "Pucchati āyasmā mahāmoggallāno desanaṃ vaḍḍhetukāmo.",
  "tika-s0201t:795_15": "Kiñcāpīti anujānanasambhāvanatthe nipāto.",
  "tika-s0201t:795_16": "Kiṃ anujānāti?",
  "tika-s0201t:795_17": "Samānepi dvinnaṃ sāṅgaṇabhāve tassā pajānanāppajānanahetukataṃ tesaṃ seṭṭhahīnataṃ.",
  "tika-s0201t:795_18": "Kiṃ sambhāveti?",
  "tika-s0201t:795_19": "Therassa vicittapaṭibhānatāya nānāhetūpamāhi alaṅkatvā yathāpucchitassa atthassa pākaṭakaraṇaṃ.",
  "tika-s0201t:795_20": "Tenāha “nappajānātī”tiādi.",
  "tika-s0201t:795_21": "Hetu ceva paccayo ca seṭṭhahīnabhāve.",
  "tika-s0201t:795_22": "Tathāakkhātabbatāpi hi tesaṃ tannimittā evāti.",
  "tika-s0201t:796_0": "59.",
  "tika-s0201t:796_1": "Tanti tesaṃ dvinnaṃ puggalānaṃ hīnaseṭṭhatāya kāraṇaṃ.",
  "tika-s0201t:796_2": "Opammehi pākaṭataraṃ katvā dassetuṃ.",
  "tika-s0201t:796_3": "Etanti sutte anantaraṃ vuccamānaṃ vīriyārambhābhāvena aṅgaṇassa appahānaṃ.",
  "tika-s0201t:796_4": "Tenāha “na chandaṃ…pe…",
  "tika-s0201t:796_5": "sandhāyāhā”ti.",
  "tika-s0201t:796_6": "Kattukamyatāchandhanti kattukamyatāsaṅkhātaṃ aṅgaṇassa pahātukamyatāvasena uppajjanakakusaladhammacchandaṃ.",
  "tika-s0201t:796_7": "Na janessatīti na uppādessati.",
  "tika-s0201t:796_8": "Kusalo vāyāmo nāma chandato balavāti āha “tato balavataraṃ vāyāmaṃ na karissatī”ti,",
  "tika-s0201t:796_9": "chandampi anuppādento kathaṃ tajjaṃ vāyāmaṃ karissatīti adhippāyo.",
  "tika-s0201t:796_10": "Thāmagatavīriyaṃ ussoḷhībhāvappattaṃ daḷhaṃ vīriyaṃ.",
  "tika-s0201t:796_11": "Sāṅgaṇaggahaṇeneva aṅgaṇānaṃ kilesavatthutāya cittassa saṃkiliṭṭhatāya saddhāya puna saṃkiliṭṭhaggahaṇaṃ",
  "tika-s0201t:796_12": "savisesaṃ kiliṭṭhabhāvavibhāvananti āha “suṭṭhutaraṃ kiliṭṭhacitto”ti.",
  "tika-s0201t:796_13": "Malinacittotiādīsupi “tehiyevā”ti ānetvā sambandhitabbaṃ.",
  "tika-s0201t:796_14": "Ukkhalipucchanacoḷakassa viya vasāpītapilotikā viya ca dummocanīyabhāvena malaggahaṇaṃ malīnatā,",
  "tika-s0201t:796_15": "pīḷanaṃ hiṃsanaṃ avipphārikatākaraṇaṃ vibādhanaṃ darathapariḷāhuppādanena paridahanaṃ upatāpanaṃ,",
  "tika-s0201t:796_16": "kālanti kālanaṃ,",
  "tika-s0201t:796_17": "yathāgahitassa attabhāvassa khepanaṃ āyukkhayanti attho.",
  "tika-s0201t:796_18": "Karissatīti pavattessati,",
  "tika-s0201t:796_19": "pāpuṇissatīti vuttaṃ hoti.",
  "tika-s0201t:796_20": "Tathābhūto ca pāṇaṃ cajissati nāmāti āha “marissatī”ti.",
  "tika-s0201t:797_0": "Seyyathāpīti upamānidassane nipāto.",
  "tika-s0201t:797_1": "Tadatthaṃ dassento “yathā nāmā”ti āha.",
  "tika-s0201t:797_2": "Paṃsuādināti ādi-",
  "tika-s0201t:797_3": "saddena jallādīnaṃ saṅgaho,",
  "tika-s0201t:797_4": "ghaṃsanādīhīti ādi-",
  "tika-s0201t:797_5": "saddena chārikāparimajjanādīnaṃ saṅgahoti.",
  "tika-s0201t:797_6": "“Abhirūpāya kaññā dātabbā”tiādīsu viya antarenapi atisayatthabodhakasaddena atisayattho ñāyatīti āha “malaggahitatarāti vuttaṃ hotī”ti.",
  "tika-s0201t:797_7": "Paṭipucchāvacananti anumatipucchāviseso.",
  "tika-s0201t:797_8": "Evaṃ kariyamānāti aparibhoga-",
  "tika-s0201t:797_9": "apariyodapanarajopathanikkhipanehi kiliṭṭhabhāvaṃ āpādiyamānā.",
  "tika-s0201t:797_10": "Opammaṃ sampaṭipādentoti yathūpanītaṃ upamaṃ upameyyatthena samaṃ katvā paṭipādento,",
  "tika-s0201t:797_11": "saṃsandentoti attho.",
  "tika-s0201t:797_12": "Sāṅgaṇo puggaloti sāṅgaṇo tasmiṃ attabhāve asujjhanakapuggalo.",
  "tika-s0201t:797_13": "Āpaṇādito kulagharaṃ ānītassa malaggahitakaṃsabhājanassa tattha laddhabbāya visuddhiyā alābhato yathā anukkamena saṃkiliṭṭhatarabhāvo,",
  "tika-s0201t:797_14": "evaṃ gharato nikkhantassa puggalassa pabbajjāya laddhabbāya visuddhiyā alābhato anukkamena saṃkiliṭṭhatarabhāvoti",
  "tika-s0201t:797_15": "dassento “saṃkiliṭṭhakaṃsapātiyā”tiādimāha.",
  "tika-s0201t:797_16": "Saṃkiliṭṭhatarabhāvo ca nāma pabbajitassa ājīvavipattivasena vā siyā ācāradiṭṭhisīlavipattīsu aññataravasena",
  "tika-s0201t:797_17": "vāti taṃ sabbaṃ saṅgahetvā dassetuṃ “tassa puggalassā”tiādi vuttaṃ.",
  "tika-s0201t:797_18": "Pācittiyavītikkamanaggahaṇena hi ekaccadiṭṭhivipattiyāpi saṅgaho hotīti.",
  "tika-s0201t:797_19": "Ettha ṭhitassāti etissaṃ ājīvavipattiyaṃ ṭhitassa.",
  "tika-s0201t:797_20": "Iminā nayena sesesupi yathārahaṃ vattabbaṃ.",
  "tika-s0201t:797_21": "Sabbaparisasādhāraṇā mahātherassa desanā,",
  "tika-s0201t:797_22": "tasmā gahapativasenapi yojetabbaṃ.",
  "tika-s0201t:797_23": "Tattha ukkaṃsagatasaṃkiliṭṭhatarabhāvaṃ dassento “mātughātādiānantariyakaraṇa”nti āha.",
  "tika-s0201t:797_24": "Avisodhetvāti yathā attano sīle vā diṭṭhiyā vā visuddhi hoti,",
  "tika-s0201t:797_25": "evaṃ kilesamalinacittasantānaṃ avisodhetvā.",
  "tika-s0201t:798_0": "Bhabbapuggaloti upanissayādisampattiyā tasmiṃ attabhāve visuddhapuggalo.",
  "tika-s0201t:798_1": "Ādiṃ katvāti iminā dhovanaghaṃsanādīhi pariyodapanaṃ ādimantaṃ katvā vadati.",
  "tika-s0201t:798_2": "Suddhaṭṭhānaṃ yattha vā na rajena okirīyati.",
  "tika-s0201t:798_3": "Daṇḍakammaṃ katvāti “ettakā udakā,",
  "tika-s0201t:798_4": "vālukā vā ānetabbā”ti daṇḍakammaṃ katvā.",
  "tika-s0201t:798_5": "Ettha ṭhitassāti parisuddhe sīle ṭhitassa.",
  "tika-s0201t:798_6": "Sammāvattapaṭipattisīlehi sīlavisuddhi dassitā.",
  "tika-s0201t:798_7": "Vattapaṭipattiyāpi hi aṅgaṇānaṃ vikkhambhanaṃ siyā.",
  "tika-s0201t:798_8": "Tathā hissā saṃkiliṭṭhakaṃsapātiyā parisuddhapariyodātabhāvo upamābhāvena vutto.",
  "tika-s0201t:798_9": "Pantasenāsanavāso kilesavikkhambhanaṃ kilesānaṃ tadaṅganivāraṇaṃ.",
  "tika-s0201t:798_10": "Sotāpattiphalādhigamo…pe…",
  "tika-s0201t:798_11": "arahattasacchikiriyāti sattasupi ṭhānesu “parisuddhapariyodātabhāvo viyā”ti padaṃ ānetvā sambandhitabbaṃ.",
  "tika-s0201t:798_12": "Pabbajitassa hi visuddhi nāma heṭṭhimantena sīlavisuddhiyā vā siyā kammaṭṭhānānuyogavasena vivekavāsena",
  "tika-s0201t:798_13": "jhānassādhigamena vā vipassanābhāvanāya vā sāmaññaphalādhigamena vāti.",
  "tika-s0201t:799_0": "Rāgaṭṭhāniyanti rāguppattihetubhūtaṃ.",
  "tika-s0201t:799_1": "Visabhāgārammaṇaṃ sandhāya vadati “iṭṭhārammaṇa”nti.",
  "tika-s0201t:799_2": "Tasminti iṭṭhārammaṇe.",
  "tika-s0201t:799_3": "Vipannassatīti muṭṭhassati.",
  "tika-s0201t:799_4": "Taṃ nimittanti subhanimittaṃ.",
  "tika-s0201t:799_5": "Āvajjissatīti ayoniso āvajjissati.",
  "tika-s0201t:799_6": "Sayameva aññena avomisso.",
  "tika-s0201t:799_7": "Kusalavārapacchindanameva cettha anuddhaṃsanaṃ daṭṭhabbaṃ.",
  "tika-s0201t:799_8": "Sesanti “sāṅgaṇo saṃkiliṭṭhacitto”tiādi.",
  "tika-s0201t:799_9": "Vuttanayānusārenāti paṭhamavāre vuttanayānusārena.",
  "tika-s0201t:799_10": "Sabbanti mātughātādiānantariyakaraṇapariyosānaṃ sabbaṃ upamāsaṃsandanavacanaṃ.",
  "tika-s0201t:800_0": "Ativirahābhāvatoti satisammosābhāvato,",
  "tika-s0201t:800_1": "upaṭṭhitassati bhāvatoti attho.",
  "tika-s0201t:800_2": "Sesanti “so arāgo”tiādi.",
  "tika-s0201t:800_3": "“Dhovanaghaṃsanasaṇhachārikāparimajjanādīhī”tiādinā dutiyavārānusārena.",
  "tika-s0201t:800_4": "“Ko nu kho”tiādi pucchāvasena āgataṃ,",
  "tika-s0201t:800_5": "idaṃ nigamanavasenāti ayameva viseso.",
  "tika-s0201t:801_0": "60.",
  "tika-s0201t:801_1": "Aṅgaṇanti tattha tattha nāmato eva vibhāvitaṃ,",
  "tika-s0201t:801_2": "na pana sabhāvato,",
  "tika-s0201t:801_3": "pabhedato vāti sabhāvādito vibhāvanaṃ sandhāyāha “nānappakārato pākaṭaṃ kārāpetukāmenā”ti.",
  "tika-s0201t:801_4": "Icchāya avacarānanti icchāvasena avacaraṇānaṃ.",
  "tika-s0201t:801_5": "Otiṇṇānanti cittasantānaṃ anupaviṭṭhānaṃ.",
  "tika-s0201t:801_6": "Te pana tattha paccayavasena nibbattattā pavattā nāma hontīti āha “pavattāna”nti.",
  "tika-s0201t:801_7": "Nānappakārānanti visayabhedena pavattiākārabhedena ca nānāvidhānaṃ.",
  "tika-s0201t:801_8": "Yenakāraṇena.",
  "tika-s0201t:801_9": "Na kevalaṃ lābhatthikatā eva,",
  "tika-s0201t:801_10": "atha kho puññavantatā sakkatagarukatā ca ettha kāraṇabhāvena gahetabbāti dassento “pakatiyāpi cā”tiādimāha.",
  "tika-s0201t:801_11": "Tena lābhatthikopi na yo koci evaṃ cittaṃ uppādeti puññavā sambhāvanīyoti dasseti.",
  "tika-s0201t:801_12": "Therā avajjapaṭicchādanabhayena majjhimānaṃ ārocenti,",
  "tika-s0201t:801_13": "tathā majjhimā navakānaṃ,",
  "tika-s0201t:801_14": "navakā pana attano navakabhāvena vighāsādādīnaṃ ārocenti “passatha tumhākaṃ therassa kamma”nti.",
  "tika-s0201t:801_15": "Vighāsādādayo nāma “īdisassa santike ovādatthaṃ tumhe āgatā”ti bhikkhunīnaṃ ārocenti.",
  "tika-s0201t:801_16": "Na ca maṃ bhikkhū jāneyyunti na ca vata maṃ bhikkhū jāneyyuṃ,",
  "tika-s0201t:801_17": "aho vata maṃ bhikkhū na jāneyyunti yojanā.",
  "tika-s0201t:801_18": "Ṭhānaṃ kho panetanti ettha kho-",
  "tika-s0201t:801_19": "saddo avadhāraṇattho, pana-",
  "tika-s0201t:801_20": "saddo vacanālaṅkāroti āha “atthiyevā”ti.",
  "tika-s0201t:801_21": "Pubbe icchuppādavāravaṇṇanāya vuttanayena. Iti-",
  "tika-s0201t:801_22": "saddo idha āsannakāraṇatthoti taṃ dassento “iminā kāraṇenā”ti āha.",
  "tika-s0201t:801_23": "Idañca kopaappaccayānameva gahaṇaṃ.",
  "tika-s0201t:801_24": "Tādisānanti kopaappaccayādhibhūtānanti adhippāyo.",
  "tika-s0201t:802_0": "Anurahoti anurūpe rahasi.",
  "tika-s0201t:802_1": "Evameva hi atthaṃ dassetuṃ “vihārapaccante”tiādi vuttaṃ.",
  "tika-s0201t:802_2": "Purimasadisamevāti “lābhatthiko hī”tiādinā vuttena purimena yojanānayena sadisameva.",
  "tika-s0201t:803_0": "Codanāya paṭipuggalabhāvo,",
  "tika-s0201t:803_1": "codanā ca āpattiyāti cuditakena codakassa samānabhāvo āpattiāpannatāyāti āha “samānoti sāpattiko”ti.",
  "tika-s0201t:803_2": "Sappaṭipuggalenevassa codanicchāya kāraṇaṃ vibhāvetuṃ “aya”ntiādi vuttaṃ.",
  "tika-s0201t:803_3": "Na cāyaṃ sāpattikatāya eva samānataṃ icchati,",
  "tika-s0201t:803_4": "atha kho aññathāpīti dassento “apicā”tiādimāha.",
  "tika-s0201t:803_5": "Aññena vā paṭipuggalena sappaṭipuggalo.",
  "tika-s0201t:803_6": "Ayañhi “sappaṭipuggalova maṃ codeyyā”ti icchati “evāhaṃ tassa paṭipuggalehi saddhiṃ ekajjhāsayo hutvā",
  "tika-s0201t:803_7": "tassa upari kiñci vattuṃ kātuṃ vā labhissāmī”ti maññamāno.",
  "tika-s0201t:803_8": "Imasmiṃ pana pakkhe no appaṭipuggaloti natthi etassa paṭipuggaloti appaṭipuggaloti evamattho veditabbo.",
  "tika-s0201t:804_0": "“Aho vatā”ti idaṃ padaṃ dissatīti sambandho,",
  "tika-s0201t:804_1": "imassa puggalassa icchācāre ṭhitattā bhikkhūnaṃ dhammaṃ deseyyāti vacanato “tañca kho anumatipucchāyā”ti vuttaṃ.",
  "tika-s0201t:804_2": "Na hesa “saccaṃ kira tvaṃ bhikkhū”tiādinā kiñci vītikkamaṃ uddissa bhagavatā pucchitabbataṃ icchati.",
  "tika-s0201t:804_3": "No maggaṃ vā phalaṃ vā vipassanaṃ vā antaraṃ katvāti maggabhāvanaṃ vā phalasacchikiriyaṃ vā sikhāppattavipassanānuyogaṃ",
  "tika-s0201t:804_4": "vā nirodhasamāpajjanaṃ vā jhānasamāpajjanameva vā antaraṃ kāraṇaṃ katvā bhagavatā attānaṃ paṭipucchitabbaṃ",
  "tika-s0201t:804_5": "no icchati.",
  "tika-s0201t:804_6": "Niccaṃ aniccantiādinā anumatiggahaṇavasena pucchitabbaṃ icchati,",
  "tika-s0201t:804_7": "uttānameva katvā pucchitabbaṃ icchatīti attho.",
  "tika-s0201t:804_8": "Upaharante passatīti sambandho.",
  "tika-s0201t:804_9": "Abhabbaṭṭhānabhikkhutāya niharissanti sāsanato.",
  "tika-s0201t:805_0": "Taṃ sampattinti parivārasampattiñceva bhikkhūhi kariyamānaṃ sakkāragarukārasampattiñca.",
  "tika-s0201t:805_1": "Gahetvā paribhuñjanti mayā saṃvibhāge kariyamāne.",
  "tika-s0201t:805_2": "Sayameva paññāyatīti sayameva gantvā bhikkhūnaṃ purato attānaṃ dasseti,",
  "tika-s0201t:805_3": "purato vasantaṃ pana bhikkhu purakkhatvā gacchantiyevāti adhippāyo.",
  "tika-s0201t:806_0": "Dakkhiṇodakanti aggato upanīyamānaṃ dakkhiṇodakaṃ. Yato eva- kāro,",
  "tika-s0201t:806_1": "tato aññattha niyamo icchito.",
  "tika-s0201t:806_2": "Avadhāraṇatthaṃ vā eva-",
  "tika-s0201t:806_3": "kāraggahaṇanti katvā ahameva labheyyanti ahaṃ labheyyamevāti evametaṃ avadhāraṇaṃ daṭṭhabbanti adhippāyenāha",
  "tika-s0201t:806_4": "“ahameva labheyyanti icchā nātimahāsāvajjā”ti,",
  "tika-s0201t:806_5": "aññathā yathārutavasena avadhāraṇe gayhamāne “na aññe labheyyu”nti ayamevettha attho siyāti.",
  "tika-s0201t:806_6": "Pāsādiko hotīti idaṃ tassa aggāsanādipaccāsīsanāya kāraṇadassanaṃ.",
  "tika-s0201t:807_0": "Anumodananti maṅgalāmaṅgalesu anumodanāvasena pavattetabbadhammakathaṃ.",
  "tika-s0201t:807_1": "Khaṇḍānumodananti anumodanekadesaṃ.",
  "tika-s0201t:807_2": "“Pubbe anumoditapubbo anumodatū”ti avatvā therena vuttamatteyeva.",
  "tika-s0201t:808_0": "Tādisesu ṭhānesūti tādisesu pesalānaṃ bahussutānaṃ vasanaṭṭhānesu.",
  "tika-s0201t:808_1": "Sabbampi ratiṃ pavattanato sabbarattikāni.",
  "tika-s0201t:808_2": "Vinicchayakusalānanti anekavihitesu kaṅkhaṭṭhāniyesu kaṅkhāvinayanāya taṃ taṃ pañhānaṃ vinicchaye kusalānaṃ chekānaṃ.",
  "tika-s0201t:808_3": "Tesu tesu dhammakathikesu ajjhiṭṭhesu vārena dhammaṃ kathentesu “ayaṃ byatto”ti dhammajjhesakena ajjhiṭṭhattā okāsaṃ alabhamāno.",
  "tika-s0201t:809_0": "Sakkaccañca kareyyunti bhikkhū yaṃ mama abhivādanapaccuṭṭhānañjalikammasāmīcikammādiṃ karonti.",
  "tika-s0201t:809_1": "Taṃ ādareneva kareyyuṃ,",
  "tika-s0201t:809_2": "yañca me parikkhārajātaṃ paṭiyādenti,",
  "tika-s0201t:809_3": "tampi sundaraṃ sammadeva abhisaṅkhataṃ kareyyunti attho.",
  "tika-s0201t:809_4": "Bhāriyanti pāsāṇacchattaṃ viya garukātabbaṃ.",
  "tika-s0201t:809_5": "Etaṃ vidhinti etaṃ “sakkareyyu”ntiādinā vuttasakkārādividhiṃ.",
  "tika-s0201t:809_6": "Tenāti tena kāraṇena,",
  "tika-s0201t:809_7": "bāhusaccādiguṇavisesavato eva sakkārādīnaṃ arahattāti attho.",
  "tika-s0201t:809_8": "Evarūpanti īdisaṃ “piyo garū”tiādinā vuttappakāraṃ.",
  "tika-s0201t:809_9": "Evaṃ kareyyunti evaṃ “sakkareyyu”ntiādinā vuttappakāraṃ sakkārādiṃ kareyyuṃ.",
  "tika-s0201t:809_10": "Esa nayoti yoyaṃ bhikkhuvāre vuttavidhi,",
  "tika-s0201t:809_11": "eseva nayo.",
  "tika-s0201t:809_12": "Ito paresu bhikkhunīvārādīsu vāresu.",
  "tika-s0201t:810_0": "Ahameva lābhī assanti etthāpi heṭṭhā vuttanayeneva avadhāraṇaṃ gahetabbaṃ.",
  "tika-s0201t:810_1": "Piṇḍapātassa paṇītatā upasecanādivasenāti āha “sappitelamadhusakkharādipūritāna”nti.",
  "tika-s0201t:810_2": "Mañcapīṭhādīnanti nidassanamattaṃ utusappāyānaṃ nivātānaṃ phassitatalānaṃ pihitadvārakavāḷavātapānādīnampi paṇītasenāsanabhāvato. Ādi-",
  "tika-s0201t:810_3": "saddena vā tesampi gahaṇaṃ daṭṭhabbaṃ.",
  "tika-s0201t:810_4": "Sabbatthāpīti sabbesu tesu catūsupi paccayavāresu.",
  "tika-s0201t:811_0": "61.",
  "tika-s0201t:811_1": "Kāyakammaṃ disvāti idaṃ na kāyakammaṃ cakkhuviññeyyaṃ,",
  "tika-s0201t:811_2": "kāyakammunā pana saha pavattaṃ oṭṭhaparipphandanaṃ bhākuṭikaraṇaṃ kāyaṅgādidassanaṃ kāyakammadassanaṃ viya hotīti katvā vuttaṃ.",
  "tika-s0201t:811_3": "Vacīkammaṃ sutvāti etthāpi eseva nayo,",
  "tika-s0201t:811_4": "tasmā kāyavikārajanakā dhammā “dissantī”ti vuttā,",
  "tika-s0201t:811_5": "vacīvikārajanakā “sūyantī”ti.",
  "tika-s0201t:811_6": "Tato eva ca te paccakkhakāle sammukhakāle dissanti nāma.",
  "tika-s0201t:811_7": "Tirokkhakāle asammukhakāle sūyanti nāma.",
  "tika-s0201t:811_8": "Anurūpato gahaṇaṃ anuggaho.",
  "tika-s0201t:811_9": "Āraññikattanti tassa bhikkhuno dhutaguṇattānurūpato gaṇhāti.",
  "tika-s0201t:811_10": "Tenāha “āraññikattaṃ anuggaṇhātī”ti.",
  "tika-s0201t:811_11": "Araññe nivāso assāti āraññiko.",
  "tika-s0201t:811_12": "Pantaṃ pariyantaṃ dūrataraṃ senāsanaṃ assāti pantasenāsano.",
  "tika-s0201t:811_13": "Taṃ pana atthamattena dassentena “pantasenāsane vasatī”ti vuttaṃ.",
  "tika-s0201t:811_14": "Bhikkhāsaṅkhātānaṃ piṇḍānaṃ pāto piṇḍāpāto,",
  "tika-s0201t:811_15": "taṃ piṇḍapātaṃ uñchati gavesatīti piṇḍapātiko.",
  "tika-s0201t:811_16": "Piṇḍāya patituṃ carituṃ vatametassāti vā piṇḍapāti,",
  "tika-s0201t:811_17": "so eva piṇḍapātiko.",
  "tika-s0201t:811_18": "Dānato avakhaṇḍanato apetaṃ apadānaṃ,",
  "tika-s0201t:811_19": "saha apadānena sapadānaṃ,",
  "tika-s0201t:811_20": "anavakhaṇḍanaṃ.",
  "tika-s0201t:811_21": "Anugharaṃ caraṇasīlo sapadānacārī.",
  "tika-s0201t:811_22": "Unnatabhāvena paṃsukūlaṃ viya paṃsukūlaṃ,",
  "tika-s0201t:811_23": "paṃsu viya vā kucchitabhāvaṃ ulati gacchatīti paṃsukūlaṃ,",
  "tika-s0201t:811_24": "tassa dhāraṇaṃ idha paṃsukūlaṃ,",
  "tika-s0201t:811_25": "taṃ sīlamassāti paṃsukūliko.",
  "tika-s0201t:812_0": "Tīhi kāraṇehi lūkhaṃ veditabbaṃ agghaphassavaṇṇaparihānito apaṃsukūlampi,",
  "tika-s0201t:812_1": "ko pana vādo paṃsukūlanti adhippāyo.",
  "tika-s0201t:812_2": "Thūladīghasuttakenāti thūlena olambamānena dīghasuttakena.",
  "tika-s0201t:812_3": "Vaṇṇenāti ettha phassenapi parihāyatīti vattabbaṃ.",
  "tika-s0201t:812_4": "Tañhi tattha kharaphassampi hotiyevāti.",
  "tika-s0201t:812_5": "Kasmā pana pāḷiyaṃ āraññikādiggahaṇena cattārova dhutaguṇā vuttāti?",
  "tika-s0201t:812_6": "Padhānattā,",
  "tika-s0201t:812_7": "taggahaṇeneva ca ito paresampi sukhaparibhogatāya gahaṇasambhavato.",
  "tika-s0201t:812_8": "Yo hi āraññiko pantasenāsano,",
  "tika-s0201t:812_9": "tassa abbhokāsika-",
  "tika-s0201t:812_10": "rukkhamūlika-",
  "tika-s0201t:812_11": "nesajjika-",
  "tika-s0201t:812_12": "yathāsanthatika-",
  "tika-s0201t:812_13": "sosānikaṅgāni suparipūrāni.",
  "tika-s0201t:812_14": "Yo ca piṇḍapātiko sapadānacārī ca,",
  "tika-s0201t:812_15": "tassa pattapiṇḍikakhalupacchābhattikaekāsanikaṅgāni.",
  "tika-s0201t:812_16": "Yo pana paṃsukūliko,",
  "tika-s0201t:812_17": "tassa tecīvarikaṅgaṃ supariharamevāti.",
  "tika-s0201t:812_18": "Padhānattā hi bhagavatāpi “kadāhaṃ nandaṃ passeyyaṃ,",
  "tika-s0201t:812_19": "āraññaṃ paṃsukūlika”ntiādinā tattha tattha āraññikādayo eva gayhanti.",
  "tika-s0201t:812_20": "Ettakāti pāḷiyaṃ āgatānaṃ paricchijja gahaṇametaṃ,",
  "tika-s0201t:812_21": "na ettakā sabbepi ekassa ekaṃsato sambhavanti,",
  "tika-s0201t:812_22": "nāpi ettakāyeva pāpadhammā pahātabbā.",
  "tika-s0201t:812_23": "Na hi makkhapaḷāsādīnaṃ appahīnabhāvepi sabrahmacārī neva sakkaronti…pe…",
  "tika-s0201t:812_24": "na pūjentīti.",
  "tika-s0201t:813_0": "Tamatthanti “yassa kassacī”tiādinā vuttamatthaṃ.",
  "tika-s0201t:813_1": "Upamāya pākaṭaṃ karontoti anvayato byatirekato ca udāharaṇena vibhāvento.",
  "tika-s0201t:813_2": "Ahikuṇapādīnaṃ atipaṭikūlajigucchanīyatā ativiya duggandhatāya.",
  "tika-s0201t:813_3": "Sā ca ahīnaṃ tikhiṇakopatāya,",
  "tika-s0201t:813_4": "kukkuramanussānaṃ odanakummāsūpacayatāya sarīrassa hotīti vadanti.",
  "tika-s0201t:813_5": "Imesanti ahiādīnaṃ.",
  "tika-s0201t:813_6": "Vaḍḍhetvāti uparūpari khipanena racitaṃ katvā.",
  "tika-s0201t:813_7": "Taṃ pana vaḍḍhitaṃ tena ca bhājanaṃ pūritaṃ hotīti āha “vaḍḍhetvā paripūretvā”ti.",
  "tika-s0201t:813_8": "Janassa dassanayogyaṃ dassanīyaṃ jaññaṃ,",
  "tika-s0201t:813_9": "taṃ paramaparisuddhaṃ manoharañca hotīti āha “cokkhacokkha”nti.",
  "tika-s0201t:813_10": "Abhinavaniviṭṭhā mahāmātā vadhukā.",
  "tika-s0201t:813_11": "Sā pana puttalābhayogyataṃ upādāya maṅgalavacanena “janī”ti vuccati,",
  "tika-s0201t:813_12": "tassā niyyamānaṃ paṇṇākāraṃ janiyā haratīti jaññaṃ.",
  "tika-s0201t:813_13": "Ubhayatthāti atthadvaye.",
  "tika-s0201t:813_14": "Punaruttanti āmeḍitavacanamāha.",
  "tika-s0201t:813_15": "Na manāpaṃ etassāti amanāpo,",
  "tika-s0201t:813_16": "tassa bhāvo amanāpatā,",
  "tika-s0201t:813_17": "tathāpavatto cittuppādoti āha “amanāpaṃ idanti…pe…",
  "tika-s0201t:813_18": "adhivacana”nti.",
  "tika-s0201t:813_19": "Buddhavesattā liṅgassa parisuddhakaṃsapātisadisakā.",
  "tika-s0201t:813_20": "Kuṇaparacanaṃ viya icchāvacarehi santānassa bharitabhāvo.",
  "tika-s0201t:813_21": "So pana tesaṃ appahīnatāyāti āha “icchāvacarānaṃ appahāna”nti.",
  "tika-s0201t:814_0": "62.",
  "tika-s0201t:814_1": "“Tena gāmantavihāraṃ anuggaṇhātī”ti vattabbe “āraññikatta”nti pana potthake likhitaṃ.",
  "tika-s0201t:814_2": "Na hi sukkapakkhe pāḷiyaṃ āraññikaggahaṇaṃ atthi,",
  "tika-s0201t:814_3": "sati ca icchāvacarappahāne gāmantavihāro ekantena na paṭikkhipitabbo,",
  "tika-s0201t:814_4": "icchitabbova tādisānaṃ uttarimanussadhammapaṭicchādanato.",
  "tika-s0201t:814_5": "Tathā hi vakkhati “appicchatāsamuṭṭhānehī”tiādi.",
  "tika-s0201t:814_6": "Sālivarabhattaracanaṃ viya icchāvacarappahānaṃ manuññabhāvato tittihetuto ca.",
  "tika-s0201t:815_0": "63.",
  "tika-s0201t:815_1": "Maṃ tanti ca upayogavacanaṃ paṭi-",
  "tika-s0201t:815_2": "saddayogena,",
  "tika-s0201t:815_3": "attho pana sampadānamevāti āha “mayhaṃ tuyha”nti ca.",
  "tika-s0201t:815_4": "“Samaye”ti bhummatthe “samaya”nti upayogavacanaṃ.",
  "tika-s0201t:815_5": "Gijjhakūṭapaṇḍavaisigilivebhāravepullapabbatānaṃ vasena samantato giriparikkhepena.",
  "tika-s0201t:815_6": "Rājagaheti samīpatthe bhummavacananti āha “taṃ nissāya viharāmī”ti.",
  "tika-s0201t:816_0": "Purāṇayānakāraputtoti purāṇe pabbajitato pubbe yānakāraputto tathāpaññāto.",
  "tika-s0201t:816_1": "Jimhanti gomuttakuṭilaṃ.",
  "tika-s0201t:816_2": "Tenāha “sappagatamaggasadisa”nti.",
  "tika-s0201t:816_3": "Soti paṇḍuputto.",
  "tika-s0201t:816_4": "Itaroti samiti.",
  "tika-s0201t:816_5": "Cintitaṭṭhānamevāti cintitacintitaṭṭhānameva tacchati,",
  "tika-s0201t:816_6": "tañca kho na tassa cittānusārena,",
  "tika-s0201t:816_7": "atha kho attano suttānusārena tacchanto yānakāraputto.",
  "tika-s0201t:816_8": "Cittanti attano cittena mama cittaṃ jānitvā viya.",
  "tika-s0201t:817_0": "“Na saddhāya pabbajito”ti imināva kammaphalasaddhāya abhāvo nesaṃ pakāsitoti āha “assaddhāti buddhadhammasaṅghesu saddhāvirahitā”ti.",
  "tika-s0201t:817_1": "Pabbajitānaṃ jīvikā attho etesanti jīvikatthā.",
  "tika-s0201t:817_2": "Tenāha “iṇabhayādīhī”tiādi.",
  "tika-s0201t:817_3": "Kerāṭikaṃ vuccati sāṭheyyaṃ.",
  "tika-s0201t:817_4": "Saṭhānaṃ guṇavāṇijakānaṃ kammaṃ sāṭheyyanti āha “sāṭheyyañhī”tiādi.",
  "tika-s0201t:817_5": "Tucchasabhāvena māno naḷo viyāti naḷo,",
  "tika-s0201t:817_6": "mānasaṅkhāto uggato naḷo etesanti unnaḷā.",
  "tika-s0201t:817_7": "Tenāha “uṭṭhitatucchamānā”ti.",
  "tika-s0201t:817_8": "Lahukatāya vā capalā.",
  "tika-s0201t:817_9": "Pharusavacanatāya kharavacanā.",
  "tika-s0201t:817_10": "Tiracchānakathābahulatāya niratthakavacanapalāpino.",
  "tika-s0201t:817_11": "Asaṃvutakammadvārāti idaṃ kammadvārādīnaṃ asaṃvutabhāvo uppattidvārānaṃ asaṃvutatāya eva hotīti katvā vuttaṃ.",
  "tika-s0201t:817_12": "Atha vā chasu indriyesūti nimitte bhummaṃ,",
  "tika-s0201t:817_13": "chasu indriyesu nimittabhūtesu asaṃvutakammadvārāti attho.",
  "tika-s0201t:817_14": "Yā mattāti bhojane ayuttapariyesana-",
  "tika-s0201t:817_15": "ayuttapaṭiggahaṇa-",
  "tika-s0201t:817_16": "ayuttaparibhoge vajjetvā yuttapariyesana-",
  "tika-s0201t:817_17": "yuttapaṭiggahaṇa-",
  "tika-s0201t:817_18": "yuttaparibhogasaṅkhātā yā mattā appamattehi jānitabbā.",
  "tika-s0201t:817_19": "Tenāha “yuttatā”ti.",
  "tika-s0201t:817_20": "Jāgareti rattindivaṃ āvaraṇiyehi dhammehi cittaparisodhanasaṅkhāte jāgare.",
  "tika-s0201t:817_21": "Tesaṃ jāgaritāya adhisīlasikkhāya gāravarahitānaṃ itarasikkhāsu patiṭṭhā eva natthīti dassento “sikkhāpadesu",
  "tika-s0201t:817_22": "bahulagāravā na hontī”ti vatvā tameva gāravābhāvaṃ sarūpena vibhāvento “āpattivītikkamabahulā”ti āha.",
  "tika-s0201t:818_0": "Pakatiyāpi siddhāya ratanattayasaddhāya kammaphalasaddhāya ca saddhā.",
  "tika-s0201t:818_1": "Pivanti maññe yathā taṃ dravabhūtaṃ amataṃ laddhā.",
  "tika-s0201t:818_2": "Ghasanti maññe yathā taṃ bahalapiṇḍikasudhābhojanaṃ laddhā.",
  "tika-s0201t:818_3": "Attamanavācaṃ nicchārentā “sādhu sādhū”ti.",
  "tika-s0201t:818_4": "Tameva pana sādhukāraṃ hadaye ṭhapetvā abbhanumodantā.",
  "tika-s0201t:818_5": "Ettha ca attamanavācānicchāraṇaṃ pivanasadisaṃ katvā vuttaṃ bahiddhābhāvato,",
  "tika-s0201t:818_6": "manasā abbhanumodanaṃ pana abbhantarabhāvato ghasanasadisaṃ vuttaṃ.",
  "tika-s0201t:818_7": "Saṅkhādanajjhoharaṇañhi ghasananti.",
  "tika-s0201t:818_8": "Rassañca ekavacanaṃ hotīti āha “rasse sati sāriputtassa upari hotī”ti.",
  "tika-s0201t:818_9": "Dīghañca bahuvacanaṃ hotīti āha “dīghe sati sabrahmacārīna”nti.",
  "tika-s0201t:818_10": "“Upari hotī”ti ānetvā sambandho.",
  "tika-s0201t:818_11": "Ālasiyabyasanādīhīti ālasiyena vā ñātibyasanādīhi vā.",
  "tika-s0201t:818_12": "“Mahānāgāti vuccantī”ti vatvā tattha kāraṇaṃ vibhāvento “tatrā”tiādimāha.",
  "tika-s0201t:818_13": "Tattha “na gacchantīti nāgā,",
  "tika-s0201t:818_14": "na āgacchantīti nāgā,",
  "tika-s0201t:818_15": "na āguṃ karontīti nāgā”ti yo vividho vacanattho icchito,",
  "tika-s0201t:818_16": "taṃ vicāretvā dassetuṃ “chandādīhī”tiādi vuttaṃ,",
  "tika-s0201t:818_17": "taṃ pana ñeyyāvabodhāya vacanato appamattakāraṇaṃ.",
  "tika-s0201t:819_0": "Sayameva āguṃ na karoti sabbathā maggena pahīnaāguttā.",
  "tika-s0201t:819_1": "So kāmayogādike sabbasaṃyoge dasavidhasaṃyojanappabhedāni ca sabbabandhanāni visajja jahitvā sabbattha yakkhādīsu,",
  "tika-s0201t:819_2": "sabbesu vā bhavesu kenaci saṅgena na sajjati tīhi ca vimuttīhi vimutto,",
  "tika-s0201t:819_3": "tato eva iṭṭhādīsu tādibhāvappattiyā tādi,",
  "tika-s0201t:819_4": "so vuttalakkhaṇena tathattā taṃsabhāvattā nāgo pavuccateti attho veditabbo.",
  "tika-s0201t:819_5": "Tenāha “evamettha attho veditabbo”ti.",
  "tika-s0201t:819_6": "Aññehi khīṇāsavanāgehi aggasāvakattā guṇavisesayogato pujjatarā ca pāsaṃsatarā ca.",
  "tika-s0201t:819_7": "Samaṃ anumodisunti aññamaññassa subhāsitato sampaṭicchanena samappavattamodatāya samaṃ sadisaṃ abbhanumodiṃsu.",
  "tika-s0201t:819_8": "Taṃ pana samanumodanaṃ “tatthā”tiādinā pāḷivaseneva dasseti.",
  "tika-s0201t:820_0": "Sammutiparamatthadesanākathāvaṇṇanā niṭṭhitā.",
  "tika-s0201t:821_0": "Anaṅgaṇasuttavaṇṇanāya līnatthappakāsanā samattā.",
  "tika-s0201t:822_0": "6. Ākaṅkheyyasuttavaṇṇanā",
  "tika-s0201t:823_0": "64.",
  "tika-s0201t:823_1": "Sampannanti paripuṇṇaṃ,",
  "tika-s0201t:823_2": "samantato pannaṃ pattanti sampannaṃ.",
  "tika-s0201t:823_3": "Tenāha “idaṃ paripuṇṇasampannaṃ nāmā”ti.",
  "tika-s0201t:823_4": "Nanti “suvā”ti vuttaṃ suvagaṇaṃ.",
  "tika-s0201t:823_5": "Sampannoti sammadeva panno gato upagato.",
  "tika-s0201t:823_6": "Tenāha “samannāgato”ti.",
  "tika-s0201t:823_7": "Sampannanti sampattiyuttaṃ.",
  "tika-s0201t:823_8": "Sā panettha rasasampatti adhippetā sāmaññajotanāya visese avaṭṭhānato.",
  "tika-s0201t:823_9": "Tenāha “seyyathāpi khuddamadhuṃ aneḷaka”nti,",
  "tika-s0201t:823_10": "niddosanti attho.",
  "tika-s0201t:823_11": "Tena vuttaṃ “idaṃ madhurasampannaṃ nāmā”ti.",
  "tika-s0201t:823_12": "Sīlassa anavasesasamādānena akhaṇḍādibhāvāpattiyā ca paripuṇṇasīlā.",
  "tika-s0201t:823_13": "Samādānato paṭṭhāya acchindanato sīlasamaṅgino.",
  "tika-s0201t:823_14": "Samādānato hi accantavirodhidhammānuppattiyā sīlasamaṅgitā veditabbā,",
  "tika-s0201t:823_15": "cetanādīnaṃ pana sīlanalakkhaṇānaṃ dhammānaṃ pavattikkhaṇe vattabbameva natthi.",
  "tika-s0201t:823_16": "Visuddhimagge vuttā,",
  "tika-s0201t:823_17": "tasmā tattha vuttanayeneva vitthārakathā veditabbāti adhippāyo.",
  "tika-s0201t:824_0": "Khettapāripūrīti nissitapāripūriyā nissayapāripūrimāha nissitakammavipattisampattivisayattā yathā “mañcā ukkuṭṭhiṃ karontī”ti.",
  "tika-s0201t:824_1": "Tathā hi khettena khaṇḍapūtiādidoso vutto.",
  "tika-s0201t:824_2": "Khettaṃ khaṇḍaṃ hotīti aparipūraṃ hoti sassapāripūriyā abhāvato.",
  "tika-s0201t:824_3": "Tenevāha “sassaṃ na uṭṭhetī”ti.",
  "tika-s0201t:824_4": "Pādamattassapi anekambaṇaphalanato mahapphalaṃ hoti.",
  "tika-s0201t:824_5": "Kisalayapalālādibahutāya mahānisaṃsaṃ.",
  "tika-s0201t:824_6": "Evamevanti yathā khittaṃ bījaṃ khaṇḍādicatudosavasena aparipuṇṇaṃ hoti,",
  "tika-s0201t:824_7": "tadabhāvena ca paripuṇṇaṃ,",
  "tika-s0201t:824_8": "evaṃ sīlaṃ khaṇḍādicatudosavasena aparipuṇṇaṃ hoti,",
  "tika-s0201t:824_9": "tadabhāvena ca paripuṇṇanti,",
  "tika-s0201t:824_10": "catudosatadabhāvasāmaññameva nidassananidassitabbavipattisampattīsu dasseti.",
  "tika-s0201t:824_11": "Mahapphalaṃ hoti vipākaphalena.",
  "tika-s0201t:824_12": "Mahānisaṃsanti vipulānisaṃsaṃ.",
  "tika-s0201t:824_13": "Svāyaṃ ānisaṃso idha pāḷiyaṃ nānappakārena vitthārīyati.",
  "tika-s0201t:825_0": "Ettāvatā kirāti kira-",
  "tika-s0201t:825_1": "saddo arucisūcanattho.",
  "tika-s0201t:825_2": "Tenettha ācariyavādassa attano aruccanabhāvaṃ dīpeti.",
  "tika-s0201t:825_3": "Sampannasīlāti anāmaṭṭhavisesaṃ sāmaññato sīlasaṅkhepena gahitaṃ.",
  "tika-s0201t:825_4": "Tañca catubbidhanti ācariyatthero “catupārisuddhisīlaṃ uddisitvā”ti āha.",
  "tika-s0201t:825_5": "Tatthāti catupārisuddhisīle.",
  "tika-s0201t:825_6": "Jeṭṭhakasīlanti padhānasīlaṃ.",
  "tika-s0201t:825_7": "Ubhayatthāti uddesaniddese.",
  "tika-s0201t:825_8": "Idha niddese viya uddesepi pātimokkhasaṃvaro bhagavatā vutto “sampannasīlā”ti vuttattāti adhippāyo.",
  "tika-s0201t:825_9": "Sīlaggahaṇañhi pāḷiyaṃ pātimokkhasaṃvaravasena āgataṃ.",
  "tika-s0201t:825_10": "Tenāha “pātimokkhasaṃvaroyevā”tiādi.",
  "tika-s0201t:825_11": "Tattha avadhāraṇena itaresaṃ tiṇṇaṃ ekadesena pātimokkhantogadhabhāvaṃ dīpeti.",
  "tika-s0201t:825_12": "Tathā hi anolokiyolokane ājīvahetu chasikkhāpadavītikkame gilānapaccayassa apaccavekkhitaparibhoge ca āpatti vihitāti.",
  "tika-s0201t:825_13": "Tīṇīti indriyasaṃvarasīlādīni.",
  "tika-s0201t:825_14": "Sīlanti vuttaṭṭhānaṃ nāma atthīti sīlapariyāyena tesaṃ katthaci sutte gahitaṭṭhānaṃ nāma kiṃ atthi yathā",
  "tika-s0201t:825_15": "pātimokkhasaṃvaroti ācariyassa sammukhattā apaṭikkhipantova upacārena pucchanto viya vadati.",
  "tika-s0201t:825_16": "Tenāha “ananujānanto”ti.",
  "tika-s0201t:825_17": "Chadvārarakkhāmattakamevāti tassa sallahukabhāvamāha cittādhiṭṭhānamattena paṭipākatikabhāvāpattito.",
  "tika-s0201t:825_18": "Itaradvayepi eseva nayo.",
  "tika-s0201t:825_19": "Paccayuppattimattakanti phalena hetuṃ dasseti.",
  "tika-s0201t:825_20": "Uppādanahetukā hi paccayānaṃ uppatti.",
  "tika-s0201t:825_21": "Idamatthanti idaṃ payojanaṃ imassa paccayassa paribhuñjaneti adhippāyo.",
  "tika-s0201t:825_22": "Nippariyāyenāti iminā indriyasaṃvarādīni tīṇi padhānassa sīlassa parivāravasena pavattiyā pariyāyasīlāni nāmāti dasseti.",
  "tika-s0201t:826_0": "Idāni pātimokkhasaṃvarasseva padhānabhāvaṃ byatirekato anvayato ca upamāya vibhāvetuṃ “yassā”tiādimāha.",
  "tika-s0201t:826_1": "Tattha soti pātimokkhasaṃvaro.",
  "tika-s0201t:826_2": "Sesānīti indriyasaṃvarādīni.",
  "tika-s0201t:826_3": "Tassevāti “sampannasīlā”ti ettha yaṃ sīlaṃ vuttaṃ, tasseva.",
  "tika-s0201t:826_4": "Sampannapātimokkhāti ettha pātimokkhaggahaṇena vevacanaṃ vatvā taṃ vitthāretvā…pe… ādimāha.",
  "tika-s0201t:826_5": "Yathā aññathāpi “idha bhikkhu sīlavā hotī”ti puggalādhiṭṭhānāya desanāya uddiṭṭhaṃ sīlaṃ “pātimokkhasaṃvarasaṃvuto viharatī”ti niddiṭṭhaṃ.",
  "tika-s0201t:827_0": "Pātimokkhasaṃvarasaṃvutāti yo naṃ pāti rakkhati,",
  "tika-s0201t:827_1": "taṃ mokkheti moceti āpāyikādīhi dukkhehīti “pātimokkha”nti laddhanāmena sikkhāpadasīlena pihitakāyavacīdvārā.",
  "tika-s0201t:827_2": "Te pana yasmā evaṃbhūtā tena samannāgatā nāma honti,",
  "tika-s0201t:827_3": "tasmā vuttaṃ “pātimokkhasaṃvarena samannāgatā”ti.",
  "tika-s0201t:828_0": "Aparo nayo –",
  "tika-s0201t:828_1": "kilesānaṃ balavabhāvato,",
  "tika-s0201t:828_2": "pāpakiriyāya sukarabhāvato,",
  "tika-s0201t:828_3": "puññakiriyāya ca dukkarabhāvato bahukkhattuṃ apāyesu patanasīloti pātī,",
  "tika-s0201t:828_4": "puthujjano.",
  "tika-s0201t:828_5": "Aniccatāya vā bhavādīsu kammavegakkhitto ghaṭīyantaṃ viya anavaṭṭhānena paribbhamanato gamanasīloti pātī,",
  "tika-s0201t:828_6": "maraṇavasena vā tamhi tamhi sattanikāye attabhāvassa pātanasīloti pātī,",
  "tika-s0201t:828_7": "sattasantāno,",
  "tika-s0201t:828_8": "cittameva vā,",
  "tika-s0201t:828_9": "taṃ pātiṃ saṃsāradukkhato mokkhetīti pātimokkhaṃ.",
  "tika-s0201t:828_10": "Cittassa hi vimokkhena satto vimuttoti vuccati.",
  "tika-s0201t:828_11": "Vuttañhi “cittavodānā visujjhantī”ti,",
  "tika-s0201t:828_12": "“anupādāya āsavehi cittaṃ vimutta”nti ca.",
  "tika-s0201t:829_0": "Atha vā avijjādinā hetunā saṃsāre patati gacchati pavattatīti pātī.",
  "tika-s0201t:829_1": "“Avijjānīvaraṇānaṃ sattānaṃ taṇhāsaṃyojanānaṃ sandhāvataṃ saṃsarata”nti hi vuttaṃ.",
  "tika-s0201t:829_2": "Tassa pātino sattassa taṇhādisaṃkilesattayato mokkho etenāti pātimokkho.",
  "tika-s0201t:829_3": "“Kaṇṭhekālo”tiādīnaṃ viya samāsasiddhi veditabbā.",
  "tika-s0201t:830_0": "Atha vā pāteti vinipāteti dukkheti pāti, cittaṃ.",
  "tika-s0201t:830_1": "Vuttañhi “cittena nīyati loko,",
  "tika-s0201t:830_2": "cittena parikassatī”ti.",
  "tika-s0201t:830_3": "Tassa pātino mokkho etenāti pātimokkho.",
  "tika-s0201t:830_4": "Patati vā etena apāyadukkhe saṃsāradukkhe cāti pātī,",
  "tika-s0201t:830_5": "taṇhādisaṃkileso.",
  "tika-s0201t:830_6": "Vuttañhi “taṇhā janeti purisaṃ,",
  "tika-s0201t:830_7": "taṇhādutiyo puriso”ti ca ādi.",
  "tika-s0201t:830_8": "Tato pātito mokkhoti pātimokkho.",
  "tika-s0201t:831_0": "Atha vā patati etthāti pātī,",
  "tika-s0201t:831_1": "cha ajjhattikabāhirāni āyatanāni.",
  "tika-s0201t:831_2": "Vuttañhi “chasu loko samuppanno,",
  "tika-s0201t:831_3": "chasu kubbati santhava”nti.",
  "tika-s0201t:831_4": "Tato ajjhattikabāhirāyatanasaṅkhātato pātito mokkhoti pātimokkho.",
  "tika-s0201t:831_5": "Atha vā pāto vinipāto assa atthīti pātī, saṃsāro.",
  "tika-s0201t:831_6": "Tato mokkhoti pātimokkho.",
  "tika-s0201t:831_7": "Atha vā sabbalokādhipatibhāvato dhammissaro bhagavā “patī”ti vuccati,",
  "tika-s0201t:831_8": "muccati etenāti mokkho,",
  "tika-s0201t:831_9": "patino mokkho tena paññattattāti pātimokkho.",
  "tika-s0201t:831_10": "Pātimokkho eva pātimokkho.",
  "tika-s0201t:831_11": "Sabbaguṇānaṃ vā mūlabhāvato uttamaṭṭhena pati ca so yathāvuttatthena mokkho cāti pātimokkho.",
  "tika-s0201t:831_12": "Pātimokkho eva pātimokkho.",
  "tika-s0201t:831_13": "Tathā hi vuttaṃ “pātimokkhantiādimetaṃ mukhametaṃ pamukhameta”nti vitthāro.",
  "tika-s0201t:832_0": "Atha vā pa-",
  "tika-s0201t:832_1": "iti pakāre,",
  "tika-s0201t:832_2": "atīti accantatthe nipāto,",
  "tika-s0201t:832_3": "tasmā pakārehi accantaṃ mokkhetīti pātimokkho.",
  "tika-s0201t:832_4": "Idañhi sīlaṃ sayaṃ tadaṅgavasena,",
  "tika-s0201t:832_5": "samādhisahitaṃ paññāsahitañca vikkhambhanavasena,",
  "tika-s0201t:832_6": "samucchedavasena ca accantaṃ mokkheti mocetīti pātimokkho.",
  "tika-s0201t:832_7": "Pati pati mokkhoti vā pātimokkho,",
  "tika-s0201t:832_8": "tamhā tamhā vītikkamadosato paccekaṃ mokkhoti attho.",
  "tika-s0201t:832_9": "Pātimokkho eva pātimokkho.",
  "tika-s0201t:832_10": "Mokkho vā nibbānaṃ,",
  "tika-s0201t:832_11": "tassa mokkhassa patibimbabhūtoti pātimokkho.",
  "tika-s0201t:832_12": "Sīlasaṃvaro hi nibbedhabhāgiyo sūriyassa aruṇuggamanaṃ viya nibbānassa udayabhūto tappaṭibhāgo viya hoti yathārahaṃ kilesanibbāpanatoti pātimokkho.",
  "tika-s0201t:832_13": "Pātimokkhoyeva pātimokkho.",
  "tika-s0201t:832_14": "Atha vā mokkhaṃ pati vattati mokkhābhimukhanti vā pātimokkhaṃ.",
  "tika-s0201t:832_15": "Pātimokkhameva pātimokkhanti evamettha pātimokkhasaddassa attho veditabbo.",
  "tika-s0201t:833_0": "Ācāragocarasampannāti kāyikavācasikaavītikkamasaṅkhātena ācārena ceva navesiyagocaratādisaṅkhātena gocarena ca sampannā,",
  "tika-s0201t:833_1": "sampannaācāragocarāti attho.",
  "tika-s0201t:833_2": "Appamattesūti atiparittakesu anāpattigamanīyesu,",
  "tika-s0201t:833_3": "dukkaṭadubbhāsitamattesūti apare.",
  "tika-s0201t:833_4": "Vajjesūti gārayhesu.",
  "tika-s0201t:833_5": "Te pana ekantato akusalasabhāvā hontīti āha “akusaladhammesū”ti.",
  "tika-s0201t:833_6": "Bhayadassinoti bhayato dassanasīlā,",
  "tika-s0201t:833_7": "paramāṇumattampi vajjaṃ sineruppamāṇaṃ viya katvā bhāyanasīlā.",
  "tika-s0201t:833_8": "Sammā ādiyitvāti sammadeva sakkaccaṃ sabbaso ca ādiyitvā.",
  "tika-s0201t:833_9": "Sikkhāpadesūti niddhāraṇe bhummanti samudāyato avayavaniddhāraṇaṃ dassento “sikkhāpadesu taṃ taṃ sikkhāpadaṃ samādiyitvā sikkhathā”ti atthamāha.",
  "tika-s0201t:833_10": "Sikkhāpadameva hi samādātabbaṃ sikkhitabbañcāti adhippāyo.",
  "tika-s0201t:833_11": "Yaṃ kiñci sikkhākoṭṭhāsesūti sikkhākoṭṭhāsesu mūlapaññattianupaññatisabbatthapaññattipadesapaññattiādibhedaṃ",
  "tika-s0201t:833_12": "yaṃ kiñci sikkhitabbaṃ paṭipajjitabbaṃ pūretabbaṃ sīlaṃ.",
  "tika-s0201t:833_13": "Taṃ pana dvāravasena duvidhamevāti āha “kāyikaṃ vācasikañcā”ti.",
  "tika-s0201t:833_14": "Imasmiṃ atthavikappe sikkhāpadesūti ādhāre bhummaṃ sikkhābhāgesu kassaci visuṃ aggahaṇato.",
  "tika-s0201t:833_15": "Tenāha “taṃ sabba”nti.",
  "tika-s0201t:834_0": "65.",
  "tika-s0201t:834_1": "Kasmā āraddhanti desanāya kāraṇapucchā.",
  "tika-s0201t:834_2": "Sīlānisaṃsadassanatthanti payojananiddeso.",
  "tika-s0201t:834_3": "Ko attho kva attho kva nipātitāti?",
  "tika-s0201t:834_4": "Nayidamevaṃ daṭṭhabbaṃ.",
  "tika-s0201t:834_5": "Sīlānisaṃsadassanatthanti hi ettha byatirekato yaṃ sīlānisaṃsassa adassanaṃ,",
  "tika-s0201t:834_6": "taṃ imissā desanāya kāraṇanti kasmā āraddhanti vineyyānaṃ sīlānisaṃsassa adassanatoti atthato āpanno eva hotīti.",
  "tika-s0201t:834_7": "Tenāha “sacepī”tiādi.",
  "tika-s0201t:834_8": "Sīlānisaṃsadassanatthanti pana imassa atthaṃ vivarituṃ “tesa”ntiādi vuttaṃ.",
  "tika-s0201t:834_9": "Ānisaṃsoti udayo.",
  "tika-s0201t:834_10": "“Sīlavā sīlasampanno kāyassa bhedā paraṃ maraṇā sugatiṃ saggalokaṃ upapajjatī”tiādīsu pana vipākaphalampi “ānisaṃso”ti vuttaṃ.",
  "tika-s0201t:834_11": "Ko visesoti ko phalaviseso.",
  "tika-s0201t:834_12": "Kā vaḍḍhīti ko abbhudayo.",
  "tika-s0201t:834_13": "Vijjamānopi guṇo yāthāvato vibhāvito eva abhiruciṃ uppādeti,",
  "tika-s0201t:834_14": "na avibhāvito,",
  "tika-s0201t:834_15": "tasmā ekantato ānisaṃsakittanaṃ icchitabbamevāti dassetuṃ visakaṇṭakavāṇijo udāhaṭo.",
  "tika-s0201t:835_0": "Tattha guḷo nāma ucchurasaṃ pacitvā cuṇṇādīhi missitvā sampiṇḍane piṇḍībhūtaṃ.",
  "tika-s0201t:835_1": "Phāṇitaṃ apiṇḍitaṃ dravībhūtaṃ.",
  "tika-s0201t:835_2": "Khaṇḍaṃ bhijjanakkhamaṃ.",
  "tika-s0201t:835_3": "Sakkharā nāma phalikasadisā.",
  "tika-s0201t:835_4": "Sakkharādīniti ādi-",
  "tika-s0201t:835_5": "saddena macchaṇḍikānaṃ saṅgaho.",
  "tika-s0201t:835_6": "Tasmiṃ kāle guḷādīsu visakaṇṭakavohāro apaccantadese pacuroti “paccantagāmaṃ gantvā”ti vuttaṃ.",
  "tika-s0201t:835_7": "Dārake ca palāpesuṃ “visakaṇṭakaṃ mā gaṇhantū”ti.",
  "tika-s0201t:836_0": "Piyoti piyāyitabbo.",
  "tika-s0201t:836_1": "Piyassa nāma dassanaṃ ekantato abhinanditabbaṃ hotīti āha “viyacakkhūhi sampassitabbo”ti.",
  "tika-s0201t:836_2": "Pītisamuṭṭhānapasannasommarūpapariggahañhi cakkhu “piyacakkhū”ti vuccati.",
  "tika-s0201t:836_3": "Tesanti sabrahmacārīnaṃ.",
  "tika-s0201t:836_4": "Manavaḍḍhanakoti pītimanassa paribrūhanato uparūpari pīticittassa uppādako.",
  "tika-s0201t:836_5": "Garuṭṭhāniyoti garukaraṇassa ṭhānabhūto.",
  "tika-s0201t:836_6": "Jānaṃ jānātīti ñāṇena jānitabbaṃ jānāti.",
  "tika-s0201t:836_7": "Yathā vā aññe ajānantāpi jānantā viya pavattanti,",
  "tika-s0201t:836_8": "na evamayaṃ,",
  "tika-s0201t:836_9": "ayaṃ pana jānanto eva jānāti.",
  "tika-s0201t:836_10": "Passaṃ passatīti dassanabhūtena paññācakkhunā passitabbaṃ passati,",
  "tika-s0201t:836_11": "passanto eva vā passati.",
  "tika-s0201t:836_12": "Evaṃ sambhāvanīyoti evaṃ viññutāya paṇḍitabhāvena sambhāvetabbo.",
  "tika-s0201t:837_0": "Sīlesvevassa paripūrakārīti sīlesu paripūrakārī eva bhaveyyāti evaṃ uttarapadāvadhāraṇaṃ daṭṭhabbaṃ.",
  "tika-s0201t:837_1": "Evañhi iminā padena uparisikkhādvayaṃ anivattitameva hoti.",
  "tika-s0201t:837_2": "Yathā pana sīlesu paripūrakārī nāma hoti,",
  "tika-s0201t:837_3": "taṃ phalena dassetuṃ “ajjhatta”ntiādi vuttaṃ.",
  "tika-s0201t:837_4": "Vipassanādhiṭṭhānasamādhisaṃvattanikatāya hi idha sīlassa pāripūrī,",
  "tika-s0201t:837_5": "na kevalaṃ akhaṇḍādibhāvamattaṃ.",
  "tika-s0201t:837_6": "Tenāha “yāni kho pana tāni akhaṇḍāni…pe…",
  "tika-s0201t:837_7": "samādhisaṃvattanikānī”ti.",
  "tika-s0201t:837_8": "Evañca katvā upari sikkhādvayaṃ sīlassa sambhārabhāvena gahitanti sīlassevettha padhānaggahaṇaṃ siddhaṃ hoti.",
  "tika-s0201t:837_9": "Tathā hi cittekaggatāsaṅkhārapariggahānaṃ sīlassānurakkhaṇabhāvaṃ vakkhati.",
  "tika-s0201t:837_10": "Yaṃ pana vakkhati “sikkhattayadesanā jātā”ti,",
  "tika-s0201t:837_11": "taṃ itarāsampi sikkhānaṃ idha gahitatāmattaṃ sandhāya vuttaṃ,",
  "tika-s0201t:837_12": "na padhānabhāvena gahitataṃ.",
  "tika-s0201t:837_13": "Yadi evaṃ kathaṃ sīlassa appamattakatāvacanaṃ.",
  "tika-s0201t:837_14": "Vuttañhetaṃ “appamattakaṃ kho panetaṃ,",
  "tika-s0201t:837_15": "bhikkhave,",
  "tika-s0201t:837_16": "oramattaka”nti.",
  "tika-s0201t:837_17": "Taṃ puthujjanagocaraṃ sandhāya vuttaṃ.",
  "tika-s0201t:837_18": "Tathā hi tattha na nippadesato sīlaṃ vibhattaṃ,",
  "tika-s0201t:837_19": "evaṃ katvā tattha sīlamattakanti mattaggahaṇaṃ samatthitanti daṭṭhabbaṃ.",
  "tika-s0201t:837_20": "Anūnenāti akhaṇḍādibhāvena,",
  "tika-s0201t:837_21": "kassaci vā ahāpanena upapannena.",
  "tika-s0201t:837_22": "Ākārenāti karaṇena sampādanena.",
  "tika-s0201t:837_23": "Cittasamatheti cittasamādhāne.",
  "tika-s0201t:837_24": "Yuttoti aviyutto pasuto.",
  "tika-s0201t:837_25": "Yo sabbena sabbaṃ jhānabhāvanaṃ ananuyutto,",
  "tika-s0201t:837_26": "so taṃ bahi nīharati nāma.",
  "tika-s0201t:837_27": "Yo ārabhitvā antarā saṅkocaṃ āpajjati,",
  "tika-s0201t:837_28": "so taṃ vināseti nāma.",
  "tika-s0201t:837_29": "Yo pana īdiso ahutvā jhānaṃ upasampajja viharati,",
  "tika-s0201t:837_30": "so anirākatajjhānoti dassento “bahi anīhaṭajjhāno”tiādimāha.",
  "tika-s0201t:838_0": "Aniccassa tebhūmakadhammassa,",
  "tika-s0201t:838_1": "aniccanti vā anupassanā aniccānupassanā.",
  "tika-s0201t:838_2": "Tathā dukkhānupassanā anattānupassanā ca.",
  "tika-s0201t:838_3": "Tasseva nibbindanākārena pavattā anupassanā nibbidānupassanā.",
  "tika-s0201t:838_4": "Virajjanākārena pavattā anupassanā virāgānupassanā.",
  "tika-s0201t:838_5": "Nirodhassa anupassanā nirodhānupassanā.",
  "tika-s0201t:838_6": "Paṭinissajjanavasena pavattā anupassanā paṭinissaggānupassanā.",
  "tika-s0201t:838_7": "Suññāgāragato bhikkhu tattha laddhakāyavivekatāya samathavipassanāvasena cittavivekaṃ paribrūhento yathānusiṭṭhaṃ",
  "tika-s0201t:838_8": "paṭipattiyā lokaṃ sāsanañca attano visesādhigamaṭṭhānabhūtaṃ suññāgārañca upasobhayamāno guṇavisesādhiṭṭhānabhāvāpādanena",
  "tika-s0201t:838_9": "viññūnaṃ atthato taṃ brūhento nāma hotīti vuttaṃ “brūhetā suññāgārāna”nti.",
  "tika-s0201t:838_10": "Tenāha “ettha cā”tiādi.",
  "tika-s0201t:838_11": "Ayameva suññāgārānubrūhanaviññuppasatthānaṃ bhājanaṃ,",
  "tika-s0201t:838_12": "na senāsanapatiṭṭhāpananti dassento āha “ekabhūmakādi…pe…",
  "tika-s0201t:838_13": "daṭṭhabbo”ti.",
  "tika-s0201t:838_14": "Suññāgāraggahaṇena cettha araññarukkhamūlādi sabbaṃ padhānānuyogakkhamaṃ senāsanaṃ gahitanti daṭṭhabbaṃ.",
  "tika-s0201t:839_0": "Taṇhāvicaritadesanāti “ajjhattikassa upādāyā”ti ādinayappavattaṃ taṇhāvicaritasuttaṃ.",
  "tika-s0201t:839_1": "Taṇhāpadaṭṭhānattāti taṇhāsannissayattā.",
  "tika-s0201t:839_2": "Na hi taṇhāvirahitā mānadiṭṭhipavatti atthi.",
  "tika-s0201t:839_3": "Mānadiṭṭhiyo osaritvāti dassetabbatāya mānadiṭṭhiyo ogāhetvāti attho.",
  "tika-s0201t:839_4": "Gahaṇatthameva hi desetabbadhammassa desanāya osaraṇaṃ.",
  "tika-s0201t:839_5": "Taṇhāmānadiṭṭhiyo papañcattayaṃ sattasantānassa saṃsāre papañcanato anuppabandhanavasena vitthāraṇato.",
  "tika-s0201t:839_6": "Sīlapadaṭṭhānattāti sīlādhiṭṭhānattā.",
  "tika-s0201t:840_0": "Adhicittasikkhā vuttāti ānetvā sambandho.",
  "tika-s0201t:840_1": "Vipassanāvasena suññāgāravaḍḍhaneti yojanā.",
  "tika-s0201t:840_2": "Dvepi sikkhāti adhicittādhipaññāsikkhā.",
  "tika-s0201t:840_3": "Saṅgahetvāti adhisīlasikkhāya saddhiṃ saṅgahetvā vuttā.",
  "tika-s0201t:840_4": "Yadi evamayaṃ sikkhattayadesanā jātāti sikkhattayānisaṃsappakāsanī siyāti anuyogaṃ sandhāyāha “ettha cā”tiādi.",
  "tika-s0201t:840_5": "Tattha yaṃ vattabbaṃ,",
  "tika-s0201t:840_6": "taṃ heṭṭhā vuttameva.",
  "tika-s0201t:840_7": "Indriyasaṃvaro viya pātimokkhasaṃvarassa catupārisuddhisīlassa ārakkhabhūtā cittekaggatā vipassanā ca idha gahitāti tadubhayaṃ appadhānaṃ,",
  "tika-s0201t:840_8": "sīlameva pana padhānabhāvena gahitanti veditabbaṃ.",
  "tika-s0201t:840_9": "Tenāha “sīlānurakkhikā evā”tiādi.",
  "tika-s0201t:841_0": "Balavatarasukhanti samuppannabyādhidukkhato balavataraṃ,",
  "tika-s0201t:841_1": "taṃ abhibhavituṃ samatthaṃ jhānasukhaṃ uppajjati.",
  "tika-s0201t:841_2": "Balavamamattaṃ hoti,",
  "tika-s0201t:841_3": "tena daḷhaattasinehena viluttahadayo kusaladhamme chaḍḍento so tathārūpesu…pe…",
  "tika-s0201t:841_4": "posetā hoti.",
  "tika-s0201t:841_5": "Balavamamattaṃ vā sineho na hoti “suddho saṅkhārapuñjo”ti yāthāvadassanena ahaṃkāramamaṃkārābhāvato.",
  "tika-s0201t:841_6": "Dubbhikkhabhaye khudābhibhavaṃ sandhāyāha “sacepissa antāni bahi nikkhamantī”ti.",
  "tika-s0201t:841_7": "Byādhibhayaṃ sandhāyāha “ussussati visussanī”ti. Ādi-",
  "tika-s0201t:841_8": "saddena gahitaṃ corabhayaṃ sandhāyāha “khaṇḍākhaṇḍiko vā”ti.",
  "tika-s0201t:841_9": "Ubhayassāti samathavipassanādvayassa.",
  "tika-s0201t:841_10": "Ettha ca “ajjhattaṃ ceto…pe…",
  "tika-s0201t:841_11": "suññāgārāna”nti imehi visesanibbedhabhāgiyabhāvāpādanena sīlaṃ rakkhituṃ samatthā eva cittekaggatāvipassanā gahitā.",
  "tika-s0201t:841_12": "Yasmā parato jhānavimokkhaphalābhiññāṇaadhiṭṭhānabhāvo sīlassa uddhaṭo,",
  "tika-s0201t:841_13": "tasmā tassa bhiyyopi sambhārabhūtā eva cittekaggatā vipassanā tattha tattha gahitāti veditabbā.",
  "tika-s0201t:842_0": "Sīlādīti ādi-",
  "tika-s0201t:842_1": "saddena yathāvuttacittekaggatāvipassanā saṅgaṇhāti,",
  "tika-s0201t:842_2": "sīlassa vā mūlakāraṇabhūtaṃ sabbaṃ kammassakatañāṇañca saṅgaṇhāti kammapathasammādiṭṭhiṃ vā.",
  "tika-s0201t:842_3": "Sīlañhi tadaññampi puññakiriyāvatthu teneva parisodhitaṃ mahapphalaṃ hoti mahānisaṃsanti.",
  "tika-s0201t:842_4": "Lābhī assanti lābhā sāya saṃvaraṇasīlaparipūraṇaṃ pāḷiyaṃ āgataṃ kimīdisaṃ bhagavā anujānātīti?",
  "tika-s0201t:842_5": "Na bhagavā sabhāvena īdisaṃ anujānāti,",
  "tika-s0201t:842_6": "mahākāruṇikatāya pana puggalajjhāsayena evaṃ vuttanti dassento “na cetthā”tiādimāha.",
  "tika-s0201t:842_7": "Tattha ghāsesanaṃ chinnakatho na vācaṃ payuttaṃ bhaṇeti chinnakatho mūgo viya hutvā obhāsaparikathānimittaviññattipayuttaṃ",
  "tika-s0201t:842_8": "ghāsesanaṃ vācaṃ na bhaṇe na katheyyāti attho.",
  "tika-s0201t:842_9": "Puggalajjhāsayavasenāti saṅkhepato vuttamatthaṃ vivaranto “yesañhī”tiādimāha.",
  "tika-s0201t:842_10": "Raso sabhāvabhūto ānisaṃso rasānisaṃso.",
  "tika-s0201t:843_0": "Paccayadānakārāti cīvarādipaccayavasena dānakārā.",
  "tika-s0201t:843_1": "“Devānaṃ vā”ti vuttavacanaṃ pākaṭīkātumāha “devāpī”tiādi.",
  "tika-s0201t:843_2": "“Pañcime gahapatayo ānisaṃsā”tiādīsu anisaṃsasaddo phalapariyāyopi hotīti āha “ubhayametaṃ atthato eka”nti.",
  "tika-s0201t:844_0": "Sassusasurā ca tappakkhikā ca sassusasurapakkhikā.",
  "tika-s0201t:844_1": "Te ñātiyonisambandhena āvāhavivāhasambandhavasena sambandhā ñātī.",
  "tika-s0201t:844_2": "Sālohitāti yonisambandhavasena.",
  "tika-s0201t:844_3": "Ekalohitasambaddhāti ekena samānena lohitasambandhena sambaddhā.",
  "tika-s0201t:844_4": "Peccabhāvaṃ gatāti petūpapattivasena nibbattiṃ upagatā.",
  "tika-s0201t:844_5": "Te pana yasmā idha katakālakiriyā kālena katajīvitupacchedā honti,",
  "tika-s0201t:844_6": "tasmā vuttaṃ “kālakatā”ti.",
  "tika-s0201t:844_7": "Pasannacittoti pasannacittako.",
  "tika-s0201t:844_8": "Kālakato pitā vā mātā vā petayoniṃ upapannoti adhikārato viññāyatīti vuttaṃ “mahānisaṃsameva hotī”ti,",
  "tika-s0201t:844_9": "tassa tathā sīlasampannattāti adhippāyo.",
  "tika-s0201t:844_10": "Ariyabhāve pana sati vattabbameva natthi.",
  "tika-s0201t:844_11": "Tenāha “anekāni kappasatasahassānī”tiādi.",
  "tika-s0201t:844_12": "Bahukāranti bahupakāraṃ.",
  "tika-s0201t:844_13": "Upasaṅkamananti abhivādanādivasena upagamanaṃ.",
  "tika-s0201t:844_14": "Payirupāsananti upaṭṭhānanti.",
  "tika-s0201t:845_0": "66.",
  "tika-s0201t:845_1": "Ajjhottharitāti madditā.",
  "tika-s0201t:845_2": "Ukkaṇṭhāti riñcanā anabhirati ananuyogo.",
  "tika-s0201t:845_3": "Sīlavā bhikkhu attano sīlakhaṇḍabhayena samāhito vipassako ca paccayaghātena aratiyā ratiyā ca sahitā",
  "tika-s0201t:845_4": "abhibhavitāva hotīti āha “sīlādiguṇayuttenevā”tiādi.",
  "tika-s0201t:846_0": "Cittutrāso bhāyatīti bhayaṃ.",
  "tika-s0201t:846_1": "Ārammaṇaṃ bhāyati etasmāti bhayaṃ.",
  "tika-s0201t:846_2": "Purimavārasadisattā vuttanayamevāti atidisitvāpi puna taṃ dassetuṃ “sīlādiguṇayutto hī”tiādi vuttaṃ.",
  "tika-s0201t:846_3": "Therassa heṭṭhā nisinnattā devatāya dārakā sakabhāvena saṇṭhātuṃ sukhena vattituṃ asakkontā asamatthā.",
  "tika-s0201t:847_0": "Adhikaṃ cetoti abhiceto,",
  "tika-s0201t:847_1": "upacārajjhānacittaṃ.",
  "tika-s0201t:847_2": "Tassa pana adhikatā pākatikakāmāvacaracittehi sundaratāya sapaṭipakkhato visuddhiyā cāti āha “abhikkantaṃ visuddhicitta”nti.",
  "tika-s0201t:847_3": "Adhicittanti samādhimāha,",
  "tika-s0201t:847_4": "so ca upacārasamādhi daṭṭhabbo.",
  "tika-s0201t:847_5": "Vivekajaṃ pītisukhaṃ,",
  "tika-s0201t:847_6": "samādhijaṃ pītisukhaṃ,",
  "tika-s0201t:847_7": "apītijaṃ jhānasukhaṃ,",
  "tika-s0201t:847_8": "satipārisuddhijaṃ jhānasukhanti catubbidhampi jhānasukhaṃ paṭipakkhato nikkhantataṃ upādāya “nekkhammasukha”nti",
  "tika-s0201t:847_9": "vuccatīti āha “nekkhammasukhaṃ vindantī”ti.",
  "tika-s0201t:847_10": "Icchiticchitakkhaṇe samāpajjituṃ samatthoti iminā tesu jhānesu samāpajjanavasībhāvamāha,",
  "tika-s0201t:847_11": "“nikāmalābhī”ti pana vacanato āvajjanādhiṭṭhānapaccavekkhaṇavasiyopi vuttā evāti veditabbā.",
  "tika-s0201t:847_12": "Sukheneva paccanīkadhamme vikkhambhetvāti etena tesaṃ jhānasukhakhippābhiññatañca dasseti.",
  "tika-s0201t:847_13": "Vipulānanti vepullaṃ pāpitānaṃ.",
  "tika-s0201t:847_14": "Jhānānaṃ vipulatā nāma subhāvitabhāvena ciratarappatti,",
  "tika-s0201t:847_15": "sā ca paricchedānurūpāva icchitabbbāti “vipulāna”nti vatvā “yathāparicchedeyeva vuṭṭhātuṃ samatthoti vuttaṃ hotī”ti āha.",
  "tika-s0201t:847_16": "Paricchedakālañhi appatvāva vuṭṭhahanto akasiralābhī na hoti yāvadicchakaṃ pavattetuṃ asamatthattā.",
  "tika-s0201t:847_17": "Idāni teyeva yathāvutte samāpajjanādivasībhāve byatirekavasena vibhāvetuṃ “ekacco hī”tiādi vuttaṃ.",
  "tika-s0201t:847_18": "Tattha lābhīyeva hotīti idaṃ paṭiladdhamattassa jhānassa vasena vuttaṃ.",
  "tika-s0201t:847_19": "Tathāti icchiticchitakkhaṇe.",
  "tika-s0201t:847_20": "Pāribandhiketi vasībhāvassa paccanīkadhamme.",
  "tika-s0201t:847_21": "Jhānādhigamassa pana paccanīkadhammā pageva vikkhambhitā,",
  "tika-s0201t:847_22": "aññathā jhānādhigamo eva na siyā.",
  "tika-s0201t:847_23": "Kicchena vikkhambhetīti kicchena visodheti.",
  "tika-s0201t:847_24": "Kāmādīnavapaccavekkhaṇādīhi kāmacchandādīnaṃ viya aññesampi samādhipāribandhikānaṃ dūrasamussāraṇaṃ idha vikkhambhanaṃ visodhanañcāti veditabbaṃ.",
  "tika-s0201t:847_25": "Nāḷikāyantanti kālamānanāḷikāyantaṃ āha.",
  "tika-s0201t:848_0": "Visesena rūpāvacaracatutthajjhānaṃ sabbaso vasībhāvāpāditaṃ abhiññāpādakanti adhippāyenāha “abhiññāpādake jhāne vutte”ti.",
  "tika-s0201t:848_1": "Arūpajjhānampi pana adhiṭṭhānatāya pādakameva cuddasadhā cittaparidamanena vinā tadabhāvato.",
  "tika-s0201t:848_2": "“Evamabhiññāpādake rūpāvacarajjhāne vutte rūpāvacaratāya kiñcāpi abhiññānaṃ lokiyavāro āgato”ti ayañhettha adhippāyo.",
  "tika-s0201t:848_3": "Nanti abhiññāvāraṃ.",
  "tika-s0201t:848_4": "Cattāri…pe…",
  "tika-s0201t:848_5": "ariyamaggā sīlānaṃ ānisaṃso sampannasīlasseva lābhato.",
  "tika-s0201t:848_6": "Pariyādiyitvāti gahetvā.",
  "tika-s0201t:849_0": "Aṅgasantatāyāti nīvaraṇādīnaṃ paccanīkadhammānaṃ sudūratarabhāvena jhānaṅgānaṃ vūpasantatāya,",
  "tika-s0201t:849_1": "nibbutasabbadarathapariḷāhatāyāti attho,",
  "tika-s0201t:849_2": "yato tesaṃ jhānānaṃ paṇītatarādibhāvo.",
  "tika-s0201t:849_3": "Ārammaṇasantatāyāti rūpapaṭighādivigamanena saṇhasukhumādibhāvappattasantabhāvena.",
  "tika-s0201t:849_4": "Yadaggena hi nesaṃ bhāvanābhisamayasabbhāvitasaṇhasukhumākārāni ārammaṇāni santāni,",
  "tika-s0201t:849_5": "tadaggena jhānaṅgānaṃ santatā veditabbā.",
  "tika-s0201t:849_6": "Ārammaṇasantatāya santatā lokuttaradhammārammaṇāhi paccavekkhaṇāhi dīpetabbā.",
  "tika-s0201t:849_7": "Vimuttā visesena muttā.",
  "tika-s0201t:849_8": "Ye hi jhānadhammā tathāpavattapubbabhāgabhāvanāhi tabbisesatāya sātisayaṃ paṭipakkhadhammehi vimuttivasena pavattanti,",
  "tika-s0201t:849_9": "tato eva tathāvimuttatāya pitu aṅke vissaṭṭhaaṅgapaccaṅgo viya kumāro nirāsaṅkabhāvena ārammaṇe adhimuttā ca pavattanti,",
  "tika-s0201t:849_10": "te vimokkhāti vuccanti.",
  "tika-s0201t:849_11": "Tenāha “vimokkhāti paccanīkadhammehi vimuttattā ārammaṇe ca adhimuttattā”ti.",
  "tika-s0201t:849_12": "Yadipi ārammaṇasamatikkamavasena pattabbāni āruppāni,",
  "tika-s0201t:849_13": "na aṅgātikkamavasena,",
  "tika-s0201t:849_14": "tathāpi yasmā ārammaṇe avirattassa jhānasamatikkamo na hoti,",
  "tika-s0201t:849_15": "samatikkantesu ca jhānesu ārammaṇaṃ samatikkantameva hoti,",
  "tika-s0201t:849_16": "tasmā ārammaṇasamatikkamaṃ avatvā “rūpāvacarajjhāne atikkamitvā”ti icceva vuttaṃ.",
  "tika-s0201t:849_17": "Atikkamma rūpeti pāḷiyaṃ “sampādetabbā,",
  "tika-s0201t:849_18": "passitabbā”ti vā kiñci padaṃ icchitabbaṃ,",
  "tika-s0201t:849_19": "asutaparikappanena pana payojanaṃ natthīti “santāti padasambandho”ti vuttaṃ.",
  "tika-s0201t:849_20": "Evañca katvā tena virāgabhāvena tesaṃ santatāti ayampi attho vibhāvito hoti.",
  "tika-s0201t:849_21": "Rūpajjhānādīnaṃ viya natthi etesaṃ ārammaṇabhūtaṃ vā phalabhūtaṃ vā rūpanti arūpā.",
  "tika-s0201t:849_22": "Arūpā eva āruppā.",
  "tika-s0201t:849_23": "Tenāha “ārammaṇato ca vipākato ca rūpavirahitā”ti.",
  "tika-s0201t:849_24": "Nāmakāyenāti sahajātanāmasamūhena.",
  "tika-s0201t:850_0": "67.",
  "tika-s0201t:850_1": "Saṃyojentīti bandhanti.",
  "tika-s0201t:850_2": "Kehīti āha “khandhagatī”tiādi.",
  "tika-s0201t:850_3": "Asamucchinnarāgādikassa hi khandhādīnaṃ āyatiṃ khandhādīhi sambandho,",
  "tika-s0201t:850_4": "samucchinnarāgādikassa pana taṃ natthi katānampi kammānaṃ asamatthabhāvāpattitoti.",
  "tika-s0201t:850_5": "Rāgādīnaṃ anvayato ca saṃyojanaṭṭho siddhoti āha “khandhagati…pe…",
  "tika-s0201t:850_6": "vuccantī”ti.",
  "tika-s0201t:850_7": "Parikkhayenāti samucchedena sabbaso āyatiṃ anuppajjanena.",
  "tika-s0201t:850_8": "Paṭipakkhadhammānaṃ anavasesato savanato pīḷanato soto,",
  "tika-s0201t:850_9": "ariyamaggoti āha “sototi ca maggassetaṃ adhivacana”nti.",
  "tika-s0201t:850_10": "Taṃ sotaṃ ādito panno adhigacchīti sotāpanno,",
  "tika-s0201t:850_11": "aṭṭhamako.",
  "tika-s0201t:850_12": "Tenāha “taṃsamaṅgīpuggalassā”ti,",
  "tika-s0201t:850_13": "paṭhamamaggakkhaṇe puggalassāti adhippāyo.",
  "tika-s0201t:850_14": "Idha pana panna-",
  "tika-s0201t:850_15": "saddo “phalasacchikiriyāya paṭipanno”tiādīsu viya vattamānakālikoti āha “maggena phalassa nāmaṃ dinna”nti.",
  "tika-s0201t:850_16": "Abhītakālikatte pana sarasatova nāmalābho siyā.",
  "tika-s0201t:850_17": "Virūpaṃ sadukkhaṃ saupāyāsaṃ nipātetīti vinipāto,",
  "tika-s0201t:850_18": "apāyadukkhe khipanako.",
  "tika-s0201t:850_19": "Dhammoti sabhāvo.",
  "tika-s0201t:850_20": "Tenāha “attāna”ntiādi.",
  "tika-s0201t:850_21": "Kasmāti avinipātadhammatāya kāraṇaṃ pucchati.",
  "tika-s0201t:850_22": "Apāyaṃ gamentīti apāyagamanīyā.",
  "tika-s0201t:850_23": "Sambujjhatīti sambodhi,",
  "tika-s0201t:850_24": "ariyamaggo.",
  "tika-s0201t:850_25": "So pana paṭhamamaggassa adhigatattā avasiṭṭho eva adhigandhabbabhāvena icchitabboti āha “uparimaggattaya”nti.",
  "tika-s0201t:851_0": "Vaṇṇabhaṇanatthaṃ vuttāni,na pahātabbānīti adhippāyo.",
  "tika-s0201t:851_1": "Oḷārikānaṃ rāgādīnaṃ samucchindanavasena pavattamāno dutiyamaggo avasiṭṭhānaṃ tesaṃ tanubhāvāpattiyā",
  "tika-s0201t:851_2": "uppanno nāma hotīti vuttaṃ “rāgadosamohānaṃ tanuttā”ti.",
  "tika-s0201t:851_3": "Adhiccuppattiyāti kadāci karahaci uppajjanena.",
  "tika-s0201t:851_4": "Pariyuṭṭhānamandatāyāti samudācāramudutāya.",
  "tika-s0201t:851_5": "Abhiṇhaṃ na uppajjanti tajjassa ayonisomanasikārassa anibaddhabhāvato.",
  "tika-s0201t:851_6": "Mandamandā uppajjanti vipallāsānaṃ tappaccayānañca mohamānādīnaṃ mudutarabhāvato.",
  "tika-s0201t:851_7": "Bahalāva uppajjanti vatthupaṭisevanatoti adhippāyo.",
  "tika-s0201t:851_8": "Tenāha “tathā hī”tiādi.",
  "tika-s0201t:852_0": "Sakiṃ āgamanadhammoti paṭisandhivasena sakiṃyeva āgamanasabhāvo.",
  "tika-s0201t:852_1": "Ekavāraṃyeva…pe…",
  "tika-s0201t:852_2": "āgantvāti iminā pañcasu sakadāgāmīsu cattāro vajjetvā ekoyeva gahitoti dassento “yopi hī”tiādimāha.",
  "tika-s0201t:852_3": "Tattha yvāyaṃ pañcamako sakadāgāmī “idha maggaṃ bhāvetvā devaloke nibbatto,",
  "tika-s0201t:852_4": "tattha yāvatāyukaṃ ṭhatvā puna idhūpapajjitvā parinibbāyatī”ti vutto,",
  "tika-s0201t:852_5": "tassa ekabījinā saddhiṃ kiṃ nānākaraṇanti?",
  "tika-s0201t:852_6": "Ekabījissa ekā paṭisandhi,",
  "tika-s0201t:852_7": "sakadāgāmissa dve paṭisandhiyoti idaṃ tesaṃ nānākaraṇaṃ.",
  "tika-s0201t:852_8": "Yassa hi sotāpannassa ekaṃyeva khandhabījaṃ,",
  "tika-s0201t:852_9": "na ekaṃ attabhāvaggahaṇaṃ,",
  "tika-s0201t:852_10": "so ekabījīti.",
  "tika-s0201t:853_0": "Heṭṭhāti “amahaggatabhūmiya”nti heṭṭhā sambandhanena.",
  "tika-s0201t:853_1": "Heṭṭhābhāgassa hitāti heṭṭhābhāgiyā, tesaṃ.",
  "tika-s0201t:853_2": "Tānīti orabbhāgiyasaṃyojanāni.",
  "tika-s0201t:853_3": "Kāmāvacare nibbattatiyeva ajjhattaṃ saṃyojanattā.",
  "tika-s0201t:853_4": "Tathā hesa dūratopi āvattidhammo evāti dassetuṃ gilabaḷisamacchādayo upamābhāvena vuttā.",
  "tika-s0201t:853_5": "Opapātikoti iminā gabbhavāsadukkhābhāvamāha.",
  "tika-s0201t:853_6": "Tattha parinibbāyīti iminā sesadukkhābhāvaṃ.",
  "tika-s0201t:853_7": "Tattha parinibbānatā cassa kāmaloke khandhabījassa apunārohavasenevāti dassetuṃ “anāvattidhammo”ti vuttaṃ.",
  "tika-s0201t:854_0": "68.",
  "tika-s0201t:854_1": "Kevalāti lokiyābhiññāhi asammissā.",
  "tika-s0201t:854_2": "Lokiyapañcābhiññāyopi sīlānaṃ ānisaṃso tadavinābhāvato.",
  "tika-s0201t:854_3": "Tāpi dassetuṃ ākaṅkheyya ce…pe…",
  "tika-s0201t:854_4": "evamādimāhāti yojanā.",
  "tika-s0201t:854_5": "Āsavānaṃ anavasesappahānato arahattamaggoyeva visesato “āsavakkhayo”ti vattabbataṃ arahatīti vuttaṃ “āsavakkhaye kathite”ti,",
  "tika-s0201t:854_6": "aññathā sabbāpi chaḷabhiññā āsavakkhayo evāti.",
  "tika-s0201t:854_7": "Imesaṃ guṇānanti lokiyābhiññānaṃ.",
  "tika-s0201t:854_8": "Yathā purisassa muṇḍitaṃ sīsaṃ sikhāvirahitattā na sobhati,",
  "tika-s0201t:854_9": "evaṃ desanāya sīsabhūtāpi aggamaggakathā lokiyābhiññārahitā na sobhatīti āha “ayaṃ kathā muṇḍābhiññākathā nāma bhaveyyā”ti.",
  "tika-s0201t:854_10": "Iddhivikubbanāti iddhi ca vikubbanā ca.",
  "tika-s0201t:854_11": "Vikubbanaggahaṇena cettha vikubbaniddhimāha,",
  "tika-s0201t:854_12": "iddhiggahaṇena tadaññaṃ sabbañca abhiññākiccaṃ.",
  "tika-s0201t:854_13": "Yuttaṭṭhāneyevāti lokiyābhiññānaṃ nibbattanassa viya desanāya yuttaṭṭhāneyeva.",
  "tika-s0201t:854_14": "Etena na kevalaṃ desanakkamenevāyaṃ desanā,",
  "tika-s0201t:854_15": "atha kho paṭipattikkamenapīti dasseti.",
  "tika-s0201t:854_16": "Visuddhimagge vuttā,",
  "tika-s0201t:854_17": "tasmā tattha vuttanayeneva veditabbāti adhippāyo.",
  "tika-s0201t:855_0": "69.",
  "tika-s0201t:855_1": "Āsavānaṃ khayāti heṭṭhimamaggena khepitāvasiṭṭhānaṃ āsavānaṃ arahattamaggena samucchindanato.",
  "tika-s0201t:855_2": "Yasmā arahattamaggo na kevalaṃ āsaveyeva khepeti,",
  "tika-s0201t:855_3": "atha kho avasiṭṭhe sabbakilesepi,",
  "tika-s0201t:855_4": "tasmā āha “sabbakilesānaṃ khayā”ti.",
  "tika-s0201t:855_5": "Lakkhaṇamattañhettha āsavaggahaṇaṃ,",
  "tika-s0201t:855_6": "āsavānaṃ ārammaṇabhāvassapi anupagamanato anāsavaṃ.",
  "tika-s0201t:855_7": "Yasmā pana tattha āsavānaṃ lesopi natthi,",
  "tika-s0201t:855_8": "tasmā vuttaṃ “āsavavirahita”nti.",
  "tika-s0201t:855_9": "Samādhi vutto cetosīsena yathā “cittaṃ paññañca bhāvaya”nti adhippāyo.",
  "tika-s0201t:855_10": "Rāgato vimuttattā avijjāya vimuttattāti idaṃ ujuvipaccanīkapaṭippassaddhidassanaṃ daṭṭhabbaṃ,",
  "tika-s0201t:855_11": "na tadaññesaṃ pāpadhammānaṃ appaṭippassaddhattā.",
  "tika-s0201t:855_12": "Idāni tameva samādhipaññānaṃ rāgāvijjāpaṭipakkhataṃ āgamena dassetuṃ “vuttaṃ ceta”ntiādi vuttaṃ.",
  "tika-s0201t:855_13": "Samathaphalanti samathassa phalaṃ lokiyasamathabhāvanāya hi vipassanāgatāya āhitaphalassa lokuttarasamathassa sarikkhakaphalo cetovimutti.",
  "tika-s0201t:855_14": "Vipassanāphalanti etthāpi eseva nayo.",
  "tika-s0201t:855_15": "Attanoyevāti sutamayañāṇādinā viya parapaccayataṃ nayaggāhañca muñcitvā paratoghosānugatabhāvanādhigamabhūtatāya",
  "tika-s0201t:855_16": "attanoyeva paññāya paccakkhaṃ katvā sayambhuñāṇabhūtāyāti adhippāyo.",
  "tika-s0201t:855_17": "Tenāha “aparappaccayena ñatvā”ti.",
  "tika-s0201t:856_0": "Sabbampi tanti sabbampi sattarasavidhaṃ taṃ yathāvuttaṃ sīlānisaṃsaṃ.",
  "tika-s0201t:856_1": "Yathā ānisaṃsavante sammadeva sampādite tadānisaṃsā dassitā eva honti tadāyattabhāvato,",
  "tika-s0201t:856_2": "evaṃ ānisaṃsapadhānayogyabhāvena dassite tadānisaṃsā dassitā eva hontīti āha “sampiṇḍetvā dassento”ti.",
  "tika-s0201t:856_3": "Vuttasseva atthassa punavacanaṃ nigamananti vuttaṃ “nigamanaṃ āhā”ti.",
  "tika-s0201t:856_4": "Pubbeti desanārambhe.",
  "tika-s0201t:856_5": "Evaṃ vuttanti “sampannasīlā”ti evamādinā ākārena vuttaṃ.",
  "tika-s0201t:856_6": "Idaṃ sabbampīti idaṃ “sampannasīlā”tiādikaṃ sabbampi vacanaṃ.",
  "tika-s0201t:856_7": "Etaṃ paṭiccāti etaṃ sampannasīlassa bhikkhuno yathāvuttasattarasavidhānisaṃsabhāgitaṃ sandhāya vuttaṃ.",
  "tika-s0201t:856_8": "Idameva hi “iti yaṃ taṃ vuttaṃ,",
  "tika-s0201t:856_9": "idametaṃ paṭicca vutta”nti vacanaṃ sandhāya “sabbampi taṃ sīlānisaṃsaṃ sampiṇḍetvā dassento”ti vuttaṃ.",
  "tika-s0201t:856_10": "Etthaādito chahi ānisaṃsehi parittabhūmikā sampatti gahitā,",
  "tika-s0201t:856_11": "tadantaraṃ pañcahi lokiyābhiññāhi ca mahaggatabhūmikā,",
  "tika-s0201t:856_12": "itarehi lokuttarabhūmikāti evaṃ catubhūmikasampadānisaṃsasīlaṃ nāmetaṃ mahantaṃ mahānubhāvaṃ,",
  "tika-s0201t:856_13": "tasmā taṃsampādane sakkaccakāritā appamattena bhavitabbaṃ.",
  "tika-s0201t:857_0": "Ākaṅkheyyasuttavaṇṇanāya līnatthappakāsanā samattā.",
  "tika-s0201t:858_0": "7. Vatthasuttavaṇṇanā",
  "tika-s0201t:859_0": "70.",
  "tika-s0201t:859_1": "Chādetabbaṃ ṭhānaṃ vasati paṭicchādetīti vatthaṃ.",
  "tika-s0201t:859_2": "Yaṃ samānaṃ viya na sabbaso minoti,",
  "tika-s0201t:859_3": "mānassa pana samīpe,",
  "tika-s0201t:859_4": "taṃ upamānaṃ.",
  "tika-s0201t:859_5": "Upamīyati etāyāti upamā,",
  "tika-s0201t:859_6": "upamāya bodhakavacanaṃ upamāvacanaṃ.",
  "tika-s0201t:859_7": "Katthaci sutte.",
  "tika-s0201t:859_8": "Atthanti upamiyatthaṃ.",
  "tika-s0201t:859_9": "Paṭhamaṃ upamaṃ vatvā tadanantaraṃ atthaṃ vatvā puna upamaṃ vadanto “upamāya atthaṃ parivāretvā dassetī”ti vutto.",
  "tika-s0201t:859_10": "Atthena upamaṃ parivāretvāti etthāpi eseva nayo.",
  "tika-s0201t:859_11": "Idāni te cattāropi pakāre sutte āgatanayeneva dassento “seyyathāpissu,",
  "tika-s0201t:859_12": "bhikkhave”tiādimāha.",
  "tika-s0201t:859_13": "Tattha dve agārāti dve paṭivissakagharā.",
  "tika-s0201t:859_14": "Sadvārāti sammukhadvārā.",
  "tika-s0201t:860_0": "Svāyanti so ayaṃ evaṃ upamādassanavasenapi nānānayenapi dhammadesako bhagavā.",
  "tika-s0201t:860_1": "Ekaccānaṃ veneyyānaṃ atthassa sukhāvabodho paṭhamaṃ upamādassane hetu,",
  "tika-s0201t:860_2": "evaṃ paṭhamaṃ atthadassane,",
  "tika-s0201t:860_3": "upamāya atthaparivāraṇe,",
  "tika-s0201t:860_4": "atthena upamāparivāraṇe cā”ti imamatthaṃ dasseti “esa nayo sabbatthā”ti iminā.",
  "tika-s0201t:860_5": "Dhammadhātuyāti sabbaññutaññāṇassa.",
  "tika-s0201t:860_6": "Tañhi dhammadhātupariyāpannattā yathāvuttadhamme ca sabbepi ñeyyadhamme ca padahati yathāsabhāvato bujjhati bodheti cāti dhātu,",
  "tika-s0201t:860_7": "dhīyanti vā dhammā etāya sabbākārato ñāyanti ñāpiyanti cāti dhammadhātu.",
  "tika-s0201t:860_8": "Tassā pana suṭṭhu saccasampaṭivedhavasena laddhattā suppaṭividdhattāti,",
  "tika-s0201t:860_9": "yadaggena vā ñeyyaṃ tāya suppaṭividdhaṃ,",
  "tika-s0201t:860_10": "tadaggena sāpissa suppaṭividdhā evāti āha “suppaṭividdhattā”ti.",
  "tika-s0201t:861_0": "Pakatipariyodātassa cittassa āgantukehi upakkilesehi upakkiliṭṭhabhāvadassanatthaṃ saṃkiliṭṭhavatthadassananti",
  "tika-s0201t:861_1": "katvā vuttaṃ “pakatiparisuddhaṃ vattha”nti.",
  "tika-s0201t:861_2": "Rajādināti ettharajo nāma reṇu. Ādi-",
  "tika-s0201t:861_3": "saddena aṇutajjāridhūmādikaṃ vatthassa aparisuddhikāraṇaṃ saṅgaṇhāti.",
  "tika-s0201t:861_4": "Sabbaso kilissati vinassati visuddhi etenāti saṃkileso,",
  "tika-s0201t:861_5": "tena saṃkilesena paṃsurajādinā saṃkiliṭṭhaṃ vaṇṇavināsanena vidūsitaṃ.",
  "tika-s0201t:861_6": "Malaṃ masi.",
  "tika-s0201t:861_7": "Jallikā vuccati loṇapaṭalādi chaviyā upari ṭhitaṃ sarīramalaṃ.",
  "tika-s0201t:861_8": "Ādisaddena sarīrajallameva assukheḷasiṅghāṇikādikaṃ tadaññamalaṃ saṅgaṇhāti.",
  "tika-s0201t:861_9": "Gahitattāti pariyonandhanavasena gahitattā.",
  "tika-s0201t:861_10": "Rajanti sattā tenāti raṅgaṃ,",
  "tika-s0201t:861_11": "raṅgameva raṅgajātaṃ yathā kopameva kopajātaṃ.",
  "tika-s0201t:861_12": "Upanāmeyyāti pakkhipeyya.",
  "tika-s0201t:861_13": "Nīlakatthāyāti nīlavaṇṇatthāya.",
  "tika-s0201t:861_14": "Palāsanīlādiketi ādi-",
  "tika-s0201t:861_15": "saddena kāḷasāmādiṃ saṅgaṇhāti.",
  "tika-s0201t:861_16": "Haliddikakudhaselādike pītakaraṅge.",
  "tika-s0201t:861_17": "Lākhāpattaṅgarasādike lohitakaraṅge.",
  "tika-s0201t:861_18": "Mahārajanaloddakandulādike mandarattaraṅge.",
  "tika-s0201t:861_19": "Duṭṭhu rajitavaṇṇaṃ apabhassaraṃ.",
  "tika-s0201t:861_20": "Tenāha “aparisuddhavaṇṇamevassā”ti.",
  "tika-s0201t:861_21": "Īdisanti durattavaṇṇaṃ.",
  "tika-s0201t:861_22": "Tasmiṃ vatthe raṅgajātaṃ sayaṃ suparisuddhaṃ samānaṃ kissa hetu kena rattavaṇṇaṃ aparisuddhaṃ hotīti raṅgajātassa niddosataṃ vadati.",
  "tika-s0201t:861_23": "Tenāha “yasmā panā”tiādi.",
  "tika-s0201t:862_0": "Saṃkilesapakkhaṃ dassentena asaṃkiliṭṭhameva vatthaṃ udāharitabbanti pākaṭoyamattho,",
  "tika-s0201t:862_1": "saṃkiliṭṭhavatthanidassanena pana “siyā nu kho aññopi koci viseso”ti adhippāyena pucchati “kasmā panā”tiādinā.",
  "tika-s0201t:862_2": "Itaro atthavisesoti dassento “vāyāmamahapphaladassanattha”ntiādimāha.",
  "tika-s0201t:862_3": "Ettha ca saṃkiliṭṭhacittavisodhanavidhāne saṃkiliṭṭhavatthaṃ nidassatabbanti paṭiññā,",
  "tika-s0201t:862_4": "vāyāmamahapphaladassanatthanti hetuattho.",
  "tika-s0201t:862_5": "Yathā hītiādi anvayattho.",
  "tika-s0201t:862_6": "Na tattha jātikāḷake viyātiādi byatirekattho.",
  "tika-s0201t:862_7": "Sadisūdāharaṇaṃ pana malaggahitakaṃsapātiādi daṭṭhabbaṃ.",
  "tika-s0201t:862_8": "Evaṃ cittampītiādi opammatthassa upameyyaupanayanaṃ.",
  "tika-s0201t:862_9": "Tattha pakatiyāti akittimena sabhāvena.",
  "tika-s0201t:862_10": "Tanti cittaṃ.",
  "tika-s0201t:862_11": "Sāmaññaggahaṇañcetaṃ cittabhāvāvisesato.",
  "tika-s0201t:862_12": "Tenāha “sakalepī”ti.",
  "tika-s0201t:862_13": "Paṇḍarameva na saṃkiliṭṭhaṃ saṃkilesehi asamannāgatabhāvato.",
  "tika-s0201t:862_14": "Nanu kiriyāmayacittehi vipākasantāne visesādhānaṃ labbhati,",
  "tika-s0201t:862_15": "aññathā katavināsā katabbhāgamā āpajjeyyuṃ?",
  "tika-s0201t:862_16": "Kiñcāpi labbhati,",
  "tika-s0201t:862_17": "tassa saṃkileso vaṭṭupanissayo,",
  "tika-s0201t:862_18": "asuddhi vā na hoti,",
  "tika-s0201t:862_19": "asaṃkileso vivaṭṭupanissayo,",
  "tika-s0201t:862_20": "visuddhi vā na hoti eva.",
  "tika-s0201t:862_21": "Upakkiliṭṭhanti panetaṃ upakkilesanārahassa cittassa vasena vuttaṃ,",
  "tika-s0201t:862_22": "na vipākapabandhassa.",
  "tika-s0201t:862_23": "Tenāha “pabhassaramidaṃ bhikkhave citta”nti,",
  "tika-s0201t:862_24": "“paṇḍaramevā”ti ca.",
  "tika-s0201t:862_25": "Tañca khoti pana sakasantatipariyāpannatāya nesaṃ kevalaṃ ekattanayavasena vuttaṃ,",
  "tika-s0201t:862_26": "na vipākadhammānaṃ kilesāsamaṅgibhāvato.",
  "tika-s0201t:862_27": "Atha vā upakkiliṭṭhanti iminā upakkilesahetu tattha vijjamānaṃ visesādhānamāha,",
  "tika-s0201t:862_28": "na “saṃkiliṭṭhā dhammā”tiādīsu viya taṃsamaṅgitanti daṭṭhabbaṃ.",
  "tika-s0201t:862_29": "Visodhiyamānanti vipassanāpaññāya anukkamena sabbupakkilesehi vimociyamānaṃ.",
  "tika-s0201t:862_30": "Sakkā aggamaggakkhaṇe pabhassarataraṃ kātuṃ,",
  "tika-s0201t:862_31": "yato na puna upakkilissati.",
  "tika-s0201t:862_32": "Evantiādi vuttassevatthassa nigamanaṃ.",
  "tika-s0201t:863_0": "Duṭṭhagatiparipūraṇavasena paṭipajjanaṃ paṭipatti.",
  "tika-s0201t:863_1": "Sā eva kilesadarathapariḷāhādivasena upāyāsadukkhā,",
  "tika-s0201t:863_2": "kucchitā vā gati pavatti,",
  "tika-s0201t:863_3": "duggatihetūti vā duggati,",
  "tika-s0201t:863_4": "duggatiyā pana paṭipattiyā gandhabbato,",
  "tika-s0201t:863_5": "tassā vā nipphannabhāvato kucchito,",
  "tika-s0201t:863_6": "dukkhā ca gatīti duggati.",
  "tika-s0201t:863_7": "Saṃkiliṭṭhacittoti idaṃ tassā paṭipattiyā duggatibhāvadassanatthaṃ,",
  "tika-s0201t:863_8": "na visesanatthaṃ.",
  "tika-s0201t:863_9": "Na hi asaṃkiliṭṭhacittassa pāṇaghātādivasena pavatti.",
  "tika-s0201t:863_10": "Saṃkiliṭṭhacittoti lābhāsāya sabbaso kiliṭṭhacitto.",
  "tika-s0201t:863_11": "Dūteyyapahiṇagamananti dūteyyaṃ vuccati dutakammaṃ,",
  "tika-s0201t:863_12": "gihīnaṃ paṇṇaṃ vā sāsanaṃ vā gahetvā tattha tattha gamanaṃ,",
  "tika-s0201t:863_13": "pahiṇagamanaṃ gharāgharaṃ pesitassa khuddakagamanaṃ,",
  "tika-s0201t:863_14": "dūteyyagamanaṃ pahiṇagamanañca gacchati.",
  "tika-s0201t:863_15": "Vejjakammanti ananuññāte ṭhāne lābhāsāya gahaṭṭhānaṃ bhesajjaṃ karoti.",
  "tika-s0201t:863_16": "Saṅghabhedakathā parato āgamissati.",
  "tika-s0201t:863_17": "Veḷudānādīhīti veḷudānapattadānapupphadānādīhi micchājīvena jīvikaṃ kappeti.",
  "tika-s0201t:863_18": "Sakalampīti “atthi anācāro,",
  "tika-s0201t:863_19": "atthi agocaro”tiādinā vibhaṅge āgataṃ sabbampi anācāraṃ agocarañca caraṇavasena paripūreti.",
  "tika-s0201t:864_0": "“Nirayampi …pe…",
  "tika-s0201t:864_1": "pettivisayampi gacchatī”ti vatvā tattha pettivisayagamanaṃ dassento “samaṇayakkho nāma hotī”tiādimāha.",
  "tika-s0201t:865_0": "Sukkapakkhe parisuddhanti sabbaso visuddhaṃ asaṃkiliṭṭhaṃ.",
  "tika-s0201t:865_1": "Parisuddhattā eva pariyodātaṃ,",
  "tika-s0201t:865_2": "pabhassaranti attho.",
  "tika-s0201t:865_3": "Surattavaṇṇamevassāti suṭṭhu rattavaṇṇameva assa.",
  "tika-s0201t:865_4": "Parisuddhavaṇṇamevassāti nīlavaṇṇopissa parisuddho ca bhaveyyāti evamādiṃ sandhāyāha “kaṇhapakkhe vuttapaccanīkeneva veditabbā”ti.",
  "tika-s0201t:865_5": "Raṅgajātantiādi pana tattha vuttavaseneva veditabbaṃ.",
  "tika-s0201t:865_6": "Paṭipattisugatiādīsu yaṃ vattabbaṃ,",
  "tika-s0201t:865_7": "taṃ paṭipattiduggatiādīsu vuttavipariyāyena veditabbaṃ.",
  "tika-s0201t:865_8": "Parisuddhacittoti suddhāsayo.",
  "tika-s0201t:865_9": "Dasa kusalakammapathe paripūretīti idaṃ kaṇhapakkhe “dasa akusalakammapathe paripūretī”ti vuttassa paṭipakkhadassanavasena vuttaṃ.",
  "tika-s0201t:865_10": "Yathā hi tattha abhijjhābyāpādamicchādiṭṭhiggahaṇena kammapathasaṃsandananayena kammapathaṃ appattāya",
  "tika-s0201t:865_11": "ca agāriyassa tathārūpāya micchāpaṭipattiyā saṅgaho icchito,",
  "tika-s0201t:865_12": "evaṃ idhāpi anabhijjhāabyāpādasammādiṭṭhiggahaṇena alobhādosāmohavasena pavattā agāriyassa sammāpaṭipatti saṅgahitāti daṭṭhabbaṃ,",
  "tika-s0201t:865_13": "na kammapathappattāvāti.",
  "tika-s0201t:865_14": "Manussamahantatanti jātirūpabhogādhipateyyādivasena manussesu mahantabhāvaṃ.",
  "tika-s0201t:865_15": "Dasahi ṭhānehi aññesaṃ devānaṃ abhibhavo devamahantatā.",
  "tika-s0201t:865_16": "Paṭipatti sugatiyā bhājiyamānattā “anāgāmimaggaṃ bhāvetī”ti tathā anāgāmibhāvanaṃ pāpetvā ṭhapitā.",
  "tika-s0201t:865_17": "Gahitaggahaṇena sukhānubhavaṭṭhānassa adhippetattā tadabhāvato asaññibhavaṃ anādiyanto “dasasu vā brahmabhavanesū”tiādimāha.",
  "tika-s0201t:866_0": "71.",
  "tika-s0201t:866_1": "Sakabhaṇḍe chandarāgo abhijjhāyanaṭṭhena abhijjhā,",
  "tika-s0201t:866_2": "abhijjhāyanāti attho.",
  "tika-s0201t:866_3": "Parabhaṇḍe chandarāgo visamaṃ lubbhatīti visamalobho.",
  "tika-s0201t:866_4": "Evampi abhijjhāvisamalobhānaṃ viseso hotīti dassento “atha vā”tiādimāha.",
  "tika-s0201t:866_5": "Tattha attano santakaṃ taṃsadisañca yuttaṭṭhānaṃ.",
  "tika-s0201t:866_6": "Yaṃ yācitaṃ,",
  "tika-s0201t:866_7": "appakasirena vā sakkā laddhuṃ,",
  "tika-s0201t:866_8": "taṃ pattaṭṭhānaṃ.",
  "tika-s0201t:866_9": "Paradāragarudārāti ayuttaṭṭhānaṃ.",
  "tika-s0201t:866_10": "Yaṃ apatthaniyaṃ,",
  "tika-s0201t:866_11": "yassa vā patthanāya byasanaṃ āpajjati,",
  "tika-s0201t:866_12": "taṃ appattaṭṭhānaṃ.",
  "tika-s0201t:866_13": "Theroti mahāsaṅgharakkhitatthero,",
  "tika-s0201t:866_14": "yena aṭṭhakathā potthakaṃ āropitā.",
  "tika-s0201t:866_15": "So hi antevāsikesu sākacchantesu evamāha.",
  "tika-s0201t:866_16": "Sopi imasmiṃyeva sutte vinibbhogo na labbhati cittasaṃkilesassa adhippetattā.",
  "tika-s0201t:866_17": "Tenāha “yutte vā”tiādi.",
  "tika-s0201t:866_18": "Ayonisomanasikāravasena uppajjanato sampatti āyatiñca dukkhasseva uppādanato na koci lobho avisamo nāma.",
  "tika-s0201t:866_19": "Abhijjhāyanaṭṭhenāti yassa kassaci ārammaṇassa yuttassa ayuttassa appattassa ca abhijjāyanavasena abhipatthanāvasena",
  "tika-s0201t:866_20": "ca pavattā taṇhā abhijjhāti lobhato nibbisesanti dasseti.",
  "tika-s0201t:866_21": "Tenāha “ekatthametaṃ byañjanameva nāna”nti.",
  "tika-s0201t:866_22": "Dūsetīti sabhāvasantaṃ asaṃkilesaṃ vināseti avisuddhaṃ karoti.",
  "tika-s0201t:866_23": "Tenāha “obhāsituṃ na detī”ti.",
  "tika-s0201t:866_24": "“Ime sattā ucchijjantu vinassantū”ti sattesu byāpajjanākārappavattiyā byāpādo navavidhaāghātavatthusambhavo vutto.",
  "tika-s0201t:866_25": "Kodho pana saṅkhāresupi pavattanato dasavidhaāghātavatthusambhavo vutto.",
  "tika-s0201t:866_26": "Ubhayampi paṭighameva,",
  "tika-s0201t:866_27": "pavattanānattato bhinditvā vutto.",
  "tika-s0201t:866_28": "Kujjhanavaseneva cittapariyonandhano “akkocchi maṃ avadhi ma”ntiādinā.",
  "tika-s0201t:867_0": "Suṭṭhu kataṃ karaṇaṃ sukataṃ,",
  "tika-s0201t:867_1": "tassa pubbakāritālakkhaṇassa guṇassa vināsano udakapuñchaniyā viya sarīrānugataṃ udakaṃ puñchanto makkho.",
  "tika-s0201t:867_2": "Tathā hi so paresaṃ guṇānaṃ makkhanaṭṭhena “makkho”ti vuccati.",
  "tika-s0201t:867_3": "Idāni anagāriyassa vātiādinā saṅkhepena vuttatthaṃ vitthārena dassetuṃ “anagāriyopī”tiādi vuttaṃ.",
  "tika-s0201t:867_4": "Nisinnakathāparikathādivasena dhammassa kathā dhammakathānayo,",
  "tika-s0201t:867_5": "ekattādidhammanīti eva vā.",
  "tika-s0201t:867_6": "Pakaraṇaṃ satta pakaraṇāni,",
  "tika-s0201t:867_7": "tattha kosallaṃ dhammakathānayapakaraṇakosallaṃ. Ādi-",
  "tika-s0201t:867_8": "saddena vinayakkame catūsu mahānikāyesu ca kosallaṃ saṅgaṇhāti.",
  "tika-s0201t:867_9": "Acittīkatoti cittīkārarahito.",
  "tika-s0201t:867_10": "Yathā cāyanti iminā yathāyaṃ makkho cittaṃ dūseti,",
  "tika-s0201t:867_11": "evaṃ paḷāsopi cittaṃ dūseti,",
  "tika-s0201t:867_12": "tasmā upakkilesoti dasseti.",
  "tika-s0201t:867_13": "Aniyatā gati niyāmokkamanābhāvato. Ādi-",
  "tika-s0201t:867_14": "saddena “rattaññū cirapabbajite puggale ajjhottharitvā ‘tvampi imasmiṃ sāsane pabbajito,",
  "tika-s0201t:867_15": "ahampi pabbajito,",
  "tika-s0201t:867_16": "tvampi sīlamatte ṭhito ahampī’ti” evamādīnaṃ saṅgaho.",
  "tika-s0201t:867_17": "Yugaggāhagāhīti “tava vā mama vā ko viseso”ti asamampi samaṃ katvā samadhuraggāhagaṇhanako.",
  "tika-s0201t:867_18": "Khīyanā usūyanā.",
  "tika-s0201t:867_19": "Attano sampattiyā nigūhanaṃ tassa parehi sādhāraṇabhāvāsahanena hotīti “parehi sādhāraṇabhāvaṃ asahamānaṃ”icceva vuttaṃ.",
  "tika-s0201t:867_20": "Kāraṇe hi gahite phalampi gahitameva hotīti.",
  "tika-s0201t:867_21": "Aññathā attano pavedanakapuggalo kerāṭiko,",
  "tika-s0201t:867_22": "“nekatikavāṇijo”tipi vadanti.",
  "tika-s0201t:867_23": "Sappamukhā macchavālā ekā macchajāti āyatanamaccho.",
  "tika-s0201t:867_24": "Tenāha “āyatanamaccho nāmā”tiādi.",
  "tika-s0201t:867_25": "Baddhacaroti antevāsī.",
  "tika-s0201t:868_0": "Sabbaso amadditasabhāvena vā tabharitabhattasadisassa thaddhabhāvassa anonamitadaṇḍasadisatāya paggahitasiraanivātavuttikārassa",
  "tika-s0201t:868_1": "ca karaṇato vā tabharita…pe… karaṇo.",
  "tika-s0201t:868_2": "Taduttarikaraṇoti yaṃ yena kataṃ duccaritaṃ vā sucaritaṃ vā,",
  "tika-s0201t:868_3": "taduttari,",
  "tika-s0201t:868_4": "tassa dviguṇaṃ vā karaṇo.",
  "tika-s0201t:868_5": "Attano maṇḍanādiatthaṃ parena kataṃ alaṅkārādiṃ.",
  "tika-s0201t:868_6": "Pariyāpuṇāti vā katheti vā attano balānurūpaṃ.",
  "tika-s0201t:868_7": "Kāmaṃ nikāyadvayaggahaṇādivasena pavatto sevitabbamāno eva,",
  "tika-s0201t:868_8": "tathāpissa saṃkilesapakkhattā vuttaṃ “mānaṃ anissāyā”ti.",
  "tika-s0201t:869_0": "Uṇṇativasenāti “seyyohamasmī”tiādinā cittassa paggahaṇavasena.",
  "tika-s0201t:869_1": "Pubbe kenaci attānaṃ sadisaṃ katvā pacchā tato adhikato dahanato uppajjanako atimāno.",
  "tika-s0201t:869_2": "Madaggahaṇākāro jātiādiṃ paṭicca majjanākāro,",
  "tika-s0201t:869_3": "sopi atthato māno eva.",
  "tika-s0201t:869_4": "Pamādo tathāpavatto cittuppādo.",
  "tika-s0201t:870_0": "Tasmā lobhamādiṃ katvā dassetīti lobhassa ādito gahaṇe kāraṇaṃ vibhāvetukāmo pucchati.",
  "tika-s0201t:870_1": "Paṭhamuppattitoti tattha tattha bhave sabbapaṭhamaṃ uppajjanato.",
  "tika-s0201t:870_2": "Sattānañhi yathādhigataṃ jhānādivisesaṃ ārabbha paccavekkhaṇā viya yathāladdhaṃ upapatibhavaṃ ārabbha nikanti eva.",
  "tika-s0201t:870_3": "Tenāha “sabbasattāna”ntiādi.",
  "tika-s0201t:870_4": "Yathāsambhavaṃ itareti itare byāpādādayo yathāpaccayaṃ uppajjanti,",
  "tika-s0201t:870_5": "lobhassa viya ādito asukassa anantaraṃ asukoti vā na nesaṃ niyamo atthīti attho.",
  "tika-s0201t:870_6": "Kiṃ pana ete soḷaseva cittassa upakkilesā,",
  "tika-s0201t:870_7": "udāhu aññepi santīti anuyogaṃ sandhāya aññepi santīti dassento “na ca ete”tiādimāha.",
  "tika-s0201t:870_8": "Yadi evaṃ kasmā ettakā eva idha vuttāti.",
  "tika-s0201t:870_9": "Nayadassanavasenāti dassento āha “etena pana…pe…",
  "tika-s0201t:870_10": "veditabbā”ti.",
  "tika-s0201t:870_11": "Tena thinamiddhauddhaccakukkucca-",
  "tika-s0201t:870_12": "vicikicchā-",
  "tika-s0201t:870_13": "attukkaṃsana-",
  "tika-s0201t:870_14": "paravabbhanachambhitattā-",
  "tika-s0201t:870_15": "bhīrukatā-",
  "tika-s0201t:870_16": "ahirikānottappa-",
  "tika-s0201t:870_17": "atticchatā-",
  "tika-s0201t:870_18": "pāpicchatā-",
  "tika-s0201t:870_19": "mahicchatādayo saṅgahitāti veditabbaṃ.",
  "tika-s0201t:871_0": "72.",
  "tika-s0201t:871_1": "Saṃkilesaṃ dassetvāti saṃkiliṭṭhavattanidassanena saṅkhepena vuttaṃ saṃkilesaṃ vibhāgena dassetvā.",
  "tika-s0201t:871_2": "Vodānaṃ dassentoti etthāpi eseva nayo.",
  "tika-s0201t:871_3": "Evaṃ jānitvāti “abhijjhā visamalobho ekanteneva cittassa uppakkileso”ti sabhāvato samudayato nirodhato",
  "tika-s0201t:871_4": "nirodhūpāyato ca pubbabhāgapaññāya ceva heṭṭhimamaggadvayapaññāya ca jānitvā.",
  "tika-s0201t:871_5": "Pajahatīti ettha accantappahānameva adhippetanti dassento “samucchedappahānavasena ariyamaggena pajahatī”ti āha.",
  "tika-s0201t:871_6": "Ariyamaggenāti anāgāmimaggena.",
  "tika-s0201t:871_7": "Tena hi pahānaṃ idha sabbavāresu adhippetaṃ.",
  "tika-s0201t:871_8": "Kilesapaṭipāṭi idha kilesānaṃ desanākkamo.",
  "tika-s0201t:871_9": "Maggapaṭipāṭipana catunnaṃ ariyamaggānaṃ desanākkamopi tāya desanāya paṭipajjanakkamopi tāya paṭipattiyā uppattikkamopi.",
  "tika-s0201t:871_10": "Tattha ye ye kilesā yena yena maggena pahīyanti,",
  "tika-s0201t:871_11": "maggapaṭipāṭiṃ anoloketvā tesaṃ tesaṃ kilesānaṃ tena tena maggena pahānadassanaṃ kilesapaṭipāṭi na kilesānaṃ",
  "tika-s0201t:871_12": "uppattikkamo idha desanākkamo cāti dassento “abhijjhā visamalobho”tiādimāha.",
  "tika-s0201t:871_13": "Yena yena pana maggena ye ye kilesā pahīyanti maggānupubbiyā,",
  "tika-s0201t:871_14": "tena tena maggena tesaṃ tesaṃ kilesānaṃ pahānadassanaṃ maggapaṭipāṭiyā pahānadassananti dassento “sotāpattimaggenā”tiādimāha.",
  "tika-s0201t:872_0": "Imasmiṃ pana ṭhāneti “sa kho so,",
  "tika-s0201t:872_1": "bhikkhave,",
  "tika-s0201t:872_2": "bhikkhū”tiādinā āgato imasmiṃ pahānavāre.",
  "tika-s0201t:872_3": "Ime kilesāti ime yathāvuttā kilesā.",
  "tika-s0201t:872_4": "Sotāpattimaggavajjhā vā hontu sesamaggavajjhā vāheṭṭhā dassitamaggapaṭipāṭivasena.",
  "tika-s0201t:872_5": "Tattha pana ye tatiyamaggavajjhā,",
  "tika-s0201t:872_6": "tesaṃ anāgāmimaggeneva pahāne vattabbaṃ natthi,",
  "tika-s0201t:872_7": "yesaṃ panettha heṭṭhimamaggavajjhānaṃ idha saṅgahe kāraṇaṃ pacchā vattukāmena aggamaggavajjhānaṃ anādiyitvā",
  "tika-s0201t:872_8": "kasmā tatiyamaggavajjhānameva gahaṇaṃ katanti āha “ayamettha paveṇimaggāgato sambhavo”ti,",
  "tika-s0201t:872_9": "ayaṃ imassa suttassa etasmiṃ ṭhāne ācariyapaveṇiyā kathāmaggo tato āgato atthasambhavo atthatatvanti attho.",
  "tika-s0201t:872_10": "Tattha heṭṭhimamaggavajjhānaṃ idha saṅgahe kāraṇaṃ pacchā vattukāmo aggamaggavajjhānaṃ aggahaṇe yuttiṃ dassento “so cā”tiādimāha.",
  "tika-s0201t:872_11": "Tenāti catutthamaggena.",
  "tika-s0201t:872_12": "Sesānanti byāpādādīnaṃ.",
  "tika-s0201t:872_13": "Yepīti makkhādike sandhāyāha.",
  "tika-s0201t:872_14": "Taṃsamuṭṭhāpakacittānanti tesaṃ makkhādīnaṃ samuṭṭhāpakacittuppādānaṃ.",
  "tika-s0201t:872_15": "Tattha makkha- paḷāsa- issā-",
  "tika-s0201t:872_16": "macchariya-",
  "tika-s0201t:872_17": "samuṭṭhāpakaṃ paṭighadvayacittaṃ,",
  "tika-s0201t:872_18": "visesato pañcakāmaguṇalobhena saṭho māyāvī ca hoti,",
  "tika-s0201t:872_19": "pañcakāmaguṇikarāgo ca anāgāmimaggeneva niravasesato pahīyati,",
  "tika-s0201t:872_20": "tasmā vuttaṃ “taṃsamuṭṭhāpakacittānaṃ appahīnattā”ti.",
  "tika-s0201t:872_21": "Tepi suppahīnā hontīti sambandho.",
  "tika-s0201t:872_22": "Tanti paṭhamamaggeneva pahānaṃ pubbāparena na sandhiyati “yathodhi kho”ti ettha odhivacanassa maggattayavācakattā.",
  "tika-s0201t:872_23": "Ratanattaye aveccappasādo nāma ariyakantasīlaṃ viya sotāpannassa aṅgāni,",
  "tika-s0201t:872_24": "te ca pahānato pacchā niddiṭṭhā,",
  "tika-s0201t:872_25": "tasmā idha vuttappahānaṃ vikkhambhanapahānamevāti keci vadanti.",
  "tika-s0201t:872_26": "Tesaṃ icchāmattameva yathāvuttapahānasseva vasena aveccappasādānaṃ odhiso pahānassa vibhāvitattā,",
  "tika-s0201t:872_27": "svāyamattho heṭṭhā yuttitopi pakāsitoyeva.",
  "tika-s0201t:873_0": "74.",
  "tika-s0201t:873_1": "Ekamekena padena yojetabbaṃ,",
  "tika-s0201t:873_2": "yato ekamekassapi upakkilesassa sabhāvādito dassanaṃ niyyānamukhaṃ hoti,",
  "tika-s0201t:873_3": "tathā ceva heṭṭhā saṃvaṇṇitaṃ.",
  "tika-s0201t:873_4": "Anāgāmimaggavasena pahānaṃ vatvā pasādassa uddhaṭattā vuttaṃ “anāgāmimaggena lokuttarappasādo āgato”ti.",
  "tika-s0201t:873_5": "Yadi evaṃ kasmā “lokiyo uppajjatī”ti vuttanti?",
  "tika-s0201t:873_6": "“Itipi so bhagavā”tiādinayappavattassa lokiyattā.",
  "tika-s0201t:873_7": "Nibbānārammaṇo eva hi lokuttaro pasādo.",
  "tika-s0201t:873_8": "“Itipi so bhagavā”tiādivacanena lokiyaṃ,",
  "tika-s0201t:873_9": "aveccappasādavacanena lokuttaranti lokiyalokuttaramissakaṃ pasādaṃ dassento.",
  "tika-s0201t:873_10": "Avecca ratanattayaguṇe yāthāvato ñatvā pasādo aveccappasādo.",
  "tika-s0201t:873_11": "So pana yasmā maggenāgatattā kenaci akampaniyo appadhaṃsiyo ca hoti,",
  "tika-s0201t:873_12": "tasmā vuttaṃ “acalena accutenā”ti.",
  "tika-s0201t:873_13": "Tattha lokuttaro sabbaso buddhaguṇādīsu sammohaṃ viddhaṃsento tattha kiccato pavattati,",
  "tika-s0201t:873_14": "itaro ārammaṇavasena te ārabbha.",
  "tika-s0201t:873_15": "Taṃ vidhinti taṃ tassa uppannappakāraṃ.",
  "tika-s0201t:873_16": "Anussatiṭṭhānānīti anussatikammaṭṭhānāni.",
  "tika-s0201t:874_0": "75.",
  "tika-s0201t:874_1": "Somanassādīti ādi-",
  "tika-s0201t:874_2": "saddena ñāṇādīni saṅgaṇhāti.",
  "tika-s0201t:874_3": "Corānaṃ abhiṇhaṃ sañcaraṇaṭṭhānatāya paccantaggahaṇaṃ.",
  "tika-s0201t:874_4": "Paccavekkhatoti “asukasmiñca ṭhāne ime cime corā evañca evañca vināsitā”ti paccavekkhato rañño viya.",
  "tika-s0201t:875_0": "Yo yo odhi yathodhi. Yathā-",
  "tika-s0201t:875_1": "saddo byāpanicchāyaṃ,",
  "tika-s0201t:875_2": "kho saddo avadhāraṇeti dassento “sakasakaodhivasena cattameva hotī”tiādimāha.",
  "tika-s0201t:875_3": "Tena “vanta”ntiādīsupi avadhāretabbanti dasseti.",
  "tika-s0201t:875_4": "Sakasakaodhivasenāti saṅkhepato vuttamatthaṃ vivarituṃ “dve odhī”tiādi āraddhaṃ.",
  "tika-s0201t:875_5": "Tattha yaṃmaggavajjhāti yena maggena anavasesato pahātabbā.",
  "tika-s0201t:875_6": "Anavasesappahānavasena hi taṃtaṃmaggavajjhānaṃ kilesānaṃ tadaññamaggavajjhehi asammissatā,",
  "tika-s0201t:875_7": "aññathā ye sakasakaodhivasena uparimaggavajjhā,",
  "tika-s0201t:875_8": "te heṭṭhimamaggehi pahīnāpāyagamanīyādisabhāvā eva tehi pahīyantīti pahānavasena sammissā siyuṃ.",
  "tika-s0201t:875_9": "Tena teyeva pahīnā hontīti etthāpi eseva nayo.",
  "tika-s0201t:875_10": "Tatuttaripīti tato pahānanimittasomanassuppattito uddhampi.",
  "tika-s0201t:875_11": "Paṭipakkhesu odhiso pavattikiccattā odhīti heṭṭhā tayo maggā vuccanti.",
  "tika-s0201t:875_12": "Te hītiādi vuttassevatthassa vivaraṇaṃ.",
  "tika-s0201t:875_13": "Imassa bhikkhunoti anāgāmiṃ sandhāyāha.",
  "tika-s0201t:875_14": "Tena vuttaṃ “heṭṭhāmaggattayena catta”nti.",
  "tika-s0201t:876_0": "Keci cattampi gaṇhanti,",
  "tika-s0201t:876_1": "nayidamevanti dassanatthaṃ “vanta”nti vuttaṃ.",
  "tika-s0201t:876_2": "Na hi yaṃ yena vantaṃ,",
  "tika-s0201t:876_3": "so puna taṃ ādiyati.",
  "tika-s0201t:876_4": "Tenāha “anādiyanabhāvadassanavasenā”ti.",
  "tika-s0201t:876_5": "Vantampi kiñci sasantatilaggaṃ siyā,",
  "tika-s0201t:876_6": "nayidamevanti dassanatthaṃ “mutta”nti vuttaṃ.",
  "tika-s0201t:876_7": "Tenāha “santatito vinimocanavasenā”ti.",
  "tika-s0201t:876_8": "Muttampi kiñci muttabandhanā viya phalaṃ kuhiñci tiṭṭhati,",
  "tika-s0201t:876_9": "na evamidanti dassanatthaṃ “pahīna”nti vuttaṃ.",
  "tika-s0201t:876_10": "Tenāha “kvaci anavaṭṭhānadassanavasenā”ti.",
  "tika-s0201t:876_11": "Yathā kiñci dunnissaṭṭhaṃ puna ādāya sammadeva nissaṭṭhaṃ paṭinissaṭṭhanti vuccati,",
  "tika-s0201t:876_12": "evaṃ vipassanāya nissaṭṭhaṃ ādinnasadisaṃ maggena pahīnaṃ paṭinissaṭṭhaṃ nāma hotīti dassanatthaṃ “paṭinissaṭṭha”nti vuttaṃ.",
  "tika-s0201t:876_13": "Tenāha “ādinnapubbassa paṭinissaggadassanavasenā”ti.",
  "tika-s0201t:876_14": "Na kāpurisena viya parammukhena nissaṭṭhaṃ,",
  "tika-s0201t:876_15": "atha kho abhimukheneva nissaṭṭhanti dassanatthaṃ “paṭinissaṭṭha”nti vuttaṃ.",
  "tika-s0201t:876_16": "Tenāha “paṭimukhaṃ vā”tiādi.",
  "tika-s0201t:876_17": "Upagantabbatoti attano hitasukhaṃ paccāsīsantena ekantena adhigantabbato.",
  "tika-s0201t:876_18": "Dhāraṇatoti taṃsamaṅgīnaṃ apāyapātato sandhāraṇena.",
  "tika-s0201t:876_19": "Gantho “vedo”ti vuccati “vidanti etenā”ti,",
  "tika-s0201t:876_20": "vedehi ñāṇehi gato paṭipannoti vedagū.",
  "tika-s0201t:876_21": "Abhijaññāti jāneyya.",
  "tika-s0201t:876_22": "Vedajātāti uppannasomanassā.",
  "tika-s0201t:876_23": "Ñāṇaṃ “vedo”ti vuccati “veditabbaṃ vedetī”ti.",
  "tika-s0201t:876_24": "Somanassaṃ “vedo”ti vuccati ārammaṇarasaṃ vindati anubhavatīti.",
  "tika-s0201t:877_0": "Uppannanti aveccappasādaṃ nissāya uppannaṃ.",
  "tika-s0201t:877_1": "Vuttappakārameva vedanti “somanassaṃ somanassamayañāṇañcā”ti evaṃ vuttappakārameva.",
  "tika-s0201t:877_2": "Atthavedanti atthe hetuphale vedaṃ.",
  "tika-s0201t:877_3": "Dhammavedanti dhamme hetumhi vedaṃ.",
  "tika-s0201t:877_4": "Tenāha “aveccappasādassa hetu”ntiādi.",
  "tika-s0201t:877_5": "Idha dhammatthasaddā hetuphalapariyāyāti imamatthaṃ pāḷiyā eva dassetuṃ “vuttañheta”ntiādi vuttaṃ.",
  "tika-s0201t:877_6": "Tameva atthañca dhammañcāti attho dhammoti ca vuttaṃ aveccappasādanimittaṃ yathāvuttaṃ kilesappahānañca.",
  "tika-s0201t:877_7": "Atthadhammānisaṃsabhūtaṃ vedanti yathāvuttaatthadhammānisaṃsabhūtaṃ somanassamayañāṇasaṅkhātaṃ vedañca.",
  "tika-s0201t:877_8": "Pāmojjanti taruṇapītiṃ āha.",
  "tika-s0201t:877_9": "Paccavekkhaṇākārappavattenāti etena paccavekkhaṇā evettha anavajjasabhāvatāya dhammoti vuttoti daṭṭhabbaṃ.",
  "tika-s0201t:877_10": "Pīti jāyatīti parappaccayaṃ balavapītimāha.",
  "tika-s0201t:877_11": "Pīṇitamanassāti passaddhiāvahehi uḷārehi pītivegehi tittacittassa.",
  "tika-s0201t:877_12": "Kāyoti nāmakāyo.",
  "tika-s0201t:877_13": "Vūpasantadarathoti kilesapariḷāhānaṃ dūrībhāvena suṭṭhu upasantadaratho.",
  "tika-s0201t:877_14": "Paccavekkhaṇahetukaṃ cittassa samādhānaṃ idha adhippetanti āha “appitaṃ viya acalaṃ tiṭṭhatī”ti.",
  "tika-s0201t:878_0": "76.",
  "tika-s0201t:878_1": "Kāmaṃ “buddhe aveccappasādena samannāgatomhi,",
  "tika-s0201t:878_2": "dhamme saṅghe aveccappasādena samannāgatomhī”ti idampi tassā paccavekkhaṇāya pavattiākārapakāsanameva,",
  "tika-s0201t:878_3": "idaṃ pana visesato ratanattaye uppannasomanassādippakāsanapadaṃ.",
  "tika-s0201t:878_4": "“Yathodhi kho panā”ti idampi savisesaṃ paccavekkhaṇākārappakāsanapadanti adhippāyena “idāni yathodhi…pe…",
  "tika-s0201t:878_5": "pakāsetvā”ti vuttaṃ.",
  "tika-s0201t:878_6": "Cattāropi pana vārā paccavekkhaṇākārappakāsanavasena ceva somanassādiānisaṃsadassanavasena ca vuttāti sakkā viññātuṃ ubhayatthāpi ubhayassa vuttattā.",
  "tika-s0201t:878_7": "Yadipi ariyamaggo ekacittakkhaṇiko na puna uppajjati,",
  "tika-s0201t:878_8": "paṭipakkhassa pana tena suppahīnattā taṃsamaṅgī aparihānadhammo taṃsīlādibhāveneva vuccatīti āha “tassa",
  "tika-s0201t:878_9": "anāgāmimaggasampayuttaṃ sīlakkhandhaṃ dassetī”tiādi.",
  "tika-s0201t:878_10": "“Evaṃdhammā te bhagavanto ahesu”ntiādīsu viya idha dhamma-",
  "tika-s0201t:878_11": "saddo samādhipariyāyoti āha “samādhikkhandhaṃ paññākkhandhañca dassetī”ti.",
  "tika-s0201t:878_12": "Tathā hi so sampayuttadhamme ekārammaṇe avikkhipamāne avippakiṇṇe avisaṭe katvā samaṃ,",
  "tika-s0201t:878_13": "sammā ca ādahanto tathā te dhāretīti ca vattabbataṃ arahatīti dhammoti ca vuccati.",
  "tika-s0201t:878_14": "Anekarūpānanti anekappakārānaṃ.",
  "tika-s0201t:878_15": "Antarāyo nāma appaṭiladdhassa vā alabbhanavasena,",
  "tika-s0201t:878_16": "paṭiladdhassa vā parihānavasena,",
  "tika-s0201t:878_17": "tadubhayampi idha natthīti dassento “maggassa vā”tiādimāha.",
  "tika-s0201t:878_18": "Nevassa taṃ hoti antarāyāyāti tassa anāgāmino piṇḍapātabhojanaṃ neva hoti antarāyāya ukkaṃsagatāya paccavekkhaṇāya paccavekkhitvā paribhuñjanato.",
  "tika-s0201t:878_19": "Tañcassā ukkaṃsagamanaṃ hatapaṭipakkhattāti dassento “maggena visuddhacittattā”ti āha.",
  "tika-s0201t:879_0": "Etthāti etasmiṃ antarāyābhāve.",
  "tika-s0201t:879_1": "Etadeva visuddhacittattameva kāraṇaṃ.",
  "tika-s0201t:879_2": "Ettha ca “nevassa taṃ hoti antarāyāyā”ti iminā heṭṭhā vuttappahānaṃ anāgāmimaggenevāti siddhaṃ hoti.",
  "tika-s0201t:879_3": "Anāgāmino hi sabbaso kāmarāgo pahīno hoti,",
  "tika-s0201t:879_4": "rasataṇhāya abhāvato tādisapiṇḍapātaparibhogo aggamaggādhigame kathañcipi antarāyāya na hotīti.",
  "tika-s0201t:879_5": "“Seyyathāpi,",
  "tika-s0201t:879_6": "bhikkhave,",
  "tika-s0201t:879_7": "vattha”nti vadanto bhagavāādimhi attanā upanītavatthūpamaṃ anusandheti.",
  "tika-s0201t:879_8": "Udakassa acchabhāvo paṅkasevālapaṇakādimalābhāvena pasannatāya,",
  "tika-s0201t:879_9": "tabbipariyāyato bahalatāti āha “acchanti vippasanna”nti.",
  "tika-s0201t:879_10": "Vaṇṇanibhāya vigatasaṃkilesatāya samujjalanaṃ pabhassaratāya vatthassa,",
  "tika-s0201t:879_11": "taṃ pariyodātanti vattabbataṃ labhatīti āha “pariyodātaṃ pabhassaratāyā”ti.",
  "tika-s0201t:879_12": "Ukkaṃ bandheyyāti aṅgārakapallaṃ yathā dārughaṭikaṅgārādikena na bhijjati,",
  "tika-s0201t:879_13": "evaṃ tanumattikālepādinā bandheyya.",
  "tika-s0201t:879_14": "Meghapaṭalato verambhavātadhārāsaṅghaṭṭanato vijjutā viya kevalaṃ vātadhārāsaṅghaṭṭanajanitā pabhā ukkāpabhā,",
  "tika-s0201t:879_15": "sā pana yasmā dvinnaṃ vātadhārānaṃ vegasambhūtasaṅghaṭṭanahetukā,",
  "tika-s0201t:879_16": "tasmā kāraṇavasena “vātavego ukkā”ti vuttaṃ.",
  "tika-s0201t:880_0": "77.",
  "tika-s0201t:880_1": "Yathānusandhivasenātiādimhi uṭṭhitadesanāya anurūpā anusandhi yathānusandhi,",
  "tika-s0201t:880_2": "tassā vasena.",
  "tika-s0201t:880_3": "Byatirekadassanaṃ viya hi sādhetabbassa ādimhi uṭṭhitadesanāya paṭipakkhadassanampi anurūpadesanāva sammadeva patiṭṭhāpanabhāvato,",
  "tika-s0201t:880_4": "yathā taṃ āvattahārayojanāyaṃ visabhāgadhammāvattanti daṭṭhabbaṃ.",
  "tika-s0201t:880_5": "“Yathānusandhivasena desanā āgatā”ti saṅkhepato vuttamatthaṃ vitthārento tappasaṅgena itarepi anusandhī dassetuṃ “tayo hī”tiādimāha.",
  "tika-s0201t:880_6": "Bahiddhāti bāhiresu vatthūsu.",
  "tika-s0201t:880_7": "Asati paritassanāti taṇhādiṭṭhiparitassanābhāvo.",
  "tika-s0201t:880_8": "Vissajjitasuttavasenāti “idha bhikkhu ekaccassā”tiādinā vissajjitasuttavasena.",
  "tika-s0201t:880_9": "Yena dhammenāti sīlādivodānadhammesu akkhantiyādisaṃkilesadhammesu ca yena yena dhammena.",
  "tika-s0201t:880_10": "Cha abhiññā āgatāti iminā “anurūpadhammavasena vā”ti vuttavikappaṃ dasseti,",
  "tika-s0201t:880_11": "sesehi “paṭipakkhavasena vā”ti vuttavikappaṃ.",
  "tika-s0201t:880_12": "Akkhantiyā hi kakacūpamovādo paṭipakkho,",
  "tika-s0201t:880_13": "tathā diṭṭhiyā “netaṃ mama,",
  "tika-s0201t:880_14": "nesohamasmi,",
  "tika-s0201t:880_15": "na meso attā”ti evaṃ paṭibhāgā suññatākārena.",
  "tika-s0201t:880_16": "Sesadvayepi eseva nayo.",
  "tika-s0201t:880_17": "“Citte saṃkiliṭṭhe duggati pāṭikaṅkhā”ti heṭṭhā kilesadesanā āgatā.",
  "tika-s0201t:880_18": "Sabboti anavaseso.",
  "tika-s0201t:880_19": "Sabbākārenāti ādīnavānisaṃsapaccavekkhaṇapuggaladosajānanādinā sabbappakārena.",
  "tika-s0201t:881_0": "78.",
  "tika-s0201t:881_1": "“Mettā bhāvetabbā byāpādassa pahānāyā”tiādivacanato mettādayo byāpādavihesāratirāgānaṃ paṭipakkhā.",
  "tika-s0201t:881_2": "Yasmā “so atthī”tiādinā bhagavatā anāgāmino aggamaggādhigamanaṃ catusaccakammaṭṭhānaṃ matthakaṃ pāpetvā kathitaṃ,",
  "tika-s0201t:881_3": "tasmā taṃ dassento “idānissā”tiādimāha.",
  "tika-s0201t:882_0": "Brahmavihāradhammeti brahmavihāre ceva brahmavihārasahagatadhamme ca.",
  "tika-s0201t:882_1": "Tenāha “nāmavasenā”ti.",
  "tika-s0201t:882_2": "Vavatthapetvāti ānetvā sambandhitabbaṃ.",
  "tika-s0201t:882_3": "Nāmantipi hi īdisesu ṭhānesu cattāro arūpino khandhā vuccanti.",
  "tika-s0201t:882_4": "Iminā nayenāti etena bhūtanissitānaṃ sesupādāyadhammānaṃ sabbesampi pahātabbataṇhāvajjānaṃ tebhūmakadhammānaṃ pariggahavidhiṃ ulliṅgeti.",
  "tika-s0201t:882_5": "Sabhāvato vijjamānaṃ taṃ attapaccakkhaṃ katvā ñāṇena yāthāvato paṭivijjhiyamānataṃ upādāya “atthi ida”nti yathāvavatthāpitaṃ nāmarūpaṃ.",
  "tika-s0201t:882_6": "Tenevāha “ettāvatānena dukkhasaccavavatthānaṃ kataṃ hotī”ti.",
  "tika-s0201t:882_7": "Sāvadhāraṇañcetaṃ vacanaṃ,",
  "tika-s0201t:882_8": "lokasamaññāsiddhaṃ sattaitthipurisādi viya,",
  "tika-s0201t:882_9": "ito bāhirakaparikappitaṃ pakatiādi drabyādi jīvādi kāyādi viya ca na paramatthato natthi,",
  "tika-s0201t:882_10": "atthevāti vuttaṃ hoti.",
  "tika-s0201t:882_11": "Pajānātīti pubbabhāge tāva lakkhaṇarasādivasena ceva paṭiggahavibhāgavasena ca pakārato jānāti,",
  "tika-s0201t:882_12": "aparabhāge pana pariññābhisamayavasena paṭivijjhanto jānāti.",
  "tika-s0201t:882_13": "Ekantahīnā nāma akusaladhammā sampati āyatiñca dukkhamūlattā,",
  "tika-s0201t:882_14": "tatthāpi visesato taṇhāti āha “dukkhassa samudayaṃ paṭivijjhanto atthi hīnanti pajānātī”ti.",
  "tika-s0201t:882_15": "Attano paccayehi padhānabhāvaṃ nītattā paṇītanti iminā atthena ariyamaggova “paṇīta”nti vuccatīti āha",
  "tika-s0201t:882_16": "“pahānupāyaṃ vicinanto atthi paṇītanti pajānātī”ti.",
  "tika-s0201t:882_17": "“Uttamaṭṭhena ca paṇīta”nti vuccamāne nirodhasaccassapi saṅgaho siyā,",
  "tika-s0201t:882_18": "tassa pana padantarena saṅgahitattā vuttanayenevettha attho veditabbo.",
  "tika-s0201t:882_19": "Appamaññāmukhena vipassanābhinivesasseva katattā “brahmavihārasaññāgatassā”ti vuttaṃ.",
  "tika-s0201t:882_20": "“Sabbassapi tebhūmakassa saññāgatassā”ti vattuṃ vaṭṭatiyeva.",
  "tika-s0201t:882_21": "Na cettha asaṅgaho tassāpi saññāya āgatabhāvato.",
  "tika-s0201t:882_22": "Lokaṃ uttaritvā samatikkamitvā nissaritvā visaṃyuttaṃ hutvā ṭhitattā vuttaṃ “uttari nissaraṇaṃ nibbāna”nti.",
  "tika-s0201t:883_0": "Catūhi ākārehīti “atthi hīna”ntiādīhi catūhi pakārehi.",
  "tika-s0201t:883_1": "Anvayañāṇatāya anubodhabhūtāya vipassanāpaññāya jānanattho dhammañāṇatāya paṭivedhabhūtāya maggapaññāya",
  "tika-s0201t:883_2": "dassanattho sabhāvasiddhoti dassento “vipassanāpaññāya cattāri saccāni jānanato maggapaññāya passato”ti vuttaṃ.",
  "tika-s0201t:883_3": "Bhayabherave vuttanayenevāti bhayabheravasuttavaṇṇanāyaṃ attanā vuttaatthavacanatthapāṭhena idha pāṭhassa sadisattā atidisanto “kāmāsavāpi…pe…",
  "tika-s0201t:883_4": "pajānātī”ti āha.",
  "tika-s0201t:883_5": "Ettha ca yasmā “kāmāsavāpi cittaṃ vimuccati…pe…",
  "tika-s0201t:883_6": "avijjāsavāpi cittaṃ vimuccatī”ti “khīṇā jātī”tiādīni vadatā bhagavatā catutthamaggo niddiṭṭho,",
  "tika-s0201t:883_7": "tasmā yaṃ heṭṭhā aṭṭhakathāyaṃ vuttaṃ “so ca upari catutthamaggasseva niddiṭṭhattā yujjatī”ti,",
  "tika-s0201t:883_8": "taṃ suvuttamevāti daṭṭhabbaṃ.",
  "tika-s0201t:884_0": "Tassa codanatthāyāti tassa brāhmaṇassa bhagavā attano codanatthāya “puccha maṃ tvaṃ brāhmaṇa yadettha tayā manasābhisamīhita”nti codanāya,",
  "tika-s0201t:884_1": "okāsadānatthāyāti adhippāyo.",
  "tika-s0201t:884_2": "Desanāsannissayo brāhmaṇassa tathārūpo ettha ajjhāsayopi natthīti yathāvuttaanusandhittayavinimuttattā “pāṭiyekkaṃ anusandhiṃ āhā”ti vuttaṃ.",
  "tika-s0201t:884_3": "Cittagatattā abbhantarena.",
  "tika-s0201t:884_4": "Kilesavuṭṭhānasinānenāti kilesamalapavāhanena rāgapariḷāhādivūpasamakarena ca aṭṭhaṅgikaariyamaggasalilasinānena.",
  "tika-s0201t:885_0": "79.",
  "tika-s0201t:885_1": "Dhammasabhāmaṇḍapaṃ tāvadeva upagatattā bāhukā nadito āgataṃ viya maññamāno.",
  "tika-s0201t:885_2": "Ariyaphalamaddanacuṇṇādayo telasinehassa vivecanena.",
  "tika-s0201t:885_3": "Lūkhabhāvo lokaṃ,",
  "tika-s0201t:885_4": "taṃ etissā atthīti lokāti sammatā.",
  "tika-s0201t:885_5": "Lokkhasammataggahaṇena “tathā sā nadī loke pākaṭā”ti evaṃ pavattaṃ attano micchāgāhaṃ dīpeti.",
  "tika-s0201t:885_6": "Tenāha “visuddhabhāvaṃ detīti evaṃ sammatā”ti.",
  "tika-s0201t:885_7": "Pāpapavāhanena samparāyikādisampattiāvahato lokassa hitā lokyā.",
  "tika-s0201t:885_8": "Lokyāti sammatāti sabbaṃ purimasadisaṃ.",
  "tika-s0201t:885_9": "Tenāha “seṭṭhaṃ lokaṃ gamayatīti evaṃ sammatā”ti.",
  "tika-s0201t:885_10": "Puññasammatāti pujjabhavaphalanibbattanena sattānaṃ punanena visodhanena puññāti sammatā.",
  "tika-s0201t:885_11": "Tadatthadīpanatthamevāti tassā pubbe āgatadesanāya atthadīpanatthameva.",
  "tika-s0201t:885_12": "Vuttassevatthassa puna dīpanaṃ kimatthiyanti āha “gāthārucikāna”nti.",
  "tika-s0201t:885_13": "Cuṇṇikavacanaṃ asambhāventā tathā ca vutte atthamabujjhanakā pajjavacanaṃ sambhāventā tathā ca vutte bujjhanakā gāthārucikā.",
  "tika-s0201t:885_14": "Visesatthadīpanatthanti visiṭṭhadīpanatthaṃ,",
  "tika-s0201t:885_15": "purimadesanāya aññadīpanatthanti attho.",
  "tika-s0201t:886_0": "“Gacchati pana bhavaṃ gotamo bāhukaṃ nadiṃ sināyitu”nti heṭṭhā vuttattā bāhukanti idameva ettha tadatthadīpakaṃ.",
  "tika-s0201t:886_1": "Sesāni adhikakkādivacanāni tato visiṭṭhassa atthassa bodhanato visesatthadīpakāni.",
  "tika-s0201t:886_2": "Kasmā panettha bhagavatā brāhmaṇena avuttāni adhikakkādīni gahitānīti āha “yatheva hī”tiādi.",
  "tika-s0201t:886_3": "Kakkanti nhānapiṇḍaṃ adhippetaṃ,",
  "tika-s0201t:886_4": "nhāyitvā adhikaṃ kakkaṃ ettha gaṇhantīti adhikakkaṃ.",
  "tika-s0201t:886_5": "Tenāha “nhānasambhāravasenā”tiādi.",
  "tika-s0201t:886_6": "Maṇḍalavāpisaṇṭhānanti vaṭṭapokkharaṇīsaṇṭhānaṃ.",
  "tika-s0201t:886_7": "Nadiyoti visuṃ nadiyo,",
  "tika-s0201t:886_8": "na adhikakkādīni viya titthamattaṃ.",
  "tika-s0201t:887_0": "Tīhi padehīti sundarikāpayāgabāhukāpadehi.",
  "tika-s0201t:887_1": "Cattārīti adhikakkādīni cattāri.",
  "tika-s0201t:887_2": "Vuttāneva hontīti lokasammatālakkhaṇena ekalakkhaṇatā brāhmaṇassa adhippāyena,",
  "tika-s0201t:887_3": "paramatthato pana pāpapavāhalakkhaṇena ekalakkhaṇattā.",
  "tika-s0201t:887_4": "Tenāha “tasmā”tiādi.",
  "tika-s0201t:887_5": "Kiñci pāpasuddhiṃ na karontiyeva.",
  "tika-s0201t:887_6": "Na hi naṃ sodhayeti naṃ puggalaṃ na sodhaye.",
  "tika-s0201t:887_7": "Verakibbisabhāvaṃ appattā nāma kammapathabhāvaṃ appattā.",
  "tika-s0201t:887_8": "Tenāha “khuddakehī”ti.",
  "tika-s0201t:888_0": "Paṭihanantoti ayuttabhāvadassanena taṃ diṭṭhiṃ paṭibāhanto.",
  "tika-s0201t:888_1": "Tatthāyaṃ paṭibāhanavidhi yathā yaṃ kiñci udakorohanaṃ na pāpapavāhanaṃ,",
  "tika-s0201t:888_2": "evaṃ yo koci nakkhattayogo pāpahetūnaṃ paṭipakkhābhāvato.",
  "tika-s0201t:888_3": "Yañhi vināseti,",
  "tika-s0201t:888_4": "so tassa paṭipakkho.",
  "tika-s0201t:888_5": "Yathā āloko andhakārassa vijjā ca avijjāya,",
  "tika-s0201t:888_6": "na evaṃ udakorohanaṃ nakkhattayogo vā pāpahetūnaṃ lobhādīnaṃ paṭipakkho,",
  "tika-s0201t:888_7": "tasmā niṭṭhamettha gantabbaṃ “na udakorohanādi pāpapavāhana”nti.",
  "tika-s0201t:888_8": "Niccaṃ phaggunīnakkhattanti suddhasīlādikassa sabbakālaṃ maṅgaladivaso evāti adhippāyo.",
  "tika-s0201t:888_9": "Itaroti sīlādivasena asuddho.",
  "tika-s0201t:888_10": "Niccameva uposatho ariyuposathena upavutthabhāvato.",
  "tika-s0201t:888_11": "Suddhassāti parisuddhamanosamācārassa.",
  "tika-s0201t:888_12": "Sucikammassāti parisuddhakāyavacīsamācārassa.",
  "tika-s0201t:888_13": "Tenāha “nikkilesatāyā”tiādi.",
  "tika-s0201t:888_14": "Kusalūpasañhitanti anavajjabhāvūpagataṃ.",
  "tika-s0201t:888_15": "Vatasamādānanti dhutadhammasamādānādi sampannameva hoti,",
  "tika-s0201t:888_16": "nāssa vipatti atthīti attho.",
  "tika-s0201t:888_17": "Mama sāsaneyeva sināhi,",
  "tika-s0201t:888_18": "yadi accantameva suddhiṃ icchasīti adhippāyo.",
  "tika-s0201t:888_19": "Tenāha “sace”tiādi.",
  "tika-s0201t:888_20": "Khematanti khemabhāvaṃ.",
  "tika-s0201t:888_21": "Yathā sabbabhūtāni tapavasena khemappattāni abhayappattāni honti,",
  "tika-s0201t:888_22": "evaṃ karohīti taṃ heṭṭhā dassitaṃ mettādibhāvanaṃ brāhmaṇassa saṅkhepena upadisantenassa ekaccasamādhisampadā",
  "tika-s0201t:888_23": "tadavinābhāvinī paññāsampadā ca dassitāti daṭṭhabbaṃ.",
  "tika-s0201t:888_24": "Tenāha “manodvārasuddhi dassitā”ti.",
  "tika-s0201t:889_0": "Tassa pana sampadādvayassa nissayabhūtaṃ sīlasampadaṃ dassetuṃ “sace musā na bhaṇasī”tiādi vuttaṃ.",
  "tika-s0201t:889_1": "Ettha ca yathā “sace musā na bhaṇasī”tiādinā musāvāda-",
  "tika-s0201t:889_2": "pāṇātipāta-",
  "tika-s0201t:889_3": "adinnādāna-",
  "tika-s0201t:889_4": "paṭivirativacanena avasesakāyavacīduccaritaviratīpi vuttā eva hoti lakkhaṇahāranayena,",
  "tika-s0201t:889_5": "evaṃ “saddahāno amaccharī”ti saddhādidhanasampadāniyojaneneva avasesaariyadhanasampadāniyojanampi siddhameva",
  "tika-s0201t:889_6": "hotīti saddhādayo vimuttiparipācanīyadhammā brāhmaṇassa pakāsitā evāti veditabbā.",
  "tika-s0201t:889_7": "Tenevāha “imāya eva paṭipattiyā kilesasuddhī”ti.",
  "tika-s0201t:889_8": "Gayā sammatatarā bāhukādīhipīti adhippāyo.",
  "tika-s0201t:890_0": "80.",
  "tika-s0201t:890_1": "Ekoti asahāyo,",
  "tika-s0201t:890_2": "esā panassa asahāyatā ekībhāvenāti.",
  "tika-s0201t:890_3": "Na hissa tāva taṇhādutiyatā vigatā.",
  "tika-s0201t:890_4": "Tenevāha “na cirassevā”tiādi.",
  "tika-s0201t:890_5": "Ekaggahaṇeneva kāyena vūpakaṭṭhatā vuttāti āha “vupakaṭṭho cittavivekenā”ti.",
  "tika-s0201t:890_6": "Tena “divā caṅkamena nisajjāyā”tiādinā āgataṃ jāgariyānuyogamāha.",
  "tika-s0201t:890_7": "Tathābhūtassa cassa ekādasahi aggīhi āditte tayo bhave passato yathā pamādassa lesopi nāhosi,",
  "tika-s0201t:890_8": "evaṃ kammaṭṭhānaṃ brūhento sammadeva padahati.",
  "tika-s0201t:890_9": "Katthaci saṅkhāragate anapekkhacitto nibbānādhimutto eva vihāsīti dassetuṃ “appamatto”tiādi vuttaṃ.",
  "tika-s0201t:890_10": "Khīṇā jātītiādīsu yaṃ vattabbaṃ,",
  "tika-s0201t:890_11": "taṃ heṭṭhā vuttameva.",
  "tika-s0201t:890_12": "Sesaṃ suviññeyyameva.",
  "tika-s0201t:891_0": "Vatthasuttavaṇṇanāya līnatthappakāsanā samattā.",
  "tika-s0201t:892_0": "8. Sallekhasuttavaṇṇanā",
  "tika-s0201t:893_0": "81.",
  "tika-s0201t:893_1": "“Cundo”ti tassa mahātherassa nāmaṃ,",
  "tika-s0201t:893_2": "pūjāvasena pana mahācundoti vuccati yathā “mahāmoggallāno”ti.",
  "tika-s0201t:893_3": "Attano vā cundaṃ nāma bhāgineyyattheraṃ upādāya āyasmato sāriputtattherassa bhātā ayaṃ mahāthero “mahācundo”ti paññāyittha yathā “mahāpanthako”ti.",
  "tika-s0201t:893_4": "Sāyanhasamayanti bhummatthe ekaṃ upayogavacananti āha “sāyanhakāle”ti.",
  "tika-s0201t:893_5": "Na hettha accanta saṃyogo sambhavatīti.",
  "tika-s0201t:893_6": "Sattasaṅkhārehīti saddhivihārikaantevāsikaupāsakādisattehi ceva rūpārammaṇādisaṅkhārehi ca.",
  "tika-s0201t:893_7": "Paṭinivattitvāti apasakkitvā.",
  "tika-s0201t:893_8": "Nilīyananti vivecanaṃ kāyacittehi tato vivittatā.",
  "tika-s0201t:893_9": "Ekībhāvoti hi kāyavivekamāha,",
  "tika-s0201t:893_10": "pavivekoti cittavivekaṃ.",
  "tika-s0201t:893_11": "Tato vuṭṭhitoti tato duvidhavivekato bhavaṅguppattiyā,",
  "tika-s0201t:893_12": "sabrahmacārīhi samāgamena ca apeto.",
  "tika-s0201t:893_13": "Abhivādāpetvāti abhivādaṃ kāretvā.",
  "tika-s0201t:893_14": "Evanti yathāvuttaabhivādavasena.",
  "tika-s0201t:893_15": "Paggayhāti unnāmetvā.",
  "tika-s0201t:893_16": "Anupacchinnabhavamūlānaṃ tāva evaṃ abhivādo hotu,",
  "tika-s0201t:893_17": "ucchinnabhavamūlānaṃ kimatthiyoti āha “etaṃ āciṇṇaṃ tathāgatāna”nti.",
  "tika-s0201t:893_18": "Tena na tathāgatā samparāyikaṃyeva sattānaṃ sukhaṃ āsīsanti,",
  "tika-s0201t:893_19": "atha kho diṭṭhadhammikampīti daṭṭhabbaṃ.",
  "tika-s0201t:893_20": "Kasmā evaṃ tathāgatā abhivadantīti tattha kāraṇamāha “sukhakāmā hī”tiādi.",
  "tika-s0201t:893_21": "Puthukāyāti bahū sattakāyā.",
  "tika-s0201t:893_22": "Yakkhāti devā.",
  "tika-s0201t:893_23": "Te hi pūjanīyatāya “yakkhā”ti vuccanti.",
  "tika-s0201t:893_24": "Abhivadantīti āsīsitamevatthaṃ ñāṇakaruṇāhi abhimukhaṃ katvā vadanti.",
  "tika-s0201t:894_0": "Yāti aniyamato gahitā niyamato dassento “imā”ti āha.",
  "tika-s0201t:894_1": "Imāti ca āsannapaccakkhavacananti āha “abhimukhaṃ karonto viyā”ti,",
  "tika-s0201t:894_2": "taṃ taṃ diṭṭhigatikaṃ cittagataṃ sammukhā viya karontoti attho.",
  "tika-s0201t:894_3": "Diṭṭhiyoti purimapadalopena pāḷiyaṃ vuttanti dassento “micchādiṭṭhiyo”ti āha.",
  "tika-s0201t:894_4": "Sattesu diṭṭhigatacittuppādesu uppajjamānā,",
  "tika-s0201t:894_5": "sattesu vā visayabhūtesu ārabbha uppajjamānā “sattesu pātubhavantī”ti vuttā.",
  "tika-s0201t:894_6": "Attavādenāti attānaṃ ārabbha pavattena vacanena.",
  "tika-s0201t:894_7": "Paṭisaṃyuttāti “atthi attā”ti gāhe gāhaṇe ca visayabhāvena paṭisaṃyuttā.",
  "tika-s0201t:894_8": "Diṭṭhigatikena diṭṭhiṃ gāhantehi gahaṇe gāhāpaṇe ca diṭṭhi diṭṭhivādassa visayoti tena paṭisaṃyuttā nāma hoti.",
  "tika-s0201t:894_9": "“Atthi attā”ti evaṃ pavattā diṭṭhi idha attavādapaṭisaṃyuttā,",
  "tika-s0201t:894_10": "na tassā visayabhūto attā.",
  "tika-s0201t:894_11": "Sā ca visayabhāvato tathāpavattena vādena paṭisaṃyuttā.",
  "tika-s0201t:894_12": "Lokavādappaṭisaṃyuttāti etthāpi eseva nayo.",
  "tika-s0201t:894_13": "Vīsati bhavanti tato paraṃ attavādavatthuno abhāvā.",
  "tika-s0201t:894_14": "Pañcapi hi upādānakkhandhe paccekaṃ “attā”ti te ca attano nissayabhāvena gaṇhato etāsaṃ diṭṭhīnaṃ sambhavo,",
  "tika-s0201t:894_15": "tabbinimutto panāyaṃ visayo attaggahaṇākāro ca natthīti.",
  "tika-s0201t:894_16": "Sassato attā ca loko cāti rūpādīsu aññataraṃ “attā”ti,",
  "tika-s0201t:894_17": "“loko”ti vā gahetvā taṃ sassato sabbakālabhāvī nicco dhuvoti.",
  "tika-s0201t:894_18": "Yathāha “rūpī attā ceva loko ca sassato cāti attānañca lokañca paññapetī”tiādi.",
  "tika-s0201t:894_19": "Sassatotiādīsu paṭhamo sassatavādavasena attaggāho,",
  "tika-s0201t:894_20": "dutiyo ucchedavādavasena,",
  "tika-s0201t:894_21": "tatiyo ekaccasassatavādavasena,",
  "tika-s0201t:894_22": "catuttho takkīvādavasena pavatto,",
  "tika-s0201t:894_23": "amarāvikkhepavasena vā pavatto attaggāho.",
  "tika-s0201t:894_24": "Antavāti attano paricchedatāvasena.",
  "tika-s0201t:894_25": "Anantavāti aparicchedatāvasena.",
  "tika-s0201t:894_26": "Antavā ca anantavā cāti tadubhayavasena,",
  "tika-s0201t:894_27": "itaro takkīvādavasena pavatto attaggāho.",
  "tika-s0201t:894_28": "Evaṃ pavattattā aṭṭha hontīti yojanā.",
  "tika-s0201t:895_0": "Ādimevāti ādimanasikārameva.",
  "tika-s0201t:895_1": "Taṃ pana sarūpato dassento “vipassanāmissakapaṭhamamanasikāramevā”ti āha.",
  "tika-s0201t:895_2": "Appatvāpi sotāpattimagganti iminā avadhāraṇena nivattitaṃ dasseti.",
  "tika-s0201t:895_3": "Nāmarūpaparicchedato pabhuti yāva udayabbayadassanaṃ,",
  "tika-s0201t:895_4": "ayaṃ idha ādimanasikāroti adhippeto paññābhāvanāya ārambhabhāvato.",
  "tika-s0201t:895_5": "Udayabbayānupassanāsahitatāya cassa vipassanāmissakatā vacanaṃ.",
  "tika-s0201t:895_6": "Evanti imassa atthavacanaṃ “ettakeneva upāyenā”ti,",
  "tika-s0201t:895_7": "yathāvuttaādimanasikārenāti attho.",
  "tika-s0201t:895_8": "Etāsanti yathāvuttānaṃ attavādalokavādapaṭisaṃyuttānaṃ diṭṭhīnaṃ.",
  "tika-s0201t:895_9": "Kāmañca tāsaṃ tena tadaṅgavasena pahānaṃ hotiyeva,",
  "tika-s0201t:895_10": "taṃ pana nādhippetaṃ,",
  "tika-s0201t:895_11": "tasmā samucchedavasena pahānaṃ paṭinissaggo ca hotīti pucchati.",
  "tika-s0201t:895_12": "Sabbaso samucchinnasaṃyojanatāya anadhimānikopi samāno.",
  "tika-s0201t:895_13": "“Ariyadhammo adhigato”ti māno adhimāno,",
  "tika-s0201t:895_14": "so yesaṃ atthi te adhimānikā,",
  "tika-s0201t:895_15": "tesaṃ udayabbayañāṇādhigamena adhimānuppatti tadavasāno ca manasikāroti adhippeto.",
  "tika-s0201t:895_16": "Tena diṭṭhīnaṃ pahānaṃ na hotīti kathāpanatthaṃ ayaṃ pucchāti āha “adhimānappahānatthaṃ pucchatī”ti.",
  "tika-s0201t:895_17": "“Ādimeva nu kho…pe…",
  "tika-s0201t:895_18": "paṭinissaggo hotī”ti anabhisametāvī viya vadanto adhimāne ṭhito viya hotīti āha “adhimāniko viya hutvā”ti.",
  "tika-s0201t:895_19": "Soti thero.",
  "tika-s0201t:895_20": "Tesaṃ atthāyāti tesaṃ attano antevāsikānaṃ bhagavatā etassa micchāgāhassa vivecanatthāya.",
  "tika-s0201t:895_21": "Thero kira dhammasenāpati viya saddhiṃ attano antevāsikehi bhagavantaṃ upasaṅkami.",
  "tika-s0201t:896_0": "82.",
  "tika-s0201t:896_1": "Yatthāti visaye bhummaṃ.",
  "tika-s0201t:896_2": "Diṭṭhīnañhi ārammaṇanidassanametanti.",
  "tika-s0201t:896_3": "Yasmā diṭṭhīnaṃ anusayanabhūmipi samudācaraṇaṭṭhānampi khandhā eva,",
  "tika-s0201t:896_4": "tasmā āha “yattha cetā diṭṭhiyo uppajjantī tiādi pañcakkhandhe sandhāya vutta”nti.",
  "tika-s0201t:896_5": "Rūpaṃ abhinivissāti “idaṃ rūpaṃ mama attā”ti diṭṭhābhinivesavasena abhinivisitvā ārabbha.",
  "tika-s0201t:896_6": "Abhinivisamānā eva hi diṭṭhi naṃ ārammaṇaṃ katvā uppajjati.",
  "tika-s0201t:896_7": "“So attā”tiādīsu yadidaṃ cakkhādisaṅgahaṃ rūpaṃ,",
  "tika-s0201t:896_8": "sahabuddhinibandhanatāya so me attā,",
  "tika-s0201t:896_9": "sukhāsukhaṃ ettha lokiyatīti so loko.",
  "tika-s0201t:896_10": "“Soevāhaṃ pecca paraloke bhavissāmīti tathābhāvena nicco,",
  "tika-s0201t:896_11": "thirabhāvena dhuvo,",
  "tika-s0201t:896_12": "sabbadābhāvitāya sassato,",
  "tika-s0201t:896_13": "nibbikāratāya avipariṇāmadhammoti attho.",
  "tika-s0201t:896_14": "Yadi pañcakkhandhe sandhāya vuttaṃ,",
  "tika-s0201t:896_15": "kathamekavacananti āha “ārammaṇavasenā”tiādi.",
  "tika-s0201t:896_16": "Nānā karīyati etenāti nānākaraṇaṃ, viseso.",
  "tika-s0201t:896_17": "Jātivasenāti uppattivasena.",
  "tika-s0201t:896_18": "Ye hi anibbattapubbā samānāvatthā,",
  "tika-s0201t:896_19": "te uppādasaṅkhātavikārasamaṅgitāya uppajjantīti samaññaṃ labhanti.",
  "tika-s0201t:896_20": "Tenāha “jātivasenā”tiādi.",
  "tika-s0201t:896_21": "Punappunaṃ āsevitāti anādimati saṃsāre aparāparuppattiyā laddhāsevanā.",
  "tika-s0201t:896_22": "Etena kilesānaṃ bhāvanaṭṭhena anusayatthaṃ viseseti.",
  "tika-s0201t:896_23": "Thāmagatāti thāmabhāvaṃ upagatā.",
  "tika-s0201t:896_24": "Etena anusaye sabhāvato dasseti.",
  "tika-s0201t:896_25": "Thāmagamananti ca kāmarāgādīnaṃ anaññasādhāraṇo sabhāvo.",
  "tika-s0201t:896_26": "Tathā hi vuttaṃ “thāmagato anusaye pajahatī”ti.",
  "tika-s0201t:896_27": "Appaṭivinītāti samucchedavinayavasena na paṭivinītā.",
  "tika-s0201t:896_28": "Appahīnā hi thāmagatā kilesā anusentīti vuccanti.",
  "tika-s0201t:896_29": "Etena tesaṃ kāraṇalābhe sati uppajjanārahataṃ dasseti.",
  "tika-s0201t:896_30": "Samudācarantīti abhibhavanti.",
  "tika-s0201t:896_31": "Etena tesaṃ vītikkamappattataṃ dasseti.",
  "tika-s0201t:896_32": "Uppajjantīti pana imināva pariyuṭṭhānāvatthā dassitā.",
  "tika-s0201t:897_0": "Taṃ pañcakkhandhappabhedaṃ ārammaṇanti yaṃ taṃ “yattha cetā diṭṭhiyo uppajjantī”tiādinā vuttaṃ rūpupādānakkhandhādipañcakkhandhapabhedaṃ",
  "tika-s0201t:897_1": "diṭṭhīnaṃ ārammaṇaṃ.",
  "tika-s0201t:897_2": "Etaṃ mayhaṃ na hotīti etaṃ khandhapañcakaṃ mayhaṃ santakaṃ na hoti mama kiñcanapalibodhabhāvena gahetabbatāya abhāvato.",
  "tika-s0201t:897_3": "Tenassa paramatthato taṇhāvatthubhāvaṃ paṭikkhipati tāvakālikādibhāvato.",
  "tika-s0201t:897_4": "Ahampi eso na asmīti eso pañcakkhandhapabhedo ahampi na asmi,",
  "tika-s0201t:897_5": "ahanti so gahetabbo na hotīti attho.",
  "tika-s0201t:897_6": "Etenassa mānavatthubhāvaṃ paṭikkhipati aniccadukkhajegucchādibhāvato.",
  "tika-s0201t:897_7": "Eso me attāpi na hoti attasabhāvassa tattha abhāvato mamañcassa kiñcanapalibodhabhāvena gahetabbatāya abhāvato.",
  "tika-s0201t:898_0": "Taṇhāva mamanti gaṇhāti etenāti taṇhāgāho.",
  "tika-s0201t:898_1": "Taṃ gaṇhantoti taṃ uppādento.",
  "tika-s0201t:898_2": "Tenāha “taṇhāpapañcaṃ gaṇhātī”ti.",
  "tika-s0201t:898_3": "Papañceti santānaṃ vitthārento satte saṃsāre cirāyatīti papañco.",
  "tika-s0201t:898_4": "Yathā vuttapabhedanti aṭṭhasatataṇhāvicaritapabhedaṃ.",
  "tika-s0201t:898_5": "Taṇhāpapañcaṃ paṭikkhipati khandhapañcakassa taṇhāvatthukābhāvavibhāvanenāti adhippāyo.",
  "tika-s0201t:898_6": "Parato padadvayepi eseva nayo.",
  "tika-s0201t:898_7": "Diṭṭhekaṭṭhāti diṭṭhiyā pahānekaṭṭhā.",
  "tika-s0201t:898_8": "Tena tesaṃ paṭhamamaggavajjhataṃ dasseti.",
  "tika-s0201t:898_9": "Sahajekaṭṭhā pana diṭṭhiyā taṇhā eva, na māno,",
  "tika-s0201t:898_10": "sā ca kho apāyagamanīyā.",
  "tika-s0201t:898_11": "Yathā atthīti yena aniccadukkhāsubhānattākārena atthi,",
  "tika-s0201t:898_12": "tathā passanto yathābhūtaṃ passati nāma.",
  "tika-s0201t:898_13": "Tenāha “khandhapañcakañhī”tiādi.",
  "tika-s0201t:898_14": "Eteneva ākārenāti ruppanādianiccādiākāreneva.",
  "tika-s0201t:898_15": "Gayhamānampi appahīnavipallāsehi.",
  "tika-s0201t:898_16": "Tenākārenāti “etaṃ mama”ntiādiākārena.",
  "tika-s0201t:898_17": "Nevatthi yathābhūtadassanavipallāsānaṃ tadabhāvato.",
  "tika-s0201t:898_18": "Suṭṭhu passantassāti yathā puna tathā na passitabbaṃ,",
  "tika-s0201t:898_19": "evaṃ suṭṭhu sātisayaṃ passantassa.",
  "tika-s0201t:899_0": "Na ādimanasikāreneva diṭṭhippahānaṃ hoti,",
  "tika-s0201t:899_1": "adhimānikānaṃ pana adhimānamattametaṃ dassanaṃ.",
  "tika-s0201t:899_2": "Maggeneva taṃ hotīti imamatthaṃ vibhāvento “sotāpattimaggena diṭṭhippahānaṃ dassetvā”ti āha.",
  "tika-s0201t:899_3": "Vibhajantoti adhimānikānaṃ jhānāni asallekhabhāvena vibhajanto.",
  "tika-s0201t:899_4": "Bālaputhujjanānaṃ neva uppajjati akārakabhāvato.",
  "tika-s0201t:899_5": "Na ariyasāvakānaṃ pahīnādhimānapaccayattā.",
  "tika-s0201t:899_6": "Na aṭṭhānaniyojako sappāyakammaṭṭhāneyeva niyojanato.",
  "tika-s0201t:900_0": "Thero “yadatthaṃ saṅgho pakkosati,",
  "tika-s0201t:900_1": "so attho tattha vāsīnaṃ āgatāgatānaṃ idha ijjhatī”ti taṃ udikkhanto saṅghena yāvatatiyaṃ pahitopi na gato na agāravena.",
  "tika-s0201t:900_2": "Tenāha “kimeta”ntiādi.",
  "tika-s0201t:900_3": "Paṇḍito hi tattha attano kiccameva karotīti aññataraṃ vuḍḍhapabbajitaṃ pāhesi.",
  "tika-s0201t:900_4": "Kimetanti saṅghassa āṇāya akaraṇaṃ nāma kimetanti karaṇe ādaraṃ dīpento evamāha.",
  "tika-s0201t:900_5": "Saṭṭhivassātītoti appatte pattasaññī eva saṭṭhivassātīto.",
  "tika-s0201t:900_6": "Yasmā pesalā pesalehi saddhiṃ saṃsandanti samānādhimuttitāya,",
  "tika-s0201t:900_7": "tasmā thero “sādhāvuso”ti vatvā hatthimāpanādiṃ sabbaṃ akāsi.",
  "tika-s0201t:901_0": "Tādisovāti anantaraṃ vuttattherasadisova appatte pattasaññī eva saṭṭhivassātītoti attho.",
  "tika-s0201t:901_1": "Padumagumbanti kamalasaṇḍaṃ.",
  "tika-s0201t:901_2": "Pāsādaṃ pāvisi vissaṭṭhaṃ olokanenassa puthujjanabhāvo attanāva paññāyissatīti.",
  "tika-s0201t:901_3": "Tissamahāvihāre kira therā bhikkhū tadā “sakacittaṃ pasīdatī”ti vacanaṃ pūjentā kālasseva cetiyaṅgaṇaṃ",
  "tika-s0201t:901_4": "sammajjitvā ettakārammaṇameva buddhārammaṇapītiṃ uppādetvā divase divase tathā karonti.",
  "tika-s0201t:901_5": "Tena vuttaṃ “tasmiñca samaye”tiādi.",
  "tika-s0201t:901_6": "“Dhammadinna,",
  "tika-s0201t:901_7": "idha pattacīvaraṃ ṭhapetī”ti vattāpi paṭisanthāravasena kiñci pucchitāpi nāhosi.",
  "tika-s0201t:901_8": "Guṇaṃ jānātīti nimujjanādīsu vivaradānādinā guṇaṃ jānāti viya.",
  "tika-s0201t:901_9": "Tumhe pana na jānittha āgantukavattassapi akaraṇato.",
  "tika-s0201t:901_10": "Satthuāṇāvilaṅghinī kīdisī sā saṅghassa katikā?",
  "tika-s0201t:901_11": "Katikā ca nāma sikkhāpadāvirodhena anuvattetabbā,",
  "tika-s0201t:901_12": "ettakampi ajānantehi me saṃvāso natthīti ākāse abbhukkami.",
  "tika-s0201t:902_0": "Yaṃ tassa evamassa sallekhena viharāmīti yo “paṭhamajjhānaṃ upasampajja vihareyyā”ti vutto,",
  "tika-s0201t:902_1": "tassa bhikkhuno yaṃ “paṭhamajjhānasaṅkhātaṃ paṭipattividhānaṃ kilese sallekhati,",
  "tika-s0201t:902_2": "tena sallekhena ahaṃ viharāmī”ti adhimānavasena evamassa evaṃ bhaveyya ṭhānametaṃ vijjatīti evamettha sambandho veditabbo.",
  "tika-s0201t:902_3": "Taṃ na yujjatīti taṃ adhimānikassa “yathāvibhaṅgaṃ paṭhamajjhānaṃ sallekho”ti parivitakkitaṃ na yujjati yuttaṃ na hoti.",
  "tika-s0201t:902_4": "Tenāha “na hī”tiādi.",
  "tika-s0201t:902_5": "Tattha sammā sabbaso ca kilese likhatīti sallekho,",
  "tika-s0201t:902_6": "ariyamaggo.",
  "tika-s0201t:902_7": "Tadupāyavipassanā sallekhapaṭipadā.",
  "tika-s0201t:902_8": "Yaṃ pana jhānaṃ vipassanāpādakaṃ,",
  "tika-s0201t:902_9": "tampi jhānaṃ pariyāyena maggapādakaṃ hotiyeva.",
  "tika-s0201t:902_10": "Tenāha “avipassanāpādakattā”tiādi.",
  "tika-s0201t:903_0": "Jhānadhammavasenāti vitakkādipañcakajjhānadhammavasena.",
  "tika-s0201t:903_1": "Cittuppādavasena anekavāraṃ pavattamānampi jhānaṃ ekāvajjanatāya ekavīthipariyāpannattā ekā samāpatti evāti “punappunaṃ samāpattivasenā”ti vuttaṃ.",
  "tika-s0201t:903_2": "Cattāri arūpajjhānāni yathāsakaṃ ekekasmiṃyeva ārammaṇe pavattantīti āha “ārammaṇabhedābhāvato”ti.",
  "tika-s0201t:903_3": "Purimakāraṇadvayavasenevāti “jhānadhammavasena,",
  "tika-s0201t:903_4": "punappunaṃ samāpattivasenā”ti pubbe vuttappakārakāraṇadvayavaseneva.",
  "tika-s0201t:904_0": "Tesaṃ arūpajjhānānaṃ kilesapariḷāhābhāvena nibbutāni aṅgāni,",
  "tika-s0201t:904_1": "bhāvanāvisesavasena sukhumāni ārammaṇāni.",
  "tika-s0201t:904_2": "Tasmā tānīti tesaṃ vasena tāni jhānāni santāni,",
  "tika-s0201t:904_3": "tasmā “santā ete vihārā”ti vuttaṃ.",
  "tika-s0201t:904_4": "Tesaṃ catunnampīti catunnampi tesaṃ arūpajjhānānaṃ.",
  "tika-s0201t:905_0": "83.",
  "tika-s0201t:905_1": "Soti adhimāniko bhikkhu,",
  "tika-s0201t:905_2": "añño vā ito bāhirako tāpasaparibbājakādiko na hi sammasati.",
  "tika-s0201t:905_3": "Tattha adhimāniko appatte pattasaññitāya na sammasati,",
  "tika-s0201t:905_4": "itaro avisayatāya.",
  "tika-s0201t:905_5": "Yatthāti yasmiṃ sallekhavatthusmiṃ,",
  "tika-s0201t:905_6": "avihiṃsakatādīhi catucattālīsāya ākārehi.",
  "tika-s0201t:906_0": "Aṭṭha samāpattiyo nāma kilesānaṃ vikkhambhanavasena pavattā uttaruttari santapaṇītā dhammā,",
  "tika-s0201t:906_1": "na tathā lokiyā avihiṃsādayo.",
  "tika-s0201t:906_2": "Tattha kathaṃ avihiṃsādayo eva sallekhabhāvena vuttā,",
  "tika-s0201t:906_3": "na itarāti imamatthaṃ vibhāvento codako “kasmā panā”tiādimāha.",
  "tika-s0201t:906_4": "Itaro kāmaṃ samāpattiyo santapaṇītasabhāvā,",
  "tika-s0201t:906_5": "vaṭṭapādakatāya pana kilesānaṃ sallekhapaṭipadā na honti,",
  "tika-s0201t:906_6": "avihiṃsādayo pana vivaṭṭapādakā sallekhapaṭipadāti imamatthaṃ vibhāvento “lokuttarapādakattā”tiādimāha.",
  "tika-s0201t:906_7": "Imināyeva aṭṭhasamāpattīhi avihiṃsādīnaṃ visesadīpakena suttena yathā mahapphalataraṃ hoti,",
  "tika-s0201t:906_8": "taṃ pakārajātaṃ veditabbaṃ.",
  "tika-s0201t:906_9": "Idañhi dakkhiṇeyyataratāya dakkhiṇāya mahapphalatarataṃ sandhāya vuttanti sambandho.",
  "tika-s0201t:906_10": "Nanu tattha “sotāpattiphalasacchikiriyāya paṭipanno”ti āgataṃ,",
  "tika-s0201t:906_11": "na “saraṇagato”ti codanaṃ sandhāyāha “saraṇagamanato paṭṭhāyā”tiādi.",
  "tika-s0201t:906_12": "Vuttañhetaṃ aṭṭhakathāyaṃ “heṭṭhimakoṭiyā tisaraṇaṃ gato upāsakopi sotāpattiphalasacchikiriyāya paṭipanno nāmā”ti.",
  "tika-s0201t:906_13": "Yo hi vaṭṭadukkhaṃ samatikkamitukāmo pasannacitto ratanattayaṃ saraṇaṃ gacchati,",
  "tika-s0201t:906_14": "tassa taṃ adhisīlādīnaṃ upanissayo hutvā anukkamena dassanamaggādhigamāya saṃvatteyyāti.",
  "tika-s0201t:907_0": "Vihiṃsādivatthunti yadetaṃ vihiṃsādīnaṃ vatthuṃ vadāma,",
  "tika-s0201t:907_1": "imasmiṃ vihiṃsādivatthusmiṃ.",
  "tika-s0201t:907_2": "Antamicchādiṭṭhiñca micchattānaṃ ādimicchādiṭṭhiñcāti idaṃ desanākkamaṃ sandhāya vuttaṃ.",
  "tika-s0201t:907_3": "Missetvāti micchādiṭṭhibhāvasāmaññena ekajjhaṃ katvā.",
  "tika-s0201t:907_4": "Tathāti iminā yathā kammapathamicchattānaṃ ante ādimhi ca vuttamicchādiṭṭhiṃ missetvā ekajjhaṃ vuttaṃ,",
  "tika-s0201t:907_5": "tathā tesaṃ ante vuttasammādiṭṭhīti imamatthaṃ upasaṃharati.",
  "tika-s0201t:908_0": "Pāṇanti vohārato sattaṃ,",
  "tika-s0201t:908_1": "paramatthato jīvitindriyaṃ.",
  "tika-s0201t:908_2": "Atipātenti saraseneva patanasabhāvaṃ aticca antarā eva pātenti,",
  "tika-s0201t:908_3": "atikkamma vā satthādīhi abhibhavitvā pātenti.",
  "tika-s0201t:908_4": "Adinnanti parasantakaṃ.",
  "tika-s0201t:908_5": "Ādiyantīti gaṇhanti.",
  "tika-s0201t:908_6": "Sallekhatīti samaṃ lekhati,",
  "tika-s0201t:908_7": "pajahatīti attho.",
  "tika-s0201t:908_8": "Kammapathakathā esāti “atthabhañjanaka”nti vuttaṃ.",
  "tika-s0201t:908_9": "Piyasuññakaraṇato pisuṇā,",
  "tika-s0201t:908_10": "pisati pare satte hiṃsatīti vā pisuṇā.",
  "tika-s0201t:908_11": "Pharusāti lūkhā,",
  "tika-s0201t:908_12": "niṭṭhurāti attho.",
  "tika-s0201t:908_13": "Niratthakanti attharahitaṃ attano paresañca hitavinimuttaṃ.",
  "tika-s0201t:908_14": "Micchāti viparītā niccādivasena pavattiyā.",
  "tika-s0201t:908_15": "Pāpikāti lāmikā.",
  "tika-s0201t:908_16": "Ekantākusalatāya viññūhi buddhādīhi garahitā.",
  "tika-s0201t:908_17": "Natthi dinnanti ādivatthukāyāti dasavatthukamicchādiṭṭhimāha.",
  "tika-s0201t:908_18": "Natthikabhāvābhinivesanavasena kammapathappattiyevassā kammapathapariyāpannatā.",
  "tika-s0201t:908_19": "“Rūpaṃ attā”’tiādinayappavattā attadiṭṭhi maggantarāyakarattā aniyyānikadiṭṭhi.",
  "tika-s0201t:908_20": "Aniyyānikattā eva hissā micchattapariyāpannatā.",
  "tika-s0201t:908_21": "Sammāti aviparītā,",
  "tika-s0201t:908_22": "tato eva sobhanā sundarā,",
  "tika-s0201t:908_23": "buddhādīhi pasatthattā viññuppasatthā.",
  "tika-s0201t:908_24": "Sesamettha micchādiṭṭhiyaṃ vuttanayena veditabbaṃ.",
  "tika-s0201t:909_0": "Asubhādīsu subhādiākāraggahaṇato ayāthāvaaniyyānikā ayoniso uppattiyā.",
  "tika-s0201t:909_1": "Akusalāti ayāthāvāaniyyānikā akusalā saṅkappā.",
  "tika-s0201t:909_2": "Esa nayoti iminā “ayāthāvā aniyyānikā akusalā vācā”tiādinā tattha tattha ayāthāvādiatthaṃ atidisati.",
  "tika-s0201t:909_3": "Vācāti cetanā adhippetā,",
  "tika-s0201t:909_4": "tathā kammantājīvāsati ca.",
  "tika-s0201t:909_5": "Yebhuyyena atītānussaraṇavasena pavattito “atītaṃ cintayato”ti vuttaṃ.",
  "tika-s0201t:909_6": "Tathā hi loke evaṃ vadanti “yaṃ me pahūtaṃ dhanaṃ ahosi,",
  "tika-s0201t:909_7": "taṃ pamādavasena pana bahuṃ khīṇa”nti.",
  "tika-s0201t:909_8": "Satipatirūpakenāti “cirakatampi cirabhāsitampi saritā”ti evaṃ vuttasatuppattipatirūpakena.",
  "tika-s0201t:909_9": "Uppattinti cittuppattiṃ.",
  "tika-s0201t:909_10": "Tathāpavattacittuppādo hi micchāsati.",
  "tika-s0201t:909_11": "Sā pana kodhavasena vā “akkocchi maṃ avadhi ma”ntiādinā upanayhantassa,",
  "tika-s0201t:909_12": "rāgavasena vā “yānissa tāni pubbe mātugāmena saddhiṃ hasitalapitakīḷitāni anussaratī”ti vuttanayena subhato anussarantassa,",
  "tika-s0201t:909_13": "diṭṭhivasena vā “so kho pana me atto nicco dhuvo”tiādinā micchāabhinivisantassāti evamādinā nayena pavattatīti veditabbā.",
  "tika-s0201t:910_0": "Upāyacintāvasenāti khippajālakumināduhalādiupakaraṇasaṃvidhānādīsu yutticintanādivasena pāpaṃ katvā vippaṭisāranimittaṃ,",
  "tika-s0201t:910_1": "“sukataṃ mayā”ti pāmojjanimittaṃ katvā paccavekkhaṇākārena moho aññāṇaṃ.",
  "tika-s0201t:910_2": "Tattha pana “asive sivā”ti vohāro viya ñāṇavohāro.",
  "tika-s0201t:910_3": "Micchāsabhāvattā pana micchāñāṇaṃtveva vuccati.",
  "tika-s0201t:910_4": "Ekūnavīsatibhedaṃ paccavekkhaṇañāṇaṃ sammā pekkhitattā sammāñāṇaṃ vuccati,",
  "tika-s0201t:910_5": "itaraṃ pana jhānādipaccavekkhaṇañāṇaṃ sammādiṭṭhiyāva saṅgayhati.",
  "tika-s0201t:910_6": "Rūpārūpasamāpattilābhitāmattena vaṭṭato avimuttāyeva samānā “vimuttā maya”nti evaṃsaññino.",
  "tika-s0201t:910_7": "Pakatipurisantarañāṇasaṅkhātāyaṃ,",
  "tika-s0201t:910_8": "guṇaviyuttassa attano sakattani avaṭṭhānasaṅkhātāyaṃ,",
  "tika-s0201t:910_9": "attano mahābrahmunā salokatā tassa samīpatāsaṃyujjanasaṅkhātāyaṃ vā avimuttiyaṃ vimuttisaññino.",
  "tika-s0201t:910_10": "Ekantākusalatāya hīnattā pāpikā.",
  "tika-s0201t:910_11": "Ayāthāvatāya viparītā.",
  "tika-s0201t:910_12": "Yathāvuttenāti “avimuttāyeva samānā”ti vuttappakārena.",
  "tika-s0201t:910_13": "“Mayamettha sammādiṭṭhi bhavissāmā”tiādīsu phalasammādiṭṭhiādīnipi maggasammādiṭṭhiādipakkhikānevāti adhippāyena “phalasampayuttāni…pe…",
  "tika-s0201t:910_14": "veditabbā”ti vuttaṃ.",
  "tika-s0201t:910_15": "Sabbepi pana phaladhamme vimuttikkhandhasaṅgahato “vimuttī”ti vuccamāne na koci virodho.",
  "tika-s0201t:910_16": "Ettha sammāvimuttisaṅkhāte sallekhavatthumhi.",
  "tika-s0201t:911_0": "Yadi nīvaraṇavasena vuttāni,",
  "tika-s0201t:911_1": "tasmā tīṇeva vuttānīti āha “abhijjhālū”tiādi.",
  "tika-s0201t:911_2": "Pariyuṭṭhānappattā thinamiddhapariyuṭṭhitā.",
  "tika-s0201t:911_3": "Yassa dhammassa atthitāya uddhatā nāma honti,",
  "tika-s0201t:911_4": "so dhammo uddhaccanti āha “uddaccena samannāgatāti uddhatā”ti.",
  "tika-s0201t:911_5": "Vicinantāti dhammoti vā adhammoti vā ādinā yaṃ kiñci sabhāvaṃ vinicchinantā.",
  "tika-s0201t:911_6": "Upanāhanasīlāti parassa attano citte anubandhanasīlā.",
  "tika-s0201t:911_7": "Issantīti usūyanti.",
  "tika-s0201t:911_8": "Saṭhayantīti saṭhā aññathā attānaṃ aññathā pavedanakā.",
  "tika-s0201t:911_9": "Te pana yasmā na yathābhūtavādino,",
  "tika-s0201t:911_10": "tasmā āha “na sammā bhāsantīti vuttaṃ hotī”ti.",
  "tika-s0201t:911_11": "Vuttapaccanīkanayenāti “na kodhanā akkodhanā”tiādinā vuttaatthapaṭipakkhanayena.",
  "tika-s0201t:912_0": "Dukkhaṃ vaco etesu vippaṭikūlaggāhitāya vipaccanīkagāhesūti dubbacā.",
  "tika-s0201t:912_1": "Te pana vacanakkhamā na hontīti āha “vattuṃ dukkhā”tiādi.",
  "tika-s0201t:912_2": "Hīnācāratāya dukkhassa vā sampāpakatāya pāpakā.",
  "tika-s0201t:912_3": "Asaddhammavasenāti asappurisadhammavasena.",
  "tika-s0201t:912_4": "Attanā visesitabbavasena kāyaviññattiādīnaṃ kāyakammadvārādibhāvo viya assaddhiyādiasaddhammasamannāgamenaasataṃ",
  "tika-s0201t:912_5": "asappurisānaṃ dhammānanti tāniyeva assaddhiyādīni asaddhammā nāma,",
  "tika-s0201t:912_6": "tesaṃ vasenāha “saddhā etesaṃ natthī”ti yathā taṃ “duppaññā”ti.",
  "tika-s0201t:912_7": "Suttageyyādi appaṃ sutaṃ etesanti appassutā,",
  "tika-s0201t:912_8": "sutena anupapannā.",
  "tika-s0201t:912_9": "Natthīti gahetabbanti iminā abhāvattho ayaṃ appa-",
  "tika-s0201t:912_10": "saddo “appaḍaṃsamakasavātātapasarīsapasamphassāna”ntiādīsu viyāti dasseti.",
  "tika-s0201t:912_11": "Sammāpaṭipattiyā anārambhanato kucchitā gārayhā sīdanti osīdanti saṃkilesapakkheti kusītā da-",
  "tika-s0201t:912_12": "kārassa ta-",
  "tika-s0201t:912_13": "kāraṃ katvā.",
  "tika-s0201t:912_14": "Akusalānaṃ dhammānaṃ pahānāya kusalānaṃ dhammānaṃ upasampadāya āraddhaṃ paggahitaṃ vīriyaṃ etesanti āraddhavīriyā.",
  "tika-s0201t:912_15": "Anuppādanena muṭṭhā naṭṭhā sati etesanti muṭṭhassatī.",
  "tika-s0201t:912_16": "Duṭṭhāti dūsitā.",
  "tika-s0201t:912_17": "Duppaññā nāma dūsitabhāvo paṭipakkhena vināsitabhāvoti āha “naṭṭhapaññāti vuttaṃ hotī”ti.",
  "tika-s0201t:912_18": "Heṭṭhā sammādiṭṭhiggahaṇena kammassakatāpaññāya maggasammādiṭṭhiyā ca gahitattā subbacakalyāṇamittatāparivārāhi",
  "tika-s0201t:912_19": "idha saddhādīhi vipassanāsambhārassa uddhaṭattā ca vuttaṃ “idha vipassanāpaññā veditabbā”ti.",
  "tika-s0201t:912_20": "Tenāha “vipassanāsambhāro hī”tiādi.",
  "tika-s0201t:912_21": "Yuttiṃ anapekkhitvāpi ayamattho gahetabboti dassento āha “porāṇānaṃ āṇā”ti.",
  "tika-s0201t:913_0": "Lokuttaraguṇānaṃ antarāyakaranti lokuttaraguṇānaṃ adhigamassa antarāyakaraṃ.",
  "tika-s0201t:913_1": "Sandiṭṭhinti saṃ attano diṭṭhiṃ,",
  "tika-s0201t:913_2": "yaṃ vā taṃ vā attanā yathāgahitadiṭṭhinti attho.",
  "tika-s0201t:913_3": "Sabhāvaṃ atikkamitvā parato āmasanato parāmāsī.",
  "tika-s0201t:913_4": "Daḷhaggāhīti “idameva sacca”nti thiraggāhaggāhī.",
  "tika-s0201t:913_5": "Paṭinissaggīti paṭinissajjanako.",
  "tika-s0201t:913_6": "Kummovāti yathā kacchapo attano pādādike aṅge kenaci ghaṭṭito sabbāni aṅgāni attano kapāleyeva samodahati,",
  "tika-s0201t:913_7": "na bahi nīharati,",
  "tika-s0201t:913_8": "evamayampi “na sundaro tava gāho,",
  "tika-s0201t:913_9": "chaḍḍehi na”nti vutto taṃ na vissajjeti.",
  "tika-s0201t:913_10": "Antoyeva attano hadaye eva ṭhapetvā taṃ vadati.",
  "tika-s0201t:913_11": "Kumbhīlaggāhanti saṃsumāraggāhaṃ.",
  "tika-s0201t:913_12": "Gaṇhantīti yathā saṃsumārā gahitaṃ na vissajjenti,",
  "tika-s0201t:913_13": "evaṃ gaṇhanti.",
  "tika-s0201t:914_0": "84.",
  "tika-s0201t:914_1": "Evaṃ catucattālīsāya ākārehīti avihiṃsanādīhi catuadhikacattālīsappakārehi.",
  "tika-s0201t:914_2": "Kasmā panettha avihiṃsā ādito vuttā?",
  "tika-s0201t:914_3": "Sabbaguṇānaṃ mūlabhāvato.",
  "tika-s0201t:914_4": "Avihiṃsāti hi karuṇāyetaṃ adhivacanaṃ,",
  "tika-s0201t:914_5": "sā ca visesato sīlassa mūlakāraṇaṃ parūpaghātalakkhaṇā dussīlyā oramāpanato.",
  "tika-s0201t:914_6": "Yathā hi pāṇātipāto parūpaghātalakkhaṇo,",
  "tika-s0201t:914_7": "tathā paresaṃ sāpateyyāvaharaṇaṃ,",
  "tika-s0201t:914_8": "sattippahāratopi dhanassāvahāro garutaroti.",
  "tika-s0201t:914_9": "Tathā abrahmacariyaṃ gabbhadhāraṇādidukkhāvahanato,",
  "tika-s0201t:914_10": "paradārātikkame pana vattabbameva natthi.",
  "tika-s0201t:914_11": "Paresaṃ visaṃvādanabhedanamammaghaṭṭanānaṃ parūpaghātabhāvo pākaṭo eva,",
  "tika-s0201t:914_12": "samphappalāpo atthaggāhāpanato anatthuppādanato,",
  "tika-s0201t:914_13": "abhijjhā adinnādānādihetuto,",
  "tika-s0201t:914_14": "byāpādo pāṇātipātādihetuto,",
  "tika-s0201t:914_15": "micchādiṭṭhi sabbānatthahetuto parūpaghātalakkhaṇā,",
  "tika-s0201t:914_16": "micchādiṭṭhi dhammikapaṭiññopi pāṇātipātādīni karoti,",
  "tika-s0201t:914_17": "pare ca tattha niyojeti,",
  "tika-s0201t:914_18": "kimaṅgaṃ pana itare.",
  "tika-s0201t:914_19": "Vihiṃsalakkhaṇā dussīlyā oramā avihiṃsalakkhaṇā visesato sīlassa balavakāraṇaṃ.",
  "tika-s0201t:914_20": "Sīlapadaṭṭhāno ca samādhi,",
  "tika-s0201t:914_21": "samādhipadaṭṭhānā ca paññāti sabbaguṇānaṃ mūlabhūtā avihiṃsā.",
  "tika-s0201t:914_22": "Apica uḷārajjhāsayānaṃ nisammakārīnaṃ dhīrānaṃ uttamapurisānaṃ sīlaṃ viya samādhipaññāpi paresaṃ hitasukhāvahāva",
  "tika-s0201t:914_23": "sampajjantīti evampi karuṇā sabbaguṇānaṃ mūlanti sā ādito vuttā.",
  "tika-s0201t:915_0": "Tato paraṃ visesato “avihiṃsāsamuṭṭhānā ime dhammā”ti dassanatthaṃ kusalakammapathadhammā gahitā.",
  "tika-s0201t:915_1": "Tato idaṃ guṇānaṃ mūlabhūtaṃ sīlaṃ,",
  "tika-s0201t:915_2": "ettha patiṭṭhitena ime dhammā uppādetabbāti dassanatthaṃ aṭṭha sammattā gahitā.",
  "tika-s0201t:915_3": "Tesaṃ visodhanāya paṭipannassa ādito evaṃ hotīti dassanatthaṃ nīvaraṇaviveko gahito,",
  "tika-s0201t:915_4": "ādito nīvaraṇadvayassa aggahaṇe gahitāgahitakāraṇaṃ aṭṭhakathāya vuttameva.",
  "tika-s0201t:915_5": "Kodhassa pana byāpādato bhedo vatthasuttavaṇṇanāyaṃ vuttanayeneva veditabbo.",
  "tika-s0201t:915_6": "Kodhādippahānena cettha sallekhasiddhīti dassanatthaṃ tato upakkilesavisuddhi gahitā.",
  "tika-s0201t:915_7": "Sā ca subbacakalyāṇamittaappamattatāhi sijjhatīti dassanatthaṃ pakiṇṇakā gahitā.",
  "tika-s0201t:915_8": "Sampannasovacassatādiguṇassa ime dhammā pāripūriṃ gacchanti,",
  "tika-s0201t:915_9": "vipassanaṃ paribrūhetvā ariyamaggādhigamāya saṃvattantīti dassanatthaṃ saddhammā gahitā.",
  "tika-s0201t:915_10": "Evaṃbhūtassa ayaṃ micchāgāho lokuttaraguṇādhigamassa antarāyakaro,",
  "tika-s0201t:915_11": "tasmā so dūrato vajjetabbo,",
  "tika-s0201t:915_12": "evaṃ yathāvuttāya sammāpaṭipattiyā ariyamaggaṃ adhigacchanto sallekhaṃ matthakaṃ pāpetīti dassanatthaṃ",
  "tika-s0201t:915_13": "“sandiṭṭhiparāmāsī”tiādi vuttanti evametesaṃ catucattālīsāya sallekhākārānaṃ gahaṇapayojanaṃ anupubbī",
  "tika-s0201t:915_14": "ca veditabbā.",
  "tika-s0201t:915_15": "Payogato sallekhapaṭipadaṃ paṭipajjituṃ asakkontānaṃ cittuppādopi bahūpakāroti āha “cittuppādassapi bahūpakārataṃ dassetu”nti.",
  "tika-s0201t:916_0": "Kusalesu dhammesūti avihiṃsādīsu yathāvuttaanavajjadhammesu.",
  "tika-s0201t:916_1": "Anuvidhiyanāti cittuppādassa kāyavācāhi anuvidhānā.",
  "tika-s0201t:916_2": "Tesaṃ dhammānanti avihiṃsādidhammānaṃ,",
  "tika-s0201t:916_3": "tesaṃ vā cittuppādavasena pavattadhammānaṃ.",
  "tika-s0201t:916_4": "Idāni yathāvuttadhammaṃ vitthārato dassetuṃ “kasmā panā”tiādi āraddhaṃ.",
  "tika-s0201t:916_5": "Saraṇagamanaṃ vācāya viññāpetuṃ asakkontassa vasena vuttaṃ “kāyena vā”ti.",
  "tika-s0201t:916_6": "“Sīlaṃ kāyena samādiyatī”ti etthāpi eseva nayo.",
  "tika-s0201t:916_7": "Ettha ca tathā tathā pavattasallahukakāmāvacarakusalacittuppattiṃ upādāya tathārūpakusalakāyavacīkammānaṃ",
  "tika-s0201t:916_8": "bahūpakāratā vuttāti na sabhāvato cittuppādassa bahūpakārataṃ ñāyatīti daṭṭhabbaṃ.",
  "tika-s0201t:917_0": "85.",
  "tika-s0201t:917_1": "Hitādhigamāyāti diṭṭhadhammikādihitasampattiyā,",
  "tika-s0201t:917_2": "ariyamaggādhigamāya eva vā.",
  "tika-s0201t:917_3": "Ariyamaggo hi ekantahitattā hito nāma.",
  "tika-s0201t:917_4": "Parivajjanavasena kamanaṃ pavatti parikkamananti āha “parikkamanāya parivajjanatthāyā”ti.",
  "tika-s0201t:917_5": "Sammādassanupāyasaṃvidhānena avihiṃsā paṭiyattā sammāsambuddhena.",
  "tika-s0201t:917_6": "Sukhenevāti akiccheneva.",
  "tika-s0201t:917_7": "Eteneva upāyenāti eteneva avihiṃsāpade vuttena vidhinā.",
  "tika-s0201t:917_8": "Sabbapadānīti sesāni tecattālīsa padāni.",
  "tika-s0201t:918_0": "86.",
  "tika-s0201t:918_1": "Akusalā paṭisandhiajanakā nāma uddhaccasahagatacittuppādadhammā aññepi pavattivipākamattadāyino,",
  "tika-s0201t:918_2": "dinnāya paṭisandhiyā vipākajanakā,",
  "tika-s0201t:918_3": "paccayavekallena vipaccituṃ aladdhokāsā ahosikammādayo vā ajanakā.",
  "tika-s0201t:918_4": "Jātivasenāti akusalajātivasena.",
  "tika-s0201t:918_5": "Adhobhāgaṅgamanīyāti apāyagamanīyā.",
  "tika-s0201t:918_6": "Evaṃnāmāti nāmaggahaṇena sabhāvaṃ upalakkheti sati paccayasamavāye taṃsabhāvānativattanato.",
  "tika-s0201t:918_7": "Tenāha “vipākakāle aniṭṭhākantavipākattā”ti.",
  "tika-s0201t:918_8": "Vuttanayeneva kusalapakkho veditabbo.",
  "tika-s0201t:918_9": "Ayaṃ pana viseso,",
  "tika-s0201t:918_10": "idha paṭisandhiajanakā abhiññāsahagatadhammā,",
  "tika-s0201t:918_11": "sesaṃ vuttasadisameva.",
  "tika-s0201t:918_12": "Sabbe akusalāti ettha vihiṃsamekaṃ ṭhapetvā itare sabbe akusalā upamābhūtā.",
  "tika-s0201t:918_13": "Vihiṃsā hi upameyyaṃ.",
  "tika-s0201t:918_14": "Sabbe kusalāti etthāpi eseva nayo.",
  "tika-s0201t:918_15": "Eteneva upāyenāti yathā vihiṃsānaṃ upameyyatā,",
  "tika-s0201t:918_16": "tadavasesānaṃ kusalākusalānaṃ upamābhāvo vutto,",
  "tika-s0201t:918_17": "iminā nayena akusalaṃ pāṇātipātādiakusalena itarena,",
  "tika-s0201t:918_18": "kusalañca pāṇātipātāpaṭiviratiādikusalena itarena upametabbaṃ.",
  "tika-s0201t:919_0": "87.",
  "tika-s0201t:919_1": "Parinibbāpaneti kilesapariḷāhavūpasamane.",
  "tika-s0201t:919_2": "Parito limpanaṭṭhena palipaṃ vuccati mahākaddamaṃ,",
  "tika-s0201t:919_3": "taṃ pana ekantato gambhīrampi hotīti “gambhīrakaddame nimuggo”ti vuttaṃ.",
  "tika-s0201t:919_4": "Palipaṃ viya palipanti pañca kāmaguṇā vuccanti,",
  "tika-s0201t:919_5": "tasmā evaṃ idāni vuccamānena upamopameyyasaṃsandananayena ettha imasmiṃ ṭhāne atthayojanā veditabbā.",
  "tika-s0201t:919_6": "Na hi taṃ kāraṇanti ettha kāraṇaṃ nāma hatthassa vā pādassa vā apalipannabhāvo,",
  "tika-s0201t:919_7": "so pana natthi.",
  "tika-s0201t:919_8": "Esa nayo upameyyepi.",
  "tika-s0201t:920_0": "Tattha siyā kassaci parivitakko “bhagavato desanānubhāvena bhikkhuādayo kathentī”ti.",
  "tika-s0201t:920_1": "“Bhagavāyeva hi tattha uddharatī”ti vatvā upamāya tadatthaṃ vibhāvetuṃ “rañño”tiādi vuttaṃ.",
  "tika-s0201t:920_2": "Puthujjanā tāvatiṭṭhantu,",
  "tika-s0201t:920_3": "sāvakasikhāppattavisesānampi ariyānaṃ desanā satthuyeva desanāti dassetuṃ “kiñcāpī”tiādimāha.",
  "tika-s0201t:920_4": "Tathā hi tehi desitasuttāni buddhavacanameva,",
  "tika-s0201t:920_5": "tesaṃ desanāya laddhavisesāpi ariyā buddhaputtāyevāti.",
  "tika-s0201t:921_0": "Anibbisatāyāti anibbisevanatāya.",
  "tika-s0201t:921_1": "Asikkhitavinayatāyāti pañcannaṃ vinayānaṃ sādaraṃ asikkhitabhāvena.",
  "tika-s0201t:921_2": "Te pana vinayā tissannaṃ sikkhānaṃ sikkhāpanena hotīti āha “tisso sikkhā sikkhāpessatī”ti.",
  "tika-s0201t:921_3": "Kiṃ pana tanti?",
  "tika-s0201t:921_4": "“Ṭhānametaṃ vijjatī”ti ettha vuttaṃ kiṃ pana ṭhānanti āha “apalipapalipannatta”ntiādi.",
  "tika-s0201t:921_5": "Yasmā pāḷiyaṃ “so vata cundā”tiādinā sāmaññatthaṃ upamābhāvena gahetvā visesattho upameyyabhāvena vutto,",
  "tika-s0201t:921_6": "tasmā tamatthaṃ “evamattho veditabbo”tiādinā sādhāraṇato vatvā puna asādhāraṇato vivaranto “kiṃ vuttaṃ hotī”tiādimāha.",
  "tika-s0201t:921_7": "Parassa vihiṃsācetanaṃ nibbāpessatīti idaṃ yo avihiṃsāsaṅkhātaṃ sammāpaṭipattiṃ disvā diṭṭhānugatiṃ āpajjanto dhammadesanāya paro avihiṃsako hoti,",
  "tika-s0201t:921_8": "tādisaṃ sandhāya vuttaṃ.",
  "tika-s0201t:921_9": "Ādesanañhi tassa vacananti.",
  "tika-s0201t:921_10": "Tenāha “ayaṃ yā esā vihiṃsakassā”ti.",
  "tika-s0201t:921_11": "Pubbe vihiṃsakassa micchāpaṭipajjantassa.",
  "tika-s0201t:921_12": "Vihiṃsāpahānāya maggaṃ bhāvayatotiādinā attano eva avihiṃsāya vihiṃsāparinibbānāya saṃvattanamāha.",
  "tika-s0201t:921_13": "Tenāha “parinibbuto viyā”tiādi.",
  "tika-s0201t:921_14": "Sabbapadesūti “pāṇātipātissā”tiādinā āgatesu tecattālīsāya padesu.",
  "tika-s0201t:922_0": "88.",
  "tika-s0201t:922_1": "Evanti desitākāraparāmasanaṃ.",
  "tika-s0201t:922_2": "Tassāti sallekhassa.",
  "tika-s0201t:922_3": "“Atthi khvesa brāhmaṇa,",
  "tika-s0201t:922_4": "pariyāyo”tiādīsu viya pariyāya-",
  "tika-s0201t:922_5": "saddo kāraṇatthoti āha “sallekhakāraṇa”nti.",
  "tika-s0201t:922_6": "Tesaṃ vasenāti sallekhānaṃ vasena.",
  "tika-s0201t:922_7": "Mettāya upasaṃharaṇavasena hitaṃ esantena.",
  "tika-s0201t:922_8": "Karuṇāya vasena anukampamānena.",
  "tika-s0201t:922_9": "Pariggahetvāti parito gahetvā,",
  "tika-s0201t:922_10": "paritvāti attho.",
  "tika-s0201t:922_11": "Pariccāti parito itvā,",
  "tika-s0201t:922_12": "samantato pharitvā icceva attho.",
  "tika-s0201t:922_13": "Mā pamajjitthāti “jhāyathā”ti vuttasamathavipassanānaṃ aññāṇena,",
  "tika-s0201t:922_14": "aññena vā kenaci pamādakāraṇena mā pamādaṃ āpajjittha.",
  "tika-s0201t:922_15": "Niyyānikasāsane hi akattabbakaraṇampi pamādoti.",
  "tika-s0201t:922_16": "Vipattikāleti sattaasappāyādivipattiyuttakāle.",
  "tika-s0201t:922_17": "Yathāvuttā pañca pariyāyā aññepi sabbe sāsanaguṇā idheva saṅgahaṃ gacchantīti āha “jhāyatha,",
  "tika-s0201t:922_18": "mā pamādatthāti tumhākaṃ anusāsanī”ti.",
  "tika-s0201t:923_0": "Sallekhasuttavaṇṇanāya līnatthappakāsanā samattā.",
  "tika-s0201t:924_0": "9. Sammādiṭṭhisuttavaṇṇanā",
  "tika-s0201t:925_0": "89.",
  "tika-s0201t:925_1": "Kathetukamyatāpucchā evāti avadhāraṇena itarā catasso pucchā nivatteti itarāsaṃ asambhavato,",
  "tika-s0201t:925_2": "tattha yathāpucchitassa atthassa vissajjanato ca “ayaṃ sammādiṭṭhī”ti yāthāvato ajānantāpi puthujjanā",
  "tika-s0201t:925_3": "bāhirakatāpasādayo attano samānasīle ṭhitaṃ sammādiṭṭhīti vadanti.",
  "tika-s0201t:925_4": "Anussavādivasenāpīti anussavākāraparivitakkadiṭṭhinijjhānakkhantivasenapi.",
  "tika-s0201t:925_5": "Yathāsamaṅgitākārassa atthassa evametanti nijjhānakkhamāpanato ekantato yāthāvaggāho hotīti āha “attapaccakkhenapī”ti,",
  "tika-s0201t:925_6": "yāthāvato lakkhaṇassa paṭividdhattā attano paccakkhabhāvenāti attho.",
  "tika-s0201t:925_7": "Bahunnaṃ vacanaṃ upādāyāti iminā sāsane loke ca niruḷhatāya ayaṃ āmeḍitapayogoti sāsanassa niruḷhatāya",
  "tika-s0201t:925_8": "ca sampasādaṃ upādāyapi tadubhayiko āmeḍitapayogo daṭṭhabbo.",
  "tika-s0201t:925_9": "Atthanti vacanatthaṃ.",
  "tika-s0201t:925_10": "Lakkhaṇanti sabhāvaṃ.",
  "tika-s0201t:925_11": "Upādāyāti gahetvā.",
  "tika-s0201t:925_12": "Sobhanāyāti sundarāya.",
  "tika-s0201t:925_13": "Pasatthāyāti pasaṃsāya.",
  "tika-s0201t:925_14": "Tesu purimena dhammānaṃ yathāsabhāvāvabodhasaṅkhātaṃ sammādiṭṭhisabhāvaṃ dasseti.",
  "tika-s0201t:925_15": "Tena hi sā sabbadhamme abhibhavitvā sobhati.",
  "tika-s0201t:925_16": "Dutiyena sampayuttadhammesu pariṇāyikabhāvaṃ.",
  "tika-s0201t:925_17": "Tena hi sā sampayuttadhamme ñāṇamaye viya taṃsamaṅginañca puggalaṃ ñāṇapiṇḍaṃ viya karoti,",
  "tika-s0201t:925_18": "tassa “paṇḍito nipuṇo cheko viññū vibhāvī”tiādinā disāsu pasaṃsā pattharati.",
  "tika-s0201t:926_0": "Kammassakatāñāṇanti kammaṃ sako etassāti kammassako,",
  "tika-s0201t:926_1": "tassa bhāvo kammassakatā,",
  "tika-s0201t:926_2": "tattha ñāṇaṃ “idaṃ kammaṃ sattānaṃ sakaṃ,",
  "tika-s0201t:926_3": "idaṃ no saka”nti evaṃ jānanañāṇaṃ.",
  "tika-s0201t:926_4": "Saccānulomikañāṇanti ariyasaccānaṃ paṭivedhassa anulomato saccānulomikaṃ ñāṇaṃ,",
  "tika-s0201t:926_5": "vipassanāñāṇaṃ.",
  "tika-s0201t:926_6": "No saccānulomikāyāti bāhirako saccānulomikāya sammādiṭṭhiyā no sammādiṭṭhi sabbena sabbaṃ tassa abhāvato.",
  "tika-s0201t:926_7": "Tattha kāraṇamāha “attadiṭṭhiparāmāsakattā”ti.",
  "tika-s0201t:926_8": "Kammassa katādiṭṭhi pana bāhirakassa attadiṭṭhiṃ anurujjhantī pavattati “atthi dinna”ntiādinayappavattito.",
  "tika-s0201t:926_9": "Sāsaniko dvīhipīti sāsaniko puthujjano kammassakatāñāṇādīhi dvīhipi sammādiṭṭhi.",
  "tika-s0201t:926_10": "Okkantasammattaniyāmattā “sekkho niyatāyā”ti vuttaṃ.",
  "tika-s0201t:926_11": "Asekkhāya sammādiṭṭhiyā sammādiṭṭhīti ānetvā sambandhitabbaṃ.",
  "tika-s0201t:926_12": "Tīsupi puggalesu sekkho idha sammādiṭṭhīti adhippetoti dassento “niyatāya niyyānikāyā”tiādimāha.",
  "tika-s0201t:927_0": "Idāni yathāvuttamatthaṃ pāḷiyā vibhāvetuṃ “tenevāhā”tiādi vuttaṃ.",
  "tika-s0201t:927_1": "Antadvayanti “sassataṃ, ucchedaṃ,",
  "tika-s0201t:927_2": "kāmasukhaṃ,",
  "tika-s0201t:927_3": "attakilamatha”nti etaṃ antadvayaṃ.",
  "tika-s0201t:927_4": "Līnuddhaccapatiṭṭhānāyūhanantadvayassa anupagamanaṃ atthasiddhameva.",
  "tika-s0201t:927_5": "Ujubhāvenāti ujusabhāvena maggena,",
  "tika-s0201t:927_6": "majjhimāya paṭipattiyāti attho.",
  "tika-s0201t:927_7": "Dhamme pasādaggahaṇena satthari saṅghe ca pasādopi gahitoyeva hotīti “dhamme”icceva vutto tadavinābhāvato.",
  "tika-s0201t:927_8": "Yasmā esa niyatāya sammādiṭṭhiyā samannāgato sammādiṭṭhīti adhippeto,",
  "tika-s0201t:927_9": "tañca vaṭṭato niyyānaṃ vivaṭṭādhigamena hotīti āha “āgato imaṃ saddhamma”nti.",
  "tika-s0201t:927_10": "Nibbānañhi santo sadā vijjamāno dhammoti katvā saddhammoti imaṃ phalehi asādhāraṇena pariyāyena vattabbataṃ labhati.",
  "tika-s0201t:927_11": "Tayidamassa āgamaṃ sacchikiriyābhisamayo,",
  "tika-s0201t:927_12": "so ca pahānābhisamayādīhi saheva idha ijjhatīti dassento “sabbadiṭṭhigahanānī”tiādimāha.",
  "tika-s0201t:927_13": "Tattha sabbadiṭṭhigahanāni vinibbeṭhento sabbakilese pajahantoti padadvayena pana pahānābhisamayamāha,",
  "tika-s0201t:927_14": "jātisaṃsārā nikkhamantoti iminā pariññābhisamayaṃ.",
  "tika-s0201t:927_15": "Samatikkamattho hi pariññattho.",
  "tika-s0201t:927_16": "Paṭipattiṃ pariniṭṭhapentoti iminā bhāvanābhisamayanti daṭṭhabbaṃ.",
  "tika-s0201t:928_0": "Kālaparicchedavacananti paricchijjatīti paricchedo,",
  "tika-s0201t:928_1": "kālo eva paricchedo kālaparicchedo,",
  "tika-s0201t:928_2": "yo so akusalapajānanādinā paricchinno maggavuṭṭhānakālo maggakkhaṇo,",
  "tika-s0201t:928_3": "tassa vacananti attho.",
  "tika-s0201t:928_4": "Tenāha “yasmiṃ kāle”ti.",
  "tika-s0201t:928_5": "Akusalañcāti ca-",
  "tika-s0201t:928_6": "saddo samuccayattho.",
  "tika-s0201t:928_7": "Tena vakkhamānaṃ akusalamūlādiṃ samuccinoti.",
  "tika-s0201t:928_8": "Dasākusalakammapathanti kutoyaṃ viseso,",
  "tika-s0201t:928_9": "yāvatā aniddhāritavisesaṃ akusalaṃ gahitanti?",
  "tika-s0201t:928_10": "Na sāmaññajotanāya visese avaṭṭhānato.",
  "tika-s0201t:928_11": "Kiṃ vā imāya yutticintāya,",
  "tika-s0201t:928_12": "yasmā paṭhamavārena uddesavasena desitassa atthassa vitthāradesanā dutiyavāro.",
  "tika-s0201t:928_13": "Tenevāha “katamaṃ panāvuso”tiādi.",
  "tika-s0201t:928_14": "Yasmā lokuttarā sammādiṭṭhi idha adhippetā,",
  "tika-s0201t:928_15": "tasmā nirodhārammaṇāya pajānanāya maggapaññāya kiccavasena sammohato “idaṃ dukkha”nti dasaakusalakammapathaṃ",
  "tika-s0201t:928_16": "paṭivijjhanto “akusalaṃ pajānātī”ti vuccatīti attho.",
  "tika-s0201t:928_17": "Tassāti akusalakammapathasaṅkhātassa dukkhassa.",
  "tika-s0201t:928_18": "Teneva pakārenāti “nirodhārammaṇāya pajānanāya kiccavasenā”ti vuttappakārena.",
  "tika-s0201t:929_0": "Kusalanti etthāyaṃ vacanattho –",
  "tika-s0201t:929_1": "kucchite pāpadhamme salayati calayati kampetīti kusalaṃ,",
  "tika-s0201t:929_2": "kucchitena vā ākārena sayantīti kusā,",
  "tika-s0201t:929_3": "pāpakā dhammā.",
  "tika-s0201t:929_4": "Te kuse lunāti chindatīti kusalaṃ.",
  "tika-s0201t:929_5": "Kucchitānaṃ vā sānato tanukaraṇato ñāṇaṃ kusaṃ nāma,",
  "tika-s0201t:929_6": "tena lātabbaṃ gahetabbaṃ pavattetabbanti kusalaṃ.",
  "tika-s0201t:929_7": "Yathā vā kuso ubhayabhāgagataṃ hatthapadesaṃ lunāti,",
  "tika-s0201t:929_8": "evamidaṃ uppannānuppannavasena ubhayabhāgagataṃ saṃkilesapakkhaṃ lunāti chindati,",
  "tika-s0201t:929_9": "tasmā kuso viya lunātīti kusalaṃ.",
  "tika-s0201t:929_10": "Kucchitānaṃ vā sāvajjadhammānaṃ salanato saṃvaraṇato kusalaṃ.",
  "tika-s0201t:929_11": "Kusaladhammavasena hi akusalā manacchaṭṭhesu dvāresu appavattiyā saṃvutā honti.",
  "tika-s0201t:929_12": "Kucchite vā pāpadhamme salayati gameti apanetīti kusalaṃ.",
  "tika-s0201t:929_13": "Kucchitānaṃ vā pāṇātipātādīnaṃ sānato nisānato tejanato kusā,",
  "tika-s0201t:929_14": "dosalobhādayo.",
  "tika-s0201t:929_15": "Sādīnavavasena cetanāya tikkhabhāvappattiyā pāṇātipātādīnaṃ mahāsāvajjatā.",
  "tika-s0201t:929_16": "Te kuse lunāti chindatīti kusalaṃ.",
  "tika-s0201t:929_17": "Kucchitānaṃ vā sānato antakaraṇato vināsanato kusāni,",
  "tika-s0201t:929_18": "puññakiriyavasena pavattāni saddhādīni indriyāni.",
  "tika-s0201t:929_19": "Tehi lātabbaṃ pavattetabbanti kusalaṃ.",
  "tika-s0201t:929_20": "“Ku”iti vā bhūmi vuccati,",
  "tika-s0201t:929_21": "adhiṭṭhānabhāvena taṃsadisassa attano nissayabhūtassa rūpārūpapabandhassa sampati āyatiñca anudahena vināsanato kuṃ sasantīti kusā, rāgādayo.",
  "tika-s0201t:929_22": "Te viya attano nissayassa lavanato chindanato kusalaṃ.",
  "tika-s0201t:929_23": "Payogasampāditā hi kusaladhammā accantameva rūpārūpadhamme appavattikaraṇena samucchindanti.",
  "tika-s0201t:929_24": "Kusalassa mūlanti kusalamūlaṃ,",
  "tika-s0201t:929_25": "suppatiṭṭhitabhāvasādhanena kusalassa patiṭṭhā nidānanti attho.",
  "tika-s0201t:929_26": "Akusalamūlanti etthāpi eseva nayo.",
  "tika-s0201t:930_0": "Akusalanti pana na kusalaṃ akusalaṃ,",
  "tika-s0201t:930_1": "kusaladhammānaṃ paṭipakkhavasena akusalanti padassa attho veditabbo.",
  "tika-s0201t:930_2": "Evañhi ārogyānavajjasukhavipākakosallasambhūtaṭṭhena kusalaṃ vuccatīti.",
  "tika-s0201t:930_3": "Yathā yaṃ dhammajātaṃ na arogaṃ na avajjaṃ na sukhavipākaṃ na ca kosallasambhūtaṃ,",
  "tika-s0201t:930_4": "taṃ akusalanti ayamattho dassito hoti.",
  "tika-s0201t:930_5": "Evaṃ yaṃ na kucchitānaṃ salanasabhāvaṃ,",
  "tika-s0201t:930_6": "na kusena,",
  "tika-s0201t:930_7": "kusehi vā pavattetabbaṃ,",
  "tika-s0201t:930_8": "na ca kuso viya lavanakaṃ,",
  "tika-s0201t:930_9": "taṃ akusalaṃ nāmāti ayampi attho dassitoti veditabbo.",
  "tika-s0201t:930_10": "Vatthupajānanāti dukkhādivatthuno pajānanā paṭivedho.",
  "tika-s0201t:930_11": "Tathā bujjhanakapuggalānaṃ ajjhāsayavasena desanā pavattāti āha “akusalādipajānanenāpī”ti.",
  "tika-s0201t:930_12": "Teneva ca saṃkhittena desanā pavattā.",
  "tika-s0201t:930_13": "Bhāvanāmanasikāro pana “sabbaṃ bhikkhave abhiññeyya”nti vacanato anavasesato rūpārūpadhammānaṃ pariggahavaseneva pavattati.",
  "tika-s0201t:930_14": "Tenāha “desanāyevā”tiādi.",
  "tika-s0201t:930_15": "Tattha manasikārapaṭivedhoti pubbabhāge pavattavipassanāmanasikāro ariyamaggapaṭivedho ca.",
  "tika-s0201t:930_16": "Kassaci akopanato vitthāravaseneva vuttaṃ vipassanaṃ anuyuñjantā maggaṃ paṭivijjhantāpi vitthāranayeneva",
  "tika-s0201t:930_17": "paṭivijjhantīti attho visuddhikkamassa abhāvato.",
  "tika-s0201t:931_0": "Bhikkhūti mahāvihāre dhammasaṅgītivasena pañcanikāyamaṇḍale nisinnabhikkhū.",
  "tika-s0201t:931_1": "Theroti tattha saṅghattheroti vadanti.",
  "tika-s0201t:931_2": "Vatthasuttavaṇṇanāyaṃ vuttanayena pana mahāsaṅgharakkhitattherassa antevāsikabhikkhū sandhāya “āhaṃsū”ti vuttaṃ.",
  "tika-s0201t:931_3": "Theroti pana mahāsaṅgharakkhitatthero.",
  "tika-s0201t:931_4": "So hi imasmiṃ majjhimanikāye taṃ taṃ vinicchayaṃ kathesi.",
  "tika-s0201t:931_5": "Rāsitoti piṇḍato,",
  "tika-s0201t:931_6": "ekajjhanti attho.",
  "tika-s0201t:932_0": "Akusalakammapathavaṇṇanā",
  "tika-s0201t:933_0": "Akosallappavattiyāti kosallapaṭipakkhato akosallaṃ vuccati aññāṇaṃ,",
  "tika-s0201t:933_1": "tato pavattanato,",
  "tika-s0201t:933_2": "akosallasambhūtattāti attho.",
  "tika-s0201t:933_3": "Ñāṇapaṭipakkho aññāṇaṃ mittapaṭipakkho amitto viya kusalapaṭipakkho akusalaṃ kusalena pahātabbattā,",
  "tika-s0201t:933_4": "na pana kusalānaṃ pahāyatattā.",
  "tika-s0201t:933_5": "Kusalameva hi payogasampāditaṃ akusalaṃ pajahati.",
  "tika-s0201t:933_6": "Saha avajjehi lobhādīhi vattatīti sāvajjaṃ.",
  "tika-s0201t:933_7": "Dukkho aniṭṭho catukkhandha-",
  "tika-s0201t:933_8": "saṅkhāto vipāko etassāti dukkhavipākaṃ.",
  "tika-s0201t:933_9": "Tattha sāvajjavacanena akusalānaṃ pavattidukkhataṃ dasseti,",
  "tika-s0201t:933_10": "dukkhavipākavacanena vipākadukkhataṃ.",
  "tika-s0201t:933_11": "Purimañhi pavattisambhavavasena akusalassa lakkhaṇavacanaṃ,",
  "tika-s0201t:933_12": "pacchimaṃ tālantare vipākuppādanasamatthatāvasena.",
  "tika-s0201t:933_13": "Tathā purimena akusalassa avisuddhasabhāvataṃ dasseti,",
  "tika-s0201t:933_14": "pacchimena avisuddhavipākataṃ.",
  "tika-s0201t:933_15": "Purimena akusalaṃ kusalasabhāvato nivatteti,",
  "tika-s0201t:933_16": "pacchimena abyākatasabhāvato savipākattadīpakattā pacchimassa.",
  "tika-s0201t:933_17": "Purimena vā avajjavantatādassanato kiccaṭṭhena rasena anatthajananarasataṃ dasseti,",
  "tika-s0201t:933_18": "pacchimena sampattiatthena aniṭṭhavipākarasataṃ.",
  "tika-s0201t:933_19": "Purimena ca upaṭṭhānākāraṭṭhena paccupaṭṭhānena saṃkilesapaccupaṭṭhānataṃ,",
  "tika-s0201t:933_20": "pacchimena phalaṭṭhena dukkhavipākapaccupaṭṭhānataṃ.",
  "tika-s0201t:933_21": "Purimena ca ayonisomanasikāraṃ akusalassa padaṭṭhānaṃ pakāseti.",
  "tika-s0201t:933_22": "Tato hi taṃ sāvajjaṃ jātaṃ,",
  "tika-s0201t:933_23": "pacchimena akusalassa aññesaṃ padaṭṭhānabhāvaṃ vibhāveti.",
  "tika-s0201t:933_24": "Tañhi dukkhavipākassa kāraṇanti.",
  "tika-s0201t:933_25": "Saṃkiliṭṭhanti saṃkilesehi samannāgataṃ,",
  "tika-s0201t:933_26": "dasahi kilesavatthūhi vibādhitaṃ,",
  "tika-s0201t:933_27": "upatāpitaṃ vā tehi vidūsitaṃ malīnakatañcāti attho.",
  "tika-s0201t:933_28": "Idañcassa dukkhavipākatañcāti atthe idañca dukkhavipākataṃ apaccakkhatāya asaddahantānaṃ paccakkhato ādīnavadassanena saṃvejanatthaṃ vuttaṃ.",
  "tika-s0201t:933_29": "Sādhāraṇā sabbassapi akusalassa.",
  "tika-s0201t:934_0": "Saraseneva patanasabhāvassa antarā eva atīva pātanaṃ atipāto,",
  "tika-s0201t:934_1": "saṇikaṃ patituṃ adatvā sīghaṃ pātananti attho.",
  "tika-s0201t:934_2": "Atikkammavā satthādīhi abhibhavitvā pātanaṃ atipāto.",
  "tika-s0201t:934_3": "Payogavatthumahantatādīhi mahāsāvajjatā tehi paccayehi uppajjamānāya cetanāya balavabhāvato.",
  "tika-s0201t:934_4": "Ekassa hi payogassa sahasā nipphādanavasena sakiccasādhikāya bahukkhattuṃ pavattajavanehi laddhāsevanāya",
  "tika-s0201t:934_5": "ca sanniṭṭhāpakacetanāya vasena payogassa mahantabhāvo.",
  "tika-s0201t:934_6": "Satipi kadāci khuddake ceva mahante ca pāṇe payogassa samabhāve mahantaṃ hanantassa cetanā tibbākārā uppajjatīti vatthussa mahantabhāvo.",
  "tika-s0201t:934_7": "Iti ubhayampetaṃ cetanāya balavabhāveneva hotīti.",
  "tika-s0201t:934_8": "Yathāvuttapaccayapariyāyepi taṃtaṃpaccayehi cetanāya balavatāya eva mahāsāvajjabhāvo veditabbo.",
  "tika-s0201t:934_9": "Payogavatthuādipaccayānañhi amahattepi hantabbassa guṇavantatāya mahāsāvajjatā,",
  "tika-s0201t:934_10": "tabbipariyāyena appasāvajjatā ca vatthussa mahattāmahattesu viya daṭṭhabbā.",
  "tika-s0201t:934_11": "Kilesānaṃ upakkamānaṃ dvinnañca mudutāya tibbatāya ca appasāvajjatā mahāsāvajjatāpi yojetabbā.",
  "tika-s0201t:934_12": "Pāṇo pāṇasaññitā vadhakacittañca pubbabhāgiyāpi honti,",
  "tika-s0201t:934_13": "upakkamo vadhakacetanāsamuṭṭhāpito.",
  "tika-s0201t:934_14": "Pañca sambhārā hi pāṇātipātacetanāti sā pañcasambhāravinimuttā daṭṭhabbā.",
  "tika-s0201t:934_15": "Ayañca vicāro adinnādānādīsupi yathārahaṃ vattabbo.",
  "tika-s0201t:934_16": "Vijjhanapaharaṇādivasena sahatthenanibbatto sāhatthiko,",
  "tika-s0201t:934_17": "āṇāpanavasena pavatto āṇattiko,",
  "tika-s0201t:934_18": "ususattiyantapāsāṇādinissajjanavasena pavatto nissaggiyo,",
  "tika-s0201t:934_19": "aduhalasajjanādivasena pavatto thāvaro,",
  "tika-s0201t:934_20": "āthabbaṇikādīnaṃ viya mantaparijappanavasena pavatto vijjāmayo,",
  "tika-s0201t:934_21": "kammavipākajiddhimayo iddhimayo dāṭhākoṭanādīni viya.",
  "tika-s0201t:935_0": "Yadi “mama ida”nti parena pariggahitaṃ adinnaṃ,",
  "tika-s0201t:935_1": "uttānaseyyakadārakasantake kathaṃ tassa pariggahasaññāya eva abhāvatoti āha “yattha paro”tiādi.",
  "tika-s0201t:935_2": "Paro nāma viññū vā aviññū vā atthi tassa vatthussa sāmiko.",
  "tika-s0201t:935_3": "Aviññūpi hi viññukāle yathākāmaṃ karonto adaṇḍārahoti.",
  "tika-s0201t:935_4": "Mantaparijappanena parasantakaharaṇaṃ vijjāmayo,",
  "tika-s0201t:935_5": "vinā mantena parasantakassa kāyavacīpayogehi parikaḍḍhanaṃ tādiseniddhivasena iddhimayo payogoti adinnādāne cha payogā sāhatthikādayo vuttā.",
  "tika-s0201t:935_6": "Yathānurūpanti ettha sāhatthiko tāva pañcannampi avahārānaṃ vasena pavattati,",
  "tika-s0201t:935_7": "tathā āṇattiyo nissaggiyo ca.",
  "tika-s0201t:935_8": "Thāvaro theyyāvahārapasayhāvahārapaṭicchannāvahāravasena.",
  "tika-s0201t:935_9": "Tathā sesāpīti daṭṭhabbaṃ.",
  "tika-s0201t:936_0": "Methunasamācāresūti sadārāsantosa-",
  "tika-s0201t:936_1": "paradāragamanavasena duvidhesu methunasamācāresu.",
  "tika-s0201t:936_2": "Ayamevahi bhedo idhādhippeto.",
  "tika-s0201t:936_3": "Gottarakkhitā sagottehi rakkhitā.",
  "tika-s0201t:936_4": "Dhammarakkhitā sahadhammikehi rakkhitā.",
  "tika-s0201t:936_5": "Sārakkhā sasāmikā.",
  "tika-s0201t:936_6": "Yassā gamane raññā daṇḍo ṭhapito,",
  "tika-s0201t:936_7": "sā saparidaṇḍā.",
  "tika-s0201t:936_8": "Bhariyabhāvatthaṃ dhanena kītā dhanakkītā.",
  "tika-s0201t:936_9": "Chandena vasantī chandavāsinī.",
  "tika-s0201t:936_10": "Bhogatthaṃ vasantī bhogavāsinī.",
  "tika-s0201t:936_11": "Paṭatthaṃ vasantī paṭavāsinī.",
  "tika-s0201t:936_12": "Udakapattaṃ āmasitvā gahitā odapattakinī.",
  "tika-s0201t:936_13": "Cumbaṭakaṃ apanetvā gahitā obhaṭacumbaṭā.",
  "tika-s0201t:936_14": "Karamarānītā dhajāhatā.",
  "tika-s0201t:936_15": "Taṅkhaṇikā muhuttikā.",
  "tika-s0201t:936_16": "Abhibhavitvā vītikkame micchācāro mahāsāvajjo,",
  "tika-s0201t:936_17": "na tathā dvinnaṃ samānachandatāya.",
  "tika-s0201t:936_18": "Abhibhavitvā vītikkamane satipi maggenamaggapaṭipattiadhivāsane purimuppannasevanābhisandhipayogābhāvato",
  "tika-s0201t:936_19": "micchācāro na hoti abhibhuyyamānassāti vadanti.",
  "tika-s0201t:936_20": "Sevanācitte sati payogābhāvo appamāṇaṃ yebhuyyena itthiyā sevanāpayogassa abhāvato.",
  "tika-s0201t:936_21": "Tathā sati puretaraṃ sevanācittassa upaṭṭhānepi tassā micchācāro na siyā,",
  "tika-s0201t:936_22": "tathā purisassapi sevanāpayogābhāveti,",
  "tika-s0201t:936_23": "tasmā attano ruciyā pavattitassa vasena tayo,",
  "tika-s0201t:936_24": "balakkārena pavattitassa vasena tayoti sabbepi aggahitaggahaṇena cattāro sambhārāti vuttanti veditabbaṃ.",
  "tika-s0201t:937_0": "Atthabhañjakoti kammapathavasena vuttaṃ.",
  "tika-s0201t:937_1": "Kammapathakathā hesāti.",
  "tika-s0201t:937_2": "Assāti visaṃvādakassa.",
  "tika-s0201t:937_3": "Musā vadati etenāti cetanā musāvādo,",
  "tika-s0201t:937_4": "imasmiṃ pakkhe atathākārena vatthuno viññāpanapayogo musā,",
  "tika-s0201t:937_5": "taṃsamuṭṭhāpikā cetanāmusāvādoti vuttattā tato aññathā vattuṃ “aparo nayo”tiādi vuttaṃ.",
  "tika-s0201t:937_6": "Attano santakaṃ adātukāmatāyātiādi musāvādasāmaññena vuttaṃ.",
  "tika-s0201t:937_7": "Hasādhippāyenapi visaṃvādanapurakkhārassa musāvādo.",
  "tika-s0201t:937_8": "Parassāti visaṃvādanavasena viññāpetabbassa.",
  "tika-s0201t:937_9": "Soti musāvādapayogo.",
  "tika-s0201t:938_0": "Suññabhāvanti pītivirahitatāya rittabhāvaṃ.",
  "tika-s0201t:938_1": "Pharusasaddatāya neva kaṇṇasukhā.",
  "tika-s0201t:938_2": "Atthavipannatāya na hadayasukhā.",
  "tika-s0201t:938_3": "Saṃkiliṭṭhacittassāti dosena,",
  "tika-s0201t:938_4": "lobhena vā dūsitacittassa.",
  "tika-s0201t:939_0": "Ekantapharusā cetanāti etena duṭṭhacittataṃyeva vibhāveti,",
  "tika-s0201t:939_1": "duṭṭhacittatā cassa amaraṇādhippāyavasena daṭṭhabbā.",
  "tika-s0201t:939_2": "Sati hi maraṇādhippāye atthasiddhi,",
  "tika-s0201t:939_3": "tadabhāve pāṇātipātabyāpādā siyunti.",
  "tika-s0201t:939_4": "Yaṃ paṭicca pharusavācā payujjati,",
  "tika-s0201t:939_5": "tassa sammukhāva sīsaṃ eti.",
  "tika-s0201t:939_6": "Parammukhāpi sīsaṃ eti evāti apare.",
  "tika-s0201t:939_7": "Tatthāyaṃ adhippāyo yutto siyā –",
  "tika-s0201t:939_8": "sammukhā payoge agāravādīnaṃ balavabhāvato siyā cetanā balavatī,",
  "tika-s0201t:939_9": "parassa ca tadatthaviññāpanaṃ,",
  "tika-s0201t:939_10": "na tathā asammukhāti.",
  "tika-s0201t:939_11": "Yathā ca akkosite mate āḷahane katā khamāpanā upavādantarāyaṃ nivatteti,",
  "tika-s0201t:939_12": "evaṃ parammukhā payuttā pharusavācā hotiyevāti sakkā viññātuṃ.",
  "tika-s0201t:939_13": "Tassāti ekantapharusacetanāya eva pharusavācābhāvassa āvibhāvatthaṃ.",
  "tika-s0201t:939_14": "Mammacchedako savanapharusatāyāti adhippāyo.",
  "tika-s0201t:939_15": "Cittasaṇhātāya pharusavācā na hoti kammapathā’ppattattā,",
  "tika-s0201t:939_16": "kammabhāvaṃ pana na sakkā vāretuṃ.",
  "tika-s0201t:939_17": "Evaṃ anvayavasena cetanāpharusatāya pharusavācaṃ sādhetvā idāni tameva byatirekavasena sādhetuṃ “vacanasaṇhatāyā”tiādi vuttaṃ.",
  "tika-s0201t:939_18": "Esāti pharusavācā.",
  "tika-s0201t:939_19": "Kammapathabhāvaṃ appattā appasāvajjā,",
  "tika-s0201t:939_20": "itarā mahāsāvajjā.",
  "tika-s0201t:939_21": "Tathā kilesānaṃ mudutibbatābhedehi sabbaṃ purimasadisaṃ.",
  "tika-s0201t:940_0": "Āsevanaṃ bahulīkaraṇaṃ.",
  "tika-s0201t:940_1": "Yaṃ uddissa pavattito,",
  "tika-s0201t:940_2": "tena aggahite appasāvajjo,",
  "tika-s0201t:940_3": "gahite mahāsāvajjo kammapathappattito.",
  "tika-s0201t:940_4": "Yo koci pana samphappalāpo dvīhi sambhārehi sijjhati.",
  "tika-s0201t:940_5": "Kilesānaṃ mudutibbatāvasenapi appasāvajjamahāsāvajjatā veditabbā.",
  "tika-s0201t:941_0": "Attano pariṇāmanaṃ cittenevāti veditabbaṃ.",
  "tika-s0201t:941_1": "Hitasukhaṃ byāpādayatīti yo taṃ uppādeti,",
  "tika-s0201t:941_2": "tassa hitasukhaṃ vināseti.",
  "tika-s0201t:941_3": "Aho vatāti iminā accantavināsacintanaṃ dīpeti.",
  "tika-s0201t:941_4": "Evaṃ hissa dāruṇapavattiyā kammapathappatti.",
  "tika-s0201t:941_5": "Yathābhuccagahaṇābhāvenāti yāthāvaggāhassa abhāvena aniccādisabhāvassa niccādito gahaṇena.",
  "tika-s0201t:941_6": "Micchā passatīti vitathaṃ passati.",
  "tika-s0201t:941_7": "Samphappalāpo viyāti iminā āsevanassa mandatāya appasāvajjataṃ,",
  "tika-s0201t:941_8": "mahantatāya mahāsāvajjataṃ dasseti.",
  "tika-s0201t:941_9": "Gahitākāraviparītatāti micchādiṭṭhiyā gahitākārassa viparītabhāvo.",
  "tika-s0201t:941_10": "Vatthunoti tassā ayathābhūtasabhāvamāha.",
  "tika-s0201t:941_11": "Tathābhāvenāti gahitākāreneva tassa diṭṭhigatikassa,",
  "tika-s0201t:941_12": "tassa vā vatthuno upaṭṭhānaṃ evametaṃ,",
  "tika-s0201t:941_13": "na ito aññathāti.",
  "tika-s0201t:942_0": "Dhammatoti sabhāvato.",
  "tika-s0201t:942_1": "Koṭṭhāsatoti phassapañcamakādīsu cittaṅgakoṭṭhāsesu yaṃ koṭṭhāsā honti,",
  "tika-s0201t:942_2": "tatoti attho.",
  "tika-s0201t:942_3": "Cetanādhammāti cetanāsabhāvā.",
  "tika-s0201t:943_0": "Paṭipāṭiyā sattāti ettha nanu cetanā abhidhamme kammapathesu na vuttāti paṭipāṭiyā sattannaṃ kammapathabhāvo na yuttoti? Na,",
  "tika-s0201t:943_1": "avacanassa aññahetukattā.",
  "tika-s0201t:943_2": "Na hi tattha cetanāya akammapathattā kammapatharāsimhi avacanaṃ,",
  "tika-s0201t:943_3": "kadāci pana kammapatho hoti,",
  "tika-s0201t:943_4": "na sabbadāti kammapathabhāvassa aniyatattā avacanaṃ.",
  "tika-s0201t:943_5": "Yadā pana kammapatho hoti,",
  "tika-s0201t:943_6": "tadā kammapatharāsisaṅgaho na nivārito. Etthāha –",
  "tika-s0201t:943_7": "yadi cetanāya sabbadā kammapathabhāvābhāvato aniyato kammapathabhāvoti kammapatharāsimhi avacanaṃ,",
  "tika-s0201t:943_8": "nanu abhijjhādīnaṃ kammapathabhāvaṃ appattānaṃ atthitāya aniyato kammapathabhāvoti tesampi kammapatharāsimhi avacanaṃ āpajjatīti?",
  "tika-s0201t:943_9": "Nāpajjati kammapathatātaṃsabhāgatāhi tesaṃ tattha vuttattā.",
  "tika-s0201t:943_10": "Yadi evaṃ cetanāpi tattha vattabbā siyā?",
  "tika-s0201t:943_11": "Saccametaṃ,",
  "tika-s0201t:943_12": "sā pana pāṇātipātādikāti pākaṭo,",
  "tika-s0201t:943_13": "tassā kammapathabhāvoti na vuttā siyā.",
  "tika-s0201t:943_14": "Cetanāya hi –",
  "tika-s0201t:943_15": "“cetanāhaṃ,",
  "tika-s0201t:943_16": "bhikkhave,",
  "tika-s0201t:943_17": "kammaṃ vadāmi, tividhā,",
  "tika-s0201t:943_18": "bhikkhave,",
  "tika-s0201t:943_19": "kāyasañcetanā akusalaṃ kāyakamma”ntiādivacanato kammabhāvo pākaṭo,",
  "tika-s0201t:943_20": "kammaṃyeva ca sugatiduggatīnaṃ tattha uppajjanakasukhadukkhānañca pathabhāvena pavattaṃ kammapathoti vuccatīti pākaṭo tassā kammapathabhāvo,",
  "tika-s0201t:943_21": "abhijjhādīnaṃ pana cetanāsamīhanabhāvena sucaritaduccaritabhāvo cetanājanitapiṭṭhivaṭṭakabhāvena sugatiduggatitaduppajjanakasukhadukkhānaṃ",
  "tika-s0201t:943_22": "pathabhāvo cāti na tathā pākaṭo kammapathabhāvoti teyeva tena sabhāvena dassetuṃ abhidhamme cetanā kammapatharāsibhāvena na vuttā,",
  "tika-s0201t:943_23": "atathājātiyakattā vā cetanā tehi saddhiṃ na vuttāti daṭṭhabbaṃ.",
  "tika-s0201t:943_24": "Mūlaṃ patvāti mūladesanaṃ patvā,",
  "tika-s0201t:943_25": "mūlasabhāvesu dhammesu vuccamānesūti attho.",
  "tika-s0201t:944_0": "Adinnādānaṃ sattārammaṇanti idaṃ “pañca sikkhāpadā parittārammaṇā eva vā”ti imāya pañhapucchakapāḷiyā virujjhati.",
  "tika-s0201t:944_1": "Yañhi pāṇātipātādidussīlyassa ārammaṇaṃ,",
  "tika-s0201t:944_2": "tadeva taṃ veramaṇiyā ārammaṇaṃ.",
  "tika-s0201t:944_3": "Vītikkamitabbavatthuto eva hi viratīti.",
  "tika-s0201t:944_4": "Sattārammaṇanti vā sattasaṅkhātaṃ saṅkhārārammaṇameva upādāya vuttanti nāyaṃ virodho.",
  "tika-s0201t:944_5": "Tathā hi vuttaṃ sammohavinodaniyaṃ “yāni sikkhāpadāni ettha sattārammaṇānīti vuttāni,",
  "tika-s0201t:944_6": "tāni yasmā sattoti saṅkhyaṃ gataṃ saṅkhārameva ārammaṇaṃ karontī”ti.",
  "tika-s0201t:944_7": "Visabhāgavatthuno “itthī,",
  "tika-s0201t:944_8": "puriso”ti gahetabbato sattārammaṇoti eke.",
  "tika-s0201t:944_9": "“Eko diṭṭho,",
  "tika-s0201t:944_10": "dve sutā”tiādinā samphappalapane diṭṭhasutamutaviññātavasena.",
  "tika-s0201t:944_11": "Tathā abhijjhāti ettha tathā-",
  "tika-s0201t:944_12": "saddo “diṭṭhasutamutaviññātavasenā”ti idampi upasaṃharati,",
  "tika-s0201t:944_13": "na sattasaṅkhārārammaṇataṃ eva dassanādivasena abhijjhāyanato.",
  "tika-s0201t:944_14": "“Natthi sattā opapātikā”ti pavattamānāpi micchādiṭṭhi tebhūmakadhammavisayāvāti adhippāyenassā saṅkhārārammaṇatā vuttā.",
  "tika-s0201t:944_15": "Kathaṃ pana micchādiṭṭhiyā sabbe tebhūmakadhammā ārammaṇaṃ hontīti?",
  "tika-s0201t:944_16": "Sādhāraṇato.",
  "tika-s0201t:944_17": "“Natthi sukatadukkaṭānaṃ kammānaṃ phalaṃ vipāko”ti hi pavattamānāya atthato rūpārupāvacaradhammāpi gahitā eva hontīti.",
  "tika-s0201t:945_0": "Sukhabahulatāya rājāno hasamānāpi “coraṃ ghātethā”ti vadanti,",
  "tika-s0201t:945_1": "hāso pana tesaṃ aññavisayoti āha “sanniṭṭhāpaka…pe… hotī”ti.",
  "tika-s0201t:946_0": "Kesañcīti sahajātānaṃ adinnādānādīnaṃ.",
  "tika-s0201t:946_1": "Sampayuttapabhāvakaṭṭhenāti sampayutto hutvā uppādakaṭṭhena.",
  "tika-s0201t:946_2": "Kesañcīti asahajātānaṃ.",
  "tika-s0201t:946_3": "Upanissayapaccayaṭṭhenāti etena mūlaṭṭhena lobhassa upakārataṃ nivatteti.",
  "tika-s0201t:946_4": "Suppatiṭṭhitabhāvasādhanaṭṭho hi mūlaṭṭho,",
  "tika-s0201t:946_5": "so ca hetupaccayatāavinābhāvī,",
  "tika-s0201t:946_6": "tena cettha mūlamiva mūlanti gahetabbaṃ,",
  "tika-s0201t:946_7": "nippariyāyato pana pubbe “kesañcī”ti vuttānaṃ sahajātānaṃ mūlabhāvo veditabbo.",
  "tika-s0201t:946_8": "Ratto khotiādinā suttapadenapi pāṇātipātādīnaṃ akusalānaṃ lobhassa mūlakāraṇataṃ vibhāveti,",
  "tika-s0201t:946_9": "na mūlaṭṭhenupakāratthaṃ avisesato tesaṃ hetupaccayattābhāvato.",
  "tika-s0201t:947_0": "Akusalakammapathavaṇṇanā niṭṭhitā.",
  "tika-s0201t:948_0": "Kusalakammapathavaṇṇanā",
  "tika-s0201t:949_0": "Veranti pāṇātipātādipāpadhammaṃ.",
  "tika-s0201t:949_1": "So hi verahetutāya “vera”nti vuccati,",
  "tika-s0201t:949_2": "taṃ maṇati “mayi idha ṭhitāya kathamāgacchasī”ti tajjentī viya nivāretīti veramaṇī.",
  "tika-s0201t:949_3": "Tenāha “pajahatī”ti.",
  "tika-s0201t:949_4": "“Viramaṇī”ti vattabbe niruttinayena eva-",
  "tika-s0201t:949_5": "kāraṃ katvā evaṃ vuttaṃ.",
  "tika-s0201t:949_6": "Vibhaṅge eva niddisanavasena evaṃ vuttā.",
  "tika-s0201t:949_7": "Asamādinnasīlassa sampattato yathāupaṭṭhitavītikkamitabbavatthuto virati sampattavirati,",
  "tika-s0201t:949_8": "samādānavasena uppannā virati samādānavirati,",
  "tika-s0201t:949_9": "samādānavasena uppannā virati samādānavirati,",
  "tika-s0201t:949_10": "kilesānaṃ samucchindanavasena pavattāvirati samucchedavirati.",
  "tika-s0201t:950_0": "Jīvamānasasassa maṃsarudhirasammissatāya allasasamaṃsaṃ.",
  "tika-s0201t:950_1": "Muñci sabbattha samakaruṇatāya.",
  "tika-s0201t:950_2": "Saccaṃ vatvā “etena saccavajjena mayhaṃ mātu rogo sammatū”ti adhiṭṭhāsi.",
  "tika-s0201t:951_0": "Mahāsappoti ajagaro. Muñcitvā agamāsi sīlatejena.",
  "tika-s0201t:952_0": "Kosallaṃ vuccati ñāṇaṃ,",
  "tika-s0201t:952_1": "kosallena,",
  "tika-s0201t:952_2": "kosallato vā pavattiyā upagamanato.",
  "tika-s0201t:952_3": "Kucchitasayanatoti kucchitenākārena sayanato anusayanato,",
  "tika-s0201t:952_4": "pavattanato vā.",
  "tika-s0201t:952_5": "“Veramaṇikusalā”ti vattabbāpi pucchānurūpaṃ vissajjananti “kusalā”ti na vuttā,",
  "tika-s0201t:952_6": "“kusala”ntveva vuttā.",
  "tika-s0201t:953_0": "Kāmañcettha pāḷiyaṃ viratiyova āgatā,",
  "tika-s0201t:953_1": "sikkhāpadavibhaṅge pana cetanāpi āharitvā dīpitāti tadubhayampi gaṇhanto “cetanāpi vaṭṭanti viratiyopī”ti āha.",
  "tika-s0201t:954_0": "Anabhijjhā hi mūlaṃ patvā kammapathakoṭṭhāsaṃ patvā anabhijjhāti vuttadhammo mūlato alobho kusalamūlaṃ hotīti evamattho daṭṭhabbo.",
  "tika-s0201t:954_1": "Sesapadadvayepi eseva nayo.",
  "tika-s0201t:955_0": "Dussīlyārammaṇā tadārammaṇā jīvitindriyādiārammaṇā kathaṃ dussīlyāni pajahantīti taṃ dassetuṃ “yathā panā”tiādi vuttaṃ.",
  "tika-s0201t:956_0": "Anabhijjhā …pe…",
  "tika-s0201t:956_1": "viramantassāti abhijjhaṃ pajahantassāti attho.",
  "tika-s0201t:956_2": "Na hi manoduccaritato virati atthi anabhijjhādīheva tappahānasiddhito.",
  "tika-s0201t:956_3": "Tesu alobhotiādīsu yaṃ vattabbaṃ,",
  "tika-s0201t:956_4": "taṃ akusalamūlesu vuttanayeneva veditabbaṃ.",
  "tika-s0201t:957_0": "Appanāvāranti nigamanavāraṃ.",
  "tika-s0201t:957_1": "Ekena nayenāti vedanādivasena arūpamukheneva anekavidhesu vipassanākammaṭṭhānesu ekena kammaṭṭhānanayena.",
  "tika-s0201t:957_2": "“Ṭhapetvā abhijjhaṃ nava akusalakammapathā”ti vattabbaṃ.",
  "tika-s0201t:957_3": "Dasāti vā idaṃ “kusalakammapathā”ti iminā sambandhitabbaṃ “akusalakammapathā ca dasa kusalakammapathā cā”ti.",
  "tika-s0201t:957_4": "“Ṭhapetvā abhijjha”nti hi imināva akusalakammapathānaṃ navabhāvo vutto hoti.",
  "tika-s0201t:957_5": "Atha vā dasāti idaṃ ubhayathāpi sambandhitabbaṃ.",
  "tika-s0201t:957_6": "Abhijjhā hi pahātabbāpi sati pariññeyyataṃ nātivattatīti.",
  "tika-s0201t:957_7": "Tathā hi vuttaṃ “rūpataṇhā piyarūpaṃ sātarūpa”ntiādi,",
  "tika-s0201t:957_8": "tasmā sā tāya pariññeyyatāya dukkhasaccepi saṅgahaṃ labhateva,",
  "tika-s0201t:957_9": "pahātabbaṃ pana upādāya “ṭhapetvā abhijjha”nti vuttaṃ.",
  "tika-s0201t:957_10": "Tenevāha “pariyāyena pana sabbepi kammapathā dukkhasacca”nti.",
  "tika-s0201t:957_11": "Abhijjhālobhānaṃ pavattiākārasiddhabhedaṃ upādāya “ime dve dhammā”ti vuttaṃ.",
  "tika-s0201t:957_12": "Suttantanayena taṇhā “samudayasacca”nti vuttāti āha “nippariyāyena samudayasacca”nti.",
  "tika-s0201t:957_13": "Appavattīti appavattinimittamāha yathā “rāgakkhayo dosakkhayo”ti.",
  "tika-s0201t:957_14": "Sappaccayatāya saṅkhatasabhāve dukkhasacce gahite appaccayatāya asaṅkhataṃ nirodhasaccaṃ paṭipakkhato āvattati,",
  "tika-s0201t:957_15": "ekantasāvajje ācayagāmilakkhaṇe samudayasacce gahite sāvajjā vigamanaṃ apacayagāmilakkhaṇaṃ maggasaccaṃpaṭipakkhato",
  "tika-s0201t:957_16": "āvattatīti dve āvattahāravasena veditabbānīti vuttaṃ.",
  "tika-s0201t:957_17": "Tenevāha nettiyaṃ –",
  "tika-s0201t:958_0": "“Ekamhi padaṭṭhāne, pariyesati sesakaṃ padaṭṭhānaṃ;",
  "tika-s0201t:959_0": "Āvattati paṭipakkhe, āvatto nāma so hāro”ti.",
  "tika-s0201t:960_0": "Sabbākārenāti kāmarāgarūparāgādisabbappakārehi,",
  "tika-s0201t:960_1": "sabbato vā apāyagamanīyādiākārato,",
  "tika-s0201t:960_2": "tattha kiñcipi anavasesetvā vā.",
  "tika-s0201t:960_3": "Sabbākārenevāti sabbākārato.",
  "tika-s0201t:960_4": "Nīharitvāti apanetvā,",
  "tika-s0201t:960_5": "samucchinditvāicceva attho.",
  "tika-s0201t:960_6": "Kañci dhammaṃ anavakārīkaritvāti rūpavedanādīsu kañci ekadhammampi avinibbhogaṃ katvā,",
  "tika-s0201t:960_7": "ekekato aggahetvā samūhatova gahetvāti attho.",
  "tika-s0201t:960_8": "Asmīti ahamasmīti mānaggāhavasena.",
  "tika-s0201t:960_9": "So pana yasmā pañcakkhandhe niravasesato gaṇhāti,",
  "tika-s0201t:960_10": "tasmā vuttaṃ “samūhaggahaṇākārenā”ti.",
  "tika-s0201t:960_11": "Yasmā cettha aggamaggacittaṃ vuccati,",
  "tika-s0201t:960_12": "tasmā āha “diṭṭhisadisaṃ mānānusaya”nti.",
  "tika-s0201t:960_13": "“Yaṃ rūpaṃ taṃ aha”ntiādinā yathā diṭṭhi rūpādiṃ “ahamasmī”ti gaṇhantī pavattati,",
  "tika-s0201t:960_14": "evaṃ mānopi “seyyohamasmī”tiādināti āha “mānānusayo asmīti pavattattā diṭṭhisadiso”ti.",
  "tika-s0201t:960_15": "Paricchedakaroti osānaparicchedakaro ito paraṃ dukkhassābhāvakaraṇato.",
  "tika-s0201t:960_16": "Kammapathadesanāyāti kammapathamukhena pavattacatusaccadesanāya.",
  "tika-s0201t:960_17": "Manasikārappaṭivedhavasenāti vipassanāmanasikāramaggappaṭivedhavasena.",
  "tika-s0201t:961_0": "Kusalakammapathavāravaṇṇanā niṭṭhitā.",
  "tika-s0201t:962_0": "Āhāravāravaṇṇanā",
  "tika-s0201t:963_0": "90.",
  "tika-s0201t:963_1": "Āharatīti āneti,",
  "tika-s0201t:963_2": "uppādeti upatthambheti cāti attho.",
  "tika-s0201t:963_3": "Nibbattāti pasutā.",
  "tika-s0201t:963_4": "Tato paṭṭhāya hi loke jātavohāro.",
  "tika-s0201t:963_5": "Paṭisandhiggahaṇato pana paṭṭhāya yāva mātukucchito nikkhamanaṃ,",
  "tika-s0201t:963_6": "tāva sambhavesino.",
  "tika-s0201t:963_7": "Esa tāva gabbhaseyyakesu bhūtasambhavesivibhāgo,",
  "tika-s0201t:963_8": "itaresu pana paṭhamacittādivasena vutto. Sambhava-",
  "tika-s0201t:963_9": "saddo cettha gabbhaseyyakānaṃ vasena pasūtipariyāyo,",
  "tika-s0201t:963_10": "itaresaṃ vasena uppattipariyāyo.",
  "tika-s0201t:963_11": "Paṭhamacittapaṭhamairiyāpathakkhaṇesu hi te sambhavaṃ uppattiṃ esanti upagacchanti nāma,",
  "tika-s0201t:963_12": "na tāva bhūtā uppattiyā na suppatiṭṭhitattā.",
  "tika-s0201t:963_13": "Bhūtāyeva sabbaso bhavesanāya samucchinnattā.",
  "tika-s0201t:963_14": "Na puna bhavissantīti avadhāraṇena nivattitamatthaṃ dasseti,",
  "tika-s0201t:963_15": "“yo ca kālaghaso bhūto”tiādīsu bhūta-",
  "tika-s0201t:963_16": "saddassa khīṇāsavavācitā daṭṭhabbā. Vā-",
  "tika-s0201t:963_17": "saddo cettha sampiṇḍanattho “agginā vā udakena vā”tiādīsu viya.",
  "tika-s0201t:964_0": "Yathāsakaṃ paccayabhāvena attabhāvassa paṭṭhapanamevetthaāhārehi kātabbaanuggahoti adhippāyenāha “vacanabhedo…pe…",
  "tika-s0201t:964_1": "ekoyevā”ti.",
  "tika-s0201t:964_2": "Sattassa uppannadhammānanti sattassasantāne uppannadhammānaṃ.",
  "tika-s0201t:964_3": "Yathā “vassasataṃ tiṭṭhatī”ti vutte anuppabandhavasena pavattatīti vuttaṃ hoti,",
  "tika-s0201t:964_4": "evaṃ ṭhitiyāti anuppabandhavasena pavattiyāti attho,",
  "tika-s0201t:964_5": "sā pana avicchedoti āha “avicchedāyā”ti.",
  "tika-s0201t:964_6": "Anuppabandhadhammuppattiyā sattasantāno anuggahito nāma hotīti āha “anuppannānaṃ uppādāyā”ti.",
  "tika-s0201t:964_7": "Etānīti ṭhitianuggahapadāni.",
  "tika-s0201t:964_8": "Ubhayattha daṭṭhabbāni,",
  "tika-s0201t:964_9": "na yathāsaṅkhyaṃ.",
  "tika-s0201t:965_0": "Vatthugatā ojā vatthu viya tena saddhiṃ āharitabbataṃ gacchatīti vuttaṃ “ajjhoharitabbato āhāro”ti.",
  "tika-s0201t:965_1": "Nibbattitaojaṃ pana sandhāya “kabaḷīkārāhāro ojaṭṭhamakarūpāni āharatī”ti vakkhati.",
  "tika-s0201t:965_2": "Oḷārikatā appojatāya,",
  "tika-s0201t:965_3": "na vatthuno thūlatāya,",
  "tika-s0201t:965_4": "kathinatāya vā,",
  "tika-s0201t:965_5": "tasmā yasmiṃ vatthusmiṃ parittā ojā hoti,",
  "tika-s0201t:965_6": "taṃ oḷārikaṃ.",
  "tika-s0201t:965_7": "Sappādayo dukkhuppādakatāya oḷārikāveditabbā.",
  "tika-s0201t:965_8": "Visāṇādīnaṃ tivassachaḍḍitānaṃ pūtibhūttatā mudukatāti vadanti,",
  "tika-s0201t:965_9": "taracchakheḷatemikatāya pana tathābhūtānaṃ tesaṃ mudukatā.",
  "tika-s0201t:965_10": "Dhammasabhāvo hesa.",
  "tika-s0201t:965_11": "Sasānaṃ āhāro sukhumo taruṇatiṇasassakhādanato.",
  "tika-s0201t:965_12": "Sakuṇānaṃ āhāro sukhumo tiṇabījādikhādanato.",
  "tika-s0201t:965_13": "Paccantavāsīnaṃ sukhumo,",
  "tika-s0201t:965_14": "tesañhi sākapaṇṇasukkhakurapadumapattampi āhāroti.",
  "tika-s0201t:965_15": "Tesaṃ paranimmitavasavattīnaṃ.",
  "tika-s0201t:965_16": "Sukhumotvevāti na kiñci upādāya,",
  "tika-s0201t:965_17": "atha kho sukhumo icceva niṭṭhaṃ patto tato paraṃ sukhumassa abhāvato.",
  "tika-s0201t:966_0": "Vatthuvasena panettha āhārassa oḷārikasukhumatā vuttā,",
  "tika-s0201t:966_1": "sā cassa appojamahojatāhi veditabbāti dassetuṃ “ettha cā”tiādi vuttaṃ.",
  "tika-s0201t:966_2": "Parissamanti khudāvasena uppannaṃ sarīrakhedaṃ.",
  "tika-s0201t:966_3": "Vinodetīti vatthu tassa vinodanamattaṃ karoti.",
  "tika-s0201t:966_4": "Na pana sakkoti pāletunti sarīraṃ yāpetuṃ nappahoti nissārattā.",
  "tika-s0201t:966_5": "Na sakkoti parissamaṃ vinodetuṃ āmāsayassa apūraṇato.",
  "tika-s0201t:967_0": "Chabbidhopīti iminā kassacipi phassassa anavasesitabbatamāha.",
  "tika-s0201t:967_1": "Āhārassadesanākkamenevettha phassādīnaṃ dutiyāditā,",
  "tika-s0201t:967_2": "na aññena kāraṇenāti āha “desanānayo evā”tiādi.",
  "tika-s0201t:967_3": "Manaso sañcetanā,",
  "tika-s0201t:967_4": "na sattassāti dassanatthaṃ manogahaṇaṃ yathā “cittassa ṭhiti,",
  "tika-s0201t:967_5": "cetovimutti cā”ti āha “manosañcetanāti cetanā evā”ti.",
  "tika-s0201t:967_6": "Cittanti yaṃ kiñci cittaṃ,",
  "tika-s0201t:967_7": "na vipākaviññāṇameva.",
  "tika-s0201t:968_0": "Pubbe “āhāranti paccaya”nti vuttattā “yadi paccayaṭṭho āhāraṭṭho”tiādinā codeti.",
  "tika-s0201t:968_1": "Atha kasmā imeyeva cattāro vuttāti atha kasmā cattārova vuttā,",
  "tika-s0201t:968_2": "ime eva ca vuttāti yojanā.",
  "tika-s0201t:968_3": "Visesapaccayattāti etena yathā aññe paccayadhammā attano paccayuppannassa paccayāva honti,",
  "tika-s0201t:968_4": "ime pana tathā ca honti aññathā cāti samānepi paccayatte atirekapaccayā honti,",
  "tika-s0201t:968_5": "tasmā āhārāti vuttāti imamatthaṃ dasseti.",
  "tika-s0201t:968_6": "Idāni taṃ atirekapaccayataṃ dassetuṃ “visesapaccayo hī”tiādi āraddhaṃ.",
  "tika-s0201t:968_7": "Visesapaccayo rūpakāyassa kabaḷīkāro āhāro upatthambhakabhāvato.",
  "tika-s0201t:968_8": "Tenāha aṭṭhakathāyaṃ “rūpārūpānaṃ upatthambhakattena upakārakā cattāro āhārā āhārapaccayo”ti.",
  "tika-s0201t:968_9": "Upatthambhakattañhi satipi janakatte arūpīnaṃ āhārānaṃ āhārajarūpasamuṭṭhāpakarūpāhārassa ca hoti,",
  "tika-s0201t:968_10": "asati pana upatthambhakatte āhārānaṃ janakattaṃ natthīti upatthambhakattaṃ padhānaṃ.",
  "tika-s0201t:968_11": "Janayamānopi hi āhāro avicchedavasena upatthambhayamāno eva janetīti upattambhakabhāvo eva āhārabhāvo.",
  "tika-s0201t:968_12": "Vedanāya phasso visesapaccayo.",
  "tika-s0201t:968_13": "“Phassapaccayā vedanā”ti hi vuttaṃ.",
  "tika-s0201t:968_14": "“Saṅkhārapaccayā viññāṇa”nti vacanato viññāṇassamanosañcetanā.",
  "tika-s0201t:968_15": "“Cetanā tividhaṃ bhavaṃ janetī”ti hi vuttaṃ.",
  "tika-s0201t:968_16": "“Viññāṇapaccayā nāmarūpa”nti pana vacanato nāmarūpassa viññāṇaṃ visesapaccayā.",
  "tika-s0201t:968_17": "Na hi okkantiviññāṇābhāve nāmarūpassa attasambhavo.",
  "tika-s0201t:968_18": "Yathāha “viññāṇañca hi, ānanda,",
  "tika-s0201t:968_19": "mātukucchismiṃ na okkamissatha,",
  "tika-s0201t:968_20": "api nu kho nāmarūpaṃ mātukucchismiṃ samuccissathā”tiādi.",
  "tika-s0201t:968_21": "Vuttamevatthaṃ suttena sādhetuṃ “yathāhā”tiādi vuttaṃ.",
  "tika-s0201t:969_0": "Evaṃ yadipi paccayaṭṭho āhāraṭṭho,",
  "tika-s0201t:969_1": "visesapaccayatāya pana ime eva āhārāti vuttāti taṃ nesaṃ visesapaccayataṃ avibhāgato dassetvā idāni vibhāgato dassetuṃ “ko panetthā”tiādi āraddhaṃ.",
  "tika-s0201t:969_2": "Mukhe ṭhapitamattoyeva asaṅkhādito,",
  "tika-s0201t:969_3": "tattakenapi abbhantarassa āhārassa paccayo hoti eva.",
  "tika-s0201t:969_4": "Tenāha “aṭṭha rūpāni samuṭṭhāpetī”ti.",
  "tika-s0201t:969_5": "Sukhavedanāya hito sukhavedaniyo.",
  "tika-s0201t:969_6": "Sabbathāpīti cakkhusamphassādivasena.",
  "tika-s0201t:969_7": "Yattakā phassassa pakārabhedā,",
  "tika-s0201t:969_8": "tesaṃ vasena sabbappakāropi phassāhāro.",
  "tika-s0201t:969_9": "Yathārahaṃ tisso vedanā āharati,",
  "tika-s0201t:969_10": "anāhārako natthi.",
  "tika-s0201t:970_0": "Sabbathāpīti idhāpi phassāhāre vuttanayānusārena attho veditabbo.",
  "tika-s0201t:970_1": "Tisantativasenāti kāyadasakaṃ bhāvadasakaṃ vatthudasakanti tividhasantativasena.",
  "tika-s0201t:970_2": "Sahajātādipaccayanayenāti sahajātādipaccayavidhinā.",
  "tika-s0201t:970_3": "Paṭisandhiviññāṇañhi attanā sahajātanāmassa sahajātaaññamaññanissayavipākindriyasampayuttaatthiavigatapaccayehi",
  "tika-s0201t:970_4": "paccayo hontoyeva āhārapaccayatāya taṃ āhāretī vuttaṃ,",
  "tika-s0201t:970_5": "sahajātarūpesu pana vatthuno sampayuttapaccayaṃ ṭhapetvā vippayuttapaccayena,",
  "tika-s0201t:970_6": "sesarūpassa aññamaññapaccayañca ṭhapetvā vuttanayenevayojanā kātabbā.",
  "tika-s0201t:970_7": "Tānīti napuṃsakaniddeso anapuṃsakānampi napuṃsakehi saha vacanato.",
  "tika-s0201t:971_0": "Sāsavā kusalākusalacetanāva vuttā.",
  "tika-s0201t:971_1": "Visesapaccayabhāvadassanaṃ hetanti.",
  "tika-s0201t:971_2": "Tenāha “avisesena panā”tiādi.",
  "tika-s0201t:971_3": "Paṭisandhiviññāṇameva vuttanti etthāpi eseva nayo.",
  "tika-s0201t:971_4": "Yathā tassa tassa phalassa visesato paccayatāya etesaṃ āhāraṭṭho,",
  "tika-s0201t:971_5": "evaṃ avisesatopīti dassantena “avisesena panā”tiādi vuttaṃ.",
  "tika-s0201t:971_6": "Tattha taṃsampayuttataṃsamuṭṭhānadhammānanti tehi phassādīhi sampayuttadhammānañceva taṃsamuṭṭhānarūpadhammānañca.",
  "tika-s0201t:971_7": "Tattha sampayuttaggahaṇaṃ yathārahato daṭṭhabbaṃ,",
  "tika-s0201t:971_8": "samuṭṭhānaggahaṇaṃ pana avisesato.",
  "tika-s0201t:972_0": "Upatthambhento āhārakiccaṃ sādhetīti upatthambhentoyeva rūpaṃ samuṭṭhāpeti,",
  "tika-s0201t:972_1": "ojaṭṭhamakarūpasamuṭṭhāpaneneva panassa upatthambhanakiccasiddhi.",
  "tika-s0201t:972_2": "Phusantoyevāti phusanakiccaṃ karonto eva.",
  "tika-s0201t:972_3": "Āyūhamānāvāti cetayamānā eva abhisandahantī eva.",
  "tika-s0201t:972_4": "Vijānantamevāti upapattiparikappanavasena vijānantameva āhārakiccaṃ sādhetīti yojanā.",
  "tika-s0201t:972_5": "Sesapadadvayepi eseva nayo.",
  "tika-s0201t:972_6": "Āhārakiccasādhanañca tesaṃ vedanādiuppattihetutāya attabhāvassa pavattanameva.",
  "tika-s0201t:973_0": "Kāyaṭṭhapanenāti kasmā vuttaṃ?",
  "tika-s0201t:973_1": "Nanu kammajādirūpaṃ kammādināva pavattatīti codanaṃ sandhāyāha “kammajanitopī”tiādi.",
  "tika-s0201t:973_2": "Upādinnarūpasantatiyā upatthambhaneneva utucittajarūpasantatīnampi upatthambhanasiddhi hotīti “dvinnaṃ rūpasantatīna”nti vuttaṃ.",
  "tika-s0201t:973_3": "Upatthambhanameva sandhāya “anupālako hutvā”ti ca vuttaṃ.",
  "tika-s0201t:973_4": "Rūpakāyassa ṭhitihetutā hi yāpanā anupālanā.",
  "tika-s0201t:974_0": "Sukhādivatthubhūtanti sukhādīnaṃ pavattiṭṭhānabhūtaṃ.",
  "tika-s0201t:974_1": "Ārammaṇampi hi vasati ettha ārammaṇakaraṇavasena tadārammaṇā dhammāti vatthūti vuccati.",
  "tika-s0201t:974_2": "Phusantoyevāti idaṃ phassassa phusanasabhāvattā vuttaṃ.",
  "tika-s0201t:974_3": "Na hi dhammānaṃ sabhāvena vinā pavatti atthi.",
  "tika-s0201t:974_4": "Vedanāpavattiyā vinā sattānaṃ sandhāvanatā natthīti āha “sukhādi…pe… hotī”ti,",
  "tika-s0201t:974_5": "na cettha saññībhavakathāyaṃ asaññībhavo dassetabbo,",
  "tika-s0201t:974_6": "tassāpi vā kāraṇabhūtavedanāpavattivaseneva ṭhitiyā hetuno abyāpitā.",
  "tika-s0201t:974_7": "Tathā hi “manosañcetanā…pe…",
  "tika-s0201t:974_8": "bhavamūlanipphādanato sattānaṃ ṭhitiyā hotī”ti vuttā,",
  "tika-s0201t:974_9": "tato eva “viññāṇaṃ vijānantamevāti upapattiparikappanavasena vijānantamevā”ti vuttovāyamatthoti.",
  "tika-s0201t:975_0": "Cattāri bhayāni daṭṭhabbāni ādīnavavibhāvanato.",
  "tika-s0201t:975_1": "Nikantīti nikāmanā.",
  "tika-s0201t:975_2": "Rasataṇhaṃ sandhāya vadati.",
  "tika-s0201t:975_3": "Sā hi kabaḷīkāre āhāre balavatī.",
  "tika-s0201t:975_4": "Teneva tattha avadhāraṇaṃ kataṃ.",
  "tika-s0201t:975_5": "Bhāyati etasmāti bhayaṃ,",
  "tika-s0201t:975_6": "nikantiyevabhayaṃ mahānatthahetuto.",
  "tika-s0201t:975_7": "Upagamanaṃ visayindriyaviññāṇesu visayaviññāṇesu eva ca saṅgativasena pavatti,",
  "tika-s0201t:975_8": "taṃ vedanādiuppattihetutāya “bhaya”nti vuttaṃ.",
  "tika-s0201t:975_9": "Avadhāraṇe payojanaṃ vuttanayameva.",
  "tika-s0201t:975_10": "Sesadvayepi esevanayo.",
  "tika-s0201t:975_11": "Āyūhanaṃ abhisandahanaṃ,",
  "tika-s0201t:975_12": "saṃvidhānantipi vadanti.",
  "tika-s0201t:975_13": "Taṃ bhavūpapattihetutāya “bhaya”nti vuttaṃ.",
  "tika-s0201t:975_14": "Abhinipāto tattha tattha bhave paṭisandhiggahaṇavasena nibbatti.",
  "tika-s0201t:975_15": "So bhavūpapattihetukānaṃ sabbesaṃ anatthānaṃ mūlakāraṇattā “bhaya”nti vutto.",
  "tika-s0201t:975_16": "Idāni nikantiādīnaṃ sappaṭibhayataṃ vitthārato dassetuṃ “kiṃkāraṇā”tiādi āraddhaṃ.",
  "tika-s0201t:975_17": "Tattha nikantiṃ katvāti ālayaṃ janetvā,",
  "tika-s0201t:975_18": "taṇhaṃ uppādetvāti attho.",
  "tika-s0201t:976_0": "Phassa upagacchantāti cakkhusamphassādibhedaṃ phassaṃ pavattentā.",
  "tika-s0201t:976_1": "Phassassādinoti kāyasamphassavasena phoṭṭabbasaṅkhātassa phassassa assādanasīlā.",
  "tika-s0201t:976_2": "Kāyasamphassavasena hi sattānaṃ phoṭṭhabbataṇhā pavattatīti dassetuṃ phassāhārādīnavadassane phoṭṭhabbārammaṇaṃ",
  "tika-s0201t:976_3": "uddhaṭaṃ “paresaṃ rakkhitagopitesū”tiādinā.",
  "tika-s0201t:976_4": "Phassassādinoti vā phassāhārassādinoti attho.",
  "tika-s0201t:976_5": "Sati hi phassāhāre sattānaṃ phassārammaṇe assādo, nāsatīti.",
  "tika-s0201t:976_6": "Tenāha “phassassādamūlaka”ntiādi.",
  "tika-s0201t:977_0": "Jātinimittassa bhayassa abhinipātasabhāvena gahitattā “tammūlaka”nti vuttaṃ,",
  "tika-s0201t:977_1": "kammāyūhananimittanti attho.",
  "tika-s0201t:978_0": "Abhinipatatīti abhinibbattati.",
  "tika-s0201t:978_1": "Paṭhamābhinibbatti hi sattānaṃ tattha tattha aṅgārakāsusadise bhave abhinipātasadisīti.",
  "tika-s0201t:978_2": "Tammūlakattāti nāmarūpanibbattimūlakattā.",
  "tika-s0201t:979_0": "Tatrāti tāsu upamāsu.",
  "tika-s0201t:979_1": "Bhūtamatthaṃ katvāti na parikappitamatthaṃ,",
  "tika-s0201t:979_2": "atha kho bhūtaṃ bhūtapubbaṃ atthaṃ katvā.",
  "tika-s0201t:979_3": "Pātheyyahatthesu gacchantesu pātheyyaṃ,",
  "tika-s0201t:979_4": "gacchantaṃ viya hotīti vuttaṃ “gantvā pātheyyaṃ niṭṭhāsī”ti.",
  "tika-s0201t:979_5": "Gantvāti vāgamanahetūti attho.",
  "tika-s0201t:979_6": "Khuppipāsāturatāya ghanacchāyaṃ rukkhaṃ upagantuṃ asamatthā viraḷhacchāyāyaṃ nisīdiṃsu.",
  "tika-s0201t:979_7": "Na dāni sakkā taṃ mayā kātuṃ atidubbalabhāvato.",
  "tika-s0201t:979_8": "Parikkhalitagatitaruṇadārako khuppipāsābhibhūto ca,",
  "tika-s0201t:979_9": "tasmā gacchantoyeva mato.",
  "tika-s0201t:980_0": "Sajātimaṃsatāyāti samānajātimaṃsatāya,",
  "tika-s0201t:980_1": "manussamaṃsatāyāti attho.",
  "tika-s0201t:980_2": "Yaṃ manussamaṃsaṃ,",
  "tika-s0201t:980_3": "tañhi loke jigucchanīyattā paṭikulaṃ.",
  "tika-s0201t:980_4": "Tathā hi taṃ viññūhi vajjitaṃ,",
  "tika-s0201t:980_5": "manussamaṃsesupi ñātimaṃsaṃ ayuttaparibhogatāya paṭikūlaṃ,",
  "tika-s0201t:980_6": "tatthāpi puttamaṃsaṃ,",
  "tika-s0201t:980_7": "tatthāpi piyaputtamaṃsaṃ,",
  "tika-s0201t:980_8": "tatthāpi taruṇamaṃsaṃ,",
  "tika-s0201t:980_9": "tatthāpi āmakamaṃsaṃ,",
  "tika-s0201t:980_10": "tatthāpi agorasābhisaṅkhataṃ,",
  "tika-s0201t:980_11": "tatthāpi aloṇaṃ,",
  "tika-s0201t:980_12": "tatthāpi adhūpitanti evaṃ heṭṭhimato uttaruttarassa paṭikūlatarabhāvakāraṇatā daṭṭhabbā.",
  "tika-s0201t:980_13": "Puttamaṃsasadisanti paṭikūlatāupaṭṭhāpanena puttamaṃsasadisaṃ katvā passati.",
  "tika-s0201t:980_14": "Tattha nikantiṃ pariyādiyatīti ariyamaggena āhāre sāpekkhaṃ khepeti.",
  "tika-s0201t:981_0": "Sā gāvīti “seyyathāpi bhikkhave gāvī”ti evaṃ sutte vuttagāvī.",
  "tika-s0201t:981_1": "Uddāletvāti uppāṭetvā.",
  "tika-s0201t:981_2": "Nissāya tiṭṭhatīti paṭiccapaccayaṃ katvā pavattati.",
  "tika-s0201t:981_3": "Dukkhadukkhatādivasena tiṇṇampi vedayitānaṃ dukkhabhāvaṃ sandhāyāha “vedayitadukkhassā”ti.",
  "tika-s0201t:982_0": "Sādhusammatāpi gati vipariṇāmasaṅkhāradukkhatāvasena kilesadukkhavasena ca mahāpariḷāhāyevāti vuttaṃ “mahāpariḷāhaṭṭhena tayo bhavā”ti.",
  "tika-s0201t:982_1": "Yathā upakaḍḍhakā dve purisā,",
  "tika-s0201t:982_2": "evaṃ kusalākusalavasena dve manosañcetanā.",
  "tika-s0201t:982_3": "Yathā manosañcetanā na pavattati,",
  "tika-s0201t:982_4": "tathā paṭipajjanto tattha nikantiṃ pariyādiyatīti veditabbo.",
  "tika-s0201t:983_0": "Sattisatena hatā eva upamā sattisatahatūpamā,",
  "tika-s0201t:983_1": "tassaṃ sattisatahatūpamāyaṃ.",
  "tika-s0201t:983_2": "Taṃ sattisataṃ.",
  "tika-s0201t:983_3": "Assa purisassa.",
  "tika-s0201t:983_4": "Patitokāseti purimasattīhi patitappadese.",
  "tika-s0201t:983_5": "Dukkhassa pamāṇaṃ natthi anekassa aparāparaṃ uppajjanato.",
  "tika-s0201t:983_6": "Khandhajanananti khandhānaṃ aparāparuppādo,",
  "tika-s0201t:983_7": "paṭhamābhinibbatti pana paṭisandhi eva.",
  "tika-s0201t:983_8": "Āgucārī puriso viya paṭisandhiviññāṇaṃ nānappakāradukkhuppādasannissayato,",
  "tika-s0201t:983_9": "tehi ca dukkhehi upagantabbato.",
  "tika-s0201t:983_10": "Sampayuttadhammānaṃ pamukhabhāvena pavattiyā “viññāṇassa dukkhuppādoti vuttā.",
  "tika-s0201t:983_11": "Tathā hi vuttaṃ “manopubbaṅgamā dhammā”ti yathā viññāṇaṃ āyatiṃ paṭisandhivasena na pavattati,",
  "tika-s0201t:983_12": "evaṃ karaṇaṃ tattha nikantipariyādānaṃ daṭṭhabbaṃ.",
  "tika-s0201t:984_0": "Pariññātaṃ vatthūti dukkhasaccamāha.",
  "tika-s0201t:984_1": "Pañcakāmaguṇiko rāgoti pañcakāmaguṇārammaṇo rāgo.",
  "tika-s0201t:984_2": "Pariññāto hotīti paricchijja jānanena samatikkanto hoti.",
  "tika-s0201t:984_3": "Rasataṇhāya hi sammadeva vigatāya rūpataṇhādayopi vigatāyeva honti.",
  "tika-s0201t:984_4": "Tathā ca sati kāmarāgasaṃyojanaṃ samucchinnameva hoti,",
  "tika-s0201t:984_5": "evaṃ karaṇaṃ tattha nikantipariyādānaṃ daṭṭhabbaṃ.",
  "tika-s0201t:984_6": "Pariññābhisamaye hi siddhe pahānābhisamayo siddho evāti.",
  "tika-s0201t:984_7": "Pahīne ca kāmarāgasaṃyojane orambhāgiyasaṃyojanānaṃ lesopi nāvasissatīti dassento āha “natthi taṃ saṃyojana”ntiādi.",
  "tika-s0201t:984_8": "Tena kabaḷīkārāhārapariññā anāgāmitaṃ pāpetīti dasseti.",
  "tika-s0201t:984_9": "Sesāhārapariññā pana arahattaniṭṭhā evāti dassento “phasse bhikkhave”tiādimāha.",
  "tika-s0201t:984_10": "Tattha tisso taṇhāti kāmataṇhā rūpataṇhā arūpataṇhāti imā tisso taṇhā.",
  "tika-s0201t:985_0": "“Purimataṇhāsamudayā”ti saṅkhepato vuttamatthaṃ vitthārato dassetuṃ “katha”ntiādi āraddhaṃ.",
  "tika-s0201t:985_1": "Tattha taṇhāpaccayanibbattāti taṇhāpaccayā nibbattā.",
  "tika-s0201t:985_2": "Paṭisandhikkhaṇe purimataṇhāsamudayā āhārānaṃ samudayadassaneneva pavattikkhaṇepi upādinnakaāhārasamudayo",
  "tika-s0201t:985_3": "dassito hotīti taṃ anāmasitvā anupādinnakānaṃ taṇhāsamudayaṃ dassetuṃ “yasmā panā”tiādi vuttaṃ.",
  "tika-s0201t:985_4": "Idhāti imasmiṃ sutte missitvā kathitā avisesitattā.",
  "tika-s0201t:985_5": "Sahajātataṇhāpaccayanibbattoti ettha sahajātaggahaṇaṃ asahajātataṇhāpaccayanibbattopi anupādinnakaāhāro labbhatīti dassanatthaṃ.",
  "tika-s0201t:985_6": "So pana asahajātataṇhāpaccayanibbattatāsāmaññenapi yathāvuttaupādinnakāhārena saṃsayaṃ janeyyāti na uddhaṭo,",
  "tika-s0201t:985_7": "na ca etaṃ kāraṇaṃ “rāgaṃ upanissāya domanassaṃ uppajjatī”ti vacanato,",
  "tika-s0201t:985_8": "taṇhopanissayapaṭighacittasamuṭṭhānāya ca ojāya vasena anupādinnakaāhārassa labbhanato.",
  "tika-s0201t:985_9": "Kathaṃ pana taṇhā ojāya upanissayapaccayo;",
  "tika-s0201t:985_10": "na hi paṭṭhāne katthaci rūpassa upanissayapaccayo vutto atthīti.",
  "tika-s0201t:985_11": "Nāyaṃ virodho “yasmiṃ sati yaṃ hoti,",
  "tika-s0201t:985_12": "so tassa upanissayo”ti suttantanayassa adhippetattā yathāvuttatthasambhavato.",
  "tika-s0201t:985_13": "Tenevāha “imissā…pe…",
  "tika-s0201t:985_14": "taṇhāya nirodhenā”ti.",
  "tika-s0201t:986_0": "Kāraṇe sabbaso niruddhe phalampi sabbaso nirujjhatīti āha “āhāranirodho paññāyatī”ti.",
  "tika-s0201t:986_1": "Āhārānaṃ dukkhasaccekadesattā āhāraggahaṇaṃ dukkhasaccaggahaṇameva hotīti āha “idha cattāripi saccāni sarūpeneva vuttānī”ti.",
  "tika-s0201t:986_2": "Saccadesanā dukkhādīnaṃ yāvadeva pariññeyyādibhāvasandassanatthā,",
  "tika-s0201t:986_3": "tasmā jarāmaraṇādīsu pariññeyyādibhāvo asammohato sallakkhetabboti dassento “sabbattha asammuyhantena saccāni uddharitabbānī”ti āha.",
  "tika-s0201t:987_0": "Āhāravāravaṇṇanā niṭṭhitā.",
  "tika-s0201t:988_0": "Saccavāravaṇṇanā",
  "tika-s0201t:989_0": "91.",
  "tika-s0201t:989_1": "Yena yena pariyāyena byākarotīti yena yena dukkhādijarāmaraṇādipariyāyena ariyasaccāni saṅkhepato ca vitthārato ca katheti.",
  "tika-s0201t:989_2": "Dukkhanti dukkhasaccaṃ dukkhaṃ,",
  "tika-s0201t:989_3": "na dukkhamattaṃ.",
  "tika-s0201t:990_0": "Saccavāravaṇṇanā niṭṭhitā.",
  "tika-s0201t:991_0": "Jarāmaraṇavāravaṇṇanā",
  "tika-s0201t:992_0": "92.",
  "tika-s0201t:992_1": "Tesaṃ tesanti byāpanicchāvasenāyaṃ niddeso kato,",
  "tika-s0201t:992_2": "tasmā yathā “gāmo gāmo ramaṇīyo”ti vutte ramaṇīyatāya tādisā sabbepi gāmā saṅgahaṃ gacchanti,",
  "tika-s0201t:992_3": "evaṃ “tesaṃ tesaṃ sattānaṃ jātī”ti vutte jātisaṅkhātavikāravasena sabbepi sattā saṅgahaṃ gacchanti.",
  "tika-s0201t:992_4": "Tenāha “saṅkhepato anekesaṃ sattānaṃ sādhāraṇaniddeso”ti.",
  "tika-s0201t:993_0": "Gatijātivasenāti pañcagativasena,",
  "tika-s0201t:993_1": "tatthāpi ekekāya gatiyā khattiyādibhummadevādihatthiādijātivasena ca.",
  "tika-s0201t:993_2": "Nikiyyanti sattā ettha,",
  "tika-s0201t:993_3": "etena vāti nikāyo,",
  "tika-s0201t:993_4": "gottacaraṇādivibhāgo.",
  "tika-s0201t:993_5": "Jarāya sabhāvo nāma vayohāni,",
  "tika-s0201t:993_6": "tasmā jarāti vayohānisaṅkhātassa sabhāvassa niddeso,",
  "tika-s0201t:993_7": "pākaṭajarāvasena niddeso khaṇḍiccādivasena gahaṇato.",
  "tika-s0201t:993_8": "Jīraṇameva jīraṇatā,",
  "tika-s0201t:993_9": "jīrantassa vā ākāro tā-",
  "tika-s0201t:993_10": "saddena vutto.",
  "tika-s0201t:993_11": "Tenāha “ayaṃ ākāraniddeso”ti.",
  "tika-s0201t:993_12": "Dantādīnaṃ vasena khaṇḍaṃ jātaṃ etassāti khaṇḍito, puggalo.",
  "tika-s0201t:993_13": "Tassa bhāvo khaṇḍiccaṃ.",
  "tika-s0201t:993_14": "Palitaṃ etassa atthīti palito,",
  "tika-s0201t:993_15": "tassa bhāvo pāliccaṃ.",
  "tika-s0201t:993_16": "Vali taco etassāti valittaco,",
  "tika-s0201t:993_17": "tassa bhāvo valittacatā.",
  "tika-s0201t:993_18": "Ime khaṇḍiccādayo jarā.",
  "tika-s0201t:993_19": "Vikārānaṃ dassanavasenāti vipattidassanavasena.",
  "tika-s0201t:993_20": "Vātassāti mahato vātakkhandhassa.",
  "tika-s0201t:993_21": "Khaṇḍiccādivasena gatamaggo pākaṭo,",
  "tika-s0201t:993_22": "tasmā khaṇḍiccādiggahaṇaṃ jarāya kiccaniddesoti vuttanti dasseti.",
  "tika-s0201t:993_23": "Na ca khaṇḍiccādīneva jarāti kalalakālato pabhuti purimarūpānaṃ jarāpattakkhaṇe uppajjamānāni pacchimarūpāni",
  "tika-s0201t:993_24": "paripakkarūpānurūpāni pariṇatapariṇatāni uppajjantīti anukkamena supariṇatarūpānaṃ paripākakāle uppajjamānāni",
  "tika-s0201t:993_25": "khaṇḍiccādisabhāvāni uppajjanti,",
  "tika-s0201t:993_26": "tāni udakādimaggesu tiṇarukkhasaṃbhaggatādayo viya paripākagatamaggasaṅkhātesu paripakkarūpesu uppannāni “jarāya gato maggo”icceva vuttāni,",
  "tika-s0201t:993_27": "na jarāti.",
  "tika-s0201t:994_0": "Pakatiyāti phalavipaccanapakatiyā,",
  "tika-s0201t:994_1": "jarāya vā pāpuṇitabbaṃ phalamevapakati,",
  "tika-s0201t:994_2": "tāya jarā dīpitā.",
  "tika-s0201t:994_3": "Suppasannānīti suṭṭhu pasannāni.",
  "tika-s0201t:994_4": "Tameva suppasannataṃ kiccato dassetuṃ “sukhumampī”tiādi vuttaṃ.",
  "tika-s0201t:994_5": "Tikkhavisadatā hi tesaṃ indriyānaṃ suppasannatā.",
  "tika-s0201t:994_6": "Āluḷitānīti ākulāni.",
  "tika-s0201t:994_7": "Avisadānīti abyattāni.",
  "tika-s0201t:995_0": "Kāmaṃ rūpadhammesupi khaṇikajarā durupalakkhitā paṭicchannāva,",
  "tika-s0201t:995_1": "sā pana yasmā santānavasena pavattiyā paribyattāva hotīti “pākaṭajarā”icceva vuttā.",
  "tika-s0201t:995_2": "Avīci nirantarā jarā avīcijarā sati santāne sattānaṃ anuppabandhato.",
  "tika-s0201t:995_3": "Tato aññesūti mandadasakādīsu pubbadasakādiparicchedato aññesu yathāvuttesu.",
  "tika-s0201t:995_4": "Antarantarāti tesu eva vuttappakāresu purimadasakādito pacchimadasakādīnaṃ antarantarā.",
  "tika-s0201t:995_5": "Vaṇṇavisesādīnanti vaṇṇavisesasaṇṭhānavisesasamphassavisesādīnaṃ.",
  "tika-s0201t:996_0": "Vacanakavasenāti ka-",
  "tika-s0201t:996_1": "kārena hi padaṃ vaḍḍhetvā vuttaṃ,",
  "tika-s0201t:996_2": "tasmā cavanaṃ cutīti vuttaṃ hoti.",
  "tika-s0201t:996_3": "Taṃ pana ekacatupañcavokārabhavesu cutiyā avisesato gahaṇanti āha “ekacatupañcakkhandhānaṃ sāmaññavacana”nti.",
  "tika-s0201t:996_4": "Cavanakavasenāti vā cavanakassa puggalassa vasenāti attho.",
  "tika-s0201t:996_5": "Cavanameva cavanatāti āha “bhāvavacanenā”ti.",
  "tika-s0201t:996_6": "Lakkhaṇanidassananti vayasaṅkhātassa lakkhaṇassa nidassanaṃ.",
  "tika-s0201t:996_7": "Cavantassa vā ākāro tā-",
  "tika-s0201t:996_8": "saddena vutto “cavanatā”ti.",
  "tika-s0201t:996_9": "Bhijjanaṃ bhedoti vuttaṃ “cutikkhandhānaṃ bhaṅguppattiparidīpana”nti.",
  "tika-s0201t:996_10": "Yathā bhinnassa ghaṭassa kenaci pariyāyena ghanaghaṭabhāvena ṭhānaṃ natthi,",
  "tika-s0201t:996_11": "evaṃ bhinnānaṃ khandhānanti cavanaṃ antarahitaṃ nāmāti āha “antaradhānanti…pe…",
  "tika-s0201t:996_12": "paridīpana”nti.",
  "tika-s0201t:996_13": "Yo maccūti vuccati bhedo,",
  "tika-s0201t:996_14": "yañca maraṇaṃ pāṇacāgo,",
  "tika-s0201t:996_15": "tadubhayaṃ ekajjhaṃ katvā vuttaṃ “maccu maraṇa”nti evaṃ vā ettha attho daṭṭhabbo.",
  "tika-s0201t:996_16": "Kālassa antakassa kiriyāti yā loke vuccati, sā cuti,",
  "tika-s0201t:996_17": "maraṇanti attho.",
  "tika-s0201t:996_18": "Cavanakālo eva vā anatikkamanīyattā visesena kāloti vuttoti tassa kiriyā atthato cutikkhandhānaṃ bhedappattiyeva.",
  "tika-s0201t:996_19": "“Cuti cavanatā”tiādinā pubbe vohāramissakena niddiṭṭhaṃ.",
  "tika-s0201t:997_0": "Idāni nibbattitaparamatthanayeneva niddesoti dassetuṃ “paramatthena dīpetu”nti vuttaṃ.",
  "tika-s0201t:997_1": "“Cavanakavasenā”tiādinā hi puggalavasena ca vohārādhiṭṭhānā saṃvaṇṇanā katā.",
  "tika-s0201t:997_2": "Na kiñci kaḷevaraṃ nikkhipaki opapātikānaṃ cutikkhandhānaṃ antaradhānamevahoti,",
  "tika-s0201t:997_3": "tato paraṃ utusamuṭṭhānarūpasantati na pavattati.",
  "tika-s0201t:997_4": "“Jātisamudayā”tiādīsu yaṃ vattabbaṃ,",
  "tika-s0201t:997_5": "taṃ “taṇhāsamudayā”tiādīsu vuttanayaneva sakkā viññātunti na vuttaṃ.",
  "tika-s0201t:998_0": "Jarāmaraṇavāravaṇṇanā niṭṭhitā.",
  "tika-s0201t:999_0": "Jātivāravaṇṇanā",
  "tika-s0201t:1000_0": "93.",
  "tika-s0201t:1000_1": "Jāyanaṭṭhenātiādi āyatanavasena yonivasena ca dvīhi dvīhi padehi sabbasatte pariyādiyitvā jātiṃ dassetuṃ vuttaṃ.",
  "tika-s0201t:1000_2": "Sammohavinodaniyaṃ pana “jāyamānakavasena jāti,",
  "tika-s0201t:1000_3": "sañjāyanavasena sañjātī”ti vuttattā tattha ekekeneva padena sabbasatte pariyādiyitvā jātiṃ dassetīti daṭṭhabbaṃ.",
  "tika-s0201t:1000_4": "Sampuṇṇā jāti sañjātīti katvā “sā paripuṇṇāyatanavasena yuttā”ti vuttaṃ.",
  "tika-s0201t:1000_5": "Eteneva kevalaṃ jātisaddena vuttāya jātiyā aparipuṇṇāyatanatā daṭṭhabbā.",
  "tika-s0201t:1000_6": "Abhibyattā nibbatti abhinibbatti,",
  "tika-s0201t:1000_7": "pākaṭā nibbattīti attho.",
  "tika-s0201t:1000_8": "“Tesaṃ tesaṃ sattānaṃ…pe…",
  "tika-s0201t:1000_9": "abhinibbattī”ti sattavasena pavattattā vohāradesanā.",
  "tika-s0201t:1001_0": "Tatra tatrāti ettha catuvokārabhave dvinnaṃ,",
  "tika-s0201t:1001_1": "ekavokārabhave dvinnaṃ,",
  "tika-s0201t:1001_2": "sesarūpadhātuyaṃ paṭisandhikkhaṇe uppajjamānānaṃ pañcannaṃ,",
  "tika-s0201t:1001_3": "kāmadhātuyaṃ vikalāvikalindriyavasena sattannaṃ navannaṃ dasannaṃ,",
  "tika-s0201t:1001_4": "puna dasannaṃ,",
  "tika-s0201t:1001_5": "ekādasannañca āyatanānaṃ vasena saṅgaho veditabbo.",
  "tika-s0201t:1001_6": "Yadipi cutikkhandhā anantarānaṃ paṭisandhikadhammānaṃ anantarādinā paccayā honti,",
  "tika-s0201t:1001_7": "ye pana samudayā ajanakā,",
  "tika-s0201t:1001_8": "te ettha upapattibhavoti adhippetā.",
  "tika-s0201t:1001_9": "Janako eva bhavoti adhippetoti dassento “jātiyā paccayabhūto kammabhavo veditabbo”ti āha.",
  "tika-s0201t:1002_0": "Jātivāravaṇṇanā niṭṭhitā.",
  "tika-s0201t:1003_0": "Bhavavāravaṇṇanā",
  "tika-s0201t:1004_0": "94.",
  "tika-s0201t:1004_1": "Bhāvanabhavanaṭṭhena bhavo duvidho.",
  "tika-s0201t:1004_2": "Tattha kammabhavo “bhavati etasmā upapattibhavo”ti bhāvanaṭṭhena bhavo.",
  "tika-s0201t:1004_3": "Aṭṭhakathāyaṃ pana upapattibhavaṃ “bhavatīti bhavo”ti vatvā tassa kāraṇattā kammaṃ phalūpacārena bhavoti ayamattho vutto,",
  "tika-s0201t:1004_4": "ubhayatthāpi upapattibhavahetubhāvanettha kammassa kammabhavapariyāyoti dassitaṃ hoti.",
  "tika-s0201t:1004_5": "Sabbathāpīti bhāvanabhavanakusalākusalaupapattisampattibhavahīnapaṇītādinā sabbappakārenapi.",
  "tika-s0201t:1004_6": "Kāmabhavoti vuttaṃ kāmataṇhāhetukato kāmataṇhāya ārammaṇabhāvato ca.",
  "tika-s0201t:1004_7": "Rūpabhavūpagakammaṃ rūpabhavo,",
  "tika-s0201t:1004_8": "tathā arūpabhavūpagakammaṃ arūpabhavo,",
  "tika-s0201t:1004_9": "taṃtaṃnibbattakkhandhā rūpārūpupattibhavā,",
  "tika-s0201t:1004_10": "rūpārūpabhavabhāvo pana tesaṃ “kāmabhavo”ti ettha vuttanayeneva veditabbo.",
  "tika-s0201t:1005_0": "Bhavavāravaṇṇanā niṭṭhitā.",
  "tika-s0201t:1006_0": "Upādānavāravaṇṇanā",
  "tika-s0201t:1007_0": "95.",
  "tika-s0201t:1007_1": "Upādānanti catubbidhampi upādānaṃ.",
  "tika-s0201t:1007_2": "Yathā hi kāmassādavasena,",
  "tika-s0201t:1007_3": "bhavassādavasena vā taṃtaṃsugatibhavūpagaṃ kammaṃ karontassa kāmupādānaṃ,",
  "tika-s0201t:1007_4": "evaṃ ucchedādimicchābhinivesavasenāti cattāripi upādānāni yathārahaṃ tassa tassa kusalakammabhavassa upanissayavaseneva paccayā honti,",
  "tika-s0201t:1007_5": "akusalakammabhavassa asahajātassa anantarassa upanissayavasenapi ārammaṇavasenapi.",
  "tika-s0201t:1007_6": "Sahajātassa kāmupādānaṃ sahajāta-",
  "tika-s0201t:1007_7": "aññamañña- nissaya-",
  "tika-s0201t:1007_8": "sampayutta- atthi- avigata- hetu-",
  "tika-s0201t:1007_9": "vasena sattadhā,",
  "tika-s0201t:1007_10": "sesaupādānāni tattha hetupaccayabhāvaṃ pahāya maggapaccayaṃ pakkhipitvā sattadhāva paccayā honti.",
  "tika-s0201t:1007_11": "Anantarassa pana anantarasamanantaraanantarūpanissayanatthivigatāsevanavasena paccayā honti.",
  "tika-s0201t:1007_12": "Tassidampi sahajātādīti ādi-",
  "tika-s0201t:1007_13": "saddena saṅgahitanti daṭṭhabbaṃ.",
  "tika-s0201t:1007_14": "Vatthukāmaṃ upādiyati cittaṃ,",
  "tika-s0201t:1007_15": "puggalo vā etenāti attho.",
  "tika-s0201t:1007_16": "Tanti vatthukāmaṃ.",
  "tika-s0201t:1007_17": "Kāmetīti kāmo ca so upādiyatīti upādānañcāti yojanā.",
  "tika-s0201t:1007_18": "Vuttanayenāti abhidhamme vuttanayena.",
  "tika-s0201t:1008_0": "Sassato attāti idaṃ purimadiṭṭhiṃ upādiyamānaṃ uttaradiṭṭhiṃ nidassetuṃ vuttaṃ.",
  "tika-s0201t:1008_1": "Yathā esā diṭṭhi daḷhīkaraṇavasena purimaṃ purimaṃ uttarā uttarā upādiyati,",
  "tika-s0201t:1008_2": "evaṃ “natthi dinna”ntiādikāpīti.",
  "tika-s0201t:1008_3": "Attaggahaṇaṃ pana attavādupādānanti nayidaṃ diṭṭhupādānadassananti daṭṭhabbaṃ.",
  "tika-s0201t:1008_4": "Loko cāti attaggahaṇavinimuttagahaṇaṃ diṭṭhupādānabhūtaṃ idha purimadiṭṭhiuttaradiṭṭhivacanehi vuttanti veditabbaṃ.",
  "tika-s0201t:1008_5": "Sabbadiṭṭhigatassa “diṭṭhupādāna”nti etaṃ adhivacanaṃ “sabbāpi diṭṭhi diṭṭhupādāna”nti vacanato.",
  "tika-s0201t:1009_0": "Sīlabbataṃ upādiyantīti sīlabbataṃ “suddhimaggo”ti upādiyanti.",
  "tika-s0201t:1009_1": "Etena micchābhinivesena.",
  "tika-s0201t:1009_2": "Sayaṃ vā taṃ micchābhinivesasahagataṃ.",
  "tika-s0201t:1009_3": "Sīlabbatasahacaraṇato sīlabbatañca taṃ daḷhaggāhabhāvato upādānañcāti sīlabbatupādānaṃ.",
  "tika-s0201t:1009_4": "Evaṃ suddhīti abhinivesatoti evaṃ gosīlagovatādicaraṇena saṃsārasuddhīti abhinivesabhāvato.",
  "tika-s0201t:1009_5": "Etena taṃ sahacaraṇato abhinivesassa taṃsaddārahataṃ dasseti.",
  "tika-s0201t:1010_0": "Vadantīti “atthi me attā”tiādinā voharanti.",
  "tika-s0201t:1010_1": "Etena diṭṭhigatena.",
  "tika-s0201t:1010_2": "Attavādamattamevāti attāti vācāmattameva.",
  "tika-s0201t:1010_3": "Etena vācāvatthumattametaṃ,",
  "tika-s0201t:1010_4": "yadidaṃ bāhirakaparikappito attāti dasseti.",
  "tika-s0201t:1011_0": "Taṇhā kāmupādānassāti ettha “tattha katamaṃ kāmupādānaṃ?",
  "tika-s0201t:1011_1": "Yo kāmesu kāmacchando kāmarāgo kāmanandī kāmataṇhā kāmasneho kāmapariḷāho kāmamucchā kāmajjhosānaṃ.",
  "tika-s0201t:1011_2": "Idaṃ vuccati kāmupādāna”nti vacanato taṇhādaḷhattaṃ kāmupādānaṃ.",
  "tika-s0201t:1011_3": "Taṇhādaḷhattanti ca purimataṇhāupanissayapaccayato daḷhabhūtā uttarataṇhā eva.",
  "tika-s0201t:1011_4": "Keci panāhu –",
  "tika-s0201t:1012_0": "“Appattavisayapatthanā taṇhā andhakāre corassahatthappasāraṇaṃ viya,",
  "tika-s0201t:1012_1": "sampattavisayaggahaṇaṃ upādānaṃ tasseva bhaṇḍaggahaṇaṃ viyā”ti.",
  "tika-s0201t:1012_2": "Appicchasantuṭṭhipaṭipakkhā ete dhammā pariyesanārakkhadukkhamūlāni,",
  "tika-s0201t:1012_3": "tasmā vuttalakkhaṇā taṇhā vuttalakkhaṇasseva upādānassa anānantarassa upanissayavasena paccayo,",
  "tika-s0201t:1012_4": "ārammaṇādivasenapi paccayo hotiyeva,",
  "tika-s0201t:1012_5": "anantarādīnaṃ pana anantarādivasena paccayo.",
  "tika-s0201t:1012_6": "Sabbassapi hi lobhassa taṇhāpariyāyopi kāmupādānapariyāyopi labbhatevāti.",
  "tika-s0201t:1012_7": "Avasesānanti diṭṭhupādānādīnaṃ.",
  "tika-s0201t:1012_8": "Sahajātādivasenāti sahajātānaṃ sahajātādivasena,",
  "tika-s0201t:1012_9": "asahajātānaṃ anantaraupanissayādivasenāti sabbaṃ heṭṭhā vuttanayeneva veditabbaṃ.",
  "tika-s0201t:1013_0": "Upādānavāravaṇṇanā niṭṭhitā.",
  "tika-s0201t:1014_0": "Taṇhāvāravaṇṇanā",
  "tika-s0201t:1015_0": "96.",
  "tika-s0201t:1015_1": "“Cakkhusamphasso”tiādi phassassa mātito nāmaṃ viya puttassa vatthuto tassa nissayabhāvena uppattihetuttā,",
  "tika-s0201t:1015_2": "ārammaṇaṃ pana kevalaṃ uppattihetūti vuttaṃ “seṭṭhi…pe… nāma”nti.",
  "tika-s0201t:1015_3": "Kāmarāgabhāvenāti vatthukāmassa rajjanavasena.",
  "tika-s0201t:1015_4": "Rūpaṃ assādentīti rupārammaṇaṃ taṇhābhinandanāvasena abhiramamānā eva assādentī.",
  "tika-s0201t:1015_5": "Niccantiādinā diṭṭhābhinandanāmukhena rūpaṃ abhiramantī.",
  "tika-s0201t:1015_6": "Pecca na bhavissatīti bhijjitvā na hoti puna anuppajjanato.",
  "tika-s0201t:1015_7": "Tathā saddakaṇhādayopīti yathā rūpataṇhā kāmarāgabhāvena sassatarāgavasena ucchedarāgavasenāti ca pavattiyā tisso taṇhā,",
  "tika-s0201t:1015_8": "tathā saddataṇhā gandharasaphoṭṭhabbadhammataṇhāpi.",
  "tika-s0201t:1015_9": "Taṇhāvicaritānīti taṇhāsamudācārā,",
  "tika-s0201t:1015_10": "samudācāravasena pavattataṇhāti attho.",
  "tika-s0201t:1016_0": "Ajjhattikassupādāyāti ajjhattikaṃ khandhapañcakaṃ upādāya.",
  "tika-s0201t:1016_1": "Upayogatthe hi idaṃ sāmivacanaṃ.",
  "tika-s0201t:1016_2": "Asmīti hotīti yadetaṃ ajjhattaṃ khandhapañcakaṃ upādāya taṇhāmānadiṭṭhivasena samūhagāhato asmīti evaṃ hoti,",
  "tika-s0201t:1016_3": "tasmiṃ satīti attho.",
  "tika-s0201t:1016_4": "Itthasmīti hotīti khattiyādīsu “idaṃpakāro aha”nti evaṃ taṇhāmānadiṭṭhivasena hotīti idamettha anupanidhāya gahaṇaṃ.",
  "tika-s0201t:1016_5": "Evamādināti ādi-",
  "tika-s0201t:1016_6": "saddena “evaṃsmīti,",
  "tika-s0201t:1016_7": "aññathāsmīti,",
  "tika-s0201t:1016_8": "bhavissanti,",
  "tika-s0201t:1016_9": "itthaṃ bhavissanti,",
  "tika-s0201t:1016_10": "evaṃ bhavissanti,",
  "tika-s0201t:1016_11": "aññathā bhavissanti, asasmīti,",
  "tika-s0201t:1016_12": "satasmīti, siyanti,",
  "tika-s0201t:1016_13": "itthaṃ siyanti,",
  "tika-s0201t:1016_14": "evaṃ siyanti,",
  "tika-s0201t:1016_15": "aññathā siyanti,",
  "tika-s0201t:1016_16": "apāhaṃ siyanti,",
  "tika-s0201t:1016_17": "apāhaṃ itthaṃ siyanti,",
  "tika-s0201t:1016_18": "apāhaṃ evaṃ siyanti,",
  "tika-s0201t:1016_19": "apāhaṃ aññathā siya”nti imesaṃ taṇhāvicaritānaṃ gahaṇaṃ.",
  "tika-s0201t:1016_20": "Tattha evaṃsmīti idaṃ samato upanidhāya gahaṇaṃ,",
  "tika-s0201t:1016_21": "yathā ayaṃ khattiyo,",
  "tika-s0201t:1016_22": "yathā ayaṃ brāhmaṇo,",
  "tika-s0201t:1016_23": "evaṃ ahampīti attho.",
  "tika-s0201t:1016_24": "Aññathāsmīti idaṃ asamaṇo upanidhāya gahaṇaṃ,",
  "tika-s0201t:1016_25": "yathā ayaṃ khattiyo,",
  "tika-s0201t:1016_26": "yathā ayaṃ brāhmaṇo,",
  "tika-s0201t:1016_27": "tato aññathā ahaṃ hīno vā adhiko vāti attho.",
  "tika-s0201t:1016_28": "Iti imāni pubbe vuttāni dveti etāni paccuppannavasena cattāri taṇhāvicaritāni.",
  "tika-s0201t:1016_29": "Bhavissantiādīni pana cattāri anāgatavasena vuttāni.",
  "tika-s0201t:1016_30": "Tesaṃ purimacatukke vuttanayeneva attho veditabbo.",
  "tika-s0201t:1016_31": "Asasmīti asatīti asaṃ.",
  "tika-s0201t:1016_32": "Niccassetaṃ adhivacanaṃ,",
  "tika-s0201t:1016_33": "tasmā sassato asmīti attho.",
  "tika-s0201t:1016_34": "Satasmīti sīdatīti sataṃ.",
  "tika-s0201t:1016_35": "Aniccassetaṃ adhivacanaṃ,",
  "tika-s0201t:1016_36": "tasmā asassato asmīti attho.",
  "tika-s0201t:1016_37": "Iti imāni dve sassatucchedavasena vuttāni.",
  "tika-s0201t:1016_38": "Ito parāni siyantiādīni cattāri saṃsayaparivitakkavasena vuttāni,",
  "tika-s0201t:1016_39": "tāni purimacatukke vuttanayena atthato veditabbāni.",
  "tika-s0201t:1016_40": "Apāhaṃ siyantiādīni cattāri “api nāmāhaṃ bhaveyya”nti evaṃ patthanākappanavasena vuttāni,",
  "tika-s0201t:1016_41": "tāni purimacatukke vuttanayeneva veditabbāni.",
  "tika-s0201t:1017_0": "Ettha ca sassatucchedavasena vuttā dve diṭṭhisīsā nāma, asmi,",
  "tika-s0201t:1017_1": "bhavissaṃ, siyaṃ,",
  "tika-s0201t:1017_2": "apāhaṃ siyanti ete pana cattāro suddhasīsā eva,",
  "tika-s0201t:1017_3": "“itthasmī”tiādayo tayo tayoti dvādasa sīsamūlakā nāma.",
  "tika-s0201t:1017_4": "Evametāni dve diṭṭhisīsā,",
  "tika-s0201t:1017_5": "cattāro suddhasīsā,",
  "tika-s0201t:1017_6": "dvādasa sīsamūlakāti ajjhattikassupādāya aṭṭhārassa taṇhāvicaritāni veditabbāni.",
  "tika-s0201t:1018_0": "Bāhirassupādāyāti bāhiraṃ khandhapañcakaṃ upādāya.",
  "tika-s0201t:1018_1": "Idampi hi upayogatthe sāmivacanaṃ.",
  "tika-s0201t:1018_2": "Imināti iminā rupena vā…pe…",
  "tika-s0201t:1018_3": "viññāṇena vāti evaṃ rūpādīsu ekameva “aha”nti,",
  "tika-s0201t:1018_4": "itaraṃ kiñcanapalibodhabhāvena gahetvā taṇhādivasena “asmī”ti abhinivisati,",
  "tika-s0201t:1018_5": "“iminā”ti ayamettha viseso.",
  "tika-s0201t:1018_6": "Asmīti iminā khaggena vā chattena vā abhisekena vā “khattiyohamasmī”ti abhinivisati.",
  "tika-s0201t:1018_7": "Bāhirarūpādinissitānīti bāhirāni parasantatipariyāpannāni rūpavedanādīni nissitāni.",
  "tika-s0201t:1018_8": "Aṭṭhārasāti iminā “asmī”tiādinayappavattāni aṭṭhārasa,",
  "tika-s0201t:1018_9": "tāni pubbe vuttanayeneva veditabbāni.",
  "tika-s0201t:1018_10": "“Iminā”ti hi ayamevettha viseso,",
  "tika-s0201t:1018_11": "tasmā “dve diṭṭhisīsā”tiādinā vuttanayeneva niddhāretvā veditabbā.",
  "tika-s0201t:1018_12": "Ubhayaṃ pana ekajjhaṃ katvā āha “chattiṃsā”ti.",
  "tika-s0201t:1019_0": "Niddesatthenāti “chayime āvuso taṇhākāyā”tiādiniddesapāḷiyā atthavacanena.",
  "tika-s0201t:1019_1": "Niddesavitthārāti tassa ca niddesassa aṭṭhasatataṇhāvicaritavasena vitthārena.",
  "tika-s0201t:1019_2": "Vitthārassa ca puna saṅgahatoti dvīhi ākārehi vitthāritassa aṭṭhārasataṇhāvicaritapabhedassa chaḷeva tissoyevāti ca puna saṅgahaṇato ca.",
  "tika-s0201t:1020_0": "Vipākavedanā adhippetā visesato attānaṃ assādetabbato.",
  "tika-s0201t:1020_1": "Tameva hissā assādetabbataṃ pakāsetuṃ “katha”ntiādi vuttaṃ.",
  "tika-s0201t:1020_2": "Assādanenāti abhiratiyā.",
  "tika-s0201t:1020_3": "Mamāyantāti dhanāyantā.",
  "tika-s0201t:1020_4": "Cittakārādīnanti ādi-",
  "tika-s0201t:1020_5": "saddena iṭṭhavaṇṇārammaṇadāyakānaṃ saṅgaho.",
  "tika-s0201t:1020_6": "Sippasandassanakādīnanti ādi-",
  "tika-s0201t:1020_7": "saddena vejjādīnaṃ saṅgaho.",
  "tika-s0201t:1020_8": "Vejjā hi rasāyatanojāvasena tadupatthambhitavasena ca dhammārammaṇassa dāyakā.",
  "tika-s0201t:1020_9": "Svāyaṃ ādi-",
  "tika-s0201t:1020_10": "saddo “vīṇāvādakādī”tiādinā paccekañca yojetabbo,",
  "tika-s0201t:1020_11": "puttaṃ mamāyantāti puttaṃ sampiyāyantā.",
  "tika-s0201t:1020_12": "Putto viya cettha vedanā daṭṭhabbā,",
  "tika-s0201t:1020_13": "sappāyasappikhīrādīni viya vedanāya paccayabhūtāni iṭṭharūpādiārammaṇāni,",
  "tika-s0201t:1020_14": "dhāti viya rūpādichaḷārammaṇadāyakā cittakārādayo daṭṭhabbā.",
  "tika-s0201t:1021_0": "Taṇhāvāravaṇṇanā niṭṭhitā.",
  "tika-s0201t:1022_0": "Vedanāvāravaṇṇanā",
  "tika-s0201t:1023_0": "97.",
  "tika-s0201t:1023_1": "Cakkhusamphassajā eva vedanā atītādibhedabhinnā rāsivasena ekajjhaṃ gahetvā eko vedanākāyo yathā vedanākkhandho,",
  "tika-s0201t:1023_2": "evaṃ sotasamphassajādikāti pāḷiyaṃ “chayime āvuso vedanākāyā”ti vuttanti āha “vedanākāyāti vedanāsamūhā”ti.",
  "tika-s0201t:1023_3": "Cakkhusamphassato jātā cakkhusamphassajā vedanā.",
  "tika-s0201t:1023_4": "Sā pana upādinnāpi anupādinnāpi,",
  "tika-s0201t:1023_5": "tadubhayassapi saṅgaṇhantena atthavaṇṇanāya katattā āha “ayaṃ tāvettha sabbasaṅgāhikakathā”ti.",
  "tika-s0201t:1023_6": "Idāni “vipākavidhi aya”nti upādinnayeva gaṇhanto “vipākavasenā”tiādimāha.",
  "tika-s0201t:1023_7": "Manodvāre manoviññāṇadhātusampayuttāti tadārammaṇamanoviññāṇadhātusampayuttā.",
  "tika-s0201t:1024_0": "Avasesānanti sampaṭicchanādivedanānaṃ.",
  "tika-s0201t:1024_1": "Upanissayādīti ādi-",
  "tika-s0201t:1024_2": "saddena anantarādīnaṃ saṅgaho daṭṭhabbo.",
  "tika-s0201t:1024_3": "Anantarānañhi anantarādivasena,",
  "tika-s0201t:1024_4": "itaresaṃ upanissayavasena phasso paccayo hoti,",
  "tika-s0201t:1024_5": "manodvāre pana tadārammaṇavedanānaṃ manosamphasso upanissayavasena paccayo.",
  "tika-s0201t:1024_6": "Advārikānanti dvārarahitānaṃ.",
  "tika-s0201t:1024_7": "Na hi paṭisandhiādivedanānaṃ kiñci dvāraṃ atthi.",
  "tika-s0201t:1024_8": "Sahajātamanosamphassasamudayāti etenassa tāsaṃ sahajātakoṭiyā paccayabhāvamāha.",
  "tika-s0201t:1025_0": "Vedanāvāravaṇṇanā niṭṭhitā.",
  "tika-s0201t:1026_0": "Phassavāravaṇṇanā",
  "tika-s0201t:1027_0": "98.",
  "tika-s0201t:1027_1": "Cakkhuṃ nissāya uppanno samphasso cakkhusamphasso.",
  "tika-s0201t:1027_2": "Pañcavatthukāti cakkhādipañcavatthukā cakkhādipañcavatthusannissayā.",
  "tika-s0201t:1027_3": "“Upādinnakakathā esā”ti bāvīsatiggahaṇaṃ,",
  "tika-s0201t:1027_4": "pavattikathābhāvato lokiyaggahaṇaṃ.",
  "tika-s0201t:1027_5": "Vipākamanasampayuttaphassāti vipākamanoviññāṇasampayuttā phassā.",
  "tika-s0201t:1027_6": "Paccayuppannena viya paccayenapi upādinnakeneva bhavitabbanti “channaṃ cakkhādīnaṃ āyatanāna”nti vuttaṃ.",
  "tika-s0201t:1028_0": "Phassavāravaṇṇanā niṭṭhitā.",
  "tika-s0201t:1029_0": "Saḷāyatanavāravaṇṇanā",
  "tika-s0201t:1030_0": "99.",
  "tika-s0201t:1030_1": "Nidassanamattañcetaṃ,",
  "tika-s0201t:1030_2": "tasmā yathā ettha arūpalokāpekkhāya chaṭṭhāyatanañca saḷāyatanañca saḷāyatananti ekaseso icchitabbo,",
  "tika-s0201t:1030_3": "evaṃ yesaṃ paccayuppanno upādinno,",
  "tika-s0201t:1030_4": "paccayo pana anupādinnotipi icchitabbo.",
  "tika-s0201t:1030_5": "Tesaṃ matena bāhirāyatanavasenapi ekaseso veditabbo “chaṭṭhāyatanañca saḷāyatanañca saḷāyatanañca saḷāyatana”nti.",
  "tika-s0201t:1030_6": "Visuddhimaggopi imassa āgamassa atthasaṃvaṇṇanāti āha “visuddhimagge…pe…",
  "tika-s0201t:1030_7": "vuttanayamevā”ti.",
  "tika-s0201t:1030_8": "Esa nayo aññatthāpi visuddhimaggaggahaṇe.",
  "tika-s0201t:1031_0": "Saḷāyatanavāravaṇṇanā niṭṭhitā.",
  "tika-s0201t:1032_0": "Nāmarūpavāravaṇṇanā",
  "tika-s0201t:1033_0": "100.",
  "tika-s0201t:1033_1": "Namanalakkhaṇanti ārammaṇābhimukhaṃ namanasabhāvaṃ tena vinā apavattanato.",
  "tika-s0201t:1033_2": "Ruppanaṃ sītādivirodhipaccayasannipāte visadisuppatti.",
  "tika-s0201t:1033_3": "Ime pana tayotiādinā sabbacittuppādasādhāraṇavaseneva taṃsaṅkhārakkhandhaggahaṇaṃ,",
  "tika-s0201t:1033_4": "tasmā ye yattha asādhāraṇā,",
  "tika-s0201t:1033_5": "tepi atthato gahitāyevāti dasseti.",
  "tika-s0201t:1034_0": "Upādiyitvāti paccaye katvā.",
  "tika-s0201t:1034_1": "Paccayakaraṇameva hi paccayuppannassa paccayabhūtadhammānaṃ upādiyanaṃ.",
  "tika-s0201t:1034_2": "Samūhasambandhe sāmivacanaṃ etanti “samūhatthe etaṃ sāmivacana”nti vuttaṃ tena vinā sambandhassa abhāvato.",
  "tika-s0201t:1034_3": "Tenāti tasmā.",
  "tika-s0201t:1034_4": "Taṃ sabbampīti taṃ bhūtupādāyapabhedaṃ sabbampi sattavīsatividhaṃ.",
  "tika-s0201t:1034_5": "Yassa nāmassāti catuvokārabhave nāmassa.",
  "tika-s0201t:1034_6": "Viññāṇampi tappariyāpannameva veditabbaṃ.",
  "tika-s0201t:1034_7": "Rūpassāti ekavokārabhave rūpassa.",
  "tika-s0201t:1034_8": "Viññāṇaṃ pana pañcavokārabhave saṅkhāraviññāṇameva.",
  "tika-s0201t:1034_9": "Yassa pañcavokārabhave nāmarūpassa.",
  "tika-s0201t:1034_10": "Tassa vasenāti sahajātassa sahajātādivasena,",
  "tika-s0201t:1034_11": "anantarassa anantarādivasena,",
  "tika-s0201t:1034_12": "itarassa upanissayādivasena tassa nāmassa yathārahaṃ tassa tassa viññāṇassa paccayabhāvo veditabbo.",
  "tika-s0201t:1035_0": "Nāmarūpavāravaṇṇanā niṭṭhitā.",
  "tika-s0201t:1036_0": "Viññāṇavāravaṇṇanā",
  "tika-s0201t:1037_0": "101.",
  "tika-s0201t:1037_1": "Tebhūmakavipākaggahaṇe kāraṇaṃ heṭṭhā vuttameva.",
  "tika-s0201t:1037_2": "Saṅkhāro yassa viññāṇassāti ettha aṭṭhavidhopi kāmāvacarapuññābhisaṅkhāro soḷasavidhassa kāmāvacaravipākaviññāṇassa,",
  "tika-s0201t:1037_3": "pañcavidhopi rūpāvacarapuññābhisaṅkhāro pañcavidhassa rūpāvacaravipākaviññāṇassa,",
  "tika-s0201t:1037_4": "dvādasavidhopi apuññābhisaṅkhāro sattavidhassa akusalavipākaviññāṇassa,",
  "tika-s0201t:1037_5": "catubbidhopi āneñjābhisaṅkāro catubbidhassa arūpāvacaravipākaviññāṇassa yathārahaṃ paṭisandhipavattīsu",
  "tika-s0201t:1037_6": "kammapaccayena ceva upanissayapaccayena ca paccayo hoti.",
  "tika-s0201t:1037_7": "Ayamettha saṅkhepo,",
  "tika-s0201t:1037_8": "vitthāro pana visuddhimagge vuttanayena veditabbo.",
  "tika-s0201t:1038_0": "Viññāṇavāravaṇṇanā niṭṭhitā.",
  "tika-s0201t:1039_0": "Saṅkhāravāravaṇṇanā",
  "tika-s0201t:1040_0": "102.",
  "tika-s0201t:1040_1": "Abhisaṅkharaṇalakkhaṇoti abhisañcetayitasabhāvo,",
  "tika-s0201t:1040_2": "āyūhanalakkhaṇoti attho.",
  "tika-s0201t:1040_3": "Copanavasenāti kāyaviññattisaṅkhātacopanavasena.",
  "tika-s0201t:1040_4": "Tena pañcadvārikacetanā paṭikkhipati.",
  "tika-s0201t:1040_5": "Vacanabhedavasenāti vācānicchāraṇavasena.",
  "tika-s0201t:1040_6": "Vacīviññattisamuṭṭhāpanavasenāti attho.",
  "tika-s0201t:1040_7": "Yathāvuttā vīsati,",
  "tika-s0201t:1040_8": "nava mahaggatakusalacetanā cāti ekūnatiṃsa manosañcetanā.",
  "tika-s0201t:1040_9": "“Kusalānaṃ upanissayavasenā”ti vuttaṃ,",
  "tika-s0201t:1040_10": "ekaccānaṃ ārammaṇavasenapīti vattabbaṃ.",
  "tika-s0201t:1040_11": "Sahajātādivasenāti sahajāta-",
  "tika-s0201t:1040_12": "aññamañña- nissaya-",
  "tika-s0201t:1040_13": "sampayutta- atthi-",
  "tika-s0201t:1040_14": "avigatahetuvasena,",
  "tika-s0201t:1040_15": "anantarānaṃ anantarasamanantaraanantarūpanissayanatthivigatāsevanasena paccayo. Api-",
  "tika-s0201t:1040_16": "saddena upanissayaṃ saṅgaṇhāti.",
  "tika-s0201t:1041_0": "Saṅkhāravāravaṇṇanā niṭṭhitā.",
  "tika-s0201t:1042_0": "Avijjāvāravaṇṇanā",
  "tika-s0201t:1043_0": "103.",
  "tika-s0201t:1043_1": "“Dukkhasacceaññāṇa”nti saṅkhepato vuttamatthaṃ vivarituṃ “tatthā”tiādi āraddhaṃ.",
  "tika-s0201t:1043_2": "Tanti aññāṇaṃ.",
  "tika-s0201t:1043_3": "Satipi pahātabbatte pariññeyyattavasena antogadhaṃ.",
  "tika-s0201t:1043_4": "Dukkhasaccañcassāti vatthusaṅkhātaṃ sampayuttakhandhasaṅkhātañca dukkhasaccaṃ assa aññāṇassa.",
  "tika-s0201t:1043_5": "Taṃ hissa nissayapaccayo hoti.",
  "tika-s0201t:1043_6": "Tassāti dukkhasaccassa.",
  "tika-s0201t:1043_7": "Yāthāvalakkhaṇapaṭivedhanivāraṇenāti saṅkhataaviparītasabhāvapaṭivijjhanassa nivāraṇena.",
  "tika-s0201t:1043_8": "Etenassa pariññābhisamayasaṅkhātassa ariyamaggapaṭivedhassa vibandhakabhāvamāha.",
  "tika-s0201t:1043_9": "Ñāṇappavattiyāti “idaṃ dukkhaṃ,",
  "tika-s0201t:1043_10": "ettakaṃ dukkha”nti anubujjhanākārāya pubbabhāgañāṇappavattiyā.",
  "tika-s0201t:1043_11": "Etthāti dukkhasacce.",
  "tika-s0201t:1043_12": "Appadānenāti avissajjanena.",
  "tika-s0201t:1043_13": "Etenassā anubodhañāṇassapi vibandhakatamāha.",
  "tika-s0201t:1044_0": "Tīhi kāraṇehi veditabbaṃ antogadhābhāvato.",
  "tika-s0201t:1044_1": "Idha sampayuttakhandhavaseneva vatthuto samudaye aññāṇaṃ daṭṭhabbaṃ.",
  "tika-s0201t:1044_2": "Ekenevāti itaraṃ kāraṇattayaṃ paṭikkhipati.",
  "tika-s0201t:1044_3": "Yadipi aññāṇaṃ nirodhamagge ārammaṇaṃ na karoti,",
  "tika-s0201t:1044_4": "kuto tadantogadhatabbatthutā,",
  "tika-s0201t:1044_5": "te pana jānitukāmassa tappaṭicchādanavasena anirodhamaggesu nirodhamaggaggāhahetutāvasena ca pavattamānaṃ “nirodhe paṭipadāyañca aññāṇa”nti vuccati.",
  "tika-s0201t:1044_6": "Tenāha “paṭicchādanato”tiādi.",
  "tika-s0201t:1044_7": "Tassattho vuttoyeva.",
  "tika-s0201t:1044_8": "Gambhīrattāti sabhāveneva gambhīrattā.",
  "tika-s0201t:1044_9": "Agādhaapatiṭṭhābhāvena taṃvisayassa ñāṇassa uppādetuṃ asakkuṇeyyattā duddasaṃ.",
  "tika-s0201t:1044_10": "Purimaṃ pana saccadvayaṃ.",
  "tika-s0201t:1044_11": "Vañcanīyaṭṭhenāti vañcakabhāvena ayāthāvabhāvena upaṭṭhānato duddasattā gambhīraṃ,",
  "tika-s0201t:1044_12": "na sabhāvato,",
  "tika-s0201t:1044_13": "tasmā taṃvisayaṃ aññāṇaṃ uppajjati.",
  "tika-s0201t:1044_14": "Tatthāti tasmiṃ purimasaccadvaye aniccādisabhāvalakkhaṇassa duddasattā eva niccādivipallāsavasena pavattati aññāṇanti ānetvā sambandhitabbaṃ.",
  "tika-s0201t:1045_0": "Idāni niddesavibhāgenapi avijjāya saccesu pavattivibhāgaṃ dassetuṃ “apicā”tiādi vuttaṃ.",
  "tika-s0201t:1045_1": "Tattha dukkheti ettakena bhummaniddesena.",
  "tika-s0201t:1045_2": "Saṅgahatoti pariññeyyatāya dukkhena saṅgahetabbato.",
  "tika-s0201t:1045_3": "Tena niddhāraṇatthaṃ dasseti.",
  "tika-s0201t:1045_4": "Dukkhasmiñhi avijjā niddhārīyati,",
  "tika-s0201t:1045_5": "na aññasmiṃ.",
  "tika-s0201t:1045_6": "Vatthutoti ādhāratthaṃ.",
  "tika-s0201t:1045_7": "Dukkhasannissayā hi avijjā.",
  "tika-s0201t:1045_8": "Ārammaṇatoti visayatthaṃ taṃ ārabbha pavattanato.",
  "tika-s0201t:1045_9": "Kiccatoti byāpanatthaṃ chādanavasena taṃ byāpetvā pavattanato.",
  "tika-s0201t:1045_10": "Iminā nayena sesesupi attho veditabbo.",
  "tika-s0201t:1045_11": "Avisesatoti visesābhāvato,",
  "tika-s0201t:1045_12": "vuttanayena dukkhādīsu pavattiākāravisesaṃ aggahetvāti attho.",
  "tika-s0201t:1045_13": "Sabhāvatoti sarasalakkhaṇato.",
  "tika-s0201t:1045_14": "Catunnampi saccānaṃ ajānanasabhāvā hi avijjā.",
  "tika-s0201t:1045_15": "Kāmarāgabhavarāgā kāmāsavabhavāsavāti āha “sahajātādivasenā”ti.",
  "tika-s0201t:1045_16": "Nanu avijjā eva avijjāsavo,",
  "tika-s0201t:1045_17": "so kathaṃ avijjāya paccayoti āha “pubbuppannā”tiādi.",
  "tika-s0201t:1046_0": "Avijjāvāravaṇṇanā niṭṭhitā.",
  "tika-s0201t:1047_0": "Āsavavāravaṇṇanā",
  "tika-s0201t:1048_0": "104.",
  "tika-s0201t:1048_1": "Āsavavāre āsava-",
  "tika-s0201t:1048_2": "saddattho āsavavicāro ca heṭṭhā vuttoyeva.",
  "tika-s0201t:1048_3": "Kasmā panāyaṃ vāro vutto,",
  "tika-s0201t:1048_4": "nanu avijjādikāva paṭiccasamuppādadesanāti codanaṃ sandhāya “ayaṃ vāro”tiādi āraddhaṃ.",
  "tika-s0201t:1048_5": "Paṭiccasamuppādapadesūti paṭiccasamuppādakoṭṭhāsesu.",
  "tika-s0201t:1048_6": "Dvādasakoṭṭhāsā hi satthu paṭiccasamuppādadesanā.",
  "tika-s0201t:1048_7": "Tassāpi paccayadassanavasenāti nāyaṃ kāpilānaṃ mūlapakati viya appaccayā,",
  "tika-s0201t:1048_8": "atha kho sappaccayāti avijjāyapi paccayadassanavasena.",
  "tika-s0201t:1048_9": "Āsavasamudayenāti atītabhave āsavānaṃ samudayena etarahi avijjāya samudayo,",
  "tika-s0201t:1048_10": "etarahi avijjāya samudayena anāgate āsavasamudayoti evaṃ āsavāvijjānaṃ paccayapaccayuppannakabhāvena",
  "tika-s0201t:1048_11": "aparāparaṃ pavattamānaṃ ādikoṭiabhāveneva tannimittassa saṃsārassa ādikoṭiabhāvato anamataggatāsiddhi",
  "tika-s0201t:1048_12": "veditabbā.",
  "tika-s0201t:1049_0": "Dvattiṃsa ṭhānānīti dvattiṃsa saccappaṭivedhakāraṇāni,",
  "tika-s0201t:1049_1": "dvattiṃsa vā catusaccakammaṭṭhānāni.",
  "tika-s0201t:1049_2": "Imamhā sammādiṭṭhisuttāti yāya ariyasāvako sammādiṭṭhi nāma hoti,",
  "tika-s0201t:1049_3": "sā ariyā sammādiṭṭhi ettha vuttāti sammādiṭṭhisuttaṃ,",
  "tika-s0201t:1049_4": "ito sammādiṭṭhisuttato.",
  "tika-s0201t:1050_0": "Catusaccapariyāyehīti catusaccādhigamakāraṇehi.",
  "tika-s0201t:1050_1": "Arahattapariyāyehīti “so sabbaso rāgānusayaṃ pahāyā”tiādinā arahattādhigamakāraṇehi.",
  "tika-s0201t:1050_2": "Tenāha “catusaṭṭhiyā kāraṇehī”ti.",
  "tika-s0201t:1051_0": "Āsavavāravaṇṇanā niṭṭhitā.",
  "tika-s0201t:1052_0": "Sammādiṭṭhisuttavaṇṇanāya līnatthappakāsanā samattā.",
  "tika-s0201t:1053_0": "10. Satipaṭṭhānasuttavaṇṇanā",
  "tika-s0201t:1054_0": "105.",
  "tika-s0201t:1054_1": "Jānapadinoti janapadavanto,",
  "tika-s0201t:1054_2": "janapadassa vā issarā rājakumārā.",
  "tika-s0201t:1054_3": "Gottavasena kurū nāma.",
  "tika-s0201t:1054_4": "Tesaṃ nivāso yadi eko janapado,",
  "tika-s0201t:1054_5": "kathaṃ bahuvacananti āha “ruḷhīsaddenā”ti.",
  "tika-s0201t:1054_6": "Akkharacintakā hi īdisesu ṭhānesu yutte viya saliṅgavacanāni (pāṇini 1.251) icchanti,",
  "tika-s0201t:1054_7": "ayamettha ruḷhī yathā aññatthāpi “aṅgesu viharati,",
  "tika-s0201t:1054_8": "mallesu viharatī”ti ca.",
  "tika-s0201t:1054_9": "Tabbisesane pana janapada-",
  "tika-s0201t:1054_10": "sadde jāti-",
  "tika-s0201t:1054_11": "sadde ekavacanameva.",
  "tika-s0201t:1054_12": "Aṭṭhakathācariyā panāti pana-",
  "tika-s0201t:1054_13": "saddo visesatthajotano.",
  "tika-s0201t:1054_14": "Tena puthuatthavisayatāya evaṃ taṃ bahuvacananti “bahuke panā”tiādinā vakkhamānaṃ visesaṃ dīpeti.",
  "tika-s0201t:1054_15": "Sutvāti mandhātumahārājassa ānubhāvadassanānusārena paramparāgataṃ kathaṃ sutvā.",
  "tika-s0201t:1054_16": "Anusaṃyāyantenāti anuvicarantena.",
  "tika-s0201t:1054_17": "Etesaṃ ṭhānanti candimasūriyamukhena cātumahārājikabhavanamāha.",
  "tika-s0201t:1054_18": "Tenāha “tattha agamāsī”tiādi.",
  "tika-s0201t:1054_19": "Soti mandhātumahārājā.",
  "tika-s0201t:1054_20": "Tanti cātumahārājikarajjaṃ.",
  "tika-s0201t:1054_21": "Gahetvāti sampaṭicchitvā.",
  "tika-s0201t:1054_22": "Puna pucchi pariṇāyakaratanaṃ.",
  "tika-s0201t:1054_23": "Dovārikabhūmiyaṃ tiṭṭhanti sudhammāya devasabhāya devapurassa ca catūsu dvāresu ārakkhāya adhikatattā.",
  "tika-s0201t:1054_24": "Dibbarukkhasahassapaṭimaṇḍitanti idaṃ “cittalatāvana”ntiādīsupi yojetabbaṃ.",
  "tika-s0201t:1055_0": "Pathaviyaṃ patiṭṭhāsīti bhassitvā pathaviyā āsanne ṭhāne aṭṭhāsi,",
  "tika-s0201t:1055_1": "ṭhatvā ca nacirasseva antaradhāyi tenattabhāvena rañño cakkavattissariyassa abhāvato.",
  "tika-s0201t:1055_2": "“Cirataraṃ kālaṃ ṭhatvā”ti apare.",
  "tika-s0201t:1055_3": "Devabhāvo pāturahosi devaloke pavattivipākadāyino aparāpariyāyavedanīyassa kammassa katokāsattā.",
  "tika-s0201t:1055_4": "Avayave siddho viseso samudāyassa visesako hotīti ekampi raṭṭhaṃ bahuvacanena voharīyati.",
  "tika-s0201t:1056_0": "Da-",
  "tika-s0201t:1056_1": "kārena atthaṃ vaṇṇayanti niruttinayena.",
  "tika-s0201t:1056_2": "Kammāsoti kammāsapādo vuccati uttarapadalopena yathā “rūpabhavo rūpa”nti.",
  "tika-s0201t:1056_3": "Kathaṃ pana so kammāsapādoti āha “tassa kirā”tiādi.",
  "tika-s0201t:1056_4": "Damitoti ettha kīdisaṃ damanaṃ adhippetanti āha “porisādabhāvato paṭisedhito”ti.",
  "tika-s0201t:1056_5": "Ime pana therāti majjhimabhāṇake vadati,",
  "tika-s0201t:1056_6": "te pana cūḷakammāsadammaṃ sandhāya tathā vadanti.",
  "tika-s0201t:1056_7": "Yakkhiniputto hi kammāsapādo alīnasattukumārakāle bodhisattena tattha damito,",
  "tika-s0201t:1056_8": "sutasomakāle pana bārāṇasirājā porisādabhāvapaṭisedhanena yattha damito,",
  "tika-s0201t:1056_9": "taṃ mahākammāsadammaṃ nāma.",
  "tika-s0201t:1056_10": "Puttoti vatvā atrajoti vacanaṃ orasaputtabhāvadassanatthaṃ.",
  "tika-s0201t:1057_0": "Yehi āvasitapadeso kururaṭṭhanti nāmaṃ labhi,",
  "tika-s0201t:1057_1": "te uttarakuruto āgatā manussā tattha rakkhitaniyāmeneva pañca sīlāni rakkhiṃsu,",
  "tika-s0201t:1057_2": "tesaṃ diṭṭhānugatiyā pacchimā janatāti,",
  "tika-s0201t:1057_3": "so desadhammavasena avicchedato vattamāno kuruvattadhammoti paññāyittha,",
  "tika-s0201t:1057_4": "ayañca attho kurudhammajātakena dīpetabbo.",
  "tika-s0201t:1057_5": "So aparabhāge yattha paṭhamaṃ saṃkiliṭṭho jāto,",
  "tika-s0201t:1057_6": "taṃ dassetuṃ “kururaṭṭhavāsīna”ntiādi vuttaṃ.",
  "tika-s0201t:1057_7": "Yattha bhagavato vasanokāso koci vihāro na hoti,",
  "tika-s0201t:1057_8": "tattha kevalaṃ gocaragāmakittanaṃ nidānakathāya pakati,",
  "tika-s0201t:1057_9": "yathā taṃsakkesu viharati devadahaṃ nāma sakkānaṃ nigamoti imamatthaṃ dassento “avasanokāsato”tiādimāha.",
  "tika-s0201t:1058_0": "Uddesavārakathāvaṇṇanā",
  "tika-s0201t:1059_0": "106.",
  "tika-s0201t:1059_1": "Kasmā bhagavā imaṃ suttamabhāsīti asādhāraṇasamuṭṭhānaṃ pucchati,",
  "tika-s0201t:1059_2": "sādhāraṇaṃ pana pākaṭanti anāmaṭṭhaṃ,",
  "tika-s0201t:1059_3": "tena suttanikkhepo pucchitoti katvā itaro “kururaṭṭhavāsīna”ntiādinā aparajjhāsayoyaṃ suttanikkhepoti dasseti.",
  "tika-s0201t:1059_4": "Etena bāhirasamuṭṭhānaṃ vibhāvitanti daṭṭhabbaṃ.",
  "tika-s0201t:1059_5": "Ajjhattikaṃ pana asādhāraṇañca mūlapariyāyasuttādiṭīkāyaṃ vuttanayeneva veditabbaṃ.",
  "tika-s0201t:1059_6": "Kururaṭṭhaṃ kira tadā tannivāsīnaṃ sattānaṃ yebhuyyena yonisomanasikāravantatāya pubbe ca katapuññatābalena utuādisampannameva ahosi.",
  "tika-s0201t:1059_7": "Tena vuttaṃ “utupaccayādisampannattā”ti. Ādi-",
  "tika-s0201t:1059_8": "saddena bhojanādisampattiṃ saṅgaṇhāti.",
  "tika-s0201t:1059_9": "Keci pana “pubbe kuruvattadhammānuṭṭhānavāsanāya uttarakuru viya yebhuyyena utuādisampannameva hontaṃ",
  "tika-s0201t:1059_10": "bhagavato kāle sātisayaṃ utusappāyādiyuttaṃ taṃ raṭṭhaṃ ahosī”ti vadanti.",
  "tika-s0201t:1059_11": "Cittasarīrakallatāyāti cittassa sarīrassa ca arogatāya.",
  "tika-s0201t:1059_12": "Anuggahitapaññābalāti laddhupakārañāṇānubhāvā,",
  "tika-s0201t:1059_13": "anu anu vā āciṇṇapaññātejā.",
  "tika-s0201t:1059_14": "Ekavīsatiyā ṭhānesūti kāyānupassanāvasena cuddasasuṭhānesu,",
  "tika-s0201t:1059_15": "vedanānupassanāvasena ekasmiṃ ṭhāne,",
  "tika-s0201t:1059_16": "tathā cittānupassanāvasena,",
  "tika-s0201t:1059_17": "dhammānupassanāvasena pañcasu ṭhānesūti evaṃ ekavīsatiyā ṭhānesu.",
  "tika-s0201t:1059_18": "Kammaṭṭhānaṃ arahatte pakkhipitvāti catusaccakammaṭṭhānaṃ yathā arahattaṃ pāpeti,",
  "tika-s0201t:1059_19": "evaṃ desanāvasena arahatte pakkhipitvā.",
  "tika-s0201t:1059_20": "Suvaṇṇacaṅkoṭakasuvaṇṇamañjūsāsu pakkhittāni sumanacampakādinānāpupphāni maṇiputtādisattaratanāni ca yathā bhājanasampattiyā savisesaṃ sobhanti,",
  "tika-s0201t:1059_21": "kiccakarāni ca honti manuññābhāvato,",
  "tika-s0201t:1059_22": "evaṃ sīladassanādisampattiyā bhājanavisesabhūtāya kururaṭṭhavāsiparisāya desitā ca bhagavato ayaṃ desanā bhiyyosomattāya sobhati,",
  "tika-s0201t:1059_23": "kiccakārī ca hotīti imamatthaṃ dasseti “yathā hi puriso”tiādinā.",
  "tika-s0201t:1059_24": "Etthāti kururaṭṭhe.",
  "tika-s0201t:1060_0": "Pakatiyāti sarasato,",
  "tika-s0201t:1060_1": "imissā satipaṭṭhānasuttadesanāya pubbepīti adhippāyo.",
  "tika-s0201t:1060_2": "Anuyuttā viharanti satthu desanānusāratoti adhippāyo.",
  "tika-s0201t:1060_3": "Vissaṭṭhaattabhāvanāti aniccādivasena kismiñci yonisomanasikāre cittaṃ aniyojetvā rūpādiārammaṇe abhirativasena vissaṭṭhacittena bhavituṃ na vaṭṭati,",
  "tika-s0201t:1060_4": "pamādavihāraṃ pahāya appamattena bhavitabbanti adhippāyo.",
  "tika-s0201t:1061_0": "Ekāyanoti ettha ayana-",
  "tika-s0201t:1061_1": "saddo maggapariyāyo.",
  "tika-s0201t:1061_2": "Na kevalamayanameva,",
  "tika-s0201t:1061_3": "atha kho aññepi bahū maggapariyāyāti paduddhāraṃ karonto “maggassa hī”tiādi vatvā yadi maggapariyāyo ayana- saddo,",
  "tika-s0201t:1061_4": "kasmā puna maggoti vuttanti codanaṃ sandhāyāha “tasmā”tiādi.",
  "tika-s0201t:1061_5": "Tattha ekamaggoti eko eva maggo.",
  "tika-s0201t:1061_6": "Na hi nibbānagāmī maggo añño atthīti.",
  "tika-s0201t:1061_7": "Nanu satipaṭṭhānaṃ idha “maggo”ti adhippetaṃ,",
  "tika-s0201t:1061_8": "tadaññe ca bahū maggadhammā atthīti?",
  "tika-s0201t:1061_9": "Saccaṃ atthi,",
  "tika-s0201t:1061_10": "te pana satipaṭṭhānaggahaṇeneva gahitā tadavinābhāvato.",
  "tika-s0201t:1061_11": "Tathā hi ñāṇavīriyādayo niddese gahitā.",
  "tika-s0201t:1061_12": "Uddese pana satiyā eva gahaṇaṃ veneyyajjhāsayavasenāti daṭṭhabbaṃ.",
  "tika-s0201t:1061_13": "Na dvedhāpathabhūtoti iminā imassa maggassa anekamaggatābhāvaṃ viya anibbānagāmibhāvābhāvañca dasseti.",
  "tika-s0201t:1061_14": "Ekenāti asahāyena.",
  "tika-s0201t:1061_15": "Asahāyatā ca duvidhā attadutiyatābhāvena vā,",
  "tika-s0201t:1061_16": "yā “vūpakaṭṭhakāyatā”ti vuccati,",
  "tika-s0201t:1061_17": "taṇhādutiyatābhāvena vā,",
  "tika-s0201t:1061_18": "yā “pavivittacittatā”ti vuccati.",
  "tika-s0201t:1061_19": "Tenāha “vūpakaṭṭhena pavivittacittenā”ti.",
  "tika-s0201t:1061_20": "Seṭṭhopi loke “eko”ti vuccati “yāva pare ekato karosī”tiādīsūti āha “ekassāti seṭṭhassā”ti.",
  "tika-s0201t:1061_21": "Yadi saṃsārato nissaraṇaṭṭho ayanaṭṭho aññesampi upanissayasampannānaṃ sādhāraṇo kathaṃ bhagavatoti āha “kiñcāpī”tiādi.",
  "tika-s0201t:1061_22": "Imasmiṃ khoti ettha kho-",
  "tika-s0201t:1061_23": "saddo avadhāraṇe,",
  "tika-s0201t:1061_24": "tasmā imasmiṃ yevāti attho.",
  "tika-s0201t:1061_25": "Desanābhedoyeva heso,",
  "tika-s0201t:1061_26": "yadidaṃ maggoti vā ayanoti vā.",
  "tika-s0201t:1061_27": "Tenāha “attho paneko”ti.",
  "tika-s0201t:1062_0": "Nānāmukhabhāvanānayappavattoti kāyānupassanādimukhena tatthāpi ānāpānādimukhena bhāvanānayena pavatto.",
  "tika-s0201t:1062_1": "Ekāyananti ekagāminaṃ,",
  "tika-s0201t:1062_2": "nibbānagāminanti attho.",
  "tika-s0201t:1062_3": "Nibbānañhi adutiyattā seṭṭhattā ca “eka”nti vuccati.",
  "tika-s0201t:1062_4": "Yathāha “ekañhi saccaṃ na dutīyamatthī”ti “yāvatā,",
  "tika-s0201t:1062_5": "bhikkhave,",
  "tika-s0201t:1062_6": "dhammā saṅkhatā vā asaṅkhatā vā,",
  "tika-s0201t:1062_7": "virāgo tesaṃ aggamakkhāyatī”ti ca.",
  "tika-s0201t:1062_8": "Khayo eva antoti khayanto,",
  "tika-s0201t:1062_9": "jātiyā khayantaṃ diṭṭhavāti jātikhayantadassī.",
  "tika-s0201t:1062_10": "Avibhāgena sabbepi satte hitena anukampatīti hitānukampī.",
  "tika-s0201t:1062_11": "Atariṃsūti tariṃsu.",
  "tika-s0201t:1062_12": "Pubbeti purimakā buddhā,",
  "tika-s0201t:1062_13": "pubbe vā atītakāle.",
  "tika-s0201t:1063_0": "Tanti taṃ tesaṃ vacanaṃ,",
  "tika-s0201t:1063_1": "taṃ vā kiriyāvuttivācakattaṃ na yujjati.",
  "tika-s0201t:1063_2": "Na hi saṅkheyyappadhānatāya sattavācino eka-",
  "tika-s0201t:1063_3": "saddassa kiriyāvuttivācakatā atthi.",
  "tika-s0201t:1063_4": "“Sakimpi uddhaṃ gaccheyyā”tiādīsu viya “sakiṃ ayano”ti iminā byañjanena bhavitabbaṃ.",
  "tika-s0201t:1063_5": "Evaṃ atthaṃ yojetvāti evaṃ padatthaṃ yojetvā.",
  "tika-s0201t:1063_6": "Ubhayathāpīti purimanayena pacchimanayena ca.",
  "tika-s0201t:1063_7": "Na yujjati idhādhippetamaggassa anekavāraṃ pavattisabbhāvato.",
  "tika-s0201t:1063_8": "Tenāha “kasmā”tiādi.",
  "tika-s0201t:1063_9": "Anekavārampi ayatīti purimanayassa,",
  "tika-s0201t:1063_10": "anekañcassa ayanaṃ hotīti pacchimanayassa ca paṭikkhepo.",
  "tika-s0201t:1064_0": "Imasmiṃ padeti “ekāyano ayaṃ bhikkhave maggo”ti imasmiṃ vākye,",
  "tika-s0201t:1064_1": "imasmiṃ vā “pubbabhāgamaggo lokuttaramaggo”ti saṃsayaṭṭhāne.",
  "tika-s0201t:1064_2": "Missakamaggoti lokiyena missako lokuttaramaggo.",
  "tika-s0201t:1064_3": "Visuddhiādīnaṃ nippariyāyahetuṃ saṅgaṇhanto ācariyatthero “missakamaggo”ti āha,",
  "tika-s0201t:1064_4": "itaro pariyāyahetu idhādhippetoti “pubbabhāgamaggo”ti.",
  "tika-s0201t:1065_0": "Saddaṃ sutvāvāti “kālo, bhante,",
  "tika-s0201t:1065_1": "dhammassavanāyā”ti kālārocanasaddaṃ sutvā.",
  "tika-s0201t:1065_2": "Evaṃ ukkhipitvāti.",
  "tika-s0201t:1065_3": "Evaṃ “madhuraṃ imaṃ kuhiṃ chaḍḍemā”ti achaḍḍentā ucchubhāraṃ viya paggahetvā na vicaranti.",
  "tika-s0201t:1065_4": "Āluḷetīti viluḷito ākulo hotīti attho.",
  "tika-s0201t:1065_5": "Ekāyanamaggo vuccati pubbabhāgasatipaṭṭhānamaggoti.",
  "tika-s0201t:1065_6": "Ettāvatā idhādhippetatthe siddhe tasseva alaṅkāratthaṃ so pana yassa pubbabhāgamaggo,",
  "tika-s0201t:1065_7": "taṃ dassetuṃ “maggānaṭṭhaṅgiko”tiādikā gāthāpi paṭisambhidāmaggatova ānetvā ṭhapitā.",
  "tika-s0201t:1066_0": "Nibbānagamanaṭṭhenāti nibbānaṃ gacchati adhigacchati etenāti nibbānagamanaṃ,",
  "tika-s0201t:1066_1": "so eva aviparītasabhāvatāya attho,",
  "tika-s0201t:1066_2": "tena nibbānagamanaṭṭhena,",
  "tika-s0201t:1066_3": "nibbānādhigamupāyatāyāti attho.",
  "tika-s0201t:1066_4": "Magganīyaṭṭhenāti gavesitabbatāya,",
  "tika-s0201t:1066_5": "“gamanīyaṭṭhenā”ti vā pāṭho,",
  "tika-s0201t:1066_6": "upagantabbattāti attho.",
  "tika-s0201t:1066_7": "Rāgādīhīti.",
  "tika-s0201t:1066_8": "Iminā rāgadosamohānaṃyeva gahaṇaṃ “rāgo malaṃ,",
  "tika-s0201t:1066_9": "doso malaṃ,",
  "tika-s0201t:1066_10": "moho mala”nti vacanato.",
  "tika-s0201t:1066_11": "“Abhijjhāvisamalobhādīhī”ti pana iminā sabbesampi upakkilesānaṃ saṅgaṇhanatthaṃ te visuṃ uddhaṭā.",
  "tika-s0201t:1066_12": "Sattānaṃ visuddhiyāti vuttassa atthassa ekantikataṃ dassento “tathā hī”tiādimāha.",
  "tika-s0201t:1066_13": "Kāmaṃ “visuddhiyā”ti sāmaññajotanā,",
  "tika-s0201t:1066_14": "cittavisuddhi eva panettha adhippetāti dassetuṃ “rūpamalavasena panā”tiādi vuttaṃ.",
  "tika-s0201t:1066_15": "Na kevalaṃ aṭṭhakathāvacanameva,",
  "tika-s0201t:1066_16": "atha kho idamettha āhaccabhāsitanti dassento “tathā hī”tiādimāha.",
  "tika-s0201t:1067_0": "Sā panāyaṃ cittavisuddhi sijjhamānā yasmā sokādīnaṃ anuppādāya saṃvattati,",
  "tika-s0201t:1067_1": "tasmā vuttaṃ “sokaparidevānaṃ samatikkamāyā”tiādi.",
  "tika-s0201t:1067_2": "Tattha socanaṃ ñātibyasanādinimittaṃ cetaso santāpo antonijjhānaṃ soko.",
  "tika-s0201t:1067_3": "Ñātibyasanādinimittameva sokādhikatāya “kahaṃ,",
  "tika-s0201t:1067_4": "ekaputtaka, kahaṃ,",
  "tika-s0201t:1067_5": "ekaputtakā”ti paridevavasena lapanaṃ paridevo,",
  "tika-s0201t:1067_6": "āyatiṃ anuppajjanaṃ idha samatikkamoti āha “pahānāyā”ti.",
  "tika-s0201t:1067_7": "Taṃ panassa samatikkamāvahataṃ nidassanavasena dassento “ayaṃ hī”tiādimāha.",
  "tika-s0201t:1068_0": "Tattha yaṃ pubbe taṃ visodhehīti atītesu khandhesu taṇhāsaṃkilesavisodhanaṃ vuttaṃ.",
  "tika-s0201t:1068_1": "Pacchāti parato.",
  "tika-s0201t:1068_2": "Teti tuyhaṃ.",
  "tika-s0201t:1068_3": "Māhūti mā ahu.",
  "tika-s0201t:1068_4": "Kiñcananti rāgādikiñcanaṃ.",
  "tika-s0201t:1068_5": "Etena anāgatesu khandhesu saṃkilesavisodhanaṃ vuttaṃ.",
  "tika-s0201t:1068_6": "Majjheti tadubhayavemajjhe.",
  "tika-s0201t:1068_7": "No ce gahessasīti na upādiyissasi ce.",
  "tika-s0201t:1068_8": "Etena paccuppanne khandhapabandhe upādānappavatti vuttā.",
  "tika-s0201t:1068_9": "Upasanto carissasīti evaṃ addhattayagatasaṃkilesavisodhane sati nibbutasabbapariḷāhatāya upasanto hutvā",
  "tika-s0201t:1068_10": "viharissasīti arahattanikūṭena gāthaṃ niṭṭhapesi.",
  "tika-s0201t:1068_11": "Tenāha “imaṃ gātha”ntiādi.",
  "tika-s0201t:1069_0": "Puttāti orasā,",
  "tika-s0201t:1069_1": "aññepi vā ye keci.",
  "tika-s0201t:1069_2": "Pitāti janako.",
  "tika-s0201t:1069_3": "Bandhavāti ñātakā.",
  "tika-s0201t:1069_4": "Ayañhettha attho –",
  "tika-s0201t:1069_5": "puttā vā pitā vā bandhavā vā antakena maccunā adhipannassa abhibhūtassa maraṇato tāṇāya na honti,",
  "tika-s0201t:1069_6": "tasmā natthi ñātīsu tāṇatāti.",
  "tika-s0201t:1069_7": "Na hi ñātīnaṃ vasena maraṇato ārakkhā atthi,",
  "tika-s0201t:1069_8": "tasmā paṭācāre “ubho puttā kālakatā”tiādinā mā niratthakaṃ paridevi,",
  "tika-s0201t:1069_9": "dhammaṃyeva pana yāthāvato passāti adhippāyo.",
  "tika-s0201t:1070_0": "Sotāpattiphale patiṭṭhitāti yathānulomaṃ pavattitāya sāmukkaṃsikāya dhammadesanāya pariyosāne sahassanayapaṭimaṇḍite sotāpattiphale patiṭṭhahi.",
  "tika-s0201t:1070_1": "Kathaṃ panāyaṃ satipaṭṭhānamaggavasena sotāpattiphale patiṭṭhāsīti āha “yasmā panā”tiādi.",
  "tika-s0201t:1070_2": "Na hi catusaccakammaṭṭhānakathāya vinā sāvakānaṃ ariyamaggādhigamo atthi.",
  "tika-s0201t:1070_3": "“Imaṃ gāthaṃ sutvā”ti pana idaṃ sokavinodanavasena pavattitāya gāthāya paṭhamaṃ sutattā vuttaṃ.",
  "tika-s0201t:1070_4": "Esa nayo itaragāthāyapi.",
  "tika-s0201t:1070_5": "Bhāvanāti paññābhāvanā.",
  "tika-s0201t:1070_6": "Sā hi idhādhippetā.",
  "tika-s0201t:1070_7": "Tasmāti yasmā rūpādīnaṃ aniccādito anupassanāpi satipaṭṭhānabhāvanā, tasmā.",
  "tika-s0201t:1070_8": "Tepīti santatimahāmattapaṭācārā.",
  "tika-s0201t:1071_0": "Pañcasate coreti satasatacoraparivāre pañca core paṭipāṭiyā pesesi.",
  "tika-s0201t:1071_1": "Te araññaṃ pavisitvā theraṃ pariyesantā anukkamena therassa samīpe samāgacchiṃsu.",
  "tika-s0201t:1071_2": "Tenāha “te gantvā theraṃ parivāretvā nisīdiṃsū”ti.",
  "tika-s0201t:1071_3": "Vedanaṃ vikkhambhetvā pītipāmojjaṃ uppajjīti sambandho.",
  "tika-s0201t:1071_4": "Therassa hi sīlaṃ paccavekkhato suparisuddhaṃ sīlaṃ nissāya uḷāraṃ pītipāmojjaṃ uppajjamānaṃ ūruṭṭhibhedajanitaṃ dukkhavedanaṃ vikkhambhesi.",
  "tika-s0201t:1071_5": "Pādānīti pāde.",
  "tika-s0201t:1071_6": "Saññapessāmīti saññattiṃ karissāmi.",
  "tika-s0201t:1071_7": "Aḍḍiyāmīti jigucchāmi.",
  "tika-s0201t:1071_8": "Harāyāmīti lajjāmi.",
  "tika-s0201t:1071_9": "Vipassisanti sammasiṃ.",
  "tika-s0201t:1072_0": "Pacalāyantānanti pacalāyanaṃ niddaṃ upagatānaṃ.",
  "tika-s0201t:1072_1": "Vatasampannoti dhutacaraṇasampanno.",
  "tika-s0201t:1072_2": "Pamādanti pacalāyanaṃ sandhāyāha.",
  "tika-s0201t:1072_3": "Oruddhamānasoti uparuddhaadhicitto.",
  "tika-s0201t:1072_4": "Pañjarasminti sarīre.",
  "tika-s0201t:1072_5": "Sarīrañhi nhārusambandhaaṭṭhisaṅghātatāya idha “pañjara”nti vuttaṃ.",
  "tika-s0201t:1073_0": "Pītavaṇṇāya paṭākāya pariharaṇato mallayuddhacittakatāya ca pītamallo.",
  "tika-s0201t:1073_1": "Tīsu rajjesūti paṇḍucoḷagoḷarajjesu.",
  "tika-s0201t:1073_2": "Mallā sīhaḷadīpe sakkārasammānaṃ labhantīti tambapaṇṇidīpaṃ āgamma.",
  "tika-s0201t:1073_3": "Taṃyeva aṅkusaṃ katvāti “rūpādayo ‘mamā’ti na gahetabbā”ti na tumhākavaggena pakāsitamatthaṃ attano cittamattahatthino aṅkusaṃ katvā.",
  "tika-s0201t:1073_4": "Jaṇṇukehi caṅkamati “nisinne niddāya avasaro hotī”ti.",
  "tika-s0201t:1073_5": "Byākaritvāti attano vīriyārambhassa saphalatāpavedanamukhena sabrahmacārīnaṃ ussāhaṃ janento aññaṃ byākaritvā.",
  "tika-s0201t:1073_6": "Bhāsitanti vacanaṃ.",
  "tika-s0201t:1073_7": "Kassa pana tanti āha “buddhaseṭṭhassa,",
  "tika-s0201t:1073_8": "sabbalokaggavādino”ti.",
  "tika-s0201t:1073_9": "Na tumhākantiādi tassa pavattiākāradassanaṃ.",
  "tika-s0201t:1073_10": "Tayidaṃ me saṅkhārānaṃ accantavūpasamakāraṇanti dassento “aniccā vatā”ti gāthaṃ āhari.",
  "tika-s0201t:1073_11": "Tena idānāhaṃ saṅkhārānaṃ khaṇe khaṇe bhaṅgasaṅkhātassa rogassa abhāvena arogo parinibbutoti dasseti.",
  "tika-s0201t:1074_0": "Assāti sakkassa.",
  "tika-s0201t:1074_1": "Upapattīti devūpapatti.",
  "tika-s0201t:1074_2": "Punapākatikāva ahosi sakkabhāveneva upapannattā.",
  "tika-s0201t:1074_3": "Subrahmāti evaṃ nāmo.",
  "tika-s0201t:1074_4": "Accharānaṃ nirayūpapattiṃ disvā tato pabhuti satataṃ pavattamānaṃ attano cittutrāsaṃ sandhāyāha “niccaṃ utrastamidaṃ citta”ntiādi.",
  "tika-s0201t:1074_5": "Tattha utrastanti santastaṃ bhītaṃ.",
  "tika-s0201t:1074_6": "Ubbigganti saṃviggaṃ.",
  "tika-s0201t:1074_7": "Utrastanti vā saṃviggaṃ.",
  "tika-s0201t:1074_8": "Ubbigganti bhayavasena saha kāyena sañcalitaṃ.",
  "tika-s0201t:1074_9": "Anuppannesūti anāgatesu.",
  "tika-s0201t:1074_10": "Kicchesūti dukkhesu.",
  "tika-s0201t:1074_11": "Nimittatthe bhummavacanaṃ,",
  "tika-s0201t:1074_12": "bhāvīdukkhapavattinimittanti attho.",
  "tika-s0201t:1074_13": "Uppatitesūti uppannesu kicchesūti yojanā,",
  "tika-s0201t:1074_14": "tadā attano parivārassa uppannadukkhanimittanti adhippāyo.",
  "tika-s0201t:1075_0": "Bojjhāti bodhito,",
  "tika-s0201t:1075_1": "ariyamaggatoti attho.",
  "tika-s0201t:1075_2": "Aññatrāti ca padaṃ apekkhitvā nissakkavacanaṃ,",
  "tika-s0201t:1075_3": "tasmā bodhiṃ ṭhapetvāti attho.",
  "tika-s0201t:1075_4": "Esa nayo sesesupi.",
  "tika-s0201t:1075_5": "Tapasāti tapokammato.",
  "tika-s0201t:1075_6": "Tena maggādhigamassa upāyabhūtaṃ dhutaṅgasevanādisallekhapaṭipadaṃ dasseti.",
  "tika-s0201t:1075_7": "Indriyasaṃvarāti manacchaṭṭhānaṃ indriyānaṃ saṃvaraṇato.",
  "tika-s0201t:1075_8": "Etena satisaṃvarasīsena sabbampi saṃvarasīlaṃ,",
  "tika-s0201t:1075_9": "lakkhaṇahāranayena vā sabbampi catupārisuddhisīlaṃ dasseti.",
  "tika-s0201t:1075_10": "Sabbanissaggāti sabbupadhinissajjanato sabbakilesappahānato.",
  "tika-s0201t:1075_11": "Kilesesu hi nissaṭṭhesu kammavaṭṭaṃ vipākavaṭṭañca nissaṭṭhameva hotīti.",
  "tika-s0201t:1075_12": "Sotthinti khemaṃ anupaddavataṃ.",
  "tika-s0201t:1076_0": "Ñāyati nicchayena kamati nibbānaṃ,",
  "tika-s0201t:1076_1": "taṃ vā ñāyati paṭivijjhīyati etenāti ñāyo,",
  "tika-s0201t:1076_2": "ariyamaggoti āha “ñāyo vuccati ariyo aṭṭhaṅgiko maggo”ti.",
  "tika-s0201t:1076_3": "Taṇhāvānavirahitattāti taṇhāsaṅkhātavānavivittattā.",
  "tika-s0201t:1076_4": "Taṇhā hi khandhehi khandhaṃ,",
  "tika-s0201t:1076_5": "kammunā vā phalaṃ,",
  "tika-s0201t:1076_6": "sattehi vā dukkhaṃ vinati saṃsibbatīti vānanti vuccati.",
  "tika-s0201t:1076_7": "Tayidaṃ natthi ettha vānaṃ,",
  "tika-s0201t:1076_8": "na vā etasmiṃ adhigate puggalassa vānanti nibbānaṃ,",
  "tika-s0201t:1076_9": "asaṅkhatā dhātu.",
  "tika-s0201t:1076_10": "Parapaccayena vinā paccakkhakaraṇaṃ sacchikiriyāti āha “attapaccakkhatāyā”ti.",
  "tika-s0201t:1077_0": "Nanu “visuddhiyā”ti cittavisuddhiyā adhippetattā visuddhiggahaṇenevettha sokasamatikkamādayopi gahitā eva honti,",
  "tika-s0201t:1077_1": "te puna kasmā gahitāti anuyogaṃ sandhāya “tattha kiñcāpī”tiādi vuttaṃ.",
  "tika-s0201t:1077_2": "Sāsanayuttikovideti saccapaṭiccasamuppādādilakkhaṇāyaṃ dhammanītiyaṃ cheke.",
  "tika-s0201t:1077_3": "Taṃ taṃ atthaṃ ñāpetīti ye ye bodhaneyyapuggalā saṅkhepavitthārādivasena yathā yathā bodhetabbā,",
  "tika-s0201t:1077_4": "attano desanāvilāsena bhagavā te te tathā tathā bodhento taṃ tamatthaṃ ñāpeti.",
  "tika-s0201t:1077_5": "Taṃ taṃ pākaṭaṃ katvā dassentoti atthāpattiṃ agaṇento taṃ taṃ atthaṃ pākaṭaṃ katvā dassento.",
  "tika-s0201t:1077_6": "Na hi sammāsambuddhā atthāpattiñāpakādisādhanīyavacanāti.",
  "tika-s0201t:1077_7": "Saṃvattatīti jāyati,",
  "tika-s0201t:1077_8": "hotīti attho.",
  "tika-s0201t:1077_9": "Yasmā anatikkantasokaparidevassa na kadāci cittavisuddhi atthi sokaparidevasamatikkamamukheneva cittavisuddhiyā ijjhanato,",
  "tika-s0201t:1077_10": "tasmā āha “sokaparidevānaṃ samatikkamena hotī”ti.",
  "tika-s0201t:1077_11": "Yasmā pana domanassapaccayehi dukkhadhammehi puṭṭhaṃ puthujjanaṃ sokādayo abhibhavanti,",
  "tika-s0201t:1077_12": "pariññātesu ca tesu te na honti,",
  "tika-s0201t:1077_13": "tasmā vuttaṃ “sokaparidevānaṃ samatikkamo dukkhadomanassānaṃ atthaṅgamenā”ti.",
  "tika-s0201t:1077_14": "Ñāyassāti aggamaggassa tatiyamaggassa ca.",
  "tika-s0201t:1077_15": "Tadadhigamena hi yathākkamaṃ dukkhadomanassānaṃ atthaṅgamo.",
  "tika-s0201t:1077_16": "Sacchikiriyābhisamayasahabhāvīpi itarābhisamayo tadavinābhāvato sacchikiriyābhisamayahetuko viya vutto “ñāyassādhigamo nibbānassa sacchikiriyāyā”ti.",
  "tika-s0201t:1077_17": "Phalañāṇena vā paccakkhakaraṇaṃ sandhāya vuttaṃ “nibbānassa sacchikiriyāyā”ti.",
  "tika-s0201t:1077_18": "Sampadānavacanañcetaṃ daṭṭhabbaṃ.",
  "tika-s0201t:1078_0": "Vaṇṇabhaṇananti pasaṃsāvacanaṃ.",
  "tika-s0201t:1078_1": "Tayidaṃ na idheva,",
  "tika-s0201t:1078_2": "atha kho aññatthāpi satthā akāsiyevāti dassento “yatheva hī”tiādimāha.",
  "tika-s0201t:1078_3": "Tatthaādimhi kalyāṇaṃ,",
  "tika-s0201t:1078_4": "ādi vā kalyāṇaṃ etassāti ādikalyāṇaṃ.",
  "tika-s0201t:1078_5": "Sesapadadvayepi eseva nayo.",
  "tika-s0201t:1078_6": "Atthasampattiyā sātthaṃ.",
  "tika-s0201t:1078_7": "Byañjanasampattiyā sabyañjanaṃ.",
  "tika-s0201t:1078_8": "Sīlādipañcadhammakkhandhapāripūrito upanetabbassa abhāvā ca kevalaparipuṇṇaṃ.",
  "tika-s0201t:1078_9": "Nirupakkilesato apanetabbassa abhāvā ca parisuddhaṃ.",
  "tika-s0201t:1078_10": "Seṭṭhacariyabhāvato sāsana brahmacariyaṃ maggabrahmacariyañca vo pakāsessāmīti ayamettha saṅkhepo,",
  "tika-s0201t:1078_11": "vitthāro pana visuddhimagge vuttanayena veditabbo.",
  "tika-s0201t:1078_12": "Ariyavaṃsāti ariyānaṃ buddhādīnaṃ vaṃsā paveṇiyo.",
  "tika-s0201t:1078_13": "Aggaññāti “aggā”ti jānitabbā sabbavaṃsehi seṭṭhabhāvato.",
  "tika-s0201t:1078_14": "Rattaññāti “cirarattā”ti jānitabbā.",
  "tika-s0201t:1078_15": "Vaṃsaññāti “buddhādīnaṃ vaṃsā”ti jānitabbā.",
  "tika-s0201t:1078_16": "Porāṇāti purātanā anadhunātanattā.",
  "tika-s0201t:1078_17": "Asaṃkiṇṇāti avikiṇṇā anapanītā.",
  "tika-s0201t:1078_18": "Asaṃkiṇṇapubbāti “kiṃ imehī”ti ariyehi na apanītapubbā.",
  "tika-s0201t:1078_19": "Na saṃkīyantīti idānipi tehi na apanīyanti.",
  "tika-s0201t:1078_20": "Na saṃkīyissantīti anāgatepi tehi na apanīyissanti.",
  "tika-s0201t:1078_21": "Appaṭikuṭṭhā…pe…",
  "tika-s0201t:1078_22": "viññūhīti ye loke viññū samaṇabrāhmaṇā,",
  "tika-s0201t:1078_23": "tehi apaccakkhatā aninditā,",
  "tika-s0201t:1078_24": "agarahitāti attho.",
  "tika-s0201t:1078_25": "Visuddhiyātiādīhīti visuddhiādidīpanehi.",
  "tika-s0201t:1078_26": "Padehīti vākyehi,",
  "tika-s0201t:1078_27": "visuddhiatthatādibhedabhinnehi vā dhammakoṭṭhāsehi.",
  "tika-s0201t:1079_0": "Upaddaveti anatthe.",
  "tika-s0201t:1079_1": "Visuddhinti visujjhanaṃ saṃkilesappahānaṃ.",
  "tika-s0201t:1079_2": "Vācuggatakaraṇaṃ uggaho.",
  "tika-s0201t:1079_3": "Pariyāpuṇanaṃ paricayo.",
  "tika-s0201t:1079_4": "Atthassa hadaye ṭhapanaṃ dhāraṇaṃ.",
  "tika-s0201t:1079_5": "Parivattanaṃ vācanaṃ.",
  "tika-s0201t:1079_6": "Gandhārakoti gandhāradese uppanno.",
  "tika-s0201t:1079_7": "Pahontīti sakkonti aniyyānamaggāti micchāmaggā,",
  "tika-s0201t:1079_8": "micchattaniyatāniyatamaggāpi vā.",
  "tika-s0201t:1079_9": "Suvaṇṇanti kūṭasuvaṇṇampi vuccati.",
  "tika-s0201t:1079_10": "Paṇīti kācamaṇipi.",
  "tika-s0201t:1079_11": "Muttāti veḷujāpi.",
  "tika-s0201t:1079_12": "Pavāḷanti pallavopi vuccatīti rattajambunadādipadehi te visesitā.",
  "tika-s0201t:1080_0": "Na tato heṭṭhāti idhādhippetakāyādīnaṃ vedanādisabhāvattābhāvā,",
  "tika-s0201t:1080_1": "kāyavedanācittavimuttassa tebhūmakadhammassa visuṃ vipallāsavatthantarabhāvena gahitattā ca heṭṭhāgahaṇesu",
  "tika-s0201t:1080_2": "vipallāsavatthūnaṃ aniṭṭhānaṃ sandhāya vuttaṃ,",
  "tika-s0201t:1080_3": "pañcamassa pana vipallāsavatthuno abhāvā “na uddha”nti āha.",
  "tika-s0201t:1080_4": "Ārammaṇavibhāgena hettha satipaṭṭhānavibhāgoti.",
  "tika-s0201t:1080_5": "Tayo satipaṭṭhānāti satipaṭṭhānasaddassa atthuddhāradassanaṃ,",
  "tika-s0201t:1080_6": "na idha pāḷiyaṃ vuttassa satipaṭṭhānasaddassa atthadassananti.",
  "tika-s0201t:1080_7": "Ādīsu hi satigocaroti ettha ādi-",
  "tika-s0201t:1080_8": "saddena “phassasamudayā vedanānaṃ samudayo,",
  "tika-s0201t:1080_9": "nāmarūpasamudayā cittassa samudayo,",
  "tika-s0201t:1080_10": "manasikārasamudayā dhammānaṃ samudayo”ti satipaṭṭhānāti vuttānaṃ satigocarānaṃ pakāsake suttapadese saṅgaṇhāti.",
  "tika-s0201t:1080_11": "Evaṃ paṭisambhidāpāḷiyampi avasesapāḷippadesadassanattho ādi-",
  "tika-s0201t:1080_12": "saddo daṭṭhabbo.",
  "tika-s0201t:1080_13": "Satiyā paṭṭhānanti satiyā patiṭṭhātabbaṭṭhānaṃ.",
  "tika-s0201t:1080_14": "Dānādīni satiyā karontassa rūpādīni kasiṇādīni ca satiyā ṭhānaṃ hontīti taṃnivāraṇatthamāha “padhānaṃ ṭhāna”nti. Pa-",
  "tika-s0201t:1080_15": "saddo hi idha “paṇītā dhammā”tiādīsu viya padhānatthadīpakoti adhippāyo.",
  "tika-s0201t:1081_0": "Ariyoti ariyaṃ sabbasattaseṭṭhaṃ sammāsambuddhamāha.",
  "tika-s0201t:1081_1": "Etthāti etasmiṃ saḷāyatanavibhaṅgasutte.",
  "tika-s0201t:1081_2": "Suttekadesena hi suttaṃ dasseti.",
  "tika-s0201t:1081_3": "Tattha hi –",
  "tika-s0201t:1082_0": "“Tayo satipaṭṭhānā yadariyo…pe…",
  "tika-s0201t:1082_1": "marahatīti iti kho panetaṃ vuttaṃ,",
  "tika-s0201t:1082_2": "kiñcetaṃ paṭicca vuttaṃ. Idha,",
  "tika-s0201t:1082_3": "bhikkhave,",
  "tika-s0201t:1082_4": "satthā sāvakānaṃ dhammaṃ deseti anukampako hitesī anukampaṃ upādāya “idaṃ vo hitāya idaṃ vo sukhāyā’ti.",
  "tika-s0201t:1082_5": "Tassa sāvakā na sussūsanti,",
  "tika-s0201t:1082_6": "na sotaṃ odahanti,",
  "tika-s0201t:1082_7": "na aññā cittaṃ upaṭṭhapenti,",
  "tika-s0201t:1082_8": "vokkamma ca satthusāsanā vattanti. Tatra,",
  "tika-s0201t:1082_9": "bhikkhave,",
  "tika-s0201t:1082_10": "tathāgato na ceva anattamano hoti,",
  "tika-s0201t:1082_11": "na ca anattamanataṃ paṭisaṃvedeti,",
  "tika-s0201t:1082_12": "anavassuto ca viharati sato sampajāno. Idaṃ,",
  "tika-s0201t:1082_13": "bhikkhave,",
  "tika-s0201t:1082_14": "paṭhamaṃ satipaṭṭhānaṃ,",
  "tika-s0201t:1082_15": "yadariyo…pe… arahati.",
  "tika-s0201t:1083_0": "Puna caparaṃ,",
  "tika-s0201t:1083_1": "bhikkhave,",
  "tika-s0201t:1083_2": "satthā…pe…",
  "tika-s0201t:1083_3": "idaṃ vo sukhāyāti.",
  "tika-s0201t:1083_4": "Tassa ekacce sāvakā na sussūsanti…pe… vattanti.",
  "tika-s0201t:1083_5": "Ekacce sāvakā sussūsanti…pe…",
  "tika-s0201t:1083_6": "na ca vokkamma satthusāsanā vattanti. Tatra,",
  "tika-s0201t:1083_7": "bhikkhave,",
  "tika-s0201t:1083_8": "tathāgato na ceva anattamano hoti,",
  "tika-s0201t:1083_9": "na ca anattamanataṃ paṭisaṃvedeti,",
  "tika-s0201t:1083_10": "na ceva attamano hoti,",
  "tika-s0201t:1083_11": "na ca attamanataṃ paṭisaṃvedeti.",
  "tika-s0201t:1083_12": "Anattamanatañca attamanatañca tadubhayaṃ abhinivajjetvā upekkhato viharati sato sampajāno.",
  "tika-s0201t:1083_13": "Idaṃ vuccati,",
  "tika-s0201t:1083_14": "bhikkhave,",
  "tika-s0201t:1083_15": "dutiyaṃ satipaṭṭhānaṃ…pe… arahati.",
  "tika-s0201t:1084_0": "Puna caparaṃ…pe…",
  "tika-s0201t:1084_1": "sukhāyāti.",
  "tika-s0201t:1084_2": "Tassa sāvakā sussūsanti…pe… vattanti. Tatra,",
  "tika-s0201t:1084_3": "bhikkhave,",
  "tika-s0201t:1084_4": "tathāgato attamano ceva hoti,",
  "tika-s0201t:1084_5": "attamanatañca paṭisaṃvedeti,",
  "tika-s0201t:1084_6": "anavassuto ca viharati sato sampajāno.",
  "tika-s0201t:1084_7": "Idaṃ vuccati,",
  "tika-s0201t:1084_8": "bhikkhave,",
  "tika-s0201t:1084_9": "tatiyaṃ satipaṭṭhānaṃ…pe…",
  "tika-s0201t:1084_10": "arahatī”ti –",
  "tika-s0201t:1085_0": "Evaṃ paṭighānunayehi anavassutatā,",
  "tika-s0201t:1085_1": "niccaṃ upaṭṭhitassatitāya tadubhayavītivattatā “satipaṭṭhāna”nti vuttā.",
  "tika-s0201t:1085_2": "Buddhānaṃyeva hi niccaṃ upaṭṭhitassatitā hoti āveṇikadhammabhāvato,",
  "tika-s0201t:1085_3": "na paccekabuddhādīnaṃ. Pa-",
  "tika-s0201t:1085_4": "saddo ārambhaṃ joteti,",
  "tika-s0201t:1085_5": "ārambho ca pavattīti katvā āha “pavattayitabbatoti attho”ti.",
  "tika-s0201t:1085_6": "Satiyā karaṇabhūtāya paṭṭhānaṃ paṭṭhapetabbaṃ satipaṭṭhānaṃ. Ana-",
  "tika-s0201t:1085_7": "saddo hi bahulavacanena kammatthopi hotīti.",
  "tika-s0201t:1086_0": "Tathāssa kattuatthopi labbhatīti “patiṭṭhātīti paṭṭhāna”nti vuttaṃ.",
  "tika-s0201t:1086_1": "Tattha pa-",
  "tika-s0201t:1086_2": "saddo bhūsatthavisiṭṭhaṃ pakkhandhanaṃ dīpetīti “okkantitvā pakkhanditvā pavattatīti attho”ti āha.",
  "tika-s0201t:1086_3": "Puna bhāvatthaṃ sati-",
  "tika-s0201t:1086_4": "saddaṃ paṭṭhāna-",
  "tika-s0201t:1086_5": "saddañca vaṇṇento “atha vā”tiādimāha.",
  "tika-s0201t:1086_6": "Tena purimavikappe sati-",
  "tika-s0201t:1086_7": "saddo paṭṭhāna-",
  "tika-s0201t:1086_8": "saddo ca katthuatthoti viññāyati.",
  "tika-s0201t:1086_9": "Saraṇaṭṭhenāti cirakatassa cirabhāsitassa ca anussaraṇaṭṭhena.",
  "tika-s0201t:1086_10": "Idanti yaṃ “satiyeva satipaṭṭhāna”nti vuttaṃ,",
  "tika-s0201t:1086_11": "idaṃ idha imasmiṃ suttapadese adhippetaṃ.",
  "tika-s0201t:1087_0": "Yadi evanti yadi sati eva satipaṭṭhānaṃ,",
  "tika-s0201t:1087_1": "sati nāma eko dhammo,",
  "tika-s0201t:1087_2": "evaṃ sante kasmā “satipaṭṭhānā”ti bahuvacananti āha “satibahuttā”tiādi.",
  "tika-s0201t:1087_3": "Yadi bahukā etā satiyo,",
  "tika-s0201t:1087_4": "atha kasmā “maggo”ti ekavacananti yojanā.",
  "tika-s0201t:1087_5": "Maggaṭṭhenāti niyyānaṭṭhena.",
  "tika-s0201t:1087_6": "Niyyāniko hi maggadhammo,",
  "tika-s0201t:1087_7": "teneva niyyānikabhāvena ekattupagato ekantato nibbānaṃ gacchati,",
  "tika-s0201t:1087_8": "atthikehi ca tadatthaṃ maggīyatīti attanāva pubbe vuttaṃ paccāharati “vuttañceta”nti.",
  "tika-s0201t:1087_9": "Tattha catassopi cetāti kāyānupassanādivasena catubbidhāpi ca etā satiyo.",
  "tika-s0201t:1087_10": "Aparabhāgeti ariyamaggakkhaṇe.",
  "tika-s0201t:1087_11": "Kiccaṃ sādhayamānāti pubbabhāge kāyādīsu ārammaṇesu subhasaññādividhamanena visuṃ visuṃ pavattitvā maggakkhaṇe",
  "tika-s0201t:1087_12": "sakiṃyeva tattha catubbidhassapi vipallāsassa samucchedavasena pahānakiccaṃ sādhayamānā ārammaṇakaraṇavasena",
  "tika-s0201t:1087_13": "nibbānaṃ gacchanti.",
  "tika-s0201t:1087_14": "Catubbidhakiccasādhaneneva hettha bahuvacananiddeso.",
  "tika-s0201t:1087_15": "Evañca satīti maggaṭṭhena ekattaṃ upādāya “maggo”ti ekavacanena ārammaṇabhedena catubbidhataṃ upādāya “cattāro”ti ca vattabbatāya sativijjamānattā.",
  "tika-s0201t:1087_16": "Vacanānusandhinā “ekāyano aya”ntiādikā desanā sānusandhikāva,",
  "tika-s0201t:1087_17": "na ananusandhikāti adhippāyo.",
  "tika-s0201t:1087_18": "Vuttamevatthaṃ nidassanena paṭipādetuṃ “mārasenappamaddana”nti suttapadaṃ ānetvā “yathā”tiādinā nidassanaṃ saṃsandeti.",
  "tika-s0201t:1087_19": "Tasmātiādi nigamanaṃ.",
  "tika-s0201t:1088_0": "Visesato kāyo ca vedanā ca assādassakāraṇanti tappahānatthaṃ tesu taṇhāvatthūsu oḷārikasukhumesu asubhadukkhabhāvadassanāni",
  "tika-s0201t:1088_1": "mandatikkhapaññehi taṇhācaritehi sukarānīti tāni tesaṃ “visuddhimaggo”ti vuttāni tathā “niccaṃ attā”ti",
  "tika-s0201t:1088_2": "abhinivesavatthutāya diṭṭhiyā visesakāraṇesu cittadhammesu aniccānattatādassanāni sarāgādivasena saññāphassādivasena",
  "tika-s0201t:1088_3": "nīvaraṇādivasena ca nātippabhedaatippabhedagatesu tesu tappahānatthaṃ mandatikkhapaññānaṃ diṭṭhicaritānaṃ",
  "tika-s0201t:1088_4": "sukarānīti tesaṃ tāni “visuddhimaggo”ti vuttāni.",
  "tika-s0201t:1088_5": "Ettha ca yathā cittadhammānampi taṇhāya vatthubhāvo sambhavati,",
  "tika-s0201t:1088_6": "tathā kāyavedanānampi diṭṭhiyāti satipi nesaṃ catunnampi taṇhādiṭṭhiyā vatthubhāve yo yassa sātisayapaccayo,",
  "tika-s0201t:1088_7": "taṃdassanatthaṃ visesaggahaṇaṃ katanti daṭṭhabbaṃ.",
  "tika-s0201t:1088_8": "Tikkhapaññasamathayāniko oḷārikārammaṇaṃ pariggaṇhanto tattha aṭṭhatvā jhānaṃ samāpajjitvā vuṭṭhāya vedanaṃ pariggaṇhātīti vuttaṃ.",
  "tika-s0201t:1088_9": "“Oḷārikārammaṇe asaṇṭhahanato”ti.",
  "tika-s0201t:1088_10": "Vipassanāyānikassa pana sukhume citte dhammesu ca cittaṃ pakkhandatīti cittadhammānupassanānaṃ mandatikkhapaññāvipassanāyānikānaṃ",
  "tika-s0201t:1088_11": "visuddhimaggatā vuttā.",
  "tika-s0201t:1089_0": "Tesaṃ tatthāti ettha tattha-",
  "tika-s0201t:1089_1": "saddassa “pahānattha”nti etena yojanā.",
  "tika-s0201t:1089_2": "Parato tesaṃ tatthāti etthāpi esevanayo.",
  "tika-s0201t:1089_3": "Pañca kāmaguṇā savisesā kāye labbhantīti visesena kāyo kāmoghassa vatthu,",
  "tika-s0201t:1089_4": "bhavesu sukhaggahaṇavasena bhavassādo hoti bhavoghassa vedanā vatthu,",
  "tika-s0201t:1089_5": "santatighanagahaṇavasena visesato citte attābhiniveso hotīti diṭṭhoghassa cittaṃ vatthu,",
  "tika-s0201t:1089_6": "dhammesu vinibbhogassa dukkarattā dhammānaṃ dhammamattatāya duppaṭivijjhattā sammoho hotīti avijjoghassa dhammā vatthu,",
  "tika-s0201t:1089_7": "tasmā tesaṃ pahānatthaṃ cattārova vuttā.",
  "tika-s0201t:1090_0": "Yadaggena ca kāyo kāmoghassa vatthu,",
  "tika-s0201t:1090_1": "tadaggena abhijjhākāyaganthassa vatthu,",
  "tika-s0201t:1090_2": "dukkhāya vedanāya paṭighānusayo anusetīti dukkhadukkhavipariṇāmadukkhasaṅkhāradukkhabhūtā vedanā visesena byāpādakāyaganthassa vatthu,",
  "tika-s0201t:1090_3": "citte niccaggahaṇavasena sassatassa attano sīlena suddhītiādi parāmasanaṃ hotīti sīlabbataparāmāsassa cittaṃ vatthu,",
  "tika-s0201t:1090_4": "nāmarūpaparicchedena bhūtaṃ bhūtato apassantassa bhavavibhavadiṭṭhisaṅkhāto idaṃsaccābhiniveso hotīti tassa dhammā vatthu,",
  "tika-s0201t:1090_5": "sukhavedanāssādavasena paralokanirapekkho “natthi dinna”ntiādikaṃ parāmāsaṃ uppādetīti diṭṭhupādānassa",
  "tika-s0201t:1090_6": "vedanā vatthu santatighanagahaṇavasena sarāgādicitte sammoho hotīti mohāgatiyā cittaṃ vatthu,",
  "tika-s0201t:1090_7": "dhammasabhāvānavabodhena bhayaṃ hotīti bhayāgatiyā dhammā vatthu.",
  "tika-s0201t:1090_8": "Ye panettha avuttā,",
  "tika-s0201t:1090_9": "tesaṃ vuttanayena vatthubhāvo yojetabbo.",
  "tika-s0201t:1090_10": "Tathā hi oghesu vuttanayā eva yogāsavesupi yojanā atthato abhinnattā.",
  "tika-s0201t:1090_11": "Tathā paṭhamoghatatiyacatutthaganthayojanāya vuttanayā eva kāyacittadhammānaṃ itarūpādānavatthutā yojanā,",
  "tika-s0201t:1090_12": "tathā kāmoghabyāpādakāyaganthayojanāya vuttanayā eva kāyavedanānaṃ chandadosāgati vatthutā yojanā vā.",
  "tika-s0201t:1091_0": "“Āhārasamudayā kāyasamudayo,",
  "tika-s0201t:1091_1": "phassasamudayā vedanāsamudayo,",
  "tika-s0201t:1091_2": "saṅkhārapaccayā viññāṇaṃ,",
  "tika-s0201t:1091_3": "viññāṇapaccayā nāmarūpa”nti vacanato kāyādīnaṃ samudayabhūtā kabaḷīkārāhāraphassamanosañcetanāviññāṇāhārā",
  "tika-s0201t:1091_4": "kāyādiparijānanena pariññātā hontīti āha “catubbidhāhārapariññattha”nti pakaraṇanayoti nettipakaraṇavasena",
  "tika-s0201t:1091_5": "suttantasaṃvaṇṇanānayo.",
  "tika-s0201t:1092_0": "Saraṇavasenāti kāyādīnaṃ kusalādidhammānañca upadhāraṇavasena.",
  "tika-s0201t:1092_1": "Saranti gacchanti nibbānaṃ etāyāti satīti imasmiṃ atthe ekatte ekasabhāve nibbāne samosaraṇaṃ samāgamo ekattasamosaraṇaṃ.",
  "tika-s0201t:1092_2": "Etadeva hi dassetuṃ “yathā hī”tiādi vuttaṃ.",
  "tika-s0201t:1092_3": "Ekanibbānapavesahetubhūtā vā samānatā eko satipaṭṭhānassa bhāvo ekattaṃ,",
  "tika-s0201t:1092_4": "tattha samosaraṇaṃ taṃsabhāgatā ekattasamosaraṇaṃ.",
  "tika-s0201t:1092_5": "Ekanibbānapavesahetubhāvaṃ pana dassetuṃ “yathā hī”tiādimāha.",
  "tika-s0201t:1092_6": "Etasmiṃ atthe saraṇekattasamosaraṇāni saheva satipaṭṭhānekabhāvassa kāraṇatthena vuttānīti daṭṭhabbāni,",
  "tika-s0201t:1092_7": "purimasmiṃ visuṃ.",
  "tika-s0201t:1092_8": "Saraṇavasenāti vā “gamanavasenā”ti atthe sati tadeva gamanaṃ samosaraṇanti,",
  "tika-s0201t:1092_9": "samosaraṇe vā satisaddatthavasena avuccamāne dhāraṇatāva satīti satisaddatthantarābhāvā purimaṃ satibhāvassa kāraṇaṃ,",
  "tika-s0201t:1092_10": "pacchimaṃ ekabhāvassāti nibbānasamosaraṇepi sahitāneva tāni satipaṭṭhānekabhāvassa kāraṇāni vuttāni honti.",
  "tika-s0201t:1092_11": "Cuddasavidhena,",
  "tika-s0201t:1092_12": "navavidhena,",
  "tika-s0201t:1092_13": "soḷasavidhena,",
  "tika-s0201t:1092_14": "pañcavidhenāti idaṃ upari pāḷiyaṃ āgatānaṃ ānāpānapabbādīnaṃ vasena vuttaṃ,",
  "tika-s0201t:1092_15": "tesaṃ pana antarabhedavasena tadanugatabhedavasena ca bhāvanāya anekavidhatā labbhatiyeva.",
  "tika-s0201t:1092_16": "Catūsu disāsu uṭṭhānakabhaṇḍasadisatā kāyānupassanāditaṃtaṃsatipaṭṭhānabhāvanānubhāvassa daṭṭhabbā.",
  "tika-s0201t:1093_0": "“Gocare,",
  "tika-s0201t:1093_1": "bhikkhave,",
  "tika-s0201t:1093_2": "caratha sake pettike visaye”tiādivacanato bhikkhugocarā ete dhammā,",
  "tika-s0201t:1093_3": "yadidaṃ kāyānupassanādayo.",
  "tika-s0201t:1093_4": "Tattha yasmā kāyānupassanādipaṭipattiyā bhikkhu hoti,",
  "tika-s0201t:1093_5": "tasmā “kāyānupassī viharatī”tiādinā bhikkhuṃ dasseti,",
  "tika-s0201t:1093_6": "bhikkhumhi taṃ niyamatoti āha “paṭipattiyā bhikkhubhāvadassanato”ti.",
  "tika-s0201t:1093_7": "Satthu cariyānuvidhāyakattā sakalasāsanasampaṭiggāhakattā ca sabbappakārāya anusāsaniyā bhājanabhāvo.",
  "tika-s0201t:1094_0": "Samaṃ careyyāti kāyādivisamacariyaṃ pahāya kāyādīhi samaṃ careyya.",
  "tika-s0201t:1094_1": "Rāgādivūpasamena santo.",
  "tika-s0201t:1094_2": "Indriyadamena danto.",
  "tika-s0201t:1094_3": "Catumagganiyāmena niyato.",
  "tika-s0201t:1094_4": "Seṭṭhacaritāya brahmacārī.",
  "tika-s0201t:1094_5": "Kāyadaṇḍādioropanena nidhāya daṇḍaṃ.",
  "tika-s0201t:1094_6": "Ariyabhāve ṭhito so evarūpo bāhitapāpasamitapāpabhinnakilesatāhi brāhmaṇo samaṇo bhikkhūti veditabbo.",
  "tika-s0201t:1095_0": "“Ayañceva kāyo bahiddho ca nāmarūpa”ntiādīsu khandhapañcakaṃ,",
  "tika-s0201t:1095_1": "“sukhañca kāyena paṭisaṃvedetī”tiādīsu nāmakāyo kāyoti vuccatīti tato visesanatthaṃ “kāyeti rūpakāye”ti āha.",
  "tika-s0201t:1096_0": "Asammissatoti “vedanādayopi ettha sitā ettha paṭibaddhā”ti kāye vedanādianupassanāpasaṅgepi āpanne tato asammissatoti attho.",
  "tika-s0201t:1096_1": "Samūhavisayatāya cassa kāya-",
  "tika-s0201t:1096_2": "saddassa samudāyupādānatāya ca asubhākārassa “kāye”ti ekavacanaṃ,",
  "tika-s0201t:1096_3": "tathā ārammaṇādivibhāgena anekabhedabhinnampi cittaṃ cittabhāvasāmaññena ekajjhaṃ gahetvā “citte”ti ekavacanaṃ,",
  "tika-s0201t:1096_4": "vedanā pana sukhādibhedabhinnā visuṃ visuṃ anupassitabbāti dassentena “vedanāsū”ti bahuvacanena vuttā,",
  "tika-s0201t:1096_5": "tatheva ca niddeso pavattito,",
  "tika-s0201t:1096_6": "dhammā ca paropaṇṇāsabhedā anupassitabbākārena ca anekabhedā evāti tepi bahuvacanavaseneva vuttā.",
  "tika-s0201t:1096_7": "Avayavīgāha-",
  "tika-s0201t:1096_8": "samaññātidhāvana-",
  "tika-s0201t:1096_9": "sārādānābhinivesanisedhanatthaṃ kāyaṃ aṅgapaccaṅgehi,",
  "tika-s0201t:1096_10": "tāni ca kesādīhi,",
  "tika-s0201t:1096_11": "kesādike ca bhūtupādāyarūpehi vinibbhujjanto “tathā na kāye”tiādimāha.",
  "tika-s0201t:1096_12": "Pāsādādinagarāvayavasamūhe avayavīvādinopi avayavīgāhaṃ na karonti,",
  "tika-s0201t:1096_13": "nagaraṃ nāma koci attho atthīti pana kesañci samaññātidhāvanaṃ siyāti itthipurisādisamaññātidhāvane nagaranidassanaṃ vuttaṃ.",
  "tika-s0201t:1096_14": "Aṅgapaccaṅgasamūho,",
  "tika-s0201t:1096_15": "kesalomādisamūho bhūtupādāyasamūho ca yathāvuttasamūhe tabbinimutto kāyopi nāma koci natthi,",
  "tika-s0201t:1096_16": "pageva itthiādayoti āha “kāyo vā…pe…",
  "tika-s0201t:1096_17": "dissatī”ti.",
  "tika-s0201t:1096_18": "Koci dhammoti iminā sattajīvādiṃ paṭikkhipati,",
  "tika-s0201t:1096_19": "avayavī pana kāyapaṭikkhepeneva paṭikkhittoti.",
  "tika-s0201t:1096_20": "Yadi evaṃ kathaṃ kāyādisaññābhidhānānītiāha “yathāvutta…pe…",
  "tika-s0201t:1096_21": "karontī”ti.",
  "tika-s0201t:1097_0": "Yaṃ passati itthiṃ purisaṃ vā.",
  "tika-s0201t:1097_1": "Nanu cakkhunā itthipurisadassanaṃ natthīti?",
  "tika-s0201t:1097_2": "Saccametaṃ,",
  "tika-s0201t:1097_3": "“itthiṃ passāmi,",
  "tika-s0201t:1097_4": "purisaṃ passāmī”ti pana pavattasaññāya vasena “yaṃ passatī”ti vuttaṃ.",
  "tika-s0201t:1097_5": "Micchādassanena vā diṭṭhiyā yaṃ passati,",
  "tika-s0201t:1097_6": "na taṃ diṭṭhaṃ,",
  "tika-s0201t:1097_7": "taṃ rūpāyatanaṃ na hotīti attho viparītaggāhavasena micchāparikappitarūpattā.",
  "tika-s0201t:1097_8": "Atha vā taṃ kesādibhūtupādāyasamūhasaṅkhātaṃ diṭṭhaṃ na hoti acakkhuviññāṇaviññeyyattā,",
  "tika-s0201t:1097_9": "diṭṭhaṃ vā taṃ na hoti.",
  "tika-s0201t:1097_10": "Yaṃ diṭṭhaṃ taṃ na passatīti yaṃ rūpāyatanaṃ kesādibhūtupādāyasamūhasaṅkhātaṃ diṭṭhaṃ,",
  "tika-s0201t:1097_11": "taṃ paññācakkhunā bhūtato na passatīti attho.",
  "tika-s0201t:1097_12": "Apassaṃ bajjhateti imaṃ attabhāvaṃ yathābhūtaṃ paññācakkhunā apassanto “etaṃ mama,",
  "tika-s0201t:1097_13": "esohamasmi,",
  "tika-s0201t:1097_14": "eso me atto”ti kilesabandhanena bajjhati.",
  "tika-s0201t:1098_0": "Na aññadhammānupassīti na aññasabhāvānupassī,",
  "tika-s0201t:1098_1": "asubhādito aññākārānupassī na hotīti attho.",
  "tika-s0201t:1098_2": "Kiṃ vuttaṃ hotītiādinā tamevatthaṃ pākaṭaṃ karoti.",
  "tika-s0201t:1098_3": "Pathavīkāyanti kesādikoṭṭhāsapathaviṃ dhammasamūhattā “kāyo”ti vadati,",
  "tika-s0201t:1098_4": "lakkhaṇapathavimeva vā anekappabhedaṃ sakalasarīragataṃ pubbāpariyabhāvena ca pavattamānaṃ samūhavasena gahetvā “kāyo”ti vadati.",
  "tika-s0201t:1098_5": "Āpokāyantiādīsupi eseva nayo.",
  "tika-s0201t:1099_0": "Evaṃ gahetabbassāti “ahaṃ mama”nti evaṃ attattaniyabhāvena andhabālehi gahetabbassa.",
  "tika-s0201t:1099_1": "Idāni sattannaṃ anupassanākārānampi vasena kāyānupassanaṃ dassetuṃ “apicā”tiādi āraddhaṃ.",
  "tika-s0201t:1099_2": "Tattha aniccato anupassatīti catusamuṭṭhānikakāyaṃ “anicca”nti anupassati,",
  "tika-s0201t:1099_3": "evaṃ passanto evaṃ cassa aniccākārampi anupassatīti vuccati.",
  "tika-s0201t:1099_4": "Tathābhūtassa cassa niccaggāhassa lesopi na hotīti vuttaṃ “no niccato”ti tathāhesa “niccasaññaṃ pajahatī”ti vutto.",
  "tika-s0201t:1099_5": "Ettha ca “aniccato eva anupassatī”ti eva-",
  "tika-s0201t:1099_6": "kāro luttaniddiṭṭhoti tena nivattitamatthaṃ dassetuṃ “no niccato”ti vuttaṃ.",
  "tika-s0201t:1099_7": "Na cettha dukkhato anupassanādinivattanamāsaṅkitabbaṃ paṭiyogīnivattanaparattā eva- kārassa,",
  "tika-s0201t:1099_8": "uparidesanāruḷhattā ca tāsaṃ.",
  "tika-s0201t:1100_0": "Dukkhato anupassatītiādīsupi eseva nayo.",
  "tika-s0201t:1100_1": "Ayaṃ pana viseso –",
  "tika-s0201t:1100_2": "aniccassa dukkhattā tameva kāyaṃ dukkhato anupassati,",
  "tika-s0201t:1100_3": "dukkhassa anattattā anattato anupassati.",
  "tika-s0201t:1100_4": "Yasmā pana yaṃ aniccaṃ dukkhaṃ anattā,",
  "tika-s0201t:1100_5": "taṃ anabhinanditabbaṃ,",
  "tika-s0201t:1100_6": "na tattha rajjitabbaṃ,",
  "tika-s0201t:1100_7": "tasmā vuttaṃ “nibbindati no nandati,",
  "tika-s0201t:1100_8": "virajjati no rajjatī”ti.",
  "tika-s0201t:1100_9": "So evaṃ arajjanto rāgaṃ nirodheti no samudeti,",
  "tika-s0201t:1100_10": "samudayaṃ na karotīti attho.",
  "tika-s0201t:1100_11": "Evaṃ paṭipanno ca paṭinissajjati no ādiyati.",
  "tika-s0201t:1100_12": "Ayañhi aniccādianupassanā tadaṅgavasena saddhiṃ kāyatannissayakhandhābhisaṅkhārehi kilesānaṃ pariccajanato,",
  "tika-s0201t:1100_13": "saṅkhatadosadassanena tabbiparīte nibbāne tanninnatāya pakkhandanato “pariccāgapaṭinissaggo ceva pakkhandanapaṭinissaggo cā”ti vuccati,",
  "tika-s0201t:1100_14": "tasmā tāya samannāgato bhikkhu vuttanayena kilese ca pariccajati,",
  "tika-s0201t:1100_15": "nibbāne ca pakkhandati,",
  "tika-s0201t:1100_16": "tathābhūto ca nibbattanavasena kilese na ādiyati,",
  "tika-s0201t:1100_17": "nāpi adosadassitāvasena saṅkhatārammaṇaṃ.",
  "tika-s0201t:1100_18": "Tena vuttaṃ “paṭinissajjati no ādiyatī”ti.",
  "tika-s0201t:1100_19": "Idānissa tāhi anupassanāhi yesaṃ dhammānaṃ pahānaṃ hoti,",
  "tika-s0201t:1100_20": "taṃ dassetuṃ “so taṃ aniccato anupassanto niccasaññaṃ pajahatī”ti.",
  "tika-s0201t:1100_21": "Tattha niccasaññanti “saṅkhārā niccā”ti evaṃ pavattaviparītasaññaṃ.",
  "tika-s0201t:1100_22": "Diṭṭhicittavipallāsapahānamukheneva saññāvipallāsappahānanti saññāgahaṇaṃ,",
  "tika-s0201t:1100_23": "saññāsīsena vā tesampi gahaṇaṃ daṭṭhabbaṃ.",
  "tika-s0201t:1100_24": "Nandinti sappītikataṇhaṃ.",
  "tika-s0201t:1100_25": "Sesaṃ vuttanayemeva.",
  "tika-s0201t:1101_0": "Viharatīti iminā kāyānupassanāsamaṅgino iriyāpathavihāro vuttoti āha “iriyatī”ti iriyāpathaṃ pavattetīti attho.",
  "tika-s0201t:1101_1": "Ārammaṇakaraṇavasena abhibyāpanato “tīsu bhavesū”ti vuttaṃ,",
  "tika-s0201t:1101_2": "uppajjanavasena pana kilesā parittabhūmakā evāti.",
  "tika-s0201t:1101_3": "Yadipi kilesānaṃ pahānaṃ ātāpananti taṃ sammādiṭṭhiādīnampi attheva, ātāpa-",
  "tika-s0201t:1101_4": "saddo pana vīriyeyeva niruḷhoti vuttaṃ “vīriyassetaṃ nāma”nti.",
  "tika-s0201t:1101_5": "Atha vā paṭipakkhapahāne sampayuttadhammānaṃ abbhussahanavasena pavattamānassa vīriyassa sātisayaṃ tadātāpananti vīriyameva tathā vuccati,",
  "tika-s0201t:1101_6": "na aññe dhammā.",
  "tika-s0201t:1101_7": "Ātāpīti cāyamīkāro pasaṃsāya,",
  "tika-s0201t:1101_8": "atisayassa vā dīpakoti ātāpīgahaṇena sammappadhānasamaṅgitaṃ dasseti. Sammā,",
  "tika-s0201t:1101_9": "samantato,",
  "tika-s0201t:1101_10": "sāmañca pajānanto sampajāno,",
  "tika-s0201t:1101_11": "asammissato vavatthāne aññadhammānupassitābhāvena sammā aviparītaṃ,",
  "tika-s0201t:1101_12": "sabbākārapajānanena samantato,",
  "tika-s0201t:1101_13": "uparūpari visesāvahabhāvena pavattiyā sayaṃ pajānantoti attho.",
  "tika-s0201t:1101_14": "Yadi paññāya anupassati,",
  "tika-s0201t:1101_15": "kathaṃ satipaṭṭhānatāti āha “na hī”tiādi.",
  "tika-s0201t:1101_16": "Sabbatthikanti sabbattha bhavaṃ sabbattha līne uddhate ca citte icchitabbattā,",
  "tika-s0201t:1101_17": "sabbe vā līne uddhate ca bhāvetabbā bojjhaṅgā atthikā etāyāti sabbatthikā.",
  "tika-s0201t:1101_18": "Satiyā laddhūpakārāya eva paññāya ettha yathāvutte kāye kammaṭṭhāniko bhikkhu kāyānupassī viharati.",
  "tika-s0201t:1101_19": "Antosaṅkhepo anto olīyano,",
  "tika-s0201t:1101_20": "kosajjanti attho.",
  "tika-s0201t:1101_21": "Upāyapariggaheti ettha sīlavisodhanādi gaṇanādi uggahakosallādi ca upāyo,",
  "tika-s0201t:1101_22": "tabbipariyāyato anupāyo veditabbo.",
  "tika-s0201t:1101_23": "Yasmā ca upaṭṭhitassati yathāvuttaupāyaṃ na pariccajati,",
  "tika-s0201t:1101_24": "anupāyañca na upādiyati,",
  "tika-s0201t:1101_25": "tasmā vuttaṃ “muṭṭhassati…pe…",
  "tika-s0201t:1101_26": "asamattho hotī”ti.",
  "tika-s0201t:1101_27": "Tenāti upāyānupāyānaṃ pariggahaparivajjanesu apariccāgāpariggahesu ca asamatthabhāvena assa yogino.",
  "tika-s0201t:1102_0": "Yasmā satiyevettha satipaṭṭhānaṃ vuttā,",
  "tika-s0201t:1102_1": "tasmāssa sampayuttā dhammā vīriyādayo aṅganti āha “sampayogaṅgañcassa dassetvā”ti. Aṅga-",
  "tika-s0201t:1102_2": "saddo cettha kāraṇapariyāyo daṭṭhabbo,",
  "tika-s0201t:1102_3": "satiggahaṇeneva cettha samādhissati gahaṇaṃ daṭṭhabbaṃ tassā samādhikkhandhe saṅgahitattā.",
  "tika-s0201t:1102_4": "Yasmā vā satisīsenāyaṃ desanā.",
  "tika-s0201t:1102_5": "Na hi kevalāya satiyā kilesappahānaṃ hoti,",
  "tika-s0201t:1102_6": "nibbānādhigamo vā,",
  "tika-s0201t:1102_7": "na ca kevalā sati pavattati,",
  "tika-s0201t:1102_8": "tasmāssa jhānadesanāyaṃ savitakkādivacanassa viya sampayogaṅgadassanatāti aṅga-",
  "tika-s0201t:1102_9": "saddassa avayavapariyāyatā daṭṭhabbā.",
  "tika-s0201t:1102_10": "Pahānaṅganti “vivicceva kāmehī”tiādīsu viya pahātabbaṅgaṃ dassetuṃ.",
  "tika-s0201t:1102_11": "Yasmā ettha lokiyamaggo adhippeto,",
  "tika-s0201t:1102_12": "na lokuttaramaggo,",
  "tika-s0201t:1102_13": "tasmā pubbabhāgiyameva vinayaṃ dassento “tadaṅgavinayena vā vikkhambhanavinayena vā”ti āha.",
  "tika-s0201t:1102_14": "Tesaṃ dhammānanti vedanādidhammānaṃ.",
  "tika-s0201t:1102_15": "Tesañhi tattha anadhippetattā “atthuddhāranayenetaṃ vutta”nti vuttaṃ.",
  "tika-s0201t:1103_0": "Avisesena dvīhipi nīvaraṇappahānaṃ vuttanti katvā puna ekekena vuttaṃ pahānavisesaṃ dassetuṃ “visesenā”ti āha.",
  "tika-s0201t:1103_1": "Atha vā “vineyya nīvaraṇānī”ti avatvā abhijjhādomanassavacanassa payojanaṃ dassento “visesenā”tiādimāha.",
  "tika-s0201t:1103_2": "Kāyānupassanābhāvanāya hi ujuvipaccanīkānaṃ anurodhādīnaṃ pahānaṃ dassanaṃ etassa payojananti.",
  "tika-s0201t:1103_3": "Kāyasampattimūlakassāti rūpa- bala-",
  "tika-s0201t:1103_4": "yobbanārogyādi-",
  "tika-s0201t:1103_5": "sarīrasampadā-",
  "tika-s0201t:1103_6": "nimittassa.",
  "tika-s0201t:1103_7": "Vuttavipariyāyato kāyavipattimūlako virodho veditabbo.",
  "tika-s0201t:1103_8": "Kāyabhāvanāyāti kāyānupassanābhāvanāya.",
  "tika-s0201t:1103_9": "Sā hi idha “kāyabhāvanā”ti adhippetā.",
  "tika-s0201t:1103_10": "Tenāti anurodhādippahānavacanena.",
  "tika-s0201t:1103_11": "Yogānubhāvo hītiādi vuttassevatthassa pākaṭakaraṇaṃ.",
  "tika-s0201t:1104_0": "Satisampajaññenāti atisampajaññaggahaṇena.",
  "tika-s0201t:1104_1": "Sabbatthikakammaṭṭhānanti buddhānussati mettā maraṇassati asubhabhāvanā ca.",
  "tika-s0201t:1104_2": "Idañhi catukkaṃ yoginā parihariyamānaṃ “sabbatthikakammaṭṭhāna”nti vuccati atisampajaññabalena avicchinnassa tassa pariharitabbattā,",
  "tika-s0201t:1104_3": "satiyā vā samatho vutto tassā samāddhikkhandhena saṅgahitattā.",
  "tika-s0201t:1105_0": "Tenāti saddatthaṃ anādiyitvā bhāvatthasseva vibhajanavasena pavattena vibhaṅgapāṭhena saha.",
  "tika-s0201t:1105_1": "Aṭṭhakathānayoti saddatthassapi vivaraṇavasena yathārahaṃ vutto atthasaṃvaṇṇanānayo.",
  "tika-s0201t:1105_2": "Yathā saṃsandatīti yathā atthato adhippāyato ca avilomento aññadatthu saṃsandati sameti,",
  "tika-s0201t:1105_3": "evaṃ veditabbo.",
  "tika-s0201t:1106_0": "Vedanādīnaṃ puna vacaneti ettha nissayapaccayabhāvavasena cittadhammānaṃ vedanāsannissitattā pañcavokārabhave",
  "tika-s0201t:1106_1": "arūpadhammānaṃ rūpapaṭibaddhavuttito ca vedanāya kāyādianupassanāpasaṅgepi āpanne tadasammissato vavatthānadassanatthaṃ",
  "tika-s0201t:1106_2": "ghanavinibbhogādidassanatthañca dutiyavedanāgahaṇaṃ.",
  "tika-s0201t:1106_3": "Tena na vedanāyaṃ kāyānupassī,",
  "tika-s0201t:1106_4": "cittadhammānupassī vā,",
  "tika-s0201t:1106_5": "atha kho vedanānupassīyevāti vedanāsaṅkhāte vatthusmiṃ vedanānupassanākārasseva dassanena asammissato vavatthānaṃ dassitaṃ hoti.",
  "tika-s0201t:1106_6": "Tathā “yasmiṃ samaye sukhā vedanā,",
  "tika-s0201t:1106_7": "na tasmiṃ samaye dukkhā adukkhamasukhā vā vedanā.",
  "tika-s0201t:1106_8": "Yasmiṃ vā pana samaye dukkhā adukkhamasukhā vā vedanā,",
  "tika-s0201t:1106_9": "na tasmiṃ samaye itarā vedanā”ti vedanābhāvasāmaññe aṭṭhatvā taṃ taṃ vedanaṃ vinibbhujitvā dassanena ghanavinibbhogo dhuvabhāvaviveko dassito hoti.",
  "tika-s0201t:1106_10": "Tena tāsaṃ khaṇamattāvaṭṭhānadassanena aniccatāya tato eva dukkhatāya anattatāya ca dassanaṃ vibhāvitaṃ hoti.",
  "tika-s0201t:1106_11": "Ghanavinibbhogādīti ādi-",
  "tika-s0201t:1106_12": "saddena ayampi attho veditabbo.",
  "tika-s0201t:1106_13": "Ayañhi vedanāyaṃ vedanānupassīyeva,",
  "tika-s0201t:1106_14": "na aññadhammānupassī.",
  "tika-s0201t:1106_15": "Kiṃ vuttaṃ hoti –",
  "tika-s0201t:1106_16": "yathā nāma bālo amaṇisabhāvepi udakabubbuḷake maṇiākārānupassī hoti,",
  "tika-s0201t:1106_17": "na evamayaṃ ṭhitiramaṇīyepi vedayite,",
  "tika-s0201t:1106_18": "pageva itarasmiṃ manuññākārānupassī,",
  "tika-s0201t:1106_19": "atha kho khaṇabhaṅguratāya avasavattitāya kilesāsucipaggharaṇatāya ca aniccaanattaasubhākārānupassī,",
  "tika-s0201t:1106_20": "vipariṇāmadukkhatāya saṅkhāradukkhatāya ca visesato dukkhānupassīyevāti vuttaṃ hoti.",
  "tika-s0201t:1106_21": "Evaṃ cittadhammesupi yathārahaṃ puna vacane payojanaṃ vattabbaṃ.",
  "tika-s0201t:1106_22": "“Kevalaṃ panidhā”tiādinā idha ‘ettakaṃ veditabba”nti veditabbaparicchedaṃ dasseti.",
  "tika-s0201t:1106_23": "Esa nayoti iminā yathā cittaṃ dhammā ca anupassitabbā,",
  "tika-s0201t:1106_24": "tathā tāni anupassanto “citte cittānupassī,",
  "tika-s0201t:1106_25": "dhammesu dhammānupassī”ti veditabboti imamatthaṃ atidisati.",
  "tika-s0201t:1107_0": "Yo sukhaṃ dukkhato addāti yo bhikkhu sukhavedanaṃ vipariṇāmadukkhatāya “dukkha”nti paññācakkhunā addakkhi.",
  "tika-s0201t:1107_1": "Dukkhamaddakkhi sallatoti dukkhavedanaṃ pīḷājananato antotudanato dunnīharaṇato ca sallanti addakkhi passi.",
  "tika-s0201t:1107_2": "Adukkhamasukhanti upekkhāvedanaṃ.",
  "tika-s0201t:1107_3": "Santanti sukhadukkhāni viya anoḷārikatāya paccayavasena vūpasantasabhāvatāya ca santaṃ.",
  "tika-s0201t:1107_4": "Aniccatoti hutvā abhāvato udayabbayavantato tāvakālikatoniccapaṭikkhepato ca “anicca”nti yo addakkhi.",
  "tika-s0201t:1107_5": "Sa ve sammaddaso bhikkhu ekaṃsena paribyattaṃ vā vedanāya sammā passanakoti attho.",
  "tika-s0201t:1108_0": "Dukkhātipīti saṅkhāradukkhatāya dukkhā itipi.",
  "tika-s0201t:1108_1": "Sabbaṃ taṃ dukkhasminti sabbaṃ taṃ vedayitaṃ dukkhasmiṃ antogadhaṃ pariyāpannaṃ vadāmi saṅkhāradukkhatānativattanato.",
  "tika-s0201t:1108_2": "Sukhadukkhatopi cāti sukhādīnaṃ ṭhitivipariṇāmaññāṇasukhatāya vipariṇāmaṭhitiaññāṇadukkhatāya ca vuttattā tissopi sukhato,",
  "tika-s0201t:1108_3": "tissopi ca dukkhato anupassitabbāti attho. Rūpādi-",
  "tika-s0201t:1108_4": "ārammaṇachandādi- adhipati- ñāṇādi- sahajāta-",
  "tika-s0201t:1108_5": "kāmāvacarādi-",
  "tika-s0201t:1108_6": "bhūminānattabhedānaṃ kusalākusala-",
  "tika-s0201t:1108_7": "taṃvipākakiriyā-",
  "tika-s0201t:1108_8": "nānattādibhedānañca, ādi-",
  "tika-s0201t:1108_9": "saddena saṅkhārikāsaṅkhārikasa-",
  "tika-s0201t:1108_10": "vatthukāvatthukādi-",
  "tika-s0201t:1108_11": "nānattabhedānañca vasenāti yojetabbaṃ.",
  "tika-s0201t:1108_12": "Suññatadhammassāti “dhammā hontī”tiādinā suññatavāre āgatasuññatasabhāvassa vasena.",
  "tika-s0201t:1108_13": "“Kāmañcetthā”tiādinā pubbe pahīnattā puna pahānaṃ na vattabbanti codanaṃ dasseti,",
  "tika-s0201t:1108_14": "maggacittakkhaṇe vā ekattha pahīnaṃ sabbattha pahīnameva hotīti visuṃ visuṃ na vattabbanti.",
  "tika-s0201t:1108_15": "Tattha purimāya codanāya nānāpuggalaparihāro,",
  "tika-s0201t:1108_16": "pacchimāya nānācittakkhaṇikaparihāro.",
  "tika-s0201t:1108_17": "Lokiyabhāvanāya hi kāye pahīnaṃ na vedanādīsu pahīnaṃ hoti yadipi na pavatteyya,",
  "tika-s0201t:1108_18": "na paṭipakkhabhāvanāya tattha sā abhijjhādomanassassa appavatti hotīti puna tappahānaṃ vattabbamevāti.",
  "tika-s0201t:1108_19": "Ekattha pahīnaṃ sesesupi pahīnaṃ hotīti maggasatipaṭṭhānabhāvanaṃ,",
  "tika-s0201t:1108_20": "lokiyabhāvanāya vā sabbattha appavattimattaṃ sandhāya vuttaṃ.",
  "tika-s0201t:1108_21": "“Pañcapi khandhā loko”ti hi vibhaṅge catūsupi ṭhānesu vuttanti.",
  "tika-s0201t:1109_0": "Uddesavāravaṇṇanāya līnatthappakāsanā samattā.",
  "tika-s0201t:1110_0": "Kāyānupassanāvaṇṇanā",
  "tika-s0201t:1111_0": "Ānāpānapabbavaṇṇanā",
  "tika-s0201t:1112_0": "107.",
  "tika-s0201t:1112_1": "Bāhirakesupi ito ekadesassa sambhavato sabbappakāraggahaṇaṃ kataṃ “sabbappakārakāyānupassanānibbattakassā”ti.",
  "tika-s0201t:1112_2": "Tena ye ime ānāpānapabbādivasena āgatā cuddasappakārā,",
  "tika-s0201t:1112_3": "tadantogadhā ca ajjhattādianupassanā pakārā,",
  "tika-s0201t:1112_4": "tathā kāyagatāsatisutte vuttā kesādivaṇṇasaṇṭhānakasiṇārammaṇacatukkajjhānappakārā,",
  "tika-s0201t:1112_5": "lokiyādippakārā ca,",
  "tika-s0201t:1112_6": "te sabbepi anavasesato saṅgaṇhāti.",
  "tika-s0201t:1112_7": "Ime ca pakārā imasmiṃyeva sāsane,",
  "tika-s0201t:1112_8": "na ito bahiddhāti vuttaṃ “sabbappakāra…pe…",
  "tika-s0201t:1112_9": "paṭisedhano cā”ti.",
  "tika-s0201t:1112_10": "Tattha tathābhāvapaṭisedhanoti sabbappakārakāyānupassanānibbattakassa puggalassa aññasāsanassa nissayabhāvapaṭisedhano.",
  "tika-s0201t:1112_11": "Etena “idha,",
  "tika-s0201t:1112_12": "bhikkhave”ti ettha idha-",
  "tika-s0201t:1112_13": "saddo antogadhaevasaddatthoti dasseti.",
  "tika-s0201t:1112_14": "Santi hi ekapadānipi sāvadhāraṇāni yathā “vāyubhakkho”ti.",
  "tika-s0201t:1112_15": "Tenāha “idheva samaṇo”tiādi.",
  "tika-s0201t:1112_16": "Paripuṇṇasamaṇakaraṇadhammo hi so,",
  "tika-s0201t:1112_17": "yo sabbappakārakāyānupassanānibbattako.",
  "tika-s0201t:1112_18": "Parappavādāti paresaṃ aññatitthiyānaṃ nānappakārā vādā titthāyatanāni.",
  "tika-s0201t:1113_0": "Araññādikasseva bhāvanānurūpasenāsanataṃ dassetuṃ “imassa hī”tiādi vuttaṃ.",
  "tika-s0201t:1113_1": "Duddamo damathaṃ anupagato goṇo kūṭagoṇo.",
  "tika-s0201t:1113_2": "Dohanakāle yathā thanehi anavasesato khīraṃ na paggharati,",
  "tika-s0201t:1113_3": "evaṃ dohapaṭibandhinī kūṭadhenu.",
  "tika-s0201t:1113_4": "Rūpasaddādike paṭicca uppajjanakaassādo rūpārammaṇādiraso.",
  "tika-s0201t:1113_5": "Pubbe āciṇṇārammaṇanti pabbajjāto pubbe,",
  "tika-s0201t:1113_6": "anādimati vā saṃsāre paricitārammaṇaṃ.",
  "tika-s0201t:1114_0": "Nibandheyyāti bandheyya.",
  "tika-s0201t:1114_1": "Satiyāti sammadeva kammaṭṭhānassa sallakkhaṇavasena pavattāya satiyā.",
  "tika-s0201t:1114_2": "Ārammaṇeti kammaṭṭhānārammaṇe.",
  "tika-s0201t:1114_3": "Daḷhanti thiraṃ,",
  "tika-s0201t:1114_4": "yathā satokārissa upacārappanābhedo samādhi ijjhati,",
  "tika-s0201t:1114_5": "tathā thāmagataṃ katvāti attho.",
  "tika-s0201t:1115_0": "Visesādhigamadiṭṭhadhammasukhavihārapadaṭṭhānanti sabbesaṃ buddhānaṃ,",
  "tika-s0201t:1115_1": "ekaccānaṃ paccekabuddhānaṃ,",
  "tika-s0201t:1115_2": "buddhasāvakānañca visesādhigamassa,",
  "tika-s0201t:1115_3": "aññena kammaṭṭhānena adhigatavisesānaṃ diṭṭhadhammasukhavihārassa ca padaṭṭhānabhūtaṃ.",
  "tika-s0201t:1115_4": "Vatthuvijjācariyo viya bhagavā yogīnaṃ anurūpanivāsaṭṭhānupadisanato.",
  "tika-s0201t:1115_5": "Bhikkhu dīpisadiso araññe ekākī viharitvā paṭipakkhanimmathanena icchitatthasādhanato.",
  "tika-s0201t:1115_6": "Phalamuttamanti sāmaññaphalaṃ sandhāyāha.",
  "tika-s0201t:1115_7": "Parakkamajavayoggabhūminti bhāvanussāhajavassa yoggakaraṇabhūmibhūtaṃ.",
  "tika-s0201t:1116_0": "Assāsapassāsānaṃ vasena sikkhatoti assāsapassāsānaṃ dīgharassatāpajānana-",
  "tika-s0201t:1116_1": "sabbakāyapaṭisaṃvedana-",
  "tika-s0201t:1116_2": "oḷārikoḷārikapaṭippassambhanavasena bhāvanānuyogaṃ sikkhato,",
  "tika-s0201t:1116_3": "tathābhūto vā hutvā tisso sikkhā pavattayato.",
  "tika-s0201t:1116_4": "Assāsapassāsanimitteti assāsapassāsasannissayena upaṭṭhitapaṭibhāganimitte.",
  "tika-s0201t:1116_5": "Assāsapassāse pariggaṇhāti rūpamukhena vipassanaṃ abhinivisanto,",
  "tika-s0201t:1116_6": "yo “assāsapassāsakammiko”ti vutto.",
  "tika-s0201t:1116_7": "Jhānaṅgāni pariggaṇhāti arūpamukhena vipassanaṃ abhinivisanto.",
  "tika-s0201t:1116_8": "Vatthu nāma karajakāyo cittacetasikānaṃ pavattiṭṭhānabhāvato.",
  "tika-s0201t:1116_9": "Añño satto vā puggalo vā natthīti visuddhadiṭṭhi “tayidaṃ dhammamattaṃ na ahetukaṃ,",
  "tika-s0201t:1116_10": "nāpi issarādivisamahetukaṃ,",
  "tika-s0201t:1116_11": "atha kho avijjādīhi eva sahetuka”nti addhattayepi kaṅkhāvitaraṇena vitiṇṇakaṅkho “yaṃ kiñci rūpa”ntiādinā",
  "tika-s0201t:1116_12": "kalāpasammasanavasena tilakkhaṇaṃ āropetvā udayabbayānupassanādivasena vipassanaṃ vaḍḍhento anukkamena",
  "tika-s0201t:1116_13": "maggapaṭipāṭiyā.",
  "tika-s0201t:1117_0": "Parassa vā assāsapassāsakāyeti idaṃ sammasanacāravasenāyaṃ pāḷi pavattāti katvā vuttaṃ,",
  "tika-s0201t:1117_1": "samathavasena pana parassa assāsapassāsakāye appanānimittuppatti eva natthīti.",
  "tika-s0201t:1117_2": "Idaṃ ubhayaṃ na labbhatīti “ajjhattaṃ,",
  "tika-s0201t:1117_3": "bahiddhā”ti ca vuttaṃ idaṃ dhammadvayaghaṭitaṃ ekato ārammaṇabhāvena na labbhati.",
  "tika-s0201t:1118_0": "Samudeti etasmāti samudayo,",
  "tika-s0201t:1118_1": "so eva kāraṇaṭṭhena dhammoti samudayadhammo,",
  "tika-s0201t:1118_2": "assāsapassāsānaṃ pavattihetukarajakāyādi.",
  "tika-s0201t:1118_3": "Tassa anupassanasīlo samudayadhammānupassī.",
  "tika-s0201t:1118_4": "Taṃ pana samudayadhammaṃ upamāmukhena dassento “yathā nāmā”tiādimāha.",
  "tika-s0201t:1118_5": "Tattha bhastanti ruttiṃ.",
  "tika-s0201t:1118_6": "Gaggaranāḷinti ukkāpanāḷiṃ.",
  "tika-s0201t:1118_7": "Teti karajakāyādike.",
  "tika-s0201t:1118_8": "Yathā assāsapassāsakāyo karajakāyādisambandhī phalabhāvena,",
  "tika-s0201t:1118_9": "evaṃ tepi assāsapassāsakāyasambandhino hetubhāvenāti “samudayadhammā kāyasmi”nti vattabbataṃ labhantīti vuttaṃ “samudaya…pe…",
  "tika-s0201t:1118_10": "vuccatī”ti.",
  "tika-s0201t:1118_11": "Pakativācī vā dhamma-",
  "tika-s0201t:1118_12": "saddo “jātidhammāna”ntiādīsu viyāti kāyassa paccayasamavāye uppajjanapakatikānupassī “samudayadhammānupassī”ti vutto. Tenāha –",
  "tika-s0201t:1118_13": "“karajakāyañcā”tiādi.",
  "tika-s0201t:1118_14": "Evañca katvā kāyasminti bhummavacanañca samatthitaṃ hoti.",
  "tika-s0201t:1118_15": "Vayadhammānupassīti ettha ahetukattepi vināsassa yesaṃ hetudhammānaṃ abhāve yaṃ na hoti,",
  "tika-s0201t:1118_16": "tadabhāvo tassa abhāvassa hotu viya voharīyatīti upacārato karajakāyādiabhāvo assāsapassāsakāyassa vayakāraṇaṃ vutto.",
  "tika-s0201t:1118_17": "Tenāha “yathā bhastāyā”tiādi.",
  "tika-s0201t:1118_18": "Ayaṃ tāvettha paṭhamavikappavasena atthavibhāvanā.",
  "tika-s0201t:1118_19": "Dutiyavikappavasena pana upacārena vināyeva attho veditabbo.",
  "tika-s0201t:1118_20": "Ajjhattabahiddhānupassanā viya bhinnavatthuvisayatāya samudayavayadhammānupassanāpi ekakāle na labbhatīti",
  "tika-s0201t:1118_21": "āha “kālena samudayaṃ kālena vayaṃ anupassanto”ti.",
  "tika-s0201t:1119_0": "Atthi kāyoti eva-",
  "tika-s0201t:1119_1": "saddo luttaniddiṭṭhoti “kāyova atthī”ti vatvā avadhāraṇena nivatthitaṃ dassento “na satto”tiādimāha.",
  "tika-s0201t:1119_2": "Tassattho –",
  "tika-s0201t:1119_3": "yo rūpādīsu sattavisattatāya paresañca sajjāpanaṭṭhena,",
  "tika-s0201t:1119_4": "satvaguṇayogato vā “satto”ti parehi parikappito.",
  "tika-s0201t:1119_5": "Tassa sattanikāyassa pūraṇato ca cavanupapajjanadhammatāya galanato ca “puggalo”ti.",
  "tika-s0201t:1119_6": "Thīyati saṃhaññati ettha gabbhoti “itthī”ti.",
  "tika-s0201t:1119_7": "Puri pure bhāge seti pavattatīti “puriso”ti.",
  "tika-s0201t:1119_8": "Āhito ahaṃmāno etthāti “attā”ti,",
  "tika-s0201t:1119_9": "attano santakabhāvena “attaniya”nti.",
  "tika-s0201t:1119_10": "Paro na hotīti katvā “aha”nti,",
  "tika-s0201t:1119_11": "mama santakanti katvā “mama”nti.",
  "tika-s0201t:1119_12": "Vuttappakāravinimutto aññoti katvā “kocī”ti,",
  "tika-s0201t:1119_13": "tassa santakabhāvena “kassacī”ti parikappetabbo koci natthi,",
  "tika-s0201t:1119_14": "kevalaṃ kāyo eva atthīti attattaniyasuññatameva kāyassa vibhāveti.",
  "tika-s0201t:1119_15": "Evanti “kāyova atthī”tiādinā vuttappakārena.",
  "tika-s0201t:1119_16": "Ñāṇapamāṇatthāyāti kāyānupassanāñāṇaparaṃ pamāṇaṃ pāpanatthāya.",
  "tika-s0201t:1119_17": "Satipamāṇatthāyāti kāyapariggāhikasatipavattaṃ satiparaṃ pamāṇaṃ pāpanatthāya.",
  "tika-s0201t:1119_18": "Imassa hi vuttanayena “atthi kāyo”ti aparāparuppattivasena paccupaṭṭhitā sati bhiyyoso mattāya tattha ñāṇassa satiyā ca paribrūhanāya hoti.",
  "tika-s0201t:1119_19": "Tenāha “satisampajaññānaṃ vaḍḍhatthāyā”ti.",
  "tika-s0201t:1120_0": "Imissā bhāvanāya taṇhādiṭṭhigāhānaṃ ujupaṭipakkhattā vuttaṃ “taṇhā…pe…",
  "tika-s0201t:1120_1": "viharatī”ti.",
  "tika-s0201t:1120_2": "Tathābhūto ca loke kiñci “aha”nti vā “mama”nti vā gahetabbaṃ na passati,",
  "tika-s0201t:1120_3": "kuto gaṇheyya.",
  "tika-s0201t:1120_4": "Tenāha “na ca kiñcī”tiādi.",
  "tika-s0201t:1120_5": "Evampīti ettha pi-",
  "tika-s0201t:1120_6": "saddo heṭṭhā niddiṭṭhassa tādisassa atthassa abhāvato avuttasamuccayatthoti dassento “upari atthaṃ upādāyā”ti āha.",
  "tika-s0201t:1120_7": "“Eva”nti pana niddiṭṭhākārassa paccāmasanaṃ nigamanavasena katanti āha “iminā pana…pe…",
  "tika-s0201t:1120_8": "dassetī”ti.",
  "tika-s0201t:1120_9": "Pubbabhāgasatipaṭṭhānassa idhādhippetattā vuttaṃ “sati dukkhasacca”nti.",
  "tika-s0201t:1120_10": "Sā pana sati yasmiṃ attabhāve,",
  "tika-s0201t:1120_11": "tassa samuṭṭhāpikā taṇhā tassāpi samuṭṭhāpikā eva nāma hoti tadabhāve abhāvatoti āha “tassā samuṭṭhāpikā purimataṇhā”ti.",
  "tika-s0201t:1120_12": "Appavattīti appavattinimittaṃ,",
  "tika-s0201t:1120_13": "na pavattati etthāti vā appavatti.",
  "tika-s0201t:1120_14": "Catusaccavasenāti catusaccakammaṭṭhānavasena.",
  "tika-s0201t:1120_15": "Ussakkitvāti visuddhiparamparāya āruhitvā,",
  "tika-s0201t:1120_16": "bhāvanaṃ upari netvāti attho.",
  "tika-s0201t:1120_17": "Niyyānamukhanti vaṭṭadukkhato nissaraṇūpāyo.",
  "tika-s0201t:1121_0": "Ānāpānapabbavaṇṇanā niṭṭhitā.",
  "tika-s0201t:1122_0": "Iriyāpathapabbavaṇṇanā",
  "tika-s0201t:1123_0": "108.",
  "tika-s0201t:1123_1": "Iriyāpathavasenāti iriyanaṃ iriyā, kiriyā,",
  "tika-s0201t:1123_2": "idha pana kāyikapayogo veditabbo.",
  "tika-s0201t:1123_3": "Iriyānaṃ patho pavattimaggoti iriyāpatho,",
  "tika-s0201t:1123_4": "gamanādisarīrāvatthā.",
  "tika-s0201t:1123_5": "Gacchanto vā hi satto kāyena kattabbakiriyaṃ kareyya ṭhito vā nisinno vā nipanno vāti.",
  "tika-s0201t:1123_6": "Tesaṃ vasena,",
  "tika-s0201t:1123_7": "iriyāpathavibhāgenāti attho.",
  "tika-s0201t:1123_8": "Puna caparanti puna ca aparaṃ,",
  "tika-s0201t:1123_9": "yathāvuttaānāpānakammaṭṭhānato bhiyyopi aññaṃ kāyānupassanākammaṭṭhānaṃ kathemi,",
  "tika-s0201t:1123_10": "suṇāthāti vā adhippāyo.",
  "tika-s0201t:1123_11": "Gacchanto vātiādi gamanādimattajānanassa gamanādigatavisesajānanassa ca sādhāraṇavacanaṃ.",
  "tika-s0201t:1123_12": "Tattha gamanādimattajānanaṃ idha nādhippetaṃ,",
  "tika-s0201t:1123_13": "gamanādigatavisesajānanaṃ pana adhippetanti taṃ vibhajitvā dassetuṃ “tattha kāma”ntiādi vuttaṃ.",
  "tika-s0201t:1123_14": "Sattūpaladdhinti satto atthīti upaladdhiṃ sattaggāhaṃ na jahati na pariccajati “ahaṃ gacchāmi,",
  "tika-s0201t:1123_15": "mama gamana”nti gāhasabbhāvato.",
  "tika-s0201t:1123_16": "Tato eva attasaññaṃ “atthi attā kārako vedako”ti evaṃ pavattaṃ viparītasaññaṃ na ugghāṭeti nāpaneti apaṭipakkhabhāvato,",
  "tika-s0201t:1123_17": "ananabrūhanato vā.",
  "tika-s0201t:1123_18": "Evaṃ bhūtassa cassa kuto kammaṭṭhānādibhāvoti āha “kammaṭṭhānaṃ vā satipaṭṭhānabhāvanā vā na hotī”ti.",
  "tika-s0201t:1123_19": "Imassa panātiādisukkapakkhassa vuttavipariyāyena attho veditabbo.",
  "tika-s0201t:1123_20": "Tameva hi atthaṃ vivarituṃ “idaṃ hī”tiādi vuttaṃ.",
  "tika-s0201t:1123_21": "Tattha ko gacchatīti gamanakiriyāya kattupucchā,",
  "tika-s0201t:1123_22": "sā kattubhāvavisiṭṭhaattapaṭikkhepatthā dhammamattasseva gamanasiddhidassanato.",
  "tika-s0201t:1123_23": "Kassa gamananti akattutāvisiṭṭhaattaggāhapaṭikkhepatthā.",
  "tika-s0201t:1123_24": "Kiṃkāraṇāti pana paṭikkhittakattukāya gamanakiriyāya aviparītakāraṇapucchā “gamananti attā manasā saṃyujjati,",
  "tika-s0201t:1123_25": "mano indriyehi,",
  "tika-s0201t:1123_26": "indriyāni attehī”ti evamādigamanakāraṇapaṭikkhepanato.",
  "tika-s0201t:1123_27": "Tenāha “tatthā”tiādi.",
  "tika-s0201t:1124_0": "Na koci satto vā puggalo vā gacchati dhammamattasseva gamanasiddhito tabbinimuttassa ca kassaci abhāvato.",
  "tika-s0201t:1124_1": "Idāni dhammamattasseva gamanasiddhiṃ dassetuṃ “cittakiriyavāyodhātuvipphārenā”tiādi vuttaṃ.",
  "tika-s0201t:1124_2": "Tattha cittakiriyā ca sā vāyodhātuyā vipphāro vipphandanañcāti cittakiriyavāyodhātuvipphāro, tena.",
  "tika-s0201t:1124_3": "Ettha ca cittakiriyaggahaṇena anindriyabaddhavāyodhātuvipphāraṃ nivatteti,",
  "tika-s0201t:1124_4": "vāyodhātuvipphāraggahaṇena cetanāvacīviññattibhedaṃ cittakiriyaṃ nivatteti,",
  "tika-s0201t:1124_5": "ubhayena pana kāyaviññattiṃ vibhāveti.",
  "tika-s0201t:1124_6": "“Gacchatī”ti vatvā yathā pavattamāne kāye “gacchatī”ti vohāro hoti,",
  "tika-s0201t:1124_7": "taṃ dassetuṃ “tasmā”tiādi vuttaṃ.",
  "tika-s0201t:1124_8": "Tanti gantukāmatāvasena pavattacittaṃ.",
  "tika-s0201t:1124_9": "Vāyaṃ janetīti vāyodhātuadhikaṃ rūpakalāpaṃ janeti,",
  "tika-s0201t:1124_10": "adhikatā cettha sāmatthiyato,",
  "tika-s0201t:1124_11": "na pamāṇato.",
  "tika-s0201t:1124_12": "Gamanacittasamuṭṭhitaṃ sahajātarūpakāyassa thambhanasandhāraṇacalanānaṃ paccayabhūtena ākāravisesena",
  "tika-s0201t:1124_13": "pavattamānaṃ vāyodhātuṃ sandhāyāha “vāyo viññattiṃ janetī”ti.",
  "tika-s0201t:1124_14": "Adhippāyasahabhāvī hi vikāro viññatti,",
  "tika-s0201t:1124_15": "yathāvuttaadhikabhāveneva ca vāyogahaṇaṃ,",
  "tika-s0201t:1124_16": "na vāyodhātuyā eva janakabhāvato,",
  "tika-s0201t:1124_17": "aññathā viññattiyā upādāyarūpabhāvo durupapādo siyā.",
  "tika-s0201t:1124_18": "Purato abhinīhāro puratobhāgena kāyassa pavattanaṃ,",
  "tika-s0201t:1124_19": "yo “abhikkamo”ti vuccati.",
  "tika-s0201t:1125_0": "“Eseva nayo”ti atidesavasena saṅkhepato vatvā tamevatthaṃ vivarituṃ “tatrāpi hī”tiādi vuttaṃ.",
  "tika-s0201t:1125_1": "Koṭito paṭṭhāyāti heṭṭhimakoṭito paṭṭhāya.",
  "tika-s0201t:1125_2": "Ussitabhāvoti ubbiddhabhāvo.",
  "tika-s0201t:1126_0": "Evaṃ pajānatoti evaṃ cittakiriyavāyodhātuvipphāreneva gamanādibhāvo hotīti pajānato tassa evaṃ pajānanāya",
  "tika-s0201t:1126_1": "nicchayagamanatthaṃ “evaṃ hotī”ti vicāraṇā vuccati loke yathābhūtaṃ ajānantehi micchābhinivesavasena,",
  "tika-s0201t:1126_2": "lokavohāravasena vā.",
  "tika-s0201t:1126_3": "Atthi panāti attano eva vīmaṃsanavasena pucchāvacanaṃ.",
  "tika-s0201t:1126_4": "Natthīti nicchayavasena sattassa paṭikkhepavacanaṃ.",
  "tika-s0201t:1126_5": "Yathā panātiādi tassevatthassa upamāya vibhāvanaṃ.",
  "tika-s0201t:1127_0": "Nāvā mālutavegenāti yathā acetanā nāvā vātavegena desantaraṃ yāti,",
  "tika-s0201t:1127_1": "yathā ca acetano tejanaṃ kaṇḍo jiyāvegena desantaraṃ yāti,",
  "tika-s0201t:1127_2": "tathā acetano kāyo vātāhato yathāvuttavāyunā nīto desantaraṃ yātīti evaṃ upamāsaṃsandanaṃ veditabbaṃ.",
  "tika-s0201t:1127_3": "Sace pana koci vadeyya “yathā nāvāya tejanassa ca pellakassa purisassa vasena desantaragamanaṃ,",
  "tika-s0201t:1127_4": "evaṃ kāyassāpī”ti, hotu,",
  "tika-s0201t:1127_5": "evaṃ icchitovāyamattho.",
  "tika-s0201t:1127_6": "Yathā hi nāvā tejanānaṃ saṃhatalakkhaṇasseva purisassa vasena gamanaṃ,",
  "tika-s0201t:1127_7": "na asaṃhatalakkhaṇassa,",
  "tika-s0201t:1127_8": "evaṃ kāyassāpīti kā no hāni,",
  "tika-s0201t:1127_9": "bhiyyopi dhammamattatāva patiṭṭhaṃ labhati,",
  "tika-s0201t:1127_10": "na purisavādo.",
  "tika-s0201t:1127_11": "Tenāha “yantaṃ suttavasenā”tiādi.",
  "tika-s0201t:1128_0": "Tattha payuttanti heṭṭhā vuttanayena gamanādikiriyāvasena payojitaṃ.",
  "tika-s0201t:1128_1": "Ṭhātīti tiṭṭhati.",
  "tika-s0201t:1128_2": "Etthāti imasmiṃ loke.",
  "tika-s0201t:1128_3": "Vinā hetupaccayeti gantukāmatācitta-",
  "tika-s0201t:1128_4": "taṃsamuṭṭhāna-",
  "tika-s0201t:1128_5": "vāyodhātu-",
  "tika-s0201t:1128_6": "ādihetupaccayehi vinā.",
  "tika-s0201t:1128_7": "Tiṭṭheti tiṭṭheyya.",
  "tika-s0201t:1128_8": "Vajeti vajeyya gaccheyya ko nāmāti sambandho.",
  "tika-s0201t:1128_9": "Paṭikkhepattho cettha kiṃ-",
  "tika-s0201t:1128_10": "saddoti hetupaccayavirahena ṭhānagamanapaṭikkhepamukhena sabbāyapi dhammappavattiyā paccayādhīnavuttitāvibhāvanena",
  "tika-s0201t:1128_11": "attasuññatā viya aniccadukkhatāpi vibhāvitāti daṭṭhabbā.",
  "tika-s0201t:1129_0": "Paṇihitoti yathā yathā paccayehi pakārato nihito ṭhapito.",
  "tika-s0201t:1129_1": "Sabbasaṅgāhikavacananti sabbesaṃ catunnampi iriyāpathānaṃ saṅgaṇhanavacanaṃ,",
  "tika-s0201t:1129_2": "pubbe visuṃ visuṃ iriyāpathānaṃ vuttattā idaṃ tesaṃ ekajjhaṃ gahetvā vacananti attho.",
  "tika-s0201t:1129_3": "Purimanayo vā iriyāpathappadhāno vuttoti tattha kāyo appadhāno anunipphādīti idha kāyaṃ padhānaṃ appadhānañca",
  "tika-s0201t:1129_4": "iriyāpathaṃ anunipphādaṃ katvā dassetuṃ dutiyanayo vuttoti evampettha dvinnaṃ nayānaṃ viseso veditabbo.",
  "tika-s0201t:1129_5": "Ṭhitoti pavatto.",
  "tika-s0201t:1130_0": "Iriyāpathapariggaṇhanampi iriyāpathavato kāyasseva pariggaṇhanaṃ tassa avatthāvisesabhāvatoti vuttaṃ",
  "tika-s0201t:1130_1": "“iriyāpathapariggahaṇena kāye kāyānupassī viharatī”ti.",
  "tika-s0201t:1130_2": "Tenevettha rūpakkhandhavaseneva samudayādayo uddhaṭā.",
  "tika-s0201t:1130_3": "Esa nayo sesavāresupi.",
  "tika-s0201t:1130_4": "Ādināti ettha ādi-",
  "tika-s0201t:1130_5": "saddena yathā “taṇhāsamudayā kammasamudayā āhārasamudayā”ti nibbattilakkhaṇaṃ passantopi rupakkhandhassa",
  "tika-s0201t:1130_6": "udayaṃ passatīti ime cattāro āhārā saṅgayhanti,",
  "tika-s0201t:1130_7": "evaṃ “avijjānirodhā rūpanirodhā”tiādayopi pañca ākārā saṅgahitāti daṭṭhabbo.",
  "tika-s0201t:1130_8": "Sesaṃ vuttanayameva.",
  "tika-s0201t:1131_0": "Iriyāpathapabbavaṇṇanā niṭṭhitā.",
  "tika-s0201t:1132_0": "Catusampajaññapabbavaṇṇanā",
  "tika-s0201t:1133_0": "109.",
  "tika-s0201t:1133_1": "Catusampajaññavasenāti samantato pakārehi,",
  "tika-s0201t:1133_2": "pakaṭṭhaṃ vā savisesaṃ jānātīti sampajāno,",
  "tika-s0201t:1133_3": "sampajānassa bhāvo sampajaññaṃ,",
  "tika-s0201t:1133_4": "tathāpavattaṃ ñāṇaṃ.",
  "tika-s0201t:1133_5": "Cattāri sampajaññāni samāhaṭāni catusampajaññaṃ,",
  "tika-s0201t:1133_6": "tassa vasena.",
  "tika-s0201t:1133_7": "Abhikkamanaṃ abhikkantanti āha “abhikkantaṃ vuccati gamana”nti.",
  "tika-s0201t:1133_8": "Tathā paṭikkamanaṃ paṭikkantanti āha “paṭikkantaṃ vuccati nivattana”nti.",
  "tika-s0201t:1133_9": "Nivattananti ca nivattimattaṃ,",
  "tika-s0201t:1133_10": "nivattitvā pana gamanaṃ gamanameva.",
  "tika-s0201t:1133_11": "Abhiharantoti gamanavasena kāyaṃ upanento.",
  "tika-s0201t:1134_0": "Sammā pajānanaṃ sampajānaṃ,",
  "tika-s0201t:1134_1": "tena attanā kātabbassa karaṇasīlo sampajānakārīti āha “sampajaññena sabbakiccakārī”ti.",
  "tika-s0201t:1134_2": "Sampajānasaddassa sampajaññapariyāyatā pubbe vuttāyeva.",
  "tika-s0201t:1134_3": "Sampajaññaṃ karotevāti abhikkantādīsu asammohaṃ uppādeti eva.",
  "tika-s0201t:1134_4": "Sampajānassa vā kāro etassa atthīti sampajānakārī.",
  "tika-s0201t:1134_5": "Dhammato vaḍḍhisaṅkhātena saha atthena pavattatīti sātthakaṃ,",
  "tika-s0201t:1134_6": "abhikkantādi.",
  "tika-s0201t:1134_7": "Sātthakassa sampajānanaṃ sātthakasampajaññaṃ.",
  "tika-s0201t:1134_8": "Sappāyassa attano upakārāvahassa hitassa sampajānanaṃ sappāyasampajaññaṃ abhikkamādīsu bhikkhācāragocare,",
  "tika-s0201t:1134_9": "aññatthāpi ca pavattesu avijahite kammaṭṭhānasaṅkhāte gocare sampajaññaṃ gocarasampajaññaṃ.",
  "tika-s0201t:1134_10": "Abhikkamādīsu asammuyhanameva sampajaññaṃ asammohasampajaññaṃ.",
  "tika-s0201t:1134_11": "Pariggaṇhitvāti paṭisaṅkhāya.",
  "tika-s0201t:1135_0": "Tasminti sātthakasampajaññavasena pariggahitaatthe.",
  "tika-s0201t:1135_1": "Attho nāma dhammato vaḍḍhīti yaṃ sātthakanti adhippetaṃ gamanaṃ,",
  "tika-s0201t:1135_2": "taṃ sappāyamevāti siyā kassaci āsaṅkāti tannivattanatthaṃ “cetiyadassanaṃ tāvā”tiādi āraddhaṃ.",
  "tika-s0201t:1135_3": "Cittakammarūpakāni viyāti cittakammakatapaṭimāyo viya,",
  "tika-s0201t:1135_4": "yantapayogena vā vicittakammapaṭimāyo viya.",
  "tika-s0201t:1135_5": "Asamapekkhanaṃ gehasitaaññāṇupekkhāvasena ārammaṇassa ayoniso gahaṇaṃ.",
  "tika-s0201t:1135_6": "Yaṃ sandhāya vuttaṃ “cakkhunā rūpaṃ disvā uppajjati upekkhā bālassa mūḷhassa puthujjanassā”tiādi.",
  "tika-s0201t:1135_7": "Hatthiādisammaddena jīvitantarāyo,",
  "tika-s0201t:1135_8": "visabhāgarūpadassanādinā brahmacariyantarāyo.",
  "tika-s0201t:1136_0": "Pabbajitadivasato paṭṭhāya bhikkhūnaṃ anuvattanakathā āciṇṇā,",
  "tika-s0201t:1136_1": "ananuvattanakathā pana tassā dutiyā nāma hotīti āha “dve kathā nāma na kathitapubbā”ti.",
  "tika-s0201t:1137_0": "Evanti “sace panā”tiādikaṃ sabbampi vuttākāraṃ paccāmasati,",
  "tika-s0201t:1137_1": "na “purisassa mātugāmāsubha”ntiādikaṃ vuccamānaṃ.",
  "tika-s0201t:1137_2": "Yogakammassa pavattiṭṭhānatāya bhāvanāya ārammaṇaṃ kammaṭṭhānanti vuccatīti āha “kammaṭṭhānasaṅkhātaṃ gocara”nti.",
  "tika-s0201t:1137_3": "Uggahetvāti yathā uggahanimittaṃ uppajjati,",
  "tika-s0201t:1137_4": "evaṃ uggahakosallassa sampādanavasena uggahetvā.",
  "tika-s0201t:1137_5": "Haratīti kammaṭṭhānaṃ pavatteti,",
  "tika-s0201t:1137_6": "yāva piṇḍapātapaṭikkamā anuyuñjatīti attho.",
  "tika-s0201t:1137_7": "Na paccāharatīti āhārūpabhogato yāva divāṭṭhānupasaṅkamanā kammaṭṭhānaṃ na paṭineti.",
  "tika-s0201t:1138_0": "Sarīraparikammanti mukhadhovanādisarīrapaṭijagganaṃ.",
  "tika-s0201t:1138_1": "Dve tayo pallaṅketi dve tayo nisajjāvāre,",
  "tika-s0201t:1138_2": "dve tīṇi uṇhāsanāni.",
  "tika-s0201t:1138_3": "Tenāha “usumaṃ gāhāpento”ti.",
  "tika-s0201t:1138_4": "Kammaṭṭhānasīsenevāti kammaṭṭhānaggeneva,",
  "tika-s0201t:1138_5": "kammaṭṭhānaṃ padhānaṃ katvā evāti attho.",
  "tika-s0201t:1138_6": "Tena “pattopi acetano”tiādinā vakkhamānaṃ kammaṭṭhānaṃ,",
  "tika-s0201t:1138_7": "yathāparihariyamānaṃ vā avijahitvāti dasseti.",
  "tika-s0201t:1138_8": "“Paribhogacetiyato sarīracetiyaṃ garutara”nti katvā “cetiyaṃ vanditvā”ti pubbakālakiriyāvasena vuttaṃ.",
  "tika-s0201t:1138_9": "Tathā hi aṭṭhakathāyaṃ “cetiyaṃ bādhayamānā bodhisākhā haritabbā”ti vuttā.",
  "tika-s0201t:1139_0": "Janasaṅgahatthanti “mayi akathente etesaṃ ko kathessatī”ti dhammānuggahena janasaṅgahatthaṃ. Tasmāti.",
  "tika-s0201t:1139_1": "Yasmā “dhammakathā nāma kathetabbāyevā”ti aṭṭhakathācariyā vadanti,",
  "tika-s0201t:1139_2": "yasmā ca dhammakathā kammaṭṭhānavinimuttā nāma natthi, tasmā.",
  "tika-s0201t:1139_3": "Anumodanaṃ katvāti etthāpi “kammaṭṭhānasīsenevā”ti ānetvā sambandho.",
  "tika-s0201t:1139_4": "Sampattaparicchedenevāti “paricito aparicito”tiādivibhāgaṃ akatvā sampattakoṭiyāva.",
  "tika-s0201t:1139_5": "Bhayeti paracakkādibhaye.",
  "tika-s0201t:1140_0": "Kammajatejoti gahaṇiṃ sandhāyāha.",
  "tika-s0201t:1140_1": "Kammaṭṭhānavīthiṃ nārohati khudāparissamena kilantakāyattā samādhānābhāvato.",
  "tika-s0201t:1140_2": "Avasesaṭṭhāneti yāguyā aggahitaṭṭhāne.",
  "tika-s0201t:1140_3": "Poṅkhānupoṅkhanti kammaṭṭhānupaṭṭhānassa avicchedadassanavacanametaṃ,",
  "tika-s0201t:1140_4": "yathā poṅkhānupoṅkhapavattāya sarapaṭipāṭiyā avicchedo,",
  "tika-s0201t:1140_5": "evametassāpīti.",
  "tika-s0201t:1141_0": "Nikkhittadhuro bhāvanānuyoge.",
  "tika-s0201t:1141_1": "Vattapaṭipattiyā apūraṇena sabbavatthāni bhinditvā.",
  "tika-s0201t:1141_2": "“Kāme avītarāgo hoti,",
  "tika-s0201t:1141_3": "kāye avītarāgo,",
  "tika-s0201t:1141_4": "rūpe avītarāgo,",
  "tika-s0201t:1141_5": "yāvadatthaṃ udarāvadehakaṃ bhuñjitvā seyyasukhaṃ passasukhaṃ middhasukhaṃ anuyutto viharati,",
  "tika-s0201t:1141_6": "aññataraṃ devanikāyaṃ paṇidhāya brahmacariyaṃ caratī”ti evaṃ vutta pañcavidhacetokhilavinibandhacitto.",
  "tika-s0201t:1141_7": "Caritvāti pavattitvā.",
  "tika-s0201t:1142_0": "Attakāmāti attano hitasukhaṃ icchantā,",
  "tika-s0201t:1142_1": "dhammacchandavantoti attho.",
  "tika-s0201t:1142_2": "Dhammoti hi hitaṃ,",
  "tika-s0201t:1142_3": "tannimittakañca sukhanti.",
  "tika-s0201t:1142_4": "Atha vā viññūnaṃ nibbisesattā attabhāvapariyāpannattā ca attā nāma dhammo,",
  "tika-s0201t:1142_5": "taṃ kāmenti icchantīti attakāmā.",
  "tika-s0201t:1142_6": "Usabhaṃ nāma vīsati yaṭṭhiyo.",
  "tika-s0201t:1142_7": "Tāya saññāyāti tāya pāsāṇasaññāya,",
  "tika-s0201t:1142_8": "ettakaṃ ṭhānaṃ āgatāti jānantāti adhippāyo.",
  "tika-s0201t:1142_9": "Soyeva nayoti “ayaṃ bhikkhū”tiādiko yo ṭhāne vutto,",
  "tika-s0201t:1142_10": "so eva nisajjāyapi nayo.",
  "tika-s0201t:1142_11": "Pacchato āgacchantānaṃ chinnabhattabhāvabhayenapi yonisomanasikāraṃ paribrūheti.",
  "tika-s0201t:1143_0": "Bahāpadhānaṃ pūjessāmīti amhākaṃ atthāya lokanāthena cha vassāni kataṃ dukkaracariyaṃ evāhaṃ yathāsatti pūjessāmīti.",
  "tika-s0201t:1143_1": "Paṭipattipūjā hi satthupūjā,",
  "tika-s0201t:1143_2": "na āmisapūjā.",
  "tika-s0201t:1143_3": "Ṭhānacaṅkamanamevāti adhiṭṭhātabbairiyāpathavasena vuttaṃ,",
  "tika-s0201t:1143_4": "na bhojanādikālesu avassaṃ kattabbanisajjāya paṭikkhepavasena.",
  "tika-s0201t:1144_0": "Vīthiṃ otaritvā ito cito ca anoloketvā paṭhamameva vīthiyo sallakkhetabbāti āha “vīthiyo sallakkhetvā”ti.",
  "tika-s0201t:1144_1": "Yaṃ sandhāya vuccati “pāsādikena abhikkantenā”ti,",
  "tika-s0201t:1144_2": "taṃ dassetuṃ “tattha cā”tiādi vuttaṃ.",
  "tika-s0201t:1145_0": "Paccekabodhiṃ sacchikaroti,",
  "tika-s0201t:1145_1": "yadi upanissayasampanno hotīti sambandho.",
  "tika-s0201t:1145_2": "Evaṃ sabbattha ito paresupi.",
  "tika-s0201t:1145_3": "Tattha paccekabodhiyā upanissayasampadā kappānaṃ dve asaṅkhyeyyāni satasahassañca tajjaṃ puññañāṇasambharaṇaṃ,",
  "tika-s0201t:1145_4": "sāvakabodhiyaṃ aggasāvakānaṃ ekaṃ asaṅkhyeyyaṃ kappasatasahassañca,",
  "tika-s0201t:1145_5": "mahāsāvakānaṃ kappasatasahassameva,",
  "tika-s0201t:1145_6": "itaresaṃ atītāsu jātīsu vivaṭṭasannissayavasena nibbattitaṃ nibbedhabhāgiyaṃ kusalaṃ.",
  "tika-s0201t:1145_7": "Bāhiyo dārucīriyoti bahi visaye sañjātasaṃvaḍḍhatāya bāhiyo,",
  "tika-s0201t:1145_8": "dārucīrapariharaṇena dārucīriyoti ca samaññāto.",
  "tika-s0201t:1145_9": "So hi āyasmā –",
  "tika-s0201t:1146_0": "“Tasmā tiha te, bāhiya,",
  "tika-s0201t:1146_1": "evaṃ sikkhitabbaṃ ‘diṭṭhe diṭṭhamattaṃ bhavissati, sute… mute…",
  "tika-s0201t:1146_2": "viññāte viññātamattaṃ bhavissatī’ti.",
  "tika-s0201t:1146_3": "Yato kho te, bāhiya,",
  "tika-s0201t:1146_4": "diṭṭhe diṭṭhamattaṃ bhavissati, sute… mute…",
  "tika-s0201t:1146_5": "viññāte viññātamattaṃ bhavissati,",
  "tika-s0201t:1146_6": "tato tvaṃ, bāhiya, na tena.",
  "tika-s0201t:1146_7": "Yato tvaṃ, bāhiya, na tena,",
  "tika-s0201t:1146_8": "tato tvaṃ, bāhiya,",
  "tika-s0201t:1146_9": "na tattha.",
  "tika-s0201t:1146_10": "Yato tvaṃ, bāhiya,",
  "tika-s0201t:1146_11": "na tattha,",
  "tika-s0201t:1146_12": "tato tvaṃ, bāhiya,",
  "tika-s0201t:1146_13": "nevidha na huraṃ na ubhayamantarena,",
  "tika-s0201t:1146_14": "esevanto dukkhassā”ti –",
  "tika-s0201t:1146_15": "ettakāya desanāya arahattaṃ sacchākāsi.",
  "tika-s0201t:1147_0": "Tanti asammuyhanaṃ.",
  "tika-s0201t:1147_1": "Evanti idāni vuccamānākārena veditabbaṃ.",
  "tika-s0201t:1147_2": "Attā abhikkamatīti iminā andhaputhujjanassa diṭṭhiggāhavasena abhikkame sammuyhanaṃ dasseti,",
  "tika-s0201t:1147_3": "ahaṃ abhikkamāmīti pana iminā mānaggāhavasena,",
  "tika-s0201t:1147_4": "tadubhayaṃ pana taṇhāya vinā na hotīti taṇhāggāhavasenapi sammuyhanaṃ dassitameva hoti.",
  "tika-s0201t:1147_5": "“Tathā asammuyhanto”ti vatvā taṃ asammuyhanaṃ yena ghanavinibbhogena hoti,",
  "tika-s0201t:1147_6": "taṃ dassento “abhikkamāmī”tiādimāha.",
  "tika-s0201t:1147_7": "Tattha yasmā vāyodhātuyā anugatā tejodhātu uddharaṇassa paccayo.",
  "tika-s0201t:1147_8": "Uddharaṇagatikā hi tejodhātūti uddharaṇe vāyodhātuyā tassā anugatabhāvo,",
  "tika-s0201t:1147_9": "tasmā imāsaṃ dvinnamettha sāmatthiyato adhimattatā,",
  "tika-s0201t:1147_10": "itarāsañca omattatāti dassento “ekeka…pe…",
  "tika-s0201t:1147_11": "balavatiyo”ti āha.",
  "tika-s0201t:1147_12": "Yasmā pana tejodhātuyā anugatā vāyodhātu atiharaṇavītiharaṇānaṃ paccayo.",
  "tika-s0201t:1147_13": "Tiriyagatikāya hi vāyodhātuyā atiharaṇavītiharaṇesu sātisayo byāpāroti tejodhātuyā tassā anugatabhāvo,",
  "tika-s0201t:1147_14": "tasmā imāsaṃ dvinnamettha sāmatthiyato adhimattatā,",
  "tika-s0201t:1147_15": "itarāsañca omattatāti dassento “tathā atiharaṇavītiharaṇesū”ti āha.",
  "tika-s0201t:1147_16": "Satipi anugamanānugantabbatāvisese tejodhātu-",
  "tika-s0201t:1147_17": "vāyodhātu-",
  "tika-s0201t:1147_18": "bhāvamattaṃ sandhāya tathā-",
  "tika-s0201t:1147_19": "saddaggahaṇaṃ.",
  "tika-s0201t:1147_20": "Tattha akkantaṭṭhānato pādassa ukkhipanaṃ uddharaṇaṃ,",
  "tika-s0201t:1147_21": "ṭhitaṭṭhānaṃ atikkamitvā purato haraṇaṃ atiharaṇaṃ khāṇuādipariharaṇatthaṃ,",
  "tika-s0201t:1147_22": "patiṭṭhitapādaghaṭṭanapariharaṇatthaṃ vā passena haraṇaṃ vītiharaṇaṃ,",
  "tika-s0201t:1147_23": "yāva patiṭṭhitapādo,",
  "tika-s0201t:1147_24": "tāva āharaṇaṃ atiharaṇaṃ,",
  "tika-s0201t:1147_25": "tato paraṃ haraṇaṃ vītiharaṇanti ayaṃ vā etesaṃ viseso.",
  "tika-s0201t:1148_0": "Yasmā pathavīdhātuyā anugatā āpodhātu vossajjanassa paccayo.",
  "tika-s0201t:1148_1": "Garutarasabhāvā hi āpodhātūti vossajjane pathavīdhātuyā tassā anugatabhāvo,",
  "tika-s0201t:1148_2": "tasmā tāsaṃ dvinnamettha sāmatthiyato adhimattatā,",
  "tika-s0201t:1148_3": "itarāsañca omattatāti dassento āha “vossajjane…pe…",
  "tika-s0201t:1148_4": "balavatiyo”ti.",
  "tika-s0201t:1148_5": "Yasmā pana āpodhātuyā anugatā pathavīdhātu sannikkhepanassa paccayo,",
  "tika-s0201t:1148_6": "patiṭṭhābhāve viya patiṭṭhāpanepi tassā sātisayakiccattā āpodhātuyā tassā anugatabhāvo,",
  "tika-s0201t:1148_7": "tathā ghaṭṭanakiriyāya pathavīdhātuyā vasena sannirumbhanassa sijjhanato tatthāpi pathavīdhātuyā āpodhātuanugatabhāvo,",
  "tika-s0201t:1148_8": "tasmā vuttaṃ “tathā sannikkhepanasannirumbhanesū”ti.",
  "tika-s0201t:1148_9": "Tatthāti tasmiṃ abhikkamane,",
  "tika-s0201t:1148_10": "tesu vā vuttesu uddharaṇādīsu chasu koṭṭhāsesu.",
  "tika-s0201t:1148_11": "Uddharaṇeti uddharaṇakkhaṇe.",
  "tika-s0201t:1148_12": "Rūpārūpadhammāti uddharaṇākārena pavattā rūpadhammā,",
  "tika-s0201t:1148_13": "taṃsamuṭṭhāpakā arūpadhammā ca atiharaṇaṃ na pāpuṇanti khaṇamattāvaṭṭhānato.",
  "tika-s0201t:1148_14": "Tattha tatthevāti yattha yattha uppannā,",
  "tika-s0201t:1148_15": "tattha tattheva.",
  "tika-s0201t:1148_16": "Na hi dhammānaṃ desantarasaṅkamanaṃ atthi.",
  "tika-s0201t:1148_17": "Pabbaṃ pabbantiādi uddharaṇādikoṭṭhāse sandhāya vuttaṃ,",
  "tika-s0201t:1148_18": "taṃ sabhāgasantativasena vuttanti veditabbaṃ.",
  "tika-s0201t:1148_19": "Atiittaro hi rūpadhammānampi pavattikkhaṇo gamanassādānaṃ devaputtānaṃ heṭṭhupariyena paṭimukhaṃ dhāvantānaṃ",
  "tika-s0201t:1148_20": "sirasi pāde ca baddhadhuradhārāsamāgamatopi sīghataro.",
  "tika-s0201t:1148_21": "Yathā tilānaṃ bhajjiyamānānaṃ paṭapaṭāyanena bhedo lakkhīyati,",
  "tika-s0201t:1148_22": "evaṃ saṅkhatadhammānaṃ uppādenāti dassanatthaṃ “paṭapaṭāyantā”ti vuttaṃ.",
  "tika-s0201t:1148_23": "Uppannā hi ekantato bhijjantīti.",
  "tika-s0201t:1149_0": "Saddhiṃ rūpenāti idaṃ tassa tassa cittassa nirodhena saddhiṃ nirujjhanakarūpadhammānaṃ vasena vuttaṃ,",
  "tika-s0201t:1149_1": "yaṃ tato sattarasamacittassa uppādakkhaṇe uppannaṃ.",
  "tika-s0201t:1149_2": "Aññathā yadi rūpārūpadhammā samānakkhaṇā siyuṃ,",
  "tika-s0201t:1149_3": "“rūpaṃ garupariṇāmaṃ dandhanirodha”ntiādivacanehi virodho siyā,",
  "tika-s0201t:1149_4": "tathā “nāhaṃ,",
  "tika-s0201t:1149_5": "bhikkhave,",
  "tika-s0201t:1149_6": "aññaṃ ekadhammampi samanupassāmi,",
  "tika-s0201t:1149_7": "yaṃ evaṃ lahuparivattaṃ,",
  "tika-s0201t:1149_8": "yathayidaṃ citta”nti evamādipāḷiyā.",
  "tika-s0201t:1149_9": "Cittacetasikā hi sārammaṇasabhāvā yathābalaṃ attano ārammaṇapaccayabhūtamatthaṃ vibhāvento eva uppajjantīti",
  "tika-s0201t:1149_10": "tesaṃ taṃsabhāvanipphattianantaraṃ nirodho,",
  "tika-s0201t:1149_11": "rūpadhammā pana anārammaṇā pakāsetabbā,",
  "tika-s0201t:1149_12": "evaṃ tesaṃ pakāsetabbabhāvanivatti soḷasahi cittehi hotīti taṅkhaṇāyukatā tesaṃ icchitā,",
  "tika-s0201t:1149_13": "lahuviññāṇavisayasaṅgatimattapaccayatāya tiṇṇaṃ khandhānaṃ,",
  "tika-s0201t:1149_14": "visayasaṅgatimattatāya ca viññāṇassa lahuparivattitā,",
  "tika-s0201t:1149_15": "dandhamahābhūtapaccayatāya rūpadhammānaṃ dandhaparivattitā,",
  "tika-s0201t:1149_16": "nānādhātuyā yathābhūtañāṇaṃ kho pana tathāgatasseva,",
  "tika-s0201t:1149_17": "tena ca purejātapaccayo rūpadhammova vutto,",
  "tika-s0201t:1149_18": "pacchājātapaccayo ca tassevāti rūpārūpadhammānaṃ samānakkhaṇatā na yujjateva,",
  "tika-s0201t:1149_19": "tasmā vuttanayenevettha attho veditabbo.",
  "tika-s0201t:1150_0": "Aññaṃ uppajjate cittaṃ,",
  "tika-s0201t:1150_1": "aññaṃ cittaṃ nirujjhatīti yaṃ purimuppannaṃ cittaṃ,",
  "tika-s0201t:1150_2": "taṃ aññaṃ,",
  "tika-s0201t:1150_3": "taṃ pana nirujjhantaṃ aparassa anantarādipaccayabhāveneva nirujjhatīti tato laddhapaccayaṃ aññaṃ uppajjate cittaṃ.",
  "tika-s0201t:1150_4": "Yadi evaṃ tesaṃ antaro labbheyyāti noti āha “avīcimanusambandho”ti,",
  "tika-s0201t:1150_5": "yathā vīci antaro na labbhati,",
  "tika-s0201t:1150_6": "tadevetanti avisesavidu maññanti,",
  "tika-s0201t:1150_7": "evaṃ anu anu sambandho cittasantāno rūpasantāno ca nadīsotova nadiyaṃ udakappavāho viya vattati.",
  "tika-s0201t:1151_0": "Abhimukhaṃ lokitaṃ ālokitanti āha “puratopekkhana”nti.",
  "tika-s0201t:1151_1": "Yasmā yaṃdisābhimukho gacchati tiṭṭhati nisīdati vā,",
  "tika-s0201t:1151_2": "tadabhimukhaṃ pekkhanaṃ ālokitaṃ,",
  "tika-s0201t:1151_3": "tasmā tadanugataṃ vidisālokanaṃ vilokitanti āha “vilokitaṃ nāma anudisāpekkhana”nti.",
  "tika-s0201t:1151_4": "Sammajjanaparibhaṇḍādikaraṇe olokitassa,",
  "tika-s0201t:1151_5": "ullokaharaṇādīsu ullokitassa,",
  "tika-s0201t:1151_6": "pacchato āgacchantaparissayassa parivajjanādīsu apalokitassa siyā sambhavoti āha “iminā vā mukhena sabbānipi tāni gahitānevā”ti.",
  "tika-s0201t:1152_0": "Kāyasakkhinti kāyena sacchikatavantaṃ,",
  "tika-s0201t:1152_1": "paccakkhakārinanti attho.",
  "tika-s0201t:1152_2": "So hi āyasmā vipassanākāle eva “yamevāhaṃ indriyesu aguttadvārataṃ nissāya sāsane anabhiratiādivippakāraṃ patto,",
  "tika-s0201t:1152_3": "tameva suṭṭhu niggaṇhissāmī”ti ussāhajāto balavahirottappo,",
  "tika-s0201t:1152_4": "tattha ca katādhikārattā indriyasaṃvare ukkaṃsapāramippatto,",
  "tika-s0201t:1152_5": "teneva naṃ satthā “etadaggaṃ,",
  "tika-s0201t:1152_6": "bhikkhave,",
  "tika-s0201t:1152_7": "mama sāvakānaṃ bhikkhūnaṃ indriyesu guttadvārānaṃ yadidaṃ nando”ti etadagge ṭhapesi.",
  "tika-s0201t:1153_0": "Sātthakatā ca sappāyatā ca ālokitavilokitassa veditabbā.",
  "tika-s0201t:1153_1": "Tasmāti “kammaṭṭhānāvijahanasseva gocarasampajaññabhāvato”ti vuttamevatthaṃ hetubhāvena paccāmasati.",
  "tika-s0201t:1153_2": "Attano kammaṭṭhānavaseneva ālokanavilokanaṃ kātabbaṃ,",
  "tika-s0201t:1153_3": "khandhādikammaṭṭhānā añño upāyo na gavesitabboti adhippāyo.",
  "tika-s0201t:1153_4": "Ālokitādisamaññāpi yasmā dhammamattasseva pavattiviseso,",
  "tika-s0201t:1153_5": "tasmā tassa yāthāvato jānanaṃ asammohasampajaññanti dassetuṃ “abbhantare”tiādi vuttaṃ.",
  "tika-s0201t:1154_0": "“Paṭhamajavanepi …pe…",
  "tika-s0201t:1154_1": "na hotī”ti idaṃ pañcadvāraviññāṇavīthiyaṃ “itthī puriso”ti rajjanādīnaṃ abhāvaṃ sandhāya vuttaṃ.",
  "tika-s0201t:1154_2": "Tattha hi āvajjanavoṭṭhabbanānaṃ ayoniso āvajjanavoṭṭhabbanavasena iṭṭhe itthirūpādimhi lobho,",
  "tika-s0201t:1154_3": "aniṭṭhe ca paṭigho uppajjati,",
  "tika-s0201t:1154_4": "manodvāre pana “itthī puriso”ti rajjanādi hoti,",
  "tika-s0201t:1154_5": "tassa pañcadvārajavanaṃ mūlaṃ,",
  "tika-s0201t:1154_6": "yathāvuttaṃ vā sabbaṃ bhavaṅgādi,",
  "tika-s0201t:1154_7": "evaṃ manodvārajavanassa mūlavasena mūlapariññā vuttā.",
  "tika-s0201t:1154_8": "Āgantukatāvakālikatā pana pañcadvārajavanasseva apubbabhāvavasena ittarabhāvavasena ca vuttā.",
  "tika-s0201t:1154_9": "Heṭṭhupariyavasena bhijjitvā patitesūti heṭṭhimassa uparimassa ca aparāparaṃ bhaṅgappattimāha.",
  "tika-s0201t:1154_10": "Tanti javanaṃ.",
  "tika-s0201t:1154_11": "Tassa na yuttanti sambandho.",
  "tika-s0201t:1154_12": "Āgantuko abbhāgato.",
  "tika-s0201t:1154_13": "Udayabbayaparicchinno tāvatako kālo etesanti tāvakālikāni.",
  "tika-s0201t:1155_0": "Etaṃ asammohasampajaññaṃ.",
  "tika-s0201t:1155_1": "Tatthāti pañcakkhandhavasena ālokanavilokane paññāyamāne tabbinimutto ko eko āloketi,",
  "tika-s0201t:1155_2": "ko viloketi.",
  "tika-s0201t:1155_3": "Upanissayapaccayoti idaṃ suttantanayena pariyāyato vuttaṃ.",
  "tika-s0201t:1155_4": "Sahajātapaccayoti nidassanamattametaṃ aññamañña-",
  "tika-s0201t:1155_5": "sampayutta-",
  "tika-s0201t:1155_6": "atthiavigatādipaccayānampi labbhanato.",
  "tika-s0201t:1156_0": "Maṇisappo nāma ekā sappajātīti vadanti. Laḷananti kampananti vadanti, līḷākaraṇaṃ vā laḷanaṃ.",
  "tika-s0201t:1157_0": "Uṇhapakatiko pariḷāhabahulo.",
  "tika-s0201t:1157_1": "Sīlassa vidūsanena ahitāvahattā micchājīvavasena uppannaṃ asappāyaṃ.",
  "tika-s0201t:1157_2": "Cīvarampi acetanantiādinā cīvarassa viya “kāyopi acetano”ti kāyassa attasuññatāvibhāvanena “abbhantare”tiādinā",
  "tika-s0201t:1157_3": "vuttamevatthaṃ vibhāvento itarītarasantosassa kāraṇaṃ dasseti.",
  "tika-s0201t:1157_4": "Tenāha “tasmā”tiādi.",
  "tika-s0201t:1157_5": "Catupañcagaṇṭhikāhatoti āhatacatupañcagaṇṭhiko,",
  "tika-s0201t:1157_6": "catupañcagaṇṭhikāhi vā hatasobho.",
  "tika-s0201t:1158_0": "Aṭṭhavidhopi atthoti aṭṭhavidhopi payojanaviseso.",
  "tika-s0201t:1158_1": "Pathavīsandhārakajalassa taṃsandhārakavāyunā viya paribhuttassa āhārassa vāyodhātunāva āsaye avaṭṭhānanti āha “vāyodhātuvaseneva tiṭṭhatī”ti.",
  "tika-s0201t:1158_2": "Atiharatīti yāva mukhā abhiharati.",
  "tika-s0201t:1158_3": "Vītiharatīti tato yāva kucchi,",
  "tika-s0201t:1158_4": "tāva harati.",
  "tika-s0201t:1158_5": "Atiharatīti vā mukhadvāraṃ atikkāmento harati.",
  "tika-s0201t:1158_6": "Vītiharatīti kucchigataṃ passato harati.",
  "tika-s0201t:1158_7": "Parivattetīti aparāparaṃ cāreti.",
  "tika-s0201t:1158_8": "Ettha ca āhārassa dhāraṇaparivattanasaṃcuṇṇanavisosanāni pathavīdhātusahitā eva vāyodhātu karoti,",
  "tika-s0201t:1158_9": "na kevalāti tāni pathavīdhātuyāpi kiccabhāvena vuttāni.",
  "tika-s0201t:1158_10": "Allattañca anupāletīti vāyuādīhi atisosanaṃ yathā na hoti,",
  "tika-s0201t:1158_11": "tathā anupāleti allaādīhi atisosanaṃ yathā na hoti,",
  "tika-s0201t:1158_12": "tathā anupāleti allabhāvaṃ.",
  "tika-s0201t:1158_13": "Tejodhātūti gahaṇīsaṅkhātā tejodhātu.",
  "tika-s0201t:1158_14": "Sā hi anto paviṭṭhaṃ āhāraṃ paripāceti.",
  "tika-s0201t:1158_15": "Añjaso hotīti āhārassa pavesanādīnaṃ maggo hoti.",
  "tika-s0201t:1158_16": "Ābhujatīti pariyesanajjhoharaṇajiṇṇājiṇṇatādiṃ āvajjeti,",
  "tika-s0201t:1158_17": "vijānātīti attho.",
  "tika-s0201t:1158_18": "Taṃtaṃvijānananipphādakoyeva hi payogo “sammāpayogo”ti vutto.",
  "tika-s0201t:1158_19": "Yena hi payogena pariyesanādi nipphajjati,",
  "tika-s0201t:1158_20": "so tabbisayavijānanampi nipphādeti nāma tadavinābhāvato.",
  "tika-s0201t:1158_21": "Atha vā sammāpayogaṃ sammāpaṭipattiṃ anvāya āgamma ābhujati samannāharati.",
  "tika-s0201t:1158_22": "Ābhogapubbako hi sabbopi viññāṇabyāpāroti tathā vuttaṃ.",
  "tika-s0201t:1159_0": "Gamanatoti bhikkhācāravasena gocaragāmaṃ uddissa gamanato.",
  "tika-s0201t:1159_1": "Pariyesanatoti gocaragāme bhikkhatthaṃ āhiṇḍanato.",
  "tika-s0201t:1159_2": "Paribhogatoti āhārassa paribhuñjanato.",
  "tika-s0201t:1159_3": "Āsayatoti pittādiāsayato.",
  "tika-s0201t:1159_4": "Āsayati ettha ekajjhaṃ pavattamānopi kammabalavatthito hutvā mariyādavasena aññamaññaṃ asaṅkarato sayati tiṭṭhati pavattatīti āsayo,",
  "tika-s0201t:1159_5": "āmāsayassa upari tiṭṭhanako pittādiko.",
  "tika-s0201t:1159_6": "Mariyādattho hi ayamākāro.",
  "tika-s0201t:1159_7": "Nidheti yathābhutto āhāro nicito hutvā tiṭṭhati etthāti nidhānaṃ, āmāsayo.",
  "tika-s0201t:1159_8": "Tato nidhānato.",
  "tika-s0201t:1159_9": "Aparipakkatoti gahaṇīsaṅkhātena kammajatejena avipakkato.",
  "tika-s0201t:1159_10": "Paripakkatoti yathābhuttassa āhārassa vipakkabhāvato.",
  "tika-s0201t:1159_11": "Phalatoti nipphattito.",
  "tika-s0201t:1159_12": "Nissandatoti ito cito ca vissandanato.",
  "tika-s0201t:1159_13": "Sammakkhanatoti sabbaso makkhanato.",
  "tika-s0201t:1159_14": "Ayamettha saṅkhepo,",
  "tika-s0201t:1159_15": "vitthāro pana visuddhimaggasaṃvaṇṇanāya gahetabbo.",
  "tika-s0201t:1160_0": "Aññe ca rogā kaṇṇasūlabhagandarādayo.",
  "tika-s0201t:1160_1": "Aṭṭhāneti manussāmanussapariggahite ayutte ṭhāne khettadevāyatanādike.",
  "tika-s0201t:1160_2": "Nissaṭṭhattā neva attano kassaci anissajjitattā jigucchanīyattā ca na parassa.",
  "tika-s0201t:1160_3": "Udakatumbatoti veḷunāḷiādiudakabhājanato.",
  "tika-s0201t:1160_4": "Tanti chaḍḍitaudakaṃ.",
  "tika-s0201t:1161_0": "Addhānairiyāpathā cirappavattikā dīghakālikā iriyāpathā.",
  "tika-s0201t:1161_1": "Majjhimā bhikkhācaraṇādivasena pavattā.",
  "tika-s0201t:1161_2": "Cuṇṇikairiyāpathā vihāre aññatthāpi ito cito ca parivattanādivasena pavattāti vadanti.",
  "tika-s0201t:1161_3": "“Gateti gamane”ti pubbe abhikkamapaṭikkamaggahaṇena gamanenapi purato pacchato ca kāyassa atiharaṇaṃ vuttanti idha gamanameva gahitanti keci.",
  "tika-s0201t:1162_0": "Yasmā mahāsīvattheravāde anantare anantare iriyāpathe pavattarūpārūpadhammānaṃ tattha tattheva nirodhadassanavasena sampajānakāritā gahitā,",
  "tika-s0201t:1162_1": "idañcettha sampajaññavipassanācāravasena āgataṃ,",
  "tika-s0201t:1162_2": "tasmā vuttaṃ “tayidaṃ mahāsīvattherena vuttaṃ asammohadhuraṃ imasmiṃ satipaṭṭhānabhutte adhippeta”nti.",
  "tika-s0201t:1162_3": "Sāmaññaphale pana sabbampi catubbidhaṃ sampajaññaṃ labbhati yāvadeva sāmaññaphalavisesadassanaparattā tassā desanāya.",
  "tika-s0201t:1162_4": "Satisampayuttassevāti idaṃ yathā sampajaññakiccassa padhānatā,",
  "tika-s0201t:1162_5": "evaṃ satikiccassāpīti dassanatthaṃ,",
  "tika-s0201t:1162_6": "na satiyā sabbhāvamattadassanatthaṃ.",
  "tika-s0201t:1162_7": "Na hi kadāci satirahitā ñāṇappavatti atthi.",
  "tika-s0201t:1162_8": "Etāni padānīti sampajaññapadāni.",
  "tika-s0201t:1162_9": "Vibhattānevāti visuṃ vibhattāneva.",
  "tika-s0201t:1162_10": "Imināpi sampajaññassa viya satiyāpi padhānataṃyeva vibhāveti.",
  "tika-s0201t:1163_0": "Aparo nayo –",
  "tika-s0201t:1163_1": "eko bhikkhu gacchanto aññaṃ cintento aññaṃ vitakkento gacchati,",
  "tika-s0201t:1163_2": "eko kammaṭṭhānaṃ avissajjetvāva gacchati,",
  "tika-s0201t:1163_3": "tathā eko tiṭṭhanto nisīdanto sayanto aññaṃ cintento aññaṃ vitakkento sayati,",
  "tika-s0201t:1163_4": "eko kammaṭṭhānaṃ avissajjetvāva sayati,",
  "tika-s0201t:1163_5": "etthakena pana na pākaṭaṃ hotīti caṅkamanena dīpenti.",
  "tika-s0201t:1163_6": "Yo hi bhikkhu caṅkamanaṃ otaritvā caṅkamanakoṭiyaṃ ṭhito pariggaṇhāti “pācīnacaṅkamanakoṭiyaṃ pavattā",
  "tika-s0201t:1163_7": "rūpārūpadhammā pacchimacaṅkamanakoṭiṃ appatvā ettheva niruddhā,",
  "tika-s0201t:1163_8": "pacchimacaṅkamanakoṭiyaṃ pavattāpi pācīnacaṅkamanakoṭiṃ appatvā ettheva niruddā,",
  "tika-s0201t:1163_9": "caṅkamanamajjhe pavattā ubho koṭiyo appatvā ettheva niruddhā,",
  "tika-s0201t:1163_10": "caṅkame pavattā rūpārūpadhammā ṭhānaṃ appatvā ettheva niruddhā,",
  "tika-s0201t:1163_11": "ṭhāne pavattā nisajjaṃ,",
  "tika-s0201t:1163_12": "nisajjāya pavattā sayanaṃ appatvā etthevaniruddhā”ti,",
  "tika-s0201t:1163_13": "evaṃ pariggaṇhanto pariggaṇhantoyeva cittaṃ bhavaṅgaṃ otāreti,",
  "tika-s0201t:1163_14": "uṭṭhahanto kammaṭṭhānaṃ gahetvāva uṭṭhahati,",
  "tika-s0201t:1163_15": "ayaṃ bhikkhu gatādīsu sampajānakārī nāma hoti,",
  "tika-s0201t:1163_16": "evampi sutte kammaṭṭhānaṃ avibhūtaṃ hoti,",
  "tika-s0201t:1163_17": "tasmā yo bhikkhu yāva sakkoti,",
  "tika-s0201t:1163_18": "tāva caṅkamitvā ṭhatvā nisīditvā sayamāno evaṃ pariggahetvā sayati “kāyo acetano,",
  "tika-s0201t:1163_19": "mañco acetano,",
  "tika-s0201t:1163_20": "kāyo na jānāti “ahaṃ mañce sayito’ti,",
  "tika-s0201t:1163_21": "mañco na jānāti “mayi kāyo sayito”ti,",
  "tika-s0201t:1163_22": "acetano kāyo acetane mañce sayito”ti,",
  "tika-s0201t:1163_23": "evaṃ pariggaṇhantoyeva cittaṃ bhavaṅgaṃ otāreti,",
  "tika-s0201t:1163_24": "pabujjhanto kammaṭṭhānaṃ gahetvāva pabujjhati,",
  "tika-s0201t:1163_25": "ayaṃ sutte sampajānakārī nāma hotīti.",
  "tika-s0201t:1164_0": "Kāyādikiriyānibbattanena tammayattā āvajjanakiriyāsamuṭṭhitattā ca javanaṃ,",
  "tika-s0201t:1164_1": "sabbampi vā chadvārappavattaṃ kiriyāmayapavattaṃ nāma,",
  "tika-s0201t:1164_2": "tasmiṃ sati jāgaritaṃ nāma hotīti pariggaṇhanto jāgarite sampajānakārī nāma.",
  "tika-s0201t:1164_3": "Apica rattindivaṃ cha koṭṭhāse katvā pañca koṭṭhāse jaggantopi jāgarite sampajānakārī nāma hoti.",
  "tika-s0201t:1164_4": "Vimuttāyatanasīsena dhammaṃ desentopi bāttiṃsatiracchānakathaṃ pahāya dasakathāvatthunissitaṃ sappāyakathaṃ kathentopi bhāsite sampajānakārī nāma.",
  "tika-s0201t:1164_5": "Aṭṭhatiṃsāya ārammaṇesu cittaruciyaṃ manasikāraṃ pavattentopi dutiyaṃ jhānaṃ samāpannopi tuṇhībhāve sampajānakārī nāma.",
  "tika-s0201t:1164_6": "Dutiyañhi jhānaṃ vacīsaṅkhāravirahato visesato tuṇhībhāvo nāma.",
  "tika-s0201t:1164_7": "Rūpadhammasseva pavattiākāravisesā abhikkamādayoti vuttaṃ “rūpakkhandhasseva samudayo ca vayo ca nīharitabbo”ti.",
  "tika-s0201t:1164_8": "Sesaṃ vuttanayameva.",
  "tika-s0201t:1165_0": "Catusampajaññapabbavaṇṇanā niṭṭhitā.",
  "tika-s0201t:1166_0": "Paṭikūlamanasikārapabbavaṇṇanā",
  "tika-s0201t:1167_0": "110.",
  "tika-s0201t:1167_1": "Paṭikūlamanasikāravasenāti jigucchanīyatāya.",
  "tika-s0201t:1167_2": "Paṭikūlameva paṭikūlaṃ yo paṭikūlasabhāvo paṭikūlākāro,",
  "tika-s0201t:1167_3": "tassa manasikaraṇavasena.",
  "tika-s0201t:1167_4": "Antarenapi hi bhāvavācinaṃ saddaṃ bhāvattho viññāyati yathā “paṭassa sukka”nti.",
  "tika-s0201t:1167_5": "Yasmā visuddhimagge vuttaṃ,",
  "tika-s0201t:1167_6": "tasmā tattha taṃsaṃvaṇṇanāyañca vuttanayena veditabbaṃ.",
  "tika-s0201t:1167_7": "Vatthādīhi pasibbakākārena bandhitvā kataṃ āvaṭanaṃ putoḷi.",
  "tika-s0201t:1167_8": "Vibhūtākāroti paṇṇattiṃ samatikkamitvā asubhabhāvassa upaṭṭhitākāro. Iti-",
  "tika-s0201t:1167_9": "saddassa ākāratthataṃ dassento “eva”nti vatvā taṃ kāraṇaṃ sarūpato dassento “kesādipariggahaṇenā”ti āha.",
  "tika-s0201t:1168_0": "Paṭikūlamanasikārapabbavaṇṇanā niṭṭhitā.",
  "tika-s0201t:1169_0": "Dhātumanasikārapabbavaṇṇanā",
  "tika-s0201t:1170_0": "111.",
  "tika-s0201t:1170_1": "Dhātumanasikāravasenāti pathavīdhātuādikā catasso dhātuyo ārabbha pavattabhāvanāmanasikāravasena,",
  "tika-s0201t:1170_2": "catudhātuvavatthānavasenāti attho.",
  "tika-s0201t:1170_3": "Dhātumanasikāro dhātukammaṭṭhānaṃ catudhātuvavatthānanti hi atthato ekaṃ.",
  "tika-s0201t:1170_4": "Goghātakoti jīvikatthāya gunnaṃ ghātako.",
  "tika-s0201t:1170_5": "Antevāsikoti kammakaraṇavasena tassa samīpavāsī. Ṭhita-",
  "tika-s0201t:1170_6": "saddo “ṭhito vā”tiādīsu ṭhānasaṅkhātairiyāpathasamaṅgitāya, ṭhā-",
  "tika-s0201t:1170_7": "saddassa vā gativinivattiatthatāya aññattha ṭhapetvā gamanaṃ sesairiyāpathasamaṅgitāya bodhako,",
  "tika-s0201t:1170_8": "idha pana yathā tathā rūpakāyassa pavattiākārabodhako adhippetoti āha “catunnaṃ iriyāpathānaṃ yena kenaci ākārena ṭhitattā yathāṭhita”nti.",
  "tika-s0201t:1170_9": "Tattha ākārenāti ṭhānādinā rūpakāyassa pavattiākārena.",
  "tika-s0201t:1170_10": "Ṭhānādayo hi iriyāpathasaṅkhātāya kāyikakiriyāya patho pavattimaggoti “iriyāpatho”ti vuccanti.",
  "tika-s0201t:1170_11": "Yathāṭhitanti yathāpavattaṃ.",
  "tika-s0201t:1170_12": "Yathāvuttaṭṭhānamevettha “paṇidhāna”nti adhippetanti āha “yathāṭhitattā ca yathāpaṇihita”nti.",
  "tika-s0201t:1170_13": "Ṭhitanti vā kāyassa ṭhānasaṅkhātairiyāpathasamāyogaparidīpanaṃ.",
  "tika-s0201t:1170_14": "Paṇihitanti tadaññairiyāpathasamāyogaparidīpanaṃ.",
  "tika-s0201t:1170_15": "Ṭhitanti vā kāyasaṅkhātānaṃ rūpadhammānaṃ tasmiṃ tasmiṃ khaṇe sakiccavasena avaṭṭhānaparidīpanaṃ.",
  "tika-s0201t:1170_16": "Paṇihitanti paccayakiccavasena tehi tehi paccayehi pakārato nihitaṃ paṇihitanti evampettha attho veditabbo.",
  "tika-s0201t:1170_17": "Paccavekkhatīti pati pati avekkhati,",
  "tika-s0201t:1170_18": "ñāṇacakkhunā vinibbhujitvā visuṃ visuṃ passati.",
  "tika-s0201t:1171_0": "Idāni vuttamevatthaṃ bhāvatthavibhāvanavasena dassetuṃ “yathā goghātakassā”tiādi vuttaṃ.",
  "tika-s0201t:1171_1": "Tattha posentassāti maṃsūpacayaparibrūhanāya kuṇḍakabhattakappāsaṭṭhiādīhi saṃvaḍḍhentassa.",
  "tika-s0201t:1171_2": "Vadhitaṃ matanti hiṃsitaṃ hutvā mataṃ.",
  "tika-s0201t:1171_3": "Matanti ca matamattaṃ.",
  "tika-s0201t:1171_4": "Tenevāha “tāvadevā”ti.",
  "tika-s0201t:1171_5": "Gāvīti saññā na antaradhāyati yāni aṅgapaccaṅgāni yathāsanniviṭṭhāni upādāya gāvīsamaññā matamattāyapi gāviyā,",
  "tika-s0201t:1171_6": "tesaṃ taṃsannivesassa avinaṭṭhattā.",
  "tika-s0201t:1171_7": "Vilīyanti bhijjanti vibhujjantīti bīlā bhāgā va-",
  "tika-s0201t:1171_8": "kārassa ba- kāraṃ, i-",
  "tika-s0201t:1171_9": "kārassa ī-",
  "tika-s0201t:1171_10": "kāraṃ katvā.",
  "tika-s0201t:1171_11": "Bīlasoti bīlaṃ bīlaṃ katvā.",
  "tika-s0201t:1171_12": "Vibhajitvāti aṭṭhisaṅghāṭato maṃsaṃ vivecetvā,",
  "tika-s0201t:1171_13": "tato vā vivecitamaṃsaṃ bhāgaso katvā.",
  "tika-s0201t:1171_14": "Tenevāha “maṃsasaññā pavattatī”ti.",
  "tika-s0201t:1171_15": "Pabbajitassapi apariggahitakammaṭṭhānassa.",
  "tika-s0201t:1171_16": "Ghanavinibbhoganti santatisamūhakiccaghanānaṃ vinibbhujanaṃ vivecanaṃ.",
  "tika-s0201t:1171_17": "Dhātuso paccavekkhatoti ghanavinibbhogakaraṇena dhātuṃ dhātuṃ pathavīādidhātuṃ visuṃ visuṃ katvā paccavekkhantassa.",
  "tika-s0201t:1171_18": "Sattasaññāti attānudiṭṭhivasena pavattā saññāti vadanti,",
  "tika-s0201t:1171_19": "vohāravasena pavattasattasaññāyapi tadā antaradhānaṃ yuttameva yāthāvato ghanavinibbhogassa sampādanato.",
  "tika-s0201t:1171_20": "Evañhi sati yathāvuttaopammatthena upameyyattho aññadatthu saṃsandati sameti.",
  "tika-s0201t:1171_21": "Tenevāha “dhātuvaseneva cittaṃ santiṭṭhatī”ti.",
  "tika-s0201t:1171_22": "Dakkhoti cheko taṃtaṃsamaññāya kusalo,",
  "tika-s0201t:1171_23": "yathājāte sūnasmiṃ naṅguṭṭhakhuravisāṇādivante aṭṭhimaṃsādiavayavasamudāye avibhatte gāvīsamaññā,",
  "tika-s0201t:1171_24": "na vibhatte,",
  "tika-s0201t:1171_25": "vibhatte pana aṭṭiṃmaṃsādiavayavasamaññāti jānanako.",
  "tika-s0201t:1171_26": "Catumahāpatho viya catuiriyāpathoti gāviyā ṭhitacatumahāpatho viya kāyassa pavattimaggabhūto catubbidho iriyāpatho.",
  "tika-s0201t:1171_27": "Yasmā visuddhimagge vitthāritā,",
  "tika-s0201t:1171_28": "tasmā tattha taṃsaṃvaṇṇanāyañca vuttanayeneva veditabbā.",
  "tika-s0201t:1172_0": "Dhātumanasikārapabbavaṇṇanā niṭṭhitā.",
  "tika-s0201t:1173_0": "Navasivathikapabbavaṇṇanā",
  "tika-s0201t:1174_0": "112.",
  "tika-s0201t:1174_1": "Sivathikāya apaviddhauddhumātakādipaṭisaṃyuttānaṃ odhiso pavattānaṃ kathānaṃ tadabhidheyyānañca uddhumātakādiasubhabhāgānaṃ",
  "tika-s0201t:1174_2": "sivathikapabbānīti saṅgītikārehi gahitasamaññā.",
  "tika-s0201t:1174_3": "Tenāha “sivathikapabbehi vibhajitu”nti.",
  "tika-s0201t:1174_4": "Uddhaṃ jīvitapariyādānāti jīvitakkhayato upari maraṇato paraṃ.",
  "tika-s0201t:1174_5": "Samuggatenāti uṭṭhitena.",
  "tika-s0201t:1174_6": "Uddhumātattāti uddhaṃ uddhaṃ dhumātattā sūnattā.",
  "tika-s0201t:1174_7": "Setarattehi viparibhinnaṃ vimissitaṃ nīlaṃ vinīlaṃ,",
  "tika-s0201t:1174_8": "purimavaṇṇavipariṇāmabhūtaṃ vā nīlaṃvinīlaṃ,",
  "tika-s0201t:1174_9": "vinīlameva vinīlakanti ka-",
  "tika-s0201t:1174_10": "kārena padavaḍḍhanamāha anatthantarato yathā “pītakaṃ lohitaka”nti.",
  "tika-s0201t:1174_11": "Paṭikūlakattāti jigucchanīyattā.",
  "tika-s0201t:1174_12": "Kucchitaṃ vinīlaṃ vinīlakanti kucchanattho vā ayaṃ ka-",
  "tika-s0201t:1174_13": "kāroti dassetuṃ vuttaṃ yathā “pāpako kittisaddo abbhuggacchatī”ti.",
  "tika-s0201t:1174_14": "Paribhinnaṭṭhānehi kākakaṅkādīhi.",
  "tika-s0201t:1174_15": "Vissandamānaṃ pubbanti vissavantaṃ pubbaṃ,",
  "tika-s0201t:1174_16": "tahaṃ tahaṃ paggharantapubbanti attho.",
  "tika-s0201t:1174_17": "Tathābhāvanti vissandamānapubbabhāvaṃ.",
  "tika-s0201t:1175_0": "So bhikkhūti yo “passeyya sarīraṃ sivathikāya chaḍḍita”nti vutto,",
  "tika-s0201t:1175_1": "so bhikkhu.",
  "tika-s0201t:1175_2": "Upasaṃharati sadisataṃ.",
  "tika-s0201t:1175_3": "Ayampi khotiādi upasaṃharaṇākāradassanaṃ.",
  "tika-s0201t:1175_4": "Āyūti rūpajīvitindriyaṃ,",
  "tika-s0201t:1175_5": "arūpajīvitindriyaṃ panettha viññāṇagatikameva.",
  "tika-s0201t:1175_6": "Usmāti kammajatejo.",
  "tika-s0201t:1175_7": "Evaṃpūtikasabhāvoti evaṃ ativiya pūtikasabhāvo,",
  "tika-s0201t:1175_8": "na āyuādīnaṃ avigame viya mattasoti adhippāyo.",
  "tika-s0201t:1175_9": "Ediso bhavissatīti evaṃbhāvīti āha “evaṃuddhumātādibhedo bhavissatī”ti.",
  "tika-s0201t:1176_0": "Luñcitvā luñcitvāti uppāṭetvā uppāṭetvā.",
  "tika-s0201t:1176_1": "Sesāvasesamaṃsalohitayuttanti sabbaso akhāditattā tahaṃ tahaṃ sesena appāvasesena maṃsalohitena yuttaṃ.",
  "tika-s0201t:1176_2": "Aññena hatthaṭṭhikanti avisesena hatthaṭṭhikānaṃ vippakiṇṇatā jotitāti anavasesato tesaṃ vippakiṇṇataṃ dassento “catusaṭṭhibhedampī”tiādimāha.",
  "tika-s0201t:1176_3": "Terovassikānīti tirovassaṃ gatāni.",
  "tika-s0201t:1176_4": "Tāni pana saṃvaccharaṃ vītivattāni hontīti āha “atikkantasaṃvaccharānī”ti.",
  "tika-s0201t:1176_5": "Purāṇatāya ghanabhāvavigamena vicuṇṇatā idha pūtibhāvoti so yathā hoti,",
  "tika-s0201t:1176_6": "taṃ dassento “abbhokāse”tiādimāha.",
  "tika-s0201t:1176_7": "Khajjamānatādivasena dutiyasivathikapabbādīnaṃ vavatthitatthā vuttaṃ “khajjamānādīnaṃ vasena yojanā kātabbā”ti.",
  "tika-s0201t:1177_0": "Navasivathikapabbavaṇṇanā niṭṭhitā.",
  "tika-s0201t:1178_0": "Imāneva dveti avadhāraṇena appanākammaṭṭhānaṃ tattha niyameti aññapabbesu tadabhāvato.",
  "tika-s0201t:1178_1": "Yato hi eva- kāro,",
  "tika-s0201t:1178_2": "tato aññattha niyameti,",
  "tika-s0201t:1178_3": "tena pabbadvayassa vipassanākammaṭṭhānatāpi appaṭisiddhāti daṭṭhabbā aniccādidassanato.",
  "tika-s0201t:1178_4": "Saṅkhāresu ādīnavavibhāvanāni sivathikapabbānīti āha “sivathikānaṃ ādīnavānupassanāvasena vuttattā”ti.",
  "tika-s0201t:1178_5": "Iriyāpathapabbādīnaṃ anappanāvahatā pākaṭā evāti “sesāni dvādasāpī”ti vuttaṃ.",
  "tika-s0201t:1178_6": "Yaṃ panettha atthato avibhattaṃ,",
  "tika-s0201t:1178_7": "taṃ suviññeyyamevāti.",
  "tika-s0201t:1179_0": "Kāyānupassanāvaṇṇanā niṭṭhitā.",
  "tika-s0201t:1180_0": "Vedanānupassanāvaṇṇanā",
  "tika-s0201t:1181_0": "113.",
  "tika-s0201t:1181_1": "Sukhaṃ vedananti ettha sukhayatīti sukhā,",
  "tika-s0201t:1181_2": "sampayuttadhamme kāyañca laddhassāde karotīti attho.",
  "tika-s0201t:1181_3": "Suṭṭhu vā khādati,",
  "tika-s0201t:1181_4": "khanati vā kāyikaṃ cetasikañca ābādhanti sukhā.",
  "tika-s0201t:1181_5": "Sukaraṃ okāsadānaṃ etissāti sukhāti apare.",
  "tika-s0201t:1181_6": "Vedayati ārammaṇarasaṃ anubhavatīti vedanā.",
  "tika-s0201t:1181_7": "Vedayamānoti anubhavamāno.",
  "tika-s0201t:1181_8": "Kāmantiādīsu yaṃ vattabbaṃ,",
  "tika-s0201t:1181_9": "taṃ iriyāpathapabbe vuttameva.",
  "tika-s0201t:1181_10": "Sampajānassa vediyanaṃ sampajānavediyanaṃ.",
  "tika-s0201t:1182_0": "“Vohāramattaṃ hotī”ti etena “sukhaṃ vedanaṃ vedayamāno sukhaṃ vedanaṃ vedayāmī”ti idaṃ vohāramattanti dasseti.",
  "tika-s0201t:1182_1": "Vatthuārammaṇāti rūpādiārammaṇā.",
  "tika-s0201t:1182_2": "Rūpādiārammaṇañhi vedanāya pavattiṭṭhānatāya “vatthū”ti adhippetaṃ.",
  "tika-s0201t:1182_3": "Assāti bhaveyya.",
  "tika-s0201t:1182_4": "Dhammavinimuttassa aññassa kattu abhāvato dhammasseva kattubhāvaṃ dassento “vedanāva vedayatī”ti āha.",
  "tika-s0201t:1182_5": "Nitthunantoti.",
  "tika-s0201t:1182_6": "Balavato vedanāvegassa nirodhane ādīnavaṃ disvā tassa avasaradānavasena nitthunanto.",
  "tika-s0201t:1182_7": "Vīriyasamataṃ yojetvāti adhivāsanavīriyassa adhimattattā tassa hāpanavasena samādhinā samarasatāpādanena vīriyasamataṃ yojetvā.",
  "tika-s0201t:1182_8": "Saha paṭisambhidāhīti lokuttarapaṭisambhidāhi saha.",
  "tika-s0201t:1182_9": "Lokiyānampi vā sati uppattikāle tattha samatthataṃ sandhāyāha “saha paṭisambhidāhī”ti.",
  "tika-s0201t:1182_10": "Samasīsīti vārasamasīsī hutvā,",
  "tika-s0201t:1182_11": "paccavekkhaṇavārassa anantaravāre parinibbāyīti attho.",
  "tika-s0201t:1183_0": "Yathā ca sukhaṃ,",
  "tika-s0201t:1183_1": "evaṃ dukkhanti yathā “sukhaṃ vedayatī”tiādinā sampajānavediyanaṃ sandhāya vuttaṃ,",
  "tika-s0201t:1183_2": "evaṃ dukkhampi.",
  "tika-s0201t:1183_3": "Tattha dukkhayatīti dukkhā,",
  "tika-s0201t:1183_4": "sampayuttadhamme kāyañca pīḷeti vibādhatīti attho.",
  "tika-s0201t:1183_5": "Duṭṭhuṃ vā khādati,",
  "tika-s0201t:1183_6": "khanati vā kāyikaṃ cetasikañca sātanti dukkhā.",
  "tika-s0201t:1183_7": "Dukkaraṃ okāsadānaṃ etissāti dukkhāti apare.",
  "tika-s0201t:1183_8": "Arūpakammaṭṭhānanti arūpapariggahaṃ,",
  "tika-s0201t:1183_9": "arūpadhammamukhena vipassanābhinivesanti attho.",
  "tika-s0201t:1183_10": "Rūpakammaṭṭhānena pana samathābhinivesopi saṅgayhati,",
  "tika-s0201t:1183_11": "vipassanābhiniveso pana idhādhippetoti dassento āha.",
  "tika-s0201t:1183_12": "“Rūpapariggaho arūpapariggahotipi etadeva vuccatī”ti.",
  "tika-s0201t:1183_13": "Catudhātuvavatthānaṃ kathesīti etthāpi “yebhuyyenā”ti padaṃ ānetvā sambandhitabbaṃ.",
  "tika-s0201t:1183_14": "Tadubhayanti catudhātuvavatthānassa saṅkhepavitthāradvayamāha.",
  "tika-s0201t:1183_15": "Saṅkhepamanasikāravasena mahāsatipaṭṭhāne,",
  "tika-s0201t:1183_16": "vitthāramanasikāravasena rāhulovāda-",
  "tika-s0201t:1183_17": "dhātuvibhaṅgādīsu.",
  "tika-s0201t:1184_0": "Yebhuyyaggahaṇena tadaññadhammavasenapi arūpakammaṭṭhānakathāya atthitā dīpitāti taṃ vibhāgena dassetuṃ “tividho hī”tiādi vuttaṃ.",
  "tika-s0201t:1184_1": "Tattha abhinivesoti anuppaveso,",
  "tika-s0201t:1184_2": "ārambhoti attho.",
  "tika-s0201t:1184_3": "Ārambhe eva hi ayaṃ vibhāgo,",
  "tika-s0201t:1184_4": "sammasanaṃ pana anavasesatova dhamme pariggahetvā vattati.",
  "tika-s0201t:1184_5": "Pariggahite rūpakammaṭṭhāneti idaṃ rūpamukhena vipassanābhinivesaṃ sandhāya vuttaṃ,",
  "tika-s0201t:1184_6": "arūpamukhena pana vipassanābhiniveso yebhūyyena samathayānikassa icchitabbo,",
  "tika-s0201t:1184_7": "so ca paṭhamaṃ jhānaṅgāni pariggahetvā tato paraṃ sesadhamme pariggaṇhāti.",
  "tika-s0201t:1184_8": "Paṭhamābhinipātoti sabbe cetasikā cittāyattā cittakiriyabhāvena vuccantīti phasso cittassa paṭhamābhinipāto vutto,",
  "tika-s0201t:1184_9": "uppannaphasso puggalo,",
  "tika-s0201t:1184_10": "cittacetasikarāsi vā ārammaṇena phuṭṭho phassasahajātāya vedanāya taṃsamakālameva vedeti,",
  "tika-s0201t:1184_11": "phasso pana obhāsassa viya padīpo vedanādīnaṃ paccayaviseso hotīti purimakālo viya vuccati,",
  "tika-s0201t:1184_12": "yā tassa ārammaṇābhiniropanalakkhaṇatā vuccati.",
  "tika-s0201t:1184_13": "Phusantoti ārammaṇassa phusanākārena.",
  "tika-s0201t:1184_14": "Ayañhi arūpadhammatā ekadesena anallīyamānopi rūpaṃ viya cakkhu,",
  "tika-s0201t:1184_15": "saddo viya ca sotaṃ cittaṃ ārammaṇañca phusanto viya saṅghaṭṭento viya ca pavattati.",
  "tika-s0201t:1184_16": "Tathāhesa “saṅghaṭṭanaraso”ti vuccati.",
  "tika-s0201t:1185_0": "Ārammaṇaṃ anubhavantīti issaravatāya visavitāya sāmibhāvena ārammaṇarasaṃ anubhavantī.",
  "tika-s0201t:1185_1": "Phassādīnañhi sampayuttadhammānaṃ ārammaṇe ekadeseneva pavatti phusanādimattabhāvato,",
  "tika-s0201t:1185_2": "vedanāya pana iṭṭhākārasambhogādivasena pavattanato ārammaṇe nippadesato pavatti.",
  "tika-s0201t:1185_3": "Phusanādibhāvena hi ārammaṇaggahaṇaṃ ekadesānubhavanaṃ,",
  "tika-s0201t:1185_4": "vedayitābhāvena gahaṇaṃ yathākāmaṃ sabbānubhavanaṃ evasabhāvāneva tāni gahaṇānīti na vedanāya viya phassādīnampi",
  "tika-s0201t:1185_5": "yathāsakaṃ kiccakaraṇena sāmibhāvānubhavanaṃ codetabbaṃ.",
  "tika-s0201t:1185_6": "Vijānantanti paricchindanavasena visesato jānantaṃ.",
  "tika-s0201t:1185_7": "Viññāṇañhi minitabbavatthuṃ nāḷiyā minanto puriso viya ārammaṇaṃ paricchijja vibhāventaṃ pavattati,",
  "tika-s0201t:1185_8": "na saññā viya sañjānanamattaṃ hutvā.",
  "tika-s0201t:1185_9": "Tathā hi anena kadāci lakkhaṇattayavibhāvanāpi hoti.",
  "tika-s0201t:1185_10": "Imesaṃ pana phassādīnaṃ tassa tassa pākaṭabhāvo paccayavisesasiddhassa pubbābhogassa vasena veditabbā.",
  "tika-s0201t:1186_0": "Evaṃ tassa tasseva pākaṭabhāvepi “sabbaṃ,",
  "tika-s0201t:1186_1": "bhikkhave,",
  "tika-s0201t:1186_2": "abhiññeyya”nti “sabbañca kho,",
  "tika-s0201t:1186_3": "bhikkhave,",
  "tika-s0201t:1186_4": "abhijāna”nti ca evamādivacanato sabbe sammasanupagā dhammā pariggahetabbāti dassento “tattha yassā”tiādimāha.",
  "tika-s0201t:1186_5": "Tattha phassapañcamakeyevāti avadhāraṇaṃ tadantogadhattā taggahaṇeneva gahitattā catunnaṃ arūpakkhandhānaṃ.",
  "tika-s0201t:1186_6": "Phassapañcamakaggahaṇañhi tassa sabbacittuppādasādhāraṇabhāvato,",
  "tika-s0201t:1186_7": "tattha ca phassacetanāggahaṇena sabbasaṅkhārakkhandhadhammasaṅgaho cetanāpadhānattā tesaṃ.",
  "tika-s0201t:1186_8": "Tathā hi suttantabhājanīye saṅkhārakkhandhavibhaṅge “cakkhusamphassajā cetanā”tiādinā cetanāva vibhattā,",
  "tika-s0201t:1186_9": "itare pana khandhā sarūpeneva gahitā.",
  "tika-s0201t:1187_0": "Vatthuṃ nissitāti ettha vatthu-",
  "tika-s0201t:1187_1": "saddo karajakāyavisayoti kathamidaṃ viññāyatīti āha “yaṃ sandhāya vutta”ntiādi.",
  "tika-s0201t:1187_2": "Kattha pana vuttaṃ?",
  "tika-s0201t:1187_3": "Sāmaññaphale.",
  "tika-s0201t:1187_4": "Soti karajakāyo.",
  "tika-s0201t:1187_5": "Pañcakkhandhavinimuttaṃ nāmarūpaṃ natthīti idaṃ adhikāravasena vuttaṃ.",
  "tika-s0201t:1187_6": "Aññathā hi khandhavinimuttampi nāmaṃ atthevāti.",
  "tika-s0201t:1187_7": "Avijjādihetukāti avijjātaṇhupādānādihetukā.",
  "tika-s0201t:1187_8": "Vipassanāpaṭipāṭiyā…pe…",
  "tika-s0201t:1187_9": "vicaratīti iminā balavavipassanaṃ vatvā puna tassa ussukkāpanaṃ visesādhigamanañca dassento “so”tiādimāha.",
  "tika-s0201t:1188_0": "Idhāti imissaṃ dutiyasatipaṭṭhānadesanāyaṃ,",
  "tika-s0201t:1188_1": "tassā pana vedanānupassanāvasena kathetabbattā bhagavā vedanāvasena kathesi.",
  "tika-s0201t:1188_2": "Yathāvuttesu ca tīsu kammaṭṭhānābhinivesesu vedanāvasena kammaṭṭhānābhiniveso sukaro vedanānaṃ vibhūtabhāvatoti",
  "tika-s0201t:1188_3": "dassetuṃ “phassavasena hī”tiādi vuttaṃ.",
  "tika-s0201t:1188_4": "Na pākaṭaṃ hotīti idaṃ tādise puggale sandhāya vuttaṃ,",
  "tika-s0201t:1188_5": "yesaṃ ādito vedanāva vibhūtatarā hutvā upaṭṭhāti.",
  "tika-s0201t:1188_6": "Evañhi yaṃ vuttaṃ “phasso pākaṭo hoti,",
  "tika-s0201t:1188_7": "viññāṇaṃ pākaṭaṃ hotī”ti,",
  "tika-s0201t:1188_8": "taṃ avirodhitaṃ hoti.",
  "tika-s0201t:1188_9": "Vedanānaṃ uppattipākaṭatāyāti ca idaṃ sukhadukkhavedanānaṃ vasena vuttaṃ.",
  "tika-s0201t:1188_10": "Tāsañhi pavatti oḷārikā,",
  "tika-s0201t:1188_11": "na itarāya.",
  "tika-s0201t:1188_12": "Tadubhayaggahaṇamukhena vā gahetabbattā itarāyapi pavatti viññūnaṃ pākaṭā evāti “vedanāna”nti avisesaggahaṇaṃ daṭṭhabbaṃ.",
  "tika-s0201t:1188_13": "Yadā sukhaṃ uppajjatītiādi sukhavedanāya pākaṭabhāvavibhāvanaṃ.",
  "tika-s0201t:1188_14": "Neva tasmiṃ samaye dukkhaṃ vedanaṃ vedetīti tasmiṃ sukhavedanāsamaṅgisamaye neva dukkhaṃ vedanaṃ vedeti niruddhattā,",
  "tika-s0201t:1188_15": "anuppannattā ca yathākkamaṃ atītānāgatānaṃ,",
  "tika-s0201t:1188_16": "paccuppannāya pana asambhavo vuttoyeva.",
  "tika-s0201t:1188_17": "Sakiccakkhaṇamattāvaṭṭhānato aniccā.",
  "tika-s0201t:1188_18": "Sameccasambhuyya paccayehi katattā saṅkhatā.",
  "tika-s0201t:1188_19": "Vatthārammaṇādipaccayaṃ paṭicca uppannattā paṭiccasamuppannā.",
  "tika-s0201t:1188_20": "Khayavayapalujjananirujjhanapakatitāya khayadhammā…pe…",
  "tika-s0201t:1188_21": "nirodhadhammāti daṭṭhabbā.",
  "tika-s0201t:1189_0": "Kilesehi āmasitabbato āmisaṃ nāma pañca kāmaguṇā,",
  "tika-s0201t:1189_1": "ārammaṇakaraṇavasena saha āmisehīti āmisā.",
  "tika-s0201t:1189_2": "Tenāha “pañcakāmaguṇāmisanissitā”ti.",
  "tika-s0201t:1189_3": "Ito paranti “atthi vedanā”ti evamādipāḷiṃ sandhāyāha “kāyānupassanāyaṃ vuttanayamevā”ti.",
  "tika-s0201t:1190_0": "Vedanānupassanāvaṇṇanā niṭṭhitā.",
  "tika-s0201t:1191_0": "Cittānupassanāvaṇṇanā",
  "tika-s0201t:1192_0": "114.",
  "tika-s0201t:1192_1": "Sampayogavasena pavattamānena saha rāgenāti sarāgaṃ.",
  "tika-s0201t:1192_2": "Tenāha “lobhasahagata”nti.",
  "tika-s0201t:1192_3": "Vītarāganti.",
  "tika-s0201t:1192_4": "Ettha kāmaṃ sarāgapadapaṭiyoginā vītarāgavasena bhavitabbaṃ,",
  "tika-s0201t:1192_5": "sammasanacārassa pana idhādhippetattā tebhūmakasseva gahaṇanti “lokiyakusalābyākata”nti vatvā “idaṃ panā”tiādinā tameva adhippāyaṃ vivarati.",
  "tika-s0201t:1192_6": "Sesāni dve dosamūlāni,",
  "tika-s0201t:1192_7": "dve mohamūlānīti cattāri akusalacittāni.",
  "tika-s0201t:1192_8": "Tesañhi rāgena sampayogābhāvato nattheva sarāgatā,",
  "tika-s0201t:1192_9": "tannimittakatāya pana siyā taṃsahitatālesoti nattheva vītarāgatāpīti dukavinimuttatā evettha labbhatīti āha “neva purimapadaṃ,",
  "tika-s0201t:1192_10": "na pacchimapadaṃ bhajantī”ti.",
  "tika-s0201t:1192_11": "Yadi evaṃ padesikaṃ pajānanaṃ āpajjatīti?",
  "tika-s0201t:1192_12": "Nāpajjati dukantarapariyāpannattā tesaṃ.",
  "tika-s0201t:1192_13": "Akusalamūlesu saha moheneva vattatīti samohanti āha “vicikicchāsahagatañceva uddhaccasahagatañcā”ti.",
  "tika-s0201t:1192_14": "Yasmā cettha saheva mohenāti samohanti purimapadāvadhāraṇampi labbhatiyeva,",
  "tika-s0201t:1192_15": "tasmā vuttaṃ “yasmā panā”tiādi.",
  "tika-s0201t:1192_16": "Yathā pana atimūḷhatāya pāṭipuggalikanayena savisesaṃ mohavantatāya momūhacittanti vattabbato vicikicchuddhaccasahagatadvayaṃ",
  "tika-s0201t:1192_17": "visesato “samoha”nti vuccati,",
  "tika-s0201t:1192_18": "na tathā sesākusalacittānīti “vaṭṭantiyevā”ti vuttaṃ.",
  "tika-s0201t:1192_19": "Sampayogavasena thinamiddhena anupatitaṃ anugatanti thinamiddhānupatitaṃ pañcavidhaṃ sasaṅkhārikākusalacittaṃ saṅkuṭitacittaṃ.",
  "tika-s0201t:1192_20": "Saṅkuṭitacittaṃ nāma ārammaṇe saṅkocanavasena pavattanato.",
  "tika-s0201t:1192_21": "Paccayavisesavasena thāmajātena uddhaccena sahagataṃ pavattaṃ saṃsaṭṭhanti uddhaccasahagataṃ,",
  "tika-s0201t:1192_22": "aññathā sabbampi akusalacittaṃ uddhaccasahagatamevāti.",
  "tika-s0201t:1192_23": "Pasaṭacittaṃ nāma sātisayaṃ vikkhepavasena pavattanato.",
  "tika-s0201t:1193_0": "Kilesavikkhambhanasamatthatāya vipulaphalatāya dīghasantānatāya ca mahantabhāvaṃ gataṃ,",
  "tika-s0201t:1193_1": "mahantehi vā uḷāracchandādīhi gataṃ paṭipannanti mahaggataṃ.",
  "tika-s0201t:1193_2": "Taṃ pana rūpārūpabhūmikaṃ tato mahantassa loke abhāvato.",
  "tika-s0201t:1193_3": "Tenāha “rūpārūpāvacara”nti.",
  "tika-s0201t:1193_4": "Tassa cettha paṭiyogī parittamevāti āha “amahaggatanti kāmāvacara”nti.",
  "tika-s0201t:1193_5": "Attānaṃ uttarituṃ samatthehi saha uttarehīti sauttaraṃ,",
  "tika-s0201t:1193_6": "tappaṭipakkhena anuttaraṃ,",
  "tika-s0201t:1193_7": "tadubhayaṃ upādāya veditabbanti āha “sauttaranti kāmāvacara”ntiādi.",
  "tika-s0201t:1193_8": "Paṭipakkhavikkhambhanasamatthena samādhinā sammadeva āhitaṃ samāhitaṃ.",
  "tika-s0201t:1193_9": "Tenāha “yassā”tiādi.",
  "tika-s0201t:1193_10": "Yassāti yassa cittassa.",
  "tika-s0201t:1193_11": "Yathāvuttena samādhinā na samāhitanti asamāhitaṃ.",
  "tika-s0201t:1193_12": "Tenāha “ubhayasamādhirahita”nti.",
  "tika-s0201t:1193_13": "Tadaṅgavimuttiyā vimuttaṃ,",
  "tika-s0201t:1193_14": "kāmāvacaraṃ kusalaṃ.",
  "tika-s0201t:1193_15": "Vikkhambhanavimuttiyā vimuttaṃ,",
  "tika-s0201t:1193_16": "mahaggatanti tadubhayaṃ sandhāyāha “tadaṅgavikkhambhanavimuttīhi vimutta”nti.",
  "tika-s0201t:1193_17": "Yattha tadubhayavimutti natthi,",
  "tika-s0201t:1193_18": "taṃ ubhayavimuttirahitanti gayhamāne lokuttaracittepi siyā āsaṅkāti tannivattanatthaṃ “samuccheda…pe…",
  "tika-s0201t:1193_19": "okāsova natthī”ti āha.",
  "tika-s0201t:1193_20": "Okāsābhāvo ca sammasanacārassa adhippetattā veditabbo.",
  "tika-s0201t:1193_21": "Yaṃ panettha atthato avibhattaṃ,",
  "tika-s0201t:1193_22": "taṃ heṭṭhā vuttanayamevāti.",
  "tika-s0201t:1194_0": "Cittānupassanāvaṇṇanā niṭṭhitā.",
  "tika-s0201t:1195_0": "Dhammānupassanāvaṇṇanā",
  "tika-s0201t:1196_0": "Nīvaraṇapabbavaṇṇanā",
  "tika-s0201t:1197_0": "115.",
  "tika-s0201t:1197_1": "Pahātabbādidhammavibhāgadassanavasena pañcadhā dhammānupassanā niddiṭṭhāti ayamattho pāḷito eva viññāyatīti",
  "tika-s0201t:1197_2": "tamatthaṃ ulliṅgento “pañcavidhena dhammānupassanaṃ kathetu”nti vuttaṃ.",
  "tika-s0201t:1197_3": "Yadi evaṃ kasmā nīvaraṇādivaseneva niddiṭṭhanti?",
  "tika-s0201t:1197_4": "Veneyyajjhāsayato.",
  "tika-s0201t:1197_5": "Yesañhi veneyyānaṃ pahātabbadhammesu paṭhamaṃ nīvaraṇāni vibhāgena vattabbāni,",
  "tika-s0201t:1197_6": "tesaṃ vasenettha bhagavatā paṭhamaṃ nīvaraṇesu dhammānupassanā kathitā.",
  "tika-s0201t:1197_7": "Tathā hi kāyānupassanāpi samathapubbaṅgamā desitā,",
  "tika-s0201t:1197_8": "tato pariññeyyesu khandhesu āyatanesu,",
  "tika-s0201t:1197_9": "bhāvetabbesu bojjhaṅgesu pariññeyādivibhāgesu saccesu ca uttarā desanā desitā,",
  "tika-s0201t:1197_10": "tasmā cettha samathabhāvanāpi yāvadeva vipassanatthaṃ icchitā,",
  "tika-s0201t:1197_11": "vipassanāpadhānā vipassanābahulā ca satipaṭṭhānadesanāti tassā vipassanābhinivesavibhāgena desitabhāvaṃ vibhāvento “apicā”tiādimāha.",
  "tika-s0201t:1197_12": "Tattha khandhāyatanadukkhasaccavasena missakapariggahakathanaṃ daṭṭhabbaṃ.",
  "tika-s0201t:1197_13": "Saññāsaṅkhārakkhandhapariggahampīti pi-",
  "tika-s0201t:1197_14": "saddena sakalapañcupādānakkhandhapariggahaṃ sampiṇḍeti itaresaṃ tadantogadhattā.",
  "tika-s0201t:1197_15": "“Kaṇhasukkānaṃ yugandhatā natthī”ti pajānanakāle abhāvā “abhiṇhasamudācāravasenā”ti vuttaṃ.",
  "tika-s0201t:1197_16": "Yathāti yenākārena.",
  "tika-s0201t:1197_17": "So pana “kāmacchandassa uppādo hotī”ti vuttattā kāmacchandassa kāraṇākārova,",
  "tika-s0201t:1197_18": "atthato kāraṇamevāti āha “yena kāraṇenā”ti. Ca-",
  "tika-s0201t:1197_19": "saddo vakkhamānatthasamuccayattho.",
  "tika-s0201t:1198_0": "Tatthāti “yathā cā”tiādinā vuttapade.",
  "tika-s0201t:1198_1": "Subhampīti kāmacchandopi.",
  "tika-s0201t:1198_2": "So hi attano gahaṇākārena “subha”nti vuccati,",
  "tika-s0201t:1198_3": "tenākārena pavattanakassa aññassa kāmacchandassa nimittattā “subhanimitta”nti ca. Iṭṭhaṃ,",
  "tika-s0201t:1198_4": "iṭṭhākārena vā gayhamānaṃ rūpādi subhārammaṇaṃ.",
  "tika-s0201t:1198_5": "Ākaṅkhitassa hitasukhassa anupāyabhūto manasikāro anupāyamanasikāro.",
  "tika-s0201t:1198_6": "Tanti ayonisomanasikāraṃ.",
  "tika-s0201t:1198_7": "Tatthāti nipphādetabbe ārammaṇabhūte ca duvidhepi subhanimitte.",
  "tika-s0201t:1198_8": "Āhāroti paccayo.",
  "tika-s0201t:1199_0": "Asubhampīti asubhajjhānampi uttarapadalopena.",
  "tika-s0201t:1199_1": "Taṃ pana dasasu aviññāṇakāsubhesu,",
  "tika-s0201t:1199_2": "kesādīsu ca pavattaṃ daṭṭhabbaṃ.",
  "tika-s0201t:1199_3": "Kesādīsu hi saññā asubhasaññāti girimānandasutte vuttāti.",
  "tika-s0201t:1199_4": "Ettha ca catubbidhassa ayonisomanasikārassa yonisomanasikārassa ca gahaṇaṃ niravasesadassanatthaṃ katanti daṭṭhabbaṃ.",
  "tika-s0201t:1199_5": "Tesu pana asubhe “subha”nti,",
  "tika-s0201t:1199_6": "“asubha”nti ca manasikāro idhādhippeto,",
  "tika-s0201t:1199_7": "tadanukūlattā vā itarepīti.",
  "tika-s0201t:1200_0": "Ekādasasu asubhesu paṭikūlākārassa uggaṇhanaṃ,",
  "tika-s0201t:1200_1": "yathā vā tattha uggahanimittaṃ uppajjati,",
  "tika-s0201t:1200_2": "tathā paṭipatti asubhanimittassa uggaho.",
  "tika-s0201t:1200_3": "Upacārappanāvahāya asubhabhāvanāya anuyuñjanaṃ asubhabhāvanānuyogo.",
  "tika-s0201t:1200_4": "Bhojane mattaññuno thinamiddhābhibhavābhāvā otāraṃ alabhamāno kāmacchando pahīyatīti vadanti.",
  "tika-s0201t:1200_5": "Bhojananissitaṃ pana āhāre paṭikūlasaññaṃ,",
  "tika-s0201t:1200_6": "tabbipariṇāmassa,",
  "tika-s0201t:1200_7": "tadādhārassa,",
  "tika-s0201t:1200_8": "tassa ca udariyabhūtassa asubhatādassanaṃ,",
  "tika-s0201t:1200_9": "kāyassa āhāraṭṭhitikatādassanañca yo sammadeva jānāti,",
  "tika-s0201t:1200_10": "so visesato bhojane mattaññū nāma,",
  "tika-s0201t:1200_11": "tassa ca kāmacchando pahīyateva.",
  "tika-s0201t:1200_12": "Asubhakammikatissatthero dantaṭṭhidassāvī.",
  "tika-s0201t:1200_13": "Abhidhammapariyāyena sabbopi lobho kāmacchandanīvaraṇanti āha “arahattamaggenā”ti.",
  "tika-s0201t:1201_0": "Paṭighampi purimuppannaṃ paṭighanimittaṃ parato uppajjanakapaṭighassa kāraṇanti katvā.",
  "tika-s0201t:1201_1": "Mejjati hitapharaṇavasena siniyhatīti mitto,",
  "tika-s0201t:1201_2": "tasmiṃ mitte bhavā,",
  "tika-s0201t:1201_3": "mittassa vā esāti mettā,",
  "tika-s0201t:1201_4": "tassā mettāya.",
  "tika-s0201t:1202_0": "Mettāyanassa sattesu hitapharaṇassa uppādanaṃ pavattanaṃ mettānimittassa uggaho.",
  "tika-s0201t:1202_1": "Odhisakaanodhisakadisāpharaṇānanti attaatipiyasahāyamajjhattaverīvasena odhisakatā,",
  "tika-s0201t:1202_2": "sīmāsambhede kate anodhisakatā,",
  "tika-s0201t:1202_3": "ekādidisāpharaṇavasena disāpharaṇatā mettāya uggahaṇe veditabbā.",
  "tika-s0201t:1202_4": "Vihāraracchāgāmādivasena vā odhisakadisāpharaṇaṃ,",
  "tika-s0201t:1202_5": "vihārādiuddesarahitaṃ puratthimādidisāvasena anodhisakadisāpharaṇanti evaṃ vā dvidhā uggahaṇaṃ sandhāya “odhisakaanodhisakadisāpharaṇāna”nti vuttaṃ.",
  "tika-s0201t:1202_6": "Uggaho ca yāva upacārā daṭṭhabbo,",
  "tika-s0201t:1202_7": "uggahitāya āsevanā bhāvanā.",
  "tika-s0201t:1202_8": "Tattha “sabbe sattā, pāṇā, bhūtā, puggalā,",
  "tika-s0201t:1202_9": "attabhāvapariyāpannā”ti etesaṃ vasena pañcavidhā,",
  "tika-s0201t:1202_10": "ekekasmiṃ “averā hontu,",
  "tika-s0201t:1202_11": "abyāpajjā, anīghā,",
  "tika-s0201t:1202_12": "sukhī attānaṃ pariharantū”ti catudhā pavattito vīsatividhā anodhisakapharaṇā mettā,",
  "tika-s0201t:1202_13": "“sabbā itthiyo, purisā, ariyā, anariyā, devā, manussā,",
  "tika-s0201t:1202_14": "vinipātikā”ti sattodhikaraṇavasena pavattā sattavidhā aṭṭhavīsatividhā vā,",
  "tika-s0201t:1202_15": "dasahi disāhi disodhikaraṇavasena pavattā dasavidhā ca,",
  "tika-s0201t:1202_16": "ekekāya vā disāya sattādiitthādiaverādibhedena asītādhikacatusatappabhedā ca odhibhopharaṇā veditabbā.",
  "tika-s0201t:1203_0": "Yena ayonisomanasikārena aratiādikāni uppajjanti,",
  "tika-s0201t:1203_1": "so aratiādīsu ayonisomanasikāro, tena.",
  "tika-s0201t:1203_2": "Nipphādetabbe hi idaṃ bhummaṃ.",
  "tika-s0201t:1203_3": "Esa nayo ito paresupi.",
  "tika-s0201t:1203_4": "Ukkaṇṭhitā pantasenāsanesu adhikusalesu dhammesu ca uppajjanabhāvariñcanā.",
  "tika-s0201t:1203_5": "Kāyavināmanāti kāyassa virūpenākārena nāmanā.",
  "tika-s0201t:1204_0": "Kusaladhammasampaṭipattiyā paṭṭhapanasabhāvatāya,",
  "tika-s0201t:1204_1": "tappaṭipakkhānaṃ visosanasabhāvatāya ca ārambhadhātuādito pavattavīriyanti āha “paṭhamārambhavīriya”nti.",
  "tika-s0201t:1204_2": "Yasmā paṭhamārambhamattassa kosajjavidhamanaṃ thāmagamanañca natthi,",
  "tika-s0201t:1204_3": "tasmā vuttaṃ “kosajjato nikkhantatāya tato balavatara”nti.",
  "tika-s0201t:1204_4": "Yasmā pana aparāparuppattiyā laddhāsevanaṃ uparūparivisesaṃ āvahantaṃ ativiya thāmagatameva hoti,",
  "tika-s0201t:1204_5": "tasmā vuttaṃ “paraṃ paraṃ ṭhānaṃ akkamanato tatopi balavatara”nti.",
  "tika-s0201t:1205_0": "Atibhojane nimittaggāhoti atibhojane thinamiddhassa nimittaggāho,",
  "tika-s0201t:1205_1": "“ettake bhutte thinamiddhassa kāraṇaṃ hoti,",
  "tika-s0201t:1205_2": "ettake na hotī”ti thinamiddhassa kāraṇākāraṇaggāho hotīti attho.",
  "tika-s0201t:1205_3": "Divā sūriyālokanti divā gahitanimittaṃ sūriyālokaṃ rattiyaṃ manasikarontassapīti evamettha attho veditabbo.",
  "tika-s0201t:1205_4": "Dhutaṅgānaṃ vīriyanissitattā vuttaṃ “dhutaṅganissitasappāyakathāyapī”ti.",
  "tika-s0201t:1206_0": "Kukkuccampi katākatānusocanavasena pavattamānaṃ cetaso avūpasamāvahatāya uddhaccena samānalakkhaṇamevāti “avūpasamo nāma avūpasantākāro,",
  "tika-s0201t:1206_1": "uddhaccakukkuccamevetaṃ atthato”ti vuttaṃ.",
  "tika-s0201t:1207_0": "Bahussutassa ganthato atthato ca suttādīni vicārentassa atthavedādipaṭilābhasabbhāvato vikkhepo na hoti,",
  "tika-s0201t:1207_1": "yathāvidhipaṭipattiyā yathānurūpapaṭikārappavattiyā ca katākatānusocanañca na hotīti “bāhusaccenapi…pe…",
  "tika-s0201t:1207_2": "uddhaccakukkuccaṃ pahīyatī”ti āha.",
  "tika-s0201t:1207_3": "Yadaggena bāhusaccena uddhaccakukkuccaṃ pahīyati,",
  "tika-s0201t:1207_4": "tadaggena paripucchakatāvinayapakataññutāhipi taṃ pahīyatīti daṭṭhabbaṃ.",
  "tika-s0201t:1207_5": "Buddhasevitā ca buddhasīlitaṃ āvahatīti cetaso vūpasamakarattā uddhaccakukkuccapahānakārī vuttā.",
  "tika-s0201t:1207_6": "Buddhattaṃ pana anapekkhitvā vinayadharā kukkuccavinodakā kalyāṇamittā vuttāti daṭṭhabbā.",
  "tika-s0201t:1207_7": "Vikkhepo ca bhikkhuno yebhuyyena kukkuccahetuko hotīti “kappiyākappiyaparipucchāmahulassā”tiādinā vinayanayeneva paripucchakatādayo niddiṭṭhā.",
  "tika-s0201t:1207_8": "Pahīne uddhaccakukkucceti niddhāraṇe bhummaṃ.",
  "tika-s0201t:1207_9": "Kukkuccassa domanassasahagatattā anāgāmimaggena āyatiṃ anuppādo vutto.",
  "tika-s0201t:1208_0": "Tiṭṭhati pavattati etthāti ṭhānīyā,",
  "tika-s0201t:1208_1": "vicikicchāya ṭhānīyā vicikicchāṭṭhānīyā,",
  "tika-s0201t:1208_2": "vicikicchāya kāraṇabhūtā dhammā.",
  "tika-s0201t:1208_3": "Tiṭṭhatīti vā ṭhānīyā,",
  "tika-s0201t:1208_4": "vicikicchā ṭhānīyā etissāti vicikicchāṭṭhānīyā,",
  "tika-s0201t:1208_5": "atthato vicikicchā eva.",
  "tika-s0201t:1208_6": "Sā hi purimuppannā parato uppajjanakavicikicchāya sabhāgahetutāya asādhāraṇaṃ.",
  "tika-s0201t:1209_0": "Kusalākusalāti kosallasambhūtaṭṭhena kusalā,",
  "tika-s0201t:1209_1": "tappaṭipakkhato akusalā.",
  "tika-s0201t:1209_2": "Ye akusalā,",
  "tika-s0201t:1209_3": "te sāvajjā asevitabbā hīnā ca.",
  "tika-s0201t:1209_4": "Ye kusalā,",
  "tika-s0201t:1209_5": "te anavajjā sevitabbā paṇītā ca.",
  "tika-s0201t:1209_6": "Kusalāpi vā hīnehi chandādīhi āraddhā hīnā,",
  "tika-s0201t:1209_7": "paṇītehi paṇītā.",
  "tika-s0201t:1209_8": "Kaṇhāti kāḷakā,",
  "tika-s0201t:1209_9": "cittassa apabhassarabhāvakaraṇā.",
  "tika-s0201t:1209_10": "Sukkāti odātā,",
  "tika-s0201t:1209_11": "cittassa pabhassarabhāvakaraṇā.",
  "tika-s0201t:1209_12": "Kaṇhābhijātihetuto vā kaṇhā,",
  "tika-s0201t:1209_13": "sukkābhijātihetuto sukkā.",
  "tika-s0201t:1209_14": "Te eva sappaṭibhāgā.",
  "tika-s0201t:1209_15": "Kaṇhā hi ujuvipaccanīkatāya sukkehi sappaṭibhāgā,",
  "tika-s0201t:1209_16": "tathā sukkāpi itarehi.",
  "tika-s0201t:1209_17": "Atha vā kaṇhasukkā ca sappaṭibhāgā ca kaṇhasukkasappaṭibhāgā.",
  "tika-s0201t:1209_18": "Sukhā hi vedanā dukkhāyavedanāya sappaṭibhāgā,",
  "tika-s0201t:1209_19": "dukkhā ca vedanā sukhāya vedanāya sappaṭibhāgāti.",
  "tika-s0201t:1210_0": "Kāmaṃ bāhusaccaparipucchakatāhi aṭṭhavatthukāpi vicikicchā pahīyati,",
  "tika-s0201t:1210_1": "tathāpi ratanattayavicikicchāmūlikā sesavicikicchāti katvā āha “tīṇi ratanāni ārabbhā”ti.",
  "tika-s0201t:1210_2": "Ratanattayaguṇāvabodhe hi “satthari kaṅkhatī”ti ādivicikicchāya asambhavoti.",
  "tika-s0201t:1210_3": "Vinaye pakataññutā “sikkhāya kaṅkhatī”ti vuttāya vicikicchāya pahānaṃ karotīti āha “vinaye ciṇṇavasībhāvassapī”ti.",
  "tika-s0201t:1210_4": "Okappanīyasaddhāsaṅkhātaadhimokkhabahulassāti saddheyyavatthuno anupavisanasaddhāsaṅkhātaadhimokkhena adhimuccanabahulassa.",
  "tika-s0201t:1210_5": "Adhimuccanañca adhimokkhuppādanamevāti daṭṭhabbaṃ.",
  "tika-s0201t:1210_6": "Saddhāya vā ninnapoṇatā adhimutti adhimokkho.",
  "tika-s0201t:1211_0": "Subhanimittaasubhanimittādīsūti “subhanimittādīsu asubhanimittādīsū”ti ādi-",
  "tika-s0201t:1211_1": "saddo paccekaṃ yojetabbo.",
  "tika-s0201t:1211_2": "Tattha paṭhamena ādi-",
  "tika-s0201t:1211_3": "saddena paṭighanimittādīnaṃ saṅgaho,",
  "tika-s0201t:1211_4": "dutiyena mettācetovimuttiādīnaṃ.",
  "tika-s0201t:1211_5": "Sesamettha yaṃ vattabbaṃ,",
  "tika-s0201t:1211_6": "taṃ vuttanayamevāti.",
  "tika-s0201t:1212_0": "Nīvaraṇapabbavaṇṇanā niṭṭhitā.",
  "tika-s0201t:1213_0": "Khandhapabbavaṇṇanā",
  "tika-s0201t:1214_0": "116.",
  "tika-s0201t:1214_1": "Upādānehi ārammaṇakaraṇādivasena upādātabbā vā khandhā upādānakkhandā.",
  "tika-s0201t:1214_2": "Iti rūpanti ettha iti-",
  "tika-s0201t:1214_3": "saddo idaṃ-",
  "tika-s0201t:1214_4": "saddena samānatthoti adhippāyenāha “idaṃ rūpa”nti.",
  "tika-s0201t:1214_5": "Tayidaṃ sarūpato anavasesapariyādānaṃ hotīti āha –",
  "tika-s0201t:1214_6": "“ettakaṃ rūpaṃ,",
  "tika-s0201t:1214_7": "na ito paraṃ rūpaṃ atthī”ti.",
  "tika-s0201t:1214_8": "Itīti vā pakāratthe nipāto,",
  "tika-s0201t:1214_9": "tasmā “iti rūpa”nti iminā bhūtupādādivasena yattako rūpassa bhedo,",
  "tika-s0201t:1214_10": "tena saddhiṃ rūpaṃ anavasesato pariyādiyitvā dasseti.",
  "tika-s0201t:1214_11": "Sabhāvatoti ruppanasabhāvato cakkhādivaṇṇādisabhāvato ca.",
  "tika-s0201t:1214_12": "Vedanādīsupīti ettha “ayaṃ vedanā,",
  "tika-s0201t:1214_13": "ettakā vedanā,",
  "tika-s0201t:1214_14": "na ito paraṃ vedanā atthīti sabhāvato vedanaṃ pajānātī”tiādinā,",
  "tika-s0201t:1214_15": "sabhāvatoti ca anubhavanasabhāvato sātādisabhāvato cāti evamādinā yojetabbaṃ.",
  "tika-s0201t:1215_0": "Khandhapabbavaṇṇanā niṭṭhitā.",
  "tika-s0201t:1216_0": "Āyatanapabbavaṇṇanā",
  "tika-s0201t:1217_0": "117.",
  "tika-s0201t:1217_1": "Chasu ajjhattikabāhiresūti “chasu ajjhattikesu chasu bāhiresu”ti “chasū”ti padaṃ paccekaṃ yojetabbaṃ.",
  "tika-s0201t:1217_2": "Kasmā panetāni ubhayāni chaḷeva vuttāni?",
  "tika-s0201t:1217_3": "Chaviññāṇakāyuppattidvārārammaṇavavatthānato.",
  "tika-s0201t:1217_4": "Cakkhuviññāṇavīthiyā pariyāpannassa hi viññāṇakāyassa cakkhāyatanameva uppattidvāraṃ,",
  "tika-s0201t:1217_5": "rūpāyatanameva ca ārammaṇaṃ,",
  "tika-s0201t:1217_6": "tathā itarāni itaresaṃ,",
  "tika-s0201t:1217_7": "chaṭṭhassa pana bhavaṅgamanasaṅkhāto manāyatanekadeso uppattidvāraṃ,",
  "tika-s0201t:1217_8": "asādhāraṇañca dhammāyatanaṃ ārammaṇaṃ.",
  "tika-s0201t:1217_9": "Cakkhatīti cakkhu,",
  "tika-s0201t:1217_10": "rūpaṃ assādeti vibhāveti cāti attho.",
  "tika-s0201t:1217_11": "Suṇātīti sotaṃ.",
  "tika-s0201t:1217_12": "Ghāyatīti ghānaṃ.",
  "tika-s0201t:1217_13": "Jīvitanimittatāya raso jīvitaṃ,",
  "tika-s0201t:1217_14": "taṃ jīvitamavhāyatīti jivhā.",
  "tika-s0201t:1217_15": "Kucchitānaṃ sāsavadhammānaṃ āyo uppattidesoti kāyo.",
  "tika-s0201t:1217_16": "Munāti ārammaṇaṃ vijānātīti mano.",
  "tika-s0201t:1217_17": "Rūpayati vaṇṇavikāraṃ āpajjamānaṃ hadayaṅgatabhāvaṃ pakāsetīti rūpaṃ.",
  "tika-s0201t:1217_18": "Sappati attano paccayehi harīyati sotaviññeyyabhāvaṃ gamīyatīti saddo.",
  "tika-s0201t:1217_19": "Gandhayati attano vatthuṃ sūcetīti gandho.",
  "tika-s0201t:1217_20": "Rasanti taṃ sattā assādentīti raso.",
  "tika-s0201t:1217_21": "Phusīyatīti phoṭṭhabbaṃ.",
  "tika-s0201t:1217_22": "Attano lakkhaṇaṃ dhārentīti dhammā.",
  "tika-s0201t:1217_23": "Sabbāni pana āyānaṃ tananādiatthena āyatanāni.",
  "tika-s0201t:1217_24": "Ayamettha saṅkhepo,",
  "tika-s0201t:1217_25": "vitthāro pana visuddhimagge taṃsaṃvaṇṇanāya ca vuttanayena veditabbo.",
  "tika-s0201t:1218_0": "Cakkhuñca pajānātīti ettha cakkhu nāma pasādacakkhu,",
  "tika-s0201t:1218_1": "na sasambhāracakkhu,",
  "tika-s0201t:1218_2": "nāpi dibbacakkhuādikanti āha “cakkhupasāda”nti.",
  "tika-s0201t:1218_3": "Yaṃ sandhāya vuttaṃ “yaṃ cakkhu catunnaṃ mahābhūtānaṃ upādāya pasādo”ti. Ca-",
  "tika-s0201t:1218_4": "saddo vakkhamānatthasamuccayattho.",
  "tika-s0201t:1218_5": "Yāthāvasarasalakkhaṇavasenāti aviparītassa attano rasassa ceva lakkhaṇassa ca vasena,",
  "tika-s0201t:1218_6": "rūpesu āviñchanakiccassa ceva rūpābhighātārahabhūtapasādalakkhaṇassa ca vasenāti attho.",
  "tika-s0201t:1218_7": "“Cakkhuñca paṭicca rūpe cā”tiādīsu samuditāniyeva rūpāyatanāni cakkhuviññāṇuppattihetu,",
  "tika-s0201t:1218_8": "na visuṃ visunti imassa atthassa dassanatthaṃ “rūpe cā”ti puthuvacanaggahaṇaṃ,",
  "tika-s0201t:1218_9": "tāya eva ca desanāgatiyā kāmaṃ idhāpi “rūpe ca pajānātī”ti vuttaṃ,",
  "tika-s0201t:1218_10": "rūpabhāvasāmaññena pana sabbaṃ ekajjhaṃ gahetvā “bahiddhā catusamuṭṭhānikarūpañcā”ti ekavacanavasena attho vutto.",
  "tika-s0201t:1218_11": "Sarasalakkhaṇavasenāti cakkhuviññāṇassa visayabhāvakiccassa ceva cakkhupaṭihananalakkhaṇassa ca vasenāti yojetabbaṃ.",
  "tika-s0201t:1219_0": "Ubhayaṃ paṭiccāti cakkhuṃ upanissayapaccayavasena paccayabhūtaṃ,",
  "tika-s0201t:1219_1": "rūpe ārammaṇādhipatiārammaṇūpanissayavasena paccayabhūte ca paṭicca.",
  "tika-s0201t:1219_2": "Kāmañcāyaṃ suttantasaṃvaṇṇanā,",
  "tika-s0201t:1219_3": "nippariyāyakathā nāma abhidhammasannissitā evāti abhidhammanayeneva saṃyojanāni dassento “kāmarāga…pe…",
  "tika-s0201t:1219_4": "avijjāsaṃyojana”nti āha.",
  "tika-s0201t:1219_5": "Tattha kāmesu rāgo,",
  "tika-s0201t:1219_6": "kāmo ca so rāgo cāti kāmarāgo,",
  "tika-s0201t:1219_7": "so eva bandhanaṭṭhena saṃyojanaṃ.",
  "tika-s0201t:1219_8": "Ayañhi yassa saṃvijjati,",
  "tika-s0201t:1219_9": "taṃ puggalaṃ vaṭṭasmiṃ saṃyojeti bandhati,",
  "tika-s0201t:1219_10": "iti dukkhena sattaṃ,",
  "tika-s0201t:1219_11": "bhavādike vā bhavantarādīhi,",
  "tika-s0201t:1219_12": "kammunā vā vipākaṃ saṃyojeti bandhatīti saṃyojanaṃ.",
  "tika-s0201t:1219_13": "Evaṃ paṭighasaṃyojanādīnampi yathārahaṃ attho vattabbo.",
  "tika-s0201t:1219_14": "Sarasalakkhaṇavasenāti ettha pana sattassa vaṭṭato anissajjanasaṅkhātassa attano kiccassa ceva yathāvuttabandhanasaṅkhātassa",
  "tika-s0201t:1219_15": "lakkhaṇassa ca vasenāti yojetabbaṃ.",
  "tika-s0201t:1220_0": "Bhavassāda-",
  "tika-s0201t:1220_1": "diṭṭhissāda-",
  "tika-s0201t:1220_2": "nivattanatthaṃ kāmassādaggahaṇaṃ.",
  "tika-s0201t:1220_3": "Assādayatoti abhiramantassa.",
  "tika-s0201t:1220_4": "Abhinandatoti sapppītikataṇhāvasena nandantassa.",
  "tika-s0201t:1220_5": "Padadvayenapi balavato kāmarāgassa paccayabhūtā kāmarāguppatti vuttā.",
  "tika-s0201t:1220_6": "Esa nayo sesesupi.",
  "tika-s0201t:1220_7": "Etaṃ ārammaṇanti etaṃ evaṃsukhumaṃ evaṃdubbibhāgaṃ ārammaṇaṃ.",
  "tika-s0201t:1220_8": "Niccaṃ dhuvanti etaṃ nidassanamattaṃ,",
  "tika-s0201t:1220_9": "“ucchijjissati vinassissatīti gaṇhato”ti evamādīnampi saṅgaho icchitabbo.",
  "tika-s0201t:1220_10": "Bhavaṃ patthentassāti “īdise sampattibhave yasmā amhākaṃ idaṃ iṭṭhārammaṇaṃ sulabhaṃ jātaṃ,",
  "tika-s0201t:1220_11": "tasmā āyatimpi sampattibhavo bhaveyyā”ti bhavaṃ nikāmentassa.",
  "tika-s0201t:1220_12": "Evarūpaṃ sakkā laddhunti yojanā.",
  "tika-s0201t:1220_13": "Usūyatoti usūyaṃ issaṃ uppādayato.",
  "tika-s0201t:1220_14": "Aññassa maccharāyatoti aññena asādhāraṇabhāvakaraṇena macchariyaṃ karoto.",
  "tika-s0201t:1220_15": "Sabbeheva yathāvuttehi navahi saṃyojanehi.",
  "tika-s0201t:1221_0": "Tañca kāraṇanti subhanimittapaṭighanimittādivibhāvaṃ iṭṭhāniṭṭhādirūpārammaṇañceva tajjāyonisomanasikārañcāti tassa tassa saṃyojanassa kāraṇaṃ.",
  "tika-s0201t:1221_1": "Avikkhambhitaasamūhatabhūmiladdhuppannataṃ sandhāya “appahīnaṭṭhena uppannassā”ti vuttaṃ.",
  "tika-s0201t:1221_2": "Vattamānuppannatā samudācāraggahaṇeneva gahitā.",
  "tika-s0201t:1221_3": "Yena kāraṇenāti yena vipassanāsamathabhāvanāsaṅkhātena kāraṇena.",
  "tika-s0201t:1221_4": "Tañhi tassa tadaṅgavasena ceva vikkhambhanavasena ca pahānakāraṇaṃ.",
  "tika-s0201t:1221_5": "Issāmacchariyānaṃ apāyagamanīyatāya paṭhamamaggavajjhatā vuttā.",
  "tika-s0201t:1221_6": "Yadi evaṃ “tiṇṇaṃ saṃyojanānaṃ parikkhayā sotāpanno hotī”ti suttapadaṃ kathanti?",
  "tika-s0201t:1221_7": "Taṃ suttantapariyāyena vuttaṃ.",
  "tika-s0201t:1221_8": "Yathānulomasāsanañhi suttantadesanā,",
  "tika-s0201t:1221_9": "ayaṃ pana abhidhammanayena saṃvaṇṇanāti nāyaṃ doso.",
  "tika-s0201t:1221_10": "Oḷārikassāti thūlassa,",
  "tika-s0201t:1221_11": "yato abhiṇhasamuppattipariyuṭṭhānatibbatāva hoti.",
  "tika-s0201t:1221_12": "Aṇusahagatassāti vuttappakāraoḷārikābhāvena aṇubhāvaṃ sukhumabhāvaṃ gatassa.",
  "tika-s0201t:1221_13": "Uddhaccasaṃyojanassapettha anuppādo vuttoyeva yathāvuttasaṃyojanehi avinābhāvato.",
  "tika-s0201t:1221_14": "Sotādīnaṃ sabhāvasarasalakkhaṇavasena pajānanā,",
  "tika-s0201t:1221_15": "tappaccayānaṃ saṃyojanānaṃ uppādādipajānanā ca vuttanayeneva veditabbāti dassento “eseva nayo”ti atidisati.",
  "tika-s0201t:1222_0": "Attano vā dhammesūti attano ajjhattikāyatanadhammesu,",
  "tika-s0201t:1222_1": "attano ubhayadhammesu vā.",
  "tika-s0201t:1222_2": "Imasmiṃ pakkhe ajjhattikāyatanapariggahaṇenāti ajjhattikāyatanapariggaṇhanamukhenāti attho,",
  "tika-s0201t:1222_3": "evañca anavasesato saparasantānesu āyatanānaṃ pariggaho siddho hoti.",
  "tika-s0201t:1222_4": "Parassa vā dhammesūti etthāpi eseva nayo.",
  "tika-s0201t:1222_5": "Rūpāyatanassāti aḍḍhekādasapabhedarūpasabhāvassa āyatanassa.",
  "tika-s0201t:1222_6": "Rūpakkhandhe vuttanayena nīharitabbāti ānetvā sambandhitabbaṃ.",
  "tika-s0201t:1222_7": "Sesakhandhesūti vedanāsaññāsaṅkhārakkhandhesu.",
  "tika-s0201t:1222_8": "Vuttanayenāti iminā atidesena rūpakkhandhe āhārasamudayāti,",
  "tika-s0201t:1222_9": "viññāṇakkhandhe nāmarūpasamudayāti,",
  "tika-s0201t:1222_10": "sesakkhandhesu phassasamudayāti imaṃ visesaṃ vibhāveti,",
  "tika-s0201t:1222_11": "itaraṃ pana sabbattha samānanti.",
  "tika-s0201t:1222_12": "Khandhapabbe viya āyatanapabbepi lokuttaranivattanaṃ pāḷiyaṃ gahitaṃ natthīti āha “lokuttaradhammā na gahetabbā”ti.",
  "tika-s0201t:1223_0": "Āyatanapabbavaṇṇanā niṭṭhitā.",
  "tika-s0201t:1224_0": "Bojjhaṅgapabbavaṇṇanā",
  "tika-s0201t:1225_0": "118.",
  "tika-s0201t:1225_1": "Bujjhanakasattassāti kilesaniddāya paṭibujjhanakasattassa,",
  "tika-s0201t:1225_2": "ariyasaccānaṃ vā paṭivijjhanakasattassa.",
  "tika-s0201t:1225_3": "Aṅgesūti kāraṇesu,",
  "tika-s0201t:1225_4": "avayavesu vā.",
  "tika-s0201t:1225_5": "Udayabbayañāṇuppādato paṭṭhāya sambodhipaṭipadāyaṃ ṭhito nāma hotīti āha “āraddhavipassakato paṭṭhāya yogāvacaroti sambodhī”ti.",
  "tika-s0201t:1226_0": "“Satisambojjhaṅgaṭṭhānīyā”ti padassa attho “vicikicchaṭṭhānīyā”ti ettha vuttanayena veditabbo.",
  "tika-s0201t:1226_1": "Tanti yonisomanasikāraṃ.",
  "tika-s0201t:1226_2": "Tatthāti satiyaṃ.",
  "tika-s0201t:1226_3": "Nipphādetabbe cetaṃ bhummaṃ.",
  "tika-s0201t:1227_0": "Sati ca sampajaññañca satisampajaññaṃ.",
  "tika-s0201t:1227_1": "Atha vā satipadhānaṃ abhikkantādisātthakabhāvapariggaṇhanañāṇaṃ satisampajaññaṃ.",
  "tika-s0201t:1227_2": "Taṃ sabbattha satokāribhāvāvahattā satisambojjhaṅgassa uppādāya hoti.",
  "tika-s0201t:1227_3": "Yathā paccanīkadhammānaṃ pahānaṃ anurūpadhammasevanā ca anuppannānaṃ kusalānaṃ dhammānaṃ uppādāya hoti,",
  "tika-s0201t:1227_4": "evaṃ satirahitapuggalavivajjhanā,",
  "tika-s0201t:1227_5": "satokārīpuggalasevanā,",
  "tika-s0201t:1227_6": "tattha ca yuttapayuttatā satisambojjhaṅgassa uppādāya hotīti imamatthaṃ dasseti “satisampajañña”ntiādinā.",
  "tika-s0201t:1228_0": "Dhammānaṃ,",
  "tika-s0201t:1228_1": "dhammesu vā vicayo dhammavicayo,",
  "tika-s0201t:1228_2": "so eva sambojjhaṅgo,",
  "tika-s0201t:1228_3": "tassa dhammavicayasambojjhaṅgassa.",
  "tika-s0201t:1228_4": "“Kusalākusalā dhammā”tiādīsu yaṃ vattabbaṃ,",
  "tika-s0201t:1228_5": "taṃ heṭṭhā vuttameva.",
  "tika-s0201t:1228_6": "Tattha yonisomanasikārabahulīkāroti kusalādīsu taṃtaṃsabhāvarasalakkhaṇādikassa yāthāvato avabujjhanavasena uppanno ñāṇasampayuttacittuppādo.",
  "tika-s0201t:1228_7": "So hi aviparītamanasikāratāya “yonisomanasikāro”ti vutto,",
  "tika-s0201t:1228_8": "tadābhogatāya āvajjanāpi taggatikāva,",
  "tika-s0201t:1228_9": "tassa abhiṇhapavattanaṃ bahulīkāro.",
  "tika-s0201t:1228_10": "Bhiyyobhāvāyāti punappunabhāvāya.",
  "tika-s0201t:1228_11": "Vepullāyāti vipulabhāvāya.",
  "tika-s0201t:1228_12": "Pāripūriyāti paribrūhanāya.",
  "tika-s0201t:1229_0": "Paripucchakatāti pariyogāhetvā pucchakabhāvo.",
  "tika-s0201t:1229_1": "Ācariye payirupāsitvā pañcapi nikāye saha aṭṭhakathāya pariyogāhetvā yaṃ yaṃ tattha gaṇṭhiṭṭhānabhūtaṃ,",
  "tika-s0201t:1229_2": "taṃ taṃ “idaṃ bhante kathaṃ,",
  "tika-s0201t:1229_3": "imassa ko attho”ti khandhāyatanādiatthaṃ pucchantassa dhammavicayasambojjhaṅgo uppajjati.",
  "tika-s0201t:1229_4": "Tenāha “khandhadhātu…pe…",
  "tika-s0201t:1229_5": "bahulatā”ti.",
  "tika-s0201t:1230_0": "Vatthuvisadakiriyāti ettha cittacetasikānaṃ pavattiṭṭhānabhāvato sarīraṃ,",
  "tika-s0201t:1230_1": "tappaṭibaddhāni cīvarādīni ca idha “vatthūnī”ti adhippetāni.",
  "tika-s0201t:1230_2": "Tāni yathā cittassa sukhāvahāni honti,",
  "tika-s0201t:1230_3": "tathā karaṇaṃ tesaṃ visadabhāvakaraṇaṃ.",
  "tika-s0201t:1230_4": "Tena vuttaṃ “ajjhattikabāhirāna”ntiādi.",
  "tika-s0201t:1230_5": "Ussannadosanti vātādiussannadosaṃ.",
  "tika-s0201t:1230_6": "Sedamalamakkhitanti sedena ceva jallikāsaṅkhātena sarīramalena ca makkhitaṃ. Ca-",
  "tika-s0201t:1230_7": "saddena aññampi sarīrassa pīḷāvahaṃ saṅgaṇhāti.",
  "tika-s0201t:1230_8": "Senāsanaṃ vāti vā-",
  "tika-s0201t:1230_9": "saddena pattādīnaṃ saṅgaho daṭṭhabbo.",
  "tika-s0201t:1230_10": "Avisade sati,",
  "tika-s0201t:1230_11": "visayabhūte vā.",
  "tika-s0201t:1230_12": "Kathaṃ bhāvanamanuyuttassa tāni visayo?",
  "tika-s0201t:1230_13": "Antarantarā pavattanakacittuppādavasenevaṃ vuttaṃ.",
  "tika-s0201t:1230_14": "Te hi cittuppādā cittekaggatāya aparisuddhabhāvāya saṃvattanti.",
  "tika-s0201t:1230_15": "Cittacetasikesu nissayādipaccayabhūtesu.",
  "tika-s0201t:1230_16": "Ñāṇampīti pi-",
  "tika-s0201t:1230_17": "saddo sampiṇḍanattho.",
  "tika-s0201t:1230_18": "Tena na kevalaṃ taṃ vatthuyeva,",
  "tika-s0201t:1230_19": "atha kho tasmiṃ aparisuddhe ñāṇampi aparisuddhaṃ hotīti nissayāparisuddhiyā taṃnissitāparisuddhi viya",
  "tika-s0201t:1230_20": "visayassa aparisuddhatāya visayīnaṃ aparisuddhiṃ dasseti.",
  "tika-s0201t:1231_0": "Samabhāvakaraṇanti kiccato anūnādhikabhāvakaraṇaṃ.",
  "tika-s0201t:1231_1": "Yathāpaccayaṃ saddheyyavatthusmiṃ adhimokkhakiccassa paṭutarabhāvena paññāya avisadatāya vīriyādīnañca sithilatādinā saddhindriyaṃ balavaṃ hoti.",
  "tika-s0201t:1231_2": "Tenāha “itarāni mandānī”ti.",
  "tika-s0201t:1231_3": "Tatoti tasmā saddhindriyassa balavabhāvato itaresañca mandattā.",
  "tika-s0201t:1231_4": "Kosajjapakkhe patituṃ adatvā sampayuttadhammānaṃ paggaṇhanaṃ anubalappadānaṃ paggaho,",
  "tika-s0201t:1231_5": "paggahova kiccaṃ paggahakiccaṃ.",
  "tika-s0201t:1231_6": "“Kātuṃ na sakkotī”ti ānetvā sambandhitabbaṃ.",
  "tika-s0201t:1231_7": "Ārammaṇaṃ upagantvā ṭhānaṃ,",
  "tika-s0201t:1231_8": "anissajjanaṃ vā upaṭṭhānaṃ.",
  "tika-s0201t:1231_9": "Vikkhepapaṭipakkho,",
  "tika-s0201t:1231_10": "yena vā sampayuttā avikkhittā honti,",
  "tika-s0201t:1231_11": "so avikkhepo.",
  "tika-s0201t:1231_12": "Rūpagataṃ viya cakkhunā yena yāthāvato visayasabhāvaṃ passati,",
  "tika-s0201t:1231_13": "taṃ dassanakiccaṃ kātuṃ na sakkoti balavatā saddhindriyena abhibhūtattā.",
  "tika-s0201t:1231_14": "Sahajātadhammesu indaṭṭhaṃ kārentānaṃ sahapavattamānānaṃ dhammānaṃ ekarasatāvaseneva atthasiddhi,",
  "tika-s0201t:1231_15": "na aññathā.",
  "tika-s0201t:1232_0": "Tasmāti vuttamevatthaṃ kāraṇabhāvena paccāmasati.",
  "tika-s0201t:1232_1": "Tanti saddhindriyaṃ.",
  "tika-s0201t:1232_2": "Dhammasabhāvapaccavekkhaṇenāti yassa saddheyyavatthuno uḷāratādiguṇe adhimuccanassa sātisayappavattiyā saddhindriyaṃ balavaṃ jātaṃ,",
  "tika-s0201t:1232_3": "tassa paccayapaccayuppannatādivibhāgato yāthāvato vīmaṃsanena.",
  "tika-s0201t:1232_4": "Evañhi evaṃdhammatānayena sabhāvasarasato pariggayhamāne savipphāro adhimokkho na hoti “ayaṃ imesaṃ dhammānaṃ",
  "tika-s0201t:1232_5": "sabhāvo”ti parijānanavasena paññābyāpārassa sātisayattā.",
  "tika-s0201t:1232_6": "Dhuriyadhammesu hi yathā saddhāya balavabhāve paññāya mandabhāvo hoti,",
  "tika-s0201t:1232_7": "evaṃ paññāya balavabhāve saddhāya mandabhāvo hoti.",
  "tika-s0201t:1232_8": "Tena vuttaṃ “taṃ dhammasabhāvapaccavekkhaṇena…pe…",
  "tika-s0201t:1232_9": "hāpetabba”nti.",
  "tika-s0201t:1232_10": "Tathā amanasikārenāti yenākārena bhāvanamanuyuñjantassa saddhindriyaṃ balavaṃ jātaṃ,",
  "tika-s0201t:1232_11": "tenākārena bhāvanāya ananuyuñjanatoti vuttaṃ hoti.",
  "tika-s0201t:1232_12": "Idha duvidhena saddhindriyassa balavabhāvo attano vā paccayavisesavasena kiccuttariyato vīriyādīnaṃ vā mandakiccatāya.",
  "tika-s0201t:1232_13": "Tattha paṭhamavikappe hāpanavidhi dassito,",
  "tika-s0201t:1232_14": "dutiyavikappe pana yathā manasikaroto vīriyādīnaṃ mandakiccatāya saddhindriyaṃ balavaṃ jātaṃ,",
  "tika-s0201t:1232_15": "tathā amanasikārena,",
  "tika-s0201t:1232_16": "vīriyādīnaṃ paṭukiccabhāvāvahena manasikārena saddhindriyaṃ tehi samarasaṃ karontena hāpetabbaṃ.",
  "tika-s0201t:1232_17": "Iminā nayena sesindriyesupi hāpanavidhi veditabbo.",
  "tika-s0201t:1233_0": "Vakkalittheravatthūti so hi āyasmā saddhādhimuttāya katādhikāro satthu rūpakāyadassanapasuto eva hutvā viharanto satthārā “kiṃ te, vakkali,",
  "tika-s0201t:1233_1": "iminā pūtikāyena diṭṭhena, yo kho, vakkali,",
  "tika-s0201t:1233_2": "dhammaṃ passati,",
  "tika-s0201t:1233_3": "so maṃ passatī”tiādinā ovaditvā kammaṭṭhāne niyojitopi taṃ ananuyuñjanto paṇāmito attānaṃ vinipātetuṃ papātaṭṭhānaṃ abhiruhi.",
  "tika-s0201t:1233_4": "Atha naṃ satthā yathānisinnova obhāsagissajjanena atthānaṃ dassetvā –",
  "tika-s0201t:1234_0": "“Pāmojjabahulo bhikkhu, pasanno buddhasāsane;",
  "tika-s0201t:1235_0": "Adhigacche padaṃ santaṃ, saṅkhārūpasamaṃ sukha”nti. ;",
  "tika-s0201t:1236_0": "Gāthaṃ vatvā “ehivakkalī”ti āha.",
  "tika-s0201t:1236_1": "So tena amateneva abhisitto haṭṭhatuṭṭho hutvā vipassanaṃ paṭṭhapesi,",
  "tika-s0201t:1236_2": "saddhāya pana balavabhāvato vipassanāvīthiṃ na otarati.",
  "tika-s0201t:1236_3": "Taṃ ñatvā bhagavā tassa indriyasamattapaṭipādanāya kammaṭṭhānaṃ sodhetvā adāsi.",
  "tika-s0201t:1236_4": "So satthārā dinnanayena vipassanaṃ ussukkāpetvā maggapaṭipāṭiyā arahattaṃ pāpuṇi.",
  "tika-s0201t:1236_5": "Tena vuttaṃ “vakkalittheravatthu cettha nidassana”nti.",
  "tika-s0201t:1237_0": "Itarakiccabhedanti upaṭṭhānādikiccavisesaṃ.",
  "tika-s0201t:1237_1": "Passaddhādīti ādi-",
  "tika-s0201t:1237_2": "saddena samādhiupekkhāsambojjhaṅgānaṃ saṅgaho.",
  "tika-s0201t:1237_3": "Hāpetabbanti yathā saddhindriyassa balavabhāvo dhammasabhāvapaccavekkhaṇena hāyati,",
  "tika-s0201t:1237_4": "evaṃ vīriyindriyassa adhimattatā passaddhiādibhāvanāya hāyati samādhipakkhiyattā tassā.",
  "tika-s0201t:1237_5": "Tathāhi sā samādhindriyassa adhimattataṃ kosajjapātato rakkhantī vīriyādibhāvanā viya vīriyindriyassa",
  "tika-s0201t:1237_6": "adhimattataṃ uddhaccapātato rakkhantī ekaṃsato hāpeti.",
  "tika-s0201t:1237_7": "Tena vuttaṃ “passaddhādibhāvanāya hāpetabba”nti.",
  "tika-s0201t:1237_8": "Soṇattherassa vatthūti sukhumālasoṇattherassa vatthu.",
  "tika-s0201t:1237_9": "So hi āyasmā, satthu,",
  "tika-s0201t:1237_10": "santike kammaṭṭhānaṃ gahetvā sītavane viharanto “mama sarīraṃ sukhumālaṃ,",
  "tika-s0201t:1237_11": "na ca sakkā sukheneva sukhaṃ adhigantuṃ,",
  "tika-s0201t:1237_12": "kāyaṃ kilametvāpi samaṇadhammo kātabbo”ti ṭhānacaṅkamameva adhiṭṭhāya padhānamanuyuñjanto pādatalesu",
  "tika-s0201t:1237_13": "phoṭesu uṭṭhitesupi vedanaṃ ajjhupekkhitvā daḷhavīriyaṃ karonto accāraddhavīriyatāya visesaṃ nibbattetuṃ nāsakkhi.",
  "tika-s0201t:1237_14": "Satthā tattha gantvā vīṇūpamovādena ovaditvā vīriyasamatāyojanavidhiṃ dassento kammaṭṭhānaṃ sodhetvā gijjhakūṭaṃ gato.",
  "tika-s0201t:1237_15": "Theropi satthārā dinnanayena vīriyasamataṃ yojetvā bhāvento vipassanaṃ ussukkāpetvā arahatte patiṭṭhāsi.",
  "tika-s0201t:1237_16": "Tena vuttaṃ “soṇattherassa vatthu dassetabba”nti.",
  "tika-s0201t:1237_17": "Sesesupīti satisamādhipaññindriyesupi.",
  "tika-s0201t:1238_0": "Samatanti saddhāpaññānaṃ aññamaññaṃ anūnānadhikabhāvaṃ,",
  "tika-s0201t:1238_1": "tathā samādhivīriyānaṃ.",
  "tika-s0201t:1238_2": "Yathā hi saddhāpaññānaṃ visuṃ visuṃ dhuriyadhammabhūtānaṃ kiccato aññamaññānātivattanaṃ visesato icchitabbaṃ,",
  "tika-s0201t:1238_3": "yato nesaṃ samadhuratāya appanā sampajjati,",
  "tika-s0201t:1238_4": "evaṃ samādhivīriyānaṃ kosajjuddhaccapakkhikānaṃ samarasatāya sati aññamaññūpatthambhanato sampayuttadhammānaṃ",
  "tika-s0201t:1238_5": "antadvayapātābhāvena sammadeva appanā ijjhatīti.",
  "tika-s0201t:1238_6": "Balavasaddhotiādi vuttassevatthassa byatirekamukhena samatthanaṃ.",
  "tika-s0201t:1238_7": "Tassattho –",
  "tika-s0201t:1238_8": "yo balavatiyā saddhāya samannāgato avisadañāṇo,",
  "tika-s0201t:1238_9": "so mudhāpasanno hoti,",
  "tika-s0201t:1238_10": "na aveccappasanno.",
  "tika-s0201t:1238_11": "Tathā hi so avatthusmiṃ pasīdati seyyathāpi titthiyasāvakā.",
  "tika-s0201t:1238_12": "Kerāṭikapakkhanti sāṭheyyapakkhaṃ bhajati.",
  "tika-s0201t:1238_13": "Saddhāhīnāya paññāya atidhāvanto “deyyavatthupariccāgena vinā cittuppādamattenapi dānamayaṃ puññaṃ hotī”tiādīni parikappeti hetupatirūpakehi vañcito,",
  "tika-s0201t:1238_14": "evaṃbhūto ca sukkhatakkaviluttacitto paṇḍitānaṃ vacanaṃ nādiyati,",
  "tika-s0201t:1238_15": "saññattiṃ na gacchati.",
  "tika-s0201t:1238_16": "Tenāha “bhesajjasamuṭṭhito viya rogo atekiccho hotī”ti.",
  "tika-s0201t:1238_17": "Yathā cettha saddhāpaññānaṃ aññamaññaṃ samabhāvo atthāvaho,",
  "tika-s0201t:1238_18": "anatthāvaho visamabhāvo,",
  "tika-s0201t:1238_19": "evaṃ samādhivīriyānaṃ aññamaññaṃ avikkhepāvaho samabhāvo,",
  "tika-s0201t:1238_20": "itaro vikkhepāvaho cāti.",
  "tika-s0201t:1238_21": "Kosajjaṃ adhibhavati,",
  "tika-s0201t:1238_22": "tena appanaṃ na pāpuṇātīti adhippāyo.",
  "tika-s0201t:1238_23": "Uddhaccaṃ adhibhavatīti etthāpi eseva nayo.",
  "tika-s0201t:1238_24": "Tadubhayanti saddhāpaññādvayaṃ samādhivīriyadvayañca.",
  "tika-s0201t:1238_25": "Samaṃ kātabbanti samarasaṃ kātabbaṃ.",
  "tika-s0201t:1239_0": "Samādhikammikassāti samathakammaṭṭhānikassa.",
  "tika-s0201t:1239_1": "Evanti evaṃ sante,",
  "tika-s0201t:1239_2": "saddhāya thokaṃ balavabhāve satīti attho.",
  "tika-s0201t:1239_3": "Saddahantoti “pathavīti manasikāramattena kathaṃ jhānuppattī”ti acintetvā “addhā sammāsambuddhena vuttavidhi ijjhissatī”ti saddahanto saddhaṃ janento.",
  "tika-s0201t:1239_4": "Okappentoti ārammaṇaṃ anupavisitvā viya adhimuccanavasena avakappento pakkhandanto.",
  "tika-s0201t:1239_5": "Ekaggatā balavatī vaṭṭati samādhippadhānattā jhānassa.",
  "tika-s0201t:1239_6": "Ubhinnanti samādhipaññānaṃ.",
  "tika-s0201t:1239_7": "Samādhikammikassa samādhino adhimattatāya paññāya adhimattatāpi icchitabbāti āha “samatāyapī”ti,",
  "tika-s0201t:1239_8": "samabhāvenapīti attho.",
  "tika-s0201t:1239_9": "Appanāti lokiyaappanā.",
  "tika-s0201t:1239_10": "Tathā hi “hotiyevā”ti sāsaṅkaṃ vadati.",
  "tika-s0201t:1239_11": "Lokuttarappanā pana tesaṃ samabhāveneva icchitā.",
  "tika-s0201t:1239_12": "Yathāha “samathavipassanaṃ yuganaddhaṃ bhāvetī”ti.",
  "tika-s0201t:1239_13": "Yadi visesato saddhāpaññānaṃ samādhivīriyānañca samatā icchitā,",
  "tika-s0201t:1239_14": "kathaṃ satīti āha “sati pana sabbattha balavatī vaṭṭatī”ti.",
  "tika-s0201t:1239_15": "Sabbatthāti līnuddhaccapakkhikesu pañcasu indriyesu.",
  "tika-s0201t:1239_16": "Uddhaccapakkhikekadese gaṇhanto “saddhāvīriyapaññāna”nti āha.",
  "tika-s0201t:1239_17": "Aññathā pīti ca gahetabbā siyā.",
  "tika-s0201t:1239_18": "Tathā hi “kosajjapakkhikena samādhinā”icceva vuttaṃ,",
  "tika-s0201t:1239_19": "na “passaddhisamādhiupekkhāhī”ti.",
  "tika-s0201t:1239_20": "Sāti sati.",
  "tika-s0201t:1239_21": "Sabbesu rājakammesu niyutto sabbakammiko.",
  "tika-s0201t:1239_22": "Tenāti tenā sabbattha icchitabbatthena kāraṇena.",
  "tika-s0201t:1239_23": "Āha aṭṭhakathāyaṃ.",
  "tika-s0201t:1239_24": "Sabbattha niyuttā sabbatthikā,",
  "tika-s0201t:1239_25": "sabbena vā līnuddhaccapakkhiyena bojjhaṅgena atthetabbā sabbatthiyā,",
  "tika-s0201t:1239_26": "sabbatthiyāva sabbatthikā.",
  "tika-s0201t:1239_27": "Cittanti kusalacittaṃ.",
  "tika-s0201t:1239_28": "Tassa hi sati paṭisaraṇaṃ parāyaṇaṃ appattassa pattiyā anadhigatassa adhigamāya.",
  "tika-s0201t:1239_29": "Tenāha “ārakkhapaccupaṭṭhānā”tiādi.",
  "tika-s0201t:1240_0": "Khandhādibhede anogāḷhapaññānanti pariyattibāhusaccavasenapi khandhāyatanādīsu appatiṭṭhitabuddhīnaṃ.",
  "tika-s0201t:1240_1": "Bahussutasevanā hi sutamayañāṇāvahā.",
  "tika-s0201t:1240_2": "Taruṇavipassanāsamaṅgīpi bhāvanāmayañāṇe ṭhitattā ekaṃsato paññavā eva nāma hotīti āha “samapaññāsa…pe…",
  "tika-s0201t:1240_3": "puggalasevanā”ti.",
  "tika-s0201t:1240_4": "Ñeyyadhammassa gambhīrabhāvavasena tapparicchedakañāṇassa gambhīrabhāvaggahaṇanti āha “gambhīresu khandhādīsu pavattāya gambhīrapaññāyā”ti.",
  "tika-s0201t:1240_5": "Tañhi ñeyyaṃ tādisāya paññāya caritabbato gambhīrañāṇacariyaṃ,",
  "tika-s0201t:1240_6": "tassā vā paññāya tattha pabhedato pavatti gambhīrañāṇacariyā,",
  "tika-s0201t:1240_7": "tassā paccavekkhaṇāti āha “gambhīrapaññāya pabhedapaccavekkhaṇā”ti.",
  "tika-s0201t:1240_8": "Yathā sativepullappatto nāma arahā eva,",
  "tika-s0201t:1240_9": "evaṃ so eva paññāvepullappattopīti āha “arahattamaggena bhāvanāpāripūrī hotī”ti.",
  "tika-s0201t:1240_10": "Vīriyādīsupi eseva nayo.",
  "tika-s0201t:1241_0": "“Tattaṃ ayokhilaṃ hatthe gamentī”tiādinā pañcavidhabandhanakammakāraṇaṃ niraye nibbattasattassa yebhuyyena",
  "tika-s0201t:1241_1": "sabbapaṭhamaṃ karontīti devadūtasuttādīsu tassā ādito vuttattā ca āha “pañcavidhabandhanakammakāraṇato",
  "tika-s0201t:1241_2": "paṭṭhāyā”ti.",
  "tika-s0201t:1241_3": "Sakaṭavāhanādikāleti ādi-",
  "tika-s0201t:1241_4": "saddena tadaññaṃ manussehi tiracchānehi ca vibādhiyamānakālaṃ saṅgaṇhāti.",
  "tika-s0201t:1241_5": "Ekaṃ buddhantaranti idaṃ aparāparaṃ petesuyeva uppajjanakasattavasena vuttaṃ,",
  "tika-s0201t:1241_6": "ekaccānaṃ vā petānaṃ ekaccatiracchānānaṃ viya tathā dīghāyukabhāvato.",
  "tika-s0201t:1241_7": "Tathā hi kāḷo nāgarājā catunnaṃ buddhānaṃ adhigatarūpadassano.",
  "tika-s0201t:1242_0": "Evaṃ ānisaṃsadassāvinoti vīriyāyatto eva sabbo lokuttaro lokiyo ca visesādhigamoti evaṃ vīriye ānisaṃsadassanasīlassa.",
  "tika-s0201t:1242_1": "Gamanavīthinti sapubbabhāgaṃ nibbānagāminiṃ ariyamaggapaṭipadaṃ.",
  "tika-s0201t:1242_2": "Sā hi bhikkhuno vaṭṭanissaraṇāya gantabbā paṭipajjitabbā paṭipadāti katvā gamanavīthi nāma.",
  "tika-s0201t:1242_3": "Kāyadaḷhībahuloti yathā tathā kāyassa daḷhīkammapasuto.",
  "tika-s0201t:1242_4": "Piṇḍanti raṭṭhapiṇḍaṃ.",
  "tika-s0201t:1242_5": "Paccayadāyakānaṃ attani kārassa attano sammāpaṭipattiyā mahapphalabhāvassa karaṇena piṇḍassa bhikkhāya paṭipūjanā piṇḍāpacāyanaṃ.",
  "tika-s0201t:1243_0": "Nīharantoti pattatthavikato nīharanto.",
  "tika-s0201t:1243_1": "Taṃ saddaṃ sutvāti taṃ upāsikāya vacanaṃ paṇṇasāladvāre ṭhitova pañcābhiññatāya dibbasotena sutvā.",
  "tika-s0201t:1243_2": "Manussasampatti dibbasampatti ante nibbānasampattīti tisso sampattiyo.",
  "tika-s0201t:1243_3": "Dātuṃ sakkhissasīti “tayi katena dānamayena veyyāvaccamayena ca puññakammena khettavisesabhāvūpagamanena",
  "tika-s0201t:1243_4": "aparāparaṃ devamanussasampattiyo ante nibbānasampattiñca dātuṃ sakkhissasī”ti thero attānaṃ pucchati.",
  "tika-s0201t:1243_5": "Sitaṃ karontovāti “akiccheneva mayā vaṭṭadukkhaṃ samatikkanta”nti paccavekkhaṇāvasāne sañjātapāmojjavasena sitaṃ karonto eva.",
  "tika-s0201t:1244_0": "Vippaṭipannanti jātidhammakuladhammādilaṅghanena asammāpaṭipannaṃ.",
  "tika-s0201t:1244_1": "Evaṃ yathā asammāpaṭipanno putto tāya eva asammāpaṭipattiyā kulasantānato bāhiro hutvā pitu santikā dāyajjassa na bhāgī,",
  "tika-s0201t:1244_2": "evaṃ kusītopi teneva kusītabhāvena asammāpaṭipanno satthu santikā laddhabbaariyadhanadāyajjassa na bhāgī.",
  "tika-s0201t:1244_3": "Āraddhavīriyova labhati sammāpaṭipajjanato.",
  "tika-s0201t:1244_4": "Uppajjati vīriyasambojjhaṅgoti yojanā.",
  "tika-s0201t:1244_5": "Evaṃ sabbattha.",
  "tika-s0201t:1245_0": "Mahāti sīlādīhi guṇehi mahanto vipulo anaññasādhāraṇo.",
  "tika-s0201t:1245_1": "Taṃ panassa guṇamahattaṃ dasasahassilokadhātukampanena loke pākaṭanti dassento “satthuno hī”tiādimāha.",
  "tika-s0201t:1246_0": "Yasmā satthusāsane pabbajitassa pabbajjupagamena sakyaputtiyabhāvo sampajāyati,",
  "tika-s0201t:1246_1": "tasmā buddhaputtabhāvaṃ dassento “asambhinnāyā”tiādimāha.",
  "tika-s0201t:1247_0": "Alasānaṃ bhāvanāya nāmamattampi ajānantānaṃ kāyadaḷhībahulānaṃ yāvadatthaṃ bhuñjitvā seyyasukhādianuyuñjanakānaṃ",
  "tika-s0201t:1247_1": "tiracchānakathikānaṃ puggalānaṃ dūrato vajjanā kusītapuggalaparivajjanā.",
  "tika-s0201t:1247_2": "“Divasaṃ caṅkamena nisajjāyā”tiādinā bhāvanārambhavasena āraddhavīriyānaṃ daḷhaparakkamānaṃ kālena kālaṃ upasaṅkamanā āraddhavīriyapuggalasevanā. Tenāha –",
  "tika-s0201t:1247_3": "“kucchiṃ pūretvā”tiādi.",
  "tika-s0201t:1247_4": "Visuddhimagge pana jātimahattapaccavekkhaṇā sabrahmacārimahattapaccavekkhaṇāti idaṃ dvayaṃ na gahitaṃ,",
  "tika-s0201t:1247_5": "thinamiddhavinodanatā sammappadhānapaccavekkhaṇatāti idaṃ dvayaṃ gahitaṃ.",
  "tika-s0201t:1247_6": "Tattha ānisaṃsadassāvitāya eva sammappadhānapaccavekkhaṇā gahitā hoti lokiyalokuttaravisesādhigamassa vīriyāyattatādassanabhāvato.",
  "tika-s0201t:1247_7": "Thinamiddhavinodanaṃ tadadhimuttatāya eva gahitaṃ,",
  "tika-s0201t:1247_8": "vīriyuppādane yuttappayuttassa thinamiddhavinodanaṃ atthasiddhameva.",
  "tika-s0201t:1247_9": "Tattha thinamiddhavinodana-",
  "tika-s0201t:1247_10": "kusītapuggalaparivajjana-",
  "tika-s0201t:1247_11": "āraddhavīriyapuggalasevana-",
  "tika-s0201t:1247_12": "tadadhimuttatā paṭipakkhavidhamanapaccayūpasaṃhāravasena,",
  "tika-s0201t:1247_13": "apāyapaccavekkhaṇādayo samuttejanavasena vīriyasambojjhaṅgassa uppādakā daṭṭhabbā.",
  "tika-s0201t:1248_0": "Purimuppannā pīti parato uppajjanakapītiyā kāraṇabhāvato “pītiyeva pītisambojjhaṅgaṭṭhānīyā dhammā”ti vuttā,",
  "tika-s0201t:1248_1": "tassā pana bahuso pavattiyā puthuttaṃ upādāya bahuvacananiddeso,",
  "tika-s0201t:1248_2": "yathā sā uppajjati,",
  "tika-s0201t:1248_3": "evaṃ paṭipatti,",
  "tika-s0201t:1248_4": "tassā uppādakamanasikāro.",
  "tika-s0201t:1249_0": "Buddhānussatiyā upacārasamādhiniṭṭhattā vuttaṃ “yāva upacārā”ti.",
  "tika-s0201t:1249_1": "Sakalasarīraṃ pharamānoti pītisamuṭṭhānehi paṇītarūpehi sakalasarīraṃ pharamāno.",
  "tika-s0201t:1249_2": "Dhammaguṇe anussarantassapi yāva upacārā sakalasarīraṃ pharamāno pītisambojjhaṅgo uppajjatīti.",
  "tika-s0201t:1249_3": "Evaṃ sesaanussatīsu pasādanīyasuttantapaccavekkhaṇāyañca yojetabbaṃ tassāpi vimuttāyatanabhāvena taggatikattā.",
  "tika-s0201t:1249_4": "Samāpattiyā…pe…",
  "tika-s0201t:1249_5": "samudācarantīti idañca upasamānussatidassanaṃ.",
  "tika-s0201t:1249_6": "Saṅkhārānañhi sappadesavūpasamepi nippadesavūpasame viya tathā paññāya pavattito bhāvanāmanasikāro kilesavikkhambhanasamattho",
  "tika-s0201t:1249_7": "hutvā upacārasamādhiṃ āvahanto tathārūpapītisomanassasamannāgato pītisambojjhaṅgassa uppādāya hotīti.",
  "tika-s0201t:1249_8": "Pasādanīyesu ṭhānesu pasādasinehābhāvena thusasamahadayatā lūkhatā,",
  "tika-s0201t:1249_9": "sā tattha ādaragāravākaraṇena viññāyatīti āha “asakkaccakiriyāya saṃsūcitalūkhabhāve”ti.",
  "tika-s0201t:1250_0": "Kāyacittadarathavūpasamalakkhaṇā passaddhi eva passaddhisambojjhaṅgo,",
  "tika-s0201t:1250_1": "tassa passaddhisambojjhaṅgassa.",
  "tika-s0201t:1251_0": "Paṇītabhojanasevanatāti paṇītasappāyabhojanasevanatā.",
  "tika-s0201t:1251_1": "Utuiriyāpathasukhaggahaṇena sappāyautuiriyāpathaggahaṇaṃ daṭṭhabbaṃ.",
  "tika-s0201t:1251_2": "Tañhi tividhaṃ sappāyaṃ seviyamānaṃ kāyassa kallatāpādanavasena cittassa kallataṃ āvahantaṃ duvidhāyapi passaddhiyā kāraṇaṃ hoti.",
  "tika-s0201t:1251_3": "Ahetukaṃ sattesu labbhamānaṃ sukhaṃ dukkhanti ayameko anto,",
  "tika-s0201t:1251_4": "issarādivisamahetukanti pana ayaṃ dutiyo,",
  "tika-s0201t:1251_5": "ete ubho ante anupagamma yathāsakaṃ kammunā hotīti ayaṃ majjhimā paṭipatti.",
  "tika-s0201t:1251_6": "Majjhatto payogo yassa hoti majjhattapayogo,",
  "tika-s0201t:1251_7": "tassa bhāvo majjhattapayogatā.",
  "tika-s0201t:1251_8": "Ayañhi pahāya sāraddhakāyataṃ passaddhakāyatāya kāraṇaṃ hontī passaddhidvayaṃ āvahati,",
  "tika-s0201t:1251_9": "eteneva sāraddhakāyapuggalaparivajjanapassaddhakāyapuggalavasenānaṃ tadāvahanatā saṃvaṇṇitāti daṭṭhabbaṃ.",
  "tika-s0201t:1252_0": "Yathāsamāhitākārasallakkhaṇavasena gayhamāno purimuppanno samatho eva samathanimittaṃ.",
  "tika-s0201t:1252_1": "Nānārammaṇe paribbhamanena vividhaṃ aggaṃ etassāti byaggo, vikkhepo.",
  "tika-s0201t:1252_2": "Tathā hi so anavaṭṭhānaraso bhantatāpaccupaṭṭhāno ca vutto.",
  "tika-s0201t:1252_3": "Ekaggatābhāvato byaggapaṭipakkhoti abyaggo, samādhi.",
  "tika-s0201t:1252_4": "So eva nimittanti pubbe viya vattabbaṃ.",
  "tika-s0201t:1252_5": "Tenāha “avikkhepaṭṭhena ca abyagganimitta”nti.",
  "tika-s0201t:1253_0": "Vatthuvisadakiriyā indriyasamattapaṭipādanā ca paññāvahā vuttā,",
  "tika-s0201t:1253_1": "samādhānāvahāpi tā honti samādhānāvahabhāveneva paññāvahabhāvatoti vuttaṃ “vatthuvisada…pe…",
  "tika-s0201t:1253_2": "veditabbā”ti.",
  "tika-s0201t:1254_0": "Karaṇabhāvanākosallānaṃ avinābhāvato,",
  "tika-s0201t:1254_1": "rakkhaṇakosallassa ca tammūlakattā “nimittakusalatā nāma kasiṇanimittassa uggahaṇakusalatā”icceva vuttaṃ.",
  "tika-s0201t:1254_2": "Kasiṇanimittassāti ca nidassanamattaṃ daṭṭhabbaṃ.",
  "tika-s0201t:1254_3": "Asubhanimittassādikassapi hi yassa kassaci jhānuppattinimittassa uggahaṇakosallaṃ nimittakusalatā evāti.",
  "tika-s0201t:1255_0": "Atisithilavīriyatādīhīti ādi-",
  "tika-s0201t:1255_1": "saddena paññāpayogamandataṃ pamodavekallañca saṅgaṇhāti.",
  "tika-s0201t:1255_2": "Tassa paggahaṇanti tassa līnassa cittassa dhammavicayasambojjhaṅgādisamuṭṭhāpanena layāpattito samuddharaṇaṃ.",
  "tika-s0201t:1255_3": "Vuttañhetaṃ bhagavatā –",
  "tika-s0201t:1256_0": "“Yasmiñca kho,",
  "tika-s0201t:1256_1": "bhikkhave,",
  "tika-s0201t:1256_2": "samaye līnaṃ cittaṃ hoti,",
  "tika-s0201t:1256_3": "kālo tasmiṃ samaye dhammavicayasambojjhaṅgassa bhāvanāya,",
  "tika-s0201t:1256_4": "kālo vīriyasambojjhaṅgassa bhāvanāya,",
  "tika-s0201t:1256_5": "kālo pītisambojjhaṅgassa bhāvanāya.",
  "tika-s0201t:1256_6": "Taṃ kissa hetu? Līnaṃ,",
  "tika-s0201t:1256_7": "bhikkhave, cittaṃ,",
  "tika-s0201t:1256_8": "taṃ etehi dhammehi susamuṭṭhāpayaṃ hoti.",
  "tika-s0201t:1256_9": "Seyyathāpi,",
  "tika-s0201t:1256_10": "bhikkhave,",
  "tika-s0201t:1256_11": "puriso parittaṃ aggiṃ ujjāletukāmo assa,",
  "tika-s0201t:1256_12": "so tattha sukkhāni ceva tiṇāni pakkhipeyya,",
  "tika-s0201t:1256_13": "sukkhāni ca gomayāni pakkhipeyya,",
  "tika-s0201t:1256_14": "sukkhāni ca kaṭṭhāni pakkhipeyya,",
  "tika-s0201t:1256_15": "mukhavātañca dadeyya,",
  "tika-s0201t:1256_16": "na ca paṃsukena okireyya,",
  "tika-s0201t:1256_17": "bhabbo nu kho so puriso parittaṃ aggiṃ ujjāletunti?",
  "tika-s0201t:1256_18": "Evaṃ sante”ti.",
  "tika-s0201t:1257_0": "Ettha ca yathāsakaṃ āhāravasena dhammavicayasambojjhaṅgādīnaṃ bhāvanā samuṭṭhāpanāti veditabbaṃ,",
  "tika-s0201t:1257_1": "sā anantaraṃ vibhāvitā eva.",
  "tika-s0201t:1258_0": "Accāraddhavīriyatādīhīti ādi-",
  "tika-s0201t:1258_1": "saddena paññāpayogabalavataṃ pamoduppilāvanañca saṅgaṇhāti.",
  "tika-s0201t:1258_2": "Tassa niggahaṇanti tassa uddhatacittassa samādhisambojjhaṅgādisamuṭṭhāpanena uddhatāpattito nisedhanaṃ.",
  "tika-s0201t:1258_3": "Vuttampi cetaṃ bhagavatā –",
  "tika-s0201t:1259_0": "“Yasmiñca kho,",
  "tika-s0201t:1259_1": "bhikkhave,",
  "tika-s0201t:1259_2": "samaye uddhataṃ cittaṃ hoti,",
  "tika-s0201t:1259_3": "kālo tasmiṃ samaye passaddhisambojjhaṅgassa bhāvanāya,",
  "tika-s0201t:1259_4": "kālo samādhisambojjhaṅgassa bhāvanāya,",
  "tika-s0201t:1259_5": "kālo upekkhāsambojjhaṅgassa bhāvanāya.",
  "tika-s0201t:1259_6": "Taṃ kissa hetu? Uddhataṃ,",
  "tika-s0201t:1259_7": "bhikkhave, cittaṃ,",
  "tika-s0201t:1259_8": "taṃ etehi dhammehi suvūpasamayaṃ hoti.",
  "tika-s0201t:1259_9": "Seyyathāpi,",
  "tika-s0201t:1259_10": "bhikkhave,",
  "tika-s0201t:1259_11": "puriso mahantaṃ aggikkhandhaṃ nibbāpetukāmo assa,",
  "tika-s0201t:1259_12": "so tattha allāni ceva tiṇāni…pe…",
  "tika-s0201t:1259_13": "paṃsukena ca okireyya,",
  "tika-s0201t:1259_14": "bhabbo nu kho so puriso mahantaṃ aggikkhandhaṃ nibbāpetunti?",
  "tika-s0201t:1259_15": "Evaṃ bhante”ti.",
  "tika-s0201t:1260_0": "Etthāpi yathāsakaṃ āhāravasena passaddhisambojjhaṅgādīnaṃ bhāvanā samuṭṭhāpanāti veditabbā.",
  "tika-s0201t:1260_1": "Tattha passaddhisambojjhaṅgassa bhāvanā vuttā eva,",
  "tika-s0201t:1260_2": "samādhisambojjhaṅgassa vuccamānā,",
  "tika-s0201t:1260_3": "itarassa anantaraṃ vakkhati.",
  "tika-s0201t:1261_0": "Paññāpayogamandatāyāti paññābyāpārassa appabhāvena.",
  "tika-s0201t:1261_1": "Yathā hi dānaṃ alobhappadhānaṃ,",
  "tika-s0201t:1261_2": "sīlaṃ adosappadhānaṃ,",
  "tika-s0201t:1261_3": "evaṃ bhāvanā amohappadhānā.",
  "tika-s0201t:1261_4": "Tattha yadā paññā na balavatī hoti,",
  "tika-s0201t:1261_5": "tadā bhāvanā pubbenāparaṃ visesāvahā na hoti,",
  "tika-s0201t:1261_6": "anabhisaṅkhato viya āhāro purisassa yogino cittassa abhiruciṃ na janeti,",
  "tika-s0201t:1261_7": "tena taṃ nirassādaṃ hoti,",
  "tika-s0201t:1261_8": "tathā bhāvanāya sammadeva avīthipaṭipattiyā upasamasukhaṃ na vindati,",
  "tika-s0201t:1261_9": "tenāpi cittaṃ nirassādaṃ hoti.",
  "tika-s0201t:1261_10": "Tena vuttaṃ “paññāpayoga…pe…",
  "tika-s0201t:1261_11": "nirassādaṃ hotī”ti.",
  "tika-s0201t:1261_12": "Tassa saṃveguppādanaṃ pasāduppādanañca tikicchananti taṃ dassento “aṭṭha saṃvegavatthūnī”tiādimāha.",
  "tika-s0201t:1261_13": "Tattha jātijarābyādhimaraṇāni yathārahaṃ sugatiyaṃ duggatiyañca hontīti tadaññameva pañcavidhabandhanādi-",
  "tika-s0201t:1261_14": "khuppipāsādi-",
  "tika-s0201t:1261_15": "aññamaññavibādhanādihetukaṃ apāyadukkhaṃ daṭṭhabbaṃ,",
  "tika-s0201t:1261_16": "tayidaṃ sabbaṃ tesaṃ tesaṃ sattānaṃ paccuppannabhavanissitaṃ gahitanti atīte anāgate ca kāle vaṭṭamūlakadukkhāni visuṃ gahitāni.",
  "tika-s0201t:1261_17": "Ye pana sattā āhārūpajīvino,",
  "tika-s0201t:1261_18": "tattha ca uṭṭhānaphalūpajīvino,",
  "tika-s0201t:1261_19": "tesaṃ aññehi asādhāraṇaṃ jīvikadukkhaṃ aṭṭhamaṃ saṃvegavatthu gahitanti daṭṭhabbaṃ.",
  "tika-s0201t:1261_20": "Ayaṃ vuccati samaye sampahaṃsanatāti ayaṃ sampahaṃsitabbasamaye vuttanayena tena saṃvejanavasena ceva pasāduppādanavasena ca sammadeva pahaṃsanā,",
  "tika-s0201t:1261_21": "saṃvegajananapubbakapasāduppādanena bhāvanācittassa tosanāti attho.",
  "tika-s0201t:1262_0": "Sammāpaṭipattiṃ āgammāti līnuddhaccavirahena samathavīthipaṭipattiyā ca sammā avisamaṃ sammadeva bhāvanāpaṭipattiṃ āgamma.",
  "tika-s0201t:1262_1": "Alīnantiādīsu kosajjapakkhiyānaṃ dhammānaṃ anadhimattatāya alīnaṃ,",
  "tika-s0201t:1262_2": "uddhaccapakkhiyānaṃ anadhimattatāya anuddhataṃ,",
  "tika-s0201t:1262_3": "paññāpayogasattiyā upasamasukhādhigamena ca anirassādaṃ,",
  "tika-s0201t:1262_4": "tato eva ārammaṇe samappavattaṃ samathavīthipaṭipannañca.",
  "tika-s0201t:1262_5": "Tattha alīnatāya paggahe,",
  "tika-s0201t:1262_6": "anuddhatatāya niggahe,",
  "tika-s0201t:1262_7": "anirassādatāya sampahaṃsane na byāpāraṃ āpajjati,",
  "tika-s0201t:1262_8": "alīnānuddhatatāhi ārammaṇe samappavattaṃ,",
  "tika-s0201t:1262_9": "anirassādatāya samathavīthipaṭipannaṃ.",
  "tika-s0201t:1262_10": "Samappavattiyā vā alīnaṃ anuddhataṃ,",
  "tika-s0201t:1262_11": "samathavīthipaṭipattiyā anirassādanti daṭṭhabbaṃ.",
  "tika-s0201t:1262_12": "Ayaṃ vuccati samaye ajjhupekkhanatāti ayaṃ ajjhupekkhitabbasamaye bhāvanācittassa paggahaniggahasampahaṃsanesu",
  "tika-s0201t:1262_13": "byāvaṭatāsaṅkhātaṃ paṭipakkhaṃ abhibhuyya pekkhanā vuccati.",
  "tika-s0201t:1263_0": "Paṭipakkhavikkhambhanato vipassanāya adhiṭṭhānabhāvūpagamanato ca upacārajjhānampi samādānakiccanipphattiyā",
  "tika-s0201t:1263_1": "puggalassa samāhitabhāvasādhanamevāti tattha samadhurabhāvenāha “upacāraṃ vā appanaṃ vā”ti.",
  "tika-s0201t:1264_0": "Upekkhāsambojjhaṅgaṭṭhānīyā dhammāti ettha yaṃ vattabbaṃ, taṃ heṭṭhā vuttānusārena veditabbaṃ.",
  "tika-s0201t:1265_0": "Anurodhavirodhavippahānavasena majjhattabhāvo upekkhāsambojjhaṅgassa kāraṇaṃ tasmiṃ sati sijjhanato,",
  "tika-s0201t:1265_1": "asati ca asijjhanato,",
  "tika-s0201t:1265_2": "so ca majjhattabhāvo visayavasena duvidhoti āha “sattamajjhattatā saṅkhāramajjhattatā”ti.",
  "tika-s0201t:1265_3": "Tadubhaye ca virujjhanaṃ passaddhisambojjhaṅgabhāvanāya eva dūrīkatanti anurujjhanasseva pahānavidhiṃ dassentena “sattamajjhattatā”tiādi vuttaṃ.",
  "tika-s0201t:1265_4": "Tenevāha “sattasaṅkhārakelāyanapuggalaparivajjanatā”ti.",
  "tika-s0201t:1265_5": "Upekkhāya hi visesato rāgo paṭipakkho.",
  "tika-s0201t:1265_6": "Tathā cāha “upekkhā rāgabahulassa visuddhimaggo”ti.",
  "tika-s0201t:1266_0": "Dvīhākārehīti kammassakatāpaccavekkhaṇaṃ attasuññatāpaccavekkhaṇanti imehi dvīhi kāraṇehi.",
  "tika-s0201t:1266_1": "Dvīhevāti avadhāraṇaṃ saṅkhyāsamānatāya.",
  "tika-s0201t:1266_2": "Assāmikabhāvo anattaniyatā.",
  "tika-s0201t:1266_3": "Sati hi attani tassa kiñcanabhāvena cīvaraṃ aññañca kiñci attaniyaṃ nāma siyā,",
  "tika-s0201t:1266_4": "so pana koci natthevāti adhippāyo.",
  "tika-s0201t:1266_5": "Anaddhaniyanti na addhānakkhamaṃ,",
  "tika-s0201t:1266_6": "na ciraṭṭhāyi ittaraṃ aniccanti attho.",
  "tika-s0201t:1266_7": "Tāvakālikanti tasseva vevacanaṃ.",
  "tika-s0201t:1267_0": "Mamāyatīti mamattaṃ karoti,",
  "tika-s0201t:1267_1": "“mama”nti taṇhāya pariggayha tiṭṭhati.",
  "tika-s0201t:1267_2": "Dhanāyantāti dhanaṃ drabyaṃ karontā.",
  "tika-s0201t:1268_0": "Ayaṃ satipaṭṭhānadesanā pubbabhāgamaggavasena desitāti pubbabhāgiyabojjhaṅge sandhāyāha “bojjhaṅgapariggāhikā sati dukkhasacca”nti.",
  "tika-s0201t:1269_0": "Bojjhaṅgapabbavaṇṇanā niṭṭhitā.",
  "tika-s0201t:1270_0": "Catusaccapabbavaṇṇanā",
  "tika-s0201t:1271_0": "119.",
  "tika-s0201t:1271_1": "Yathāsabhāvatoti aviparītasabhāvato bādhanalakkhaṇato,",
  "tika-s0201t:1271_2": "yo yo vā sabhāvo yathāsabhāvo, tato,",
  "tika-s0201t:1271_3": "ruppanādikakkhaḷādisabhāvatoti attho.",
  "tika-s0201t:1271_4": "Janikaṃ samuṭṭhāpikanti pavattalakkhaṇassa dukkhassa janikaṃ nimittalakkhaṇassa samuṭṭhāpikaṃ.",
  "tika-s0201t:1271_5": "Purimataṇhanti dukkhanibbattito puretarasiddhaṃ taṇhaṃ.",
  "tika-s0201t:1272_0": "Sasantatipariyāpannānaṃ dukkhasamudayānaṃ appavattibhāvena pariggayhamāno nirodhopi sasantatipariyāpanno",
  "tika-s0201t:1272_1": "viya hotīti katvā vuttaṃ “attano vā cattāri saccānī”ti.",
  "tika-s0201t:1272_2": "Parassa vāti etthāpi eseva nayo.",
  "tika-s0201t:1272_3": "Tenāha bhagavā –",
  "tika-s0201t:1272_4": "“imasmiṃyeva byāmamatte kaḷevare sasaññimhi samanake lokañca paññapemi,",
  "tika-s0201t:1272_5": "lokasamudayañca paññapemi,",
  "tika-s0201t:1272_6": "lokanirodhañca paññapemi,",
  "tika-s0201t:1272_7": "lokanirodhagāminipaṭipadañca paññapemī”ti.",
  "tika-s0201t:1272_8": "Kathaṃ pana ādikampiko nirodhasaccāni pariggaṇhātīti?",
  "tika-s0201t:1272_9": "Anussavādisiddhamākāraṃ pariggaṇhāti,",
  "tika-s0201t:1272_10": "evañca katvā lokuttarabojjhaṅge uddissapi pariggaho na virujjhati.",
  "tika-s0201t:1272_11": "Yathāsambhavatoti sambhavānurūpaṃ,",
  "tika-s0201t:1272_12": "ṭhapetvā nirodhasaccaṃ sesasaccavasena samudayavayā veditabbāti attho.",
  "tika-s0201t:1273_0": "Catusaccapabbavaṇṇanā niṭṭhitā.",
  "tika-s0201t:1274_0": "“Aṭṭhikasaṅkhalikaṃ samaṃsa”ntiādikā satta sivathikā aṭṭhikakammaṭṭhānatāya itarāsaṃ uddhumātakādīnaṃ",
  "tika-s0201t:1274_1": "sabhāvenevāti navannaṃ sivathikānaṃ appanākammaṭṭhānatā vuttā.",
  "tika-s0201t:1274_2": "Dveyevāti “ānāpānaṃ,",
  "tika-s0201t:1274_3": "dvattiṃsākāro”ti imāni dveyeva.",
  "tika-s0201t:1274_4": "Abhinivesoti vipassanābhiniveso,",
  "tika-s0201t:1274_5": "so pana sammasanīyadhamme pariggaho.",
  "tika-s0201t:1274_6": "Iriyāpathā ālokitādayo ca rūpadhammānaṃ avatthāvisesamattatāya na sammasanupagā viññattiādayo viya.",
  "tika-s0201t:1274_7": "Nīvaraṇabojjhaṅgā ādito na pariggahetabbāti vuttaṃ “iriyāpatha…pe…",
  "tika-s0201t:1274_8": "na jāyatī”ti.",
  "tika-s0201t:1274_9": "Kesādiapadesena tadupādānadhammā viya iriyāpathādiapadesena tadavatthā rūpadhammā pariggayhanti,",
  "tika-s0201t:1274_10": "nīvaraṇādimukhena ca taṃ sampayuttā taṃnissayadhammāti adhippāyena mahāsīvatthero “iriyāpathādīsupi abhiniveso jāyatī”ti āha.",
  "tika-s0201t:1274_11": "Atthi nu kho metiādi pana sabhāvato iriyāpathādīnaṃ ādikammikassa anicchitabhāvadassanaṃ.",
  "tika-s0201t:1274_12": "Apariññāpubbikā hi pariññāti.",
  "tika-s0201t:1275_0": "137.",
  "tika-s0201t:1275_1": "Kāmaṃ “idha,",
  "tika-s0201t:1275_2": "bhikkhave,",
  "tika-s0201t:1275_3": "bhikkhū”tiādinā uddesaniddesesu tattha tattha bhikkhuggahaṇaṃ kataṃ,",
  "tika-s0201t:1275_4": "taṃ paṭipattiyā bhikkhubhāvadassanatthaṃ,",
  "tika-s0201t:1275_5": "desanā pana sabbasādhāraṇāti dassetuṃ “yo hi koci,",
  "tika-s0201t:1275_6": "bhikkhave”icceva vuttaṃ,",
  "tika-s0201t:1275_7": "na bhikkhuyevāti dassento “yo hi koci,",
  "tika-s0201t:1275_8": "bhikkhu vā”tiādimāha.",
  "tika-s0201t:1275_9": "Dassanamaggena ñātamariyādaṃ anatikkamitvā jānantī sikhāppattā aggamaggapaññā aññā nāma,",
  "tika-s0201t:1275_10": "tassa phalabhāvato aggaphalampīti āha “aññāti arahatta”nti.",
  "tika-s0201t:1275_11": "Appatarepi kāle sāsanassa niyyānikabhāvaṃ dassentoti yojanā.",
  "tika-s0201t:1276_0": "138. Niyyātentoti nigamento.",
  "tika-s0201t:1277_0": "Papañcasūdaniyā majjhimanikāyaṭṭhakathāya",
  "tika-s0201t:1278_0": "Satipaṭṭhānasuttavaṇṇanāya līnatthappakāsanā samattā.",
  "tika-s0201t:1279_0": "Niṭṭhitā ca mūlapariyāyavaggavaṇṇanā.",
  "tika-s0201t:1280_0": "Paṭhamo bhāgo niṭṭhito.",
  "tika-s0201t:1281_0": "Namo tassa bhagavato arahato sammāsambuddhassa",
  "tika-s0201t:1282_0": "Majjhimanikāye",
  "tika-s0201t:1283_0": "Mūlapaṇṇāsa-ṭīkā",
  "tika-s0201t:1284_0": "(Dutiyo bhāgo)",
  "tika-s0201t:1285_0": "2. Sīhanādavaggo",
  "tika-s0201t:1286_0": "1. Cūḷasīhanādasuttavaṇṇanā",
  "tika-s0201t:1287_0": "139.",
  "tika-s0201t:1287_1": "Suttadesanāvatthusaṅkhātassa atthassa uppatti aṭṭhuppatti,",
  "tika-s0201t:1287_2": "sā tassa atthīti aṭṭhuppattikoti vuttovāyamattho.",
  "tika-s0201t:1287_3": "Lābhasakkārapaccayāti lābhasakkāranimittaṃ,",
  "tika-s0201t:1287_4": "bhagavato saṅghassa ca uppannalābhasakkārahetu,",
  "tika-s0201t:1287_5": "attano vā lābhasakkāruppādanahetu.",
  "tika-s0201t:1287_6": "Titthiyaparideviteti titthiyānaṃ “kiṃ bho samaṇoyeva gotamo samaṇo”tiādinā vippalapanimittaṃ.",
  "tika-s0201t:1287_7": "“Mahālābhasakkāro uppajjī”ti vatvā samantapāsādikatthaṃ tassa uppattikāraṇaṃ dassento “catuppamāṇiko hī”tiādimāha.",
  "tika-s0201t:1287_8": "Cattāri pamāṇāni catuppamāṇāni,",
  "tika-s0201t:1287_9": "catuppamāṇāni etassa atthīti catuppamāṇiko.",
  "tika-s0201t:1287_10": "Lokoyeva saṅgamma samāgamma vasanaṭṭhena lokasannivāso,",
  "tika-s0201t:1287_11": "sattakāyoti attho.",
  "tika-s0201t:1287_12": "Pamināti uḷāratādivisesaṃ etenāti pamāṇaṃ rūpaṃ rūpakāyo pamāṇaṃ etassāti rūpappamāṇo.",
  "tika-s0201t:1287_13": "Tato eva rūpe pasannoti rūpappasanno.",
  "tika-s0201t:1287_14": "Sesapadesupi eseva nayo.",
  "tika-s0201t:1287_15": "Ghosoti pavattathutighoso.",
  "tika-s0201t:1287_16": "Lūkhanti paccayalūkhatā.",
  "tika-s0201t:1287_17": "Dhammoti sīlādayo guṇadhammā adhippetā.",
  "tika-s0201t:1288_0": "Tesaṃ puggalānaṃ.",
  "tika-s0201t:1288_1": "Ārohanti uccataṃ.",
  "tika-s0201t:1288_2": "Sā ca kho tasmiṃ tasmiṃ kāle pamāṇayuttā daṭṭhabbā.",
  "tika-s0201t:1288_3": "Pariṇāhanti nātikisanātithūlatāvasena mitapariṇāhaṃ.",
  "tika-s0201t:1288_4": "Saṇṭhānanti tesaṃ tesaṃ aṅgapaccaṅgānaṃ susaṇṭhitataṃ.",
  "tika-s0201t:1288_5": "Pāripūrinti sabbesaṃ sarīrāvayavānaṃ paripuṇṇataṃ avekallataṃ.",
  "tika-s0201t:1288_6": "Tattha pamāṇaṃ gahetvāti tasmiṃ rūpe rūpasampattiyaṃ pamāṇabhāvaṃ upādāya.",
  "tika-s0201t:1288_7": "Pasādaṃ janetīti adhimokkhaṃ uppādeti.",
  "tika-s0201t:1289_0": "Paravaṇṇanāyāti “amuko ediso ca ediso cā”ti yasaguṇavacanena.",
  "tika-s0201t:1289_1": "Parathomanāyāti sammukhāva parassa silāghuppādanena abhitthavanena.",
  "tika-s0201t:1289_2": "Parapasaṃsanāyāti parammukhā parassa guṇasaṃkittanena.",
  "tika-s0201t:1289_3": "Paravaṇṇahārikāyāti paramparavaṇṇahārikāya paramparāya parassa kittisaddūpasaṃhārena.",
  "tika-s0201t:1289_4": "Tatthāti tasmiṃ thutighose.",
  "tika-s0201t:1290_0": "Cīvaralūkhanti thūlajiṇṇabahutunnakatādiṃ cīvarassa lūkhabhāvaṃ.",
  "tika-s0201t:1290_1": "Pattalūkhanti anekaganthikāhatādiṃ pattassa lūkhabhāvaṃ.",
  "tika-s0201t:1290_2": "Vividhaṃ vā dukkarakārikanti dhutaṅgasevanādivasena pavattaṃ nānāvidhaṃ dukkaracariyaṃ.",
  "tika-s0201t:1291_0": "Sīlaṃ vā passitvāti sīlapāripūrivasena visuddhaṃ kāyavacīsucaritaṃ ñāṇacakkhunā passitvā.",
  "tika-s0201t:1291_1": "Jhānādiadhigamasiddhaṃ samādhiṃ vā.",
  "tika-s0201t:1291_2": "Vipassanābhiññāsaṅkhātaṃ paññaṃ vā.",
  "tika-s0201t:1292_0": "Bhagavato sarīraṃ disvāti sambandho.",
  "tika-s0201t:1292_1": "Rūpappamāṇopi sammāsambuddheyeva pasīdati aparimitakālasamupacitapuññānubhāvanipphannāya sabbaso anavajjāya",
  "tika-s0201t:1292_2": "sabbākāraparipuṇṇāvayavāya rūpakāyasampattiyā samantapāsādikattā,",
  "tika-s0201t:1292_3": "yassā rucirabhāvo visuddhe vigatavalāhake deve puṇṇamāsiyaṃ paripuṇṇakalābhāgamaṇḍalaṃ candamaṇḍalaṃ abhibhavitvā atirocati,",
  "tika-s0201t:1292_4": "pabhassarabhāvo saradasamayaṃ saṃvaddhitadiguṇatejakiraṇajālasamujjalaṃ sūriyamaṇḍalaṃ abhibhavati,",
  "tika-s0201t:1292_5": "sommakiraṇarasasamujjalabhāvehi tadubhayehi abhibhuyya vattamānaṃ ekasmiṃ khaṇe dasasahassilokadhātuṃ",
  "tika-s0201t:1292_6": "vijjotanasamatthaṃ mahābrahmuno pabhāsamudayaṃ abhivihacca bhāsate tapate virocati ca.",
  "tika-s0201t:1293_0": "Satipi aṅgapariccāgādīnaṃ dānapāramibhāve pariccāgavisesabhāvadassanatthañceva sudukkarabhāvadassanatthañca aṅgapariccāgādiggahaṇaṃ,",
  "tika-s0201t:1293_1": "tatthāpi ca aṅgapariccāgato visuṃ nayanapariccāgaggahaṇaṃ,",
  "tika-s0201t:1293_2": "pariccāgabhāvasāmaññepi rajjapariccāgato puttadārapariccāgaggahaṇañca kataṃ.",
  "tika-s0201t:1293_3": "Ādinā nayenāti ādi-",
  "tika-s0201t:1293_4": "saddena pubbayogapubbacariyādihetusampattiyā,",
  "tika-s0201t:1293_5": "“itipi so bhagavā”tiādinā vuttāya phalasampattiyā,",
  "tika-s0201t:1293_6": "“so dhammaṃ desetī”tiādinā vuttāya sattupakārakiriyāya ca saṅgaho daṭṭhabbo.",
  "tika-s0201t:1293_7": "Sammāsambuddheyeva pasīdati yathāvuttaguṇānaṃ anaññasādhāraṇabhāvato acchariyabbhutabhāvato ca.",
  "tika-s0201t:1293_8": "Sesesupi eseva nayo.",
  "tika-s0201t:1294_0": "“Cīvaralūkhaṃ disvā”ti vatvā taṃ dassetuṃ “sace bhagavā”tiādi vuttaṃ.",
  "tika-s0201t:1294_1": "Sāṇapaṃsukūlacīvarenāti matakaḷevaraṃ paliveṭhetvā chaḍḍitena tumbamatte kimī papphoṭetvā gahitena sāṇapaṃsukūlacīvarena.",
  "tika-s0201t:1294_2": "Bhāriyanti garukaṃ,",
  "tika-s0201t:1294_3": "dukkaranti attho.",
  "tika-s0201t:1294_4": "Vadhuyuvatīmajjhimitthivasena,",
  "tika-s0201t:1294_5": "bālayobbanapurāṇavasena vā tividhanāṭakatā.",
  "tika-s0201t:1294_6": "Hareṇuyūsaṃ maṇḍalakalāyaraso.",
  "tika-s0201t:1294_7": "“Yāpessati nāmā”ti nāma-",
  "tika-s0201t:1294_8": "saddaṃ ānetvā sambandho. Nāma-",
  "tika-s0201t:1294_9": "saddayogena hi anāgatakālassa viya payogo,",
  "tika-s0201t:1294_10": "yāpeti icceva attho.",
  "tika-s0201t:1294_11": "Appāṇakanti nirassāsaṃ nirodhitassāsapassāsaṃ.",
  "tika-s0201t:1295_0": "Samādhiguṇanti sādhāraṇato vuttamatthaṃ vivarati jhānādiggahaṇena.",
  "tika-s0201t:1295_1": "Mānadabbanimmadanena nibbisevanabhāvāpādanampi damanamevāti vuttaṃ “pāthikaputtadamanādīnī”ti. Ādi-",
  "tika-s0201t:1295_2": "saddena saccakāḷavakabakadamanādīnaṃ saṅgaho.",
  "tika-s0201t:1295_3": "Bāverunti evaṃnāmakaṃ visayaṃ.",
  "tika-s0201t:1295_4": "Sarasampannoti aṭṭhaṅgasamannāgatena sarena samannāgato.",
  "tika-s0201t:1295_5": "Tena brahmassaratākaravīkabhāṇitādassanena lakkhaṇahāranayena avasesalakkhaṇapāripūriṃ viya tadavinābhāvato buddhānaṃ desanāvilāsañca vibhāveti.",
  "tika-s0201t:1296_0": "Hatappabhāti buddhānubhāvena vigatatejā.",
  "tika-s0201t:1296_1": "Kāḷapakkhūpameti sattānaṃ byāmohandhakārābhibhavena kāḷapakkharattūpame.",
  "tika-s0201t:1296_2": "Sūriyeti sūriye udayitvā obhāsenteti adhippāyo.",
  "tika-s0201t:1297_0": "Siṅghāṭaketi tikoṇaracchāyaṃ.",
  "tika-s0201t:1297_1": "Catukketi sandhiyaṃ.",
  "tika-s0201t:1297_2": "Paridevantīti anutthunanavasena vippalapanti.",
  "tika-s0201t:1297_3": "Sokādhikakato hi vacīpalāpo paridevo.",
  "tika-s0201t:1297_4": "Loke uppajjamāneyeva uppannāti attano diṭṭhivādassa purātanabhāvaṃ dīpenti.",
  "tika-s0201t:1298_0": "Sesapadesupīti “idha dutiyo samaṇo”tiādīsu sesavāresupi yathā hi “vivicceva kāmehī”ti ettha kato niyamo",
  "tika-s0201t:1298_1": "“vivicca akusalehī”ti etthāpi katoyeva hoti sāvadhāraṇasseva atthassa icchitabbattā,",
  "tika-s0201t:1298_2": "evamidhāpīti.",
  "tika-s0201t:1298_3": "Tenāha “dutiyādayopī”tiādi.",
  "tika-s0201t:1298_4": "Sāmaññaphalādhigamavasena nippariyāyato samaṇabhāvoti tesaṃ vasenettha cattāro samaṇā desitāti tamatthaṃ",
  "tika-s0201t:1298_5": "suttantarena samatthetuṃ “tenevāhā”tiādi vuttaṃ.",
  "tika-s0201t:1298_6": "Paṭipattikkamena desanākkamena ca sakadāgāmiādīnaṃ dutiyāditā vuttāti sotāpannassa paṭhamatā avuttasiddhāti na coditā.",
  "tika-s0201t:1298_7": "Phalaṭṭhakasamaṇāva adhippetā samitapāpasamaṇaggahaṇato.",
  "tika-s0201t:1298_8": "Kasmā panettha mahāparinibbāne viya maggaṭṭhā tadatthāya paṭipannā ca na gahitāti?",
  "tika-s0201t:1298_9": "Veneyyajjhāsayato.",
  "tika-s0201t:1298_10": "Tattha hi maggādhigamatthāya vipassanāpi ito bahiddhā natthi,",
  "tika-s0201t:1298_11": "kuto maggaphalānīti dassentena bhagavatā “ñāyassa dhammassa padesavattī,",
  "tika-s0201t:1298_12": "ito bahiddhā samaṇopi natthī”ti vuttaṃ.",
  "tika-s0201t:1298_13": "Idha pana niṭṭhānappattameva taṃtaṃsamaṇabhāvaṃ gaṇhantena phalaṭṭhakasamaṇāva gahitā “maggaṭṭhato phalaṭṭho savisesaṃ dakkhiṇeyyo”ti.",
  "tika-s0201t:1298_14": "Svāyamattho dvīsu suttesu desanābhedeneva viññāyatīti.",
  "tika-s0201t:1299_0": "Rittāti vivittā.",
  "tika-s0201t:1299_1": "Tucchāti nissārā paṭipannakasārābhāvato.",
  "tika-s0201t:1299_2": "Pavadanti etehīti pavādā,",
  "tika-s0201t:1299_3": "diṭṭhigatikānaṃ nānādiṭṭhidīpakā samayāti āha “cattāro sassatavādā”tiādi.",
  "tika-s0201t:1299_4": "Tattha yaṃ vattabbaṃ,",
  "tika-s0201t:1299_5": "taṃ parato āgamissati.",
  "tika-s0201t:1299_6": "Teti yathāvuttasamaṇā.",
  "tika-s0201t:1299_7": "Etthāti “parappavādā”ti vutte bāhirakasamaye.",
  "tika-s0201t:1300_0": "Yanti yasmiṃ.",
  "tika-s0201t:1300_1": "Bhummatthe hi idaṃ paccattavacanaṃ.",
  "tika-s0201t:1300_2": "Ñāyo vuccati saha vipassanāya ariyamaggo.",
  "tika-s0201t:1300_3": "Tena hi nibbānaṃ ñāyati gammati paṭivijjhatīti.",
  "tika-s0201t:1300_4": "So eva nibbānasampāpakahetutāya dhammoti āha “ñāyassa dhammassā”ti.",
  "tika-s0201t:1301_0": "Tesaṃ parappavādasāsanānaṃ akhettatā khettatā ca ariyamaggassa abhāvabhāvā suparisuddhassa sīlassa suparisuddhāya",
  "tika-s0201t:1301_1": "samathavipassanāya abhāvato sāvato ca.",
  "tika-s0201t:1301_2": "Tadubhayañca durakkhātasvākkhātabhāvahetukaṃ,",
  "tika-s0201t:1301_3": "so ca asammāsambuddhasammāsambuddhapaveditatāyāti parājikāya satthu vipattihetutāya sāsanassa aniyyānabhāvoti dasseti.",
  "tika-s0201t:1302_0": "Idāni yathāvuttamatthaṃ pariyāyato ca pāḷiyā ca samatthetuṃ “tenāha bhagavā”tiādinā pāḷiṃ dassetvā upamāpadesena",
  "tika-s0201t:1302_1": "tattha suttaṃ vibhāvento “yasmā”tiādimāha.",
  "tika-s0201t:1302_2": "Tattha yasmā ekaccānaṃ visesato sīhānaṃ purimaṃ pādadvayaṃ hatthakiccampi karoti,",
  "tika-s0201t:1302_3": "tasmā āha “surattahatthapādo”ti.",
  "tika-s0201t:1302_4": "Sīhassa kesā nāma kesarāyatanā khandhalomā.",
  "tika-s0201t:1302_5": "Gocariyahatthikulaṃ nāma pakatihatthikulaṃ,",
  "tika-s0201t:1302_6": "yaṃ “kālāvaka”ntipi vuccati.",
  "tika-s0201t:1302_7": "Ghoṭako nāma assakhaḷuṅko.",
  "tika-s0201t:1302_8": "Sineruparibhaṇḍe simbalirukkhehi sañchādito paññāsayojano daho simbalidaho,",
  "tika-s0201t:1302_9": "taṃ parivāretvā mahantaṃ simbalivanaṃ,",
  "tika-s0201t:1302_10": "taṃ sandhāyāha “simbalidahavane”ti.",
  "tika-s0201t:1302_11": "Aññatitthāvāsabhūmiyaṃ imesu samaṇesu ekacco na uppajjati,",
  "tika-s0201t:1302_12": "īdiso panettha vikappo natthi,",
  "tika-s0201t:1302_13": "sabbena sabbaṃ na uppajjantevāti dassento “ekasamaṇopī”ti āha.",
  "tika-s0201t:1302_14": "Ariyamaggaparikkhateti ariyamagguppattiyā abhisaṅkhate,",
  "tika-s0201t:1302_15": "yadā sāsanikānaṃ sammāpaṭipattiyā ariyamaggo dibbati,",
  "tika-s0201t:1302_16": "tadāti attho.",
  "tika-s0201t:1303_0": "Sammāti suṭṭhu.",
  "tika-s0201t:1303_1": "Suṭṭhu nadanaṃ nāma hetuyuttaṃ suṭṭhu katvā kathananti āha “hetunā”ti.",
  "tika-s0201t:1303_2": "So ca hetu aviparīto eva icchitabboti āha “nayenā”ti,",
  "tika-s0201t:1303_3": "ñāyenāti attho.",
  "tika-s0201t:1303_4": "Evaṃbhūto ca so yathādhippetatthaṃ karoti sādhetīti dassento āha “kāraṇenā”ti.",
  "tika-s0201t:1303_5": "Yadi tiracchānasīhassa nādo sabbatiracchānaekaccamanussāmanussanādato seṭṭhattā seṭṭhanādo,",
  "tika-s0201t:1303_6": "kimaṅgaṃ pana tathāgatasīhanādoti āha “sīhanādanti seṭṭhanāda”nti.",
  "tika-s0201t:1303_7": "Yadi tiracchānasīhanādassa seṭṭhanādatā nibbhayatāya appaṭisattutāya icchitā,",
  "tika-s0201t:1303_8": "tathāgatasīhanādasseva ayamattho sātisayoti āha “abhītanādaṃ appaṭināda”nti.",
  "tika-s0201t:1303_9": "Idānissa seṭṭhanādabhāvaṃ kāraṇena paṭipādento “imesañhī”tiādimāha.",
  "tika-s0201t:1303_10": "Tena “sammā”ti vuttamatthaṃ samattheti.",
  "tika-s0201t:1303_11": "Tattha atthitāyāti iminā sīhanādassa uttamatthataṃ dasseti.",
  "tika-s0201t:1303_12": "Bhūtaṭṭho hi uttamaṭṭho.",
  "tika-s0201t:1303_13": "Tāya eva bhūtaṭṭhatāya abhītanādatāti dassento “ime samaṇā…pe…",
  "tika-s0201t:1303_14": "nāma hotī”ti āha.",
  "tika-s0201t:1303_15": "Abhūtañhi vadato kutoci bhayaṃ vā āsaṅkā vā siyāti “idhevā”ti niyamassa aviparītataṃ dassento “amhākampi…pe…",
  "tika-s0201t:1303_16": "appaṭinādo nāma hotī”ti āha.",
  "tika-s0201t:1303_17": "Yañhi aññatthāpi atthi,",
  "tika-s0201t:1303_18": "taṃ idhevāti avadhāretuṃ na yuttanti.",
  "tika-s0201t:1304_0": "140.",
  "tika-s0201t:1304_1": "Khoti avadhāraṇe.",
  "tika-s0201t:1304_2": "Tena vijjati evāti dasseti.",
  "tika-s0201t:1304_3": "Yanti karaṇatthe paccattanti āha “yena kāraṇenā”ti.",
  "tika-s0201t:1304_4": "Titthaṃ nāma dvāsaṭṭhi diṭṭhiyo tabbinimuttassa kassaci diṭṭhivipphanditassa abhāvato.",
  "tika-s0201t:1304_5": "Pāragamanasaṅkhātaṃ taraṇaṃ diṭṭhigatikānaṃ tattha tattheva aparāparaṃ ummujjananimujjanavasena pilavananti āha “taranti uppalavantī”ti.",
  "tika-s0201t:1304_6": "Uppādetāti pūraṇādiko.",
  "tika-s0201t:1304_7": "Titthe jātāti titthiyā,",
  "tika-s0201t:1304_8": "yathāvuttaṃ vā diṭṭhigatasaṅkhātaṃ titthaṃ etesaṃ atthīti titthikā,",
  "tika-s0201t:1304_9": "titthikā eva titthiyā.",
  "tika-s0201t:1304_10": "Assasanti ettha,",
  "tika-s0201t:1304_11": "etenāti vā assāso, avassayo.",
  "tika-s0201t:1305_0": "Pakatatthaniddeso yaṃ- taṃ-",
  "tika-s0201t:1305_1": "saddoti tassa “bhagavatā”tiādīhi padehi samānādhikaraṇabhāvena vuttassa yena abhisambuddhabhāvena bhagavā pakato satthubhāvena adhigato supākaṭo ca,",
  "tika-s0201t:1305_2": "taṃ abhisambuddhabhāvaṃ saddhiṃ āgamanapaṭipadāya atthabhāvena dassento “yo so…pe…",
  "tika-s0201t:1305_3": "abhisambuddho”ti āha.",
  "tika-s0201t:1305_4": "Satipi ñāṇadassanasaddānaṃ idha paññāvevacanabhāve tena tena visesena nesaṃ savisaye visesappavattidassanatthaṃ",
  "tika-s0201t:1305_5": "asādhāraṇavisesavasena vijjāttayavasena vijjābhiññānāvaraṇavasena sabbaññutaññāṇamaṃsacakkhuvasena paṭivedhadesanāñāṇavasena",
  "tika-s0201t:1305_6": "ca te yojetvā dassento “tesaṃ tesa”ntiādimāha.",
  "tika-s0201t:1305_7": "Tattha āsayānusayaṃ jānatā āsayānusayañāṇena,",
  "tika-s0201t:1305_8": "sabbaṃ ñeyyadhammaṃ passatā sabbaññutānāvaraṇañāṇehi.",
  "tika-s0201t:1305_9": "Pubbenivāsādīhīti pubbenivāsaāsavakkhayañāṇehi.",
  "tika-s0201t:1305_10": "Anaññasādhāraṇapuññānubhāvanibbatto anuttarañāṇādhigamaladdhapurāvattako ca bhagavato rūpakāyo atikkammeva",
  "tika-s0201t:1305_11": "devānaṃ devānubhāvaṃ vattatīti āha “sabbasattānaṃ…pe…",
  "tika-s0201t:1305_12": "passatā”ti.",
  "tika-s0201t:1305_13": "Paṭivedhapaññāyāti maggapaññāya.",
  "tika-s0201t:1305_14": "Tāya hi sabbaso ñeyyadhammesu sammohassa vidhamitattā pacchā pavattajānanaṃ tassa jānanaṃ viya vuccati.",
  "tika-s0201t:1306_0": "Arīnanti kilesārīnaṃ,",
  "tika-s0201t:1306_1": "pañcavidhamārānaṃ vā sāsanapaccatthikānaṃ vā aññatitthiyānaṃ,",
  "tika-s0201t:1306_2": "tesaṃ hananaṃ pāṭihāriyehi abhibhavanaṃ appaṭibhānatākaraṇaṃ ajjhupekkhanaṃ vā.",
  "tika-s0201t:1306_3": "Kesivinayasuttañcettha nidassanaṃ.",
  "tika-s0201t:1306_4": "Tathā ca ṭhānāṭṭhānādīni vā jānatā,",
  "tika-s0201t:1306_5": "yathākammupage satte passatā,",
  "tika-s0201t:1306_6": "savāsanānamāsavānaṃ khīṇattā arahatā,",
  "tika-s0201t:1306_7": "abhiññeyyādibhede dhamme abhiññeyyādito aviparītāvabodhena sammāsambuddhena.",
  "tika-s0201t:1306_8": "Atha vā tīsu kālesu appaṭihatañāṇatāya jānatā,",
  "tika-s0201t:1306_9": "kāyakammādīnaṃ ñāṇānuparivattanena nisammakāritāya passatā,",
  "tika-s0201t:1306_10": "ravādīnampi abhāvasādhikāya pahānasampadāya arahatā,",
  "tika-s0201t:1306_11": "chandādīnaṃ ahānihetubhūtāya akkhayapaṭibhānasādhikāya sabbaññutāya sammāsambuddhena.",
  "tika-s0201t:1306_12": "Evaṃ dasabalaaṭṭhārasāveṇikabuddhadhammavasenapi yojanā veditabbā.",
  "tika-s0201t:1306_13": "Yeti caturo dhamme.",
  "tika-s0201t:1306_14": "Attanīti amhesu.",
  "tika-s0201t:1306_15": "Na rājarājamahāmattādīsu upatthambhaṃ sampassamānā,",
  "tika-s0201t:1306_16": "na kāyabalaṃ sampassamānāti yojanā.",
  "tika-s0201t:1307_0": "Uppannapasādoti aveccappasādaṃ vadati.",
  "tika-s0201t:1307_1": "Vakkhati hi “cattāri sotāpannassa aṅgāni kathitānī”ti.",
  "tika-s0201t:1307_2": "Kāmaṃ asekkhāpi asekkhāya samasikkhatāya sahadhammikā eva,",
  "tika-s0201t:1307_3": "ciṇṇabrahmacariyatāya pana sahadhammaṃ carantīti na vattabbāti asekkhavāro na gahito.",
  "tika-s0201t:1307_4": "Sabbepeteti ete yathāvuttā bhikkhuādayo sotāpannādayo ca puthujjanā ariyā cāti sabbepi ete taṃtaṃsikkhāhi",
  "tika-s0201t:1307_5": "samānadhammattā sahadhammattā “sahadhammikā”ti vuccanti.",
  "tika-s0201t:1307_6": "Idāni nibbattitaariyadhammavaseneva sahadhammike dassento “apicā”tiādimāha.",
  "tika-s0201t:1307_7": "Maggadassanamhīti pariññābhisamayādivasena saccapaṭivedhena “nava maggaṅgāni,",
  "tika-s0201t:1307_8": "aṭṭha bojjhaṅgānī”tiādinā vivādo natthi.",
  "tika-s0201t:1307_9": "Ekadhammacāritāyāti samānadhammacāritāya.",
  "tika-s0201t:1307_10": "Na hi paṭividdhasaccānaṃ “mayā dhammo sudiṭṭho,",
  "tika-s0201t:1307_11": "tayā duddiṭṭho”tiādinā vivādo atthi.",
  "tika-s0201t:1307_12": "Diṭṭhisīlasāmaññena saṅghātā hi te uttamapurisā.",
  "tika-s0201t:1307_13": "Imināti “sahadhammikā kho panā”tiādivacanena.",
  "tika-s0201t:1307_14": "Tattha piyamanāpaggahaṇena sīlesu paripūrakāritāpadesena ekadesena gahitaṃ saṅghasuppaṭipattiṃ paripuṇṇaṃ katvā dasseti.",
  "tika-s0201t:1307_15": "Ye hi sampannasīlā suvisuddhadassanā,",
  "tika-s0201t:1307_16": "te viññūnaṃ piyā manāpāti.",
  "tika-s0201t:1307_17": "Ettāvatāti “atthi kho no āvuso”tiādinayappavattena ratanattayapasādajotanena akkhātā tesu tesu suttapadesesu.",
  "tika-s0201t:1308_0": "141.",
  "tika-s0201t:1308_1": "Satthari pasādoti pasādaggahaṇena “bhagavatā”tiādinā vā pasādanīyā dhammā gahitā.",
  "tika-s0201t:1308_2": "Tena buddhasubuddhataṃ dasseti,",
  "tika-s0201t:1308_3": "tathā “dhamme pasādo”ti iminā dhammasudhammataṃ,",
  "tika-s0201t:1308_4": "itarena saṅghasuppaṭipannataṃ.",
  "tika-s0201t:1308_5": "Yena cittena aññattha anupalabbhamānena sāsaneyeva samaṇo ito bahiddhā natthīti ayamattho,",
  "tika-s0201t:1308_6": "sammadeva,",
  "tika-s0201t:1308_7": "patiṭṭhāpitoti veditabbaṃ.",
  "tika-s0201t:1308_8": "Tatrāyaṃ yojanā –",
  "tika-s0201t:1308_9": "yasmā sammāsambuddho amhākaṃ satthā,",
  "tika-s0201t:1308_10": "tasmā atthi kho no, āvuso,",
  "tika-s0201t:1308_11": "satthari pasādo,",
  "tika-s0201t:1308_12": "sammāsambuddhattā cassa svākhāto dhammoti atthi dhamme pasādo,",
  "tika-s0201t:1308_13": "tato eva ca atthi sīlesu paripūrakāritāti sahadhammikā…pe…",
  "tika-s0201t:1308_14": "pabbajitā cāti evamettha satthari pasādena dhamme pasādo,",
  "tika-s0201t:1308_15": "tena saṅghasuppaṭipattīti ayañca nayo lesenapi parappavādesu natthīti idheva samaṇo…pe…",
  "tika-s0201t:1308_16": "samaṇehi aññehīti.",
  "tika-s0201t:1309_0": "Paṭividdhasaccānaṃ pahīnānurodhānaṃ gehassitapemassa asambhavo evāti “idānī”ti vuttaṃ.",
  "tika-s0201t:1309_1": "Yadi evaṃ “upajjhāyena,",
  "tika-s0201t:1309_2": "bhikkhave,",
  "tika-s0201t:1309_3": "saddhivihārikamhi puttapemaṃ upaṭṭhapetabbaṃ”tiādivacanaṃ kathanti?",
  "tika-s0201t:1309_4": "Nayidaṃ gehassitapemaṃ sandhāya vuttaṃ,",
  "tika-s0201t:1309_5": "taṃsadisattā pana pemamukhena vutto mettāsneho.",
  "tika-s0201t:1309_6": "Na hi bhagavā bhikkhū saṃkilese niyojeti.",
  "tika-s0201t:1309_7": "Evarūpaṃ pemaṃ sandhāyāti pasādāvahaguṇāvahato pūraṇādīsu bhatti pasādo na hoti,",
  "tika-s0201t:1309_8": "pasādapatirūpakā pana lobhapavattīti daṭṭhabbā.",
  "tika-s0201t:1309_9": "Theroti mahāsaṅgharakkhitatthero.",
  "tika-s0201t:1309_10": "Yena aṭṭhakathā potthakaṃ āropitā.",
  "tika-s0201t:1309_11": "Ekova satthā anaññasādhāraṇaguṇattā,",
  "tika-s0201t:1309_12": "aññathā anacchariyattā satthulakkhaṇameva na paripūreyya.",
  "tika-s0201t:1309_13": "Visuṃ katvāti aññehi vivecetvā attano āveṇikaṃ katvā.",
  "tika-s0201t:1309_14": "“Amhākaṃ satthā”ti byāvadantānaṃ aññesaṃ satthā na hotīti atthato āpannameva hoti,",
  "tika-s0201t:1309_15": "tathā ca padesavattiniṃ tassa satthutaṃ paṭijānantā paripuṇṇalakkhaṇasatthutaṃ icchantānampi tato viruddhā satthubhāvapariyesanena parājitā honti.",
  "tika-s0201t:1309_16": "Pariyattidhammeti adhikabrahmaguṇasuttageyyādippabhedasamaye.",
  "tika-s0201t:1309_17": "Tattha ajasīla…pe…",
  "tika-s0201t:1309_18": "kukkurasīlādīsūti idaṃ yebhuyyena aññatitthiyānaṃ tādisaṃ vatasamādānasabbhāvato vuttaṃ, ādi-",
  "tika-s0201t:1309_19": "saddena yamaniyamacātuyāmasaṃvarādīnaṃ saṅgahoti.",
  "tika-s0201t:1309_20": "Adhippayāsoti adhikaṃ payasati payujjati etenāti adhippayāso,",
  "tika-s0201t:1309_21": "savisesaṃ adhikattabbakiriyā.",
  "tika-s0201t:1309_22": "Tenāha “adhikappayogo”ti.",
  "tika-s0201t:1310_0": "Tassa pasādassa pariyosānabhūtāti tassa satthari dhamme ca pasādassa niṭṭhānabhūtā.",
  "tika-s0201t:1310_1": "Niṭṭhāti mokkho.",
  "tika-s0201t:1310_2": "Samayavādīnañhi tasmiṃ tasmiṃ samaye tadupadesake ca pasādo yāvadeva mokkhādhigamanaṭṭho.",
  "tika-s0201t:1310_3": "Diṭṭhigatikā tathā tathā attano laddhivasena niṭṭhaṃ parikappenti yevāti āha “niṭṭhaṃ apaññapento nāma natthī”ti.",
  "tika-s0201t:1310_4": "Brāhmaṇānanti brāhmaṇavādīnaṃ.",
  "tika-s0201t:1310_5": "Tesaṃ ekacce brahmunā salokatā niṭṭhāti vadanti,",
  "tika-s0201t:1310_6": "ekacce tassa samīpatā,",
  "tika-s0201t:1310_7": "ekacce tena saṃyogo niṭṭhāti vadanti.",
  "tika-s0201t:1310_8": "Tattha ye salokatāvādino samīpatāvādino ca,",
  "tika-s0201t:1310_9": "te dvedhāvādino,",
  "tika-s0201t:1310_10": "itare advedhāvādino.",
  "tika-s0201t:1310_11": "Sabbepi te atthato brahmalokupapattiyaṃyeva niṭṭhāsaññino.",
  "tika-s0201t:1310_12": "Tattha hi nesaṃ niccābhiniveso yathā taṃ bakassa brahmuno.",
  "tika-s0201t:1310_13": "Tena vuttaṃ “brahmaloko niṭṭhā”ti.",
  "tika-s0201t:1310_14": "Brahmalokoti paṭhamajjhānabhūmi.",
  "tika-s0201t:1310_15": "Mahātāpasānanti vekhanasāditāpasānaṃ.",
  "tika-s0201t:1310_16": "Mahābrahmā viya paṭhamajjhānabhūmiyaṃ ābhassaresu eko sabbaseṭṭho natthīti “ābhassarā”ti puthuvacanaṃ.",
  "tika-s0201t:1310_17": "Paribbājakānanti sañcayādiparibbājakānaṃ.",
  "tika-s0201t:1310_18": "Anto ca mano ca etassa natthīti anantamānaso.",
  "tika-s0201t:1310_19": "Ājīvakānañhi sabbadābhāvato ananto,",
  "tika-s0201t:1310_20": "sukhadukkhādisamatikkamanato amānaso.",
  "tika-s0201t:1310_21": "Iminā aṭṭhahi lokadhammehi upakkiliṭṭhacittataṃ dasseti.",
  "tika-s0201t:1311_0": "Papañce yaṃ vattabbaṃ,",
  "tika-s0201t:1311_1": "taṃ heṭṭhā vuttameva.",
  "tika-s0201t:1311_2": "Taṇhādiṭṭhiyova adhippetā mamaṅkāraahaṅkāravigamassa adhippetattā.",
  "tika-s0201t:1311_3": "Yathā pañcasu ṭhānesu ekova kileso lobho āgato,",
  "tika-s0201t:1311_4": "evaṃ dvīsu ṭhānesu tayo kilesā āgatā “doso moho diṭṭhī”ti.",
  "tika-s0201t:1311_5": "“Sadosassā”ti hi vuttaṭṭhāne paṭighaṃ akusalamūlaṃ gahitaṃ,",
  "tika-s0201t:1311_6": "“paṭiviruddhassā”ti virodho,",
  "tika-s0201t:1311_7": "“samohassā”ti moho akusalamūlaṃ,",
  "tika-s0201t:1311_8": "“aviddasuno”ti malyaṃ,",
  "tika-s0201t:1311_9": "asampajaññaṃ vā,",
  "tika-s0201t:1311_10": "“saupādānassā”ti “natthi dinna”ntiādinā nayena gahaṇaṃ,",
  "tika-s0201t:1311_11": "“papañcārāmassā”ti papañcuppattivasena.",
  "tika-s0201t:1312_0": "Ākāratoti pavattiākārato.",
  "tika-s0201t:1312_1": "Padantarena rāgavisesassa vuccamānattāādito vuttaṃ sarāgavacanaṃ oḷārikaṃ rāgavisayanti āha “pañcakāmaguṇikarāgavasenā”ti.",
  "tika-s0201t:1312_2": "Gahaṇavasenāti daḷhaggahaṇavasena.",
  "tika-s0201t:1312_3": "“Anuruddhapaṭiviruddhassā”ti ekapadavasena pāḷiyaṃ āgatattā ekajjhaṃ paduddhāro kato.",
  "tika-s0201t:1312_4": "Tattha pana “anuruddhassā”ti subhavasenāti evamattho vattabbo.",
  "tika-s0201t:1312_5": "Na hi paṭivirujjhanaṃ subhavasena hoti.",
  "tika-s0201t:1312_6": "Papañcuppattidassanavasenāti kilesakammavipākānaṃ aparāparuppattipaccayatāya saṃsārassa papañcanaṃ papañco,",
  "tika-s0201t:1312_7": "tassa uppattihetubhāvadassanavasena.",
  "tika-s0201t:1312_8": "Taṇhā hi bhavuppattiyā visesapaccayo.",
  "tika-s0201t:1312_9": "Taṇhāpaccayā upādānadassanavasenāti taṇhāpaccayassa upādānassa dassanavasena,",
  "tika-s0201t:1312_10": "yadavatthā taṇhā upādānassa paccayo,",
  "tika-s0201t:1312_11": "tadavatthādassanavasena.",
  "tika-s0201t:1312_12": "Phalena hi hetuvisesakittanametanti.",
  "tika-s0201t:1312_13": "Evaṃ viddhaṃsethāti kāmarāgabhavataṇhādivasena lobhaṃ kasmā evaṃ vippakiretha.",
  "tika-s0201t:1312_14": "Taṇhākaraṇavasenāti taṇhāyanakaraṇavasena subhākāraggahaṇavasena.",
  "tika-s0201t:1312_15": "Subhanti hi ārammaṇe pavatto rāgo “subha”nti vutto.",
  "tika-s0201t:1313_0": "142.",
  "tika-s0201t:1313_1": "Vadanti etenāti vādo,",
  "tika-s0201t:1313_2": "diṭṭhivādo.",
  "tika-s0201t:1313_3": "Diṭṭhivasena hi “sassato attā ca loko ca,",
  "tika-s0201t:1313_4": "asassato attā ca loko cā”ti ca diṭṭhigatikā paññapenti.",
  "tika-s0201t:1313_5": "Tenāha “dvemā,",
  "tika-s0201t:1313_6": "bhikkhave,",
  "tika-s0201t:1313_7": "diṭṭhiyo”ti.",
  "tika-s0201t:1313_8": "Taṇhārahitāya diṭṭhiyā abhāvato taṇhāvaseneva ca attano sassatabhāvābhinivesoti katvā vuttaṃ “taṇhādiṭṭhivasenā”ti.",
  "tika-s0201t:1313_9": "Allīnāti nissitā.",
  "tika-s0201t:1313_10": "Upagatāti avissajjanavasena ekibhāvamiva gatā.",
  "tika-s0201t:1313_11": "Ajjhositāti tāya diṭṭhiyā gilitvā pariniṭṭhāpitā viya tadantogadhā.",
  "tika-s0201t:1313_12": "Tenāha “anupaviṭṭhā”ti.",
  "tika-s0201t:1313_13": "Yathā gahaṭṭhānaṃ kāmajjhosānaṃ vivādamūlaṃ,",
  "tika-s0201t:1313_14": "evaṃ pabbajitānaṃ diṭṭhajjhosānanti āha “vibhavadiṭṭhiyā te paṭiviruddhā”ti.",
  "tika-s0201t:1313_15": "Diṭṭhivirodhena hi diṭṭhigatikavirodho.",
  "tika-s0201t:1314_0": "Khaṇikasamudayo uppādakkhaṇoti āha “diṭṭhīnaṃ nibbattī”ti.",
  "tika-s0201t:1314_1": "Diṭṭhinibbattiggahaṇeneva cettha yathā diṭṭhīnaṃ paṭiccasamuppannatā vibhāvitā,",
  "tika-s0201t:1314_2": "evaṃ diṭṭhivatthunopīti ubhayesampi aniccatā dukkhatā anattatā ca vibhāvitāti daṭṭhabbaṃ.",
  "tika-s0201t:1314_3": "Yāni paṭisambhidānayena “paccayasamudayo aṭṭha ṭhānānī”ti vuttāni,",
  "tika-s0201t:1314_4": "tāni dassento “khandhāpī”tiādimāha.",
  "tika-s0201t:1314_5": "Tattha khandhāpi diṭṭhiṭṭhānaṃ ārammaṇaṭṭhena “rūpaṃ attato samanupassatī”tiādivacanato.",
  "tika-s0201t:1314_6": "Avijjāpi diṭṭhiṭṭhānaṃ upanissayādivasena paccayabhāvato. Yathāha –",
  "tika-s0201t:1314_7": "“assutavā,",
  "tika-s0201t:1314_8": "bhikkhave,",
  "tika-s0201t:1314_9": "puthujjano ariyānaṃ adassāvī ariyadhammassa akovido”tiādi.",
  "tika-s0201t:1314_10": "Phassopi diṭṭhiṭṭhānaṃ.",
  "tika-s0201t:1314_11": "Yathā cāha “tadapi phassapaccayā,",
  "tika-s0201t:1314_12": "phussa phussa paṭisaṃvediyantī”ti ca.",
  "tika-s0201t:1314_13": "Saññāpi diṭṭhiṭṭhānaṃ.",
  "tika-s0201t:1314_14": "Vuttañhetaṃ “saññānidānā hi papañcasaṅkhāti,",
  "tika-s0201t:1314_15": "pathaviṃ pathavito saññatvā”ti ca ādi.",
  "tika-s0201t:1314_16": "Vitakkopi diṭṭhiṭṭhānaṃ.",
  "tika-s0201t:1314_17": "Vuttampi cetaṃ “takkañca diṭṭhīsu pakappayitvā,",
  "tika-s0201t:1314_18": "saccaṃ musāti dvayadhammamāhū”ti “takkī hoti vīmaṃsī”ti ca ādi.",
  "tika-s0201t:1314_19": "Ayonisomanasikāropi diṭṭhiṭṭhānaṃ.",
  "tika-s0201t:1314_20": "Yathāha bhagavā “tasseva ayoniso manasikaroto channaṃ diṭṭhīnaṃ aññatarā diṭṭhi uppajjati,",
  "tika-s0201t:1314_21": "atthi me attāti assa saccato thetato diṭṭhi uppajjatī”tiādi.",
  "tika-s0201t:1314_22": "Samuṭṭhāti etenāti samuṭṭhānaṃ,",
  "tika-s0201t:1314_23": "tassa bhāvo samuṭṭhānaṭṭho, tena.",
  "tika-s0201t:1314_24": "Khaṇikatthaṅgamo khaṇikanirodho.",
  "tika-s0201t:1314_25": "Paccayatthaṅgamo avijjādīnaṃ accantanirodho.",
  "tika-s0201t:1314_26": "So pana yena hoti,",
  "tika-s0201t:1314_27": "taṃ dassento “sotāpattimaggo”ti āha.",
  "tika-s0201t:1314_28": "Cattāro hi ariyamaggā yathārahaṃ tassa tassa saṅkhāragatassa accantanirodhahetu,",
  "tika-s0201t:1314_29": "khaṇikanirodho pana ahetuko.",
  "tika-s0201t:1315_0": "Ānisaṃsanti udayaṃ.",
  "tika-s0201t:1315_1": "So pana diṭṭhadhammikasamparāyikavasena duvidho.",
  "tika-s0201t:1315_2": "Tattha samparāyiko duggatiparikilesatāyaādīnavapakkhiko evāti itaraṃ dassento “yaṃ sandhāyā”tiādimāha.",
  "tika-s0201t:1315_3": "Ādīnavampi diṭṭhadhammikameva dassento “diṭṭhiggahaṇamūlakaṃ upaddava”ntiādimāha.",
  "tika-s0201t:1315_4": "Sotiādīnavo.",
  "tika-s0201t:1315_5": "Ādīnanti ādi-",
  "tika-s0201t:1315_6": "saddena naggiyānasanasaṅkaṭivatādīnaṃ saṅgaho.",
  "tika-s0201t:1315_7": "Nissarati etenāti nissaraṇanti vuccamāne dassanamaggo eva diṭṭhīnaṃ nissaraṇaṃ siyā,",
  "tika-s0201t:1315_8": "tassa pana atthaṅgamapariyāyena gahitattā sabbasaṅkhatanissaṭaṃ nibbānaṃ diṭṭhīhipi nissaṭanti katvā vuttaṃ “diṭṭhīnaṃ nissaraṇaṃ nāma nibbāna”nti.",
  "tika-s0201t:1315_9": "Iminātiādīsu vattabbaṃ anuyogavatte vuttanayameva.",
  "tika-s0201t:1316_0": "143.",
  "tika-s0201t:1316_1": "Diṭṭhicchedanaṃ dassentoti sabbupādānapariññādassanena sabbaso diṭṭhīnaṃ samucchedavidhiṃ dassento.",
  "tika-s0201t:1316_2": "Vuttāyevāti –",
  "tika-s0201t:1317_0": "“Upādānāni cattāri, tāni atthavibhāgato;",
  "tika-s0201t:1318_0": "Dhammasaṅkhepavitthārā, kamato ca vibhāvaye”ti. –",
  "tika-s0201t:1319_0": "Gāthaṃ uddisitvā atthavibhāgādivasena vuttāyeva.",
  "tika-s0201t:1319_1": "Kāmaṃ ito bāhirakānaṃ “imāni upādānāni ettakāni cattāri,",
  "tika-s0201t:1319_2": "na ito bhiyyo”ti īdisaṃ ñāṇaṃ natthi,",
  "tika-s0201t:1319_3": "kevalaṃ pana keci “kāmā pahātabbā”ti vadanti,",
  "tika-s0201t:1319_4": "keci “natthi paro lokoti ca,",
  "tika-s0201t:1319_5": "micchā”ti vadanti,",
  "tika-s0201t:1319_6": "apare “sīlabbatena suddhīti ca,",
  "tika-s0201t:1319_7": "micchā”ti vadanti,",
  "tika-s0201t:1319_8": "attadiṭṭhiyā pana micchābhāvaṃ sabbaso na jānanti eva.",
  "tika-s0201t:1319_9": "Yattakaṃ pana jānanti,",
  "tika-s0201t:1319_10": "tassapi accantappahānaṃ na jānanti,",
  "tika-s0201t:1319_11": "tathāpi sabbassa pariññeyyassa pariññeyyaṃ paññapemaicceva tiṭṭhanti.",
  "tika-s0201t:1319_12": "Evaṃbhūtānaṃ pana nesaṃ tattha yādisī paṭipatti,",
  "tika-s0201t:1319_13": "taṃ dassento satthā “santi,",
  "tika-s0201t:1319_14": "bhikkhave”tiādimāha.",
  "tika-s0201t:1319_15": "Tattha santīti saṃvijjanti.",
  "tika-s0201t:1319_16": "Tena tesaṃ diṭṭhigatikānaṃ vijjamānatāya avicchedataṃ dasseti.",
  "tika-s0201t:1319_17": "Eketi ekacce.",
  "tika-s0201t:1319_18": "Samaṇabrāhmaṇāti pabbajjupagamanena samaṇā,",
  "tika-s0201t:1319_19": "jātimattena ca brāhmaṇā.",
  "tika-s0201t:1319_20": "Sabbesanti anavasesānaṃ upādānānaṃ samatikkamaṃ pahānaṃ.",
  "tika-s0201t:1319_21": "Sammā na paññapentīti yesaṃ paññapenti,",
  "tika-s0201t:1319_22": "tesampi sammā pariññaṃ na paññapenti.",
  "tika-s0201t:1319_23": "Idāni taṃ atthaṃ vitthārato dassetuṃ “kecī”tiādi vuttaṃ.",
  "tika-s0201t:1319_24": "Tattha hotika- kuṭīcaka- bahūdaka- haṃsa-",
  "tika-s0201t:1319_25": "paramahaṃsa- kājaka- tidaṇḍa- monavata- seva- pārupaka-",
  "tika-s0201t:1319_26": "pañcamarattika-",
  "tika-s0201t:1319_27": "somakāraka-",
  "tika-s0201t:1319_28": "mugabbata- carabāka- tāpasa- niganthā- jīvaka- isi-",
  "tika-s0201t:1319_29": "pārāyanika-",
  "tika-s0201t:1319_30": "pañcātapika- kāpila- kāṇāda-",
  "tika-s0201t:1319_31": "saṃsāramocaka-",
  "tika-s0201t:1319_32": "aggibhattika-",
  "tika-s0201t:1319_33": "magavatika- govatika-",
  "tika-s0201t:1319_34": "kukkuravatika-",
  "tika-s0201t:1319_35": "kāmaṇḍaluka-",
  "tika-s0201t:1319_36": "vaggulivatika-",
  "tika-s0201t:1319_37": "ekasāṭaka-",
  "tika-s0201t:1319_38": "odakasuddhika-",
  "tika-s0201t:1319_39": "sarīrasantāpaka-",
  "tika-s0201t:1319_40": "sīlasuddhika-",
  "tika-s0201t:1319_41": "jhānasuddhika-",
  "tika-s0201t:1319_42": "catubbidha-",
  "tika-s0201t:1319_43": "sassatavādādayo channavuti taṇhāpāsena ḍaṃsanato,",
  "tika-s0201t:1319_44": "ariyadhammassa vā vibādhanato pāsaṇḍā.",
  "tika-s0201t:1319_45": "Vatthupaṭisevanaṃ kāmanti byāpārassa vatthuno paṭisevanasaṅkhātaṃ kāmaṃ.",
  "tika-s0201t:1319_46": "Theyyena sevantīti paṭihatthaādisamaññāya lokassa vacanavasena sevanti.",
  "tika-s0201t:1319_47": "Tīṇi kāraṇānīti “natthi dinna”ntiādinayappavattāni diṭṭhivisesabhūtāni vaṭṭakāraṇāni.",
  "tika-s0201t:1320_0": "Atthasallāpikāti atthassa sallāpikā,",
  "tika-s0201t:1320_1": "dvinnaṃ adhippetatthasallāpavibhāvinīti adhippāyo.",
  "tika-s0201t:1320_2": "Dvinnañhi vacanaṃ sallāpo.",
  "tika-s0201t:1320_3": "Tenāha “pathavī kirā”tiādi.",
  "tika-s0201t:1321_0": "Yo titthiyānaṃ attano satthari dhamme sahadhammikesu ca pasādo vutto,",
  "tika-s0201t:1321_1": "tassa anāyatanagatattā appasādakabhāvadassanaṃ pasādapacchedo.",
  "tika-s0201t:1321_2": "Tathāpavatto vādo pasādapacchedavādo vutto.",
  "tika-s0201t:1321_3": "Evarūpeti īdise vuttanayena kilesānaṃ anupasamasaṃvattanike.",
  "tika-s0201t:1321_4": "Dhammeti dhammapatirūpake.",
  "tika-s0201t:1321_5": "Vinayeti vinayapatirūpake.",
  "tika-s0201t:1321_6": "Titthiyā hi kohaññe ṭhatvā lokaṃ vañcentā dhammaṃ kathemāti “sattime kāyā akaṭā akaṭavidhā”tiādinā yaṃ",
  "tika-s0201t:1321_7": "kiñci kathetvā tathā “vinayaṃ paññapemā”ti gosīlavaggulivatādīni paññapetvā tādisaṃ sāvake sikkhāpetvā",
  "tika-s0201t:1321_8": "“dhammavinayo”ti kathenti,",
  "tika-s0201t:1321_9": "taṃ sandhāyetaṃ vuttaṃ “dhammavinaye”ti.",
  "tika-s0201t:1321_10": "Tenāha “ubhayenapi aniyyānikaṃ sāsanaṃ dassetī”ti.",
  "tika-s0201t:1321_11": "Parittampi nāma puññaṃ kātukāmaṃ maccheramalābhibhūtatāya nivārentassa antarāyaṃ tassa karoto diṭṭheva",
  "tika-s0201t:1321_12": "dhamme viññūhi garahitabbatā samparāye ca duggati pāṭikaṅkhā,",
  "tika-s0201t:1321_13": "kimaṅgaṃ pana sakalavaṭṭadukkhanissaraṇāvahe jinacakke pahāradāyino titthakarassa tadovādakarassa cāti",
  "tika-s0201t:1321_14": "imamatthaṃ dassento “aniyyānikasāsanamhi hī”tiādimāha.",
  "tika-s0201t:1321_15": "Yathā so pasādo samparāye na sammaggato attano pavattivasenāti dassento “kañci kālaṃ gantvāpi pacchā vinassati yevā”ti āha,",
  "tika-s0201t:1321_16": "aveccappasādo viya accantiko na hotīti attho.",
  "tika-s0201t:1322_0": "Sampajjamānā yathāvidhipaṭipattiyā tiracchānayoniṃ āvahati.",
  "tika-s0201t:1322_1": "Kammasarikkhakena hi vipākeneva bhavitabbaṃ.",
  "tika-s0201t:1322_2": "Sabbampi kāraṇabhedanti sabbampi yathāvuttaṃ titthakarānaṃ sāvakānaṃ apāyadukkhāvahaṃ micchāpaṭipattisaṅkhātaṃ kāraṇavisesaṃ.",
  "tika-s0201t:1322_3": "So panesa pasādo na niyyāti micchattapakkhikattā surāpītasiṅgāle pasādo viya.",
  "tika-s0201t:1322_4": "Suraṃ parissāvetvā chaḍḍitakasaṭaṃ surājallikaṃ.",
  "tika-s0201t:1322_5": "Brāhmaṇā nāma dhanaluddhāti adhippāyenāha “imaṃ vañcessāmī”ti.",
  "tika-s0201t:1322_6": "Kaṃsasatāti kahāpaṇasatā.",
  "tika-s0201t:1323_0": "144.",
  "tika-s0201t:1323_1": "Tassāti pasādassa.",
  "tika-s0201t:1323_2": "Sabbopi lobho kāmupādānanteva vuccatīti āha “arahattamaggena kāmupādānassa pahānapariñña”nti.",
  "tika-s0201t:1323_3": "Evarūpeti īdise sabbaso kilesānaṃ upasamasaṃvattanike.",
  "tika-s0201t:1323_4": "Yathānusiṭṭhaṃ paṭipajjamānānaṃ apāyesu apatanavasena dhāraṇaṭṭhena dhamme.",
  "tika-s0201t:1323_5": "Sabbaso vinayanaṭṭhena vinaye.",
  "tika-s0201t:1323_6": "Tattha bhavadukkhanissaraṇāya saṃvattane.",
  "tika-s0201t:1324_0": "Namassamāno aṭṭhāsi dve asaṅkhyeyyāni paccekabodhipāramīnaṃ pūraṇena tattha buddhasāsane paricayena ca bhagavati pasannacittatāya ca.",
  "tika-s0201t:1324_1": "“Ulūkā”tyādigāthā rukkhadevatāya bhāsitā.",
  "tika-s0201t:1324_2": "Kāluṭṭhitanti sāyanhakāle divāvihārato uṭṭhitaṃ.",
  "tika-s0201t:1324_3": "Duggateso na gacchatīti duggatiṃ eso na gamissati.",
  "tika-s0201t:1324_4": "Morajiko murajavādako.",
  "tika-s0201t:1324_5": "Mahābherivādakavatthuādīnipi sitapātukaraṇaṃ ādiṃ katvā vitthāretabbāni.",
  "tika-s0201t:1325_0": "Paramattheti lokuttaradhamme.",
  "tika-s0201t:1325_1": "Kiṃ pana vattabbanti dhammepi paramatthe nimittaṃ gahetvā suṇantānaṃ.",
  "tika-s0201t:1325_2": "Sāmaṇeravatthūti pabbajitadivaseyeva sappena daṭṭho hutvā kālaṃ katvā devalokaṃ upapannasāmaṇeravatthu.",
  "tika-s0201t:1326_0": "Khīrodananti khīrena saddhiṃ sammissaṃ odanaṃ.",
  "tika-s0201t:1326_1": "Timbarusakanti tindukaphalaṃ.",
  "tika-s0201t:1326_2": "Tipusasadisā ekā vallijāti timbarusaṃ,",
  "tika-s0201t:1326_3": "tassa phalaṃ timbarusakanti ca vadanti.",
  "tika-s0201t:1326_4": "Kakkārikanti khuddakaelāḷukaṃ.",
  "tika-s0201t:1326_5": "Mahātipusanti ca vadanti.",
  "tika-s0201t:1326_6": "Vallipakkanti khuddakatipusavalliyā phalaṃ.",
  "tika-s0201t:1326_7": "Hatthapatāpakanti mandāmukhi.",
  "tika-s0201t:1326_8": "Ambakañjikanti ambilakañjikaṃ.",
  "tika-s0201t:1326_9": "Khaḷayāguntipi vadanti.",
  "tika-s0201t:1326_10": "Doṇinimmajjaninti satelaṃ tilapiññākaṃ.",
  "tika-s0201t:1326_11": "Vidhupananti caturassabījaniṃ.",
  "tika-s0201t:1326_12": "Tālavaṇṭanti tālapattehi katamaṇḍalabījaniṃ.",
  "tika-s0201t:1326_13": "Morahatthanti morapiñchehi kataṃ makasabījaniṃ.",
  "tika-s0201t:1327_0": "Vuttanayānusārenevāti yasmā idhāpi yathāvuttaṃ sabbampi kāraṇabhedaṃ ekato katvā dassento satthā “taṃ kissa hetū”ntiādimāha,",
  "tika-s0201t:1327_1": "tasmā tattha aniyyānikasāsane vuttanayassa anussaraṇavasena yojetvā veditabbaṃ.",
  "tika-s0201t:1328_0": "145.",
  "tika-s0201t:1328_1": "Pariññanti pahānapariññaṃ.",
  "tika-s0201t:1328_2": "Tesaṃ paccayaṃ dassetunti upādānānaṃ pariññā nāma pahānapariññā.",
  "tika-s0201t:1328_3": "Tesaṃ accantanirodho adhippeto,",
  "tika-s0201t:1328_4": "so ca paccayanirodhena hotīti tesaṃ paccayaṃ mūlakāraṇato pabhuti dassetuṃ.",
  "tika-s0201t:1328_5": "Ayanti idāni vuccamāno ettha “ime cā”tiādipāṭhe “kiṃ nidānā”tiādisamāsapadānaṃ attho.",
  "tika-s0201t:1328_6": "Sabbapadesūti “taṇhāsamudayā”tiādīsu sabbesu padesu.",
  "tika-s0201t:1328_7": "Iminā eva ca sabbaggahaṇena “phassanidānā”tiādīnampi padānaṃ saṅgaho daṭṭhabbo.",
  "tika-s0201t:1328_8": "Ime aññatitthiyā upādānānampi samudayaṃ na jānanti,",
  "tika-s0201t:1328_9": "kuto nirodhaṃ,",
  "tika-s0201t:1328_10": "tathāgato pana tesaṃ tappaccayapaccayānampi samudayañca atthaṅgamañca yāthāvato jānāti, tasmā – “idheva,",
  "tika-s0201t:1328_11": "bhikkhave,",
  "tika-s0201t:1328_12": "samaṇo…pe…",
  "tika-s0201t:1328_13": "suññā parappavādā samaṇebhi aññehī”ti yathāraddhasīhanādaṃ matthakaṃ pāpetvā dassento “ime ca,",
  "tika-s0201t:1328_14": "bhikkhave,",
  "tika-s0201t:1328_15": "cattāro upādānā”tiādinā nayena desanaṃ paṭiccasamuppādamukhena otārento vaṭṭaṃ dassetvā “yato ca kho”tiādinā",
  "tika-s0201t:1328_16": "vivaṭṭaṃ dassento arahattena desanāya kūṭaṃ gaṇhi,",
  "tika-s0201t:1328_17": "tamatthaṃ dassento “yasmā pana bhagavā”tiādimāha.",
  "tika-s0201t:1328_18": "Taṃ suviññeyyameva.",
  "tika-s0201t:1329_0": "Cūḷasīhanādasuttavaṇṇanāya līnatthappakāsanā samattā.",
  "tika-s0201t:1330_0": "2. Mahāsīhanādasuttavaṇṇanā",
  "tika-s0201t:1331_0": "Vesālīnagaravaṇṇanā",
  "tika-s0201t:1332_0": "146.",
  "tika-s0201t:1332_1": "Aparāparanti punappunaṃ.",
  "tika-s0201t:1332_2": "Visālībhūtatāyāti gāvutantaraṃ gāvutantaraṃ puthubhūtatāya.",
  "tika-s0201t:1332_3": "Tatrāti tassaṃ visālībhūtatāyaṃ.",
  "tika-s0201t:1332_4": "Chaḍḍitamatteti vissaṭṭhamatte.",
  "tika-s0201t:1332_5": "Ūmibhayādīhīti ūmikumbhīlaāvaṭṭasaṃsukābhayehi.",
  "tika-s0201t:1332_6": "Udakappavāhenāgatassapi ca usmā na vigacchati,",
  "tika-s0201t:1332_7": "usmā ca nāma īdisassa saviññāṇakatāya bhaveyyāti “siyā gabbho”ti cintesi.",
  "tika-s0201t:1332_8": "Tathā hītiādi tattha kāraṇacintā.",
  "tika-s0201t:1332_9": "Puññavantatāya duggandhaṃ nāhosi,",
  "tika-s0201t:1332_10": "sausumatāya pūtikabhāvo.",
  "tika-s0201t:1332_11": "Dārakānaṃ puññūpanissayato aṅguṭṭhakato cassa khīraṃ nibbatti,",
  "tika-s0201t:1332_12": "khīrabhattañca labhi.",
  "tika-s0201t:1332_13": "Carimakabhave bodhisatte kucchigate bodhisattamātu viya udaracchaviyā acchavippasannatāya nicchavi viyāti katvā āha “nicchavī ahesu”nti.",
  "tika-s0201t:1332_14": "Tesanti dvinnaṃ dārakānaṃ.",
  "tika-s0201t:1332_15": "Mātāpitaroti posakamātāpitaro.",
  "tika-s0201t:1332_16": "Abhisiñcitvā rājānaṃ akaṃsu rajjasampattiyā dāyakassa kammassa katattā,",
  "tika-s0201t:1332_17": "asambhinne eva rājakule uppannattā ca.",
  "tika-s0201t:1332_18": "Kumārassa puññānubhāvasañcoditā devatādhiggahitāti keci.",
  "tika-s0201t:1333_0": "Purassa apareti purassa aparadisāya gāvutamatte ṭhāne jīvakambavanaṃ viya sapākāramandirake.",
  "tika-s0201t:1333_1": "Acirapakkantoti ettha na desantarapakkamanaṃ adhippetaṃ,",
  "tika-s0201t:1333_2": "atha kho sāsanato apakkamananti dassento “vibbhamitvā”tiādimāha.",
  "tika-s0201t:1333_3": "Tenevāha “imasmā dhammavinayā”ti.",
  "tika-s0201t:1333_4": "Parisatīti parisāyaṃ,",
  "tika-s0201t:1333_5": "janasamūheti attho.",
  "tika-s0201t:1333_6": "Janasamūhagato pana “parisamajjhe”ti vutto.",
  "tika-s0201t:1333_7": "Bhāvanāmanasikārena vinā pakatiyāva manussehi nibbattetabbo dhammoti manussadhammo,",
  "tika-s0201t:1333_8": "manussattabhāvāvaho vā dhammo manussadhammo,",
  "tika-s0201t:1333_9": "anuḷāraṃ parittakusalaṃ.",
  "tika-s0201t:1333_10": "Yaṃ asatipi buddhuppāde vattati,",
  "tika-s0201t:1333_11": "yañca sandhāyāha “hīnena brahmacariyena,",
  "tika-s0201t:1333_12": "khattiye upapajjatī”ti.",
  "tika-s0201t:1333_13": "“Amhākaṃ buddho”ti buddhe mamattakārino buddhamāmakā.",
  "tika-s0201t:1333_14": "Sesapadadvayepi eseva nayo.",
  "tika-s0201t:1334_0": "Uttarimanussadhammādivaṇṇanā",
  "tika-s0201t:1335_0": "Alaṃ ariyāya ariyabhāvāyāti alamariyo,",
  "tika-s0201t:1335_1": "rūpāyatanaṃ jānāti cakkhuviññāṇaṃ viya passati cāti ñāṇadassanaṃ,",
  "tika-s0201t:1335_2": "dibbacakkhu.",
  "tika-s0201t:1335_3": "Sammasanupage ca pana dhamme lakkhaṇattayañca tathā jānāti passati cāti ñāṇadassanaṃ,",
  "tika-s0201t:1335_4": "vipassanā. Nibbānaṃ,",
  "tika-s0201t:1335_5": "cattāri vā saccāni asammohapaṭivedhato jānāti passati cāti ñāṇadassanaṃ, maggo.",
  "tika-s0201t:1335_6": "Phalaṃ pana nibbānavaseneva yojetabbaṃ.",
  "tika-s0201t:1335_7": "Paccavekkhaṇā maggādhigatassa atthassa paccakkhato jānanaṭṭhena ñāṇadassanaṃ,",
  "tika-s0201t:1335_8": "sabbaññutā anāvaraṇatāya samantacakkhutāya ca ñāṇadassanaṃ.",
  "tika-s0201t:1335_9": "Lokuttaramaggo adhippeto,",
  "tika-s0201t:1335_10": "tasmiñhi paṭisiddhe sabbesampi buddhaguṇānaṃ asambhavoti adhippāyo.",
  "tika-s0201t:1335_11": "Tenāha “tañhi so bhagavato paṭisedhetī”ti.",
  "tika-s0201t:1336_0": "Sukhumaṃ dhammantaraṃ nāma jhānavipassanādikaṃ ācariyānuggahena gahitaṃ nāma natthi.",
  "tika-s0201t:1336_1": "Takkapariyāhatanti “iti bhavissati,",
  "tika-s0201t:1336_2": "evaṃ bhavissatī”ti taṃtaṃdassetabbamatthatakkanena vitakkanamattena parito āhataṃ parivattitaṃ katvā.",
  "tika-s0201t:1336_3": "Tenāha “takketvā”tiādi.",
  "tika-s0201t:1336_4": "Lokiyapaññaṃ anujānāti upanisinnaparisāya anukūladhammakathanatoti adhippāyo.",
  "tika-s0201t:1336_5": "Tenāha “samaṇo gotamo”tiādi.",
  "tika-s0201t:1336_6": "Paṭibhātīti paṭibhānaṃ,",
  "tika-s0201t:1336_7": "“iti vakkhāmī”ti evaṃpavattaṃ kathanacittaṃ,",
  "tika-s0201t:1336_8": "tato paṭibhānato jānanaṃ paṭibhānaṃ,",
  "tika-s0201t:1336_9": "āgamābhāvato sayameva upaṭṭhitattā sayaṃpaṭibhānaṃ.",
  "tika-s0201t:1336_10": "Tenāha “imināssa dhammesu paccakkhabhāvaṃ paṭibāhatī”ti.",
  "tika-s0201t:1336_11": "Suphusitanti nibbivaraṃ.",
  "tika-s0201t:1336_12": "Aphusitatte hi sukhena vacīghoso na niccharati.",
  "tika-s0201t:1336_13": "Dantāvaraṇanti oṭṭhadvayaṃ.",
  "tika-s0201t:1336_14": "Jivhāpi thaddhatāya sukhena vacīghoso na niccharatīti āha “mudukā jivhā”ti.",
  "tika-s0201t:1336_15": "Karavīkarutamañjutāya madhuro saro.",
  "tika-s0201t:1336_16": "Elaṃ vuccati doso,",
  "tika-s0201t:1336_17": "elaṃ gaḷatīti elagaḷā,",
  "tika-s0201t:1336_18": "na elagaḷā anelagaḷā, niddosā,",
  "tika-s0201t:1336_19": "na rujjhatīti attho.",
  "tika-s0201t:1336_20": "Sabbametaṃ rañjanasseva kāraṇaṃ dassento vadati.",
  "tika-s0201t:1337_0": "Pañca dhammāti gambhīrañāṇacariyabhūtānaṃ khandhādīnaṃ uggahaṇa- savana- dhāraṇa- paricaya-",
  "tika-s0201t:1337_1": "yonisomanasikāre sandhāyāha.",
  "tika-s0201t:1337_2": "Takkarassa sammā dukkhakkhayāyāti ettha sammā-",
  "tika-s0201t:1337_3": "saddo ubhayatthāpi yojetabbo “sammā takkarassa sammā dukkhakkhayāyā”ti.",
  "tika-s0201t:1337_4": "Yo hi sammā dhammaṃ paṭipajjati,",
  "tika-s0201t:1337_5": "tasseva sammā dukkhakkhayo hoti.",
  "tika-s0201t:1337_6": "Yo pana vuttanayena takkaro,",
  "tika-s0201t:1337_7": "tassa niyyānaṃ atthato dhammasseva niyyānanti āha “so dhammo…pe…",
  "tika-s0201t:1337_8": "niyyāti gacchatī”ti.",
  "tika-s0201t:1338_0": "147.",
  "tika-s0201t:1338_1": "Kodhanoti kujjhanasīlo.",
  "tika-s0201t:1338_2": "Yasmā pana sunakkhatto kodhavasena kurūro pharusavacano ca,",
  "tika-s0201t:1338_3": "tasmā āha “kodhanoti caṇḍo pharuso cā”ti.",
  "tika-s0201t:1338_4": "Tasmiṃ attabhāve maggaphalānaṃ upanissayo natthīti tasmiṃ attabhāve uppajjanārahānaṃ maggaphalānaṃ upanissayo natthi.",
  "tika-s0201t:1338_5": "Taṃ buddhā “moghapuriso”ti vadanti yathā taṃ sudinnalāḷudāyiādike.",
  "tika-s0201t:1338_6": "Upanissaye satipi tasmiṃ khaṇe magge vā phale vā asati “moghapuriso”ti vadanti yathā taṃ dhaniyūpasenattherādike.",
  "tika-s0201t:1338_7": "Samucchinnopanissaye pana vattabbameva natthi.",
  "tika-s0201t:1338_8": "Yathā “makkhali moghapuriso manussakhippaṃ maññe”ti tathā sunakkhattopīti āha “imassa panā”tiādi.",
  "tika-s0201t:1338_9": "Assāti etena.",
  "tika-s0201t:1338_10": "Kattari hidaṃ sāmivacanaṃ.",
  "tika-s0201t:1338_11": "Kodhenāti kodhahetunā.",
  "tika-s0201t:1339_0": "Bhagavatoti sampadānavacanaṃ kuddhapadāpekkhāya.",
  "tika-s0201t:1339_1": "Pubbeti bhikkhukāle.",
  "tika-s0201t:1339_2": "Saddaṃ sotukāmoti so kira dibbacakkhunā tāvatiṃsabhavane devatānaṃ rūpaṃ passanto oṭṭhacalanaṃ passati,",
  "tika-s0201t:1339_3": "na pana saddaṃ suṇāti,",
  "tika-s0201t:1339_4": "tasmā tāsaṃ saddaṃ sotukāmo ahosi.",
  "tika-s0201t:1339_5": "Tena vuttaṃ “saddaṃ sotukāmo…pe…",
  "tika-s0201t:1339_6": "pucchī”ti.",
  "tika-s0201t:1339_7": "So ca atīte ekaṃ sīlavantaṃ bhikkhuṃ kaṇṇasakkhaliyaṃ paharitvā badhiramakāsi,",
  "tika-s0201t:1339_8": "tasmā parikammaṃ karontopi abhabbova dibbasotādhigamāya.",
  "tika-s0201t:1339_9": "Taṃ sandhāya vuttaṃ “upanissayo natthīti ñatvā parikammaṃ na kathesī”ti.",
  "tika-s0201t:1339_10": "Cintesīti attano micchāparivitakkitena ayoniso ummujjanto cintesi.",
  "tika-s0201t:1340_0": "Niyyānikattāvabodhanato abhedopacārena “desanādhammo niyyāniko”ti vutto.",
  "tika-s0201t:1340_1": "Niyyāno vā ariyamaggo bodhetabbo etassa atthīti niyyāniko desanādhammo.",
  "tika-s0201t:1340_2": "Attani atthitaṃ dasseti kiccasiddhidassanena tattha tattha pākaṭīkatattā,",
  "tika-s0201t:1340_3": "na paṭiññāmattena.",
  "tika-s0201t:1340_4": "Tathā hi yathāparādhaṃ taṃtaṃsikkhāpadapaññattiyā yathādhammaṃ veneyyajjhāsayānurūpañca aviparītadhammadesanāya",
  "tika-s0201t:1340_5": "devamanussehi yathābhisaṅkhatapañhānaṃ tadajjhāsayānukūlaṃ ṭhānaso vissajjanena ca bhagavato sabbattha",
  "tika-s0201t:1340_6": "appaṭihatañāṇacārabhāvena sabbaññutaññāṇaṃ viññūnaṃ pākaṭaṃ,",
  "tika-s0201t:1340_7": "tathā tattha tattha yamakapāṭihāriyakaraṇādīsu iddhividhañāṇādīnīti.",
  "tika-s0201t:1340_8": "Tenāha “mayhañcā”tiādi.",
  "tika-s0201t:1340_9": "Anveti yathāgahitasaṅketassa anugamanavasena eti jānātīti anvayo.",
  "tika-s0201t:1340_10": "Tenāha “anubujjhatīti attho”ti.",
  "tika-s0201t:1340_11": "Saṅketānugamanañcettha “yathāparādhaṃ taṃtaṃsikkhāpadapaññattiyā”tiādinā vuttanayameva.",
  "tika-s0201t:1340_12": "Evaṃ yojanā veditabbāti yathā sabbaññutaññāṇena yojanā katā,",
  "tika-s0201t:1340_13": "evaṃ “evarūpampi nāma mayhaṃ iddhividhañāṇasaṅkhātaṃ uttarimanussadhamma”ntiādinā tattha tattha yojanā veditabbā.",
  "tika-s0201t:1341_0": "Uttarimanussadhammādivaṇṇanā niṭṭhitā.",
  "tika-s0201t:1342_0": "Dasabalañāṇavaṇṇanā",
  "tika-s0201t:1343_0": "148.",
  "tika-s0201t:1343_1": "Yadipi ādito abhiññāttayavasena desanāya āgatattā cetopariyañāṇānantaraṃ upari tisso abhiññā vattabbā siyunti vattabbaṃ siyā,",
  "tika-s0201t:1343_2": "atthato pana vijjāttayaṃ yathāvuttaabhiññāttayamevāti katvā “tisso vijjā vattabbā siyu”nti vuttaṃ.",
  "tika-s0201t:1343_3": "Kasmā panettha “tāsu vuttāsu upari dasabalañāṇaṃ na paripūratī”ti vuttaṃ,",
  "tika-s0201t:1343_4": "nanu imāni ñāṇāni sesābhiññā viya attano visayassa abhijānanaṭṭhaṃ upādāya abhiññāsu vattabbāni,",
  "tika-s0201t:1343_5": "akampiyaṭṭhaṃ pana upatthambhanaṭṭhañca upādāya balañāṇesu yathā sammāsatiādayo indriyabalabojjhaṅgamaggaṅgesūti?",
  "tika-s0201t:1343_6": "Nayidamevaṃ.",
  "tika-s0201t:1343_7": "Tattha hi dhammānaṃ dhammakiccavisesavibhāvanaparāya desanāya vuttaṃ,",
  "tika-s0201t:1343_8": "idha pana satthu guṇavisesavibhāvanaparāya desanāya tathā vattuṃ na sakkā atthato anaññattā,",
  "tika-s0201t:1343_9": "ekaccānaṃ puthujjanānaṃ evaṃ cittaṃ uppajjeyya “kimidaṃ bhagavā heṭṭhā vuttaguṇe punapi gaṇhanto guṇādhikadassanaṃ karotī”ti.",
  "tika-s0201t:1343_10": "Tasmā suvuttametaṃ “upari dasabalañāṇaṃ na paripūratī”ti.",
  "tika-s0201t:1344_0": "Aññehi asādhāraṇānīti kasmā vuttaṃ,",
  "tika-s0201t:1344_1": "nanu cetāni sāvakānampi ekaccānaṃ uppajjantīti?",
  "tika-s0201t:1344_2": "Kāmaṃ uppajjanti,",
  "tika-s0201t:1344_3": "yādisāni pana buddhānaṃ ṭhānāṭṭhānañāṇādīni,",
  "tika-s0201t:1344_4": "na tādisāni tadaññesaṃ kadācipi uppajjantīti aññehi asādhāraṇānīti.",
  "tika-s0201t:1344_5": "Tenāha “tathāgatasseva balānī”ti.",
  "tika-s0201t:1344_6": "Imameva hi yathāvuttalesaṃ apekkhitvā tadabhāvato āsayānusayañāṇādīsu eva asādhāraṇaguṇasamaññā niruḷhā.",
  "tika-s0201t:1344_7": "Kāmaṃ ñāṇabalānaṃ ñāṇasambhāro visesapaccayo,",
  "tika-s0201t:1344_8": "puññasambhāropi pana nesaṃ paccayo eva,",
  "tika-s0201t:1344_9": "ñāṇasambhārassapi vā puññasambhārabhāvato “puññussayasampattiyā āgatānī”ti vuttaṃ.",
  "tika-s0201t:1345_0": "Pakatihatthikulanti giricaranadīcaravanacarādippabhedā gocariyakālāvakanāmā sabbāpi balena pākatikā hatthijāti.",
  "tika-s0201t:1345_1": "Dasannaṃ purisānanti thāmamajjhimānaṃ dasannaṃ purisānaṃ.",
  "tika-s0201t:1345_2": "Ekassa tathāgatassa kāyabalanti ānetvā sambandho.",
  "tika-s0201t:1345_3": "Ekassāti ca tathā heṭṭhākathāyaṃ āgatattā desanāsotena vuttaṃ.",
  "tika-s0201t:1345_4": "Nārāyanasaṅghātabalanti ettha nārā vuccanti rasmiyo,",
  "tika-s0201t:1345_5": "tā bahū nānāvidhā ito uppajjantīti nārāyanaṃ, vajiraṃ,",
  "tika-s0201t:1345_6": "tasmā nārāyanasaṅghātabalanti vajirasaṅghātabalanti attho.",
  "tika-s0201t:1345_7": "Ñāṇabalaṃ pana pāḷiyaṃ āgatameva,",
  "tika-s0201t:1345_8": "na kāyabalaṃ viya aṭṭhakathāruḷhamevāti adhippāyo.",
  "tika-s0201t:1345_9": "“Saṃyuttake āgatāni tesattati ñāṇāni sattasattati ñāṇānī”ti vuttaṃ,",
  "tika-s0201t:1345_10": "tattha pana nidānavagge sattasattati āgatāni catucattārīsañca,",
  "tika-s0201t:1345_11": "tesattati pana paṭisambhidāmagge sutamayādīni āgatāni dissanti,",
  "tika-s0201t:1345_12": "na saṃyuttake.",
  "tika-s0201t:1345_13": "Aññānipīti etena ñāṇavatthuvibhaṅge ekakādivasena vuttāni,",
  "tika-s0201t:1345_14": "aññattha ca “pubbante ñāṇa”ntiādinā brahmajālādīsu ca “tayidaṃ tathāgato pajānāti,",
  "tika-s0201t:1345_15": "imāni diṭṭhiṭṭhānāni evaṃ gahitānī”tiādinā vuttāni anekāni ñāṇappabhedāni saṅgaṇhāti.",
  "tika-s0201t:1345_16": "Yāthāvapaṭivedhato sayañca akampiyaṃ puggalañca taṃsamaṅgiṃ neyyesu adhibalaṃ karotīti āha “akampiyaṭṭhena upatthambhanaṭṭhena cā”ti.",
  "tika-s0201t:1346_0": "Usabhassa idanti āsabhaṃ,",
  "tika-s0201t:1346_1": "seṭṭhaṃ ṭhānaṃ.",
  "tika-s0201t:1346_2": "Sabbaññutapaṭijānanavasena abhimukhaṃ gacchanti,",
  "tika-s0201t:1346_3": "aṭṭha vā parisā upasaṅkamantīti āsabhā,",
  "tika-s0201t:1346_4": "pubbabuddhā.",
  "tika-s0201t:1346_5": "Idaṃ panāti buddhānaṃ ṭhānaṃ sabbaññutameva vadati.",
  "tika-s0201t:1346_6": "Tiṭṭhamānovāti avadantopi tiṭṭhamānova paṭijānāti nāmāti attho.",
  "tika-s0201t:1346_7": "Upagacchatīti anujānāti.",
  "tika-s0201t:1347_0": "Aṭṭhasu parisāsūti “abhijānāmi kho panāhaṃ,",
  "tika-s0201t:1347_1": "sāriputta,",
  "tika-s0201t:1347_2": "anekasataṃ khattiyaparisaṃ…pe…",
  "tika-s0201t:1347_3": "tatra vata maṃ bhayaṃ vā sārajjaṃ vā okkamissatīti nimittametaṃ,",
  "tika-s0201t:1347_4": "sāriputta,",
  "tika-s0201t:1347_5": "na samanupassāmī”ti vuttāsu aṭṭhasu parisāsu.",
  "tika-s0201t:1347_6": "Abhītanādaṃ nadatīti parato dassitañāṇayogena dasabalohanti abhītanādaṃ nadati.",
  "tika-s0201t:1347_7": "Sīhanādasuttena khandhavagge āgatena.",
  "tika-s0201t:1348_0": "“Devamanussānaṃ catucakkaṃ vattatī”ti suttasesena sappurisūpassayādīnaṃ phalasampattipavatti,",
  "tika-s0201t:1348_1": "purimasappurisūpassayādiṃ upanissāya pacchimasappurisūpassayādīnaṃ sampattipavatti vā vuttāti ādi-",
  "tika-s0201t:1348_2": "saddena tattha ca cakka-",
  "tika-s0201t:1348_3": "saddassa gahaṇaṃ veditabbaṃ.",
  "tika-s0201t:1348_4": "Vicakkasaṇṭhānā asani eva asanivicakkaṃ.",
  "tika-s0201t:1348_5": "Uracakkādīsūti ādi-",
  "tika-s0201t:1348_6": "saddena āṇāsamūhādīsupi cakka-",
  "tika-s0201t:1348_7": "saddassa pavatti veditabbā.",
  "tika-s0201t:1348_8": "“Saṅghabhedaṃ karissāma cakkabheda”ntiādīsu hi āṇā “cakka”nti vuttā,",
  "tika-s0201t:1348_9": "“devacakkaṃ asuracakka”ntiādīsu samūhoti.",
  "tika-s0201t:1348_10": "Paṭivedhaniṭṭhattā arahattamaggañāṇaṃ paṭivedhoti “phalakkhaṇe uppannaṃ nāmā”ti vuttaṃ.",
  "tika-s0201t:1348_11": "Tena paṭiladdhassapi desanāñāṇassa kiccanipphatti parassa bujjhanamattena hotīti “aññātakoṇḍaññassa sotāpatti…pe…",
  "tika-s0201t:1348_12": "phalakkhaṇe pavattaṃ nāmā”ti vuttaṃ.",
  "tika-s0201t:1348_13": "Tato paraṃ pana yāva parinibbānā desanāñāṇappavatti tasseva pavattitassa dhammacakkassa ṭhānanti veditabbaṃ",
  "tika-s0201t:1348_14": "pavattitacakkassa cakkavattino cakkaratanassa ṭhānaṃ viya.",
  "tika-s0201t:1349_0": "“Tiṭṭhatī”ti vuttaṃ,",
  "tika-s0201t:1349_1": "kiṃ bhūmiyaṃ puriso viya?",
  "tika-s0201t:1349_2": "Noti āha “tadāyattavuttitāyā”ti.",
  "tika-s0201t:1349_3": "Ṭhānanti cettha attalābho dharamānatā ca,",
  "tika-s0201t:1349_4": "na gatinivattīti āha “uppajjati ceva pavattati cā”ti.",
  "tika-s0201t:1349_5": "Yattha panetaṃ dasabalañāṇaṃ vitthāritaṃ,",
  "tika-s0201t:1349_6": "taṃ dassento “abhidhamme panā”tiādimāha.",
  "tika-s0201t:1349_7": "Sesesupi eseva nayo.",
  "tika-s0201t:1350_0": "Samādiyantīti samādānāni,",
  "tika-s0201t:1350_1": "tāni pana samādiyitvā katāni hontīti āha “samādiyitvā katāna”nti.",
  "tika-s0201t:1350_2": "Kammameva vā kammasamādānanti etena samādānasaddassa apubbatthābhāvaṃ dasseti muttagatasadde gatasaddassa viya.",
  "tika-s0201t:1350_3": "Gatīti nirayādigatiyo.",
  "tika-s0201t:1350_4": "Upadhīti attabhāvo.",
  "tika-s0201t:1350_5": "Kāloti kammassa vipaccanārahakālo.",
  "tika-s0201t:1350_6": "Payogoti vipākuppattiyā paccayabhūtā kiriyā.",
  "tika-s0201t:1351_0": "Agatigāmininti nibbānagāminiṃ.",
  "tika-s0201t:1351_1": "Vakkhati hi “nibbānañcāhaṃ,",
  "tika-s0201t:1351_2": "sāriputta,",
  "tika-s0201t:1351_3": "pajānāmi nibbānagāmiñca maggaṃ nibbānagāminiñca paṭipada”nti.",
  "tika-s0201t:1351_4": "Bahūsupi manussesu ekameva pāṇaṃ ghātentesu kāmaṃ sabbesaṃ cetanā tassevekassa jīvitindriyārammaṇā,",
  "tika-s0201t:1351_5": "taṃ pana kammaṃ tesaṃ nānākāraṃ.",
  "tika-s0201t:1351_6": "Tesu hi eko ādarena chandajāto karoti,",
  "tika-s0201t:1351_7": "eko “ehi tvampi karohī”ti parehi nippīḷito karoti,",
  "tika-s0201t:1351_8": "eko samānacchando viya hutvā appaṭibāhamāno vicarati.",
  "tika-s0201t:1351_9": "Tesu eko teneva kammena niraye nibbattati,",
  "tika-s0201t:1351_10": "eko tiracchānayoniyaṃ,",
  "tika-s0201t:1351_11": "eko pettivisaye.",
  "tika-s0201t:1351_12": "Taṃ tathāgato āyūhanakkhaṇe eva –",
  "tika-s0201t:1351_13": "“iminā nīhārena āyūhitattā esa niraye nibbattissati,",
  "tika-s0201t:1351_14": "esa tiracchānayoniyaṃ,",
  "tika-s0201t:1351_15": "esa pettivisaye”ti jānāti.",
  "tika-s0201t:1351_16": "Niraye nibbattamānampi –",
  "tika-s0201t:1351_17": "“esa mahāniraye nibbattissati,",
  "tika-s0201t:1351_18": "esa ussadaniraye”ti jānāti.",
  "tika-s0201t:1351_19": "Tiracchānayoniyaṃ nibbattamānampi –",
  "tika-s0201t:1351_20": "“esa apādako bhavissati,",
  "tika-s0201t:1351_21": "esa dvipādako,",
  "tika-s0201t:1351_22": "esa catuppado,",
  "tika-s0201t:1351_23": "esa bahuppado”ti jānāti.",
  "tika-s0201t:1351_24": "Pettivisaye nibbattamānampi –",
  "tika-s0201t:1351_25": "“esa nijjhāmataṇhiko bhavissati,",
  "tika-s0201t:1351_26": "esa khuppipāsiko,",
  "tika-s0201t:1351_27": "esa paradattūpajīvī”ti jānāti.",
  "tika-s0201t:1351_28": "Tesu ca kammesu –",
  "tika-s0201t:1351_29": "“idaṃ kammaṃ paṭisandhimākaḍḍhissati,",
  "tika-s0201t:1351_30": "idaṃ aññena dinnāya paṭisandhiyā upadhivepakkaṃ bhavissatī”ti jānāti.",
  "tika-s0201t:1352_0": "Tathā sakalagāmavāsikesu ekato piṇḍapātaṃ dadamānesu kāmaṃ sabbesampi cetanā piṇḍapātārammaṇāva,",
  "tika-s0201t:1352_1": "taṃ pana kammaṃ tesaṃ nānākāraṃ.",
  "tika-s0201t:1352_2": "Tesu hi eko ādarena karotīti sesaṃ purimasadisaṃ,",
  "tika-s0201t:1352_3": "tasmā tesu keci devaloke nibbattanti,",
  "tika-s0201t:1352_4": "keci manussaloke,",
  "tika-s0201t:1352_5": "taṃ tathāgato āyūhanakkhaṇeyeva jānāti –",
  "tika-s0201t:1352_6": "“iminā nīhārena āyūhitattā esa manussaloke nibbattissati,",
  "tika-s0201t:1352_7": "esa devaloke,",
  "tika-s0201t:1352_8": "tatthāpi esa khattiyakule,",
  "tika-s0201t:1352_9": "esa brāhmaṇakule,",
  "tika-s0201t:1352_10": "esa vessakule,",
  "tika-s0201t:1352_11": "esa suddakule,",
  "tika-s0201t:1352_12": "esa paranimmitavasavattīsu,",
  "tika-s0201t:1352_13": "esa nimmānaratīsu,",
  "tika-s0201t:1352_14": "esa tusitesu,",
  "tika-s0201t:1352_15": "esa yāmesu,",
  "tika-s0201t:1352_16": "esa tāvatiṃsesu,",
  "tika-s0201t:1352_17": "esa cātumahārājikesu,",
  "tika-s0201t:1352_18": "esa bhummadevesū”tiādinā tattha tattha hīnapaṇītasuvaṇṇadubbaṇṇaappaparivāramahāparivāratādibhedaṃ taṃ taṃ visesaṃ āyūhanakkhaṇeyeva jānāti.",
  "tika-s0201t:1353_0": "Tathā vipassanaṃ paṭṭhapentesuyeva –",
  "tika-s0201t:1353_1": "“iminā nīhārena esa kiñci sallakkhetuṃ na sakkhissati,",
  "tika-s0201t:1353_2": "esa mahābhūtamattameva vavatthapessati,",
  "tika-s0201t:1353_3": "esa rūpapariggaheyeva ṭhassati,",
  "tika-s0201t:1353_4": "esa arūpapariggaheyeva,",
  "tika-s0201t:1353_5": "esa nāmarūpapariggaheyeva,",
  "tika-s0201t:1353_6": "esa paccayapariggahe eva,",
  "tika-s0201t:1353_7": "esa lakkhaṇārammaṇikavipassanāya eva,",
  "tika-s0201t:1353_8": "esa paṭhamaphaleyeva,",
  "tika-s0201t:1353_9": "esa dutiyaphale eva,",
  "tika-s0201t:1353_10": "esa tatiyaphale eva,",
  "tika-s0201t:1353_11": "esa arahattaṃ pāpuṇissatī”ti jānāti.",
  "tika-s0201t:1353_12": "Kasiṇaparikammaṃ karontesupi –",
  "tika-s0201t:1353_13": "“imassa parikammamattameva bhavissati,",
  "tika-s0201t:1353_14": "esa nimittaṃ uppādessati,",
  "tika-s0201t:1353_15": "esa appanaṃ eva pāpuṇissati,",
  "tika-s0201t:1353_16": "esa jhānaṃ pādakaṃ katvā vipassanaṃ paṭṭhapetvā arahattaṃ gaṇhissatī”ti jānāti.",
  "tika-s0201t:1353_17": "Tenāha “imassa cetanā”tiādi.",
  "tika-s0201t:1354_0": "Kāmanato,",
  "tika-s0201t:1354_1": "kāmetabbato,",
  "tika-s0201t:1354_2": "kāmapaṭisaṃyuttato ca kāmo dhātu kāmadhātu. Ādi-",
  "tika-s0201t:1354_3": "saddena byāpādadhātu-",
  "tika-s0201t:1354_4": "rūpadhātu-",
  "tika-s0201t:1354_5": "ādīnaṃ saṅgaho.",
  "tika-s0201t:1354_6": "Vilakkhaṇatāyāti visadisasabhāvatāya.",
  "tika-s0201t:1354_7": "Khandhāyatanadhātulokanti anekadhātuṃ nānādhātuṃ khandhalokaṃ āyatanalokaṃ dhātulokaṃ yathābhūtaṃ pajānātīti yojanā.",
  "tika-s0201t:1354_8": "“Ayaṃ rūpakkhandho nāma…pe…",
  "tika-s0201t:1354_9": "ayaṃ viññāṇakkhandho nāma.",
  "tika-s0201t:1354_10": "Tesupi ekavidhena rūpakkhandho,",
  "tika-s0201t:1354_11": "ekādasavidhena rūpakkhandho.",
  "tika-s0201t:1354_12": "Ekavidhena vedanākkhandho,",
  "tika-s0201t:1354_13": "bahuvidhena vedanākkhandho.",
  "tika-s0201t:1354_14": "Ekavidhena saññākkhandho,",
  "tika-s0201t:1354_15": "bahuvidhena saññākkhandho.",
  "tika-s0201t:1354_16": "Ekavidhena saṅkhārakkhandho,",
  "tika-s0201t:1354_17": "bahuvidhena saṅkhārakkhandho.",
  "tika-s0201t:1354_18": "Ekavidhena viññāṇakkhandho,",
  "tika-s0201t:1354_19": "bahuvidhena viññāṇakkhandho”ti evaṃ tāva khandhalokassa,",
  "tika-s0201t:1354_20": "“idaṃ cakkhāyatanaṃ nāma…pe…",
  "tika-s0201t:1354_21": "idaṃ dhammāyatanaṃ nāma.",
  "tika-s0201t:1354_22": "Tattha dasāyatanā kāmāvacarā,",
  "tika-s0201t:1354_23": "dve cātubhūmakā”tiādinā āyatanalokassa,",
  "tika-s0201t:1354_24": "“ayaṃ cakkhudhātu nāma…pe…",
  "tika-s0201t:1354_25": "ayaṃ manoviññāṇadhātu nāma,",
  "tika-s0201t:1354_26": "tattha soḷasa dhātuyo kāmāvacarā,",
  "tika-s0201t:1354_27": "dve cātubhūmakā”tiādinā dhātulokassa anekasabhāvaṃ nānāsabhāvañca pajānāti.",
  "tika-s0201t:1354_28": "Na kevalaṃ upādinnakasaṅkhāralokasseva,",
  "tika-s0201t:1354_29": "atha kho anupādinnakasaṅkhāralokassapi –",
  "tika-s0201t:1354_30": "“imāya nāma dhātuyā ussannattā imassa rukkhassa khandho seto,",
  "tika-s0201t:1354_31": "imassa kāḷo,",
  "tika-s0201t:1354_32": "imassa maṭṭho,",
  "tika-s0201t:1354_33": "imassa sakaṇṭako,",
  "tika-s0201t:1354_34": "imassa bahalattaco,",
  "tika-s0201t:1354_35": "imassa tanuttaco,",
  "tika-s0201t:1354_36": "imassa pattaṃ vaṇṇasaṇṭhānādivasena evarūpaṃ,",
  "tika-s0201t:1354_37": "imassa pupphaṃ nīlaṃ pītaṃ lohitaṃ odātaṃ sugandhaṃ duggandhaṃ,",
  "tika-s0201t:1354_38": "imassa phalaṃ khuddakaṃ mahantaṃ dīghaṃ rassaṃ vaṭṭaṃ susaṇṭhānaṃ dussaṇṭhānaṃ mudukaṃ pharusaṃ sugandhaṃ",
  "tika-s0201t:1354_39": "duggandhaṃ madhuraṃ tittakaṃ kaṭukaṃ ambilaṃ kasāvaṃ,",
  "tika-s0201t:1354_40": "imassa kaṇṭako tikhiṇo kuṇṭho ujuko kuṭilo tambo kāḷo odāto hotī”tiādinā pajānāti.",
  "tika-s0201t:1354_41": "Sabbaññubuddhādīnaṃ eva hi etaṃ balaṃ,",
  "tika-s0201t:1354_42": "na aññesaṃ.",
  "tika-s0201t:1355_0": "Nānādhimuttikatanti nānāajjhāsayataṃ.",
  "tika-s0201t:1355_1": "Adhimutti nāma ajjhāsayadhātu ajjhāsayasabhāvo.",
  "tika-s0201t:1355_2": "So pana hīnapaṇītatāsāmaññena pāḷiyaṃ dvidhāva vuttopi hīnapaṇītādibhedena anekavidhoti āha “hīnādīhi adhimuttīhi nānādhimuttikabhāva”nti.",
  "tika-s0201t:1355_3": "Tattha tattha ye ye sattā yaṃyaṃadhimuttikā,",
  "tika-s0201t:1355_4": "te te taṃtadadhimuttike eva sevanti bhajanti payirupāsanti dhātusabhāgato.",
  "tika-s0201t:1355_5": "Yathā gūthādīnaṃ dhātusabhāvo eso,",
  "tika-s0201t:1355_6": "yaṃ gūthādīhi eva saṃsandanti samenti,",
  "tika-s0201t:1355_7": "evaṃ (puggalānaṃ ajjhāsayassevesa sabhāvo,",
  "tika-s0201t:1355_8": "yaṃ) hīnajjhāsayā dussīlādīhi eva saṃsandanti samenti,",
  "tika-s0201t:1355_9": "sampannasīlādayo ca sampannasīlādīheva.",
  "tika-s0201t:1355_10": "Taṃ nesaṃ nānādhimuttikataṃ bhagavā yathābhūtaṃ pajānātīti.",
  "tika-s0201t:1356_0": "Vuddhiñca hāniñcāti paccayavisesena sāmatthiyato adhikataṃ anadhikatañca.",
  "tika-s0201t:1356_1": "Indriyaparopariyattañāṇaniddese “āsayaṃ jānāti anusayaṃ jānātī”ti āsayādijānanaṃ kasmā niddiṭṭhanti?",
  "tika-s0201t:1356_2": "Āsayajānanādinā yehi indriyehi paroparehi sattā kalyāṇapāpāsayādikā honti,",
  "tika-s0201t:1356_3": "tesaṃ jānanassa vibhāvanato.",
  "tika-s0201t:1356_4": "Evañca katvā indriyaparopariyattaāsayānusayañāṇānaṃ visuṃ asādhāraṇatā,",
  "tika-s0201t:1356_5": "indriyaparopariyattanānādhimuttikatāñāṇānaṃ visuṃ balatā ca siddhā hoti.",
  "tika-s0201t:1356_6": "Tattha āsayanti yattha sattā nivasanti,",
  "tika-s0201t:1356_7": "taṃ tesaṃ nivāsaṭṭhānaṃ diṭṭhigataṃ vā yathābhūtañāṇaṃ vā āsayo.",
  "tika-s0201t:1356_8": "Anusayo appahīnabhāvena thāmagato kileso.",
  "tika-s0201t:1356_9": "Taṃ pana bhagavā sattānaṃ āsayaṃ jānanto tesaṃ tesaṃ diṭṭhigatānaṃ,",
  "tika-s0201t:1356_10": "vipassanāmaggañāṇānañca appavattikkhaṇepi jānāti.",
  "tika-s0201t:1356_11": "Vuttaṃ hetaṃ –",
  "tika-s0201t:1357_0": "“Kāmaṃ sevantaṃyeva bhagavā jānāti ‘ayaṃ puggalo kāmagaruko kāmāsayo kāmādhimutto’ti.",
  "tika-s0201t:1357_1": "Kāmaṃ sevantaññeva jānāti ‘ayaṃ puggalo nekkhammagaruko nekkhammāsayo nekkhammādhimutto’ti.",
  "tika-s0201t:1357_2": "Nekkhammaṃ sevantaññeva jānāti. Byāpādaṃ,",
  "tika-s0201t:1357_3": "abyāpādaṃ,",
  "tika-s0201t:1357_4": "thinamiddhaṃ,",
  "tika-s0201t:1357_5": "ālokasaññaṃ sevantaṃyeva jānāti ‘ayaṃ puggalo thinamiddhagaruko thinamiddhāsayo thinamiddhādhimutto’ti”.",
  "tika-s0201t:1358_0": "Paṭhamādīnaṃ catunnaṃ jhānānanti rūpāvacarānaṃ paṭhamādīnaṃ paccanīkajhāpanaṭṭhena ārammaṇūpanijjhānaṭṭhena ca jhānānaṃ.",
  "tika-s0201t:1358_1": "Catukkanayena hetaṃ vuttaṃ.",
  "tika-s0201t:1358_2": "Aṭṭhannaṃ vimokkhānanti ettha paṭipāṭiyā satta appitappitakkhaṇe paccanīkadhammehi vimuccanato ārammaṇe ca adhimuccanato vimokkhā nāma,",
  "tika-s0201t:1358_3": "aṭṭhamo pana sabbaso saññāvedayitehi vimuttattā apagamavimokkho nāma.",
  "tika-s0201t:1358_4": "Catukkanayapañcakanayesu paṭhamajhānasamādhi savitakkasavicāro nāma,",
  "tika-s0201t:1358_5": "pañcakanaye dutiyajjhānasamādhi avitakkavicāramatto,",
  "tika-s0201t:1358_6": "nayadvayepi upari tīsu jhānesu samādhi avitakkaavicāro,",
  "tika-s0201t:1358_7": "samāpattīsu paṭipāṭiyā aṭṭhannaṃ samādhītipi nāmaṃ,",
  "tika-s0201t:1358_8": "samāpattītipi cittekaggatāsabbhāvato,",
  "tika-s0201t:1358_9": "nirodhasamāpattiyā tadabhāvato na samādhīti nāmaṃ.",
  "tika-s0201t:1358_10": "Hānabhāgiyadhammanti appaguṇehi paṭhamajjhānādīhi vuṭṭhitassa saññāmanasikārānaṃ kāmādianupakkhandanaṃ.",
  "tika-s0201t:1358_11": "Visesabhāgiyadhammanti paguṇehi paṭhamajjhānādīhi vuṭṭhitassa saññāmanasikārānaṃ dutiyajjhānādipakkhandanaṃ.",
  "tika-s0201t:1358_12": "Iti saññāmanasikārānaṃ kāmādidutiyajjhānādipakkhandanāni hānabhāgiyavisesabhāgiyadhammāti dassitāni,",
  "tika-s0201t:1358_13": "tehi pana jhānānaṃ taṃsabhāvatā dhamma-",
  "tika-s0201t:1358_14": "saddena vuttā.",
  "tika-s0201t:1358_15": "Tasmāti vuttamevatthaṃ hetubhāvena paccāmasati.",
  "tika-s0201t:1358_16": "Vodānanti paguṇatāsaṅkhātaṃ vodānaṃ.",
  "tika-s0201t:1358_17": "Tañhi paṭhamajjhānādīhi vuṭṭhahitvā dutiyajjhānādiadhigamassa paccayattā “vuṭṭhāna”nti vuttaṃ.",
  "tika-s0201t:1358_18": "Ye pana “nirodhato phalasamāpattiyā vuṭṭhānanti pāḷi natthī”ti vadanti,",
  "tika-s0201t:1358_19": "te “nirodhā vuṭṭhahantassa nevasaññānāsaññāyatanaṃ phalasamāpattiyā anantarapaccayena paccayo”ti imāya pāḷiyā paṭisedhetabbā.",
  "tika-s0201t:1358_20": "Yo samāpattilābhī samāno eva “na labhāmaha”nti,",
  "tika-s0201t:1358_21": "kammaṭṭhānaṃ samānaṃ eva “na kammaṭṭhāna”nti saññī hoti,",
  "tika-s0201t:1358_22": "so sampattiṃyeva samānaṃ “vipattī”ti paccetīti veditabbo.",
  "tika-s0201t:1359_0": "149.",
  "tika-s0201t:1359_1": "Appananti nigamanaṃ.",
  "tika-s0201t:1359_2": "Na tathā daṭṭhabbanti yathā paravādinā vuttaṃ,",
  "tika-s0201t:1359_3": "tathā na daṭṭhabbaṃ.",
  "tika-s0201t:1359_4": "Sakasakakiccameva jānātīti ṭhānāṭṭhānajānanādiṃ sakaṃ sakaṃyeva kiccaṃ kātuṃ jānāti,",
  "tika-s0201t:1359_5": "yathāsakameva visayaṃ paṭivijjhatīti attho.",
  "tika-s0201t:1359_6": "Tampīti tehi dasabalañāṇehi jānitabbampi.",
  "tika-s0201t:1359_7": "Kammantaravipākantaramevāti kammantarassavipākantarameva jānāti,",
  "tika-s0201t:1359_8": "cetanācetanāsampayuttadhamme nirayādinibbānagāminipaṭipadābhūte kammanti gahetvā āha “kammaparicchedamevā”ti.",
  "tika-s0201t:1359_9": "Dhātunānattañca dhātunānattakāraṇañca dhātunānattakāraṇanti ekadesasarūpekaseso daṭṭhabbo.",
  "tika-s0201t:1359_10": "Tañhi ñāṇaṃ tadubhayampi jānāti,",
  "tika-s0201t:1359_11": "“imāya nāma dhātuyā ussannattā”tiādinā tathā ceva saṃvaṇṇitaṃ.",
  "tika-s0201t:1359_12": "Saccaparicchedamevāti pariññābhisamayādivasena saccānaṃ paricchindanameva.",
  "tika-s0201t:1359_13": "Appetuṃ na sakkoti aṭṭhamanavamabalāni viya taṃsadisaṃ iddhividhañāṇaṃ viya vikubbituṃ.",
  "tika-s0201t:1359_14": "Etenassa balasadisatañca nivāreti.",
  "tika-s0201t:1359_15": "Jhānādiñāṇaṃ viya vā appetuṃ vikubbituñca.",
  "tika-s0201t:1359_16": "Yadipi hi “jhānādipaccavekkhaṇāñāṇaṃ sattamabala”nti tassa savitakkasavicāratā vuttā,",
  "tika-s0201t:1359_17": "tathāpi “jhānādīhi vinā paccavekkhaṇā natthī”ti jhānādisahagataṃ ñāṇaṃ tadantogadhaṃ katvā evaṃ vuttanti veditabbaṃ.",
  "tika-s0201t:1359_18": "Atha vā sabbaññutaññāṇaṃ jhānādikiccaṃ viya na sabbaṃ balakiccaṃ kātuṃ sakkotīti dassetuṃ “jhānaṃ hutvā",
  "tika-s0201t:1359_19": "appetuṃ na sakkoti iddhi hutvā vikubbituṃ na sakkotī”ti vuttaṃ,",
  "tika-s0201t:1359_20": "na pana kassaci balassa jhānaiddhibhāvatoti daṭṭhabbaṃ.",
  "tika-s0201t:1359_21": "Evaṃ kiccavisesavasenapi dasabalañāṇasabbaññutaññāṇānaṃ visesaṃ dassetvā idāni vitakkattikabhūmantaravasenapi taṃ dassetuṃ “apicā”tiādi vuttaṃ.",
  "tika-s0201t:1359_22": "Paṭipāṭiyātiādito paṭṭhāya paṭipāṭiyā.",
  "tika-s0201t:1360_0": "Anupadavaṇṇanaṃ katvā veditabbānīti sambandho.",
  "tika-s0201t:1360_1": "Kilesāvaraṇaṃ niyatamicchādiṭṭhi,",
  "tika-s0201t:1360_2": "kilesāvaraṇassa abhāvo āsavakkhayādhigamassa ṭhānaṃ,",
  "tika-s0201t:1360_3": "tabbhāvo aṭṭhānaṃ,",
  "tika-s0201t:1360_4": "anadhigamassa pana tadubhayaṃ yathākkamaṃ aṭṭhānañca ṭhānañcāti tattha kāraṇaṃ dassento “lokiya…pe…",
  "tika-s0201t:1360_5": "dassanato cā”ti āha.",
  "tika-s0201t:1360_6": "Tattha lokiyasammādiṭṭhiyā ṭhiti āsavakkhayādhigamassa ṭhānaṃ kilesāvaraṇābhāvassa kāraṇattā.",
  "tika-s0201t:1360_7": "Sā hi tasmiṃ sati na hoti,",
  "tika-s0201t:1360_8": "asati ca hoti.",
  "tika-s0201t:1360_9": "Etena tassā aṭṭhitiyā tassa aṭṭhānatā vuttā eva.",
  "tika-s0201t:1360_10": "Nesaṃ veneyyasattānaṃ.",
  "tika-s0201t:1360_11": "Dhātuvemattadassanatoti kāmadhātuādīnaṃ pavattibhedadassanato.",
  "tika-s0201t:1360_12": "Yadaggena dhātuvemattaṃ jānāti,",
  "tika-s0201t:1360_13": "tadaggena cariyāvisesampi jānāti.",
  "tika-s0201t:1360_14": "Dhātuvemattadassanatoti vā dhammadhātuvemattadassanato.",
  "tika-s0201t:1360_15": "Sabbāpi hi cariyā dhammadhātupariyāpannā evāti.",
  "tika-s0201t:1360_16": "Payogaṃ anādiyitvāpi santatimahāmattādīnaṃ viya.",
  "tika-s0201t:1360_17": "Dibbacakkhuñāṇānubhāvato pattabbenāti ettha dibbacakkhunā parassa hadayavatthusannissayalohitavaṇṇadassanamukhena",
  "tika-s0201t:1360_18": "tadā pavattamānacittajānanatthaṃ parikammakaraṇaṃ nāma sāvakānaṃ,",
  "tika-s0201t:1360_19": "tañca kho ādikammikānaṃ,",
  "tika-s0201t:1360_20": "yato dibbacakkhuānubhāvato cetopariyañāṇassa pattabbatā siyā,",
  "tika-s0201t:1360_21": "buddhānaṃ pana yadipi āsavakkhayañāṇādhigamato pageva dibbacakkhuñāṇādhigamo,",
  "tika-s0201t:1360_22": "tathāpi tathā parikammakaraṇaṃ natthi vijjāttayasiddhiyā sijjhanato.",
  "tika-s0201t:1360_23": "Sesābhiññāttaye cetopariyañāṇaṃ dibbacakkhuñāṇādhigamena pattanti ca vattabbataṃ labhatīti tathā vuttanti daṭṭhabbaṃ.",
  "tika-s0201t:1361_0": "Puna evarūpiṃ vācaṃ na vakkhāmīti cittaṃ uppādento taṃ vācaṃ pajahati nāma.",
  "tika-s0201t:1361_1": "Vācāya pana so attho pākaṭo hotīti “vadanto”ti vuttaṃ.",
  "tika-s0201t:1361_2": "Diṭṭhiṃ na gaṇhissāmīti diṭṭhiggāhapaṭikkhepo.",
  "tika-s0201t:1361_3": "Diṭṭhiyā anuppādanaṃ pajahanamevāti āha “pajahanto”ti.",
  "tika-s0201t:1361_4": "So ariyūpavādī niraye ṭhapitoyeva,",
  "tika-s0201t:1361_5": "nāssa nirayūpapattiyā koci vibandho ekaṃsiko ayamatthoti adhippāyo.",
  "tika-s0201t:1362_0": "Assāti ekaṃsikabhāvassa.",
  "tika-s0201t:1362_1": "Sikkhāhi sīlasamādhipaññāhi,",
  "tika-s0201t:1362_2": "tadatthāya vipassanāya ca vinā aññārādhanassa asambhavato “lokiyalokuttarā sīlasamādhipaññā veditabbā”ti",
  "tika-s0201t:1362_3": "vatvā puna āsannatare sīlādike dassento “lokuttaravaseneva vinivattetumpi vaṭṭatī”ti āha,",
  "tika-s0201t:1362_4": "tasmā aggamaggapariyāpannā sīlādayo veditabbā.",
  "tika-s0201t:1362_5": "Aggamaggaṭṭhassa hi diṭṭheva dhamme ekaṃsikā aññārādhanā,",
  "tika-s0201t:1362_6": "itaresaṃ anekaṃsikāti.",
  "tika-s0201t:1362_7": "Sampajjanaṃ sampadā,",
  "tika-s0201t:1362_8": "nipphattīti attho,",
  "tika-s0201t:1362_9": "tasmā evaṃsampadanti evaṃavirajjhanakanipphattikanti vuttaṃ hoti.",
  "tika-s0201t:1362_10": "Tenāha “imampi kāraṇa”ntiādi.",
  "tika-s0201t:1362_11": "Tattha kāraṇanti yutti.",
  "tika-s0201t:1362_12": "Tatrāyaṃ yuttiniddhāraṇā “nirayūpago ariyūpavādī tadādāyassa avijjamānato seyyathāpi micchādiṭṭhī”ti.",
  "tika-s0201t:1362_13": "Ettha ca “taṃ vācaṃ appahāyā”tiādivacanena tadādāyassa appahānena ca ariyūpavādo antarāyiko anatthāvaho ca,",
  "tika-s0201t:1362_14": "pahānena pana accayaṃ desetvā khamāpanena anantarāyiko atthāvaho ca yathā taṃ vuṭṭhitā desitā ca āpattīti dasseti.",
  "tika-s0201t:1363_0": "Dasabalañāṇavaṇṇanā niṭṭhitā.",
  "tika-s0201t:1364_0": "Catuvesārajjañāṇavaṇṇanā",
  "tika-s0201t:1365_0": "150.",
  "tika-s0201t:1365_1": "Byāmohabhayavasena saraṇapariyesanaṃ sārajjanaṃ sārado,",
  "tika-s0201t:1365_2": "byāmohabhayaṃ,",
  "tika-s0201t:1365_3": "vigato sārado etassāti visārado,",
  "tika-s0201t:1365_4": "tassa bhāvo vesārajjaṃ.",
  "tika-s0201t:1365_5": "Taṃ pana ñāṇasampadaṃ pahānasampadaṃ desanāvisesasampadaṃ khemaṃ nissāya pavattaṃ catubbidhaṃ paccavekkhaṇañāṇaṃ.",
  "tika-s0201t:1365_6": "Tenāha “catūsu ṭhānesū”tiādi.",
  "tika-s0201t:1365_7": "Dassitadhammesūti vuttadhammesu.",
  "tika-s0201t:1365_8": "Vacanamattameva hi tesaṃ,",
  "tika-s0201t:1365_9": "na pana dassanaṃ tādisasseva dhammassa abhāvato.",
  "tika-s0201t:1365_10": "Bhagavatā eva vā “ime dhammā anabhisambuddhā”ti parassa vacanavasena dassitadhammesu.",
  "tika-s0201t:1365_11": "“Dhammapaṭisambhidā”tiādīsu viya dhamma-",
  "tika-s0201t:1365_12": "saddo hetupariyāyoti āha “sahadhammenāti sahetunā”ti.",
  "tika-s0201t:1365_13": "Hetūti ca upapattisādhanahetu veditabbo,",
  "tika-s0201t:1365_14": "na kārako sampāpako ca.",
  "tika-s0201t:1365_15": "Appamāṇanti anidassanaṃ.",
  "tika-s0201t:1365_16": "Nidassanañhi anvayato byatirekato pamāṇaṅgatāya “pamāṇa”nti vuccati.",
  "tika-s0201t:1365_17": "Nimittanti codanāya kāraṇaṃ.",
  "tika-s0201t:1365_18": "Tattha codako codanaṃ karotīti kāraṇaṃ,",
  "tika-s0201t:1365_19": "dhammo codanaṃ karoti etenāti kāraṇaṃ.",
  "tika-s0201t:1365_20": "Tenāha “puggalopī”tiādi.",
  "tika-s0201t:1365_21": "Khemanti kenaci appaṭibandhiyabhāvena anupaddutataṃ.",
  "tika-s0201t:1366_0": "Antarāyo etesaṃ atthi,",
  "tika-s0201t:1366_1": "antarāyevā yuttāti antarāyikā.",
  "tika-s0201t:1366_2": "Evaṃbhūtā pana te yasmā antarāyakarā nāma honti,",
  "tika-s0201t:1366_3": "tasmā āha “antarāyaṃ karontīti antarāyikā”ti.",
  "tika-s0201t:1366_4": "Asañcicca vītikkamo na tathā sāvajjoti katvā vuttaṃ “sañcicca vītikkantā”ti.",
  "tika-s0201t:1366_5": "Satta āpattikkhandhātiādi nidassanamattaṃ itaresampi catunnaṃ “antarāyikā”ti vuttadhammānaṃ tabbhāve byabhicārābhāvato.",
  "tika-s0201t:1366_6": "Idha pana methunadhammo adhippetoti idaṃ aṭṭhuppattivasena vuttaṃ ariṭṭhasikkhāpadaṃ viya.",
  "tika-s0201t:1366_7": "Yasmā taṅkhaṇampi kāmesu ādīnavaṃ disvā viratto hoti ce,",
  "tika-s0201t:1366_8": "visesaṃ adhigacchati,",
  "tika-s0201t:1366_9": "na kāmesu āsatto,",
  "tika-s0201t:1366_10": "tasmā vuttaṃ “methunaṃ…pe…",
  "tika-s0201t:1366_11": "antarāyo hotī”ti.",
  "tika-s0201t:1366_12": "Tattha yassa kassacīti na kevalaṃ pabbajitasseva,",
  "tika-s0201t:1366_13": "atha kho yassa kassaci.",
  "tika-s0201t:1366_14": "Tathā hi vuttaṃ “methunamanuyuttassa,",
  "tika-s0201t:1366_15": "mussatevāpi sāsana”nti.",
  "tika-s0201t:1366_16": "Tasmiṃ aniyyānikadhammeti tasmiṃ parena parikappitaaniyyānikadhammanimittaṃ.",
  "tika-s0201t:1366_17": "Nimittatthe hi idaṃ kammasaṃyoge bhummaṃ.",
  "tika-s0201t:1367_0": "Catuvesārajjañāṇavaṇṇanā niṭṭhitā.",
  "tika-s0201t:1368_0": "Aṭṭhaparisavaṇṇanā",
  "tika-s0201t:1369_0": "151.",
  "tika-s0201t:1369_1": "Purisassa sūratarabhāvo nāma saṅgāme pākaṭo hoti,",
  "tika-s0201t:1369_2": "na gehe nisinnakāle,",
  "tika-s0201t:1369_3": "evaṃ vesārajjañāṇassa ānubhāvo paṇḍitaparisāsu yattha katthacīti dassento “vesārajjañāṇassa baladassanattha”nti āha.",
  "tika-s0201t:1369_4": "Sannipatitvā nisinnaṭṭhānanti ṭhānasīsena sannipatitakhattiyaparisameva dasseti.",
  "tika-s0201t:1369_5": "Eseva nayo sabbatthāti atidesena āvibhāvitamatthaṃ dassetuṃ “mārakāyikāna”ntiādi vuttaṃ sadisatthavisayattā atidesassa.",
  "tika-s0201t:1369_6": "Yathā hi khattiyānaṃ samūho khattiyaparisāti ayamattho labbhati,",
  "tika-s0201t:1369_7": "na evaṃ “māraparisā”ti ettha,",
  "tika-s0201t:1369_8": "mārassa parisāti pana māraparisāti ayamattho adhippeto.",
  "tika-s0201t:1369_9": "Tenāha “mārakāyikānaṃ…pe…",
  "tika-s0201t:1369_10": "na mārāna”nti.",
  "tika-s0201t:1369_11": "Mārakāyikānanti mārapakkhiyānaṃ.",
  "tika-s0201t:1369_12": "Uggaṭṭhānadassanavasenāti sārajjitabbaṭṭhānadassanavasena,",
  "tika-s0201t:1369_13": "evaṃ uggā khattiyā attano puññatejenāti adhippāyo.",
  "tika-s0201t:1369_14": "Brāhmaṇā tīsu vedesūti idaṃ itaresaṃ avisayadassanavasena vuttaṃ.",
  "tika-s0201t:1369_15": "Vede sajjhāyantāpi hi khattiyā vessā ca tadatthavicāraṇāya yebhuyyena asamatthā evāti.",
  "tika-s0201t:1369_16": "Kasmā panettha yāmādiparisā na gahitāti?",
  "tika-s0201t:1369_17": "Bhusaṃ kāmābhigiddhatāya yonisomanasikāravirahato.",
  "tika-s0201t:1369_18": "Yāmādayo hi uḷāruḷāre kāme paṭisevantā tatthābhigiddhatāya dhammassavanāya sabhāvena cittampi na uppādenti,",
  "tika-s0201t:1369_19": "mahābodhisattānaṃ pana buddhānañca ānubhāvena ākaḍḍhiyamānā kadāci tesaṃ payirupāsanādīni karonti tādise mahāsamaye.",
  "tika-s0201t:1369_20": "Teneva hi vimānavatthudesanāpi tannimittā bahulā nāhosi.",
  "tika-s0201t:1369_21": "Manussānaṃ vasenāyaṃ katā.",
  "tika-s0201t:1370_0": "Paracakkavāḷesu ca manussānaṃ visesādhigamo natthīti pucchati “kiṃ pana bhagavā aññāni cakkavāḷānipi gacchatī”ti.",
  "tika-s0201t:1370_1": "Itaro yadipi tesaṃ ariyadhammādhigamo natthi,",
  "tika-s0201t:1370_2": "vāsanāya pana tattha gantvā dhammaṃ desetīti dassento “āmagacchatī”ti āha.",
  "tika-s0201t:1370_3": "Keyūraṃ nānāvidharatanaparisibbitasuvaṇṇajālavinaddhaṃ bhujābharaṇaṃ.",
  "tika-s0201t:1370_4": "Aṅgadaṃ nānāgandhagandhitaṃ,",
  "tika-s0201t:1370_5": "kevalaṃ vā suvaṇṇamayaṃ bāhuvalayaṃ.",
  "tika-s0201t:1370_6": "Chinnassarāti dvidhābhūtassarā gaggarassarāti gaggarikāya viya gaggarāyamānakharassarā.",
  "tika-s0201t:1370_7": "Bhāsantaranti tesaṃ bhāsaṃ sandhāyāha.",
  "tika-s0201t:1370_8": "“Vīmaṃsā uppajjatī”ti saṅkhepato vuttaṃ vivarituṃ “idaṃ vuttaṃ hotī”tiādi vuttaṃ.",
  "tika-s0201t:1371_0": "Saṅgammāti samāgantvā.",
  "tika-s0201t:1371_1": "Ādito lāpo ālāpo,",
  "tika-s0201t:1371_2": "vacanapaṭivacanavasena samaṃ lāpo sallāpo. Sammā,",
  "tika-s0201t:1371_3": "samaññā vā kathā saṃkathā,",
  "tika-s0201t:1371_4": "saṃkathāva sākacchā.",
  "tika-s0201t:1372_0": "Aṭṭhaparisavaṇṇanā niṭṭhitā.",
  "tika-s0201t:1373_0": "Catuyonivaṇṇanā",
  "tika-s0201t:1374_0": "152.",
  "tika-s0201t:1374_1": "Yavanti tāya sattā amissitāpi samānajātitāya missitā viya hontīti yoni.",
  "tika-s0201t:1374_2": "Sā pana atthato aṇḍādiuppattiṭṭhānavisiṭṭho khandhānaṃ bhāgaso pavattivisesoti āha “khandhakoṭṭhāso yoni nāmā”ti.",
  "tika-s0201t:1374_3": "Aṇḍe jātāti paṭhamāya jātiyā vasena vuttaṃ,",
  "tika-s0201t:1374_4": "dutiyāya pana aṇḍato,",
  "tika-s0201t:1374_5": "aṇḍe vā bhijjamāne jātāti evamattho veditabbo.",
  "tika-s0201t:1374_6": "Tenāha “abhinibbhijja jāyantī”ti.",
  "tika-s0201t:1374_7": "Vināti etehi aṇḍādīhi bāhirapaccayehi vinā.",
  "tika-s0201t:1374_8": "Uppatitvā viyāti uppajjanavasena patitvā viya.",
  "tika-s0201t:1374_9": "Bāhirapaccayanirapekkhattāyeva vā upapatane sādhukārino upapātikā,",
  "tika-s0201t:1374_10": "te eva idha opapātikāti vuttā. Ādi-",
  "tika-s0201t:1374_11": "saddena gabbhamale nibbattamahāpadumakumārādīnaṃ saṅgaho.",
  "tika-s0201t:1374_12": "Nijjhāmataṇhikapetānaṃ niccaṃ dukkhāturatāya kāmasevanā natthi,",
  "tika-s0201t:1374_13": "tasmā te gabbhaseyyakā na honti,",
  "tika-s0201t:1374_14": "jālavantatāya na tāsaṃ kucchiyaṃ gabbho saṇṭhāti,",
  "tika-s0201t:1374_15": "tasmā te opapātikāyeva saṃsedajattāyapi asambhavato.",
  "tika-s0201t:1374_16": "Nerayikā viyāti nidassanāpadesena tesampi opapātikattaṃ dīpeti.",
  "tika-s0201t:1374_17": "Avasesāti nijjhāmataṇhikanerayike ṭhapetvā avasesā vinipātikā.",
  "tika-s0201t:1374_18": "Yakkhānaṃ cātumahārājikatāya opapātikabhāve eva āpanne taṃ nivattetuṃ “evaṃ yakkhāpī”ti vuttaṃ.",
  "tika-s0201t:1374_19": "Tathā hi te na bhummadevā na ca vinipātikāti.",
  "tika-s0201t:1375_0": "Catuyonivaṇṇanā niṭṭhitā.",
  "tika-s0201t:1376_0": "Pañcagativaṇṇanā",
  "tika-s0201t:1377_0": "153.",
  "tika-s0201t:1377_1": "Gantabbāti upapajjitabbā.",
  "tika-s0201t:1377_2": "Yathā hi kammabhavo paramatthato asatipi kārake paccayasāmaggiyā siddho taṃsamaṅginā santānalakkhaṇena sattena katoti voharīyati,",
  "tika-s0201t:1377_3": "tathā upapattibhavalakkhaṇā gatiyo paramatthato asatipi gamake taṃtaṃkammavasena yesaṃ tāni kammāni,",
  "tika-s0201t:1377_4": "tehi gantabbāti voharīyantīti.",
  "tika-s0201t:1377_5": "Evaṃ saddatthato gatiṃ dassetvā atthuddhāranayenapi taṃ dassetuṃ “apicā”tiādi vuttaṃ.",
  "tika-s0201t:1377_6": "Yesu nirayādibhedesu upapattibhavesu gati-",
  "tika-s0201t:1377_7": "saddo nirūḷho,",
  "tika-s0201t:1377_8": "tato aññatthāpi gatisaddappavatti atthi,",
  "tika-s0201t:1377_9": "taṃ ekena gati-",
  "tika-s0201t:1377_10": "saddena visesetvā āha “gatigatī”ti yathā “dukkhadukkhaṃ,",
  "tika-s0201t:1377_11": "rūparūpa”nti ca.",
  "tika-s0201t:1377_12": "Uppādāvatthāya gamanaṃ upagamananti “nibbattigatī”ti vuttā.",
  "tika-s0201t:1377_13": "Gatinti cittagatiṃ.",
  "tika-s0201t:1377_14": "Tenāha “ajjhāsayagati nāmā”ti,",
  "tika-s0201t:1377_15": "ajjhāsayappavattīti attho.",
  "tika-s0201t:1377_16": "Tadaṭṭhakathāyaṃ pana “gatinti nipphatti”nti attho vutto.",
  "tika-s0201t:1377_17": "Brahmanimantanasutte hi ayaṃ pāḷīti.",
  "tika-s0201t:1377_18": "Jutinti ānubhāvaṃ.",
  "tika-s0201t:1377_19": "Vibhavoti vināso.",
  "tika-s0201t:1377_20": "So hi vigamoti atthena gati.",
  "tika-s0201t:1377_21": "Teneva nibbānaṃ arahato gatīti anupādisesanibbānaṃ arahato gati vigamo vibhavoti anekatthattā dhātūnaṃ.",
  "tika-s0201t:1377_22": "Dveyeva gatiyoti dveva nipphattiyoti atthoti āha “ayaṃ nipphattigati nāmā”ti.",
  "tika-s0201t:1378_0": "Yassa uppajjati,",
  "tika-s0201t:1378_1": "taṃ brūhento eva uppajjatīti ayo, sukhaṃ.",
  "tika-s0201t:1378_2": "Natthi ettha ayoti nirayo.",
  "tika-s0201t:1378_3": "Tato eva ramitabbaṃ assādetabbaṃ tattha natthīti dassento āha “niratiatthena nirassādaṭṭhena nirayo”ti.",
  "tika-s0201t:1378_4": "Tiriyaṃ añcitāti devamanussādayo viya uddhaṃ dīghā ahutvā tiriyaṃ dīghābhi attho.",
  "tika-s0201t:1378_5": "Pakaṭṭhato sukhato ayanaṃ apagamo peccabhāvo,",
  "tika-s0201t:1378_6": "taṃ peccabhāvaṃ pattānaṃ visayoti petayonimeva vadati.",
  "tika-s0201t:1378_7": "Manaso ussannattāti satisūrabhāvabrahmacariyayogyatādiguṇavasena upacitamānasatāya ukkaṭṭhaguṇacittatāyāti atto.",
  "tika-s0201t:1378_8": "Ayaṃ panattho nippariyāyato jambudīpavāsīvasena veditabbo. Yathāha – “tīhi,",
  "tika-s0201t:1378_9": "bhikkhave,",
  "tika-s0201t:1378_10": "ṭhānehi jambudīpikā manussā uttarakuruke manusse adhiggaṇhanti deve ca tāvatiṃse.",
  "tika-s0201t:1378_11": "Katamehi tīhi?",
  "tika-s0201t:1378_12": "Sūrā satimanto idha brahmacariyavāso”ti.",
  "tika-s0201t:1378_13": "Tehi pana samānarūpāditāya saddhiṃ parittadīpavāsīhi itaramahādīpavāsinopi manussāteva paññāyiṃsu.",
  "tika-s0201t:1378_14": "Lokiyā pana “manuno apaccabhāvena manussā”ti vadanti.",
  "tika-s0201t:1378_15": "Ayamettha saṅkhepo,",
  "tika-s0201t:1378_16": "vitthāro pana paramatthadīpaniyaṃ vimānavatthusaṃvaṇṇanāyaṃ vuttanayena gahetabbo.",
  "tika-s0201t:1378_17": "Ānubhāvehīti devānubhāvasaṅkhātehi iddhivisesehi.",
  "tika-s0201t:1378_18": "Tattha kāmā devā kāmaguṇehi ceva iddhivisesehi ca itare iddhiviseseheva dibbanti kīḷanti jotanti,",
  "tika-s0201t:1378_19": "saraṇanti vā gammanti,",
  "tika-s0201t:1378_20": "abhitthaviyantīti vā devāti.",
  "tika-s0201t:1379_0": "Tiracchānayoniñcātiādīsūti ettha tiracchānayonipettivisayaggahaṇena khandhānaṃ eva gahaṇaṃ tesaṃ tādisassa paricchinnassa okāsassa abhāvato.",
  "tika-s0201t:1379_1": "Yattha vā te araññasamuddapabbatādike nibaddhavāsaṃ vasanti,",
  "tika-s0201t:1379_2": "tādisassa ṭhānassa vasena okāsopi gahetabbo.",
  "tika-s0201t:1379_3": "Nirayūpagādīhi sattehi maggitabbato maggo paṭipajjitabbā paṭipadā cāti taṃ taṃ kammameva vuttanti āha “ubhayenapī”tiādi.",
  "tika-s0201t:1379_4": "Yathā ca paṭipannoti iminā tassa kammassa katūpacitākāramāha.",
  "tika-s0201t:1379_5": "Ettha ca nirayagāmiñca maggaṃ nirayagāminiñca paṭipadanti iminā sādhāraṇato nirayasaṃvattaniyaṃ kammaṃ",
  "tika-s0201t:1379_6": "vatvā puna taṃ taṃ santānapatitatāya asādhāraṇataṃ dassetuṃ “yathāpaṭipanno”tiādi vuttanti daṭṭhabbaṃ.",
  "tika-s0201t:1379_7": "Vinipatantīti vivasā,",
  "tika-s0201t:1379_8": "virūpaṃ vā nipatanti.",
  "tika-s0201t:1379_9": "Kasmā panettha pañcagatiparicchedakañāṇaṃ dassento bhagavā “nibbānañcāha”ntiādimāhāti anuyogaṃ sandhāyāha “idaṃ panā”tiādi.",
  "tika-s0201t:1379_10": "Na hi bhagavā attano buddhasubuddhataṃ vibhāvento sāvasesaṃ katvā desanaṃ deseti.",
  "tika-s0201t:1380_0": "Pañcagativaṇṇanā niṭṭhitā.",
  "tika-s0201t:1381_0": "Ñāṇapavattākāravaṇṇanā",
  "tika-s0201t:1382_0": "154.",
  "tika-s0201t:1382_1": "Ñāṇappavattākāranti ñāṇassa pavattiākāraṃ,",
  "tika-s0201t:1382_2": "ñāṇassa vā pavattipakāraṃ.",
  "tika-s0201t:1382_3": "Ekantadukkhāti ekantena dukkhā accantadukkhā.",
  "tika-s0201t:1382_4": "Tā pana sabbakālaṃ dukkhā sukhālayenapi asammissāti dassento āha “niccadukkhā nirantaradukkhā”ti.",
  "tika-s0201t:1382_5": "Bahalāti atanukā,",
  "tika-s0201t:1382_6": "mahantāti attho.",
  "tika-s0201t:1382_7": "Tibbāti vā tikhiṇā.",
  "tika-s0201t:1382_8": "Kharāti kakkhaḷā.",
  "tika-s0201t:1382_9": "Kaṭukāti vā aniṭṭhā.",
  "tika-s0201t:1382_10": "Kassati khaṇīyatīti kāsu, āvāṭo.",
  "tika-s0201t:1382_11": "Kasīyati cīyatīti kāsu, rāsi.",
  "tika-s0201t:1382_12": "Phunantīti dvīhi hatthehi aṅgārāni ukkhipitvā paṭivātaṃ ophunanti,",
  "tika-s0201t:1382_13": "tena tesaṃ sakalasarīraṃ ḍayhati.",
  "tika-s0201t:1382_14": "Tenāha “paridaḍḍhagattā”ti.",
  "tika-s0201t:1382_15": "Purisappamāṇaṃ porisaṃ.",
  "tika-s0201t:1382_16": "Ekapathenevāti ekamaggabhūteneva.",
  "tika-s0201t:1382_17": "Anukkamanīyenāti ukkamituṃ apakkamituṃ asakkuṇeyyena.",
  "tika-s0201t:1383_0": "Nanu ca dibbacakkhuñāṇaṃ paccuppannavaṇṇārammaṇaṃ,",
  "tika-s0201t:1383_1": "tena kathaṃ rūpantarasamaṅgiṃ niraye nibbattasattaṃ “ayaṃ so”ti jānātīti codanaṃ sandhāyāha “tattha kiñcāpī”tiādi.",
  "tika-s0201t:1383_2": "Yathākammūpagañāṇena “ayaṃ so”ti sallakkheti,",
  "tika-s0201t:1383_3": "tassa pana dibbacakkhuānubhāvena pattabbattā “dibbacakkhubalaṃ nāma etanti vuttaṃ.",
  "tika-s0201t:1384_0": "Purimanayenevāti “gūthakūpo viya tiracchānayoni daṭṭhabbā”tiādinā aṅgārakāsupamāyaṃ vuttanayeneva.",
  "tika-s0201t:1384_1": "Dukkhā vedanā bahulā etāsūti dukkhabahulā.",
  "tika-s0201t:1384_2": "Bahalapattapalāsoti aviraḷatanuvipulapaṇṇo.",
  "tika-s0201t:1384_3": "Sukhaparibhogaṃ mahāpāsādaṃ dassetuṃ “dīghapāsādo”ti vuttaṃ caturassapāsādādīnaṃ khuddakattā.",
  "tika-s0201t:1384_4": "Uṇṇāmayaattharaṇenāti uṇṇāmayalohitaattharaṇena.",
  "tika-s0201t:1384_5": "Uttaraṃ uparibhāgaṃ chādetīti uttaracchado, vitānaṃ.",
  "tika-s0201t:1384_6": "Taṃ pana lohitavitānaṃ idhādhippetanti “rattavitānenā”ti vuttaṃ.",
  "tika-s0201t:1385_0": "Aparabhāgayojanāti pāḷiyaṃ “aparena samayenā”ti vuttassa aparabhāgassa yojanā.",
  "tika-s0201t:1385_1": "Sā pana ekadesena purimabhāge vutte eva suviññeyyā hotīti “yathā so”tiādimāha.",
  "tika-s0201t:1385_2": "Maggāruḷhamevāti maggaṃ upagatamattameva.",
  "tika-s0201t:1386_0": "Niyamābhāvāti “dibbacakkhunāva passatī”ti niyamassa abhāvā.",
  "tika-s0201t:1386_1": "“Dibbacakkhunāpi passissatī”ti idaṃ na anuttarasukhānubhavanassa dibbacakkhugocarattā vuttaṃ,",
  "tika-s0201t:1386_2": "anāgatassa pana tassa dibbacakkhuparibhaṇḍabhūtena anāgataṃsañāṇena dassanamevāti kāraṇūpacārena vuttaṃ.",
  "tika-s0201t:1386_3": "Pāḷiyaṃ pana “cetasā ceto paricca pajānāmi”cceva vuttaṃ.",
  "tika-s0201t:1386_4": "“Atthato pana nānā hotī”ti saṅkhepato vuttamatthaṃ vivarituṃ “devalokasukhaṃ hī”tiādiṃ vatvā yathādassitaupamāhipi",
  "tika-s0201t:1386_5": "ayamattho pākaṭo evāti dassento “upamāyampī”tiādimāha.",
  "tika-s0201t:1386_6": "Gotrabhuñāṇuppādato paṭṭhāya nirodhaṃ passitvā uppannamaggaphalapaccavekkhaṇavasena ceva parato phalasamāpattisamāpajjanavasena",
  "tika-s0201t:1386_7": "ca ariyasāvako nirodhe sayito viya hoti tadapassayeneva pavattanatoti āha “nirodhasayanavaragata”nti.",
  "tika-s0201t:1386_8": "Tenāha “nibbānā…pe…",
  "tika-s0201t:1386_9": "passatī”ti.",
  "tika-s0201t:1387_0": "Ñāṇapavattākāravaṇṇanā niṭṭhitā.",
  "tika-s0201t:1388_0": "Dukkarakārikādisuddhivaṇṇanā",
  "tika-s0201t:1389_0": "155.",
  "tika-s0201t:1389_1": "Pucchānusandhiādianusandhittayato aññattā “pāṭiyekkaṃ anusandhivasenā”ti vuttaṃ.",
  "tika-s0201t:1389_2": "Na kevalaṃ “dukkarakārikāya suddhi hotī”ti evaṃladdhiko eva,",
  "tika-s0201t:1389_3": "atha kho dukkaracārīsu abhippasannoti dassetuṃ “apicā”tiādi vuttaṃ.",
  "tika-s0201t:1389_4": "Catukuṇḍikoti dvīhi pādehi hatthehīti catūhi aṅgehi kuṇḍanako āhiṇḍanako.",
  "tika-s0201t:1389_5": "Chamānikiṇṇanti bhūmiyaṃ khittaṃ.",
  "tika-s0201t:1389_6": "Bhakkhasanti āhāraṃ.",
  "tika-s0201t:1390_0": "Macchariyamalādipāpadhammavigamanato mettādiguṇānubrūhanato ca brahmaṃ seṭṭhaṃ cariyanti brahmacariyaṃ, dānaṃ.",
  "tika-s0201t:1390_1": "Tathā hi taṃ bhagavatā paṇḍitapaññattaṃ vuttaṃ.",
  "tika-s0201t:1390_2": "Evaṃ sesesupi yathārahaṃ brahmacariyapariyāyo niddhāretvā vattabbo.",
  "tika-s0201t:1390_3": "Kinti kīdisaṃ.",
  "tika-s0201t:1390_4": "Vatanti samādinnavataṃ.",
  "tika-s0201t:1390_5": "Suciṇṇassāti suṭṭhu ciṇṇassa puññassa.",
  "tika-s0201t:1390_6": "Iddhīti ānubhāvo.",
  "tika-s0201t:1390_7": "Jutīti vatthābharaṇobhāsasamujjalā sarīrappabhā.",
  "tika-s0201t:1390_8": "Balavīriyūpapattīti kāyabalena ceva ussāhena ca samannāgamo.",
  "tika-s0201t:1391_0": "Tena pāṇi kāmadadoti tena addhikānaṃ upagacchantānaṃ hatthaṃ pasāretvā asayhaseṭṭhino dānaṭṭhānadassanamayena",
  "tika-s0201t:1391_1": "puññena idāni mayhaṃ hattho kapparukkho viya kāmadado icchiticchitadāyī,",
  "tika-s0201t:1391_2": "kāmadado honto ca madhussavo iṭṭhavatthuvissajjanako jāto.",
  "tika-s0201t:1391_3": "Tena me brahmacariyenāti tena mama yathāvuttakāyaveyyāvaṭiyakammasaṅkhātena seṭṭhacariyena.",
  "tika-s0201t:1391_4": "Puññanti puññaphalaṃ.",
  "tika-s0201t:1391_5": "Tampi hi pujjasabhāvato,",
  "tika-s0201t:1391_6": "uttarapadalopena vā “evamidaṃ puññaṃ pavaḍḍhatī”tiādīsu “puñña”nti vuccati.",
  "tika-s0201t:1392_0": "Pañca sikkhāpadāni samāhaṭāni pañcasikkhāpadaṃ yathā “tibhavaṃ,",
  "tika-s0201t:1392_1": "tisakaṭa”nti ca.",
  "tika-s0201t:1392_2": "Brahmacariyasminti dhammadesanāya.",
  "tika-s0201t:1392_3": "Sā hi vineyyānaṃ brahmabhāvāvahanato brahmaṃ seṭṭhaṃ cariyaṃ,",
  "tika-s0201t:1392_4": "brahmuno vā bhagavato vācasikaṃ cariyanti “brahmacariya”nti vuccati.",
  "tika-s0201t:1393_0": "Sahassaṃ maccuhāyinanti sahassamattā arahattasamadhigamena maccuvisayātikkamena maccupahāyino jātā.",
  "tika-s0201t:1393_1": "Brahmacārī bhavissāmāti ettha yena brahmacariyena te brahmacārinoti vuccanti,",
  "tika-s0201t:1393_2": "taṃ brahmacariyaṃ niddhāretvā āha “methunavirati brahmacariyanti vuttā”ti.",
  "tika-s0201t:1394_0": "Nātikkamāmāti na aticarāma agamanīyaṭṭhānepi itaratthāpi na vītikkamāma.",
  "tika-s0201t:1394_1": "Tenāha “aññatra tāhi brahmacariyaṃ carāmā”ti.",
  "tika-s0201t:1394_2": "Amhanti amhākaṃ.",
  "tika-s0201t:1395_0": "Attadamanavasenāti yathāpaṭiññaṃ arahantānaṃ anukaraṇākārena pavattacittadamanavasena,",
  "tika-s0201t:1395_1": "manacchaṭṭhānaṃ indriyānaṃ damanenāti attho.",
  "tika-s0201t:1395_2": "Sikhāppattaseṭṭhacariyatāya ariyamaggo brahmacariyaṃ.",
  "tika-s0201t:1395_3": "Brahmaṃ seṭṭhaṃ carati etenāti brahmacariyaṃ,",
  "tika-s0201t:1395_4": "satthusāsanaṃ.",
  "tika-s0201t:1396_0": "Ataramānānanti na taramānānaṃ desakālaṃ udikkhantānaṃ.",
  "tika-s0201t:1396_1": "Phalāsāva samijjhatīti sudullabhaphalepi āsā sammāpayogamanvāya samijjhati eva.",
  "tika-s0201t:1396_2": "Vipakkabrahmacariyosmīti visesena nipphannapaṇītajjhāsayo paripuṇṇauḷāramanoratho.",
  "tika-s0201t:1396_3": "So hi seṭṭhamanosamācāratāya brahmacariyapariyāyena vutto.",
  "tika-s0201t:1397_0": "Idameva suttaṃ āgataṭṭhānanti adhippāyo tepiṭake buddhavacane idameva suttapadaṃ “vīriyaṃ brahmacariya”nti āgataṭṭhānanti attho.",
  "tika-s0201t:1397_1": "Vīriyañhi tasmiṃ visaye uttamaṃ paramukkaṃsagataṃ tādisacariyāhetu cāti brahmacariyanti idha vuttaṃ.",
  "tika-s0201t:1397_2": "Caturaṅgasamannāgatanti catubbidhadukkarakiriyāya sādhakassa catubbidhassa attano pavattiākārassa vasena caturaṅgasamannāgataṃ.",
  "tika-s0201t:1398_0": "Koci chinnabhinnapaṭapilotikadharo dasantayuttassa vatthassa abhāvato nicceloti vattabbataṃ labheyyāti taṃ nivattento āha “naggo”ti.",
  "tika-s0201t:1398_1": "Evaṃ akāsiṃ,",
  "tika-s0201t:1398_2": "evampi sattapīḷā mā ahosīti adhippāyo.",
  "tika-s0201t:1398_3": "Yathā “abhihaṭaṃ na sādiyāmī”tiādi bhikkhāpariyesane ukkaṭṭhacāritādassanaṃ,",
  "tika-s0201t:1398_4": "evaṃ “naehi bhaddantikādibhāvopī”ti gahetabbaṃ.",
  "tika-s0201t:1398_5": "Purisantaragatāyāti purisasamīpagatāya.",
  "tika-s0201t:1398_6": "Saṃkittīyanti etāyāti saṃkitti,",
  "tika-s0201t:1398_7": "gāmavāsiādīhi samudāyavasena kariyamānakiriyā.",
  "tika-s0201t:1398_8": "Idha pana bhattasaṃkitti adhippetāti āha “saṃkittetvā katabhattesū”ti.",
  "tika-s0201t:1398_9": "Dadanti tāyāti datti.",
  "tika-s0201t:1398_10": "Ekāhaṃ antarabhūtaṃ etassa atthīti ekāhikaṃ.",
  "tika-s0201t:1398_11": "Esa nayo sesapadesupi.",
  "tika-s0201t:1398_12": "Ekāhavārenāti ekāhikavārena.",
  "tika-s0201t:1398_13": "“Ekāhika”ntiādinā vuttavidhimeva paṭipāṭiyā pavattabhāvaṃ dassetuṃ puna vuttaṃ.",
  "tika-s0201t:1398_14": "Tenāha “iti evarūpa”ntiādi.",
  "tika-s0201t:1399_0": "Erakatiṇādīni vāti erakatiṇādīni ganthitvā katanivāsanāni chavadussāni,",
  "tika-s0201t:1399_1": "nihīnadussānīti attho.",
  "tika-s0201t:1399_2": "Tantāvutānanti tantaṃ pasāretvā vītānaṃ.",
  "tika-s0201t:1399_3": "Pakatikaṇṭaketi salākakaṇṭake.",
  "tika-s0201t:1400_0": "156.",
  "tika-s0201t:1400_1": "Nekavassagaṇasañjātanti anekavassasamūhasañjātaṃ.",
  "tika-s0201t:1400_2": "Nanu ca idāneva “sāyatatiyakampi udakorohanānuyogamanuyutto”ti vuttaṃ,",
  "tika-s0201t:1400_3": "“nekavassagaṇikaṃ rajojallaṃ kāye sannicita”nti ca,",
  "tika-s0201t:1400_4": "tadubhayaṃ ekasmiṃ kathaṃ sambhavatīti āha “idaṃ attano rajojallakavatasamādānakālaṃ sandhāya vadatī”ti.",
  "tika-s0201t:1400_5": "Eteneva “acelako homī”ti vuttaacelakapaṭiññā,",
  "tika-s0201t:1400_6": "“sāṇānipi dhāremī”tiādinā vuttachannakapaṭiññā,",
  "tika-s0201t:1400_7": "tatthāpi sāṇa- masāṇa-",
  "tika-s0201t:1400_8": "chavadussādi- nivattha-",
  "tika-s0201t:1400_9": "paṭiññā ca aviruddhāti daṭṭhabbā tasmiṃ tasmiṃ kāle tathā tathā paṭipannattā.",
  "tika-s0201t:1400_10": "Teti acelakā.",
  "tika-s0201t:1400_11": "Saṅghātanti sabbaso ghātaṃ.",
  "tika-s0201t:1400_12": "Tenāha “vadha”nti.",
  "tika-s0201t:1400_13": "Sīlavā nāma natthi “anabhisandhikampi pāpaṃ hotī”ti evaṃ laddhikattā.",
  "tika-s0201t:1400_14": "Sīlaṃ adhiṭṭhāyāti idaṃ paṭikkamanakiriyaṃ sandhāya vuttaṃ.",
  "tika-s0201t:1401_0": "Pāsaṇḍapariggahaṇatthāyāti pāsaṇḍesu asārasārabhāvavīmaṃsanatthāya.",
  "tika-s0201t:1401_1": "Taṃ pabbajjanti ājīvakapabbajjaṃ.",
  "tika-s0201t:1401_2": "Vikaṭabhojaneti vikatabhojane virūpabhojane.",
  "tika-s0201t:1401_3": "Tenāha “apakatibhojane”ti.",
  "tika-s0201t:1402_0": "157.",
  "tika-s0201t:1402_1": "Bhiṃsanakatasminti bhāvasādhanabhāvī idaṃ padanti āha “bhiṃsanakatasmiṃ bhiṃsanakakiriyāyā”ti.",
  "tika-s0201t:1402_2": "“Bhiṃsanakattasmi”nti vattabbe ekassa ta-",
  "tika-s0201t:1402_3": "kārassa lopo daṭṭhabbo.",
  "tika-s0201t:1402_4": "Yebhuyyaggahaṇaṃ lomavantavasenapi yojetabbaṃ,",
  "tika-s0201t:1402_5": "na lomavasenāti āha “bahutarānaṃ vā”tiādi.",
  "tika-s0201t:1403_0": "Su- sadde u-",
  "tika-s0201t:1403_1": "kārassa o-",
  "tika-s0201t:1403_2": "kāraṃ katvā pāḷiyaṃ “sotatto”ti vuttanti tadatthaṃ vivaranto “sutatto”ti āha.",
  "tika-s0201t:1403_3": "Suṭṭhu avatattoti vā sotatto.",
  "tika-s0201t:1403_4": "Sosinnoti etthāpi eseva nayo.",
  "tika-s0201t:1403_5": "Suddhivasanatthāyāti saṃsārasuddhigavesanatthāya.",
  "tika-s0201t:1404_0": "Vihārasminti paccatte bhummavacananti āha “vihāro eva hi ‘vihārasmi’nti vutto”ti.",
  "tika-s0201t:1404_1": "Teneva cāti teneva vibhattivipallāsavasena.",
  "tika-s0201t:1404_2": "Evaṃ atthoti ayaṃ evaṃ liṅgavipallāsavasena attho veditabbo.",
  "tika-s0201t:1404_3": "Dukkhappattoti ānetvā sambandho.",
  "tika-s0201t:1404_4": "Sabbatthāti sukhadukkhe lābhālābhādike ca.",
  "tika-s0201t:1404_5": "Tulitoti tulāsadiso.",
  "tika-s0201t:1405_0": "Dukkarakārikādisuddhivaṇṇanā niṭṭhitā.",
  "tika-s0201t:1406_0": "Āhārasuddhivaṇṇanā",
  "tika-s0201t:1407_0": "158. Sujjhitunti saṃsārato sujjhituṃ.",
  "tika-s0201t:1408_0": "159.",
  "tika-s0201t:1408_1": "Āsītikapabbānīti āsītikapiṭṭhipabbāni,",
  "tika-s0201t:1408_2": "“kāḷapabbānī”ti vadanti.",
  "tika-s0201t:1408_3": "Pabbānaṃ majjhe.",
  "tika-s0201t:1408_4": "Unnatunnatānīti maṃse milāte dvinnaṃ sandhīnaṃ antare vātenuddhumātadhamanījālatāya unnatāni unnatānīti.",
  "tika-s0201t:1408_5": "Ānisadanti ānisadaṭṭhānaṃ.",
  "tika-s0201t:1408_6": "Nisinnaṭṭhānanti paṃsūhi,",
  "tika-s0201t:1408_7": "vālikāhi vā nicitaṃ nisinnaṭṭhānaṃ.",
  "tika-s0201t:1408_8": "Sarapoṅkhenāti sarassa poṅkhappadesena,",
  "tika-s0201t:1408_9": "sarapoṅkhasaññitena vā maggena.",
  "tika-s0201t:1408_10": "Akkantanti akkantaṭṭhānaṃ.",
  "tika-s0201t:1408_11": "Takkagoḷikasadisānaṃ,",
  "tika-s0201t:1408_12": "sarīraghaṃsanatthaṃ kata kuruvindagoḷakānaṃ vā āvaḷi vaṭṭanāhāro.",
  "tika-s0201t:1408_13": "Vaṃsatoti piṭṭhivaṃsato.",
  "tika-s0201t:1408_14": "Maṇḍaleti bhittipādānaṃ matthake ṭhapitamaṇḍalake sīsaggena patiṭṭhahanti.",
  "tika-s0201t:1408_15": "Na evaṃ phāsuḷiyoti yathā yathā vuttagopānasiyo papatā tiṭṭhanti,",
  "tika-s0201t:1408_16": "na evaṃ bodhisattassa phāsukāpi papatā ṭhitā.",
  "tika-s0201t:1409_0": "Okkhāyikāti avakkhāyikā,",
  "tika-s0201t:1409_1": "heṭṭhā hutvā ninnabhāvena paññāyamānā.",
  "tika-s0201t:1409_2": "Evarūpāti yathāvuttarūpā,",
  "tika-s0201t:1409_3": "ninnatarāti attho.",
  "tika-s0201t:1409_4": "Yāva piṭṭhikaṇṭakaṃ allīnā hotīti mayhaṃ udaracchavi yāva piṭṭhikaṇṭakaṃ,",
  "tika-s0201t:1409_5": "tāva taṃ āhacca ṭhitattā allīnā hoti udariyassa parikkhayena antānañca suṭṭhumilātatāya.",
  "tika-s0201t:1409_6": "Bhāriyabhāriyāti garutarā.",
  "tika-s0201t:1409_7": "Sahaudaracchaviṃ piṭṭhikaṇṭakaṃ,",
  "tika-s0201t:1409_8": "sahapiṭṭhikaṇṭakaṃ udaracchavinti yojanā.",
  "tika-s0201t:1409_9": "Neva nikkhamati āhārasannissayaāpodhātuyā sabbaso visukkhattā.",
  "tika-s0201t:1409_10": "Pūtimūlānīti lomamūlānaṃ paribrūhanake maṃse lohite ca parikkhīṇe tāni sukkhāni ṭhānato bhaṭṭhāni abhāveneva “pūtimūlānī”ti vuttāni.",
  "tika-s0201t:1409_11": "Tenāha “tassa panā”tiādi.",
  "tika-s0201t:1410_0": "Adhigatāti idāni adhigatā.",
  "tika-s0201t:1410_1": "Yathā etarahi vipassanāpaññāya adhigatattāti iminā kiñcāpi mahābodhisattā paripākagatañāṇā vasībhūtajjhānābhiññā vipassanāya parikammaṃ karonti,",
  "tika-s0201t:1410_2": "yathā ca nesaṃ carimabhave vipassanācāro,",
  "tika-s0201t:1410_3": "na tathā tadāti dasseti.",
  "tika-s0201t:1410_4": "Etadevāti yaṃ yena vuttaṃ atthajātaṃ,",
  "tika-s0201t:1410_5": "etadeva ettha etasmiṃ pāṭhapadese yuttaṃ pubbenāparaṃ avirujjhanato.",
  "tika-s0201t:1410_6": "Itarathāti bhikkhūhi vuttappakārena ananurūpo siyā “imissā”ti vuttāya aññatte.",
  "tika-s0201t:1411_0": "Āhārasuddhivaṇṇanā niṭṭhitā.",
  "tika-s0201t:1412_0": "Saṃsārasuddhiādivaṇṇanā",
  "tika-s0201t:1413_0": "160. Saṃsārenāti aparāparaṃ cavanupapajjanavasena bhavesu saṃsaraṇena. Yaṃ sandhāya vuttaṃ –",
  "tika-s0201t:1414_0": "“Khandhānañca paṭipāṭi, dhātuāyatanāna ca;",
  "tika-s0201t:1415_0": "Abbocchinnaṃ vattamānā, saṃsāroti pavuccatī”ti. ;",
  "tika-s0201t:1416_0": "Bahukanti bahukālaṃ bahukkhattuṃ.",
  "tika-s0201t:1416_1": "Upapajjitvāti tattha tattha bhave nibbattitvā.",
  "tika-s0201t:1416_2": "Āvāsenāti tasmiṃ tasmiṃ sattāvāse āvasanena nibbattitvā jīvanena.",
  "tika-s0201t:1416_3": "Khandhāyeva vuttā tesaṃyeva pavattivisesassa tena tena pariyāyena vuttattā.",
  "tika-s0201t:1416_4": "Bahuyāgeti ajasūkaragomāyvādike bahuvidhe mahāyaññe.",
  "tika-s0201t:1416_5": "Bahuaggīti vācāpeyyādivasena antamaso pākayaññādivasena ca bahukepi aggī paricaraṇena.",
  "tika-s0201t:1417_0": "161.",
  "tika-s0201t:1417_1": "Bāladārakopi “daharo”ti vuccatīti tato visesanatthaṃ “yuvā”ti vuttaṃ.",
  "tika-s0201t:1417_2": "Atikkantapaṭhamavayā sattā sabhāvena palitasirā hontīti paṭhamavaye ṭhitabhāvaṃ dassetuṃ “susukāḷakeso”ti vuttaṃ.",
  "tika-s0201t:1417_3": "Jarājiṇṇoti jarāya jiṇṇo,",
  "tika-s0201t:1417_4": "na akālikena jarāya abhibhūto.",
  "tika-s0201t:1417_5": "Ukkaṃsagatabuddhatāya vuddho.",
  "tika-s0201t:1417_6": "Tenāha “vaḍḍhitvā ṭhitaaṅgapaccaṅgo”ti,",
  "tika-s0201t:1417_7": "ārohapariṇāhavasena vuddhirahitoti attho.",
  "tika-s0201t:1417_8": "Jātimahallakoti jātiyā mahallako,",
  "tika-s0201t:1417_9": "na bhogaparivārādīhīti attho.",
  "tika-s0201t:1417_10": "Addhagatoti ettha addha-",
  "tika-s0201t:1417_11": "saddo dīghakālavācīti āha “bahuaddhānaṃ gato”ti.",
  "tika-s0201t:1417_12": "Vayotiādipadalopenāyaṃ niddesoti āha “pacchimavaya”nti.",
  "tika-s0201t:1417_13": "Padasatampi…pe…",
  "tika-s0201t:1417_14": "samatthatāti padasatampi padasahassampi sotapathamāgacchantameva uggahaṇasamatthatā pariggahetuṃ samatthatā.",
  "tika-s0201t:1417_15": "Ayañca gatiyā byāpāroti sakkā viññātuṃ gahaṇamattabhāvato.",
  "tika-s0201t:1417_16": "Tadevāti padasatampi padasahassampi.",
  "tika-s0201t:1417_17": "Ādhāraṇaṃ apilāpanavasena hadaye dhāraṇaṃ.",
  "tika-s0201t:1417_18": "Upanibandhanaṃ yathā na pamuṭṭhaṃ hoti,",
  "tika-s0201t:1417_19": "tathā upecca aparāparaṃ nibandhanaṃ.",
  "tika-s0201t:1417_20": "Ayaṃ pana satiyā byāpāroti sakkā viññātuṃ.",
  "tika-s0201t:1417_21": "Pāḷiyañca “paramāya gatiyā ca satiyā ca dhitiyā cā”ti vuttaṃ,",
  "tika-s0201t:1417_22": "parato ca “evaṃ adhimattagatimanto”ti vuttaṃ.",
  "tika-s0201t:1417_23": "Samatthavīriyaṃ dhiti nāmāti visiṭṭhavisayaṃ dassento yathāvuttasatisamāyogaṃ tassa dīpeti.",
  "tika-s0201t:1417_24": "Tassāti yathāvuttagatisatidhitīhi subhadhātavacīparicitassa pariyattidhammassa āgamavasena atthadassanasamatthatā yuttivasena kāraṇadassanasamatthatā.",
  "tika-s0201t:1418_0": "Daḷhaṃ thiraṃ dhanu etassāti daḷhadhanvā,",
  "tika-s0201t:1418_1": "so eva idha “daḷhadhammā”ti vutto.",
  "tika-s0201t:1418_2": "Paṭisattuvidhamanatthaṃ dhanuṃ gaṇhātīti dhanuggaho,",
  "tika-s0201t:1418_3": "so eva usuṃ saraṃ asati khipatīti issāsoti āha “dhanuṃ gahetvā ṭhito issāso”ti.",
  "tika-s0201t:1418_4": "Dvisahassapalaṃ lohādibhāraṃ vahituṃ samatthaṃ dvisahassathāmaṃ.",
  "tika-s0201t:1418_5": "Tenāha “dvisahassathāmaṃ nāmā”tiādi.",
  "tika-s0201t:1418_6": "Daṇḍeti dhanudaṇḍe.",
  "tika-s0201t:1418_7": "Yāva kaṇḍappamāṇāti dīghato yattakaṃ kaṇḍassa pamāṇaṃ,",
  "tika-s0201t:1418_8": "tattake dhanudaṇḍe ukkhittamatte āropito ceva hoti jiyādaṇḍo,",
  "tika-s0201t:1418_9": "so ca bhāro pathavito muccati,",
  "tika-s0201t:1418_10": "evaṃ idaṃ “dvisahassathāmaṃ nāma dhanūti daṭṭhabbaṃ.",
  "tika-s0201t:1418_11": "Uggahitasippoti uggahitadhanusippo.",
  "tika-s0201t:1418_12": "Katahatthoti thirataraṃ lakkhesu avirajjhanasarakkhepo.",
  "tika-s0201t:1418_13": "Īdiso pana tattha vasībhūto katahattho nāma hotīti āha “ciṇṇavasībhāvo”ti.",
  "tika-s0201t:1418_14": "Kataṃ rājakulādīsu upecca asanaṃ etena so katūpāsanoti āha “rājakulādīsu dassitasippo”ti.",
  "tika-s0201t:1418_15": "Evaṃ katanti evaṃ antosusirakaraṇādinā sallahukaṃ kataṃ.",
  "tika-s0201t:1419_0": "Oloketīti udikkhati.",
  "tika-s0201t:1419_1": "Evaṃ santepi tesaṃ vāro paññāyatīti tesaṃ bhikkhūnaṃ “ayaṃ paṭhamaṃ pucchati,",
  "tika-s0201t:1419_2": "ayaṃ dutiya”ntiādinā pucchanavāro tādisassa paññavato paññāyati sukhumassa antarassa labbhanato.",
  "tika-s0201t:1419_3": "Buddhānaṃ pana vāroti īdise ṭhāne buddhānaṃ desanāvāro aññesaṃ napaññāyanato buddhānaṃyeva paññāyati.",
  "tika-s0201t:1419_4": "Idāni tameva paññāyanataṃ yuttito dassento “vidatthicaturaṅgulachāya”ntiādimāha.",
  "tika-s0201t:1419_5": "Accharāsaṅghāṭamatte khaṇe aneka-",
  "tika-s0201t:1419_6": "koṭisahassa-",
  "tika-s0201t:1419_7": "cittapavattisambhavato “vidatthicaturaṅgulachāyaṃ atikkamanato puretaraṃyeva bhagavā…pe…",
  "tika-s0201t:1419_8": "kathetī”ti vatvā tato lahutarāpi satthu desanāpavatti atthevāti dassento “tiṭṭhantu vā tāva ete”tiādimāha.",
  "tika-s0201t:1419_9": "Idāni tattha kāraṇaṃ dassetuṃ “kasmā”tiādi vuttaṃ.",
  "tika-s0201t:1419_10": "Soḷasa padāni kathetīti etena lokiyajanassa ekapaduccāraṇakkhaṇe bhagavā aṭṭhavīsasatapadāni kathetīti dasseti.",
  "tika-s0201t:1419_11": "Idāni tassapi kāraṇaṃ dassetuṃ “kasmā”tiādi vuttaṃ.",
  "tika-s0201t:1420_0": "Dhammoti pāḷi.",
  "tika-s0201t:1420_1": "Pajjati attho etenāti padaṃ, tadattho.",
  "tika-s0201t:1420_2": "Atthaṃ byañjetīti byañjanaṃ, akkharaṃ.",
  "tika-s0201t:1420_3": "Tañhi padavākyakkharabhāvehi paricchijjamānaṃ taṃ taṃ atthaṃ byañjeti pakāseti.",
  "tika-s0201t:1420_4": "Tenāha “dhammapadabyañjananti pāḷiyā padabyañjanaṃ,",
  "tika-s0201t:1420_5": "tassa tassa atthassa byañjanakaṃ akkhara”nti.",
  "tika-s0201t:1420_6": "Etena aparāparehi padabyañjanehi sucirampi kālaṃ kathentassa tathāgatassa na kadāci tesaṃ pariyādānaṃ atthīti dasseti.",
  "tika-s0201t:1420_7": "Pañhaṃ byākaronti etenāti pañhabyākaraṇaṃ,",
  "tika-s0201t:1420_8": "tathāpavattapaṭibhānaṃ.",
  "tika-s0201t:1420_9": "Aparikkhayapaṭibhānā hi buddhā bhagavanto,",
  "tika-s0201t:1420_10": "yato vuttaṃ “natthi dhammadesanāya hānī”ti.",
  "tika-s0201t:1420_11": "Tenāha “iminā kiṃ dassetī”tiādi.",
  "tika-s0201t:1420_12": "Tathā āsannaparinibbānassapi bhagavato desanāya itarāya ca visesātāvoti paṭhamabuddhavacanampi majjhimabuddhavacanampi",
  "tika-s0201t:1420_13": "pacchimabuddhavacanampi sadisameva.",
  "tika-s0201t:1420_14": "Āsītikavassato paraṃ pañcamo āyukoṭṭhāso.",
  "tika-s0201t:1421_0": "162.",
  "tika-s0201t:1421_1": "Kāmañcettha bhagavatā nāgasamālattherassa acchariyaabbhutapavedanamukhena attano lomānaṃ haṭṭhabhāvassa",
  "tika-s0201t:1421_2": "paveditattā “lomahaṃsanapariyāyo”ti nāmaṃ gahitaṃ,",
  "tika-s0201t:1421_3": "tathāpi sabbaññutaññāṇādi-",
  "tika-s0201t:1421_4": "anaññasādhāraṇañāṇānubhāva-",
  "tika-s0201t:1421_5": "vibhāvanādivasena soḷasasamūhato sīhanādassa nadanena desanāya pavattitattā “mahāsīhanādo”tveva saṅgītikāramahātherehi nāmaṃ ṭhapitanti daṭṭhabbaṃ.",
  "tika-s0201t:1422_0": "Mahāsīhanādasuttavaṇṇanāya līnatthappakāsanā samattā.",
  "tika-s0201t:1423_0": "3. Mahādukkhakkhandhasuttavaṇṇanā",
  "tika-s0201t:1424_0": "163.",
  "tika-s0201t:1424_1": "Tato paranti tiṇṇaṃ janānaṃ upari saṅgho catuvaggakaraṇīyādikammehi paṭikammappattattā.",
  "tika-s0201t:1424_2": "Gāmaṃ gatoti vuccati gāmaṃ uddissa gatattā,",
  "tika-s0201t:1424_3": "evaṃ sāvatthiṃ pavisituṃ vihārato nikkhantā “pavisiṃsū”ti vuttā.",
  "tika-s0201t:1424_4": "Pariññanti pahānapariññaṃ.",
  "tika-s0201t:1424_5": "Sā hi samatikkamo, na itarā.",
  "tika-s0201t:1424_6": "Rūpavedanāsupīti “rūpānaṃ pariññaṃ,",
  "tika-s0201t:1424_7": "vedanānaṃ pariñña”nti etthāpi.",
  "tika-s0201t:1424_8": "Kāmaṃ sabbesaṃ titthiyānaṃ kāmādipariññāpaññāpanahetubhūto samayo natthi,",
  "tika-s0201t:1424_9": "yesaṃ pana atthi,",
  "tika-s0201t:1424_10": "te upādāya “sakasamayaṃ jānantā”ti vuttaṃ.",
  "tika-s0201t:1424_11": "“Yato yato kho bho ayaṃ bhikkhu vivicceva kāmehi…pe…",
  "tika-s0201t:1424_12": "paṭhamaṃ jhānaṃ upasampajja viharati,",
  "tika-s0201t:1424_13": "ettāvatā kho bho kāmānaṃ pariññā hotī”ti evaṃ sarūpato paṭhamajjhānaṃ vibhāvetuṃ asakkontāpi kevalaṃ",
  "tika-s0201t:1424_14": "accantappahānasaññāya kāmānaṃ pariññaṃ paññapeyyuṃ paṭhamajjhānaṃ vadamānā.",
  "tika-s0201t:1424_15": "Taṃ kissa hetu?",
  "tika-s0201t:1424_16": "Tādisassa āgamādhigamassābhāvato.",
  "tika-s0201t:1424_17": "Rūpavedanāpariññāsupi eseva nayo.",
  "tika-s0201t:1424_18": "Vuccethāti vucceyya.",
  "tika-s0201t:1424_19": "Dutiyapadepīti “anusāsaniyā vā anusāsani”nti evaṃ vuttavākyepi.",
  "tika-s0201t:1424_20": "Te kira bhikkhū.",
  "tika-s0201t:1425_0": "165.",
  "tika-s0201t:1425_1": "Na ceva sampāyissantīti na ceva sammadeva pakārehi gamessanti ñāpessanti.",
  "tika-s0201t:1425_2": "Tenāha “sampādetvā kathetuṃ na sakkhissantī”ti.",
  "tika-s0201t:1425_3": "Yasmā avisaye pañho pucchito hoti,",
  "tika-s0201t:1425_4": "tasmā āpajjissantīti yojanā.",
  "tika-s0201t:1425_5": "Sadevaketi arūpadevaggahaṇaṃ.",
  "tika-s0201t:1425_6": "Te hi lokiyadevehi dīghāyukatādinā ukkaṭṭhā.",
  "tika-s0201t:1425_7": "Samāraketi kāmāvacaradevaggahaṇaṃ.",
  "tika-s0201t:1425_8": "Sabrahmaketi rūpāvacarabrahmaggahaṇaṃ.",
  "tika-s0201t:1425_9": "Sassamaṇabrāhmaṇiyāti ettha samaṇaggahaṇena pabbajite,",
  "tika-s0201t:1425_10": "brāhmaṇaggahaṇena jātibrāhmaṇe,",
  "tika-s0201t:1425_11": "puna devaggahaṇena sammutideve,",
  "tika-s0201t:1425_12": "manussaggahaṇena avasiṭṭhamanussakāyaṃ pariyādiyati.",
  "tika-s0201t:1425_13": "Lokapajāggahaṇena pana payojanaṃ aṭṭhakathāyaṃ dassitameva.",
  "tika-s0201t:1425_14": "Aññathā ārādhanaṃ nāma natthīti iminā kāmarūpavedanāsu assādādīnaṃ yāthāvato avabodho eva ito bāhirakānaṃ natthi,",
  "tika-s0201t:1425_15": "kuto pavedanāti dasseti.",
  "tika-s0201t:1426_0": "166.",
  "tika-s0201t:1426_1": "Cittārādhananti yāthāvapavedanena paresaṃ cittassa paritosanaṃ.",
  "tika-s0201t:1426_2": "Bandhanaṭṭhena guṇāti kāmarāgasaṃyojanassa paccayabhāvena vatthukāmesupi bandhanaṭṭho vutto,",
  "tika-s0201t:1426_3": "koṭṭhāsaṭṭho vā guṇaṭṭho daṭṭhabbo.",
  "tika-s0201t:1426_4": "Tarayantīti taramānā yanti gacchanti.",
  "tika-s0201t:1426_5": "Atītādibhinnapaṭhamādivayā eva cittatā rāsibhāvena vayoguṇāti gahitāti āha “rāsaṭṭho guṇaṭṭho”ti.",
  "tika-s0201t:1426_6": "Cakkhuviññeyyāti vā cakkhuviññāṇataṃdvārikaviññāṇehi vijānitabbā.",
  "tika-s0201t:1426_7": "Sotaviññeyyātiādīsupi eseva nayo.",
  "tika-s0201t:1426_8": "Iṭṭhārammaṇabhūtāti sabhāveneva iṭṭhārammaṇajātikā,",
  "tika-s0201t:1426_9": "iṭṭhārammaṇabhāvaṃ vā pattā.",
  "tika-s0201t:1426_10": "Kamanīyāti kāmetabbā.",
  "tika-s0201t:1426_11": "Manavaḍḍhanakāti manoharā.",
  "tika-s0201t:1426_12": "Etena parikappanatopi iṭṭhabhāvaṃ gaṇhāti.",
  "tika-s0201t:1426_13": "Piyajātikāti piyāyitabbasabhāvā.",
  "tika-s0201t:1426_14": "Kāmūpasaṃhitāti kāmarāgena upecca sandhāniyā sambaddhā kātabbāti āha “ārammaṇaṃ katvā”ti.",
  "tika-s0201t:1427_0": "167.",
  "tika-s0201t:1427_1": "Saññaṃ ṭhapetvāti “imasmiṃ aṅgulikādipabbe gahite sataṃ hoti,",
  "tika-s0201t:1427_2": "imasmiṃ sahassa”ntiādinā saññāṇaṃ katvā gaṇanā.",
  "tika-s0201t:1427_3": "Acchiddagaṇanāti “ekaṃ dve”tiādinā navantavidhinā nirantaragaṇanā.",
  "tika-s0201t:1427_4": "Piṇḍagaṇanāti saṅkalanapaṭuppādanādinā piṇḍitvā gaṇanā.",
  "tika-s0201t:1427_5": "Tenāha “khettaṃ oloketvā”tiādi.",
  "tika-s0201t:1427_6": "Kasanaṃ kasīti kasiggahaṇena sabbo kasipaṭibaddho jīvikūpāyo gahitoti āha “kasīti kasikamma”nti.",
  "tika-s0201t:1427_7": "Jaṅghavaṇijjāti jaṅghasatthavasena vaṇijjaṃ āha,",
  "tika-s0201t:1427_8": "thalavaṇijjāti sakaṭasatthavasena. Ādi-",
  "tika-s0201t:1427_9": "saddena nāvāpaṇādivasena vohāraṃ.",
  "tika-s0201t:1427_10": "Vaṇippathoti vaṇijamaggo,",
  "tika-s0201t:1427_11": "dānaggahaṇavasena saṃvohāroti attho.",
  "tika-s0201t:1427_12": "Usūnaṃ asanakammaṃ issattaṃ,",
  "tika-s0201t:1427_13": "dhanusippena jīvikā,",
  "tika-s0201t:1427_14": "idha pana issattaṃ viyāti issattaṃ,",
  "tika-s0201t:1427_15": "sabbaāvudhajīvikāti āha “āvudhaṃ gahetvā upaṭṭhānakamma”nti.",
  "tika-s0201t:1427_16": "Porohiccāmaccakammādi rājakammaṃ. Ādi-",
  "tika-s0201t:1427_17": "saddena rathasippakhattavijjāsippādi-",
  "tika-s0201t:1427_18": "vuttāvasesaṃ mahāsippaṃ khuddakasippañca saṅgaṇhāti.",
  "tika-s0201t:1427_19": "Sītassa purakkhatoti sītassa purato kato.",
  "tika-s0201t:1427_20": "Yo hi sītakāle jīvikāhetu sītalapadesaṃ pakkhandati,",
  "tika-s0201t:1427_21": "so vāḷamigādīhi viya sītena paripātiyamāno tena purato kato viya hoti.",
  "tika-s0201t:1427_22": "Tenāha “sītena bādhiyamāno”ti.",
  "tika-s0201t:1427_23": "Uṇhassa purakkhatoti etthāpi eseva nayo.",
  "tika-s0201t:1427_24": "Saritvāti saṃsappitvā.",
  "tika-s0201t:1427_25": "Ghaṭṭiyamānoti hiṃsiyamāno bādhiyamāno.",
  "tika-s0201t:1427_26": "Ābādhanaṃ ābādho,",
  "tika-s0201t:1427_27": "pīḷāti attho.",
  "tika-s0201t:1427_28": "Kāmahetunti vā bhāvanapuṃsakaniddeso yathā “visamaṃ candimasūriyā parivattantī”ti.",
  "tika-s0201t:1427_29": "Tathā sesapadadvayepi.",
  "tika-s0201t:1427_30": "Tenevāha “kāmānameva hetū”ti.",
  "tika-s0201t:1427_31": "Kāmānaṃ hetūti ettha purimapadāvadhāraṇamayuttaṃ tadaññapaccayapaṭikkhepāpattito,",
  "tika-s0201t:1427_32": "tathā uttarapadāvadhāraṇaṃ kāmānaṃ kadāci ahetubhāvassapi sambhavato,",
  "tika-s0201t:1427_33": "tasmā “uppajjatiyevā”ti vuttaṃ.",
  "tika-s0201t:1428_0": "Uṭṭhahatoti iminā uṭṭhānavīriyaṃ vuttanti āha “ājīvasamuṭṭhāpakavīriyenā”ti.",
  "tika-s0201t:1428_1": "Taṃ vīriyanti ājīvikasamuṭṭhāpakavīriyaṃ.",
  "tika-s0201t:1428_2": "Pubbenāparaṃ ghaṭentassāti ārambhato paṭṭhāya nirantaraṃ pavattentassa.",
  "tika-s0201t:1428_3": "Citte uppannabalavasokena socatīti cittasantāpena anto nijjhāyati.",
  "tika-s0201t:1428_4": "Kāye uppannadukkhenāti tasseva sokassa vasena kāye uppannadukkhena.",
  "tika-s0201t:1428_5": "Sokuddesena taṃ taṃ vippalapento vā paridevati.",
  "tika-s0201t:1428_6": "Uraṃ tāḷetvāti vakkhappadesaṃ paharitvā.",
  "tika-s0201t:1428_7": "“Mogha”ntiādi paridevanākāradassanañceva sammohāpajjanākāradassanañca.",
  "tika-s0201t:1428_8": "Meti vatvā puna noti puthuvacanaṃ attano ubhayathāpi voharitabbato,",
  "tika-s0201t:1428_9": "byāmūḷhavacanaṃ vā sokavasena.",
  "tika-s0201t:1429_0": "168.",
  "tika-s0201t:1429_1": "Idha kāmaggahaṇena visesato vatthukāmā gahitāti kāmādiggahaṇaṃ kataṃ,",
  "tika-s0201t:1429_2": "nānantariyatāya pana kilesakāmopi gahito eva.",
  "tika-s0201t:1429_3": "Asicammanti ettha cammaggahaṇena na kevalaṃ cammamayassa,",
  "tika-s0201t:1429_4": "cammaparisibbitasseva vā gahaṇaṃ,",
  "tika-s0201t:1429_5": "atha kho sabbassapi āvudhabādhakassa gahaṇanti dassento “kheṭakaphalakādīnī”ti āha. Ādi-",
  "tika-s0201t:1429_6": "saddena sarādisaṅgaho.",
  "tika-s0201t:1429_7": "Dhanukalāpaṃ sannayhitvāti dhanuñceva khurappatūṇiñca sannayhitvā,",
  "tika-s0201t:1429_8": "dhanudaṇḍassa jiyāya tathābhāvakaraṇādipi dhanuno sannayhananti.",
  "tika-s0201t:1429_9": "Dvinnaṃ senānaṃ byūhasaṃvidhānena vā ubhatobyūḷhaṃ.",
  "tika-s0201t:1429_10": "Vijjotalantesūti nisitapītaphalatāya vijjotanavasena parivattamānesu.",
  "tika-s0201t:1430_0": "Pākārasamīpātisaṅkhāratāya pākārapādā upakāriyo,",
  "tika-s0201t:1430_1": "yā “uddāpā”ti vuccanti.",
  "tika-s0201t:1430_2": "Satadantenāti anekasatadantakena,",
  "tika-s0201t:1430_3": "yassa tikhiṇadantāni anekasatāni mūlāni honti.",
  "tika-s0201t:1430_4": "Atibhāratāya dasavīsamattāpi janā ukkhipituṃ na sakkonti,",
  "tika-s0201t:1430_5": "yantavasena pana ukkhipitvā bandhitvā ṭhapenti.",
  "tika-s0201t:1430_6": "Tenāha “aṭṭhadantākārenā”tiādi.",
  "tika-s0201t:1430_7": "Omaddantīti oṭṭhapenti.",
  "tika-s0201t:1431_0": "169.",
  "tika-s0201t:1431_1": "Sandhimpi chindanti corikāya jīvitukāmā.",
  "tika-s0201t:1431_2": "Nillopanti nissesavilopaṃ,",
  "tika-s0201t:1431_3": "ekaṃ parittaṃ gāmaṃ parivāretvā tattha kiñcipi gayhūpagaṃ asesetvā karamaraggahaṇaṃ.",
  "tika-s0201t:1431_4": "Tenāha “mahāvilopa”nti.",
  "tika-s0201t:1431_5": "Panthaduhanakammaṃ aṭavimagge ṭhatvā addhikānaṃ vilumpanaṃ.",
  "tika-s0201t:1431_6": "Pahārasādhanatthaṃ daṇḍappahārassa sukhasiddhiatthaṃ.",
  "tika-s0201t:1431_7": "Kañjito nibbattaṃ kañjiyaṃ, āranālaṃ.",
  "tika-s0201t:1431_8": "Yaṃ “bilaṅga”ntipi vuccati,",
  "tika-s0201t:1431_9": "taṃ yattha siñcati,",
  "tika-s0201t:1431_10": "sā kañjiyaukkhalikā.",
  "tika-s0201t:1431_11": "Bilaṅgathālikasadisakaraṇaṃ bilaṅgathāliyaṃ.",
  "tika-s0201t:1431_12": "Sīsakapālaṃ uppāṭetvāti ayoguḷapavesanappamāṇaṃ chiddaṃ katvā.",
  "tika-s0201t:1431_13": "Saṅkhamuṇḍakammakāraṇanti saṅkhaṃ viya muṇḍakammakāraṇaṃ.",
  "tika-s0201t:1432_0": "Rāhumukhakammakāraṇanti rāhumukhagata-",
  "tika-s0201t:1432_1": "sūriyasadisa-",
  "tika-s0201t:1432_2": "kammakāraṇaṃ.",
  "tika-s0201t:1432_3": "Jotimālikanti jotimālavantaṃ kammakāraṇaṃ.",
  "tika-s0201t:1432_4": "Hatthapajjotikanti hatthapajjotanakammakāraṇaṃ.",
  "tika-s0201t:1432_5": "Erakavattakammakāraṇanti erakavattasadise sarīrato baddhe uppāṭanakammakāraṇaṃ.",
  "tika-s0201t:1432_6": "Cīrakavāsikakammakāraṇanti sarīrato uppāṭitabaddhacīrakāhi nivāsāpanakammakāraṇaṃ.",
  "tika-s0201t:1432_7": "Taṃ karontā yathā gīvato paṭṭhāya baddhe kantitvā kaṭiyameva ṭhapenti,",
  "tika-s0201t:1432_8": "evaṃ gopphakato paṭṭhāya kantitvā kaṭiyameva ṭhapenti.",
  "tika-s0201t:1432_9": "Aṭṭhakathāyaṃ pana “kaṭito paṭṭhāya kantitvā gopphakesu ṭhapentī”ti vuttaṃ.",
  "tika-s0201t:1432_10": "Eṇeyyakakammakāraṇanti eṇīmigasadisakammakāraṇaṃ.",
  "tika-s0201t:1432_11": "Ayavalayāni datvāti ayavalayāni paṭimuñcitvā.",
  "tika-s0201t:1432_12": "Ayasūlāni koṭṭentīti kapparajaṇṇukakoṭīsu ayasūlāni pavesenti.",
  "tika-s0201t:1432_13": "Nti taṃ tathākatakammakāraṇaṃ sattaṃ.",
  "tika-s0201t:1433_0": "Baḷisamaṃsikanti baḷisehi maṃsuppāṭanakammakāraṇaṃ.",
  "tika-s0201t:1433_1": "Kahāpaṇikanti kahāpaṇamattaso chindanakammakāraṇaṃ.",
  "tika-s0201t:1433_2": "Koṭṭentīti chindanti.",
  "tika-s0201t:1433_3": "Khārāpatacchikanti tacchetvā khārāvasiñcanakammakāraṇaṃ.",
  "tika-s0201t:1433_4": "Palighaparivattikanti palighassa viya parivattanakammakāraṇaṃ.",
  "tika-s0201t:1433_5": "Ekābaddhaṃ karonti ayasūlassa koṭṭanena.",
  "tika-s0201t:1433_6": "Palālapīṭhakanti palālapīṭhassa viya sarīrassa saṃvellanakammakāraṇaṃ.",
  "tika-s0201t:1433_7": "Kāraṇikāti ghātanakārakā.",
  "tika-s0201t:1433_8": "Palālavaṭṭiṃ viya katvāti yathā palālapīṭhaṃ karontā palālavaṭṭiṃ katvā saṃvellanavasena naṃ veṭhenti,",
  "tika-s0201t:1433_9": "evaṃ karontīti attho.",
  "tika-s0201t:1433_10": "Chātakehīti bubhukkhitehi koleyyakasunakhehi.",
  "tika-s0201t:1433_11": "Balavanto hi te javayoggā sūrā ca honti.",
  "tika-s0201t:1433_12": "Kammavasena sampareti etthāti samparāyo, paraloko.",
  "tika-s0201t:1433_13": "Tattha bhavoti samparāyiko.",
  "tika-s0201t:1434_0": "170.",
  "tika-s0201t:1434_1": "Chandarāgo vinīyati ceva pahīyati ca etthāti nibbānaṃ chandarāgavinayo chandarāgappahānañcāti.",
  "tika-s0201t:1434_2": "Tenāha “nibbānañhī”ti.",
  "tika-s0201t:1434_3": "Tattha āgammāti idaṃ yo chandarāgaṃ vineti pajahati,",
  "tika-s0201t:1434_4": "tassa ārammaṇaṃ sandhāya vuttaṃ.",
  "tika-s0201t:1434_5": "Tīhi pariññāhīti iminā ñātatīraṇapariññāhi parijānissantīti netaṃ ṭhānaṃ vijjati.",
  "tika-s0201t:1434_6": "Ko pana vādo pahānapariññāyāti dasseti?",
  "tika-s0201t:1434_7": "Tathabhāvāyāti parijānanakabhāvāya.",
  "tika-s0201t:1435_0": "171.",
  "tika-s0201t:1435_1": "Aparittenāti ahīnena.",
  "tika-s0201t:1435_2": "Vipulenāti mahatā.",
  "tika-s0201t:1435_3": "Yadi vaṇṇasampattidassanatthaṃ,",
  "tika-s0201t:1435_4": "vaṇṇadasakaṃ kasmā na gahitanti āha “mātugāmassa hī”tiādi.",
  "tika-s0201t:1435_5": "Bhojanasampadādīnaṃ alābhepīti dassanatthaṃ “duggatakule nibbattassapī”ti vuttaṃ.",
  "tika-s0201t:1435_6": "Thokaṃ thokaṃ vaṇṇāyatanaṃ pasīdati maṃsassa paribrūhanato thanamaṃsāni vaḍḍhanti jāyanti.",
  "tika-s0201t:1435_7": "Vaṇṇeti hadayaṅgatabhāvaṃ pakāsento viya hotīti vaṇṇo.",
  "tika-s0201t:1435_8": "So eva sāmaggopabhogādinā nibhātīti nibhā.",
  "tika-s0201t:1435_9": "Tenāha “vaṇṇanibhāti vaṇṇoyevā”ti.",
  "tika-s0201t:1436_0": "Bhogganti ativiya vaṅkatāya bhoggaṃ.",
  "tika-s0201t:1436_1": "Tādisaṃ pana sarīraṃ bhaggaṃ viya hotīti āha “bhagga”nti.",
  "tika-s0201t:1436_2": "Tenāha “imināpissa vaṅkabhāvameva dīpetī”ti.",
  "tika-s0201t:1436_3": "Dantānaṃ chinnabhinnatāya ekaccānaṃ patanena ca khaṇḍitadantaṃ.",
  "tika-s0201t:1436_4": "Kesānaṃ setavaṇṇatāya palitanti āha “paṇḍarakesa”nti.",
  "tika-s0201t:1436_5": "Kesānaṃ mattaso siyane khallāṭavohāroti bahuso siyanaṃ sandhāyāha “mahākhallāṭasīsa”nti.",
  "tika-s0201t:1436_6": "Vassasatikakāle uppajjanatilakāni sandhāyāha “tilakāhatagatta”nti.",
  "tika-s0201t:1436_7": "Tāni pana kānici setāni honti kānici kāḷānīti āha “setakāḷatilakehī”ti.",
  "tika-s0201t:1436_8": "Byādhikanti sañcātabyādhiṃ.",
  "tika-s0201t:1436_9": "Bāḷhagilānanti māraṇanti kagelaññena gilānaṃ.",
  "tika-s0201t:1437_0": "173.",
  "tika-s0201t:1437_1": "Tasmiṃ samayeti tasmiṃ jhānaṃ upasampajja viharaṇasamaye.",
  "tika-s0201t:1437_2": "Na cetetīti na abhisandahati.",
  "tika-s0201t:1437_3": "Byābādhanaṭṭhena byābādho,",
  "tika-s0201t:1437_4": "byābādhova byābajjhaṃ,",
  "tika-s0201t:1437_5": "natthi ettha byābajjhanti abyābajjhaṃ,",
  "tika-s0201t:1437_6": "dukkharahitaṃ.",
  "tika-s0201t:1437_7": "Tenāha “niddukkhamevā”ti.",
  "tika-s0201t:1438_0": "174. Aniccādiākāroti aniccākāro dukkhākāro vipariṇāmākāro calādiākāro ca.",
  "tika-s0201t:1439_0": "Mahādukkhakkhandhasuttavaṇṇanāya līnatthappakāsanā samattā.",
  "tika-s0201t:1440_0": "4. Cūḷadukkhakkhandhasuttavaṇṇanā",
  "tika-s0201t:1441_0": "175.",
  "tika-s0201t:1441_1": "Sakkesūti ettha yaṃ vattabbaṃ,",
  "tika-s0201t:1441_2": "taṃ satipaṭṭhānasuttavaṇṇanāyaṃ vuttanayeneva veditabbanti taṃ ekadesena dassento “so hī”ti āha.",
  "tika-s0201t:1441_3": "Tattha yena rājakumārā sakyā nāma jātā,",
  "tika-s0201t:1441_4": "yato tesaṃ nivāsaṭṭhānatāya janapado tathā vuccati,",
  "tika-s0201t:1441_5": "taṃ vattabbanti āha “sakyānaṃ pana uppatti ambaṭṭhasutte āgatāvā”ti.",
  "tika-s0201t:1441_6": "Kapilavatthūti vuttaṃ purimasaññāvasena.",
  "tika-s0201t:1442_0": "Nānappakārakanti “lobhadhammā”ti bahuvacanassa nimittaṃ vadati.",
  "tika-s0201t:1442_1": "Lobho hi tena tena avatthāvisesena pavattiākārabhedena “chando rāgotaṇhā āsatti apekkhā”tiādinā anekappabhedo,",
  "tika-s0201t:1442_2": "lubbhanalakkhaṇena pana “lobho”tveva vuccati.",
  "tika-s0201t:1442_3": "Tenāha “nānappakārakaṃ lobhaṃyevā”ti.",
  "tika-s0201t:1442_4": "Tathā “doso paṭigho kodho upanāho virodho”tiādinā,",
  "tika-s0201t:1442_5": "“muyhanaṃ asamapekkhanaṃ apaccavekkhaṇā dummejjhaṃ bālya”ntiādinā ca dosamohānaṃ nānappakārataṃ sandhāyāha “itaresupi dvīsu eseva nayo”ti.",
  "tika-s0201t:1442_6": "Pariyādiyitvāti parito sabbaso ādāya.",
  "tika-s0201t:1442_7": "Gahetvāti ayamettha atthoti āha “gahaṇe āgata”nti.",
  "tika-s0201t:1442_8": "Pariyādiyatīti parikkhīṇoti. Dī-",
  "tika-s0201t:1442_9": "saddañhi saddavidū khayatthaṃ vadanti.",
  "tika-s0201t:1443_0": "Ekadāti āmeḍitalopena niddesoti āha “ekekasmiṃ kāle”ti.",
  "tika-s0201t:1443_1": "Lobhadosamohāti paṭhamamaggena pahīnāvasesā lobhadosamohā.",
  "tika-s0201t:1443_2": "Niravasesā pahīyanti,",
  "tika-s0201t:1443_3": "aññathā dutiyamaggena kiṃ kataṃ siyāti adhippāyo.",
  "tika-s0201t:1443_4": "Samudācārappattaṃ pana disvā “appahīnaṃ me atthī”tipi jānāti.",
  "tika-s0201t:1443_5": "Evaṃ kathaṃ niravasesappahānasaññāti āha “appahīnakaṃ…pe…",
  "tika-s0201t:1443_6": "saññī hotī”ti.",
  "tika-s0201t:1443_7": "Evaṃ paṭhamamaggeneva samucchinnasaṃsayassa “ko su nāma me dhammo ajjhattaṃ appahīnoti evaṃ sandheho",
  "tika-s0201t:1443_8": "kathaṃ uppajjatī”ti vatvā “paṇṇattiyā akovidattā”ti kāraṇamāha.",
  "tika-s0201t:1443_9": "Vinayakukkuccaṃ viya hi paṇṇattiyaṃ akusalatāya ariyānampi katthaci vimatimattaṃ uppajjati yathā taṃ sabbaso appahīnasammohānanti.",
  "tika-s0201t:1443_10": "Attano avisaye anabhijānanaṃ paṇṇattikosallena kimettha payojanaṃ,",
  "tika-s0201t:1443_11": "paccavekkhaṇāmattena ayamattho sijjhatīti dassento “kiṃ tassa paccavekkhaṇā natthī”ti āha.",
  "tika-s0201t:1443_12": "Itaro “natthī”ti na sakkā vattunti katvā “atthī”ti vatvā tattha labbhamānavibhāgaṃ dassento “sā panā”tiādimāha.",
  "tika-s0201t:1443_13": "Tattha sāti paccavekkhaṇā.",
  "tika-s0201t:1443_14": "Sabbesanti sabbesaṃ ariyānaṃ.",
  "tika-s0201t:1443_15": "Yathā paripuṇṇā na hoti,",
  "tika-s0201t:1443_16": "na evaṃ sabbaso na hotīti āha “imāsu panā”tiādi.",
  "tika-s0201t:1444_0": "176.",
  "tika-s0201t:1444_1": "Ajjhattanti niyakajjhattaṃ adhippetanti āha “tava santāne”ti.",
  "tika-s0201t:1444_2": "Appahīnoti anavasesato appahīno.",
  "tika-s0201t:1444_3": "Duvidheti vatthukāmakilesakāme.",
  "tika-s0201t:1444_4": "Kilesakāmopi hi yadaggena assādīyati,",
  "tika-s0201t:1444_5": "tadaggena paribhuñjīyati.",
  "tika-s0201t:1445_0": "177.",
  "tika-s0201t:1445_1": "Assādīyatīti assādo, sukhaṃ.",
  "tika-s0201t:1445_2": "Appo appamattako assādo etesūti appassādā.",
  "tika-s0201t:1445_3": "Tenāha “parittasukhā”ti.",
  "tika-s0201t:1445_4": "Pariyesanadukkhādihetukaṃ diṭṭhadhammikaṃ tattha duccaritacaraṇena samparāyikañca dukkhamettha kāmesu bahukanti bahudukkhā.",
  "tika-s0201t:1445_5": "Bahupāyāsāti bahuparikkilesā.",
  "tika-s0201t:1445_6": "Te pana parikkilesā vakkhamānanayena bahūyevettha diṭṭhadhammikāpīti āha “diṭṭhadhammika…pe… bahū”ti.",
  "tika-s0201t:1445_7": "Te ca parikkilesā yasmā taṃsamaṅgino hitapaṭipattiyā antarāyakarā idha ceva paraloke ca ādīnavakāraṇañca pavattanti,",
  "tika-s0201t:1445_8": "tasmā vuttaṃ “diṭṭhadhammika…pe… bahū”ti.",
  "tika-s0201t:1445_9": "Evaṃ cepīti evaṃ “appassādā kāmā”tiādinā ākārena.",
  "tika-s0201t:1445_10": "Nayenāti dhammena.",
  "tika-s0201t:1445_11": "Kāraṇenāti yuttiyā.",
  "tika-s0201t:1445_12": "Suṭṭhu diṭṭhaṃ hotīti sambandho.",
  "tika-s0201t:1445_13": "Vipassanāpaññāyāti ariyamaggapaññāya.",
  "tika-s0201t:1445_14": "Sā cattāripi saccāni visesato passatīti vipassanāti adhippetā.",
  "tika-s0201t:1445_15": "Tenāha “heṭṭhāmaggadvayañāṇenāti attho”ti.",
  "tika-s0201t:1445_16": "Pītisukhanti pītisukhavantaṃ jhānadvayaṃ.",
  "tika-s0201t:1445_17": "Dve maggeti heṭṭhāmagge.",
  "tika-s0201t:1445_18": "Āvaṭṭanasīlo ābhujanasīlo na hotīti anāvaṭṭī neva hoti sabbaso appahīnakāmarāgachando.",
  "tika-s0201t:1445_19": "Tenāha “kasmā”tiādi.",
  "tika-s0201t:1445_20": "Orodhanāṭakā pajahanapaññāti ādīnavānupassanāñāṇamāha.",
  "tika-s0201t:1446_0": "179.",
  "tika-s0201t:1446_1": "Assādopi kathito,",
  "tika-s0201t:1446_2": "“appassādā”ti hi iminā yāvatako kāmesu assādo,",
  "tika-s0201t:1446_3": "taṃ sabbaṃ anavasesato pariggahetvā cassa parittabhāvo dassitoti ādīnavopi kathito saṅkhepeneva sesassaādīnavassa dassitattā.",
  "tika-s0201t:1446_4": "Taṃ kathetunti taṃ nissaraṇaṃ “ekantasukhapaṭisaṃvedī”ti iminā kathetuṃ.",
  "tika-s0201t:1446_5": "Imehi antehīti “pañcime, mahānāma,",
  "tika-s0201t:1446_6": "kāmaguṇā”tiādinā kāmaguṇadassanamukhena kāmasukhallikānuyogaṃ “ubbhaṭṭhakā honti āsanapaṭikkhittā”tiādinā",
  "tika-s0201t:1446_7": "attakilamathānuyogañca dassetvā imehi dvīhi antehi muttaṃ mama sāsananti,",
  "tika-s0201t:1446_8": "phalasamāpattipariyosānattā sāsanasampattiyā “upariphalasamāpattisīsena sakalasāsanaṃ dassetu”nti āha.",
  "tika-s0201t:1446_9": "Gijjhasadiso kūṭoti majjhepadalopīsamāso yathā “sākapatthivo”ti.",
  "tika-s0201t:1446_10": "Dutiye panettha gijjhavantatāya gijjhā kūṭe etassāti gijjhakūṭo.",
  "tika-s0201t:1446_11": "Uddhaṃyeva tiṭṭhanakā nisajjāya vuṭṭhitakālato paṭṭhāya ekaṭṭhāneneva tiṭṭhanakā.",
  "tika-s0201t:1446_12": "Tenāha “anisinnā”ti.",
  "tika-s0201t:1446_13": "Nigaṇṭhassāti nāṭaputtassa.",
  "tika-s0201t:1446_14": "Natthi etassa parisesanti aparisesaṃ.",
  "tika-s0201t:1446_15": "Evaṃ saṅkhābhavacanamattamassāti āha “aparisesasaṅkhāta”nti.",
  "tika-s0201t:1446_16": "Niccaṭṭhena satata-",
  "tika-s0201t:1446_17": "saddena abhiṇhappavatti jotitā siyāti “samita”nti vuttaṃ.",
  "tika-s0201t:1446_18": "Tena nirantarappavattiṃ dassetīti evaṃ vā ettha attho daṭṭhabbo.",
  "tika-s0201t:1447_0": "180.",
  "tika-s0201t:1447_1": "Yaṃ karoti,",
  "tika-s0201t:1447_2": "taṃ jānātīti dukkhassa nijjaraṇakhepanaṃ nāma viññūnaṃ kiccaṃ,",
  "tika-s0201t:1447_3": "viññunā ca purisena katākataṃ jānitabbaṃ,",
  "tika-s0201t:1447_4": "tasmā tumhehi purāṇānaṃ kammānaṃ byantibhāvaṃ karontehi paṭhamaṃ tāva ettakāni purāṇāni kammānīti jānitabbāni,",
  "tika-s0201t:1447_5": "tato “ettakaṃ kālaṃ katena tapasā ettakāni tāni byantikatāni,",
  "tika-s0201t:1447_6": "idāni ettakāni kātabbānī”tiādinā ayaṃ vidhi purisena viya attanā kātabbakiccaṃ paricchinditabbanti dasseti.",
  "tika-s0201t:1447_7": "Tenāha “tumhehipi tathā ñātabbaṃ siyā”ti.",
  "tika-s0201t:1447_8": "Suddhantanti suddhakoṭṭhāsaṃ,",
  "tika-s0201t:1447_9": "āyatiṃ anavassavasiddhaṃ kammakkhayaṃ,",
  "tika-s0201t:1447_10": "tato vā dukkhakkhayanti attho.",
  "tika-s0201t:1447_11": "Suddhantaṃ patto atthīti pucchatīti iminā akusalānaṃ pahānaṃ,",
  "tika-s0201t:1447_12": "kusalānaṃ bhāvanā ca sabbena sabbaṃ nigaṇṭhasamaye natthi sabbaso visuddhibhāvanāya abhāvato,",
  "tika-s0201t:1447_13": "tasmā kuto dukkhakkhayassa sambhavoti dasseti.",
  "tika-s0201t:1448_0": "Evaṃ ajānanabhāve satīti “ahuvamheva maya”ntiādinā vuttappakārassa ajānane sati,",
  "tika-s0201t:1448_1": "tasmiṃ tumhehi aññāyamāneti attho.",
  "tika-s0201t:1448_2": "Luddāti ghorā.",
  "tika-s0201t:1448_3": "Te pana yasmā kāyavācāhi nihīnameva karonti,",
  "tika-s0201t:1448_4": "tasmā vuttaṃ “luddācārā”ti.",
  "tika-s0201t:1448_5": "Lohitapāṇitveva vuccati tajjākiriyācaraṇato.",
  "tika-s0201t:1448_6": "Māgavikakevaṭṭacoraghātakādayo māgavikādayo.",
  "tika-s0201t:1448_7": "Kakkhaḷakammāti pharusakammā.",
  "tika-s0201t:1448_8": "Te nigaṇṭhesu pabbajantīti pubbe mahādukkhasaṃvattaniyakammassa katattā hi tumhe etarahi īdisaṃ mahādukkhaṃ paccanubhavathāti dasseti.",
  "tika-s0201t:1449_0": "Vādeti diṭṭhiyaṃ,",
  "tika-s0201t:1449_1": "samayeti attho.",
  "tika-s0201t:1449_2": "Sukhena sukhanti ettha sukhenāti paṭipattisukhena,",
  "tika-s0201t:1449_3": "sukhāya paṭipattiyāti attho.",
  "tika-s0201t:1449_4": "Sukhanti vimokkhasukhaṃ,",
  "tika-s0201t:1449_5": "idha loke sukhaṃ adhigacchantā kasivaṇijjādidukkhapaṭipattiyāva adhigacchanti,",
  "tika-s0201t:1449_6": "evaṃ mokkhasukhampīti adhippāyo.",
  "tika-s0201t:1449_7": "Sarīrāvayavasampattiyāpi bimbino sāroti bimbisāro.",
  "tika-s0201t:1449_8": "Te nigaṇṭhā…pe…",
  "tika-s0201t:1449_9": "sandhāya vadanti,",
  "tika-s0201t:1449_10": "na pana bhagavato accantasantapaṇītaṃ nibbānasukhapaṭivedanaṃ jānanti.",
  "tika-s0201t:1449_11": "Sahasāti ravā.",
  "tika-s0201t:1449_12": "Appaṭisaṅkhāti na paṭisaṅkhāya avicāretvā.",
  "tika-s0201t:1449_13": "Tenāha “sāhasaṃ katvā”tiādi.",
  "tika-s0201t:1450_0": "Aññāhi vedanāhi avomissaṃ ekantaṃ sukhaṃ ekantasukhaṃ,",
  "tika-s0201t:1450_1": "tassa paṭisaṃvedī.",
  "tika-s0201t:1450_2": "Tenāha “nirantarasukhapaṭisaṃvedī”ti.",
  "tika-s0201t:1450_3": "Kathāpatiṭṭhāpanatthanti “ekantasukhapaṭisaṃvedī”ti evaṃ āraddhakathāya patiṭṭhāpanatthaṃ.",
  "tika-s0201t:1450_4": "Rājavāreti rājānaṃ uddissa āgatadesanāvāre.",
  "tika-s0201t:1450_5": "Sukhaṃ pucchituṃ hotīti “yadi satta rattindivāni nappahoti,",
  "tika-s0201t:1450_6": "kiṃ cha rattindivāni pahotī”tiādinā pucchanasukhaṃ hoti.",
  "tika-s0201t:1450_7": "“Ahaṃ kho”tiādinā pavatto suddhavāro suddhanissandassa phalasamāpattisukhassa vasena āgatattā.",
  "tika-s0201t:1450_8": "Anacchariyaṃ hoti,",
  "tika-s0201t:1450_9": "satta rattindivāni pahontassa ekasmiṃ rattindive kiṃ vattabbanti.",
  "tika-s0201t:1450_10": "Uttānatthameva vuttanayattā suviññeyyattā.",
  "tika-s0201t:1451_0": "Cūḷadukkhakkhandhasuttavaṇṇanāya līnatthappakāsanā samattā.",
  "tika-s0201t:1452_0": "5. Anumānasuttavaṇṇanā",
  "tika-s0201t:1453_0": "181.",
  "tika-s0201t:1453_1": "Vuttānusārenāti “kurūsu,",
  "tika-s0201t:1453_2": "sakkesū”ti ca ettha vuttanayānusārena,",
  "tika-s0201t:1453_3": "“bhaggā nāma jānapadino rājakumārā”tiādinā nayena vacanattho veditabboti attho.",
  "tika-s0201t:1453_4": "Vatthupariggahadivaseti nagaramāpanatthaṃ vatthuvijjācariyena nagaraṭṭhānassa pariggaṇhanadivase.",
  "tika-s0201t:1453_5": "Athāti pacchā.",
  "tika-s0201t:1453_6": "Nagare nimmiteti tattha anantarāyena nagare māpite.",
  "tika-s0201t:1453_7": "Tameva susumāragiraṇaṃ subhanimittaṃ katvā “susumāragiri”tvevassa nāmaṃ akaṃsu.",
  "tika-s0201t:1453_8": "Susumārasaṇṭhānattā susumāro nāma eko giri,",
  "tika-s0201t:1453_9": "so tassa nagarassa samīpe,",
  "tika-s0201t:1453_10": "tasmā taṃ susumāragiri etassa atthīti “susumāragirī”ti vuccatīti keci.",
  "tika-s0201t:1453_11": "Bhesakaḷāti vuccati ghammaṇḍagacchaṃ,",
  "tika-s0201t:1453_12": "keci “setarukkha”nti vadanti,",
  "tika-s0201t:1453_13": "tesaṃ bahulatāya pana taṃ vanaṃ bhesakaḷāvananteva paññāyittha.",
  "tika-s0201t:1453_14": "Bheso nāma eko yakkho ayuttakārī,",
  "tika-s0201t:1453_15": "tassa tato gaḷitaṭṭhānatāya taṃ vanaṃ bhesagaḷāvanaṃ nāma jātanti keci.",
  "tika-s0201t:1453_16": "Abhayadinnaṭṭhāne jātaṃ virūḷhaṃ,",
  "tika-s0201t:1453_17": "saṃvaddhanti attho.",
  "tika-s0201t:1454_0": "Icchāpetīti yaṃ kiñci attani garahitabbaṃ vattuṃ sabrahmacārīnaṃ icchaṃ uppādeti,",
  "tika-s0201t:1454_1": "tadatthāya tesaṃ attānaṃ vissajjetīti attho.",
  "tika-s0201t:1454_2": "Paṭhamaṃ dinno hitūpadeso ovādo,",
  "tika-s0201t:1454_3": "aparāparaṃ dinno anusāsanī.",
  "tika-s0201t:1454_4": "Paccuppannātītavisayo vā ovādo,",
  "tika-s0201t:1454_5": "anāgatavisayo anusāsanī.",
  "tika-s0201t:1454_6": "Otiṇṇavatthuko ovādo,",
  "tika-s0201t:1454_7": "itaro anusāsanī.",
  "tika-s0201t:1454_8": "So cāti evaṃ pavāretā so bhikkhu.",
  "tika-s0201t:1454_9": "Dukkhaṃ vaco etasmiṃ vippaṭikūlaggāhe vipaccanīkasāte anādare puggaleti dubbaco.",
  "tika-s0201t:1454_10": "Tenāha “dukkhena vattabbo”ti.",
  "tika-s0201t:1454_11": "Upari āgatehīti “pāpiccho hotī”tiādinā āgatehi soḷasahi pāpadhammehi.",
  "tika-s0201t:1454_12": "Pakārehi āvahaṃ padakkhiṇaṃ,",
  "tika-s0201t:1454_13": "tato padakkhiṇato gahaṇasīlo padakkhiṇaggāhī,",
  "tika-s0201t:1454_14": "na padakkhiṇaggāhī appadakkhiṇaggāhī.",
  "tika-s0201t:1454_15": "Vāmatoti apasabyato,",
  "tika-s0201t:1454_16": "vuttavipariyāyatoti adhippāyo.",
  "tika-s0201t:1455_0": "Asantasambhāvanapatthanānanti asantehi avijjamānehi guṇehi sambhāvanassa patthanābhūtānaṃ. Paṭi-",
  "tika-s0201t:1455_1": "saddo paccattikapariyāyo,",
  "tika-s0201t:1455_2": "pharaṇaṃ vāyamanaṃ idha tathāvaṭṭhānanti āha “paṭippharatīti paṭiviruddho paccanīko hutvā tiṭṭhatī”ti.",
  "tika-s0201t:1455_3": "Apasādetīti khipeti tajjeti.",
  "tika-s0201t:1455_4": "Tathābhūto ca paraṃ ghaṭṭento nāma hotīti āha “ghaṭṭetī”ti.",
  "tika-s0201t:1455_5": "Paṭiāropetīti yādisena vutto,",
  "tika-s0201t:1455_6": "tassa paṭibhāgabhūtaṃ dosaṃ codakassa upari āropeti.",
  "tika-s0201t:1456_0": "Paṭicaratīti paṭicchādanavasena carati pavattati,",
  "tika-s0201t:1456_1": "paṭicchādanattho eva vā carati-",
  "tika-s0201t:1456_2": "saddo anekatthattā dhātūnanti āha “paṭicchādetī”ti.",
  "tika-s0201t:1456_3": "Aññenaññanti paṭicchādanākāradassananti āha “aññena kāraṇenā”tiādi.",
  "tika-s0201t:1456_4": "Tattha aññaṃ kāraṇaṃ vacanaṃ vāti yaṃ codakena cuditakassa dosavibhāvanaṃ kāraṇaṃ,",
  "tika-s0201t:1456_5": "vacanaṃ vā vuttaṃ,",
  "tika-s0201t:1456_6": "tato aññeneva kāraṇena,",
  "tika-s0201t:1456_7": "vacanena vā paṭicchādeti.",
  "tika-s0201t:1456_8": "Kāraṇenāti codanāya amūlikabhāvadīpaniyā yuttiyā.",
  "tika-s0201t:1456_9": "Vacanenāti tadatthabodhanena.",
  "tika-s0201t:1456_10": "Ko āpannotiādinā codanaṃ avissajjetvā vikkhepāpajjanaṃ aññenaññaṃ paṭicaraṇanti dasseti,",
  "tika-s0201t:1456_11": "bahiddhā kathāapanāmanaṃ vissajjetvāti ayameva tesaṃ viseso.",
  "tika-s0201t:1456_12": "Tenāha “itthannāma”ntiādi.",
  "tika-s0201t:1457_0": "Apadīyanti dosā etena rakkhīyanti, lūyanti,",
  "tika-s0201t:1457_1": "chijjantīti vā apadānaṃ,",
  "tika-s0201t:1457_2": "sattānaṃ sammā,",
  "tika-s0201t:1457_3": "micchā vā pavattapayogo.",
  "tika-s0201t:1457_4": "Tenāha “attano cariyāyā”ti.",
  "tika-s0201t:1458_0": "183.",
  "tika-s0201t:1458_1": "Anuminitabbanti anu anu minitabbo jānitabbo.",
  "tika-s0201t:1458_2": "Attānaṃ anuminitabbanti ca idaṃ paccatte upayogavacanaṃ.",
  "tika-s0201t:1458_3": "Tenāha “anuminitabbo tuletabbo tīretabbo”ti.",
  "tika-s0201t:1458_4": "Attānaṃ anuminitabbanti vā attani anumānañāṇaṃ pavattetabbaṃ.",
  "tika-s0201t:1458_5": "Tatrāyaṃ nayo –",
  "tika-s0201t:1458_6": "appiyabhāvāvahā mayi pavattā pāpicchatā pāpicchābhāvato parasmiṃ pavattapāpicchatā viya.",
  "tika-s0201t:1458_7": "Esa nayo sesadhammesupi.",
  "tika-s0201t:1458_8": "Aparo nayo –",
  "tika-s0201t:1458_9": "sabrahmacārīnaṃ piyabhāvaṃ icchantena pāpicchatā pahātabbā sīlavisuddhihetubhāvato attukkaṃsanādippahānaṃ viya.",
  "tika-s0201t:1458_10": "Sesadhammesupi eseva nayo.",
  "tika-s0201t:1459_0": "184.",
  "tika-s0201t:1459_1": "Paccavekkhitabboti “na pāpiccho bhavissāmi,",
  "tika-s0201t:1459_2": "na pāpikānaṃ icchānaṃ vasaṃ gato”tiādinā pati pati divasassa tikkhattuṃ vā ñāṇacakkhunā avekkhitabbaṃ,",
  "tika-s0201t:1459_3": "ñāṇaṃ pavattetabbanti attho.",
  "tika-s0201t:1459_4": "Pāpicchatādīnaṃ pahānaṃ pati avekkhitabbaṃ,",
  "tika-s0201t:1459_5": "ayañca attho tabba-",
  "tika-s0201t:1459_6": "saddassa bhāvatthatāvasena veditabbo,",
  "tika-s0201t:1459_7": "kammatthatāvasena pana aṭṭhakathāyaṃ “attāna”nti paccatte upayogavacanaṃ katvā vuttaṃ.",
  "tika-s0201t:1459_8": "Sikkhantenāti tissopi sikkhā sikkhantena.",
  "tika-s0201t:1459_9": "Tenāha “kusalesu dhammesū”ti.",
  "tika-s0201t:1460_0": "Tilakanti kāḷatilasetatilāditilakaṃ.",
  "tika-s0201t:1460_1": "Sabbappahānanti sabbappakārappahānaṃ.",
  "tika-s0201t:1460_2": "Phale āgateti phale uppanne.",
  "tika-s0201t:1460_3": "Nibbāne āgateti nibbānassa adhigatattā.",
  "tika-s0201t:1460_4": "Bhikkhupātimokkhanti “so samaṇo,",
  "tika-s0201t:1460_5": "sa bhikkhū”ti evaṃ vuttabhikkhūnaṃ pātimokkhaṃ,",
  "tika-s0201t:1460_6": "na upasampannānaṃ eva na pabbajitānaṃ evāti daṭṭhabbaṃ.",
  "tika-s0201t:1460_7": "Yasmā cidaṃ bhikkhupātimokkhaṃ,",
  "tika-s0201t:1460_8": "tasmā vuttaṃ “idaṃ divasassa tikkhattu”ntiādi.",
  "tika-s0201t:1460_9": "Apaccavekkhituṃ na vaṭṭati attavisuddhiyā ekantahetubhāvato.",
  "tika-s0201t:1461_0": "Anumānasuttavaṇṇanāya līnatthappakāsanā samattā.",
  "tika-s0201t:1462_0": "6. Cetokhilasuttavaṇṇanā",
  "tika-s0201t:1463_0": "185.",
  "tika-s0201t:1463_1": "Ceto tehi khilayati thaddhabhāvaṃ āpajjatīti cetokhilā.",
  "tika-s0201t:1463_2": "Tenāha “cittassa thaddhabhāvā”ti.",
  "tika-s0201t:1463_3": "Yasmā tehi uppannehi cittaṃ uklāpījātaṃ ṭhānaṃ viya amanuññaṃ khettaṃ viya ca khāṇukanicitaṃ amahapphalaṃ hoti.",
  "tika-s0201t:1463_4": "Tena vuttaṃ “kacavarabhāvā khāṇukabhāvā”ti.",
  "tika-s0201t:1463_5": "“Cittassā”ti ānetvā sambandhitabbaṃ.",
  "tika-s0201t:1463_6": "Cittaṃ bandhitvāti taṇhāpavattibhāvato kusalacārassa avasaracajanavasena cittaṃ baddhaṃ viya samorodhetvā.",
  "tika-s0201t:1463_7": "Tenāha “muṭṭhiyaṃ katvā viya gaṇhantī”ti.",
  "tika-s0201t:1463_8": "Saddatthato pana ceto virūpaṃ nibandhīyati saṃyamīyati etehīti cetaso vinibandhā yassa catubbidhaṃ sīlaṃ",
  "tika-s0201t:1463_9": "akhaṇḍādibhāvappattiyā suparisuddhaṃ visesabhāgiyattā appakasireneva maggaphalāvahaṃ mahāsaṅgharakkhitattherassa viya,",
  "tika-s0201t:1463_10": "so tādisena sīlena imasmiṃ dhammavinaye vuddhiṃ āpajjissatīti āha “sīlena vuddhi”nti.",
  "tika-s0201t:1463_11": "Yassa pana ariyamaggo uppajjanto virūḷhamūlo viya pādapo suppatiṭṭhito,",
  "tika-s0201t:1463_12": "so sāsane virūḷhiṃ āpannoti āha “maggena virūḷhi”nti.",
  "tika-s0201t:1463_13": "Yo sabbaso kilesanibbānappatto,",
  "tika-s0201t:1463_14": "so arahā sīlādidhammakkhandhapāripūriyā sativepullappatto hotīti āha “nibbānena vepulla”nti.",
  "tika-s0201t:1463_15": "Dutiyavikappe attho vuttanayānusārena veditabbo.",
  "tika-s0201t:1464_0": "Buddhānaṃ dhammakāyo viya rūpakāyopi anaññasādhāraṇatāya anuttaraguṇādhiṭṭhānatāya ca apaccakkhakārīnaṃ",
  "tika-s0201t:1464_1": "saṃsayavatthu hotiyevāti “sarīre vā guṇe vā kaṅkhatī”ti vuttaṃ.",
  "tika-s0201t:1464_2": "Tattha yathā mahāpurisalakkhaṇena anubyañjanādayo rūpakāyaguṇā gahitā eva honti avinābhāvatoti “dvattiṃsavaralakkhaṇappaṭimaṇḍita”micceva vuttaṃ,",
  "tika-s0201t:1464_3": "evaṃ anāvaraṇañāṇena sabbepi anantāparimeyyabhedā dhammakāyaguṇā gahitā eva hontīti sabbaññutaññāṇaggahaṇameva kataṃ nānantariyabhāvatoti daṭṭhabbaṃ.",
  "tika-s0201t:1464_4": "Kaṅkhahīti “aho vata te guṇā na bhaveyyuṃ,",
  "tika-s0201t:1464_5": "bhaveyyuṃ vā”ti patthanuppādanavasena kaṅkhati.",
  "tika-s0201t:1464_6": "Purimo hi viparītajjhāsayo,",
  "tika-s0201t:1464_7": "itaro yathābhūtañāṇajjhāsayo.",
  "tika-s0201t:1464_8": "Vicinantoti vicayabhūtāya paññāya te vivecetukāmo tadabhāvato kicchaṃ dukkhaṃ āpajjati,",
  "tika-s0201t:1464_9": "kicchappatti ca tattha nicchetuṃ asamatthatāyevāti āha “vinicchetuṃ na sakkotī”ti.",
  "tika-s0201t:1464_10": "Vigatā cikicchāti vicikicchā.",
  "tika-s0201t:1464_11": "Adhimokkhaṃ na paṭilabhatīti “evameta”nti okappanavasena guṇesu vinicchayaṃ nādhigacchati.",
  "tika-s0201t:1464_12": "Otaritvāti ñāṇena anupavisitvā.",
  "tika-s0201t:1464_13": "Pasīditunti “pasannarūpadhammakāyaguṇehi bhagavā”ti pasīdituṃ.",
  "tika-s0201t:1464_14": "Anāvilo akālusso hotuṃ na sakkoti.",
  "tika-s0201t:1464_15": "“Kaṅkhatī”ti iminā dubbalā vimati vuttā,",
  "tika-s0201t:1464_16": "“vicikicchatī”ti iminā majjhimā,",
  "tika-s0201t:1464_17": "“nādhimuccatī”ti iminā balavatī,",
  "tika-s0201t:1464_18": "“na sampasīdatī”ti iminā tividhāyapi vimatiyā vasena uppannacittakālussiyaṃ vuttanti daṭṭhabbaṃ.",
  "tika-s0201t:1465_0": "Ātappāyātiādito tapati santapati kileseti ātappaṃ,",
  "tika-s0201t:1465_1": "ārambhadhātu,",
  "tika-s0201t:1465_2": "tadatthāya.",
  "tika-s0201t:1465_3": "Anuyogāyāti yathā saṃkilesadhammānaṃ avasaro na hoti,",
  "tika-s0201t:1465_4": "evaṃ anu anu yuñjanaṃ anuyogo,",
  "tika-s0201t:1465_5": "nikkamadhātu,",
  "tika-s0201t:1465_6": "tadatthāya.",
  "tika-s0201t:1465_7": "Tenāha “punappunaṃ yogāyā”ti.",
  "tika-s0201t:1465_8": "Sātaccāyāti yathā uparūpari visesādhigamo hoti,",
  "tika-s0201t:1465_9": "tathā satatassa nirantarapavattassa anuyogassa bhāvo sātaccaṃ,",
  "tika-s0201t:1465_10": "parakkamadhātu,",
  "tika-s0201t:1465_11": "tadatthāya.",
  "tika-s0201t:1465_12": "Padhānāyāti santamevaṃ tividhadhātusaṃvaḍḍhitānubhāvaṃ sabbakilesaviddhaṃsanasamatthaṃ padhānasaṅkhātaṃ vīriyaṃ,",
  "tika-s0201t:1465_13": "tadatthāya.",
  "tika-s0201t:1465_14": "Ettha ca ātappāya cittaṃ na namati yathāvuttakaṅkhāvasena,",
  "tika-s0201t:1465_15": "pageva anuyogādiatthanti dassetuṃ cattāripi padāni gahitāni,",
  "tika-s0201t:1465_16": "anavasesavisesadassanatthaṃ vā.",
  "tika-s0201t:1465_17": "Keci pana “ātappavevacanāneva anuyogādipadānī”ti vadanti.",
  "tika-s0201t:1465_18": "Ettāvatā bhagavā satthari kaṅkhāya cittassa thaddhakacavarakhāṇukabhāvena akusalabhāvādiāpādanato cetokhilabhāvaṃ dasseti.",
  "tika-s0201t:1465_19": "Sesesupi eseva nayo.",
  "tika-s0201t:1466_0": "Sikkhāggahaṇena paṭipattisaddhammassa gahitattā vuttaṃ “pariyattidhamme ca paṭivedhadhamme cā”ti.",
  "tika-s0201t:1466_1": "Pariyattidhamme yattha kaṅkhāya sambhavo,",
  "tika-s0201t:1466_2": "taṃ dassetuṃ “caturāsīti dhammakkhandhasahassānī”tiādi vuttaṃ.",
  "tika-s0201t:1466_3": "Tayidaṃ nidassanamattaṃ daṭṭhabbaṃ paramparāya paṭivedhāvahabhāvādivasenapi ekaccānaṃ tattha saṃsayuppattito.",
  "tika-s0201t:1466_4": "Yathā ca paṭivedhe kaṅkhā vuttā,",
  "tika-s0201t:1466_5": "evaṃ adhigamadhammepi pavattatīti veditabbā.",
  "tika-s0201t:1466_6": "Tathā hi ekacce “kasiṇādibhāvanāya jhānāni ijjhantī”ti vadanti.",
  "tika-s0201t:1466_7": "“Kasiṇanissando āruppāti,",
  "tika-s0201t:1466_8": "mettādinissando catutthabrahmavihāro”ti evamādinā kaṅkhatiyevāti.",
  "tika-s0201t:1466_9": "Ettha ca navalokuttaresu paññattiyaṃyeva kaṅkhāpavatti veditabbā asaṃkilesikattā lokuttaradhammānaṃ.",
  "tika-s0201t:1467_0": "Evarūpanti edisaṃ suppaṭipatti-",
  "tika-s0201t:1467_1": "ujuppaṭipatti-",
  "tika-s0201t:1467_2": "ñāyappaṭipatti-",
  "tika-s0201t:1467_3": "sāmīcippaṭipatti-",
  "tika-s0201t:1467_4": "saṅkhātaṃ sammāpaṭipadaṃ.",
  "tika-s0201t:1467_5": "Adhisīlasikkhādayo lokuttaradhammassa anudhammabhūtā veditabbā.",
  "tika-s0201t:1467_6": "Evañhi maggaphalasikkhāhi imāsaṃ viseso siddho hoti.",
  "tika-s0201t:1467_7": "Tathā hi vuttaṃ “sikkhāggahaṇena paṭipattisaddhammassa gahitattā”ti.",
  "tika-s0201t:1467_8": "Ettha ca yathā vicikicchā vatthuttayassa sikkhāya ca guṇesu anadhimuccanaasampasīdanavasena appaṭipattibhāvato",
  "tika-s0201t:1467_9": "cittassa thaddhabhāvo āsappanaparisappanavasena pavattiyā kacavarakhāṇukabhāvo ca,",
  "tika-s0201t:1467_10": "evaṃ sabrahmacārīsu āghātacaṇḍikkādivasena cittassa thaddhabhāvo ca upahananavirujjhanādivasena kacavarakhāṇukabhāvo ca veditabbo.",
  "tika-s0201t:1467_11": "Ariyasaṅghavisayā vicikicchā,",
  "tika-s0201t:1467_12": "puggalavisayā kāci natthīti saṅghavisayāva gahitā,",
  "tika-s0201t:1467_13": "sāsanikavasena cāyaṃ cetokhiladesanāti sabrahmacārīvisayova kopo gahito.",
  "tika-s0201t:1468_0": "186.",
  "tika-s0201t:1468_1": "Yathā vatthukāmo,",
  "tika-s0201t:1468_2": "evaṃ kilesakāmopi assādanīyo evāti “kilesakāmepī”ti vuttaṃ.",
  "tika-s0201t:1468_3": "Tenāha bhagavā “rūpataṇhā loke piyarūpaṃ sātarūpaṃ,",
  "tika-s0201t:1468_4": "etthesā taṇhā uppajjamānā uppajjati,",
  "tika-s0201t:1468_5": "ettha nivisamānā nivisatī”tiādi.",
  "tika-s0201t:1468_6": "Kāmaniddese sabbepi tebhūmakā dhammā kāmanīyaṭṭhena “kāmā”ti vuttā,",
  "tika-s0201t:1468_7": "balavakāmarāgavatthubhūtāyevettha kāmaggahaṇena gahitāti.",
  "tika-s0201t:1468_8": "Vinibaddhavatthubhāvena yathā visuṃ attano kāyo gahito,",
  "tika-s0201t:1468_9": "tathā paresaṃ tathārūpā rūpadhammā samūhaṭṭhenāti āha “rūpeti bahiddhārūpe”ti.",
  "tika-s0201t:1468_10": "Yathā hi pañcakāmaguṇiko rāgo jhānādivisesādhigamassa vinibaddhāya saṃvattati,",
  "tika-s0201t:1468_11": "evaṃ attano kāye apekkhā bahiddhā ca sakaparikkhārañātimittādīsu apekkhāti.",
  "tika-s0201t:1468_12": "Keci panettha “rūpeti rūpajjhāne”tiādinā papañcenti.",
  "tika-s0201t:1468_13": "Tadayuttaṃ jhānādhigamavinibaddhānaṃ sīlassa ca saṃkilesabhūtānaṃ cetovinibaddhabhāvena gahitattā.",
  "tika-s0201t:1469_0": "Yāvadatthanti yāva attheti abhikaṅkhati, tāva.",
  "tika-s0201t:1469_1": "Tenāha “yattakaṃ icchati,",
  "tika-s0201t:1469_2": "tattaka”nti.",
  "tika-s0201t:1469_3": "Nti yāvadatthaṃ udarapūraṃ bhuttaṃ.",
  "tika-s0201t:1469_4": "Avadehanato pūraṇato.",
  "tika-s0201t:1469_5": "Seyyasukhanti seyyaṃ paṭicca uppajjanakasukhaṃ.",
  "tika-s0201t:1469_6": "Passasukhanti passānaṃ samparivattanena uppajjanakasukhaṃ.",
  "tika-s0201t:1469_7": "Niddāsukhanti niddāyanena uppajjanakasukhaṃ.",
  "tika-s0201t:1470_0": "Sīlenātiādi patthanākāradassanaṃ.",
  "tika-s0201t:1470_1": "Vatasamādānanti dhutaṅgādivatānuṭṭhānaṃ.",
  "tika-s0201t:1470_2": "Tapoti vīriyārambho.",
  "tika-s0201t:1470_3": "So hi kilesānaṃ tapanaṭṭhena niggaṇhanaṭṭhena tapacaraṇanti vuttaṃ.",
  "tika-s0201t:1471_0": "189.",
  "tika-s0201t:1471_1": "Chandaṃ nissāyāti chandaṃ dhuraṃ,",
  "tika-s0201t:1471_2": "chandaṃ jeṭṭhakaṃ,",
  "tika-s0201t:1471_3": "chandaṃ pubbaṅgamaṃ katvā pavattivasena chandaṃ nissāya.",
  "tika-s0201t:1471_4": "Jeṭṭhakaṭṭhena padhānabhūtā,",
  "tika-s0201t:1471_5": "padhānabhāvaṃ vā pattāti padhānabhūtā.",
  "tika-s0201t:1471_6": "Tehi dhammehīti chandanissayena pavattasamādhinā ceva “padhānasaṅkhāro”ti vuttavīriyena ca.",
  "tika-s0201t:1471_7": "Upetanti sampayuttaṃ.",
  "tika-s0201t:1471_8": "Ijjhanaṭṭhena iddhi,",
  "tika-s0201t:1471_9": "nipphattiatthena paṭilābhaṭṭhena cāti attho,",
  "tika-s0201t:1471_10": "tassā iddhiyā pādaṃ pādakaṃ padaṭṭhānabhūtaṃ.",
  "tika-s0201t:1471_11": "Atha vā ijjhanti tāya iddhā vuddhā ukkaṃsagatā hontīti iddhi,",
  "tika-s0201t:1471_12": "sāva uparivisesānaṃ adhiṭṭhānabhāvato pādo.",
  "tika-s0201t:1471_13": "Tenāha “iddhibhūtaṃ vā pādanti iddhipāda”nti.",
  "tika-s0201t:1471_14": "Sesesupīti vīriyiddhipādādīsupi.",
  "tika-s0201t:1471_15": "Assāti iddhipādassa.",
  "tika-s0201t:1471_16": "Attho dīpitoti dīpanatthaṃ kataṃ,",
  "tika-s0201t:1471_17": "tasmā visuddhimaggasaṃvaṇṇanāyaṃ tassa atthavicāro gahetabbo.",
  "tika-s0201t:1471_18": "Iddhipādānaṃ samādhipadhānattā vuttaṃ “vikkhambhanappahānaṃ kathita”nti.",
  "tika-s0201t:1471_19": "Tesaṃ tesaṃ kusaladhammānaṃ anuppannānaṃ uppādanakiriyāya uppannānaṃ paribrūhanakiriyāya ussahanato ussoḷhī,",
  "tika-s0201t:1471_20": "thāmappattā parakkamadhātu.",
  "tika-s0201t:1471_21": "Sā pana catunnaṃ iddhipādānaṃ visesapaccayabhūtā te upādāya “pañcamī”ti vuttā,",
  "tika-s0201t:1471_22": "sā ca yasmā samathavipassanābhāvanāsu tattha caādimajjhapariyosānesu sādhetabbaṃ vīriyaṃ,",
  "tika-s0201t:1471_23": "tasmā āha “ussoḷhīti sabbattha kattabbavīriyaṃ dassetī”ti.",
  "tika-s0201t:1471_24": "Pubbabhāgiyasamathavipassanāsādhanaṃ pahātabbadhammavibhāgena bhinditvā āha “pañca cetokhilappahānāni pañca vinibandhappahānānī”ti.",
  "tika-s0201t:1471_25": "Bhabboti yutto arahati nipphattiyā.",
  "tika-s0201t:1471_26": "Ñāṇenāti maggañāṇena.",
  "tika-s0201t:1471_27": "Kilesabhedāyāti kilesānaṃ samucchindanāya.",
  "tika-s0201t:1471_28": "Khemassāti anupaddavassa.",
  "tika-s0201t:1472_0": "Sambhāvanattheti “api nāmevaṃ siyā”ti vikappanattho sambhāvanattho.",
  "tika-s0201t:1472_1": "Evaṃ hīti evaṃ ekameva saṅkhyaṃ avatvā aparāya saṅkhyāya saddhiṃ vacanaṃ loke siliṭṭhavacanaṃ hoti yathā “dve vā tīṇi vā udakaphusitānī”ti.",
  "tika-s0201t:1472_2": "Sammā adhisayitānīti pādādīhi attanā nesaṃ kiñci upaghātaṃ akarontiyā bahivātādiparissayapariharaṇatthaṃ sammadeva upari sayitāni.",
  "tika-s0201t:1472_3": "Utuṃ gāhāpentiyāti tesaṃ allasinehapariyādānatthaṃ attano kāyusmāvasena utuṃ gaṇhāpentiyā.",
  "tika-s0201t:1472_4": "Tenāha “usmīkatānī”ti.",
  "tika-s0201t:1472_5": "Sammā paribhāvitānīti sammadeva sabbaso kukkuṭavāsanāya vāsitāni.",
  "tika-s0201t:1472_6": "Tenāha “kukkuṭagandhaṃ gāhāpitānī”ti.",
  "tika-s0201t:1472_7": "Ayañca kukkuṭagandhaparibhāvanā sammāadhisayanasammāparisedananipphattiyā “anunipphādī”ti daṭṭhabbā.",
  "tika-s0201t:1472_8": "Tehi pana saddhiṃyeva ijjhanato vuttaṃ “tividhakiriyākaraṇenā”ti.",
  "tika-s0201t:1472_9": "Kiñcāpi na evaṃ “aho vatime”tiādinā icchā uppajjeyya,",
  "tika-s0201t:1472_10": "kāraṇassa pana sampāditattā atha kho bhabbāva abhinibbhijjitunti yojanā.",
  "tika-s0201t:1472_11": "Kasmā bhabbāti āha “te hi yasmā tāyā”tiādi.",
  "tika-s0201t:1472_12": "Ettha yathā kapālassa tanutā ālokassa anto paññāyamānassa kāraṇaṃ,",
  "tika-s0201t:1472_13": "tathā kapālassa tanutāya nakhasikhāmukhatuṇḍakānaṃ kharatāya ca allasinehassa pariyādānaṃ kāraṇavacananti daṭṭhabbaṃ,",
  "tika-s0201t:1472_14": "tasmāti ālokassa anto paññāyamānato,",
  "tika-s0201t:1472_15": "sayañca paripākagatattā.",
  "tika-s0201t:1473_0": "Opammasampaṭipādananti opammatthassa upameyyena sammadeva paṭipādanaṃ.",
  "tika-s0201t:1473_1": "Atthenāti upameyyatthena.",
  "tika-s0201t:1473_2": "Yathā kukkuṭiyā aṇḍesu tividhakiriyāya karaṇaṃ kukkuṭacchāpakānaṃ aṇḍakosato nikkhamanassa mūlakāraṇaṃ,",
  "tika-s0201t:1473_3": "evaṃ bhikkhuno ussoḷhīpannarasāni aṅgāni avijjaṇḍakosato nikkhamanassa mūlakāraṇanti āha “tassā kukkuṭiyā…pe…",
  "tika-s0201t:1473_4": "samannāgatabhāvo”ti.",
  "tika-s0201t:1473_5": "Paṭicchādanasāmaññena avijjāya aṇḍakosasadisatāya balavavipassanāvasena avijjaṇḍakosassa tanubhāvo,",
  "tika-s0201t:1473_6": "vipassanāñāṇassa pariṇāmakālo vuṭṭhānagāminibhāvāpatti,",
  "tika-s0201t:1473_7": "tadā ca sā maggañāṇagabbhaṃ dhārentī viya hotīti āha “gabbhaggahaṇakālo”ti.",
  "tika-s0201t:1473_8": "Abhiññāpakkheti lokiyābhiññāpakkhe.",
  "tika-s0201t:1473_9": "Lokuttarābhiññā hi avijjaṇḍakosaṃ padālikāti.",
  "tika-s0201t:1473_10": "Gāthāya avijjaṇḍakosaṃ paharatīti desanāvilāsena vineyyasantānagataṃ avijjaṇḍakosaṃ ghaṭṭeti,",
  "tika-s0201t:1473_11": "yathāṭhāne ṭhātuṃ na deti.",
  "tika-s0201t:1474_0": "Paṭisaṅkhānappahānanti tadaṅgappahānapubbakaṃ vikkhambhanappahānaṃ.",
  "tika-s0201t:1474_1": "Pubbabhāgiyā iddhipādā pāḷiyaṃ gahitāti “iddhipādehi vikkhambhanappahāna”nti vuttaṃ.",
  "tika-s0201t:1474_2": "“Ussoḷhipannarasaṅgasamannāgato bhikkhu bhabbo abhinibbidāyā”tiādivacanato lokuttariddhipādā pana sambodhaggahaṇeneva gahitā.",
  "tika-s0201t:1474_3": "Magge āgateti ussoḷhīpannarasaṅgasamannāgatassa bhikkhuno vipassanaṃ ussukkāpayato magge āgate uppanne,",
  "tika-s0201t:1474_4": "pāḷiyaṃ vā abhinibbhidāsambodhaggahaṇehi magge āgate.",
  "tika-s0201t:1474_5": "Phale āgateti etthāpi vuttanayena attho veditabbo.",
  "tika-s0201t:1474_6": "Nibbānassa pana pāḷiyaṃ anāgatattā nissaraṇappahānaṃ na gahitaṃ.",
  "tika-s0201t:1474_7": "Sesaṃ suviññeyyameva.",
  "tika-s0201t:1475_0": "Cetokhilasuttavaṇṇanāya līnatthappakāsanā samattā.",
  "tika-s0201t:1476_0": "7. Vanapatthapariyāyasuttavaṇṇanā",
  "tika-s0201t:1477_0": "190.",
  "tika-s0201t:1477_1": "Vanīyati vivekakāmehi bhajīyati,",
  "tika-s0201t:1477_2": "vanute vā te attasampattiyā vasanatthāya yācanto viya hotīti vanaṃ,",
  "tika-s0201t:1477_3": "patiṭṭhanti ettha vivekakāmā yathādhippetavisesādhigamenāti patthaṃ,",
  "tika-s0201t:1477_4": "vanesu patthaṃ gahanaṭṭhāne senāsanaṃ vanapatthaṃ.",
  "tika-s0201t:1477_5": "Pariyāyati attano phalaṃ pariggahetvā vattatīti pariyāyo,",
  "tika-s0201t:1477_6": "kāraṇanti āha “vanapatthapariyāyanti vanapatthakāraṇa”nti.",
  "tika-s0201t:1477_7": "Vanapatthañhi taṃ upanissāya viharato upanissayakāraṇaṃ.",
  "tika-s0201t:1477_8": "Tenāha “vanapatthaṃ upanissāya viharatī”ti.",
  "tika-s0201t:1477_9": "Pariyāyati desetabbamatthaṃ patiṭṭhapetīti pariyāyo, desanā.",
  "tika-s0201t:1477_10": "Vanapatthaṃ ārabbha pavattā desanā vanapatthadesanā, taṃ,",
  "tika-s0201t:1477_11": "ubhayatthāpi vanapatthaggahaṇaṃ lakkhaṇamattaṃ gāmādīnampettha kāraṇabhāvassa,",
  "tika-s0201t:1477_12": "desanāya visayabhāvassa ca labbhamānattā.",
  "tika-s0201t:1478_0": "191.",
  "tika-s0201t:1478_1": "Nissāyāti apassāya,",
  "tika-s0201t:1478_2": "vivekavāsassa apassayaṃ katvāti attho.",
  "tika-s0201t:1478_3": "Na upaṭṭhātītiādīhi tasmiṃ vanapatthe senāsanasappāyābhāvaṃ,",
  "tika-s0201t:1478_4": "utupuggaladhammassavanasappāyābhāvampi vā dasseti.",
  "tika-s0201t:1478_5": "Jīvitasambhārāti jīvitappavattiyā sambhārā paccayā.",
  "tika-s0201t:1478_6": "Samudānetabbāti sammā ñāyena anavajjauñchācariyādinā uddhaṃ uddhaṃ ānetabbā pāpuṇitabbā.",
  "tika-s0201t:1478_7": "Te pana tathā samudānitā samāhaṭā nāma hontīti āha “samāharitabbā”ti.",
  "tika-s0201t:1478_8": "Dukkhena uppajjantīti sulabhuppādā na honti.",
  "tika-s0201t:1478_9": "Etena bhojanasappāyādiabhāvaṃ dasseti.",
  "tika-s0201t:1478_10": "Rattibhāgaṃ vā divasabhāgaṃ vāti bhummatthe upayogavacananti āha “rattikoṭṭhāse vā divasakoṭṭhāse vā”ti.",
  "tika-s0201t:1478_11": "Rattiṃyeva pakkamitabbaṃ samaṇadhammassa tattha anipphajjanato.",
  "tika-s0201t:1479_0": "192- 3.",
  "tika-s0201t:1479_1": "Saṅkhāpīti “yadatthamahaṃ pabbajito,",
  "tika-s0201t:1479_2": "na metaṃ idha nipphajjati,",
  "tika-s0201t:1479_3": "cīvarādi pana samudāgacchati,",
  "tika-s0201t:1479_4": "nāhaṃ tadatthaṃ pabbajito,",
  "tika-s0201t:1479_5": "kiṃ me idha vāsenā”ti paṭisaṅkhāyapi.",
  "tika-s0201t:1479_6": "Anantaravāre saṅkhāpīti “yadatthamahaṃ pabbajito,",
  "tika-s0201t:1479_7": "taṃ me idha nipphajjati,",
  "tika-s0201t:1479_8": "cīvarādi pana na samudāgacchati,",
  "tika-s0201t:1479_9": "nāhaṃ tadatthaṃ pabbajito”ti paṭisaṅkhāyapīti attho.",
  "tika-s0201t:1479_10": "Tenāha “samaṇadhammassa nipphajjanabhāvaṃ jānitvā”ti.",
  "tika-s0201t:1480_0": "195- 7.",
  "tika-s0201t:1480_1": "So puggalo anāpucchā pakkamitabbaṃ,",
  "tika-s0201t:1480_2": "nānubandhitabboti “so puggalo”ti padassa “nānubandhitabbo”ti iminā sambandho.",
  "tika-s0201t:1480_3": "Yassa yena hi sambandho,",
  "tika-s0201t:1480_4": "dūraṭṭhenapi so bhavati.",
  "tika-s0201t:1480_5": "Taṃ puggalanti “so puggalo”ti paccattavacanaṃ upayogavasena pariṇāmetvā taṃ puggalaṃ anāpucchā pakkamitabbanti attho.",
  "tika-s0201t:1480_6": "Atthavasena hi vibhattivipariṇāmoti.",
  "tika-s0201t:1480_7": "Taṃ āpucchā pakkamitabbanti etthāpi eseva nayo.",
  "tika-s0201t:1480_8": "Āpucchā pakkamitabbanti ca kataññutakataveditāya niyojanaṃ.",
  "tika-s0201t:1481_0": "198.",
  "tika-s0201t:1481_1": "Evarūpoti yaṃ nissāya bhikkhuno guṇehi vuddhiyeva pāṭikaṅkhā,",
  "tika-s0201t:1481_2": "paccayehi ca na parissamo,",
  "tika-s0201t:1481_3": "evarūpo daṇḍakammādīhi niggaṇhāti cepi,",
  "tika-s0201t:1481_4": "na pariccajitabboti dasseti “sacepī”tiādinā.",
  "tika-s0201t:1482_0": "Vanapatthapariyāyasuttavaṇṇanāya līnatthappakāsanā samattā.",
  "tika-s0201t:1483_0": "8. Madhupiṇḍikasuttavaṇṇanā",
  "tika-s0201t:1484_0": "199.",
  "tika-s0201t:1484_1": "Jātivananti sayaṃjātaṃ vanaṃ.",
  "tika-s0201t:1484_2": "Tenāha “aropima”nti.",
  "tika-s0201t:1484_3": "Paṭisallānatthāyāti ekībhāvatthāya,",
  "tika-s0201t:1484_4": "puthuttārammaṇato vā cittaṃ paṭinivattetvā accantasante nibbāne phalasamāpattivasena allīyāpanatthaṃ.",
  "tika-s0201t:1484_5": "Daṇḍo pāṇimhi assāti daṇḍapāṇi.",
  "tika-s0201t:1484_6": "Yathā so “daṇḍapāṇī”ti vuccati,",
  "tika-s0201t:1484_7": "taṃ dassetuṃ “ayañhī”tiādi vuttaṃ.",
  "tika-s0201t:1484_8": "Daṇḍavittatāyāti daṇḍe soṇḍatāya.",
  "tika-s0201t:1484_9": "So hi daṇḍapasuto daṇḍasippe ca sukusalo tattha pākaṭo paññāto,",
  "tika-s0201t:1484_10": "tasmā daṇḍaṃ gahetvāva vicarati.",
  "tika-s0201t:1484_11": "Jaṅghākilamathavinodanatthanti rājasabhāya ciranisajjāya uppannajaṅghāparissamassa apanayanatthaṃ.",
  "tika-s0201t:1484_12": "Adhiccanikkhamanoti yādicchakanikkhamano,",
  "tika-s0201t:1484_13": "na abhiṇhanikkhamano.",
  "tika-s0201t:1484_14": "Olubbhāti sannirumbhitvā ṭhito.",
  "tika-s0201t:1484_15": "Yathā so “olubbhā”ti vutto,",
  "tika-s0201t:1484_16": "taṃ dassetuṃ “gopālakadārako viyā”tiādi vuttaṃ.",
  "tika-s0201t:1485_0": "200.",
  "tika-s0201t:1485_1": "Vadanti etenāti vādo,",
  "tika-s0201t:1485_2": "diṭṭhīti āha “kiṃ vādīti,",
  "tika-s0201t:1485_3": "kiṃ diṭṭhiko”ti?",
  "tika-s0201t:1485_4": "Kimakkhāyīti kimācikkhako,",
  "tika-s0201t:1485_5": "kīdisadhammakatho?",
  "tika-s0201t:1485_6": "Acittīkārenāti anādarena.",
  "tika-s0201t:1485_7": "Tathāpucchane kāraṇaṃ dassento “kasmā”tiādimāha.",
  "tika-s0201t:1485_8": "Nassatetanti nassatu etaṃ kulaṃ.",
  "tika-s0201t:1486_0": "Atthaṃ na jānātīti atthaṃ ce ekadesena jāneyya,",
  "tika-s0201t:1486_1": "taṃ micchā gahetvā paṭippharitvāpi tiṭṭheyya.",
  "tika-s0201t:1486_2": "Tassa dīgharattaṃ ahitāya dukkhāyāti tadassa atthājānanaṃ bhagavatā icchitaṃ.",
  "tika-s0201t:1486_3": "Viggāhikakathanti viggahakathaṃ,",
  "tika-s0201t:1486_4": "sārambhakathanti attho.",
  "tika-s0201t:1486_5": "Nanu bhagavatā saddhiṃ loke puthū samaṇabrāhmaṇā nānāvādā santīti codanaṃ sandhāyāha “tathāgato hī”tiādi.",
  "tika-s0201t:1486_6": "Na vivadati vivādahetukānaṃ kāmadiṭṭhijjhosānānaṃ maggeneva samugghātitattā,",
  "tika-s0201t:1486_7": "tadabhāvato pana loko tathāgatena vivadati.",
  "tika-s0201t:1486_8": "Dhammavādī yathābhūtavādī dhammavādīhi na vivadati tesaṃ vivaditukāmatāya eva abhāvato,",
  "tika-s0201t:1486_9": "adhammavādī pana tiṇāyapi namaññamāno tehi kiñci vivadati.",
  "tika-s0201t:1486_10": "Tenāha “na,",
  "tika-s0201t:1486_11": "bhikkhave,",
  "tika-s0201t:1486_12": "dhammavādī kenaci lokasmiṃ vivadatī”ti.",
  "tika-s0201t:1486_13": "Adhammavādī pana asamucchinnavivādahetukattā vivadateva.",
  "tika-s0201t:1486_14": "Tathā cāha “adhammavādīva kho,",
  "tika-s0201t:1486_15": "bhikkhave,",
  "tika-s0201t:1486_16": "vivadatī”ti.",
  "tika-s0201t:1487_0": "Yathā ca panāti ettha yathā-",
  "tika-s0201t:1487_1": "saddo “yathā ca anuppannassa kāmacchandassa uppādo hoti,",
  "tika-s0201t:1487_2": "tañca pajānātī”tiādīsu viya kāraṇatthoti āha “yena kāraṇenā”ti.",
  "tika-s0201t:1487_3": "Kāraṇākāro vā idha yathā-",
  "tika-s0201t:1487_4": "saddena vutto,",
  "tika-s0201t:1487_5": "so pana atthato kāraṇamevāti vuttaṃ “yena kāraṇenā”ti.",
  "tika-s0201t:1487_6": "“Idaṃ kathaṃ idaṃ kathaṃ”ti pavattanato kathaṃkathā,",
  "tika-s0201t:1487_7": "vicikicchā.",
  "tika-s0201t:1487_8": "Sā yassa natthi,",
  "tika-s0201t:1487_9": "so akathaṃkathī,",
  "tika-s0201t:1487_10": "taṃ akathaṃkathiṃ.",
  "tika-s0201t:1487_11": "Vippaṭisārakukkuccaṃ bhagavatā anāgāmimaggeneva chinnaṃ,",
  "tika-s0201t:1487_12": "hatthapādakukkuccaṃ aggamaggena āveṇikadhammādhigamato.",
  "tika-s0201t:1487_13": "Aparāparaṃ uppajjanakabhavo “bhavābhavo”ti idhādhippetoti āha “punappunabbhave”ti.",
  "tika-s0201t:1487_14": "Saṃvarāsaṃvaro phalāphalaṃ viya khuddakamahanto bhavo “bhavābhavo”ti vuttoti āha “hīnapaṇīte vā bhave”ti.",
  "tika-s0201t:1487_15": "Bhavo vuḍḍhippatto “abhavo”ti vuccati yathā “asekkhā dhammā”ti.",
  "tika-s0201t:1487_16": "Kilesasaññāti kāmasaññādike vadati.",
  "tika-s0201t:1487_17": "Kilesā eva vā saññānāmena vuttā “saññā pahāya amataṃ eva pāpuṇātī”tiādīsu viya.",
  "tika-s0201t:1487_18": "Attano khīṇāsavabhāvaṃ dīpetīti imināva paresañca tathattāya dhammaṃ desetīti ayampi attho vibhāvitoti daṭṭhabbaṃ.",
  "tika-s0201t:1487_19": "Nīharitvā kīḷāpetvāti nīharitvā ceva kīḷāpetvā ca,",
  "tika-s0201t:1487_20": "nīharaṇavasena vā kīḷāpetvā.",
  "tika-s0201t:1487_21": "Tivisākhanti tibhaṅgabhākuṭi viya nalāṭe jātattā nalāṭikaṃ.",
  "tika-s0201t:1488_0": "201.",
  "tika-s0201t:1488_1": "Kinti nu khoti kiṃ kāraṇenāti attho.",
  "tika-s0201t:1488_2": "Anusandhiṃ gahetvāti pucchānusandhiṃ uṭṭhapetvā.",
  "tika-s0201t:1488_3": "Yatonidānanti yaṃnidānaṃ,",
  "tika-s0201t:1488_4": "yaṃkāraṇāti vuttaṃ hoti.",
  "tika-s0201t:1488_5": "Purimapade hi vibhatti alopaṃ katvā niddeso,",
  "tika-s0201t:1488_6": "chaajjhattikabāhirāyatanādinidānanti ayameva attho.",
  "tika-s0201t:1488_7": "Saṅkhāyanti saṅkhābhāvena ñāyantīti saṅkhāti āha “saṅkhāti koṭṭhāsā”ti.",
  "tika-s0201t:1488_8": "Kāmañcettha mānopi papañco,",
  "tika-s0201t:1488_9": "abhinandanasabhāve eva pana gaṇhanto “taṇhāmānadiṭṭhipapañcasampayuttā”ti āha.",
  "tika-s0201t:1488_10": "Tathā hi vakkhati “abhinanditabba”ntiādi.",
  "tika-s0201t:1488_11": "Samudācarantīti sabbaso uddhaṃ uddhaṃ pariyādāya pavattanti.",
  "tika-s0201t:1488_12": "Mariyādattho hi ayamākāro,",
  "tika-s0201t:1488_13": "tena ca yogena purisanti upayogavacanaṃ yathā “tathāgataṃ,",
  "tika-s0201t:1488_14": "bhikkhave,",
  "tika-s0201t:1488_15": "arahantaṃ sammāsambuddhaṃ dve vitakkā samudācarantī”ti.",
  "tika-s0201t:1488_16": "Taṇhādayo ca yathāsakaṃ pavattiākāraṃ avilaṅghantiyo āsevanavasena uparūpari pavattanti.",
  "tika-s0201t:1488_17": "Tathā hi tā “papañcasaṅkhā”ti vuttā.",
  "tika-s0201t:1489_0": "Kāraṇeti pavattipaccaye.",
  "tika-s0201t:1489_1": "Ekāyatanampi …pe…",
  "tika-s0201t:1489_2": "natthīti cakkhāyatanādi ekampi āyatanaṃ abhinanditabbaṃ abhivaditabbaṃ ajjhositabbañca natthi ce,",
  "tika-s0201t:1489_3": "nanu natthi eva,",
  "tika-s0201t:1489_4": "kasmā “natthi ce”ti vuttanti?",
  "tika-s0201t:1489_5": "Saccaṃ natthi,",
  "tika-s0201t:1489_6": "appahīnābhinandanābhivadanaajjhosānānaṃ pana puthujjanānaṃ abhinanditabbādippakārāni āyatanāni hontīti tesaṃ na sakkā natthīti vattu,",
  "tika-s0201t:1489_7": "pahīnābhinandanādīnaṃ pana sabbathā natthīti “natthi ce”ti vuttaṃ.",
  "tika-s0201t:1489_8": "Ahaṃ mamanti abhinanditabbanti diṭṭhābhinandanāya “aha”nti taṇhābhinandanāya “mama”nti rocetabbaṃ.",
  "tika-s0201t:1489_9": "Abhivaditabbanti abhinivisanasamuṭṭhāpanavasena vattabbaṃ.",
  "tika-s0201t:1489_10": "Tenāha “ahaṃ mamanti vattabba”nti.",
  "tika-s0201t:1489_11": "Ajjhositvāti diṭṭhi taṇhā vatthuṃ anupavisitvā gāhadvayaṃ anaññasādhāraṇaṃ viya katvā.",
  "tika-s0201t:1489_12": "Tenāha “gilitvā pariniṭṭhapetvā”ti.",
  "tika-s0201t:1489_13": "Etenāti “ettha ce natthī”tiādivacanena.",
  "tika-s0201t:1489_14": "Etthāti āyatanesu.",
  "tika-s0201t:1489_15": "Taṇhādīnaṃ avatthubhāvadassanamukhena taṇhādīnaṃyeva appavattiṃ kilesaparinibbānaṃ kathitanti.",
  "tika-s0201t:1489_16": "Tenāha bhagavā “esevanto”tiādi,",
  "tika-s0201t:1489_17": "ayameva abhinandanādīnaṃ natthibhāvakaro maggo,",
  "tika-s0201t:1489_18": "tappaṭippassaddhibhūtaṃ phalaṃ,",
  "tika-s0201t:1489_19": "taṃnissaraṇaṃ vā nibbānaṃ rāgānusayādīnaṃ anto avasānaṃ appavattīti attho.",
  "tika-s0201t:1489_20": "Tenāha “ayaṃ …pe… anto”ti.",
  "tika-s0201t:1489_21": "Sabbatthāti “esevanto paṭighānusayānaṃ”tiādīsu sabbapadesu.",
  "tika-s0201t:1490_0": "Ādiyatīti pahāradānādivasena gayhati.",
  "tika-s0201t:1490_1": "Matthakappattaṃ kalahanti bhaṇḍanādimatte aṭṭhatvā mukhasattīhi vitudanādivasena matthakappattaṃ kalahaṃ.",
  "tika-s0201t:1490_2": "Yāya karotīti sambandho.",
  "tika-s0201t:1490_3": "Sesapadesupi eseva nayo.",
  "tika-s0201t:1490_4": "Viruddhaggāhavasena nānāgāhamattaṃ,",
  "tika-s0201t:1490_5": "tathā viruddhavādavasena nānāvādamattaṃ.",
  "tika-s0201t:1490_6": "Evaṃ pavattanti garukātabbesupi gāravaṃ akatvā “tuvaṃ tuva”nti evaṃ pavattaṃ sārambhakathaṃ,",
  "tika-s0201t:1490_7": "yāya cetanāya yaṃ karoti,",
  "tika-s0201t:1490_8": "sā tuvaṃ tuvaṃ.",
  "tika-s0201t:1490_9": "Nissāyāti paṭicca,",
  "tika-s0201t:1490_10": "nissayādipaccaye katvāti attho.",
  "tika-s0201t:1490_11": "Kilesānaṃ uppattinimittatā tāva āyatanānaṃ hotu tabbhāve bhāvato,",
  "tika-s0201t:1490_12": "nirodhanimittatā pana kathaṃ.",
  "tika-s0201t:1490_13": "Na hettha lokuttaradhammānaṃ saṅgaho lokiyānaṃyeva adhippetattāti codanaṃ sandhāyāha “nirujjhamānāpī”tiādi.",
  "tika-s0201t:1490_14": "Nāmamattena nimittataṃ sandhāya vuttoti dassento “yatthuppannā,",
  "tika-s0201t:1490_15": "tattheva niruddhā hontī”ti vatvā tamatthaṃ suttantarena sādhento “svāyamattho”tiādimāha.",
  "tika-s0201t:1491_0": "Tattha samudayasaccapañhenāti mahāsatipaṭṭhāne samudayasaccaniddesena.",
  "tika-s0201t:1491_1": "So hi “kattha uppajjamānā”tiādinā pucchāvasena pavattattā pañhoti vutto.",
  "tika-s0201t:1491_2": "Nanu tattha taṇhāya uppattinirodhā vuttā,",
  "tika-s0201t:1491_3": "na sabbakilesānanti īdisī codanā anavakāsāti dassento “yatheva cā”tiādimāha.",
  "tika-s0201t:1491_4": "Laddhavohāreti iminā rāgādīnaṃ appavattinimittatāya antoti samaññā nibbānassāti dasseti.",
  "tika-s0201t:1491_5": "Eteneva abhinandanādīnaṃ abhāvoti ca idaṃ saṃvaṇṇitanti daṭṭhabbaṃ.",
  "tika-s0201t:1491_6": "Kathaṃ pana sabbasaṅkhatavinissaṭe nibbāne akusaladhammānaṃ nirodhasambhavoti āha “yañhi yattha natthi,",
  "tika-s0201t:1491_7": "taṃ tattha niruddhaṃ nāma hotī”ti.",
  "tika-s0201t:1491_8": "Yvāyaṃ appavattiyaṃ nirodhavohāro vutto,",
  "tika-s0201t:1491_9": "svāyamattho nirodhapañhena dīpetabbo.",
  "tika-s0201t:1491_10": "Na hi tattha uppajjitvā niruddhā vitakkavicārā paṭippassaddhāti vuttā,",
  "tika-s0201t:1491_11": "atha kho appavattā evāti.",
  "tika-s0201t:1492_0": "203.",
  "tika-s0201t:1492_1": "Evaṃsampadanti evaṃsampajjanakaṃ evaṃ passitabbaṃ idaṃ mama ajjhesanaṃ.",
  "tika-s0201t:1492_2": "Tenāha “īdisanti attho”ti.",
  "tika-s0201t:1492_3": "Jānaṃ jānātīti sabbaññutaññāṇena jānitabbaṃ sabbaṃ jānāti.",
  "tika-s0201t:1492_4": "Ukkaṭṭhaniddesena hi avisesaggahaṇena ca “jāna”nti iminā niravasesaṃ ñeyyajātaṃ pariggaṇhātīti tabbisayāya",
  "tika-s0201t:1492_5": "jānanakiriyāya sabbaññutaññāṇameva karaṇaṃ bhavituṃ yuttaṃ.",
  "tika-s0201t:1492_6": "Atha vā pakaraṇavasena “bhagavā”ti saddantarasannidhānena cāyamattho vibhāvetabbo.",
  "tika-s0201t:1492_7": "Passitabbameva passatīti dibbacakkhu-",
  "tika-s0201t:1492_8": "paññācakkhu-",
  "tika-s0201t:1492_9": "dhammacakkhu-",
  "tika-s0201t:1492_10": "buddhacakkhu-",
  "tika-s0201t:1492_11": "samantacakkhu-",
  "tika-s0201t:1492_12": "saṅkhātehi ñāṇacakkhūhi passitabbaṃ passati eva.",
  "tika-s0201t:1492_13": "Atha vā jānaṃ jānātīti yathā aññe savipallāsā kāmarūpapariññāvādino jānantāpi vipallāsavasena jānanti,",
  "tika-s0201t:1492_14": "na evaṃ bhagavā.",
  "tika-s0201t:1492_15": "Bhagavā pana pahīnavipallāsattā jānanto jānāti eva,",
  "tika-s0201t:1492_16": "diṭṭhidassanassa ca abhāvā passanto passatiyevāti attho.",
  "tika-s0201t:1492_17": "Dassanapariṇāyakaṭṭhenāti yathā cakkhu sattānaṃ dassanatthaṃ pariṇeti,",
  "tika-s0201t:1492_18": "evaṃ lokassa yāthāvadassanasādhanato dassanakiccapariṇāyakaṭṭhena cakkhubhūto,",
  "tika-s0201t:1492_19": "paññācakkhumayattā vā sayambhuñāṇena paññācakkhuṃ bhūto pattoti vā cakkhubhūto.",
  "tika-s0201t:1492_20": "Ñāṇabhūtoti etassa ca evameva attho daṭṭhabbo.",
  "tika-s0201t:1492_21": "Dhammā vā bodhipakkhiyā tehi uppannattā lokassa ca taduppādanato,",
  "tika-s0201t:1492_22": "anaññasādhāraṇaṃ vā dhammaṃ pattoti dhammabhūto.",
  "tika-s0201t:1492_23": "Brahmā vuccati maggo tena uppannattā lokassa ca taduppādanattā,",
  "tika-s0201t:1492_24": "tañca sayambhuñāṇena pattoti brahmabhūto.",
  "tika-s0201t:1492_25": "Catusaccadhammaṃ vadatīti vattā.",
  "tika-s0201t:1492_26": "Ciraṃ saccapaṭivedhaṃ pavattento vadatīti pavattā.",
  "tika-s0201t:1492_27": "Atthaṃ nīharitvāti dukkhādiatthaṃ tatthāpi pīḷanādiatthaṃ uddharitvā.",
  "tika-s0201t:1492_28": "Paramatthaṃ vā nibbānaṃ pāpayitā,",
  "tika-s0201t:1492_29": "amatasacchikiriyaṃ sattesu uppādento amataṃ dadātīti amatassa dātā.",
  "tika-s0201t:1492_30": "Bodhipakkhiyadhammānaṃ tadāyattabhāvato dhammassāmī.",
  "tika-s0201t:1493_0": "204.",
  "tika-s0201t:1493_1": "So vā uddeso attanopi hotīti thero “yaṃ kho no”ti āha.",
  "tika-s0201t:1493_2": "Sabbalokasādhāraṇā hi buddhānaṃ desanāti.",
  "tika-s0201t:1493_3": "Idāni yehi dvārārammaṇehi purisaṃ papañcasaññāsaṅkhā samudācaranti,",
  "tika-s0201t:1493_4": "tāni tāva dassento papañcasaññāsaṅkhā dassetuṃ yena saḷāyatanavibhaṅgena niddeso kato,",
  "tika-s0201t:1493_5": "tassa atthaṃ dassetuṃ “cakkhuñcā”tiādi āraddhaṃ.",
  "tika-s0201t:1493_6": "Tattha nissayabhāvenāti nissayapaccayabhāvena.",
  "tika-s0201t:1493_7": "Nissayapaccayo ca pasādacakkhuyeva hoti,",
  "tika-s0201t:1493_8": "na cuddasasambhāraṃ,",
  "tika-s0201t:1493_9": "catucattālīsasambhāraṃ vā sasambhāracakkhunti āha “cakkhupasādañca paṭiccā”ti.",
  "tika-s0201t:1493_10": "Ārammaṇabhāvenāti ārammaṇapaccayabhāvena.",
  "tika-s0201t:1493_11": "Ārammaṇapaccayo ca catusamuṭṭhānikarūpesu yaṃ kiñci hotīti āha “catusamuṭṭhānikarūpe ca paṭiccā”ti.",
  "tika-s0201t:1494_0": "Ettha cakkhu ekampi viññāṇassa paccayo hoti,",
  "tika-s0201t:1494_1": "rūpāyatanaṃ pana anekameva saṃhatanti imassa visesassa dassanatthaṃ nissayabhāvena “cakkhupasādañca ārammaṇabhāvena",
  "tika-s0201t:1494_2": "catusamuṭṭhānikarūpe cā”ti vacanabhedo kato.",
  "tika-s0201t:1494_3": "Kiṃ pana kāraṇaṃ cakkhu ekampi viññāṇassa paccayo hoti,",
  "tika-s0201t:1494_4": "rūpaṃ pana anekamevāti?",
  "tika-s0201t:1494_5": "Paccayabhāvavisesato.",
  "tika-s0201t:1494_6": "Cakkhu hi cakkhuviññāṇassa nissayapurejātaindriyavippayuttapaccayehi paccayo hontaṃ atthibhāveneva hoti tasmiṃ sati tassa bhāvato,",
  "tika-s0201t:1494_7": "asati abhāvato,",
  "tika-s0201t:1494_8": "yato taṃ atthiavigatapaccayehissa paccayo hotīti vuccati,",
  "tika-s0201t:1494_9": "tannissitatā cassa na ekadesena allīyanavasena icchitabbā arūpabhāvato.",
  "tika-s0201t:1494_10": "Atha kho garurājādīsu sissarājapurisādīnaṃ viya tappaṭibaddhavuttitāya,",
  "tika-s0201t:1494_11": "itare pana paccayā tena tena visesena veditabbā.",
  "tika-s0201t:1495_0": "Sacāyaṃ paccayabhāvo na ekasmiṃ na sambhavatīti ekampi cakkhu cakkhuviññāṇassa paccayo hotīti dassetuṃ pāḷiyaṃ “cakkhuñcāvuso,",
  "tika-s0201t:1495_1": "paṭiccā”ti ekavacanavasena vuttaṃ.",
  "tika-s0201t:1495_2": "Rūpaṃ pana yadipi cakkhu viya purejātaatthi-",
  "tika-s0201t:1495_3": "avigatapaccayehi paccayo hoti puretaraṃ uppannaṃ hutvā vijjamānakkhaṇe eva upakārakattā tathāpi anekameva saṃhataṃ hutvā paccayo hoti ārammaṇabhāvato.",
  "tika-s0201t:1495_4": "Yañhi paccayadhammaṃ sabhāvabhūtaṃ,",
  "tika-s0201t:1495_5": "parikappitākāramattaṃ vā viññāṇaṃ vibhāventaṃ pavattati,",
  "tika-s0201t:1495_6": "tadaññesañca satipi paccayabhāve so tassa sārammaṇasabhāvatāya yaṃ kiñci anālambhitvā pavattituṃ asamatthassa",
  "tika-s0201t:1495_7": "olubbhapavattikāraṇabhāvena ālambanīyato ārammaṇaṃ nāma,",
  "tika-s0201t:1495_8": "tassa yasmā yathā tathā sabhāvūpaladdhi viññāṇassa ārammaṇapaccayalābho,",
  "tika-s0201t:1495_9": "tasmā cakkhuviññāṇaṃ rūpaṃ ārabbha pavattamānaṃ tassa sabhāvaṃ vibhāventameva pavattati.",
  "tika-s0201t:1495_10": "Sā cassa indriyādhīnavuttikassa ārammaṇasabhāvūpaladdhi na ekadvikalāpagatavaṇṇavasena hoti,",
  "tika-s0201t:1495_11": "nāpi katipayakalāpagatavaṇṇavasena,",
  "tika-s0201t:1495_12": "atha kho ābhogānurūpaṃ āpāthagatavaṇṇavasenāti anekameva rūpaṃ saṃhaccakāritāya viññāṇassa paccayo hotīti",
  "tika-s0201t:1495_13": "dassento “rūpe ca uppajjati cakkhuviññāṇa”nti bahuvacanavasenāha.",
  "tika-s0201t:1496_0": "Yaṃ pana paṭṭhāne “rūpāyatanaṃ cakkhuviññāṇadhātuyā taṃsampayuttakānañca dhammānaṃ ārammaṇapaccayena paccayo”ti vuttaṃ,",
  "tika-s0201t:1496_1": "taṃ yādisaṃ rūpāyatanaṃ cakkhuviññāṇassa ārammaṇapaccayo,",
  "tika-s0201t:1496_2": "tādisaṃ sandhāya vuttaṃ.",
  "tika-s0201t:1496_3": "Kīdisaṃ pana tanti?",
  "tika-s0201t:1496_4": "Samuditanti pākaṭoyamattho.",
  "tika-s0201t:1496_5": "Evañca katvā yadeke vadanti “āyatanasallakkhaṇavasena cakkhuviññāṇādayo sallakkhaṇavisayā,",
  "tika-s0201t:1496_6": "na drabyasallakkhaṇavasenā”ti,",
  "tika-s0201t:1496_7": "tampi suvuttameva hoti.",
  "tika-s0201t:1496_8": "Na cettha samudāyārammaṇatā āsaṅkitabbā samudāyābhogasseva abhāvato,",
  "tika-s0201t:1496_9": "samuditā pana vaṇṇadhammā ārammaṇapaccayā honti.",
  "tika-s0201t:1496_10": "Kathaṃ pana paccekaṃ asamatthā samuditā ārammaṇapaccayā honti.",
  "tika-s0201t:1496_11": "Na hi paccekaṃ daṭṭhuṃ asakkontā andhā samuditā passantīti?",
  "tika-s0201t:1496_12": "Nayidamekantikaṃ visuṃ visuṃ asamatthānampi sivikāvahanādīsu samatthatāya dassanato.",
  "tika-s0201t:1496_13": "Kesādīnañca yasmiṃ ṭhāne ṭhitānaṃ paccekaṃ vaṇṇaṃ gahetuṃ na sakkā,",
  "tika-s0201t:1496_14": "tasmiṃyeva ṭhāne samuditānaṃ taṃ gahetuṃ sakkāti bhiyyopi tesaṃ saṃhaccakāritā paribyattā.",
  "tika-s0201t:1496_15": "Etena kiṃ cakkhuviññāṇassa paramāṇurūpaṃ ārammaṇaṃ,",
  "tika-s0201t:1496_16": "udāhu taṃsamudāyotiādikā codanā paṭikkhittāti veditabbā. “Sotañca, āvuso,",
  "tika-s0201t:1496_17": "paṭiccā”tiādīsupi iminā nayena attho veditabbo.",
  "tika-s0201t:1496_18": "Cakkhuviññāṇaṃ nāmāti cakkhunissitarūpavijānanalakkhaṇaṃ cakkhuviññāṇaṃ nāma uppajjati.",
  "tika-s0201t:1497_0": "Tiṇṇaṃ saṅgatiyāti cakkhu, rūpaṃ,",
  "tika-s0201t:1497_1": "cakkhuviññāṇanti imesaṃ tiṇṇaṃ saṅgatiyā samodhānena.",
  "tika-s0201t:1497_2": "Phasso nāmāti arūpadhammopi samāno ārammaṇe phusanākāreneva pavattanato phusanalakkhaṇo phasso nāma dhammo uppajjati.",
  "tika-s0201t:1497_3": "Sahajātādivasenāti cakkhuviññāṇasampayuttāya sahajātaaññamaññādivasena,",
  "tika-s0201t:1497_4": "anantarāya anantarādivasena,",
  "tika-s0201t:1497_5": "itarāya upanissayavasena paccayabhāvato phassapaccayā phassakāraṇā vedanā uppajjati.",
  "tika-s0201t:1497_6": "Anubhavanasamakālameva ārammaṇassa sañjānanaṃ hotīti “tāya vedanāya yaṃ ārammaṇaṃ vedeti,",
  "tika-s0201t:1497_7": "tadeva saññā sañjānātī”ti vuttaṃ.",
  "tika-s0201t:1497_8": "Cakkhudvārikā dhammā idhādhippetāti tadanusārena pana aparāparuppannānaṃ vedanādīnaṃ gahaṇe sati,",
  "tika-s0201t:1497_9": "yanti vā kāraṇavacanaṃ,",
  "tika-s0201t:1497_10": "yasmā ārammaṇaṃ vedeti,",
  "tika-s0201t:1497_11": "tasmā taṃ sañjānātīti attho.",
  "tika-s0201t:1497_12": "Na hi asati vedayite kadāci saññuppatti atthi.",
  "tika-s0201t:1497_13": "Sesapadesupi eseva nayo.",
  "tika-s0201t:1497_14": "Saññāya hi yathāsaññātaṃ vijjamānaṃ,",
  "tika-s0201t:1497_15": "avijjamānaṃ vā ārammaṇaṃ vitakkavasena parikappeti,",
  "tika-s0201t:1497_16": "yathāparikappitañca taṃ diṭṭhitaṇhāmānamaññanāhi maññamāno papañcetīti vutto.",
  "tika-s0201t:1497_17": "Tenevāha “pathaviṃ pathavito sañjānā”ti,",
  "tika-s0201t:1497_18": "“pathaviṃ pathavito saññatvā pathaviṃ maññatī”tiādi,",
  "tika-s0201t:1497_19": "“takkañca diṭṭhīsu pakappayitvā,",
  "tika-s0201t:1497_20": "saccaṃ musāti dvayadhammamāhū”ti ca.",
  "tika-s0201t:1497_21": "Balappattapapañcavasenevāyamatthavaṇṇanā katā,",
  "tika-s0201t:1497_22": "aṭṭhakathāyaṃ pana paridubbalavasena.",
  "tika-s0201t:1498_0": "Cakkhurūpādīhi kāraṇehīti cakkhuviññāṇaphassavedanāsaññāvitakkehi kāraṇabhūtehi.",
  "tika-s0201t:1498_1": "Akāraṇabhūtānampi tesaṃ atthitāya kāraṇaggahaṇaṃ.",
  "tika-s0201t:1498_2": "Pariññātā hi te akāraṇaṃ.",
  "tika-s0201t:1498_3": "Tenāha “apariññātakāraṇa”nti.",
  "tika-s0201t:1498_4": "Tīhipi pariññāhi apariññātavatthukaṃ.",
  "tika-s0201t:1498_5": "Abhibhavantīti ajjhottharanti.",
  "tika-s0201t:1498_6": "Sahajātā hontīti ettha “cakkhusamphassapaccayā vedanākkhandho atthi kusalo’tiādivacanato vedanāsaññā asahajātāpi gahetabbā.",
  "tika-s0201t:1498_7": "Yadi evanti “papañcetī”ti ettha yadi pañcadvārajavanasahajātā papañcasaṅkhā adhippetā tāsaṃ paccuppannavisayattā,",
  "tika-s0201t:1498_8": "kasmā atītānāgataggahaṇaṃ katanti codeti.",
  "tika-s0201t:1498_9": "Itaro “tathā uppajjanato”tiādinā pariharati.",
  "tika-s0201t:1498_10": "Tattha tathā uppajjanatoti yathā vattamānakāle,",
  "tika-s0201t:1498_11": "evaṃ atītakāle anāgatakāle ca cakkhudvāre papañcasaṅkhānaṃ uppajjanato atītānāgataggahaṇaṃ kataṃ,",
  "tika-s0201t:1498_12": "na atītesu,",
  "tika-s0201t:1498_13": "anāgatesu vā cakkhurūpesu cakkhudvārikānaṃ tāsaṃ uppajjanato.",
  "tika-s0201t:1499_0": "Manañjāvuso,",
  "tika-s0201t:1499_1": "paṭiccāti ettha duvidhaṃ manaṃ kevalaṃ bhavaṅgaṃ,",
  "tika-s0201t:1499_2": "sāvajjanaṃ vā.",
  "tika-s0201t:1499_3": "Duvidhā hi kathā.",
  "tika-s0201t:1499_4": "Uppattidvārakathāyaṃ dvikkhattuṃ calitaṃ bhavaṅgaṃ manodvāraṃ nāma,",
  "tika-s0201t:1499_5": "cakkhādi viya rūpādinā yena taṃ ghaṭṭitaṃ tattha upari viññāṇuppattiyā dvārabhāvato.",
  "tika-s0201t:1499_6": "Paccayakathāyaṃ sāvajjanabhavaṅgaṃ,",
  "tika-s0201t:1499_7": "“manosamphassapaccayā atthi kusalo”tiādīsu hi sāvajjanamanosamphasso icchito,",
  "tika-s0201t:1499_8": "na bhavaṅgamanosamphasso asambhavato.",
  "tika-s0201t:1499_9": "Tattha paṭhamanayaṃ sandhāyāha “mananti bhavaṅgacitta”nti.",
  "tika-s0201t:1499_10": "Dhammeti tebhūmakadhammārammaṇanti iminā sabhāvadhammesu eva kilesuppattīti keci,",
  "tika-s0201t:1499_11": "tadayuttaṃ tadupādānāyapi paññattiyā dhammārammaṇatāya vuttattā.",
  "tika-s0201t:1499_12": "Idha pana tebhūmakāpi dhammā labbhantīti dassanatthaṃ “tebhūmakadhammārammaṇa”nti vuttaṃ,",
  "tika-s0201t:1499_13": "na paññattiyā anārammaṇattā.",
  "tika-s0201t:1499_14": "Evañcetaṃ sampaṭicchitabbaṃ,",
  "tika-s0201t:1499_15": "aññathā akusalacittuppādā anārammaṇā nāma siyuṃ.",
  "tika-s0201t:1499_16": "Uppattidvārakathāyaṃ cakkhuviññāṇādi viya āvajjanampi dvārapakkhikamevāti vuttaṃ “manoviññāṇanti āvajjanaṃ vā”ti.",
  "tika-s0201t:1499_17": "Paccayakathāyaṃ pana āvajjanaṃ gahitanti “javanaṃ vā”ti vuttaṃ.",
  "tika-s0201t:1499_18": "Nayadvaye dhammānaṃ sahajātavibhāgaṃ dassetuṃ “āvajjane gahite”tiādi vuttaṃ.",
  "tika-s0201t:1499_19": "Yuttamevāti nippariyāyato yuttameva.",
  "tika-s0201t:1500_0": "So yāva na paccayapaṭivedho sambhavati,",
  "tika-s0201t:1500_1": "tāva paññattimukheneva sabhāvadhammā paññāyanti paccekaṃ apaññāpaneti āha “phasso nāma eko dhammo uppajjatī”ti.",
  "tika-s0201t:1500_2": "Evaṃ phassapaññattiṃ paññapessatīti paññapetvā tabbisayadassanaṃ ñāṇaṃ uppādessati.",
  "tika-s0201t:1500_3": "Imasmiṃ sati idaṃ hotīti imasmiṃ cakkhuādike paccaye sati idaṃ phassādikaṃ paccayuppannaṃ hoti.",
  "tika-s0201t:1500_4": "Dvādasāyatanavasenāti dvādasannaṃ āyatanānaṃ vasena āgatena paṭiccasamuppādanayavasena.",
  "tika-s0201t:1500_5": "Dvādasāyatanapaṭikkhepavasenāti “imasmiṃ asati idaṃ na hotī”ti paccayābhāvapaccayuppannābhāvadassanakkame dvādasannaṃ āyatanānaṃ paṭikkhepavasena.",
  "tika-s0201t:1501_0": "Sāvakena pañho kathitoti ayaṃ pañho sāvakena kathito,",
  "tika-s0201t:1501_1": "iti iminā kāraṇena mā nikkaṅkhā ahuvattha.",
  "tika-s0201t:1501_2": "Atha vā saṃkhittena vuttamatthaṃ vitthārena vibhajantena etadagge ṭhapitena mahāsāvakena pañho kathitoti",
  "tika-s0201t:1501_3": "iminā kāraṇena etasmiṃ pañhe mā nikkaṅkhā ahuvattha,",
  "tika-s0201t:1501_4": "heraññike sati kahāpaṇaṃ sayaṃ nicchinantā viya ahutvā bhagavato eva santike nikkaṅkhā hotha.",
  "tika-s0201t:1502_0": "205.",
  "tika-s0201t:1502_1": "Ākaronti phalaṃ tāya tāya mariyādāya nibbattentīti ākārā, kāraṇāni.",
  "tika-s0201t:1502_2": "Pāṭiyekkakāraṇehīti channaṃ dvārānaṃ vasena visuṃ visuṃ papañcakāraṇassa niddiṭṭhattā vuttaṃ.",
  "tika-s0201t:1502_3": "Atha vā yadipi yattakehi dhammehi yaṃ phalaṃ nibbattati,",
  "tika-s0201t:1502_4": "tesaṃ samuditānaṃyeva kāraṇabhāvo sāmaggiyāva phaluppattito,",
  "tika-s0201t:1502_5": "tathāpi paccekaṃ tassa kāraṇamevāti katvā vuttaṃ “pāṭiyekkakāraṇehī”ti.",
  "tika-s0201t:1502_6": "Padehīti nāmādipadehi ceva taṃsamudāyabhūtehi vākyehi ca.",
  "tika-s0201t:1502_7": "Tenāha “akkharasampiṇḍanehī”ti.",
  "tika-s0201t:1502_8": "Akkharāniyeva hi atthesu yathāvaccaṃ padavākyabhāvena paricchijjanti.",
  "tika-s0201t:1502_9": "Byañjanehīti atthassa abhibyañjanato byañjanasaññitehi vaṇṇehi.",
  "tika-s0201t:1502_10": "Tāni pana yasmā pariyāyassa akkharaṇato “akkharānī”ti vuccanti,",
  "tika-s0201t:1502_11": "tasmā āha “akkharehī”ti.",
  "tika-s0201t:1502_12": "Ettha ca imehi ākārehi imehi padabyañjanehi papañcasamudācārassa vaṭṭassa ca vivaṭṭassa ca dassanaattho vibhattoti yojanā.",
  "tika-s0201t:1502_13": "Paṇḍiccenāti paññāya.",
  "tika-s0201t:1502_14": "“Kittāvatā nu kho, bhante,",
  "tika-s0201t:1502_15": "paṇḍito hoti?",
  "tika-s0201t:1502_16": "Yato kho bhikkhu dhātukusalo ca hotī”ti ādisuttapadavasena paṇḍitalakkhaṇaṃ dassento “catūhi vā kāraṇehī”tiādimāha.",
  "tika-s0201t:1502_17": "Saccapaṭivedhavasena paṇḍiccaṃ dassitanti paṭisambhidāvasena mahāpaññataṃ dassetuṃ “mahante atthe”tiādi vuttaṃ.",
  "tika-s0201t:1503_0": "Guḷapūvanti guḷe missitvā katapūvaṃ.",
  "tika-s0201t:1503_1": "Baddhasattuguḷakanti madhusakkharāhi piṇḍīkataṃ sattupiṇḍaṃ.",
  "tika-s0201t:1503_2": "Asecitabbakaṃ madhuādinā pageva tehi samayojitabbattā.",
  "tika-s0201t:1503_3": "Cintakajātikoti dhammacintāya cintakasabhāvo.",
  "tika-s0201t:1503_4": "Sabbaññutaññāṇenevassāti sabbaññutaññāṇeneva assa suttassa guṇaṃ paricchindāpetvā nāmaṃ gaṇhāpessāmi.",
  "tika-s0201t:1504_0": "Madhupiṇḍikasuttavaṇṇanāya līnatthappakāsanā samattā.",
  "tika-s0201t:1505_0": "9. Dvedhāvitakkasuttavaṇṇanā",
  "tika-s0201t:1506_0": "206.",
  "tika-s0201t:1506_1": "Dve dve bhāgeti dve dve koṭṭhāse katvā.",
  "tika-s0201t:1506_2": "Kāmañcettha “imaṃ ekaṃ bhāgamakāsiṃ,",
  "tika-s0201t:1506_3": "imaṃ dutiyabhāgamakāsi”nti vacanato sabbepi vitakkā saṃkilesavodānavibhāgena dveva bhāgā katā,",
  "tika-s0201t:1506_4": "aparāparuppattiyā panetesaṃ abhiṇhācāraṃ upādāya pāḷiyaṃ “dvidhā katvā”ti āmeḍitavacananti “dve dve bhāge katvā”ti āmeḍitavacanavaseneva vutto.",
  "tika-s0201t:1506_5": "Atha vā bhāgadvayassa sappaṭibhāgatāya tattha yaṃ yaṃ dvayampi kho ujuvipaccanīkaṃ,",
  "tika-s0201t:1506_6": "taṃ taṃ visuṃ visuṃ gahetukāmo bhagavā āha “dvidhā katvā vitakke vihareyya”nti.",
  "tika-s0201t:1506_7": "Evaṃ pana cintetvā tattha micchāvitakkānaṃ sammāvitakkānañca anavasesaṃ asaṅkarato ca gahitabhāvaṃ dassento “imaṃ ekaṃ bhāgamakāsiṃ,",
  "tika-s0201t:1506_8": "imaṃ dutiyabhāgamakāsi”nti avoca.",
  "tika-s0201t:1506_9": "Kāmapaṭisaṃyuttoti kāmarāgasaṅkhātena kāmena sampayutto,",
  "tika-s0201t:1506_10": "kāmena paṭibaddho vā.",
  "tika-s0201t:1506_11": "Sesesupi eseva nayo.",
  "tika-s0201t:1506_12": "Ayaṃ pana viseso –",
  "tika-s0201t:1506_13": "byāpajjati cittaṃ etenāti byāpādo, doso.",
  "tika-s0201t:1506_14": "Vihiṃsati etāya satte,",
  "tika-s0201t:1506_15": "vihiṃsanaṃ vā tesaṃ etanti vihiṃsā,",
  "tika-s0201t:1506_16": "paresaṃ viheṭhanākārena pavattassa karuṇāpaṭipakkhassa pāpadhammassetaṃ adhivacanaṃ.",
  "tika-s0201t:1506_17": "Ajjhattanti ajjhattadhammārammaṇamāha.",
  "tika-s0201t:1506_18": "Bahiddhāti bāhiradhammārammaṇaṃ.",
  "tika-s0201t:1506_19": "Oḷārikoti bahalakāmarāgādipaṭisaṃyutto.",
  "tika-s0201t:1506_20": "Tabbipariyāyena sukhumo.",
  "tika-s0201t:1506_21": "Vitakko akusalapakkhikoyevāti iminā vitakkabhāvasāmaññena tatthāpi akusalabhāvasāmaññena ekabhāgakaraṇaṃ,",
  "tika-s0201t:1506_22": "na ekacittuppādapariyāpannatādivasenāti dasseti.",
  "tika-s0201t:1507_0": "Nekkhammaṃ vuccati lobhātikkantattā paṭhamajjhānaṃ,",
  "tika-s0201t:1507_1": "sabbākusalehi nikkhantattā sabbaṃ kusalaṃ.",
  "tika-s0201t:1507_2": "Idha pana kāmavitakkapaṭipakkhassa adhippetattā āha “kāmehi nissaṭo nekkhammapaṭisaṃyutto vitakko”ti.",
  "tika-s0201t:1507_3": "Soti nekkhammavitakko.",
  "tika-s0201t:1507_4": "Yāva paṭhamajjhānāti paṭhamasamannāhārato paṭṭhāya yāva paṭhamajjhānaṃ etthuppanno vitakko nekkhammavitakkoyeva.",
  "tika-s0201t:1507_5": "Paṭhamajjhānanti ca idaṃ tato paraṃ vitakkābhāvato vuttaṃ.",
  "tika-s0201t:1507_6": "Na byāpajjati cittaṃ etena,",
  "tika-s0201t:1507_7": "byāpādassa vā paṭipakkhoti abyāpādo,",
  "tika-s0201t:1507_8": "mettāpubbabhāgo mettābhāvanārambho.",
  "tika-s0201t:1507_9": "Na vihiṃsanti etāya,",
  "tika-s0201t:1507_10": "vihiṃsāya vā paṭipakkhoti avihiṃsā,",
  "tika-s0201t:1507_11": "karuṇāpubbabhāgo karuṇābhāvanārambho.",
  "tika-s0201t:1508_0": "Mahābodhisattānaṃ mahābhinikkhamanaṃ nikkhantakālato paṭṭhāya laddhāvasarā sammāsaṅkappā uparūpari savisesaṃ pavattantīti āha “chabbassāni…pe…",
  "tika-s0201t:1508_1": "pavattiṃsū”ti.",
  "tika-s0201t:1508_2": "Ñāṇassa aparipakkattā pubbavāsanāvasena satisammosato kadāci micchāvitakkalesopi hotiyevāti taṃ dassetuṃ “satisammosena…pe…",
  "tika-s0201t:1508_3": "tiṭṭhantī”ti āha.",
  "tika-s0201t:1508_4": "Yathā niccapihitepi gehe kadāci vātapāne vivaṭamatte laddhāvasaro vāto anto paviseyya,",
  "tika-s0201t:1508_5": "evaṃ guttindriyepi bodhisattasantāne satisammosavasena laddhāvasaro akusalavitakko uppajji,",
  "tika-s0201t:1508_6": "uppanno ca kusalavāraṃ pacchinditvā aṭṭhāsi,",
  "tika-s0201t:1508_7": "atha mahāsatto taṃmuhuttuppannameva paṭivinodetvā tesaṃ āyatiṃ anuppādāya “ime micchāvitakkā,",
  "tika-s0201t:1508_8": "ime sammāvitakkā”ti yāthāvato te paricchinditvā micchāvitakkānaṃ avasaraṃ adento sammāvitakke parivaḍḍhesi.",
  "tika-s0201t:1508_9": "Tena vuttaṃ “mayhaṃ ime”tiādi.",
  "tika-s0201t:1509_0": "207.",
  "tika-s0201t:1509_1": "Pamādo nāma sativippavāsoti āha “appamattassāti satiyā avippavāse ṭhitassā”ti.",
  "tika-s0201t:1509_2": "Ātāpavīriyavantassāti kilesānaṃ niggaṇhanavīriyavato.",
  "tika-s0201t:1509_3": "Pesitacittassāti bhavavimokkhāya vissaṭṭhacittassa kāye ca jīvite ca nirapekkhassa.",
  "tika-s0201t:1509_4": "“Evaṃ paṭipākatiko jāto”ti attano attabhāvaṃ nissāya pavattaṃ somanassākāraṃ gehassitasomanassapakkhikaṃ akāsi,",
  "tika-s0201t:1509_5": "paññāmahantatāya sukhumadassitā.",
  "tika-s0201t:1510_0": "Apariññāyaṃ ṭhitassāti na pariññāyaṃ ṭhitassa,",
  "tika-s0201t:1510_1": "apariggahitapariññassāti attho.",
  "tika-s0201t:1510_2": "Vitakko…pe…",
  "tika-s0201t:1510_3": "etāni tīṇi nāmāni labhatīti tādisassa uppanno micchāvitakko yathārahaṃ attabyābādhako ubhayabyābādhako",
  "tika-s0201t:1510_4": "ca na hotīti na vattabbo taṃ sabhāvānativattanatoti adhippāyo.",
  "tika-s0201t:1510_5": "Anuppannānuppādauppannaparihāninimittatāya paññaṃ nirodhetīti paññānirodhiko.",
  "tika-s0201t:1510_6": "Tenāha “anuppannāyā”tiādi.",
  "tika-s0201t:1510_7": "Natthibhāvaṃ gacchatīti paṭisaṅkhānabalena vikkhambhanappahānamāha.",
  "tika-s0201t:1510_8": "Nirujjhatītiādīhipi tadeva vadati.",
  "tika-s0201t:1510_9": "Vigatantantiādīhi pana samūlaṃ uddhaṭaṃ viya tadā appavattanakaṃ akāsinti vadati.",
  "tika-s0201t:1511_0": "208.",
  "tika-s0201t:1511_1": "Cittavipariṇāmabhāvo cittassa aññathattaṃ pakaticittavigamo.",
  "tika-s0201t:1511_2": "Anekaggatākāro vikkhepo.",
  "tika-s0201t:1511_3": "Tattha vitakkena cittaṃ vihaññamānaṃ viya hotīti āha “taṃ gahetvā vihiṃsāvitakkaṃ akāsī”ti.",
  "tika-s0201t:1511_4": "Kāruññanti paradukkhanimittaṃ cittakhedaṃ vadati.",
  "tika-s0201t:1511_5": "Tenevāha –",
  "tika-s0201t:1511_6": "“paradukkhe sati sādhūnaṃ manaṃ kampetīti karuṇā”ti.",
  "tika-s0201t:1511_7": "Nti karuṇāyanavasena pavattacittapakampanaṃ sandhāya “uppajjati vihiṃsāvitakko”ti āha,",
  "tika-s0201t:1511_8": "na sattesu vihiṃsā pavattatīti adhippāyo.",
  "tika-s0201t:1512_0": "Tena tena cassākārenāti yena yena ākārena bhikkhunā anuvitakkitaṃ anuvicāritaṃ,",
  "tika-s0201t:1512_1": "tena tena ākārenassa cetaso nati hoti.",
  "tika-s0201t:1512_2": "Tenevāha “kāmavitakkādīsū”tiādi.",
  "tika-s0201t:1512_3": "Pahāsīti kālavipallāsena vuttanti āha “pajahatī”ti.",
  "tika-s0201t:1512_4": "Pahānaṃ panassa siddhameva paṭipakkhassa siddhattāti dassetuṃ “pahāsī”ti vuttaṃ yathā “asāmibhoge gāmikāādīyiṃsū”ti.",
  "tika-s0201t:1512_5": "Bahulamakāsīti etthāpi eseva nayo.",
  "tika-s0201t:1512_6": "Evamevaṃ namatīti kāmavitakkasampayogākārameva hoti,",
  "tika-s0201t:1512_7": "kāmavitakkasampayuttākārena vā pariṇamati.",
  "tika-s0201t:1512_8": "Kasanaṃ kiṭṭhaṃ,",
  "tika-s0201t:1512_9": "kasīti attho,",
  "tika-s0201t:1512_10": "tannibbattattā pana kāraṇūpacārena sassaṃ “kiṭṭha”nti vuttanti āha “sassasambādhe”ti.",
  "tika-s0201t:1512_11": "Cattāri bhayānīti vadhabandhajānigarahāni.",
  "tika-s0201t:1512_12": "Upaddavanti anatthuppādabhāvaṃ.",
  "tika-s0201t:1512_13": "Lāmakanti nihīnabhāvaṃ.",
  "tika-s0201t:1512_14": "Dhandhesūti attano khandhesu.",
  "tika-s0201t:1512_15": "Otāranti anuppavesaṃ kilesānaṃ.",
  "tika-s0201t:1512_16": "Saṃkilesato visujjhanaṃ visuddhi,",
  "tika-s0201t:1512_17": "sā eva vodānanti āha “vodānapakkhanti idaṃ tasseva vevacana”nti.",
  "tika-s0201t:1513_0": "209.",
  "tika-s0201t:1513_1": "Sabbakusalaṃ nekkhammaṃ sabbākusalapaṭipakkhatāya tato nissaṭattā.",
  "tika-s0201t:1513_2": "Nibbānameva nekkhammaṃ sabbakilesato sabbasaṅkhatato ca nissaṭattā.",
  "tika-s0201t:1513_3": "Kiṭṭhasambādhaṃ viya rūpādiārammaṇaṃ pamāde sati anatthuppattiṭṭhānabhāvato.",
  "tika-s0201t:1513_4": "Kūṭagāvo viya kūṭacittaṃ duddamabhāvato.",
  "tika-s0201t:1513_5": "Paṇḍitagopālako viya bodhisatto upāyakosallayogato.",
  "tika-s0201t:1513_6": "Catubbidhabhayaṃ viya micchāvitakkā sappaṭibhayabhāvato.",
  "tika-s0201t:1513_7": "Paññāya vuddhi etassa atthīti paññāvuddhiko.",
  "tika-s0201t:1513_8": "Vihaññati cittaṃ etenāti vighāto,",
  "tika-s0201t:1513_9": "cetodukkhaṃ,",
  "tika-s0201t:1513_10": "tappakkhiko vighātapakkhiko,",
  "tika-s0201t:1513_11": "na vighātapakkhikoti avighātapakkhiko.",
  "tika-s0201t:1513_12": "Nibbānasaṃvattaniko nibbānavaho.",
  "tika-s0201t:1513_13": "Ugghātīyeyyāti uddhataṃ siyā vikkhittañca bhaveyyāti attho.",
  "tika-s0201t:1513_14": "Saṇṭhapemīti sammadeva paṭṭhapemi.",
  "tika-s0201t:1513_15": "Yathā pana ṭhapitaṃ saṇṭhapitaṃ nāma hoti,",
  "tika-s0201t:1513_16": "taṃ dassetuṃ “sannisīdāpemī”tiādi vuttaṃ.",
  "tika-s0201t:1513_17": "Sannisīdāpemīti samādhipaṭipakkhe kilese sannisīdāpento cittaṃ gocarajjhatte sannisīdāpemi.",
  "tika-s0201t:1513_18": "Abyaggabhāvāpādakena ekaggaṃ karomi,",
  "tika-s0201t:1513_19": "yathā ārammaṇe suṭṭhu appitaṃ hoti,",
  "tika-s0201t:1513_20": "evaṃ sammā sammadeva ādahāmi samāhitaṃ karomi,",
  "tika-s0201t:1513_21": "yasmā tathāsamāhitaṃ cittaṃ suṭṭhu ārammaṇe āropitaṃ nāma hoti,",
  "tika-s0201t:1513_22": "na tato paripatati,",
  "tika-s0201t:1513_23": "tasmā vuttaṃ “suṭṭhu āropemīti attho”ti.",
  "tika-s0201t:1513_24": "Mā ugghātīyittāti mā haññittha,",
  "tika-s0201t:1513_25": "mā ūhataṃ atthāti attho.",
  "tika-s0201t:1514_0": "210.",
  "tika-s0201t:1514_1": "Soyeva…pe…",
  "tika-s0201t:1514_2": "vuttoti iminā kiñcāpi ekaṃyeva kusalavitakkaṃ maggakkhaṇe viya tividhattasambhavato tividhanāmikaṃ katvā dassitaṃ viya hoti,",
  "tika-s0201t:1514_3": "na kho panetaṃ evaṃ daṭṭhabbaṃ.",
  "tika-s0201t:1514_4": "Pabandhapavattañhi upādāya ekattanayena “soyeva byāpādapaccanīkaṭṭhenā”tiādi vuttaṃ.",
  "tika-s0201t:1514_5": "Ekajātiyesu hi kusalacittesu uppanno vitakko samānākāratāya so evāti vattabbataṃ labhati yathā “sā eva tittirī,",
  "tika-s0201t:1514_6": "tāni eva osadhānī”ti.",
  "tika-s0201t:1514_7": "Na hi tadā mahāpurisassa asubhamettākaruṇāsannissayā te vitakkā evaṃ vuttāti.",
  "tika-s0201t:1515_0": "Samāpattiṃ nissāyāti samāpattiṃ samāpajjitvā,",
  "tika-s0201t:1515_1": "tato vuṭṭhahitvāti attho.",
  "tika-s0201t:1515_2": "Vipassanāpi taruṇāti yojanā.",
  "tika-s0201t:1515_3": "Kāyo kilamati samathavipassanānaṃ taruṇatāya bhāvanāya pubbenāparaṃ visesassa alabbhamānattā.",
  "tika-s0201t:1515_4": "Tenāha “cittaṃ haññati vihaññatī”ti.",
  "tika-s0201t:1515_5": "Vipassanāya bahūpakārā samāpatti,",
  "tika-s0201t:1515_6": "tathā hi vuttaṃ –",
  "tika-s0201t:1515_7": "“samādhiṃ,",
  "tika-s0201t:1515_8": "bhikkhave, bhāvetha,",
  "tika-s0201t:1515_9": "samāhito yathābhūtaṃ jānāti passatī”ti.",
  "tika-s0201t:1516_0": "Yathā vissamaṭṭhānaṃ yodhānaṃ parissamaṃ vinodeti,",
  "tika-s0201t:1516_1": "tathā parissamavinodanatthaṃ phalakehi kātabbaṃ vissamaṭṭhānaṃ phalakakoṭṭhako,",
  "tika-s0201t:1516_2": "samāpattiyā pana vipassanā bahukāratarā samādhiparipanthakānaṃ,",
  "tika-s0201t:1516_3": "sabbesampi vā kilesānaṃ vimathanena dubbalabhāvāpajjanato.",
  "tika-s0201t:1516_4": "Tenāha “vipassanā thāmajātā samāpattimpi rakkhati,",
  "tika-s0201t:1516_5": "thāmajātaṃ karotī”ti.",
  "tika-s0201t:1516_6": "Nanu cevaṃ itarītarasannissayadoso āpajjatīti?",
  "tika-s0201t:1516_7": "Nayidamekantikaṃ,",
  "tika-s0201t:1516_8": "itarītarasannissayāpi kiccasiddhi loke labbhatīti dassetuṃ “yathā hī”tiādi vuttaṃ.",
  "tika-s0201t:1517_0": "Gāmantaṃ āhaṭesūti gāmasamīpaṃ upanītesu.",
  "tika-s0201t:1517_1": "Etāgāvoti sati uppādanamattameva kātabbaṃ yathā gāvo rakkhitabbā,",
  "tika-s0201t:1517_2": "tadabhāvato.",
  "tika-s0201t:1517_3": "Tadāti samathavipassanānaṃ thāmajātakāle.",
  "tika-s0201t:1517_4": "Anupassanānaṃ lahuṃ lahuṃ uppattiṃ sandhāya “ekappahāreneva āruḷhova hotī”ti vuttaṃ,",
  "tika-s0201t:1517_5": "kameneva pana anupassanāpaṭipāṭiṃ ārohati.",
  "tika-s0201t:1518_0": "215.",
  "tika-s0201t:1518_1": "Evaṃ bhagavā attano appamādapaṭipadaṃ,",
  "tika-s0201t:1518_2": "tāya ca laddhaṃ anaññasādhāraṇaṃ visesaṃ dassento hetusampattiyā saddhiṃ phalasampattiṃ dassetvā idāni",
  "tika-s0201t:1518_3": "sattūpakārasampattiṃ dassetuṃ “seyyathāpī”tiādimāhāti evaṃ ettha anusandhi veditabbā.",
  "tika-s0201t:1518_4": "Araññalakkhaṇayoggamattena araññaṃ.",
  "tika-s0201t:1518_5": "Mahāvanatāya pavanaṃ.",
  "tika-s0201t:1518_6": "Pavaddhañhi vanaṃ pavanaṃ.",
  "tika-s0201t:1518_7": "Catūhi yogehīti jighacchāpipāsābhayapaṭipattisaṅkhātayogehi.",
  "tika-s0201t:1518_8": "Khemaṃ anupaddavataṃ.",
  "tika-s0201t:1518_9": "Suvatthiṃ anupaddavaṃ āvahatīti sovatthiko.",
  "tika-s0201t:1518_10": "Pītiṃ kuṭṭhiṃ gameti upanetīti pītigamanīyo.",
  "tika-s0201t:1518_11": "Pītaṃ pānatitthaṃ gacchatīti pītagamanīyo.",
  "tika-s0201t:1518_12": "Sākhādīhīti kaṇṭakasākhākaṇṭakalatāvanehi.",
  "tika-s0201t:1518_13": "Anāsayagāmitāya udakasanniruddhopi amaggo vutto,",
  "tika-s0201t:1518_14": "itarāni apītigamanīyatāyapi. Ādi-",
  "tika-s0201t:1518_15": "saddena gahanaṃ pariggaṇhāti.",
  "tika-s0201t:1518_16": "Okemigaluddakassa gocare caratīti okacaro,",
  "tika-s0201t:1518_17": "dīpakamigo.",
  "tika-s0201t:1518_18": "Araññe mige disvā tehi saddhiṃ palāyeyyāti dīgharajjubandhanaṃ.",
  "tika-s0201t:1519_0": "Idha vasantīti migānaṃ āsayaṃ vadati,",
  "tika-s0201t:1519_1": "tato āsayato iminā maggena nikkhamanti.",
  "tika-s0201t:1519_2": "Ettha carantīti etasmiṃ ṭhāne gocaraṃ gaṇhanti.",
  "tika-s0201t:1519_3": "Ettha pivantīti etasmiṃ nipānatitthe udakaṃ pivanti.",
  "tika-s0201t:1519_4": "Iminā maggena pavisantīti iminā maggena nipānatitthaṃ pavisanti.",
  "tika-s0201t:1519_5": "Maggaṃ pidhāyāti pakatimaggaṃ pidahitvā.",
  "tika-s0201t:1519_6": "Na tāva kiñci karoti anavasese vanamige ghātetukāmo.",
  "tika-s0201t:1520_0": "Avijjāya aññāṇā hutvāti avijjāya nivutattā ñāṇarahitā hutvā,",
  "tika-s0201t:1520_1": "nandīrāgena upanītā rūpārammaṇādīni ābandhitvā.",
  "tika-s0201t:1520_2": "Palobhanato okacaraṃ nandīrāgoti.",
  "tika-s0201t:1520_3": "Byāmohanato okacārikaṃ avijjāti katvā dasseti.",
  "tika-s0201t:1520_4": "Tesanti okacarokacārikānaṃ.",
  "tika-s0201t:1520_5": "Sākhābhaṅgenāti tādisena lūkhataragandhena sākhābhaṅgena.",
  "tika-s0201t:1520_6": "Manussagandhaṃ apanetvā tassa sākhābhaṅgassa gandhena.",
  "tika-s0201t:1520_7": "Sammattoti sammajjito byāmuñcho.",
  "tika-s0201t:1521_0": "Buddhānaṃ khemamaggavicaraṇaṃ kummaggapidhānañca sabbalokasādhāraṇampi atthato veneyyapuggalāpekkhamevāti",
  "tika-s0201t:1521_1": "dassento “aññātakoṇḍaññādīnaṃ bhabbapuggalāna”nti āha.",
  "tika-s0201t:1521_2": "Ūhatoti samūhato nīhatoti āha “dvedhā chetvā pātito”ti.",
  "tika-s0201t:1521_3": "Nāsitāti adassanaṃ gamitāti āha “sabbena sabbaṃ samugghāṭitā”ti.",
  "tika-s0201t:1521_4": "Hitūpacāranti sattānaṃ hitacariyaṃ.",
  "tika-s0201t:1522_0": "Dvedhāvitakkasuttavaṇṇanāya līnatthappakāsanā samattā.",
  "tika-s0201t:1523_0": "10. Vitakkasaṇṭhānasuttavaṇṇanā",
  "tika-s0201t:1524_0": "216.",
  "tika-s0201t:1524_1": "Dasakusalakammapathavasenāti idaṃ nidassanamattaṃ daṭṭhabbaṃ vaṭṭapādakasamāpatticittassapi idha adhicittabhāvena anicchitattā.",
  "tika-s0201t:1524_2": "Tenāha “vipassanāpādakaaṭṭhasamāpatticitta”nti.",
  "tika-s0201t:1524_3": "Atha vā anuttarimanussadhammasaṅgahitameva kevalaṃ “pakaticitta”nti vattabbanti dassento “dasakusalakammapathavasena",
  "tika-s0201t:1524_4": "uppannaṃ cittaṃ cittamevā”ti vatvā yadettha adhicittanti adhippetaṃ,",
  "tika-s0201t:1524_5": "taṃ tadeva dassento “vipassanāpādakaaṭṭhasamāpatticitta”nti āha.",
  "tika-s0201t:1524_6": "Itarassa panettha vidhi na paṭisedhetīti daṭṭhabbaṃ.",
  "tika-s0201t:1524_7": "Vipassanāya sampayuttaṃ adhicittanti keci.",
  "tika-s0201t:1524_8": "Anuyuttenāti anuppannassa uppādanavasena,",
  "tika-s0201t:1524_9": "uppannassa paribrūhanavasena anu anu yuttena.",
  "tika-s0201t:1524_10": "Mūlakammaṭṭhānanti pārihāriyakammaṭṭhānaṃ.",
  "tika-s0201t:1524_11": "Gahetvā viharantoti bhāvanaṃ anuyuñjanto.",
  "tika-s0201t:1524_12": "Bhāvanāya appanaṃ appattopi adhicittamanuyuttoyeva tadatthepi taṃsaddavohārato.",
  "tika-s0201t:1525_0": "Yehi phalaṃ nāma yathā uppajjanaṭṭhāne pakappiyamānaṃ viya hoti,",
  "tika-s0201t:1525_1": "tāni nimittāni.",
  "tika-s0201t:1525_2": "Tenāha “kāraṇānī”ti.",
  "tika-s0201t:1525_3": "Kālena kālanti ettha kālenāti bhummatthe karaṇavacananti āha “samaye samaye”ti.",
  "tika-s0201t:1525_4": "Nanu ca…pe…",
  "tika-s0201t:1525_5": "nirantaraṃ manasi kātabbanti kasmā vuttaṃ,",
  "tika-s0201t:1525_6": "nanu ca bhāvanāya vīthipaṭipannattā abbudanīharaṇavidhiṃ dassentena bhagavatā “pañca nimittāni kālena kālaṃ manasi kātabbānī”ti ayaṃ desanā āraddhāti?",
  "tika-s0201t:1525_7": "“Adhicittamanuyuttenā”ti vuttattā avicchedavasena bhāvanāya yuttappayutto adhicittamanuyutto nāmāti codakassa adhippāyo.",
  "tika-s0201t:1525_8": "Itaro bhāvanaṃ anuyuñjantassaādikammikassa kadāci bhāvanupakkilesā uppajjeyyuṃ,",
  "tika-s0201t:1525_9": "tato cittassa visodhanatthāya yathākālaṃ imāni nimittāni manasi kātabbānīti “kālena kāla”nti satthā avocāti dassento “pāḷiyañhī”tiādimāha.",
  "tika-s0201t:1525_10": "Tattha imānīti imāni pāḷiyaṃ āgatāni pañca nimittāni.",
  "tika-s0201t:1525_11": "Abbudanti upaddavaṃ.",
  "tika-s0201t:1526_0": "Chandasahagatā rāgasampayuttāti taṇhāchandasahagatā kāmarāgasampayuttā.",
  "tika-s0201t:1526_1": "Iṭṭhāniṭṭhaasamapekkhitesūti iṭṭhesu piyesu,",
  "tika-s0201t:1526_2": "aniṭṭhesu appiyesu,",
  "tika-s0201t:1526_3": "asamaṃ asammā pekkhitesu.",
  "tika-s0201t:1526_4": "Asamapekkhananti gehassitaaññāṇupekkhāvasena ārammaṇassa ayoniso gahaṇaṃ.",
  "tika-s0201t:1526_5": "Yaṃ sandhāya vuttaṃ –",
  "tika-s0201t:1526_6": "“cakkhunā rūpaṃ disvā upekkhā bālassa mūḷhassa puthujjanassā”tiādi.",
  "tika-s0201t:1526_7": "Te parivitakkā.",
  "tika-s0201t:1526_8": "Tato nimittato aññanti tato chandūpasaṃhitādiakusalavitakkuppattikāraṇato aññaṃ navaṃ nimittaṃ.",
  "tika-s0201t:1526_9": "“Manasikaroto”ti hi vuttaṃ,",
  "tika-s0201t:1526_10": "tasmā ārammaṇaṃ,",
  "tika-s0201t:1526_11": "tādiso purimuppanno cittappavattiākāro vā nimittaṃ.",
  "tika-s0201t:1526_12": "Kusalanissitaṃ nimittanti kusalacittappavattikāraṇaṃ manasi kātabbaṃ citte ṭhapetabbaṃ,",
  "tika-s0201t:1526_13": "bhāvanāvasena cintetabbaṃ,",
  "tika-s0201t:1526_14": "cittasantāne vā saṅkamitabbaṃ.",
  "tika-s0201t:1526_15": "Asubhañhi asubhanimittanti.",
  "tika-s0201t:1526_16": "Saṅkhāresu uppanne chandūpasaṃhite vitakketi ānetvā sambandhitabbaṃ.",
  "tika-s0201t:1526_17": "Evaṃ “dosūpasañhite”tiādīsu yathārahaṃ taṃ taṃ padaṃ ānetvā sambandhitabbaṃ.",
  "tika-s0201t:1526_18": "Yattha katthacīti “sattesu saṅkhāresū”ti yattha katthaci.",
  "tika-s0201t:1526_19": "Pañcadhammūpanissayoti pañcavidho dhammūpasaṃhito upanissayo.",
  "tika-s0201t:1527_0": "Evaṃ “chandūpasañhite”tiādinā saṅkhepato vuttamatthaṃ vitthārato dassetuṃ “imassa hatthā vā sobhanā”tiādi āraddhaṃ.",
  "tika-s0201t:1527_1": "Tattha “asubhato upasaṃharitabba”nti vatvā upasaṃharaṇākārassa dassanaṃ “kimhi sārattosī”ti.",
  "tika-s0201t:1527_2": "Chavirāgenāti chavirāgatāya kāḷasāmādivaṇṇanibhāya.",
  "tika-s0201t:1527_3": "Kuphaḷapūritoti pakkehi kuṇapaphalehi puṇṇo.",
  "tika-s0201t:1527_4": "“Kaliphalapūrito”ti vā pāṭho.",
  "tika-s0201t:1528_0": "Assāmikatāvakālikabhāvavasenāti idaṃ pattaṃ anukkamena vaṇṇavikārañceva jiṇṇabhāvañca patvā chiddāvachiddaṃ bhinnaṃ vā hutvā kapālaniṭṭhaṃ bhavissati.",
  "tika-s0201t:1528_1": "Idaṃ cīvaraṃ anupubbena vaṇṇavikāraṃ jiṇṇatañca upagantvā pādapuñchanacoḷakaṃ hutvā yaṭṭhikoṭiyā chaḍḍanīyaṃ bhavissati.",
  "tika-s0201t:1528_2": "Sace pana nesaṃ sāmiko bhaveyya,",
  "tika-s0201t:1528_3": "na nesaṃ evaṃ vinassituṃ dadeyyāti evaṃ assāmikabhāvavasena,",
  "tika-s0201t:1528_4": "“anaddhaniyaṃ idaṃ tāvakālika”nti evaṃ tāvakālikabhāvavasena ca manasikaroto.",
  "tika-s0201t:1529_0": "Āghātavinaya…pe…",
  "tika-s0201t:1529_1": "bhāvetabbāti – “pañcime,",
  "tika-s0201t:1529_2": "bhikkhave,",
  "tika-s0201t:1529_3": "āghātapaṭivinayā.",
  "tika-s0201t:1529_4": "Yattha hi bhikkhuno uppanno āghāto sabbaso paṭivinetabbo”tiādinā nayena āgatassa āghātavinayasuttassa",
  "tika-s0201t:1529_5": "ceva kakacūpamovāda chavālātūpamādīnañca vasena āghātaṃ paṭivinodetvā mettā bhāvetabbā.",
  "tika-s0201t:1530_0": "Garusaṃvāsoti garuṃ upanissāya vāso.",
  "tika-s0201t:1530_1": "Uddesoti pariyattidhammassa uddisāpanañceva uddisanañca.",
  "tika-s0201t:1530_2": "Uddiṭṭhaparipucchananti yathāuggahitassa dhammassa atthaparipucchā.",
  "tika-s0201t:1530_3": "Pañca dhammūpanissāyāti garusaṃvāsādike pañca dhamme paṭicca.",
  "tika-s0201t:1530_4": "Mohadhātūti moho.",
  "tika-s0201t:1531_0": "Upanissitabbāti upanissayitabbā,",
  "tika-s0201t:1531_1": "ayameva vā pāṭho.",
  "tika-s0201t:1531_2": "Yattappaṭiyattoti yatto ca gāmappavesanāpucchākaraṇesu ussukkaṃ āpanno sajjito ca hotīti attho.",
  "tika-s0201t:1531_3": "Athassa moho pahīyatīti assa bhikkhuno evaṃ tattha yuttappayuttassa pacchā so moho vigacchati.",
  "tika-s0201t:1531_4": "Evampīti evaṃ uddese appamajjanenapi.",
  "tika-s0201t:1531_5": "Puna evampīti atthaparipucchāya kaṅkhāvinodanepi.",
  "tika-s0201t:1531_6": "Tesu tesu ṭhānesu attho pākaṭo hotīti suyyamānassa dhammassa tesu tesu padesu “idha sīlaṃ kathitaṃ,",
  "tika-s0201t:1531_7": "idha samādhi,",
  "tika-s0201t:1531_8": "idha paññā”ti so so attho vibhūto hoti.",
  "tika-s0201t:1531_9": "Idaṃ cakkhurūpālokādi imassa cakkhuviññāṇassa kāraṇaṃ,",
  "tika-s0201t:1531_10": "idaṃ sālibījabhūmisalilādi imassa sāliaṅkurassa kāraṇaṃ.",
  "tika-s0201t:1531_11": "Idaṃ na kāraṇanti tadeva cakkhurūpālokādi sotaviññāṇassa,",
  "tika-s0201t:1531_12": "tadeva sālibījādi kudrusakaṅkurassa na kāraṇanti ṭhānāṭṭhānavinicchaye cheko hoti.",
  "tika-s0201t:1532_0": "Ārammaṇesūti kammaṭṭhānesu.",
  "tika-s0201t:1532_1": "Ime vitakkāti kāmavitakkādayo.",
  "tika-s0201t:1532_2": "Sabbe kusalā dhammā sabbākusalapaṭipakkhāti katvā “pahīyantī”ti vattabbe na sabbe sabbesaṃ ujuvipaccanīkabhūtāti “pahīyanti evā”ti sāsaṅkaṃ vadati.",
  "tika-s0201t:1532_3": "Tenāha “imānī”tiādi.",
  "tika-s0201t:1533_0": "Kusalanissitanti kusalena nissitaṃ nissayitabbaṃ.",
  "tika-s0201t:1533_1": "Kusalassa paccayabhūtanti tasseva vevacanaṃ,",
  "tika-s0201t:1533_2": "kusaluppattikāraṇaṃ yathāvuttaasubhanimittādimeva vadati.",
  "tika-s0201t:1533_3": "Sāraphalaketi candanamaye sāraphalake.",
  "tika-s0201t:1533_4": "Visamāṇinti visamākārena tattha ṭhitaṃ āṇiṃ.",
  "tika-s0201t:1533_5": "Haneyyāti pahareyya nikkhāmeyya.",
  "tika-s0201t:1534_0": "217.",
  "tika-s0201t:1534_1": "Aṭṭoti āturo,",
  "tika-s0201t:1534_2": "duggandhabādhatāya pīḷito.",
  "tika-s0201t:1534_3": "Dukkhitoti sañjātadukkho.",
  "tika-s0201t:1534_4": "Imināpi kāraṇenāti akosallasambhūtatāya kusalapaṭipakkhatāya gehassitarogena sarogatāya ca ete akusalā",
  "tika-s0201t:1534_5": "viññugarahitabbatāya jigucchanīyatāya ca sāvajjā aniṭṭhaphalatāya nirassādasaṃvattaniyatāya ca dukkhavipākāti",
  "tika-s0201t:1534_6": "evaṃ tena tena kāraṇena akusalādibhāvaṃ upaparikkhato.",
  "tika-s0201t:1535_0": "“Āturaṃ asuciṃ pūtiṃ, passa nande samussayaṃ;",
  "tika-s0201t:1536_0": "Uggharantaṃ paggharantaṃ, bālānaṃ abhinandita”nti. –",
  "tika-s0201t:1537_0": "Evamādi kāyavicchandanīyakathādīhi vā. Ādi-saddena –",
  "tika-s0201t:1538_0": "“Tasseva tena pāpiyo, yo kuddhaṃ paṭikujjhati;",
  "tika-s0201t:1539_0": "Kuddhaṃ appaṭikujjhanto, saṅgāmaṃ jeti dujjaya”nti. –",
  "tika-s0201t:1540_0": "Evamādi paṭighavūpasamanakathādikāpi saṅgaṇhāti.",
  "tika-s0201t:1541_0": "218.",
  "tika-s0201t:1541_1": "Na saraṇaṃ asati,",
  "tika-s0201t:1541_2": "ananussaraṇaṃ.",
  "tika-s0201t:1541_3": "Amanasikaraṇaṃ amanasikāro.",
  "tika-s0201t:1541_4": "Kammaṭṭhānaṃ gahetvā nisīditabbanti kammaṭṭhānamanasikāreneva nisīditabbaṃ.",
  "tika-s0201t:1541_5": "Uggahito dhammakathāpabandhoti kammaṭṭhānassa upakāro dhammakathāpabandho.",
  "tika-s0201t:1541_6": "Muṭṭhipotthakoti muṭṭhippamāṇo pārihāriyapotthako.",
  "tika-s0201t:1541_7": "Samannānentenāti samannāharantena.",
  "tika-s0201t:1541_8": "Okāso na hoti āraddhassa pariyosāpetabbato.",
  "tika-s0201t:1541_9": "Āraddhassa antagamanaṃ anārambhovāti theravādo.",
  "tika-s0201t:1541_10": "Tassāti upajjhāyassa.",
  "tika-s0201t:1541_11": "Pabbhārasodhanaṃ kāyakammaṃ,",
  "tika-s0201t:1541_12": "ārabhanto eva vitakkaniggaṇhanatthaṃ saṃyuttanikāyasajjhāyanaṃ vacīkammaṃ,",
  "tika-s0201t:1541_13": "dassanakiccapubbakammakaraṇatthaṃ tejokasiṇaparikammanti tīṇi kammāni ācinoti.",
  "tika-s0201t:1541_14": "Thero tassa āsayaṃ kasiṇañca savisesaṃ jānitvā “imasmiṃ vihāre”tiādimavoca.",
  "tika-s0201t:1541_15": "Tenassa yathādhippāyaṃ sabbaṃ sampāditaṃ.",
  "tika-s0201t:1541_16": "Asatipabbaṃ nāma asatiyā vitakkaniggahaṇavibhāvanato.",
  "tika-s0201t:1542_0": "219.",
  "tika-s0201t:1542_1": "Vitakkamūlabhedaṃ pabbanti vitakkamūlassa tammūlassa ca bhedavibhāvanaṃ vitakkamūlabhedaṃ pabbaṃ.",
  "tika-s0201t:1542_2": "Vitakkaṃ saṅkharotīti vitakkasaṅkhāro,",
  "tika-s0201t:1542_3": "vitakkapaccayo subhanimittādīsupi subhādinā ayonisomanasikāro.",
  "tika-s0201t:1542_4": "So pana vitakkasaṅkhāro saṃtiṭṭhati etthāti vitakkasaṅkhārasaṇṭhānaṃ,",
  "tika-s0201t:1542_5": "asubhe subhantiādi saññāvipallāso.",
  "tika-s0201t:1542_6": "Tenāha “vitakkānaṃ mūlañca mūlamūlañca manasi kātabba”nti.",
  "tika-s0201t:1542_7": "Vitakkānaṃ mūlamūlaṃ gacchantassāti upaparikkhanavasena micchāvitakkānaṃ mūlaṃ uppattikāraṇaṃ ñāṇagatiyā gacchantassa.",
  "tika-s0201t:1542_8": "Yāthāvato jānantassa pubbe viya vitakkā abhiṇhaṃ nappavattantīti āha “vitakkacāro sithilo hotī”ti.",
  "tika-s0201t:1542_9": "Tasmiṃ sithilībhūte matthakaṃ gacchanteti vuttanayena vitakkacāro sithilabhūto,",
  "tika-s0201t:1542_10": "tasmiṃ vitakkānaṃ mūlagamane anukkamena thirabhāvappattiyā matthakaṃ gacchante.",
  "tika-s0201t:1542_11": "Vitakkā sabbaso nirujjhantīti micchāvitakkā sabbepi gacchanti na samudācaranti,",
  "tika-s0201t:1542_12": "bhāvanāpāripūriyā vā anavasesā pahīyanti.",
  "tika-s0201t:1543_0": "Kaṇṇamūle patitanti sasakassa kaṇṇasamīpe kaṇṇasakkhaliṃ paharantaṃ viya upapatitaṃ.",
  "tika-s0201t:1543_1": "Tassa kira sasakassa heṭṭhā mahāmūsikāhi khatamahāvāṭaṃ umaṅgasadisaṃ ahosi,",
  "tika-s0201t:1543_2": "tenassa pātena mahāsaddo ahosi.",
  "tika-s0201t:1543_3": "Palāyiṃsu “pathavī udrīyatī”ti.",
  "tika-s0201t:1543_4": "Mūlamūlaṃ gantvā anuvijjeyyanti “pathavī bhijjatī”ti yatthāyaṃ saso uṭṭhito,",
  "tika-s0201t:1543_5": "tattha gantvā tassa mūlakāraṇaṃ yaṃnūna vīmaṃseyyaṃ.",
  "tika-s0201t:1543_6": "Pathaviyā bhijjanaṭṭhānaṃ gate “ko jānāti,",
  "tika-s0201t:1543_7": "kiṃ bhavissatī”ti saso “na sakkomi sāmī”ti āha.",
  "tika-s0201t:1543_8": "Ādhipaccavato hi yācanaṃ saṇhamudukaṃ.",
  "tika-s0201t:1543_9": "Duddubhāyatīti duddubhāti saddaṃ karoti.",
  "tika-s0201t:1543_10": "Anuravadassanañhetaṃ.",
  "tika-s0201t:1543_11": "Bhaddanteti migarājassa piyasamudācāro, migarāja,",
  "tika-s0201t:1543_12": "bhaddaṃ te atthūti attho.",
  "tika-s0201t:1543_13": "Kimetanti kiṃ etaṃ,",
  "tika-s0201t:1543_14": "kiṃ tassa mūlakāraṇaṃ?",
  "tika-s0201t:1543_15": "Duddubhanti idampi tassa anuravadassanameva.",
  "tika-s0201t:1543_16": "Evanti yathā sasakassa mahāpathavībhedanaṃ ravanāya micchāgāhasamuṭṭhānaṃ amūlaṃ,",
  "tika-s0201t:1543_17": "evaṃ vitakkacāropi saññāvipallāsasamuṭṭhāno amūlo.",
  "tika-s0201t:1543_18": "Tenāha “vitakkāna”ntiādi.",
  "tika-s0201t:1544_0": "220.",
  "tika-s0201t:1544_1": "Abhidantanti abhibhavanadantaṃ,",
  "tika-s0201t:1544_2": "uparidantanti attho.",
  "tika-s0201t:1544_3": "Tenāha “uparidanta”nti.",
  "tika-s0201t:1544_4": "So hi itaraṃ musalaṃ viya udukkhalaṃ visesato kassaci khādanakāle abhibhuyya vattati.",
  "tika-s0201t:1544_5": "Kusalacittenāti balavasammāsaṅkappasampayuttena.",
  "tika-s0201t:1544_6": "Akusalacittanti kāmavitakkādisahitaṃ akusalacittaṃ.",
  "tika-s0201t:1544_7": "Abhiniggaṇhitabbanti yathā tassa āyatiṃ samudācāro na hoti,",
  "tika-s0201t:1544_8": "evaṃ abhibhavitvā niggahetabbaṃ,",
  "tika-s0201t:1544_9": "anuppattidhammatā āpādetabbāti attho.",
  "tika-s0201t:1544_10": "Ke ca tumhe satipi cirakālabhāvanāya evaṃ adubbalā ko cāhaṃ mama santike laddhappatiṭṭhe viya ṭhitepi",
  "tika-s0201t:1544_11": "idāneva appatiṭṭhe karonto iti evaṃ abhibhavitvā.",
  "tika-s0201t:1544_12": "Taṃ pana abhibhavanākāraṃ dassento “kāmaṃ taco cā”tiādinā caturaṅgasamannāgatavīriyapaggaṇhanamāha.",
  "tika-s0201t:1544_13": "Atthadīpikanti ekantato vitakkaniggaṇhanatthajotakaṃ.",
  "tika-s0201t:1544_14": "Upamanti “seyyathāpi,",
  "tika-s0201t:1544_15": "bhikkhave,",
  "tika-s0201t:1544_16": "balavā puriso”tiādikaṃ upamaṃ.",
  "tika-s0201t:1545_0": "221.",
  "tika-s0201t:1545_1": "Pariyādānabhājanīyanti yaṃ taṃ ādito “adhicittamanuyuttena bhikkhunā pañca nimittāni kālena kālaṃ manasi kātabbānī”ti niddiṭṭhaṃ,",
  "tika-s0201t:1545_2": "tattha tassa nimittassa manasikaraṇakālapariyādānassa vasena vibhajanaṃ.",
  "tika-s0201t:1545_3": "Nigamanaṃ vā etaṃ,",
  "tika-s0201t:1545_4": "yadidaṃ “yato kho,",
  "tika-s0201t:1545_5": "bhikkhave”tiādi.",
  "tika-s0201t:1545_6": "Yathāvuttassa hi atthassa puna vacanaṃ nigamananti.",
  "tika-s0201t:1545_7": "Tathāpaṭipannassa vā vasībhāvavisuddhidassanatthaṃ “yato kho,",
  "tika-s0201t:1545_8": "bhikkhave”tiādi vuttaṃ.",
  "tika-s0201t:1545_9": "Satthācariyoti dhanubbedācariyo.",
  "tika-s0201t:1545_10": "Yathā hi sasanato asatthampi satthaggahaṇeneva saṅgayhati,",
  "tika-s0201t:1545_11": "evaṃ dhanusippampi dhanubbedapariyāpannamevāti.",
  "tika-s0201t:1546_0": "Pariyāyati parivitakketīti pariyāyo.",
  "tika-s0201t:1546_1": "Vāroti āha “vitakkavārapathesū”ti,",
  "tika-s0201t:1546_2": "vitakkānaṃ vārena pavattanamaggesu.",
  "tika-s0201t:1546_3": "Ciṇṇavasīti āsevitavasī.",
  "tika-s0201t:1546_4": "Paguṇavasīti subhāvitavasī.",
  "tika-s0201t:1546_5": "Sammāvitakkaṃyeva yathicchitaṃ tathāvitakkanato,",
  "tika-s0201t:1546_6": "itarassa panassa setughātoyevāti.",
  "tika-s0201t:1547_0": "Vitakkasaṇṭhānasuttavaṇṇanāya līnatthappakāsanā samattā.",
  "tika-s0201t:1548_0": "Niṭṭhitā ca sīhanādavaggavaṇṇanā.",
  "tika-s0201t:1549_0": "3. Opammavaggo",
  "tika-s0201t:1550_0": "1. Kakacūpamasuttavaṇṇanā",
  "tika-s0201t:1551_0": "222.",
  "tika-s0201t:1551_1": "Moḷinti kesaracanaṃ.",
  "tika-s0201t:1551_2": "Vehāyasanti ākāse.",
  "tika-s0201t:1551_3": "Ratanacaṅkoṭavarenāti ratanasilāmayavaracaṅkoṭakena sahassanetto sirasā paṭiggahi.",
  "tika-s0201t:1551_4": "“Suvaṇṇacaṅkoṭakavarenā”tipi pāṭho.",
  "tika-s0201t:1552_0": "Sāti moḷi.",
  "tika-s0201t:1552_1": "Moḷi etassa atthīti moḷiko,",
  "tika-s0201t:1552_2": "moḷiko eva moḷiyo.",
  "tika-s0201t:1552_3": "Phaggunoti pana nāmaṃ.",
  "tika-s0201t:1552_4": "Saṅkhāti samaññā.",
  "tika-s0201t:1552_5": "Velīyati khaṇamuhuttādivasena upadisīyatīti velā,",
  "tika-s0201t:1552_6": "kāloti āha “tāyaṃ velāyaṃ…pe…",
  "tika-s0201t:1552_7": "ayaṃ kālavelā nāmā”ti.",
  "tika-s0201t:1552_8": "Velayati paricchedavasena tiṭṭhatīti velā, sīmā.",
  "tika-s0201t:1552_9": "Velayati saṃkilesapakkhaṃ cālayatīti velā, sīlaṃ.",
  "tika-s0201t:1552_10": "Anatikkamanaṭṭhopi cassa saṃkilesadhammanimittaṃ acalanameva.",
  "tika-s0201t:1552_11": "Viññupurisābhāve chapañcavācāmattaṃ ovāde pamāṇaṃ nāma.",
  "tika-s0201t:1552_12": "Davasahagataṃ katvāti kīḷāsahitaṃ katvā.",
  "tika-s0201t:1553_0": "Missībhūtoti ananulomikasaṃsaggavasena missībhūto.",
  "tika-s0201t:1553_1": "“Avaṇṇaṃ bhāsatī”ti saṅkhepato vuttaṃ vivarituṃ “tāpanapacanakoṭṭanādīnī”tiādi vuttaṃ.",
  "tika-s0201t:1553_2": "Adhikaraṇampi karotīti ettha yathā so adhikaraṇāya parisakkati,",
  "tika-s0201t:1553_3": "taṃdassanaṃ “imesaṃ bhikkhūna”ntiādi.",
  "tika-s0201t:1553_4": "Adhikaraṇaṃ ākaḍḍhatīti adhikaraṇaṃ uddissa te bhikkhū ākaḍḍhati,",
  "tika-s0201t:1553_5": "adhikaraṇaṃ vā tesu uppādento ākaḍḍhati.",
  "tika-s0201t:1553_6": "Uddesapadaṃ vāti padaso uddesamattaṃ vā.",
  "tika-s0201t:1553_7": "Neva piyakamyatāyāti neva attani satthuno piyabhāvakāmatāya.",
  "tika-s0201t:1553_8": "Na bhedādhippāyenāti na satthuno tena bhikkhunā bhedādhippāyena.",
  "tika-s0201t:1553_9": "Atthakāmatāyāti moḷiyaphaggunassa hitakāmatāya.",
  "tika-s0201t:1554_0": "224.",
  "tika-s0201t:1554_1": "Avaṇṇabhāsaneti bhikkhunīnaṃ aguṇakathane.",
  "tika-s0201t:1554_2": "Chandādīnaṃ vatthubhāvato kāmaguṇā gehaṃ viya gehaṃ,",
  "tika-s0201t:1554_3": "te ca te sitā nissitāti gehassitāti vuttā.",
  "tika-s0201t:1554_4": "Taṇhāchandāpi tāsaṃ kattukāmatāpīti ubhayepi taṇhāchandā,",
  "tika-s0201t:1554_5": "paṭighachandā pana tesaṃ kattukāmatā eva.",
  "tika-s0201t:1554_6": "Phalikamaṇi viya pakatipabhassarassa cittasantānassa upasaṅgo viya vipariṇāmakāraṇaṃ rāgādayoti āha “rattampi cittaṃ vipariṇata”ntiādi.",
  "tika-s0201t:1554_7": "Hitānukampīti karuṇāya paccupaṭṭhāpanamāha.",
  "tika-s0201t:1554_8": "“Yassantarato na santi kopā”tiādīsu viya antara-",
  "tika-s0201t:1554_9": "saddo cittapariyāyoti āha “dosantaroti dosacitto”ti.",
  "tika-s0201t:1555_0": "225.",
  "tika-s0201t:1555_1": "Dubbacatāya ovādaṃ asampaṭicchanto citteneva paṭiviruddho aṭṭhāsi.",
  "tika-s0201t:1555_2": "Gaṇhiṃsu cittaṃ,",
  "tika-s0201t:1555_3": "hadayagāhiniṃ paṭipajjiṃsūti attho.",
  "tika-s0201t:1555_4": "Pūrayiṃsu ajjhāsayanti attho.",
  "tika-s0201t:1555_5": "Ekasmiṃ samaye paṭhamabodhiyaṃ.",
  "tika-s0201t:1555_6": "Ekāsanaṃ bhojanassa ekāsanabhojanaṃ,",
  "tika-s0201t:1555_7": "ekavelāyameva bhojanaṃ.",
  "tika-s0201t:1555_8": "Tañca kho pubbaṇhe evāti āha “ekaṃ purebhattabhojana”ntiādi.",
  "tika-s0201t:1555_9": "Sattakkhattuṃ bhuttabhojanampi imasmiṃ sutte ekāsanabhojananteva adhippetaṃ,",
  "tika-s0201t:1555_10": "na ekāsanikatāya ekāya eva nisajjāya bhojanaṃ.",
  "tika-s0201t:1555_11": "“Appaḍaṃsa…pe…",
  "tika-s0201t:1555_12": "samphassa”ntiādīsu viya appa-",
  "tika-s0201t:1555_13": "saddo abhāvatthoti āha “nirābādhataṃ,",
  "tika-s0201t:1555_14": "niddukkhata”nti.",
  "tika-s0201t:1555_15": "Padhānādivasena sallahukaṃ akicchaṃ uṭṭhānaṃ sallahukauṭṭhānaṃ.",
  "tika-s0201t:1555_16": "Na ekappahārenāti na ekavārena,",
  "tika-s0201t:1555_17": "na ekasmiṃyeva kāleti adhippāyo.",
  "tika-s0201t:1555_18": "Dve bhojanānīti “aparaṇhe rattiya”nti kālavasena dve bhojanāni.",
  "tika-s0201t:1555_19": "Pañca guṇeti appābādhādike pañca ānisaṃse.",
  "tika-s0201t:1555_20": "Satuppādakaraṇīyamattamevāti satuppādamattakaraṇīyameva,",
  "tika-s0201t:1555_21": "nivāretabbassa punappunaṃ samādapanañca nāhosi.",
  "tika-s0201t:1556_0": "Maṇḍabhūmīti ojavantabhūmi,",
  "tika-s0201t:1556_1": "yattha parisiñcanena vinā sassāni kiṭṭhāni sampajjanti.",
  "tika-s0201t:1556_2": "Yuge yojetabbāni yoggāni,",
  "tika-s0201t:1556_3": "tesaṃ ācariyo yoggācariyo,",
  "tika-s0201t:1556_4": "tesaṃ sikkhāpanako.",
  "tika-s0201t:1556_5": "Gāmaṇihatthiādayopi “yoggā”ti vuccantīti āha pāḷiyaṃ “assadammasārathī”ti.",
  "tika-s0201t:1556_6": "Catūsu maggesu yena yena maggena icchati.",
  "tika-s0201t:1556_7": "Javasamagādibhedāsu gatīsu yaṃ yaṃ gatiṃ.",
  "tika-s0201t:1556_8": "Taṃ taṃ maggaṃ āruḷhāva otiṇṇāyeva.",
  "tika-s0201t:1556_9": "Neva vāretabbā rasmiviniggaṇhanena.",
  "tika-s0201t:1556_10": "Na vijjhitabbā patodalaṭṭhiyā.",
  "tika-s0201t:1556_11": "Gamanamevāti ime yuttā mama icchānurūpaṃ mandaṃ gacchanti,",
  "tika-s0201t:1556_12": "samaṃ gacchanti,",
  "tika-s0201t:1556_13": "sīghaṃ gacchantīti khuresu nimittaggahaṇaṃ paṭṭhapetvā sārathinā tesaṃ gamanameva passitabbaṃ hoti,",
  "tika-s0201t:1556_14": "na tattha niyojanaṃ.",
  "tika-s0201t:1556_15": "Tehipi bhikkhūhi.",
  "tika-s0201t:1556_16": "Pajahiṃsu pajahitabbaṃ.",
  "tika-s0201t:1556_17": "Sāladūsanāti sālarukkhavisanāsakā.",
  "tika-s0201t:1556_18": "Aññā ca valliyo sālarukkhe vinandhitvā ṭhitā.",
  "tika-s0201t:1556_19": "Bahi nīharaṇenāti sālavanato bahi chaḍḍanena.",
  "tika-s0201t:1556_20": "Susaṇṭhitāti saṇṭhānasampannā,",
  "tika-s0201t:1556_21": "mariyādaṃ bandhitvāti ālavālasampādanavasena mariyādaṃ bandhitvā.",
  "tika-s0201t:1556_22": "Kipillapuṭakaṃ tambakipillakapuṭakaṃ.",
  "tika-s0201t:1556_23": "Sukkhadaṇḍakaharaṇaṃ ālavālabbhantarā.",
  "tika-s0201t:1557_0": "226.",
  "tika-s0201t:1557_1": "Videharaṭṭhe jātasaṃvaḍḍhatāya vedehikā.",
  "tika-s0201t:1557_2": "Paṇḍā vuccati paññā,",
  "tika-s0201t:1557_3": "tāya itā gatā pavattāti paṇḍitā.",
  "tika-s0201t:1557_4": "Gahapatānīti gehasāminī.",
  "tika-s0201t:1557_5": "Soraccenāti saṃyamena.",
  "tika-s0201t:1557_6": "Nivātavuttīti paṇipātakārī.",
  "tika-s0201t:1557_7": "Nibbutāti nibbutaduccaritapariḷāhā.",
  "tika-s0201t:1557_8": "Uṭṭhāhikāti uṭṭhānavīriyavatī.",
  "tika-s0201t:1557_9": "Kibbisāti kurūrā.",
  "tika-s0201t:1558_0": "227.",
  "tika-s0201t:1558_1": "Evaṃ akkhantiyā dosaṃ dassetvāti “guṇavanto”ti loke patthaṭakittisaddānampi akkhantinimittaṃ ayasuppattiguṇaparihāniādiṃ",
  "tika-s0201t:1558_2": "akkhamatāyaādīnavaṃ pakāsetvā.",
  "tika-s0201t:1558_3": "Vacanapatheti vacanamagge yuttakālādike.",
  "tika-s0201t:1558_4": "Saṇhābhāvopi hi vacanassa pavattiākāroti katvā “vacanapatho” tveva vutto.",
  "tika-s0201t:1558_5": "Tesaṃyeva kālādīnaṃ.",
  "tika-s0201t:1558_6": "Mettā etassa atthīti mettaṃ,",
  "tika-s0201t:1558_7": "uppannaṃ mettacittaṃ etesanti uppannamettacittā.",
  "tika-s0201t:1558_8": "Puna “kālena vā,",
  "tika-s0201t:1558_9": "bhikkhave”tiādi pāḷi dhammasabhāvadassanavasena pavattā “paraṃ codanāvasena vadantā nāma imehi ākārehi vadantī”ti.",
  "tika-s0201t:1558_10": "Adhimuñcitvāti abhirativasena tasmiṃ puggale bhāvanācittaṃ muñcitvā vissajjetvā.",
  "tika-s0201t:1558_11": "So puggalo ārammaṇaṃ etassāti tadārammaṇaṃ,",
  "tika-s0201t:1558_12": "mettacittaṃ.",
  "tika-s0201t:1558_13": "Yadi evaṃ padesavisayaṃ taṃ kathaṃ nippadesavisayaṃ viya hotīti codento “kathaṃ tadārammaṇaṃ sabbāvantaṃ lokaṃ karotī”ti āha,",
  "tika-s0201t:1558_14": "itaro “pañca vacanapathe”tiādinā pariharati.",
  "tika-s0201t:1558_15": "Idha tadārammaṇañcāti tasseva mettacittassa ārammaṇaṃ katvāti pāḷiyaṃ vacanaseso daṭṭhabbo.",
  "tika-s0201t:1558_16": "Tenāha “puna tassevā”tiādi.",
  "tika-s0201t:1558_17": "Sabbā sattakāyasaṅkhātā pajā etassa atthīti sabbāvantoti imamatthaṃ dassento “sabbāvanta”nti āha.",
  "tika-s0201t:1558_18": "Vipulenāti mahājanārammaṇena.",
  "tika-s0201t:1558_19": "Mahantapariyāyo hi vipula- saddo,",
  "tika-s0201t:1558_20": "mahattañcettha bahukabhāvo.",
  "tika-s0201t:1558_21": "Tenāha “anekasattārammaṇenā”ti.",
  "tika-s0201t:1558_22": "Tañca puggalanti pañca vacanapathe gahetvā āgatapuggalaṃ.",
  "tika-s0201t:1558_23": "Cittassāti mettāsahagatacittassa.",
  "tika-s0201t:1558_24": "Ettha ca mettāsahagatena cetasā viharissāmāti sambandho.",
  "tika-s0201t:1558_25": "Tattha kathanti āha “tañca puggalaṃ sabbañca lokaṃ tassa cittassa ārammaṇaṃ katvā adhimuccitvā”ti.",
  "tika-s0201t:1559_0": "228.",
  "tika-s0201t:1559_1": "Tadatthadīpikanti yā mettaṃ cetovimuttiṃ sammadeva bhāvetvā ṭhitassa nibbikārato kenaci vikāraṃ na āpādetabbatā,",
  "tika-s0201t:1559_2": "tadatthajotikaṃ.",
  "tika-s0201t:1559_3": "Apathavinti pathavī na hotīti apathavī.",
  "tika-s0201t:1559_4": "Nippathavinti sabbena sabbaṃ pathavībhāvābhāvaṃ.",
  "tika-s0201t:1559_5": "Tiriyaṃ pana aparicchinnāti kasmā vuttaṃ,",
  "tika-s0201t:1559_6": "nanu cakkavāḷapabbatehi taṃ taṃ cakkavāḷaṃ paricchindati? Na,",
  "tika-s0201t:1559_7": "tadaññacakkavāḷapathaviyā ekābaddhabhāvato.",
  "tika-s0201t:1559_8": "Tiṇṇañhi cakkānaṃ antarasadise tiṇṇaṃ tiṇṇaṃ lokadhātūnaṃ antareyeva pathavī natthi lokantaranirayabhāvato.",
  "tika-s0201t:1559_9": "Cakkavāḷapabbatantarehi sambaddhaṭṭhāne pathavī ekābaddhāva.",
  "tika-s0201t:1559_10": "Vivaṭṭakāle hi saṇṭhahamānāpi pathavī yathāsaṇṭhitapathaviyā ekābaddhāva saṇṭhahati.",
  "tika-s0201t:1559_11": "Tenāha “tiriyaṃ pana aparicchinnā”ti.",
  "tika-s0201t:1559_12": "Imināva gambhīrabhāvena vuttaparimāṇato paraṃ natthīti dīpitaṃ hoti.",
  "tika-s0201t:1560_0": "229.",
  "tika-s0201t:1560_1": "Haliddīti haliddivaṇṇaṃ adhippetanti āha “yaṃ kiñci pītakavaṇṇa”nti.",
  "tika-s0201t:1560_2": "Vaṇṇasaṅkhātaṃ rūpaṃ assa atthīti rūpī,",
  "tika-s0201t:1560_3": "na rūpīti arūpīti āha “arūpo”ti.",
  "tika-s0201t:1560_4": "Tenevāha “sanidassanabhāvapaṭikkhepato”ti.",
  "tika-s0201t:1561_0": "230.",
  "tika-s0201t:1561_1": "Pañca yojanasatānīti himavantato samuddaṃ paviṭṭhaṭṭhānavasena vuttaṃ,",
  "tika-s0201t:1561_2": "na anotattadahamukhato.",
  "tika-s0201t:1561_3": "Aññā nadiyo upādāya labbhamānaṃ gambhīrataṃ appameyyaudakatañca gahetvā “gambhīrā appameyyā”ti vuttaṃ.",
  "tika-s0201t:1561_4": "Aṭṭhakathāyaṃ pana tiṇukkāya tāpetabbattābhāvadassanaparametanti vuttaṃ “etena payogenā”tiādi.",
  "tika-s0201t:1562_0": "231.",
  "tika-s0201t:1562_1": "Tūlinī viya tūlinīti āha “simbalitūlalatātūlasamānā”ti.",
  "tika-s0201t:1562_2": "Sassaranti evaṃpavatto saddo sassarasaddo.",
  "tika-s0201t:1562_3": "Anuravadassanañhetaṃ.",
  "tika-s0201t:1562_4": "Tathā bhabbharasaddo.",
  "tika-s0201t:1562_5": "Sabbametaṃ mettāvihārino cittassa dūsetuṃ asakkuṇeyyabhāvadassanaparaṃ.",
  "tika-s0201t:1562_6": "Ayañhettha saṅkhepattho –",
  "tika-s0201t:1562_7": "yathā mahāpathavī kenaci purisena apathaviṃ kātuṃ na sakkā,",
  "tika-s0201t:1562_8": "yathā ākāse kiñci rūpaṃ paṭṭhapetuṃ na sakkā,",
  "tika-s0201t:1562_9": "yathā gaṅgāya udakaṃ tiṇukkāya tāpetuṃ na sakkā,",
  "tika-s0201t:1562_10": "yathā ca biḷārabhastaṃ thaddhaṃ pharusañca samphassaṃ kātuṃ na sakkā,",
  "tika-s0201t:1562_11": "evamevaṃ mettāya cetovimuttiyā āsevitāya bhāvitāya bahulīkatāya pañca vacanapathe gahetvā āgatapurisena",
  "tika-s0201t:1562_12": "kenaci pariyāyena cittassa aññathattaṃ kātuṃ na sakkāti.",
  "tika-s0201t:1563_0": "232.",
  "tika-s0201t:1563_1": "Ocarakāti parūpaghātavasena hīnakammakārino.",
  "tika-s0201t:1563_2": "Tenāha “nīcakammakārakā”ti.",
  "tika-s0201t:1563_3": "Anadhivāsanenāti akkhamanena.",
  "tika-s0201t:1563_4": "Mayhaṃ ovādakaro na hotīti paramhi anatthakārimhi cittapadosanena āghātuppādanena mama sāsane sammāpaṭipajjamāno nāma na hoti.",
  "tika-s0201t:1564_0": "233.",
  "tika-s0201t:1564_1": "Aṇunti appakaṃ tanu parittakaṃ.",
  "tika-s0201t:1564_2": "Thūlanti mahantaṃ oḷārikaṃ.",
  "tika-s0201t:1564_3": "Vacanapathassa pana adhippetattā taṃ sāvajjavibhāgena gahetabbanti āha “appasāvajjaṃ vā mahāsāvajjaṃ vā”ti.",
  "tika-s0201t:1564_4": "Khantiyā idaṃ bhāriyaṃ na hotīti avocuṃ “anadhi…pe…",
  "tika-s0201t:1564_5": "passāmā”ti.",
  "tika-s0201t:1564_6": "Dīgharattanti cirakālaṃ,",
  "tika-s0201t:1564_7": "accantamevāti attho.",
  "tika-s0201t:1564_8": "Accantañca hitasukhaṃ nāma aññādhigamenevāti āha “arahattena kūṭaṃ gaṇhanto”ti.",
  "tika-s0201t:1565_0": "Kakacūpamasuttavaṇṇanāya līnatthappakāsanā samattā.",
  "tika-s0201t:1566_0": "2. Alagaddūpamasuttavaṇṇanā",
  "tika-s0201t:1567_0": "234.",
  "tika-s0201t:1567_1": "Bādhayiṃsūti haniṃsu.",
  "tika-s0201t:1567_2": "Taṃtaṃsampattiyā vibandhanavasena sattasantānassa antare vemajjhe eti āgacchatīti antarāyo,",
  "tika-s0201t:1567_3": "diṭṭhadhammikādianattho,",
  "tika-s0201t:1567_4": "anatikkamanaṭṭhena tasmiṃ antarāye niyuttā,",
  "tika-s0201t:1567_5": "antarāyaṃ vā phalaṃ arahanti,",
  "tika-s0201t:1567_6": "antarāyassa vā karaṇasīlāti antarāyikā.",
  "tika-s0201t:1567_7": "Tenāha “antarāyaṃ karontīti antarāyikā”ti.",
  "tika-s0201t:1567_8": "Ānantariyadhammāti ānantariyasabhāvacetanādhammā.",
  "tika-s0201t:1567_9": "Tatrāyaṃ vacanattho –",
  "tika-s0201t:1567_10": "cutianantaraphalaṃ anantaraṃ nāma,",
  "tika-s0201t:1567_11": "tasmiṃ anantare niyuttā,",
  "tika-s0201t:1567_12": "tannibbattanena anantarakaraṇasīlā,",
  "tika-s0201t:1567_13": "anantarapayojanāti vā ānantarikā,",
  "tika-s0201t:1567_14": "te eva ānantariyāti vuttā.",
  "tika-s0201t:1567_15": "Kammāni eva antarāyikāti kammantarāyikā.",
  "tika-s0201t:1567_16": "Mokkhasseva antarāyaṃ karoti,",
  "tika-s0201t:1567_17": "na saggassa micchācāralakkhaṇābhāvato.",
  "tika-s0201t:1567_18": "Na hi bhikkhuniyā dhammarakkhitabhāvo atthi.",
  "tika-s0201t:1567_19": "Pākatikabhikkhunīvasena cetaṃ vuttaṃ,",
  "tika-s0201t:1567_20": "ariyāya pana pavattaṃ apāyasaṃvattaniyameva.",
  "tika-s0201t:1567_21": "Nandamāṇavako cettha nidassanaṃ.",
  "tika-s0201t:1567_22": "Ubhinnaṃ samānacchandatāvasena vā asaggantarāyikatā,",
  "tika-s0201t:1567_23": "mokkhantarāyikatā pana mokkhatthapaṭipattiyā vidūsanato,",
  "tika-s0201t:1567_24": "abhibhavitvā pana pavattiyaṃ saggantarāyikatāpi na sakkā nivāretunti.",
  "tika-s0201t:1567_25": "Ahetukadiṭṭhiakiriyadiṭṭhinatthikadiṭṭhiyova niyatabhāvaṃ pattā niyatamicchādiṭṭhidhammā.",
  "tika-s0201t:1567_26": "Paṭisandhidhammāti paṭisandhicittuppādamāha.",
  "tika-s0201t:1567_27": "Paṇḍakādiggahaṇañcettha nidassanamattaṃ sabbāyapi ahetukapaṭisandhiyā vipākantarāyikabhāvato.",
  "tika-s0201t:1567_28": "Yā hi ariye upavadati,",
  "tika-s0201t:1567_29": "sā cetanā ariyūpavādadhammā.",
  "tika-s0201t:1567_30": "Tato paranti khamāpanato upari.",
  "tika-s0201t:1567_31": "Yaṃ panettha vattabbaṃ,",
  "tika-s0201t:1567_32": "taṃ mahāsīhanādassa līnatthapakāsane vuttameva.",
  "tika-s0201t:1567_33": "Yāva bhikkhubhāvaṃ paṭijānāti pārājikaṃ āpanno.",
  "tika-s0201t:1567_34": "Na vuṭṭhāti sesaṃ garukāpattiṃ.",
  "tika-s0201t:1567_35": "Na deseti lahukāpattiṃ.",
  "tika-s0201t:1568_0": "Ayaṃ bhikkhu ariṭṭho.",
  "tika-s0201t:1568_1": "Rasena rasaṃ saṃsanditvāti anavajjena paccayaparibhuñjanarasena sāvajjaṃ kāmaguṇaparibhogarasaṃ samānetvā.",
  "tika-s0201t:1568_2": "Upanento viyāti bandhanaṃ upanento viya.",
  "tika-s0201t:1568_3": "“Ghaṭento viyā”tipi pāṭho.",
  "tika-s0201t:1568_4": "Upasaṃharanto viyāti sadisataṃ upasaṃharanto viya ekantasāvajje anavajjabhāvapakkhepena.",
  "tika-s0201t:1568_5": "Pāpakanti lāmakaṭṭhena duggatisampāpanaṭṭhena ca pāpakaṃ.",
  "tika-s0201t:1568_6": "Setukaraṇavasena mahāsamuddaṃ bandhantena viya.",
  "tika-s0201t:1568_7": "Sabbaññutaññāṇena “sāvajja”nti diṭṭhaṃ “anavajja”nti gahaṇena tena paṭivirujjhanto.",
  "tika-s0201t:1568_8": "Ekantato anantarāyikanti gahaṇena vesārajjañāṇaṃ paṭibāhanto.",
  "tika-s0201t:1568_9": "Kāmakaṇṭakehi ariyamaggasammāpaṭipatti na upakkilissatīti vadanto “ariyamagge khāṇukaṇṭakādīni pakkhipanto”ti vutto.",
  "tika-s0201t:1568_10": "Paṭhamapārājikasikkhāpadasaṅkhāte,",
  "tika-s0201t:1568_11": "“abrahmacariyaṃ pahāyā”ti ādidesanāsaṅkhāte ca āṇācakke.",
  "tika-s0201t:1569_0": "Pucchamānā samanuyuñjanti nāma.",
  "tika-s0201t:1569_1": "Pucchā hi anuyogoti.",
  "tika-s0201t:1569_2": "Tenādhigatāya laddhiyā anuvajjanatthaṃ paccanubhāsanena puna paṭijānāpanaṃ patiṭṭhāpanaṃ,",
  "tika-s0201t:1569_3": "taṃ panassa ādāya samādāpanaṃ viya hotīti āha “samanugāhanti nāmā”ti.",
  "tika-s0201t:1569_4": "Tassā pana laddhiyā anuyuñjitāya vuccamānampi kāraṇaṃ kāraṇapatirūpakamevāti tassa pucchanaṃ samanubhāsanaṃ.",
  "tika-s0201t:1569_5": "Anudahanaṭṭhena anupāyapaṭipattiyā sampati āyatiñca anudahanaṭṭhena.",
  "tika-s0201t:1569_6": "Mahābhitāpanaṭṭhena anavaṭṭhitasabhāvatāya.",
  "tika-s0201t:1569_7": "Ittarapaccupaṭṭhānaṭṭhena muhuttaramaṇīyatāya.",
  "tika-s0201t:1569_8": "Tāvakālikaṭṭhena parehi abhibhavanīyatāya.",
  "tika-s0201t:1569_9": "Sabbaṅgapaccaṅgapalibhañjanaṭṭhena chedanabhedanādiadhikaraṇabhāvena.",
  "tika-s0201t:1569_10": "Ugghāṭasadisatāya adhikuṭṭanaṭṭhena.",
  "tika-s0201t:1569_11": "Avaṇe vaṇaṃ uppādetvā anto anupavisanasabhāvatāya vinivijjhanaṭṭhena.",
  "tika-s0201t:1569_12": "Diṭṭhadhammikasamparāyikaanatthanimittatāya sāsaṅkasappaṭibhayaṭṭhena.",
  "tika-s0201t:1569_13": "Diṭṭhithāmenāti tassā diṭṭhiyā thāmagatabhāvena.",
  "tika-s0201t:1569_14": "Diṭṭhiparāmāsenāti diṭṭhisaṅkhātaparāmasanena.",
  "tika-s0201t:1569_15": "Diṭṭhiyeva hi dhammasabhāvaṃ atikkamitvā parato āmasanena parāmāso.",
  "tika-s0201t:1569_16": "Abhinivissāti taṇhābhinivesapubbaṅgamena diṭṭhābhinivesena “idamevettha tatha”nti abhinivisitvā.",
  "tika-s0201t:1569_17": "Yasmā hi abhinivesanaṃ tattha abhiniviṭṭhaṃ nāma hoti.Tasmā āha “adhiṭṭhahitvā”ti.",
  "tika-s0201t:1570_0": "235.",
  "tika-s0201t:1570_1": "Natthīti vattukāmopīti attano laddhiṃ niguhetukāmatāya avajānitukāmopi.",
  "tika-s0201t:1570_2": "Sampaṭicchati paṭijānāti.",
  "tika-s0201t:1570_3": "Dve kathāti visaṃvādanakathaṃ sandhāya vadati.",
  "tika-s0201t:1570_4": "Abhūtakathā hi pubbe pavattā bhūtakathāya vasena dve kathāti vuccati.",
  "tika-s0201t:1571_0": "236.",
  "tika-s0201t:1571_1": "Kassa kho nāmāti iminā satthā “na mama tuyhaṃ tādisassa atthāya dhammadesanā nāma bhūtapubbā”ti dasseti.",
  "tika-s0201t:1571_2": "Tenāha “khattiyassa vā”tiādi.",
  "tika-s0201t:1572_0": "Ñāṇamayā usmā etassa atthīti usmī,",
  "tika-s0201t:1572_1": "tathārūpehi paccayehi anusmīkato tasmiṃ attabhāve paṭivedhagabbhoapi usmīkatoti vikatabhāvato paññābījamassa",
  "tika-s0201t:1572_2": "imasmiṃ dhammavinaye api nu atthīti bhagavā bhikkhū pucchati.",
  "tika-s0201t:1572_3": "Te paṭikkhipantā vadanti ṭhānagatena duccaritena ñāṇupahatabhāvaṃ sampassantā.",
  "tika-s0201t:1572_4": "Nittejabhūtoti nittejaṃ bhūto tejohānippatto.",
  "tika-s0201t:1572_5": "Tato eva bhikkhūnampi sammukhā oloketuṃ asamatthatāya pattakkhandho adhomukho.",
  "tika-s0201t:1572_6": "Sahadhammikaṃ kiñci vattuṃ avisahanato appaṭibhāno.",
  "tika-s0201t:1572_7": "Sampattūpaganti sampattiāvahaṃ.",
  "tika-s0201t:1572_8": "Paṭippassambhentoti paṭisedhento.",
  "tika-s0201t:1573_0": "237.",
  "tika-s0201t:1573_1": "Antarāyakaraladdhiyā sabhāvavibhāvanena parisaṃ sodheti.",
  "tika-s0201t:1573_2": "Nissāreti nīharati avisuddhadiṭṭhitāya.",
  "tika-s0201t:1573_3": "Kassaci buddhānubhāvaṃ ajānantassa.",
  "tika-s0201t:1573_4": "Tassa hi evaṃ bhaveyya “sahasā kathita”nti.",
  "tika-s0201t:1573_5": "Na hi kadāci buddhānaṃ sahasā kiriyā nāma atthi.",
  "tika-s0201t:1573_6": "Assāti “kassacī”ti vuttabhikkhussa.",
  "tika-s0201t:1573_7": "Sutvāpi tuṇhībhāvaṃ āpajjeyyāti athāpi siyāti sambandho.",
  "tika-s0201t:1573_8": "Taṃ sabbanti “sace hī”tiādinā vuttaṃ sabbaṃ parikappanaṃ.",
  "tika-s0201t:1573_9": "Na karissantīti parisāya laddhiṃ sodhetīti sambandho.",
  "tika-s0201t:1573_10": "Laddhiṃ pakāsentoti mahāsāvajjatāvasena pakāsento.",
  "tika-s0201t:1573_11": "Saññāvitakkehīti subhanimittānubyañjanaggāhādivasena pavattehi saññāvitakkehi.",
  "tika-s0201t:1573_12": "Tenāha “kilesakāmasampayuttehī”ti.",
  "tika-s0201t:1573_13": "Methunasamācāranti idaṃ adhikāravasena vuttaṃ.",
  "tika-s0201t:1573_14": "Tadaññampi pana –",
  "tika-s0201t:1573_15": "“apica kho mātugāmassa ucchādanaṃ parimaddanaṃ nahāpanaṃ sambāhanaṃ sādiyatī”tiādinā āgataṃ visabhāgavatthuvisayaṃ āmisaparibhogaṃ.",
  "tika-s0201t:1573_16": "“Aññatreva kāmehi aññatra kāmasaññāhi aññatra kāmavitakkehi samācarissatī”ti netaṃ ṭhānaṃ vijjati.",
  "tika-s0201t:1574_0": "238.",
  "tika-s0201t:1574_1": "Yoniso paccavekkhaṇena natthi ettha chandarāgoti nicchandarāgo,",
  "tika-s0201t:1574_2": "taṃ nicchandarāgaṃ.",
  "tika-s0201t:1574_3": "Kadāci uposathikabhāvena samādinnasīlāpi honti kadāci noti anibaddhasīlānaṃ gahaṭṭhānaṃ.",
  "tika-s0201t:1574_4": "Sīlasamādānabhāvato antarāyakaraṃ.",
  "tika-s0201t:1574_5": "Vatthukāmānaṃ sacchandarāgaparibhogañca.",
  "tika-s0201t:1574_6": "Apaccavekkhaṇena bhikkhūnaṃ āvaraṇakaraṃ.",
  "tika-s0201t:1574_7": "Paccayānaṃ sacchandarāgaparibhogañca.",
  "tika-s0201t:1574_8": "Ayaṃ ariṭṭho duggahitāya pariyattiyā vasena amhe ceva abbhācikkhati,",
  "tika-s0201t:1574_9": "attānañca khanati,",
  "tika-s0201t:1574_10": "bahuñca apuññaṃ pasavatīti evaṃ saññā mā hontūti duggahitāya pariyattiyā dosaṃ dassento āha.",
  "tika-s0201t:1574_11": "Uggaṇhantīti sajjhāyanti ceva vācuggataṃ karontā dhārenti cāti attho.",
  "tika-s0201t:1575_0": "Suttantiādinā navappabhedampi pariyattidhammaṃ pariyādiyati.",
  "tika-s0201t:1575_1": "Kathaṃ suttaṃ navappabhedaṃ?",
  "tika-s0201t:1575_2": "Sagāthakañhi suttaṃ geyyaṃ,",
  "tika-s0201t:1575_3": "niggāthakaṃ suttaṃ veyyākaraṇaṃ,",
  "tika-s0201t:1575_4": "tadubhayavinimuttañca suttaṃ udānādivisesasaññāvirahitaṃ natthi,",
  "tika-s0201t:1575_5": "yaṃ suttaṅgaṃ siyā,",
  "tika-s0201t:1575_6": "maṅgalasuttādīnañca suttaṅgasaṅgaho na siyā gāthābhāvato dhammapadādīnaṃ viya,",
  "tika-s0201t:1575_7": "geyyaṅgasaṅgaho vā siyā sagāthakattā sagāthāvaggassa viya,",
  "tika-s0201t:1575_8": "tathā ubhatovibhaṅgādīsu sagāthakappadesānanti? Vuccate –",
  "tika-s0201t:1576_0": "Suttanti sāmaññavidhi, visesavidhayo pare;",
  "tika-s0201t:1577_0": "Sanimittā nirūḷhattā, sahatāññena naññato. ;",
  "tika-s0201t:1578_0": "Sabbassapi hi buddhavacanassa suttanti ayaṃ sāmaññavidhi.",
  "tika-s0201t:1578_1": "Tenevāha āyasmā mahākaccāno nettiyaṃ “navavidhasuttantapariyeṭṭhī”ti.",
  "tika-s0201t:1578_2": "“Ettakaṃ tassa bhagavato suttāgataṃ suttapariyāpannaṃ,",
  "tika-s0201t:1578_3": "sakavāde pañca suttasatānī”ti evamādi ca etassa atthassa sādhakaṃ.",
  "tika-s0201t:1578_4": "Tadekadesesu pana geyyādayo visesavidhayo tena tena nimittena patiṭṭhitā.",
  "tika-s0201t:1578_5": "Tathā hi geyyassa sagāthakattaṃ tabbhāvanimittaṃ.",
  "tika-s0201t:1578_6": "Lokepi hi sasilokaṃ sagāthakaṃ vā cuṇṇiyaganthaṃ “geyya”nti vadanti.",
  "tika-s0201t:1578_7": "Gāthāvirahe pana sati pucchaṃ katvā vissajjanabhāvo veyyākaraṇassa tabbhāvanimittaṃ.",
  "tika-s0201t:1578_8": "Pucchāvissajjanañhi “byākaraṇa”nti vuccati,",
  "tika-s0201t:1578_9": "byākaraṇameva veyyākaraṇaṃ.",
  "tika-s0201t:1579_0": "Evaṃ sante sagāthakādīnampi pucchaṃ katvā vissajjanavasena pavattānaṃ veyyākaraṇabhāvo āpajjatīti?",
  "tika-s0201t:1579_1": "Nāpajjati geyyādisaññānaṃ anokāsabhāvato,",
  "tika-s0201t:1579_2": "“gāthāvirahe satī”ti visesitattā ca.",
  "tika-s0201t:1579_3": "Tathā hi dhammapadādīsu kevalaṃ gāthābandhesu,",
  "tika-s0201t:1579_4": "sagāthakattepi somanassañāṇamayikagāthāyuttesu,",
  "tika-s0201t:1579_5": "“vuttañheta”nti ādivacanasambandhesu,",
  "tika-s0201t:1579_6": "abbhutadhammapaṭisaṃyuttesu ca suttavisesesu yathākkamaṃ gāthā- udāna-",
  "tika-s0201t:1579_7": "itivuttaka-",
  "tika-s0201t:1579_8": "abbhutadhamma-",
  "tika-s0201t:1579_9": "saññā patiṭṭhitā,",
  "tika-s0201t:1579_10": "tathā satipi gāthābandhabhāve bhagavato atītāsu jātīsu cariyānubhāvappakāsakesu jātakasaññā,",
  "tika-s0201t:1579_11": "satipi pañhavissajjanabhāve sagāthakatte ca kesuci suttantesu vedassa labhāpanato vedallasaññā patiṭṭhitāti",
  "tika-s0201t:1579_12": "evaṃ tena tena sagāthakattādinā nimittena tesu tesu suttavisesesu geyyādisaññā patiṭṭhitāti visesavidhayo",
  "tika-s0201t:1579_13": "suttaṅgato pare geyyādayo.",
  "tika-s0201t:1579_14": "Yaṃ panettha geyyaṅgādinimittarahitaṃ,",
  "tika-s0201t:1579_15": "taṃ suttaṅgaṃ visesasaññāparihārena sāmaññasaññāya pavattanatoti.",
  "tika-s0201t:1579_16": "Nanu ca sagāthakaṃ suttaṃ geyyaṃ,",
  "tika-s0201t:1579_17": "niggāthakaṃ suttaṃ veyyākaraṇanti suttaṅgaṃ na sambhavatīti codanā tadavatthā evāti?",
  "tika-s0201t:1579_18": "Na tadavatthā sodhitattā.",
  "tika-s0201t:1579_19": "Sodhitañhi pubbe “gāthāvirahe sati pucchāvissajjanabhāvo veyyākaraṇassa tabbhāvanimitta”nti.",
  "tika-s0201t:1580_0": "Yañca vuttaṃ “gāthābhāvato maṅgalasuttādīnaṃ suttaṅgasaṅgaho na siyā”ti, taṃ na,",
  "tika-s0201t:1580_1": "niruḷhattā.",
  "tika-s0201t:1580_2": "Niruḷho hi maṅgalasuttādīnaṃ suttabhāvo.",
  "tika-s0201t:1580_3": "Na hi tāni dhammapadabuddhavaṃsādayo viya gāthābhāvena paññātāni,",
  "tika-s0201t:1580_4": "kintu suttabhāveneva.",
  "tika-s0201t:1580_5": "Teneva hi aṭṭhakathāyaṃ “suttanāmaka”nti nāmaggahaṇaṃ kataṃ.",
  "tika-s0201t:1580_6": "Yaṃ pana vuttaṃ “sagāthakattā geyyaṅgasaṅgaho siyā”ti,",
  "tika-s0201t:1580_7": "tadapi natthi,",
  "tika-s0201t:1580_8": "yasmā sahatāññena.",
  "tika-s0201t:1580_9": "Saha gāthāhīti hi sagāthakaṃ,",
  "tika-s0201t:1580_10": "sahabhāvo ca nāma atthato aññena hoti,",
  "tika-s0201t:1580_11": "na ca maṅgalasuttādīsu gāthāvinimutto koci suttapadeso atthi,",
  "tika-s0201t:1580_12": "yo “saha gāthāhī”ti vucceyya,",
  "tika-s0201t:1580_13": "na ca samudāyo nāma koci atthi.",
  "tika-s0201t:1580_14": "Yadapi vuttaṃ “ubhatovibhaṅgādīsu sagāthakappadesānaṃ geyyaṅgasaṅgaho siyā”ti,",
  "tika-s0201t:1580_15": "tadapi na aññato.",
  "tika-s0201t:1580_16": "Aññā eva hi tā gāthā jātakādipariyāpannattā,",
  "tika-s0201t:1580_17": "ato na tāhi ubhatovibhaṅgādīnaṃ geyyaṅgabhāvoti.",
  "tika-s0201t:1580_18": "Evaṃ suttādīnaṃ aṅgānaṃ aññamaññasaṅkarābhāvo veditabbo.",
  "tika-s0201t:1581_0": "Atthatthanti atthabhūtaṃ yathābhūtaṃ atthaṃ.",
  "tika-s0201t:1581_1": "Anatthampi keci vipallāsavasena “attho”ti gaṇhantīti “atthattha”nti visesetvā vuttaṃ.",
  "tika-s0201t:1581_2": "Kāraṇatthanti kāraṇabhūtaṃ atthaṃ,",
  "tika-s0201t:1581_3": "sīlaṃ samādhissa kāraṇaṃ,",
  "tika-s0201t:1581_4": "samādhi vipassanāyāti evaṃ tassa tassa kāraṇabhūtaṃ atthaṃ.",
  "tika-s0201t:1581_5": "Tenāha “imasmiṃ ṭhāne sīla”ntiādi.",
  "tika-s0201t:1581_6": "Tenetaṃ dasseti –",
  "tika-s0201t:1581_7": "imasmiṃ ṭhāne sīlaṃ kathitaṃ,",
  "tika-s0201t:1581_8": "tañca yāvadeva samādhatthaṃ,",
  "tika-s0201t:1581_9": "samādhi vipassanattho,",
  "tika-s0201t:1581_10": "vipassanā maggatthā,",
  "tika-s0201t:1581_11": "maggo phalattho,",
  "tika-s0201t:1581_12": "vaṭṭaṃ kathitaṃ yāvadeva vivaṭṭādhigamatthanti jānituṃ na sakkontīti.",
  "tika-s0201t:1581_13": "Evaṃ pāḷiyaṃ “attha”nti iminā bhāsitatthapayojanatthānaṃ gahitatā veditabbā.",
  "tika-s0201t:1581_14": "Na pariggaṇhantīti na vicārenti,",
  "tika-s0201t:1581_15": "nijjhānapaññākkhamā na honti,",
  "tika-s0201t:1581_16": "nijjhāyitvā paññāya rocetvā gahetabbā na hontīti adhippāyo.",
  "tika-s0201t:1581_17": "Iti evaṃ etāya pariyattiyā vādappamokkhānisaṃsā attano upari parehi āropitavādassa niggahassa mokkhapayojanā hutvā dhammaṃ pariyāpuṇanti.",
  "tika-s0201t:1581_18": "Vādappamokkho vā nindāpamokkho.",
  "tika-s0201t:1581_19": "Yassa cāti yassa ca sīlādipūraṇena pattabbassa,",
  "tika-s0201t:1581_20": "maggassa vā tadadhigamena pattabbassa,",
  "tika-s0201t:1581_21": "phalassa vā tadadhigamena pattabbassa,",
  "tika-s0201t:1581_22": "anupādāvimokkhassa vā atthāya.",
  "tika-s0201t:1581_23": "Dhammaṃ pariyāpuṇanti,",
  "tika-s0201t:1581_24": "ñāyena pariyāpuṇantīti adhippāyo.",
  "tika-s0201t:1581_25": "Nānubhonti na vindanti.",
  "tika-s0201t:1581_26": "Tesaṃ te dhammā duggahitā upārambhamānadappamakkhapaḷāsādihetubhāvena dīgharattaṃ ahitāya dukkhāya saṃvattanti.",
  "tika-s0201t:1582_0": "239.",
  "tika-s0201t:1582_1": "Alaṃ pariyatto gado assāti alagaddo anunāsikalopaṃ da-",
  "tika-s0201t:1582_2": "kārāgamañca katvā.",
  "tika-s0201t:1582_3": "Vaṭṭadukkhakantārato nittharaṇatthāya pariyatti nittharaṇapariyatti.",
  "tika-s0201t:1582_4": "Bhaṇḍāgāre niyutto bhaṇḍāgāriko,",
  "tika-s0201t:1582_5": "bhaṇḍāgāriko viya bhaṇḍāgāriko,",
  "tika-s0201t:1582_6": "dhammaratanānupālako.",
  "tika-s0201t:1582_7": "Aññaṃ atthaṃ anapekkhitvā bhaṇḍāgārikasseva sato pariyatti bhaṇḍāgārikapariyatti.",
  "tika-s0201t:1582_8": "“Vaṃsānurakkhakovā”ti avadhāraṇaṃ sīhāvalokanañāyena tantidhārakova paveṇipālakovāti purimapadadvayepi yojetabbaṃ.",
  "tika-s0201t:1583_0": "Yadi tantidhāraṇādiatthaṃ buddhavacanassa pariyāpuṇanaṃ bhaṇḍāgārikapariyatti,",
  "tika-s0201t:1583_1": "kasmā “khīṇāsavassā”ti visesetvā vuttaṃ,",
  "tika-s0201t:1583_2": "nanu ekaccassa puthujjanassapi ayaṃ nayo labbhatīti anuyogaṃ sandhāyāha “yo panā”tiādi.",
  "tika-s0201t:1583_3": "Attano ṭhāneti nittharaṇaṭṭhāne.",
  "tika-s0201t:1583_4": "Kāmaṃ puthujjano “paveṇiṃ pālessāmī”ti ajjhāsayena pariyāpuṇāti.",
  "tika-s0201t:1583_5": "Attano pana bhavakantārato anittiṇṇattā tassa sā pariyatti nittharaṇapariyatti eva nāma hotīti adhippāyo.",
  "tika-s0201t:1583_6": "Tenāha “puthujjanassā”tiādi.",
  "tika-s0201t:1584_0": "Nijjhānaṃ khamantīti nijjhānapaññaṃ khamanti.",
  "tika-s0201t:1584_1": "Tattha tattha āgate sīlādidhamme nijjhāyitvā paññāya rocetvā yāthāvato gahetabbā honti.",
  "tika-s0201t:1584_2": "Tenāha “idha sīla”ntiādi.",
  "tika-s0201t:1584_3": "Na kevalaṃ suggahitaṃ pariyattiṃ nissāya maggabhāvanāphalasacchikiriyā,",
  "tika-s0201t:1584_4": "paravādaniggahasakavādapatiṭṭhāpanādīnipi ijjhantīti dassetuṃ “paravāde”tiādi vuttaṃ.",
  "tika-s0201t:1584_5": "Tenāha “uppannaṃ parappavādaṃ sahadhammena suniggahaṃ niggahitvā”tiādi.",
  "tika-s0201t:1584_6": "Icchiticchitaṭṭhānanti diṭṭhiviniveṭhanādivasena icchitaṃ icchitaṃ pāḷipadesaṃ.",
  "tika-s0201t:1584_7": "Mocetunti apanetuṃ.",
  "tika-s0201t:1584_8": "Ahitāya dukkhāya asaṃvattanampi tadabhāve uppajjanakahitasukhassa kāraṇameva tasmiṃ sati bhāvatoti.",
  "tika-s0201t:1584_9": "Suggahitaalagaddassapi hitāya sukhāya saṃvattanatā daṭṭhabbā.",
  "tika-s0201t:1585_0": "240.",
  "tika-s0201t:1585_1": "Uttaranti etenāti uttaro,",
  "tika-s0201t:1585_2": "sinanti bandhantīti setu,",
  "tika-s0201t:1585_3": "uttaro ca so setu cāti uttarasetu.",
  "tika-s0201t:1585_4": "Kūlaṃ paratīraṃ vahati pāpetīti kullaṃ.",
  "tika-s0201t:1585_5": "Kalāpaṃ katvā baddhoti veḷunaḷādīhi kalāpavasena baddho.",
  "tika-s0201t:1585_6": "Aṇunti idaṃ aṭṭhasamāpattiārammaṇaṃ saññojanaṃ sandhāya vadati.",
  "tika-s0201t:1585_7": "Thūlanti itaraṃ.",
  "tika-s0201t:1585_8": "Diṭṭhinti yathābhūtadassanaṃ,",
  "tika-s0201t:1585_9": "vipassananti attho.",
  "tika-s0201t:1585_10": "Evaṃ parisuddhaṃ evaṃ pariyodātanti tebhūmakesu dhammesu ñātaṃ “netaṃ mama,",
  "tika-s0201t:1585_11": "nesohamasmi,",
  "tika-s0201t:1585_12": "na meso attā”ti,",
  "tika-s0201t:1585_13": "evaṃ taṇhādiṭṭhisaṃkilesābhāvena sabbaso visuddhaṃ,",
  "tika-s0201t:1585_14": "parisuddhattā eva pariyodātaṃ.",
  "tika-s0201t:1585_15": "Na allīyethāti nikantivasena na nissayetha.",
  "tika-s0201t:1585_16": "Na kelāyethāti na mamāyetha.",
  "tika-s0201t:1585_17": "Na dhanāyethāti dhanaṃ drabyaṃ na kayirātha.",
  "tika-s0201t:1585_18": "Ubhayatthāti samathe vipassanāya ca.",
  "tika-s0201t:1586_0": "Asaddhammetiādīsu asataṃ hīnajjhāsayānaṃ dhammoti asaddhammo.",
  "tika-s0201t:1586_1": "Gāmavāsīnaṃ dhammoti gāmadhammo.",
  "tika-s0201t:1586_2": "Kilesānaṃ vassanasabhāvatāya vasaladhammo.",
  "tika-s0201t:1586_3": "Kilesehi dūsitattā thūlattā ca duṭṭhullo.",
  "tika-s0201t:1586_4": "Udakasuddhipariyosānatāya odakantiko.",
  "tika-s0201t:1586_5": "“Dhammāpi vo pahātabbā”ti imināpi ovādena bhikkhū uddissa kathentopi ariṭṭhaṃyeva niggaṇhāti.",
  "tika-s0201t:1587_0": "241.",
  "tika-s0201t:1587_1": "Tividhaggāhavasenāti taṇhāmānadiṭṭhiggāhavasena.",
  "tika-s0201t:1587_2": "Yadi evaṃ “ahaṃ mamāti gaṇhātī”ti gāhadvayameva kasmā vuttanti?",
  "tika-s0201t:1587_3": "Nayidamevaṃ tatthāpi gāhattayasseva vuttattā.",
  "tika-s0201t:1587_4": "“Aha”nti hi iminā mānadiṭṭhiggāhā vuttā “ahamasmī”ti gāhasāmaññato.",
  "tika-s0201t:1587_5": "Diṭṭhipi diṭṭhiṭṭhānaṃ purimuppannāya diṭṭhiyā uttaradiṭṭhiyā sakkāyadiṭṭhiyā sassatadiṭṭhiyā ca kāraṇabhāvato.",
  "tika-s0201t:1587_6": "Ārammaṇaṃ pañca khandhā,",
  "tika-s0201t:1587_7": "rūpārammaṇādīni ca.",
  "tika-s0201t:1587_8": "Diṭṭhiyā paccayo avijjā- phassa- saññā- vitakka-",
  "tika-s0201t:1587_9": "ayonisomanasikāra-",
  "tika-s0201t:1587_10": "pāpamittaparatoghosādiko diṭṭhiyā upanissayādipaccayo.",
  "tika-s0201t:1587_11": "Vuttañhetaṃ paṭisambhidāyaṃ “katamāni aṭṭha diṭṭhiṭṭhānāni avijjāpi phassopi saññāpi vitakkopi ayonisomanasikāropi",
  "tika-s0201t:1587_12": "pāpamittopi paratoghosopi diṭṭhiṭṭhāna”ntiādi.",
  "tika-s0201t:1587_13": "Rūpārammaṇāti ruppanasabhāvadhammārammaṇā.",
  "tika-s0201t:1587_14": "Rūpaṃ pana attāti na vattabbaṃ idha “rūpaṃ attato samanupassatī”ti imassa gāhassa anadhippetattā.",
  "tika-s0201t:1587_15": "So hi “yampi taṃ diṭṭhiṭṭhāna”ntiādinā parato vuccati.",
  "tika-s0201t:1587_16": "Idha pana “rūpavantaṃ attānaṃ samanupassati,",
  "tika-s0201t:1587_17": "attani rūpaṃ,",
  "tika-s0201t:1587_18": "rūpasmiṃ attāna”nti ime tayo gāhā adhippetāti keci,",
  "tika-s0201t:1587_19": "tadayuttaṃ.",
  "tika-s0201t:1587_20": "Yasmā rūpaṃ attā na hoti,",
  "tika-s0201t:1587_21": "attaggāhassa pana ālambanaṃ hoti,",
  "tika-s0201t:1587_22": "attasabhāveyeva vā rūpādidhamme ārabbha attadiṭṭhi uppajjati,",
  "tika-s0201t:1587_23": "na attānaṃ tassa paramatthato anupalabbhanato,",
  "tika-s0201t:1587_24": "tasmā rūpādiārammaṇāva attadiṭṭhīti katvā vuttaṃ,",
  "tika-s0201t:1587_25": "rūpaṃ pana “attā”ti na vattabbanti ayamettha attho.",
  "tika-s0201t:1587_26": "“Yampi taṃ diṭṭhiṭṭhāna”ntiādinā pana vipassanāpaṭivipassanā viya diṭṭhianupassanā nāma dassitā.",
  "tika-s0201t:1588_0": "Gandharasaphoṭṭhabbāyatanānaṃ sampattagāhindriyavisayatāya patvā gahetabbatā.",
  "tika-s0201t:1588_1": "Tañhi tassa attano visayaṃ paribhutvā sambandhaṃ hutvā gaṇhāti.",
  "tika-s0201t:1588_2": "Avasesāni sattāyatanāni viññātaṃ nāma manasā viññātabbato.",
  "tika-s0201t:1588_3": "Aññathā itaresampi viññātatā siyā.",
  "tika-s0201t:1588_4": "Pattanti adhigataṃ.",
  "tika-s0201t:1588_5": "Pariyesitanti gavesitaṃ.",
  "tika-s0201t:1588_6": "Anuvicaritanti cintitaṃ.",
  "tika-s0201t:1588_7": "Tenāha “manasā”ti.",
  "tika-s0201t:1588_8": "Ettha ca pattapariyesanānaṃ apaṭikkhepassa, visuṃ,",
  "tika-s0201t:1588_9": "ekajjhaṃ paṭikkhepassa ca vasena catukkoṭikaṃ dassetvā pattapariyesitehi anuvicaritassa bhedaṃ dassetuṃ “lokasmiñhī”tiādi vuttaṃ.",
  "tika-s0201t:1588_10": "Pariyesitvā pattaṃ paṭhamaṃ cetasā pacchā kāyena pattattā pattaṃ nāma.",
  "tika-s0201t:1588_11": "Pariyesitvā nopattaṃ pariyesitaṃ nāma kevalaṃ pariyesitabhāvato.",
  "tika-s0201t:1588_12": "Apariyesitvā pattañca nopattañca manasā anuvicaritabbato manasānuvicaritaṃ nāma.",
  "tika-s0201t:1589_0": "Ayañca vikappo ākulo viyāti “atha vā”tiādi vuttaṃ.",
  "tika-s0201t:1589_1": "Pattaṭṭhenāti pattabhāvena pattatāsāmaññena.",
  "tika-s0201t:1589_2": "Apariyesitvā nopattaṃ manasānuvicaritaṃ nāma pattiyā pariyesanāya ca abhāvato.",
  "tika-s0201t:1589_3": "Sabbaṃ vā etanti “pariyesitvā pattampī”tiādinā vuttaṃ catubbidhampi.",
  "tika-s0201t:1589_4": "Imināti “yampi taṃ diṭṭhiṭṭhānaṃ”tiādivacanena.",
  "tika-s0201t:1589_5": "Viññāṇārammaṇā taṇhāmānadiṭṭhiyo kathitā pārisesañāyena.",
  "tika-s0201t:1589_6": "Evaṃ pārisesañāyapariggahe kiṃ payojananti āha “desanāvilāsenā”tiādi.",
  "tika-s0201t:1589_7": "Yesaṃ vineyyānaṃ desetabbadhammassa sarūpaṃ anāmasitvā ārammaṇakicca-",
  "tika-s0201t:1589_8": "sampayuttadhamma-",
  "tika-s0201t:1589_9": "phalavisesādi-",
  "tika-s0201t:1589_10": "pakārantaravibhāvanena paṭivedho hoti,",
  "tika-s0201t:1589_11": "tesaṃ tappakārabhedehi dhammehi,",
  "tika-s0201t:1589_12": "yesaṃ pana yena ekeneva pakārena sarūpeneva vā vibhāvane kate paṭivedho hoti,",
  "tika-s0201t:1589_13": "tesaṃ taṃ vatvā dhammissarattā tadaññaṃ niravasesākāravibhāvanañca desanāvilāso.",
  "tika-s0201t:1589_14": "Tenāha “diṭṭhādiārammaṇavasena viññāṇaṃ dassita”nti.",
  "tika-s0201t:1590_0": "Diṭṭhiṭṭhānanti diṭṭhi eva diṭṭhiṭṭhānaṃ,",
  "tika-s0201t:1590_1": "taṃ heṭṭhā vuttanayameva.",
  "tika-s0201t:1590_2": "Yaṃ rūpaṃ esā diṭṭhi “loko ca attā cā”ti gaṇhāti.",
  "tika-s0201t:1590_3": "Taṃ rūpaṃ sandhāya “so loko so attā”ti vacanaṃ vuttanti yojanā.",
  "tika-s0201t:1590_4": "So pecca bhavissāmīti uddhamāghātanikavādavasenāyaṃ diṭṭhīti āha “so ahaṃ paralokaṃ gantvā nicco bhavissāmī”tiādi.",
  "tika-s0201t:1590_5": "Dhuvoti thiro.",
  "tika-s0201t:1590_6": "Sassatoti sabbadābhāvī.",
  "tika-s0201t:1590_7": "Avipariṇāmadhammoti jarāya maraṇena ca avipariṇāmetabbasabhāvo,",
  "tika-s0201t:1590_8": "nibbikāroti attho.",
  "tika-s0201t:1590_9": "Tampi dassananti tampi tathāvuttaṃ diṭṭhidassanaṃ attānaṃ viya taṇhādiṭṭhiggāhavisesena gaṇhāti.",
  "tika-s0201t:1590_10": "Tenāha “etaṃ mamā”tiādi.",
  "tika-s0201t:1590_11": "Diṭṭhārammaṇāti diṭṭhivisayā.",
  "tika-s0201t:1590_12": "Kathaṃ pana diṭṭhi diṭṭhivisayā hotīti āha “vipassanāyā”tiādi.",
  "tika-s0201t:1590_13": "Paṭivipassanākāleti yamakato sammasanādikālaṃ sandhāyāha.",
  "tika-s0201t:1590_14": "Tattha akkharacintakānaṃ sadde viya,",
  "tika-s0201t:1590_15": "vedajjhāyīnaṃ vedasatthe viya ca diṭṭhiyaṃ diṭṭhigatikānaṃ diṭṭhiggāhappavatti daṭṭhabbā.",
  "tika-s0201t:1591_0": "Samanupassatīti padassa ca tasso samanupassanā atthoti yojanā.",
  "tika-s0201t:1591_1": "Tena samanupassanā nāma catubbidhāti dasseti.",
  "tika-s0201t:1591_2": "Tattha ñāṇaṃ tāva samavisamaṃ sammā yāthāvato anupassatīti samanupassanā.",
  "tika-s0201t:1591_3": "Itarā pana saṃkilesavasena anu anu passantīti samanupassanā.",
  "tika-s0201t:1591_4": "Yadi evaṃ hotu tāva diṭṭhisamanupassanā micchādassanabhāvato,",
  "tika-s0201t:1591_5": "kathaṃ taṇhāmānāti?",
  "tika-s0201t:1591_6": "Taṇhāyapi sattānaṃ pāpakaraṇe upāyadassanavasena paññāpatirūpikā pavatti labbhateva,",
  "tika-s0201t:1591_7": "yāya vañcananikatisāciyogā sambhavanti.",
  "tika-s0201t:1591_8": "Mānopi seyyādinā dassanavaseneva tathā attānaṃ ūhatīti taṇhāmānānaṃ samanupassanāpatirūpikā pavatti labbhatīti daṭṭhabbaṃ.",
  "tika-s0201t:1591_9": "Avijjamāneti “etaṃ mamā”ti evaṃ gahetabbe taṇhāvatthusmiṃ ajjhattakhandhapañcake anupalabbhamāne vinaṭṭhe.",
  "tika-s0201t:1591_10": "Na paritassati bhayaparittāsataṇhāparittāsānaṃ maggena samugghātitattā.",
  "tika-s0201t:1592_0": "242.",
  "tika-s0201t:1592_1": "Catūhi kāraṇehīti “asati na paritassatī”ti vuttampi itarehi tīhi saha gahetvā vuttaṃ.",
  "tika-s0201t:1592_2": "Catūhi kāraṇehīti catukkoṭikasuññatākathanassa kāraṇehi.",
  "tika-s0201t:1592_3": "Bahiddhā asatīti bāhire vatthusmiṃ avijjamāne.",
  "tika-s0201t:1592_4": "Sā panassa avijjamānatā laddhavināsena vā aladdhālābhena vāti pāḷiyaṃ –",
  "tika-s0201t:1592_5": "“ahu vata me,",
  "tika-s0201t:1592_6": "taṃ vata me natthi,",
  "tika-s0201t:1592_7": "siyā vata me,",
  "tika-s0201t:1592_8": "taṃ vatāhaṃ na labhāmī”ti vuttanti tadubhayaṃ parikkhāravasena vibhajitvā tattha paritassanaṃ dassetuṃ “bahiddhā parikkhāravināse”tiādi vuttaṃ.",
  "tika-s0201t:1592_9": "Tattha yānaṃ “ratho vayha”nti evamādi.",
  "tika-s0201t:1592_10": "Vāhanaṃ hatthiassādi.",
  "tika-s0201t:1593_0": "Yehi kilesehīti yehi asantapatthanādīhi kilesehi.",
  "tika-s0201t:1593_1": "Evaṃ bhaveyyāti evaṃ “ahu vata me”tiādinā codanādi bhaveyya.",
  "tika-s0201t:1593_2": "Diṭṭhiṭṭhānādhiṭṭhānapariyuṭṭhānābhinivesānusayānanti ettha aparāparaṃ pavattāsu diṭṭhīsu yā parato uppannā diṭṭhiyo,",
  "tika-s0201t:1593_3": "tāsaṃ purimuppannā diṭṭhiyo kāraṇaṭṭhena diṭṭhiṭṭhānāni.",
  "tika-s0201t:1593_4": "Adhikaraṇaṭṭhena diṭṭhādhiṭṭhānāni,",
  "tika-s0201t:1593_5": "pariyuṭṭhānappattiyā sabbāpi diṭṭhipariyuṭṭhānāni.",
  "tika-s0201t:1593_6": "“Idameva saccaṃ moghamañña”nti pavattiyā abhinivesā.",
  "tika-s0201t:1593_7": "Appahīnabhāvena santāne sayantīti anusayāti evaṃ diṭṭhiṭṭhānādīnaṃ padānaṃ vibhāgo veditabbo.",
  "tika-s0201t:1593_8": "Taṇhādīhi kampaniyatāya sabbasaṅkhārāva iñjitānīti sabbasaṅkhāraiñjitāni.",
  "tika-s0201t:1593_9": "Sesapadadvayepi eseva nayo.",
  "tika-s0201t:1593_10": "Upadhīyati ettha dukkhanti upadhi,",
  "tika-s0201t:1593_11": "khandhāva upadhi khandhūpadhi.",
  "tika-s0201t:1593_12": "Esa nayo sesesupi.",
  "tika-s0201t:1593_13": "Tadeva ca āgamma taṇhā khīyati virajjati nirujjhatīti yojanā.",
  "tika-s0201t:1593_14": "Ucchijjissāmi nāmassūtiādīsu nipātamattaṃ,",
  "tika-s0201t:1593_15": "saṃsaye vā.",
  "tika-s0201t:1593_16": "Tāsoti attaniyābhāvaṃ paṭicca taṇhāparittāso ceva bhayaparittāso ca.",
  "tika-s0201t:1593_17": "Tenāha “tāso heso”tiādi.",
  "tika-s0201t:1593_18": "No cassaṃ,",
  "tika-s0201t:1593_19": "no ca me siyāti “aha”nti kira koci no cassaṃ,",
  "tika-s0201t:1593_20": "“me”ti ca kiñci no siyāti.",
  "tika-s0201t:1593_21": "Tāsappatīkāradassanañhetaṃ.",
  "tika-s0201t:1594_0": "243.",
  "tika-s0201t:1594_1": "Ettāvatāti “evaṃ vutte”tiādinā,",
  "tika-s0201t:1594_2": "pucchānusandhivasena pavattāya “chayimāni,",
  "tika-s0201t:1594_3": "bhikkhave,",
  "tika-s0201t:1594_4": "diṭṭhiṭṭhānānī”tiādinā vā.",
  "tika-s0201t:1594_5": "Sāpi hi ajjhattakhandhavināse paritassanakaṃ dassetvā aparitassanakaṃ dassentī pavattāti tassanakassa",
  "tika-s0201t:1594_6": "suññatādassanaṃ akiccasādhakampi suññatādassanamevāti imesaṃ vasena “catukkoṭikā suññatā kathitā”ti vuttaṃ.",
  "tika-s0201t:1594_7": "Bahiddhā parikkhāranti bāhiraṃ saviññāṇakaṃ aviññāṇakañca sattopakaraṇaṃ.",
  "tika-s0201t:1594_8": "Tañhi jīvitavuttiyā parikkhārakaṭṭhena “parikkhāro”ti vuttaṃ.",
  "tika-s0201t:1594_9": "Pariggahaṃ nāma katvāti “mama ida”nti pariggahetabbatāya pariggahitaṃ nāma katvā.",
  "tika-s0201t:1594_10": "Sabbopi diṭṭhiggāho “attā nicco dhuvo sassato,",
  "tika-s0201t:1594_11": "attā ucchijjati vinassatī”tiādinā attadiṭṭhisannissayoyevāti vuttaṃ “sakkāyadiṭṭhipamukhā dvāsaṭṭhidiṭṭhiyo”ti.",
  "tika-s0201t:1594_12": "Ayāthāvaggāhinā abhinivesanapaññāpanānaṃ upatthambhabhāvato diṭṭhi eva nissayoti diṭṭhinissayo.",
  "tika-s0201t:1594_13": "Pariggaṇheyyāti niccādivisesayuttaṃ katvā pariggaṇheyya.",
  "tika-s0201t:1594_14": "Kimevaṃ pariggahetuṃ sakkuṇeyya?",
  "tika-s0201t:1594_15": "Sabbatthāti “taṃ,",
  "tika-s0201t:1594_16": "bhikkhave,",
  "tika-s0201t:1594_17": "attavādupādānaṃ upādiyetha, taṃ,",
  "tika-s0201t:1594_18": "bhikkhave,",
  "tika-s0201t:1594_19": "diṭṭhinissayaṃ nissayethā”ti etesupi.",
  "tika-s0201t:1595_0": "244.",
  "tika-s0201t:1595_1": "Attani vā satīti yassa attano santakabhāvena kiñci attaniyanti vucceyya,",
  "tika-s0201t:1595_2": "tasmiṃ attani sati,",
  "tika-s0201t:1595_3": "so eva pana attā paramatthato natthīti adhippāyo.",
  "tika-s0201t:1595_4": "Sakkā hi vattuṃ bāhirakaparikappito attā “paramattho”ti?",
  "tika-s0201t:1595_5": "Siyā khandhapañcakaṃ ñeyyasabhāvattā yathā taṃ ghaṭo,",
  "tika-s0201t:1595_6": "yadi pana tadaññaṃ nāma kiñci abhavissa,",
  "tika-s0201t:1595_7": "na taṃ niyamato viparītaṃ siyāti?",
  "tika-s0201t:1595_8": "Na ca so paramatthato atthi pamāṇehi anupalabbhamānattā turaṅgamavisāṇaṃ viyāti.",
  "tika-s0201t:1595_9": "Attaniye vā parikkhāre satīti “idaṃ nāma attano santaka”nti tassa kiñcanabhāvena nicchite kismiñci vatthusmiṃ sati.",
  "tika-s0201t:1595_10": "Attano idanti hi attaniyanti.",
  "tika-s0201t:1595_11": "Ahanti satīti “ahaṃ nāmāya”nti ahaṃkāravatthubhūte paramatthato niddhāritasarūpe kismiñci sati tassa",
  "tika-s0201t:1595_12": "santakabhāvena mamāti kiñci gahetuṃ yuttaṃ bhaveyya.",
  "tika-s0201t:1595_13": "Mamāti sati “aha”nti etthāpi eseva nayo.",
  "tika-s0201t:1595_14": "Iti paramatthato attano anupalabbhamānattā attaniyaṃ kiñci paramatthato natthevāti sabbasaṅkhārānaṃ anattatāya anattaniyataṃ,",
  "tika-s0201t:1595_15": "anattaniyatāya ca anattakataṃ dasseti.",
  "tika-s0201t:1595_16": "Bhūtatoti bhūtatthato.",
  "tika-s0201t:1595_17": "Tathatoti tathasabhāvato.",
  "tika-s0201t:1595_18": "Thiratoti ṭhitasabhāvato nibbikārato.",
  "tika-s0201t:1596_0": "Yasmā hutvā na hotīti yasmā pubbe asantaṃ paccayasamavāyena hutvā uppajjitvā puna bhaṅgupagamena na hoti,",
  "tika-s0201t:1596_1": "tasmā na niccanti aniccaṃ,",
  "tika-s0201t:1596_2": "adhuvanti attho.",
  "tika-s0201t:1596_3": "Tato eva uppādavayavattitoti uppajjanavasena nirujjhanavasena ca pavattanato.",
  "tika-s0201t:1596_4": "Sabhāvavigamo idha vipariṇāmo,",
  "tika-s0201t:1596_5": "khaṇikatā tāvakālikatā,",
  "tika-s0201t:1596_6": "niccasabhāvābhāvo eva niccapaṭikkhepo.",
  "tika-s0201t:1596_7": "Aniccadhammā hi teneva attano aniccabhāvena atthato niccataṃ paṭikkhipanti nāma.",
  "tika-s0201t:1596_8": "Tathā hi vuttaṃ “na niccanti anicca”nti.",
  "tika-s0201t:1596_9": "Uppādajarābhaṅgavasena rūpassa nirantarabādhatāti paṭipīḷanākārenassa dukkhatā.",
  "tika-s0201t:1596_10": "Santāpo dukkhadukkhatādivasena santāpanaṃ paridahanaṃ,",
  "tika-s0201t:1596_11": "tato evassa dussahatāya dukkhamatā.",
  "tika-s0201t:1596_12": "Tissannaṃ dukkhatānaṃ saṃsāradukkhassa ca adhiṭṭhānatāya dukkhavatthukatā.",
  "tika-s0201t:1596_13": "Sukhasabhāvābhāvo eva sukhapaṭikkhepo.",
  "tika-s0201t:1596_14": "Vipariṇāmadhammanti jarāya maraṇena ca vipariṇamanasabhāvaṃ.",
  "tika-s0201t:1596_15": "Yasmā idaṃ rūpaṃ paccayasamavāyena uppādaṃ,",
  "tika-s0201t:1596_16": "uppādānantaraṃ jaraṃ patvā avassameva bhijjati,",
  "tika-s0201t:1596_17": "bhinnañca bhinnameva,",
  "tika-s0201t:1596_18": "nāssa kassaci saṅkamoti bhavantarānupagamanasaṅkhātena saṅkamābhāvena vipariṇāmadhammataṃ pākaṭaṃ kātuṃ “bhavasaṅkanti upagamanasabhāva”nti vuttaṃ.",
  "tika-s0201t:1596_19": "Pakatibhāvavijahanaṃ sabhāvavigamo nirujjhanameva.",
  "tika-s0201t:1596_20": "Nti aniccaṃ dukkhaṃ vipariṇāmadhammaṃ rūpaṃ.",
  "tika-s0201t:1596_21": "Imināti “no hetaṃ,",
  "tika-s0201t:1596_22": "bhante”ti rūpassa taṇhādiggāhānaṃ vatthubhāvapaṭikkhepena.",
  "tika-s0201t:1596_23": "Rūpañhi uppannaṃ ṭhitiṃ mā pāpuṇātu,",
  "tika-s0201t:1596_24": "ṭhitippattaṃ mā jīratu,",
  "tika-s0201t:1596_25": "jarappattaṃ mā bhijjatu,",
  "tika-s0201t:1596_26": "udayabbayehi mā kilamiyatūti na ettha kassaci vasībhāvo atthi,",
  "tika-s0201t:1596_27": "svāyamassa avasavattanaṭṭho anattatāsallakkhaṇassa kāraṇaṃ hotīti āha “avasavattanākārena rūpaṃ, bhante,",
  "tika-s0201t:1596_28": "anattāti paṭijānantī”ti.",
  "tika-s0201t:1596_29": "Nivāsikārakavedakaadhiṭṭhāyakavirahena tato suññatā suññaṭṭho,",
  "tika-s0201t:1596_30": "sāmibhūtassa kassaci abhāvo assāmikaṭṭho,",
  "tika-s0201t:1596_31": "yathāvuttavasavattibhāvābhāvo anissaraṭṭho,",
  "tika-s0201t:1596_32": "paraparikappitaattasabhāvābhāvo eva attapaṭikkhepaṭṭho.",
  "tika-s0201t:1597_0": "Yasmā aniccalakkhaṇena viya dukkhalakkhaṇaṃ,",
  "tika-s0201t:1597_1": "tadubhayena anattalakkhaṇaṃ suviññāpayaṃ,",
  "tika-s0201t:1597_2": "na kevalaṃ,",
  "tika-s0201t:1597_3": "tasmā tadubhayenettha anattalakkhaṇavibhāvanaṃ katanti dassento “bhagavā hī”tiādimāha.",
  "tika-s0201t:1597_4": "Tattha aniccavasenāti aniccatāvasena.",
  "tika-s0201t:1597_5": "Dukkhavasenāti dukkhatāvasena.",
  "tika-s0201t:1597_6": "Na upapajjatīti na yujjati.",
  "tika-s0201t:1597_7": "Tameva ayujjamānataṃ dassetuṃ “cakkhussa uppādopī”tiādi vuttaṃ.",
  "tika-s0201t:1597_8": "Yasmā attavādī attānaṃ niccaṃ paññapeti,",
  "tika-s0201t:1597_9": "cakkhuṃ pana aniccaṃ,",
  "tika-s0201t:1597_10": "tasmā cakkhu viya attāpi anicco āpanno.",
  "tika-s0201t:1597_11": "Tenāha “yassa kho panā”tiādi.",
  "tika-s0201t:1597_12": "Tattha vetīti vigacchati nirujjhati.",
  "tika-s0201t:1597_13": "Iti cakkhu anattāti cakkhussa udayabbayavantatāya aniccatā,",
  "tika-s0201t:1597_14": "attano ca attavādinā aniccatāya anicchitattā cakkhu anattā.",
  "tika-s0201t:1598_0": "Kāmaṃ anattalakkhaṇasutte –",
  "tika-s0201t:1598_1": "“yasmā ca kho,",
  "tika-s0201t:1598_2": "bhikkhave,",
  "tika-s0201t:1598_3": "rūpaṃ anattā,",
  "tika-s0201t:1598_4": "tasmā rūpaṃ ābādhāya saṃvattatī”ti rūpassa anattatāya dukkhatā vibhāvitā viya dissati,",
  "tika-s0201t:1598_5": "tathāpi “yasmā rūpaṃ ābādhāya saṃvattati,",
  "tika-s0201t:1598_6": "tasmā anattā”ti pākaṭatāya sābādhatāya rūpassa attasārābhāvo vibhāvito,",
  "tika-s0201t:1598_7": "tato eva ca “na labbhati rūpe evaṃ me rūpaṃ hotu,",
  "tika-s0201t:1598_8": "evaṃ me rūpaṃ mā ahosī”ti rūpe kassaci anissaratā,",
  "tika-s0201t:1598_9": "tassa ca avasavattanākāro dassitoti āha “dukkhavasena anattataṃ dassetī”ti.",
  "tika-s0201t:1598_10": "Yadaniccaṃ taṃ dukkhanti yaṃ vatthu aniccaṃ,",
  "tika-s0201t:1598_11": "taṃ dukkhaṃ udayabbayapaṭipīḷitattā,",
  "tika-s0201t:1598_12": "yaṃ pana niccaṃ tadabhāvato,",
  "tika-s0201t:1598_13": "taṃ sukhaṃ yathā taṃ nibbānanti adhippāyo.",
  "tika-s0201t:1598_14": "Yaṃ tanti kāraṇaniddesovāyaṃ,",
  "tika-s0201t:1598_15": "yasmā rūpaṃ aniccaṃ,",
  "tika-s0201t:1598_16": "taṃ tasmāti attho.",
  "tika-s0201t:1598_17": "Yaṃ dukkhaṃ tadanattāti ettha vuttanayeneva attho veditabbo.",
  "tika-s0201t:1598_18": "Aniccanti iminā ghaṭādi viya paccayuppannattā rūpaṃ aniccanti imamatthaṃ dasseti.",
  "tika-s0201t:1598_19": "Imināva nayena “anattā”ti vattuṃ labbhamānepi “anattā”ti vattā nāma natthi.",
  "tika-s0201t:1598_20": "Evaṃ dukkhanti vadantīti etthāpi yathārahaṃ vattabbaṃ “akkhisūlādivikārappattakāle viya paccayuppannattā dukkhaṃ rūpa”ntiādinā.",
  "tika-s0201t:1598_21": "Duddasaṃ duppaññāpanaṃ.",
  "tika-s0201t:1598_22": "Tathā hi sarabhaṅgādayopi satthāro nāddasaṃsu,",
  "tika-s0201t:1598_23": "kuto paññāpanā.",
  "tika-s0201t:1598_24": "Tayidaṃ anattalakkhaṇaṃ.",
  "tika-s0201t:1599_0": "Tasmātihātiādinā tiyaddhagatarūpaṃ lakkhaṇattayaṃ āropetvā vuttanti āha “etarahi aññadāpī”ti.",
  "tika-s0201t:1599_1": "Taṃ pana yādisaṃ tādisampi tathā vuttanti ajjhattādivisesopi vattabbo. Pi-",
  "tika-s0201t:1599_2": "saddena vā tassāpi saṅgaho daṭṭhabbo.",
  "tika-s0201t:1600_0": "245.",
  "tika-s0201t:1600_1": "Ukkaṇṭhatīti nābhiramati.",
  "tika-s0201t:1600_2": "Aññattha “nibbidā”ti balavavipassanā vuccati,",
  "tika-s0201t:1600_3": "sānulomā pana saṅkhārupekkhā “vuṭṭhānagāminī”ti,",
  "tika-s0201t:1600_4": "sā idha kathaṃ nibbidā nāma jātāti āha “vuṭṭhānagāminivipassanāya hī”tiādi.",
  "tika-s0201t:1600_5": "Iminā sikhāpattanibbedatāya vuṭṭhānagāminī idha nibbidānāmena vuttāti dasseti.",
  "tika-s0201t:1601_0": "“So anupubbena saññaggaṃ phusatī”ti vatvā “saññā kho poṭṭhapāda paṭhamaṃ uppajjati,",
  "tika-s0201t:1601_1": "pacchā ñāṇa”nti vuttattā saññagganti vuttā lokiyāsu pahānasaññāsu sikhāpattabhāvato.",
  "tika-s0201t:1601_2": "Dhammaṭṭhitiñāṇanti vuttā idappaccayatādassanassa matthakappattīti katvā.",
  "tika-s0201t:1601_3": "Tato parañhi asaṅkhatārammaṇaṃ ñāṇaṃ hoti. Tenāha –",
  "tika-s0201t:1601_4": "“pubbe kho susima dhammaṭṭhitiñāṇaṃ,",
  "tika-s0201t:1601_5": "pacchā nibbāne ñāṇa”nti.",
  "tika-s0201t:1601_6": "Pārisuddhipadhāniyaṅganti vuttā maggādhigamassa paripanthabhūtasabbasaṃkilesavisuddhi padhānikassa yogino,",
  "tika-s0201t:1601_7": "padhānabhāvanāya vā jātaṃ aṅganti katvā.",
  "tika-s0201t:1601_8": "Paṭipadāñāṇadassanavisuddhīti vuttā paramukkaṃsagatapaṭipadāñāṇadassanavisuddhibhāvato.",
  "tika-s0201t:1601_9": "Atammayatanti ettha tammayatā nāma taṇhā,",
  "tika-s0201t:1601_10": "kāmataṇhādīsu tāya tāya nibbattattā tammayaṃ nāma tebhūmikappavattaṃ,",
  "tika-s0201t:1601_11": "tassa bhāvoti katvā.",
  "tika-s0201t:1601_12": "Tassā taṇhāya pariyādānato vuṭṭhānagāminivipassanā atammayatāti vuccati.",
  "tika-s0201t:1601_13": "Nissāyāti taṃ atammayataṃ paccayaṃ katvā.",
  "tika-s0201t:1601_14": "Āgammāti tasseva vevacanaṃ.",
  "tika-s0201t:1601_15": "Nānattāti nānāsabhāvā bahū anekappakārā.",
  "tika-s0201t:1601_16": "Nānattasitāti nānārammaṇanissitā rūpādivisayā.",
  "tika-s0201t:1601_17": "Ekattāti ekasabhāvā.",
  "tika-s0201t:1601_18": "Ekattasitāti ekaṃyeva ārammaṇaṃ nissitā.",
  "tika-s0201t:1601_19": "Taṃ nissāyāti taṃ ekattasitaṃ upekkhaṃ paccayaṃ katvā.",
  "tika-s0201t:1601_20": "Etissāti etissā upekkhāya.",
  "tika-s0201t:1601_21": "Pahānaṃ hotīti aññāṇupekkhato pabhuti sabbaṃ upekkhaṃ pajahitvā ṭhitassa “atammayatā”ti vuttāya vuṭṭhānagāminivipassanāya",
  "tika-s0201t:1601_22": "arūpāvacarasamāpattiupekkhāya vipassanupekkhāya ca pahānaṃ hotīti pariyādānanti vuttāti.",
  "tika-s0201t:1601_23": "Sabbasaṅkhāragatassa muñcitukamyatāpaṭisaṅkhānassa sikhāpattabhāvato vuṭṭhānagāminī muñcitukamyatā paṭisaṅkhānanti ca vuttā.",
  "tika-s0201t:1601_24": "Mudumajjhādivasena pavattiākāramattaṃ,",
  "tika-s0201t:1601_25": "atthato ekatthā muñcitukamyatādayo,",
  "tika-s0201t:1601_26": "byañjanameva nānaṃ.",
  "tika-s0201t:1601_27": "Dvīhi nāmehīti gotrabhu,",
  "tika-s0201t:1601_28": "vodānanti imehi dvīhi nāmehi.",
  "tika-s0201t:1602_0": "Virāgoti maggo,",
  "tika-s0201t:1602_1": "accantameva virajjati etenāti virāgo, tena.",
  "tika-s0201t:1602_2": "Maggena hetubhūtena.",
  "tika-s0201t:1602_3": "Vimuccatīti paṭippassaddhivimuttivasena vimuccati.",
  "tika-s0201t:1602_4": "Tenāha “phalaṃ kathita”nti.",
  "tika-s0201t:1603_0": "Mahākhīṇāsavoti pasaṃsāvacanaṃ yathā “mahārājā”ti.",
  "tika-s0201t:1603_1": "Tathā hi taṃ pasaṃsanto satthā “ayaṃ vuccati,",
  "tika-s0201t:1603_2": "bhikkhave,",
  "tika-s0201t:1603_3": "bhikkhu ukkhittapaligho itipī”tiādimāhāti.",
  "tika-s0201t:1603_4": "Tadatthaṃ vivarituṃ “idāni tassā”tiādi vuttaṃ.",
  "tika-s0201t:1603_5": "Yathābhūtehīti yāthāvato bhūtehi.",
  "tika-s0201t:1603_6": "Durukkhipanaṭṭhenāti pacurajanehi ukkhipituṃ asakkuṇeyyabhāvena.",
  "tika-s0201t:1603_7": "Nibbānanagarappavese vibandhanena paligho viyāti palighoti vuccati.",
  "tika-s0201t:1603_8": "Matthakacchinno tālo pattaphalādīnaṃ anaṅgato tālāvatthu asive “sivā”ti samaññā viya.",
  "tika-s0201t:1603_9": "Tenāha “sīsacchinnatālo viya katā”ti.",
  "tika-s0201t:1603_10": "Punabbhavassa karaṇasīlo,",
  "tika-s0201t:1603_11": "punabbhavaṃ vā phalaṃ arahatīti ponobhaviko.",
  "tika-s0201t:1603_12": "Evaṃbhūto pana punabbhavaṃ deti nāmāti āha “punabbhavadāyako”ti.",
  "tika-s0201t:1603_13": "Punabbhavakhandhānaṃ paccayoti iminā jātisaṃsāroti phalūpacārena kāraṇaṃ vuttanti dasseti.",
  "tika-s0201t:1603_14": "Parikkhāti vuccati santānassa parikkhipanato.",
  "tika-s0201t:1603_15": "Saṃkiṇṇattāti sabbaso kiṇṇattā vināsitattā.",
  "tika-s0201t:1603_16": "Gabbhīrānugataṭṭhenāti gambhīraṃ anupaviṭṭhaṭṭhena.",
  "tika-s0201t:1603_17": "Luñcitvāti uddharitvā.",
  "tika-s0201t:1603_18": "Etānīti kāmarāgasaññojanādīni.",
  "tika-s0201t:1603_19": "Aggaḷāti vuccanti avadhāraṇaṭṭhena.",
  "tika-s0201t:1603_20": "Aggamaggena patito mānaddhajo etassāti patitamānaddhajo.",
  "tika-s0201t:1603_21": "Itarabhāroropanassa purimapadehi pakāsitattā “mānabhārasseva oropitattā pannabhāroti adhippeto”ti vuttaṃ.",
  "tika-s0201t:1603_22": "Mānasaṃyogeneva visaṃyuttattāti etthāpi eseva nayo.",
  "tika-s0201t:1603_23": "Pañcapi khandhe avisesato asmīti gahetvā pavattamāno “asmimāno”ti adhippetoti vuttaṃ “rūpe asmīti māno”tiādi.",
  "tika-s0201t:1604_0": "Nagaradvārassa parissayapaṭibāhanatthañceva sobhanatthañca ubhosu passesu esikatthambhe nikhaṇitvā ṭhapentīti",
  "tika-s0201t:1604_1": "āha “nagaradvāre ussāpite esikatthambhe”ti.",
  "tika-s0201t:1604_2": "Pākāraviddhaṃsaneneva parikkhāya bhūmisamakaraṇaṃ hotīti āha “pākāraṃ bhindanto parikkhaṃ saṃkiritvā”ti.",
  "tika-s0201t:1604_3": "Evantiādi upamāsaṃsandanaṃ.",
  "tika-s0201t:1604_4": "Santo saṃvijjamāno kāyo dhammasamūhoti sakkāyo,",
  "tika-s0201t:1604_5": "upādānakkhandhapañcakaṃ.",
  "tika-s0201t:1604_6": "Dvattiṃsa kammakāraṇā dukkhakkhandhe āgatā.",
  "tika-s0201t:1604_7": "Akkhirogasīsarogādayo aṭṭhanavuti rogā.",
  "tika-s0201t:1604_8": "Rājabhayādīni pañcavīsati mahābhayāni.",
  "tika-s0201t:1605_0": "246.",
  "tika-s0201t:1605_1": "Anadhigamanīyaviññāṇatanti “idaṃ nāma nissāya iminā nāma ākārena pavattatī”ti evaṃ duviññeyyacittataṃ.",
  "tika-s0201t:1605_2": "Anvesanti paccatte ekavacananti āha “anvesanto”ti.",
  "tika-s0201t:1605_3": "Sattopi tathāgatoti vuccati “tathāgato paraṃ maraṇā”tiādīsu viya.",
  "tika-s0201t:1605_4": "Satto hi yatheko kammakilesehi itthattaṃ āgato,",
  "tika-s0201t:1605_5": "tathā aparopi āgatoti “tathāgato”ti vuccati.",
  "tika-s0201t:1605_6": "Uttamapuggaloti bhagavantaṃ sandhāya vadati.",
  "tika-s0201t:1605_7": "Khīṇāsavopīti yo koci khīṇāsavopi “tathāgato”ti adhippeto.",
  "tika-s0201t:1605_8": "Sopi hi yatheko catūsu satipaṭṭhānesu sūpaṭṭhitacitto satta bojjhaṅge yathābhūtaṃ bhāvetvā anuttaraṃ arahattaṃ āgato adhigato,",
  "tika-s0201t:1605_9": "tathā aparopi āgatoti “tathāgato”ti vuccati.",
  "tika-s0201t:1605_10": "Asaṃvijjamānoti paramatthato anupalabbhanīyo.",
  "tika-s0201t:1605_11": "Avindeyyoti na vinditabbo,",
  "tika-s0201t:1605_12": "duviññeyyoti attho.",
  "tika-s0201t:1606_0": "Tathāgato satto puggaloti na paññapemi paramatthato sattasseva abhāvatoti adhippāyo.",
  "tika-s0201t:1606_1": "Kiṃ paññapessāmi paññattiupādānassapi dharamānakassa abhāvato.",
  "tika-s0201t:1606_2": "“Anuppādo khemaṃ,",
  "tika-s0201t:1606_3": "anuppatti khema”ntiādinā asaṅkhatāya dhātuyā pakkhandhanavasena pavattaṃ aggaphalasamāpattiatthaṃ vipassanācittaṃ vā.",
  "tika-s0201t:1607_0": "Tucchāti karaṇe nissakkavacananti āha “tucchakenā”ti.",
  "tika-s0201t:1607_1": "Vinayatīti vinayo,",
  "tika-s0201t:1607_2": "so eva venayiko.",
  "tika-s0201t:1607_3": "Tathā manti tathābhūtaṃ maṃ.",
  "tika-s0201t:1607_4": "Paramatthato vijjamānassa hi sattassa abhāvaṃ vadanto sattavināsapaññāpako ca nāma siyā,",
  "tika-s0201t:1607_5": "ahaṃ pana paramatthato avijjamānaṃ taṃ “natthī”ti vadāmi.",
  "tika-s0201t:1607_6": "Yathā ca loko voharati,",
  "tika-s0201t:1607_7": "tatheva taṃ voharāmi,",
  "tika-s0201t:1607_8": "tathābhūtaṃ maṃ ye samaṇabrāhmaṇā “venayiko samaṇo gotamo”ti vadantā asatā tucchā musā abhūtena abbhācikkhantīti yojanā.",
  "tika-s0201t:1607_9": "Appaṭisandhikassa khīṇāsavassa carimacittaṃ nirupādānato anupādāno viya jātavedo parinibbutaṃ idaṃ nāma",
  "tika-s0201t:1607_10": "nissitanti na paññāyatīti vadanto kimettāvatā ucchedavādī bhaveyya,",
  "tika-s0201t:1607_11": "nāhaṃ kadācipi atthi,",
  "tika-s0201t:1607_12": "nāpi koci atthīti vadāmi.",
  "tika-s0201t:1607_13": "Evaṃ sante kiṃ nissāya te moghapurisā sato sattassa nāma ucchedaṃ vināsaṃ vibhavaṃ paññapetīti vadantā asatā…pe…",
  "tika-s0201t:1607_14": "abbhācikkhantīti ayamettha adhippāyo.",
  "tika-s0201t:1608_0": "Mahābodhimaṇḍamhīti bodhimaṇḍaggahaṇena sattasattāhamāha.",
  "tika-s0201t:1608_1": "Tena dhammacakkapavattanato pubbe vuttaṃ tantidesanaṃ vadati.",
  "tika-s0201t:1608_2": "Catusaccameva paññapemīti etena saccavimuttā satthudesanā natthīti dasseti.",
  "tika-s0201t:1608_3": "Ettha ca –",
  "tika-s0201t:1608_4": "“pubbe ceva etarahi ca dukkhañceva paññapemi dukkhassa ca nirodha”nti vadanto bhagavā nāhaṃ kadācipi “attā ucchijjati,",
  "tika-s0201t:1608_5": "vinassatī”ti vā,",
  "tika-s0201t:1608_6": "“attā nāma koci atthī”ti vā vadāmi.",
  "tika-s0201t:1608_7": "Evaṃ sante kiṃ nissāya te moghapurisā “sato sattassa ucchedaṃ vināsaṃ vibhavaṃ paññapetī”ti asatā tucchena abbhācikkhantīti dasseti.",
  "tika-s0201t:1608_8": "Pareti amāmakā,",
  "tika-s0201t:1608_9": "mama ovādassa abhājanabhūtāti atthoti āha “saccāni…pe…",
  "tika-s0201t:1608_10": "asamatthapuggalā”ti.",
  "tika-s0201t:1608_11": "Adhippāyenāti iminā tesaṃ adhippāyamattaṃ,",
  "tika-s0201t:1608_12": "rosanavihesanāni pana tathāgatassa ākāsassa vilikhanaṃ viya na sambhavantiyevāti dasseti.",
  "tika-s0201t:1608_13": "Āhanati cittanti āghāto.",
  "tika-s0201t:1608_14": "Appatītā honti etenāti appaccayo.",
  "tika-s0201t:1608_15": "Cittaṃ na abhirādhayatīti anabhiraddhi.",
  "tika-s0201t:1608_16": "Atuṭṭhīti tuṭṭhipaṭipakkho tathāpavatto cittuppādo,",
  "tika-s0201t:1608_17": "kodho eva vā.",
  "tika-s0201t:1609_0": "Pareti aññe ekacce.",
  "tika-s0201t:1609_1": "Ānandanti pamodanti etenāti ānando,",
  "tika-s0201t:1609_2": "pītiyā evetaṃ adhivacanaṃ.",
  "tika-s0201t:1609_3": "Sobhanamanatā somanassaṃ,",
  "tika-s0201t:1609_4": "cetasikasukhassetaṃ adhivacanaṃ.",
  "tika-s0201t:1609_5": "Uppilati purimāvatthāya bhijjati visesaṃ āpajjatīti uppilaṃ,",
  "tika-s0201t:1609_6": "tadeva uppilāvitaṃ,",
  "tika-s0201t:1609_7": "tassa bhāvo uppilāvitattaṃ.",
  "tika-s0201t:1609_8": "Yāya uppannāya kāyacittaṃ vātapūritabhattā viya uddhumāyanākārappattaṃ hoti,",
  "tika-s0201t:1609_9": "tassā gehassitāya odaggiyapītiyā etaṃ adhivacanaṃ.",
  "tika-s0201t:1609_10": "Saccāni paṭivijjhituṃ asamatthāti dukkhameva uppajjati nirujjhati ca,",
  "tika-s0201t:1609_11": "na añño satto nāma atthīti evaṃ jānituṃ asamatthā “attā nāma atthī”ti evaṃdiṭṭhino appahīnavipallāsā.",
  "tika-s0201t:1609_12": "Uttamaṃ pasādanīyaṭṭhānaṃ tathāgatampi akkosanti,",
  "tika-s0201t:1609_13": "kimaṅgaṃ pana bhikkhūti adhippāyo.",
  "tika-s0201t:1610_0": "247.",
  "tika-s0201t:1610_1": "Anattaniyepi khandhapañcake micchāgāhavasena attaniyasaññāya pavattassa chandarāgassa pahānaṃ.",
  "tika-s0201t:1610_2": "Amhākaṃ neva attāti yasmā rūpavedanādiyeva attaggāhavatthu tabbinimuttassa lobhaneyyassa abhāvato.",
  "tika-s0201t:1610_3": "Etaṃ tiṇakaṭṭhasākhāpalāsaṃ na amhākaṃ rūpaṃ,",
  "tika-s0201t:1610_4": "na viññāṇaṃ,",
  "tika-s0201t:1610_5": "tasmā amhākaṃ neva attāti yojanā.",
  "tika-s0201t:1610_6": "Ajjhattikassa vatthuno neva attāti paṭikkhittattā bāhiravatthu attaniyabhāvena paṭikkhittaṃ hotīti āha “amhākaṃ cīvarādiparikkhāropi na hotī”ti.",
  "tika-s0201t:1610_7": "Khandhapañcakaṃyevāti bāhiravatthuṃ nidassanaṃ katvā khandhapañcakaṃyeva na tumhākanti pajahāpeti.",
  "tika-s0201t:1610_8": "Na uppāṭetvā kandaṃ viya.",
  "tika-s0201t:1610_9": "Na luñcitvā vā kese viyāti.",
  "tika-s0201t:1610_10": "Iminā rūpādīnaṃ nāmamukhena pahānaṃ icchanti.",
  "tika-s0201t:1610_11": "Ulliṅgitamatthaṃ chandarāgavinayena pajahāpetīti sarūpato dasseti.",
  "tika-s0201t:1611_0": "248.",
  "tika-s0201t:1611_1": "“Taṃ kiṃ maññatha,",
  "tika-s0201t:1611_2": "bhikkhave,",
  "tika-s0201t:1611_3": "rūpaṃ niccaṃ vā”tiādi desanā tiparivaṭṭaṃ.",
  "tika-s0201t:1611_4": "Yāva imaṃ ṭhānanti “evaṃ svākkhāto”ti yāvāyaṃ pāḷipadeso.",
  "tika-s0201t:1611_5": "Suviññeyyabhāvena akkhātattāpi svākkhātoti āha “sukathitattā eva uttāno vivaṭo pakāsito”ti.",
  "tika-s0201t:1611_6": "Tiriyaṃ vidāraṇena chinnaṃ,",
  "tika-s0201t:1611_7": "dīghaso phālanena bhinnaṃ,",
  "tika-s0201t:1611_8": "tato eva tattha tattha sibbitagaṇṭhikatajiṇṇavatthaṃ pilotikā,",
  "tika-s0201t:1611_9": "tadabhāvato chinnapilotiko,",
  "tika-s0201t:1611_10": "pilotikarahitoti attho.",
  "tika-s0201t:1611_11": "Iriyāpatha-",
  "tika-s0201t:1611_12": "saṇṭhapanaavijjamānajhāna-",
  "tika-s0201t:1611_13": "vipassanāni chinnāya avijjamānāya paṭipattiyā sibbanagaṇṭhikaraṇasadisāni,",
  "tika-s0201t:1611_14": "tādisaṃ idha natthīti āha “na hettha…pe… atthī”ti.",
  "tika-s0201t:1611_15": "Patiṭṭhātuṃ na labhatīti pesalehi saddhiṃ saṃvāsavasenapi patiṭṭhātuṃ na labhati,",
  "tika-s0201t:1611_16": "visesādhigamavasena pana vattabbameva natthi.",
  "tika-s0201t:1612_0": "Kāraṇḍavaṃ niddhamathāti vipannasīlatāya kacavarabhūtaṃ puggalaṃ kacavaramiva nirapekkhā apanetha.",
  "tika-s0201t:1612_1": "Kasambuñcāpakassathāti kasaṭabhūtañca naṃ khattiyādīnaṃ majjhagataṃ sambhinnaṃ paggharitakuṭṭhaṃ caṇḍālaṃ viya apakassatha nikkaḍḍhatha.",
  "tika-s0201t:1612_2": "Kiṃ kāraṇaṃ?",
  "tika-s0201t:1612_3": "Saṅghārāmo nāma sīlavantānaṃ kato,",
  "tika-s0201t:1612_4": "na dussīlānaṃ,",
  "tika-s0201t:1612_5": "yato etadeva.",
  "tika-s0201t:1612_6": "Tato palāpe vāhetha,",
  "tika-s0201t:1612_7": "assamaṇe samaṇamānineti yathā palāpā antosārarahitā ataṇḍulā bahi thusena vīhi viya dissanti,",
  "tika-s0201t:1612_8": "evaṃ pāpabhikkhū antosīlarahitāpi bahi kāsāvādiparikkhārena bhikkhū viya dissanti,",
  "tika-s0201t:1612_9": "tasmā “palāpā”ti vuccanti,",
  "tika-s0201t:1612_10": "te palāpe vāhetha odhunātha vidhamatha.",
  "tika-s0201t:1612_11": "Paramatthato assamaṇe vesamattena samaṇamānine evaṃ niddhamitvāna…pe…",
  "tika-s0201t:1612_12": "patissatāti.",
  "tika-s0201t:1612_13": "Tattha kappayavhoti kappetha,",
  "tika-s0201t:1612_14": "karothāti vuttaṃ hoti.",
  "tika-s0201t:1612_15": "Patissatāti pati pati satā sampajānantā suṭṭhu pajānantā.",
  "tika-s0201t:1612_16": "Patissatā vā sappatissā aññamaññaṃ sagāravā.",
  "tika-s0201t:1612_17": "Athevaṃ suddhā suddhehi saṃvāsaṃ kappentā diṭṭhisīlasāmaññena samaggā.",
  "tika-s0201t:1612_18": "Anukkamena paripākagatapaññatāya nipakā.",
  "tika-s0201t:1612_19": "Sabbassevimassa dukkhavaṭṭassa antaṃ karissatha,",
  "tika-s0201t:1612_20": "parinibbānaṃ pāpuṇissathāti attho.",
  "tika-s0201t:1613_0": "Vaṭṭaṃ tesaṃ natthi paññāpanāya sabbaso samucchinnavaṭṭamūlakattā.",
  "tika-s0201t:1614_0": "Dhammaṃ anussaranti,",
  "tika-s0201t:1614_1": "dhammassa vā anussaraṇasīlāti dhammānusārino.",
  "tika-s0201t:1614_2": "Evaṃ saddhānusārinopi veditabbā.",
  "tika-s0201t:1614_3": "Paṭipannassāti paṭipajjamānassa,",
  "tika-s0201t:1614_4": "sotāpattimaggaṭṭhopi adhippeto.",
  "tika-s0201t:1614_5": "Adhimattanti balavaṃ.",
  "tika-s0201t:1614_6": "Paññāvāhīti paññaṃ vāheti,",
  "tika-s0201t:1614_7": "paññā vā imaṃ puggalaṃ vahatīti paññāvāhītipi vadanti.",
  "tika-s0201t:1614_8": "Paññāpubbaṅgamanti paññaṃ purecārikaṃ katvā.",
  "tika-s0201t:1614_9": "Ayaṃ vuccatīti ayaṃ evarūpo puggalo paññāsaṅkhātena dhammena sarati anussaratīti dhammānusārī.",
  "tika-s0201t:1614_10": "Saddhāvāhīti saddhaṃ vāheti,",
  "tika-s0201t:1614_11": "saddhā vā imaṃ puggalaṃ vahatīti saddhāvāhītipi vadanti.",
  "tika-s0201t:1614_12": "Saddhāpubbaṅgamanti saddhaṃ purecārikaṃ katvā.",
  "tika-s0201t:1614_13": "Ayaṃ vuccatīti ayaṃ evarūpo puggalo saddhāya sarati anussaratīti saddhānusārī.",
  "tika-s0201t:1614_14": "Saddhāmattanti “itipi so bhagavā”tiādinā buddhasubuddhatāya saddahanamattaṃ. Matta-",
  "tika-s0201t:1614_15": "saddena aveccappasādaṃ nivatteti.",
  "tika-s0201t:1614_16": "Pemamattanti yathāvuttasaddhānusārena uppannaṃ tuṭṭhimattaṃ.",
  "tika-s0201t:1614_17": "Sinehoti keci.",
  "tika-s0201t:1614_18": "Evaṃ vipassanaṃ paṭṭhapetvā nisinnānanti kalāpasammasanādivasena āraddhavipassanānaṃ.",
  "tika-s0201t:1614_19": "Ekā saddhāti vipassanānusārena svākkhātadhammatā siddhā,",
  "tika-s0201t:1614_20": "tato eva ekā seṭṭhā uḷārā saddhā uppajjati.",
  "tika-s0201t:1614_21": "Ekaṃ pemanti etthāpi eseva nayo.",
  "tika-s0201t:1614_22": "Sagge ṭhapitā viya hontīti tesaṃ saddhāpemānaṃ saggasaṃvattaniyatāya abyabhicārībhāvamāha.",
  "tika-s0201t:1614_23": "Cūḷasotāpannoti vadanti ekadesena saccānubodhe ṭhitattā.",
  "tika-s0201t:1614_24": "Sesaṃ suviññeyyameva.",
  "tika-s0201t:1615_0": "Alagaddūpamasuttavaṇṇanāya līnatthappakāsanā samattā.",
  "tika-s0201t:1616_0": "3. Vammikasuttavaṇṇanā",
  "tika-s0201t:1617_0": "249.",
  "tika-s0201t:1617_1": "Piyavacananti piyasamudācāro.",
  "tika-s0201t:1617_2": "Viññujātikā hi paraṃ piyena samudācarantā “bhava”nti vā,",
  "tika-s0201t:1617_3": "“devānaṃ piyo”ti vā,",
  "tika-s0201t:1617_4": "“āyasmā”ti vā samudācaranti,",
  "tika-s0201t:1617_5": "tasmā sammukhā sambodhanavasena “āvuso”ti,",
  "tika-s0201t:1617_6": "tirokkhaṃ “āyasmā”ti ayampi samudācāro.",
  "tika-s0201t:1617_7": "Mahākassapauruvelakassapādayo aññepi kassapanāmakā atthīti “katarassa kassapassā”ti pucchanti.",
  "tika-s0201t:1617_8": "Raññāti kosalaraññā.",
  "tika-s0201t:1617_9": "“Sañjāniṃsū”ti saṅkhepato vuttamatthaṃ vivarituṃ “ayaṃ panā”tiādi āraddhaṃ.",
  "tika-s0201t:1617_10": "Assāti kumārakassapassa,",
  "tika-s0201t:1617_11": "“sañjāniṃsū”ti vuttasañjānanassa vā.",
  "tika-s0201t:1617_12": "Puññāni karontoti kappasatasahassaṃ devesu ca manussesu ca nibbattitvā dānādīni puññāni bhāvento.",
  "tika-s0201t:1617_13": "Osakkanteti parihāyamāne.",
  "tika-s0201t:1617_14": "Paṭhamanti kumārikākāle.",
  "tika-s0201t:1617_15": "Satthā upālittheraṃ paṭicchāpesi taṃ adhikaraṇaṃ vinayakammenevassā bhikkhuniyā pabbajjāya arogabhāvaṃ.",
  "tika-s0201t:1618_0": "Paññattivibhāvanāti “andhavana”ntveva paññāyamānassa vibhāvanā.",
  "tika-s0201t:1618_1": "Olīyatīti saṅkucati saṇikaṃ vattati.",
  "tika-s0201t:1618_2": "Bhāṇakoti sarabhāṇako.",
  "tika-s0201t:1618_3": "Yaṃ atthi,",
  "tika-s0201t:1618_4": "taṃ gahetvāti idāni pariyesitabbaṭṭhānaṃ natthi,",
  "tika-s0201t:1618_5": "yathāgataṃ pana yaṃ atthi,",
  "tika-s0201t:1618_6": "taṃ gahetvā.",
  "tika-s0201t:1618_7": "Balavaguṇeti adhimattaguṇe.",
  "tika-s0201t:1618_8": "Kassapabhagavato kāle niruḷhasamaññāvasena vacanasantatiyā avicchedena ca imasmimpi buddhuppāde taṃ “andhavana”ntveva paññāyittha,",
  "tika-s0201t:1618_9": "uparūparivaḍḍhamānāya pathaviyā upari rukkhagacchādīsu sañjāyantesupīti.",
  "tika-s0201t:1618_10": "Sekkhapaṭipadanti sekkhabhāvāvahaṃ visuddhipaṭipattiṃ.",
  "tika-s0201t:1619_0": "Aññatara-",
  "tika-s0201t:1619_1": "saddo apākaṭe viya pākaṭepi vattati eka-",
  "tika-s0201t:1619_2": "saddena samānatthattāti dassetuṃ “abhijānātī”tiādi vuttaṃ.",
  "tika-s0201t:1619_3": "Bhayabheravadassitampi abhikkanta-",
  "tika-s0201t:1619_4": "saddassa atthuddhāraṃ idha dassento evaṃ heṭṭhā tattha tattha katā atthasaṃvaṇṇanā parato tasmiṃ tasmiṃ",
  "tika-s0201t:1619_5": "suttapadese yathārahaṃ vattabbāti nayadassanaṃ karoti.",
  "tika-s0201t:1619_6": "Kañcanasannibhattacatā suvaṇṇavaṇṇaggahaṇena gahitāti adhippāyenāha “chaviya”nti.",
  "tika-s0201t:1619_7": "Chavigatā pana vaṇṇadhātu eva “suvaṇṇavaṇṇo”ti ettha vaṇṇaggahaṇena gahitāti apare.",
  "tika-s0201t:1619_8": "Vaṇṇīyati kittīyati ugghosananti vaṇṇo, thuti.",
  "tika-s0201t:1619_9": "Vaṇṇīyati asaṅkarato vavatthapīyatīti vaṇṇo,",
  "tika-s0201t:1619_10": "kulavaggo.",
  "tika-s0201t:1619_11": "Vaṇṇīyati phalaṃ etena yathāsabhāvato vibhāvīyatīti vaṇṇo, kāraṇaṃ.",
  "tika-s0201t:1619_12": "Vaṇṇanaṃ dīgharassādivasena saṇṭhahananti vaṇṇo,",
  "tika-s0201t:1619_13": "saṇṭhānaṃ.",
  "tika-s0201t:1619_14": "Vaṇṇīyati aṇumahantādivasena pamīyatīti vaṇṇo, pamāṇaṃ.",
  "tika-s0201t:1619_15": "Vaṇṇeti vikāramāpajjamānaṃ hadayaṅgatabhāvaṃ pakāsetīti vaṇṇo,",
  "tika-s0201t:1619_16": "rūpāyatanaṃ.",
  "tika-s0201t:1619_17": "Evaṃ tena tena pavattinimittena vaṇṇa-",
  "tika-s0201t:1619_18": "saddassa tasmiṃ tasmiṃ atthe pavatti veditabbā.",
  "tika-s0201t:1620_0": "Anavasesattaṃ sakalatā kevalatā.",
  "tika-s0201t:1620_1": "Kevalakappāti ettha keci īsaṃ asamattā kevalā kevalakappāti vadanti,",
  "tika-s0201t:1620_2": "evaṃ sati anavasesattho eva kevala-",
  "tika-s0201t:1620_3": "saddo siyā.",
  "tika-s0201t:1620_4": "Anatthantarena pana kappa-",
  "tika-s0201t:1620_5": "saddena padavaḍḍhanaṃ katvā kevalā eva kevalakappā.",
  "tika-s0201t:1620_6": "Tathā vā kappanīyattā paññapetabbattā kevalakappā.",
  "tika-s0201t:1620_7": "Yebhuyyatā bahulabhāvo.",
  "tika-s0201t:1620_8": "Abyāmissatā vijātiyena asaṅkaro suddhatā.",
  "tika-s0201t:1620_9": "Anatirekatā taṃmattatā visesābhāvo.",
  "tika-s0201t:1620_10": "Kevalakappanti kevalaṃ daḷhaṃ katvāti attho.",
  "tika-s0201t:1620_11": "Kevalaṃ vuccati nibbānaṃ sabbasaṅkhatavivittattā.",
  "tika-s0201t:1620_12": "Tenāha “visaṃyogādianekattho”ti.",
  "tika-s0201t:1620_13": "Kevalaṃ etassa adhigataṃ atthīti kevalī,",
  "tika-s0201t:1620_14": "sacchikatanirodho khīṇāsavo.",
  "tika-s0201t:1621_0": "Kappa-",
  "tika-s0201t:1621_1": "saddo panāyaṃ saupasaggo anupasaggo cāti adhippāyena okappanīyapade labbhamānaṃ okappasaddamattaṃ nidasseti,",
  "tika-s0201t:1621_2": "aññathā kappa-",
  "tika-s0201t:1621_3": "saddassa atthuddhāre okappanīyapadaṃ anidassanameva siyā.",
  "tika-s0201t:1621_4": "Samaṇakappehīti vinayasiddhehi samaṇavohārehi.",
  "tika-s0201t:1621_5": "Niccakappanti niccakālaṃ.",
  "tika-s0201t:1621_6": "Paññattīti nāmaṃ.",
  "tika-s0201t:1621_7": "Nāmañhetaṃ tassa āyasmato,",
  "tika-s0201t:1621_8": "yadidaṃ kappoti.",
  "tika-s0201t:1621_9": "Kappitakesamassūti kattarikāya cheditakesamassu.",
  "tika-s0201t:1621_10": "Dvaṅgulakappoti majjhanhikavelāya vītikkantāya dvaṅgulatāvikappo.",
  "tika-s0201t:1621_11": "Lesoti apadeso.",
  "tika-s0201t:1621_12": "Anavasesaṃ pharituṃ samatthassapi obhāsassa kenaci kāraṇena ekadesapharaṇampi siyā,",
  "tika-s0201t:1621_13": "ayaṃ pana sabbasova pharīti dassetuṃ samantattho kappa-",
  "tika-s0201t:1621_14": "saddo gahitoti āha “anavasesaṃ samantato”ti.",
  "tika-s0201t:1622_0": "Samaṇasaññāsamudācārenāti “ahaṃ samaṇo”ti evaṃ uppannasaññāsamuṭṭhitena samudācārena,",
  "tika-s0201t:1622_1": "tannimittena vā tabbohārena.",
  "tika-s0201t:1622_2": "Pubbayogeti pubbayogakathāyaṃ.",
  "tika-s0201t:1622_3": "Papañco esāti eso tumhesu āgatesu yathāpavatto paṭisanthāro kathāsamudācāro ca amhākaṃ papañco.",
  "tika-s0201t:1622_4": "Ettakampi akatvā samaṇadhammameva karomāti adhippāyo.",
  "tika-s0201t:1623_0": "Ariyabhūmiṃ pattoti anāgāmiphalaṃ adhigato.",
  "tika-s0201t:1623_1": "Pakkusātikulaputtaṃ sandhāya vadati.",
  "tika-s0201t:1623_2": "Vibhajitvāti vibhāgaṃ katvā.",
  "tika-s0201t:1623_3": "Turitālapanavasenāti turitaṃ ālapanavasena.",
  "tika-s0201t:1623_4": "Tena dullabho ayaṃ samaṇo,",
  "tika-s0201t:1623_5": "tasmā sīghamassa pañho kathetabbo,",
  "tika-s0201t:1623_6": "iminā ca sīghaṃ gantvā satthā pucchitabboti turitaṃ ālapīti dasseti.",
  "tika-s0201t:1623_7": "“Yathā vā”tiādinā pana vacanālaṅkāravasena dvikkhattuṃ ālapati.",
  "tika-s0201t:1623_8": "Evamāhāti “bhikkhu bhikkhū”ti evaṃ dvikkhattuṃ avoca.",
  "tika-s0201t:1624_0": "Vammikapariyāyena karajakāyaṃ paccakkhaṃ katvā dassentī devatā “ayaṃ vammiko”ti āha.",
  "tika-s0201t:1624_1": "Tāya pana bhāvatthassa abhāsitattā saddatthameva dassento “purato ṭhitaṃ…pe…",
  "tika-s0201t:1624_2": "ayanti āhā”ti avoca.",
  "tika-s0201t:1624_3": "Sesesupi eseva nayo.",
  "tika-s0201t:1624_4": "Maṇḍūkanti thalamaṇḍūkaṃ.",
  "tika-s0201t:1624_5": "So hi uddhumāyikāti vuccati,",
  "tika-s0201t:1624_6": "na udakamaṇḍūko.",
  "tika-s0201t:1624_7": "Tassa nivāsato vāto mā kho bādhayitthāti “uparivātato apagammā”ti vuttaṃ.",
  "tika-s0201t:1624_8": "Kathaṃ panāyaṃ devatā iminā nīhārena ime pañhe therassa ācikkhīti?",
  "tika-s0201t:1624_9": "Keci tāva āhu –",
  "tika-s0201t:1624_10": "yathāsutamatthaṃ upamābhāvena gahetvā attano paṭibhānena upameyyatthaṃ manasā cintetvā taṃ bhagavāva imassa ācikkhissati.",
  "tika-s0201t:1624_11": "Sā ca desanā atthāya hitāya sukhāya hotīti “ayaṃ vammiko”tiādinā upamāvaseneva pannarasa pañhe therassa ācikkhi.",
  "tika-s0201t:1624_12": "Kassapasammāsambuddhakāle kira bārāṇasiyaṃ eko seṭṭhi aḍḍho mahaddhano mahantaṃ nidhānaṃ nidahitvā palighādiākārāni kānicipi laṅgāni tattha ṭhapesi.",
  "tika-s0201t:1624_13": "So maraṇakāle attano sahāyassa brāhmaṇassa ārocesi –",
  "tika-s0201t:1624_14": "“imasmiṃ ṭhāne mayā nidhānaṃ nidahitaṃ,",
  "tika-s0201t:1624_15": "taṃ mama puttassa viññutaṃ pattassa dassetī”ti vatvā kālamakāsi.",
  "tika-s0201t:1624_16": "Brāhmaṇo sahāyakaputtassa viññutaṃ pattakāle taṃ ṭhānaṃ dassesi.",
  "tika-s0201t:1624_17": "So nikhanitvā sabbapacchā nāgaṃ passi,",
  "tika-s0201t:1624_18": "nāgo attano puttaṃ disvā “sukheneva dhanaṃ gaṇhatū”ti apagacchi.",
  "tika-s0201t:1624_19": "Svāyamattho tadā loke pākaṭo jāto.",
  "tika-s0201t:1624_20": "Ayaṃ pana devatā tadā bārāṇasiyaṃ gahapatikule nibbattitvā viññutaṃ patto satthari parinibbute uraṃ datvā",
  "tika-s0201t:1624_21": "sāsane pabbajito pañcahi sahāyakabhikkhūhi saddhiṃ samaṇadhammamakāsi.",
  "tika-s0201t:1624_22": "Ye sandhāya vuttaṃ “pañca bhikkhū nisseṇiṃ bandhitvā”tiādi.",
  "tika-s0201t:1624_23": "Tena vuttaṃ “yathāsutamatthaṃ upamābhāvena gahetvā”tiādi.",
  "tika-s0201t:1624_24": "Apare pana “devatā attano paṭibhānena ime pañhe evaṃ abhisaṅkharitvā therassa ācikkhī”ti vadanti.",
  "tika-s0201t:1624_25": "Devaputte nissakkaṃ devaputtapañhattā tassa atthassa.",
  "tika-s0201t:1625_0": "251.",
  "tika-s0201t:1625_1": "Catūhi mahābhūtehi nibbattoti cātumahābhūtiko.",
  "tika-s0201t:1625_2": "Tenāha “catumahābhūtamayassā”ti.",
  "tika-s0201t:1625_3": "Vamati uggiranto viya hotīti attho.",
  "tika-s0201t:1625_4": "Vantakoti ucchaḍḍako.",
  "tika-s0201t:1625_5": "Vantussayoti upacikāhi vantassa mattikāpiṇḍassa ussayabhūto.",
  "tika-s0201t:1625_6": "Vantasinehasambaddhoti vantena kheḷasinehena sampiṇḍito.",
  "tika-s0201t:1625_7": "Asucikalimalaṃ vamatīti ettha mukhādīhi pāṇakānaṃ niggamanato pāṇake vamatīti ayampi attho labbhateva.",
  "tika-s0201t:1625_8": "Ariyehi vantakoti kāyabhāvasāmaññena vuttaṃ.",
  "tika-s0201t:1625_9": "Dukkhasaccapariññāya vā sabbassapi tebhūmakadhammajātassa pariññātattā sabbopi kāyo ariyehi chandarāgappahānena vanto eva.",
  "tika-s0201t:1625_10": "Taṃ sabbanti yehi tīhi aṭṭhisatehi ussito,",
  "tika-s0201t:1625_11": "yehi nhārūhi sambaddho,",
  "tika-s0201t:1625_12": "yehi maṃsehi avalitto,",
  "tika-s0201t:1625_13": "yena allacammena pariyonaddho,",
  "tika-s0201t:1625_14": "yāya chaviyā rañjito,",
  "tika-s0201t:1625_15": "taṃ aṭṭhiādisabbaṃ accantameva jigucchitvā virattatāyavantameva.",
  "tika-s0201t:1625_16": "“Yathā cā”tiādinā vattabbopamatopi vammiko viya vammikoti imamatthaṃ dasseti.",
  "tika-s0201t:1626_0": "Sambhavati etasmāti sambhavo,",
  "tika-s0201t:1626_1": "mātāpettiko sambhavo etassāti mātāpettikasambhavo. Tassa.",
  "tika-s0201t:1626_2": "Upaciyati etenāti upacayo’ odanakummāsaṃ upacayo etassāti odanakummāsūpacayo. Tassa.",
  "tika-s0201t:1626_3": "Adhuvasabhāvatāya aniccadhammassa,",
  "tika-s0201t:1626_4": "sedagūtha- pitta- semhādi-",
  "tika-s0201t:1626_5": "dhātukkhobha-",
  "tika-s0201t:1626_6": "garubhāvaduggandhānaṃ vinodanāya ucchādetabbadhammassa,",
  "tika-s0201t:1626_7": "parito sambāhanena parimadditabbadhammassa,",
  "tika-s0201t:1626_8": "khaṇe khaṇe bhijjanasabhāvatāya bhedanadhammassa,",
  "tika-s0201t:1626_9": "tato eva vikiraṇasabhāvatāya viddhaṃsanadhammassāti dhamma-",
  "tika-s0201t:1626_10": "saddo paccekaṃ yojetabbo.",
  "tika-s0201t:1626_11": "Tanuvilepanenāti kāyāvalepanena ucchādanavilepanena.",
  "tika-s0201t:1626_12": "Aṅgapaccaṅgābādhavinodanatthāyāti tādisasamuṭṭhāna-",
  "tika-s0201t:1626_13": "sarīravikāravigamāya.",
  "tika-s0201t:1626_14": "Yasmā sukkasoṇitaṃ āhāro,",
  "tika-s0201t:1626_15": "ucchādanaṃ parimaddanañca yathārahaṃ uppādassa,",
  "tika-s0201t:1626_16": "vuḍḍhiyā ca paccayo,",
  "tika-s0201t:1626_17": "tasmā āha “mātāpettika…pe…",
  "tika-s0201t:1626_18": "kathito”ti.",
  "tika-s0201t:1626_19": "Uccāvacabhāvoti yathārahaṃ yojetabbo –",
  "tika-s0201t:1626_20": "odanakummāsūpacaya-",
  "tika-s0201t:1626_21": "ucchādanaparimaddanaggahaṇehi uccabhāvo, vaḍḍhī.",
  "tika-s0201t:1626_22": "Mātāpettikasambhavaggahaṇena samudayo.",
  "tika-s0201t:1626_23": "Itarehi avacabhāvo, parihāni,",
  "tika-s0201t:1626_24": "atthaṅgamo pakāsito.",
  "tika-s0201t:1626_25": "Aṅgapaccaṅgānaṃ saṇṭhapanampi hi vaṭṭapaccayattā vaṭṭanti.",
  "tika-s0201t:1627_0": "Kodho dhūmoti ettha dhūmapariyāyena kodhassa vuttattā dhūma-",
  "tika-s0201t:1627_1": "saddo kodhe vattatīti vuttaṃ “dhūmo viya dhūmo”ti.",
  "tika-s0201t:1627_2": "Bhasmanīti bhasmaṃ.",
  "tika-s0201t:1627_3": "Mosavajjanti musāvādo.",
  "tika-s0201t:1627_4": "Dhūmo eva dhūmāyitaṃ.",
  "tika-s0201t:1627_5": "Icchā dhūmāyitaṃ etissāti icchādhūmāyitā, pajā.",
  "tika-s0201t:1627_6": "Icchādhūmāyitasaddassa taṇhāya vutti vuttanayo eva.",
  "tika-s0201t:1627_7": "Dhūmāyantoti vitakkasantāpena saṃtappento,",
  "tika-s0201t:1627_8": "vitakkentoti attho.",
  "tika-s0201t:1627_9": "Palipoti dukkaramahākaddamaṃ.",
  "tika-s0201t:1627_10": "Timūlanti tīhi mūlehi patiṭṭhitaṃ viya acalaṃ pavattanti vuttaṃ.",
  "tika-s0201t:1627_11": "Rajo ca dhūmo ca mayā pakāsitāti rajasabhāvakaraṇaṭṭhena “rajo”ti ca dhūmasabhāvakaraṇaṭṭhena “dhūmo”ti ca mayā pakāsitā.",
  "tika-s0201t:1627_12": "Pakatidhūmo viya aggissa kilesaggijālassa paññāṇabhāvato.",
  "tika-s0201t:1627_13": "Dhammadesanādhūmo ñāṇaggisandhīpanassa pubbaṅgamabhāvato.",
  "tika-s0201t:1627_14": "Ayaṃ rattiṃ dhūmāyanāti yā divā kattabbakammante uddissa rattiyaṃ anuvitakkanā,",
  "tika-s0201t:1627_15": "ayaṃ rattiṃ dhūmāyanā.",
  "tika-s0201t:1628_0": "Sattannaṃ dhammānanti idaṃ sutte āgatanayena vuttaṃ.",
  "tika-s0201t:1628_1": "Suttañca tathā ārādhanaveneyyajjhāsayavasena.",
  "tika-s0201t:1628_2": "Tadekaṭṭhatāya vā tadaññakilesānaṃ.",
  "tika-s0201t:1628_3": "Sundarapaññoti ñātatīraṇapahānapariññāya paññāya sundarapañño.",
  "tika-s0201t:1629_0": "Etanti “sattha”nti etaṃ adhivacanaṃ saṃkilesadhammānaṃ sasanato samucchindanato.",
  "tika-s0201t:1629_1": "Nti vīriyaṃ.",
  "tika-s0201t:1629_2": "Paññāgatikameva paññāya hitasseva adhippetattā.",
  "tika-s0201t:1629_3": "Lokiyāya paññāya ārambhakāle lokiyavīriyaṃ gahetabbaṃ,",
  "tika-s0201t:1629_4": "lokuttarāya paññāya pavattikkhaṇe lokuttaravīriyaṃ gahetabbanti yojanā.",
  "tika-s0201t:1629_5": "Atthadīpanāti upameyyatthadīpanī upamā.",
  "tika-s0201t:1630_0": "Gāmatoti attano vasanagāmato.",
  "tika-s0201t:1630_1": "Manteti āthabbanamante.",
  "tika-s0201t:1630_2": "Te hi brāhmaṇā araññe eva vācenti “mā aññe assosu”nti.",
  "tika-s0201t:1630_3": "Tathā akāsīti cattāro koṭṭhāse akāsi.",
  "tika-s0201t:1630_4": "Evamettha vammikapañhasseva vasena upamā āgatā,",
  "tika-s0201t:1630_5": "sesānaṃ vasena heṭṭhā vuttanayena veditabbā.",
  "tika-s0201t:1631_0": "Laṅganaṭṭhena nivāraṇaṭṭhena laṅgī, paligho.",
  "tika-s0201t:1631_1": "Ñāṇamukheti vipassanāñāṇavīthiyaṃ.",
  "tika-s0201t:1631_2": "Patatīti pavattati.",
  "tika-s0201t:1631_3": "Kammaṭṭhānauggahaparipucchāvasenāti catusaccakammaṭṭhānassa uggaṇhanena tassa atthaparipucchāvasena ceva vipassanāsaṅkhāta-",
  "tika-s0201t:1631_4": "atthavinicchaya-",
  "tika-s0201t:1631_5": "paripucchāvasena ca.",
  "tika-s0201t:1631_6": "Sabbaso ñātuṃ icchā hi paripucchā.",
  "tika-s0201t:1631_7": "Vipassanā ca aniccādito sabbatebhūmakadhammānaṃ ñātuṃ icchati.",
  "tika-s0201t:1631_8": "Evaṃ vipassanāvasena avijjāpahānamāha,",
  "tika-s0201t:1631_9": "uparikattabbasabbhāvato na tāva maggavasena.",
  "tika-s0201t:1632_0": "Valliantare vāti vā-",
  "tika-s0201t:1632_1": "saddo paṃsuantare vā mattikantare vāti avuttavikappattho.",
  "tika-s0201t:1632_2": "Cittāvilamattakovāti cittakkhobhamattakova.",
  "tika-s0201t:1632_3": "Aniggahitoti paṭisaṅkhānabalena anivārito.",
  "tika-s0201t:1632_4": "Mukhavikulanaṃ mukhasaṅkoco.",
  "tika-s0201t:1632_5": "Hanusañcopanaṃ pāpeti antojappanāvatthāyaṃ.",
  "tika-s0201t:1632_6": "Disā vilokanaṃ pāpeti yattha bādhetabbo ṭhito,",
  "tika-s0201t:1632_7": "taṃdassanatthaṃ nivārakaparivāraṇatthaṃ.",
  "tika-s0201t:1632_8": "Daṇḍasatthābhinipātanti daṇḍasatthānaṃ parassa upari nipātanāvatthaṃ.",
  "tika-s0201t:1632_9": "Yena kodhena aniggahitena mātādikaṃ aghātetabbaṃ ugghātetvā “ayuttaṃ vata mayā kata”nti attānampi hanati,",
  "tika-s0201t:1632_10": "taṃ sandhāyetaṃ vuttaṃ “paraghātanampi attaghātanampi pāpetī”ti.",
  "tika-s0201t:1632_11": "Yena vā parassa haññamānassa vasena ghātakopi ghātanaṃ pāpuṇāti,",
  "tika-s0201t:1632_12": "tādisassa vasenāyamattho veditabbo.",
  "tika-s0201t:1632_13": "Kodhasāmaññena hetaṃ vuttaṃ “paraṃ ghātetvā attānaṃ ghātetī”ti.",
  "tika-s0201t:1632_14": "Paramussadagatoti paramukkaṃsagato.",
  "tika-s0201t:1632_15": "Daḷhaṃ parissayamāvahatāya kodhova kodhūpāyāso.",
  "tika-s0201t:1632_16": "Tenāha “balavappatto”tiādi.",
  "tika-s0201t:1633_0": "Dvedhāpathasamā hoti appaṭipattihetubhāvato.",
  "tika-s0201t:1634_0": "Kusaladhammo na tiṭṭhati nīvaraṇehi nivāritaparamattā.",
  "tika-s0201t:1634_1": "Samathapubbaṅgamaṃ vipassanaṃ bhāvayato paṭhamaṃ samathena nīvaraṇavikkhambhanaṃ hoti,",
  "tika-s0201t:1634_2": "vipassanā pana tadaṅgavaseneva tāni nīharatīti vuttaṃ “vikkhambhanatadaṅgavasenā”ti.",
  "tika-s0201t:1635_0": "“Kummova aṅgāni sake kapāle”tiādīsu kummassa aṅgabhāvena visesato pādasīsāni eva vuccantīti āha “pañceva aṅgāni hontī”ti.",
  "tika-s0201t:1635_1": "Vipassanācārassa vuccamānattā adhikārato sammasanīyānameva dhammānaṃ idha gahaṇanti “sabbepi saṅkhatā dhammā”ti visesaṃ katvāva vuttaṃ.",
  "tika-s0201t:1635_2": "Tenāha bhagavā “pañcannetaṃ upādānakkhandhānaṃ adhivacana”nti.",
  "tika-s0201t:1636_0": "Sunanti koṭṭanti etthāti sūnā,",
  "tika-s0201t:1636_1": "adhikuṭṭananti āha “sūnāya uparī”ti.",
  "tika-s0201t:1636_2": "Asināti maṃsakantanena.",
  "tika-s0201t:1636_3": "Ghātiyamānāti haññamānā vibādhiyamānā.",
  "tika-s0201t:1636_4": "Vatthukāmānaṃ upari katvāti vatthukāmesu ṭhapetvā te accādhānaṃ katvā.",
  "tika-s0201t:1636_5": "Kantitāti chinditā.",
  "tika-s0201t:1636_6": "Koṭṭitāti bilaso vibhajitā.",
  "tika-s0201t:1636_7": "Chandarāgappahānanti chandarāgassa vikkhambhanappahānaṃ.",
  "tika-s0201t:1637_0": "Sammattāti mucchitā sammūḷhā.",
  "tika-s0201t:1637_1": "Nandīrāgaṃ upagamma vaṭṭaṃ vaḍḍhentīti sammūḷhattā evaādīnavaṃ apassantā nandīrāgassa ārammaṇaṃ upagantvā taṃ paribrūhenti.",
  "tika-s0201t:1637_2": "Nandīrāgabaddhāti nandīrāge laggattā tena baddhā.",
  "tika-s0201t:1637_3": "Vaṭṭe laggantīti tebhūmake vaṭṭe sajjanti.",
  "tika-s0201t:1637_4": "Tattha sajjattā eva dukkhaṃ patvāpi na ukkaṇṭhanti na nibbindanti.",
  "tika-s0201t:1637_5": "Idha anavasesappahānaṃ adhippetanti āha “catutthamaggena nandīrāgappahānaṃ kathita”nti.",
  "tika-s0201t:1638_0": "Anaṅgaṇasutte pakāsito eva “chandādīhi na gacchantī”tiādinā.",
  "tika-s0201t:1638_1": "“Buddho so bhagavā”tiādi “namo karohī”ti vuttanamakkārassa karaṇākāradassanaṃ.",
  "tika-s0201t:1638_2": "Bodhāyāti catusaccasambodhāya.",
  "tika-s0201t:1638_3": "Tathā damathasamathataraṇaparinibbānāni ariyamaggavasena veditabbāni.",
  "tika-s0201t:1638_4": "Samathaparinibbānāni pana anupādisesavasenapi yojetabbāni.",
  "tika-s0201t:1638_5": "Kammaṭṭhānaṃ ahosīti vipassanākammaṭṭhānaṃ ahosi.",
  "tika-s0201t:1638_6": "Etassa pañhassāti etassa pannarasamassa pañhassa attho.",
  "tika-s0201t:1638_7": "Evaṃ itaresupi vattabbaṃ vipassanākammaṭṭhānaṃ khīṇāsavaguṇehi matthakaṃ pāpento yathānusandhināva desanaṃ niṭṭhapesi,",
  "tika-s0201t:1638_8": "na pucchitānusandhināti adhippāyo.",
  "tika-s0201t:1638_9": "Nanu ca pucchāvasenāyaṃ desanā āraddhāti?",
  "tika-s0201t:1638_10": "Saccaṃ āraddhā,",
  "tika-s0201t:1638_11": "evaṃ pana “pucchāvasiko nikkhepo”ti vattabbaṃ,",
  "tika-s0201t:1638_12": "na “pucchānusandhivasena niṭṭhapitā”ti.",
  "tika-s0201t:1638_13": "Antarapucchāvasena desanāya aparivattitattā ārambhānurūpameva pana desanā niṭṭhapitā.",
  "tika-s0201t:1639_0": "Vammikasuttavaṇṇanāya līnatthappakāsanā samattā.",
  "tika-s0201t:1640_0": "4. Rathavinītasuttavaṇṇanā",
  "tika-s0201t:1641_0": "252.",
  "tika-s0201t:1641_1": "Mahāgovindena pariggahitatākittanaṃ tadā magadharājena pariggahitūpalakkhaṇaṃ.",
  "tika-s0201t:1641_2": "Tassa hi so purohito.",
  "tika-s0201t:1641_3": "Mahāgovindoti purātano eko magadharājāti keci.",
  "tika-s0201t:1641_4": "Gayhatīti gaho,",
  "tika-s0201t:1641_5": "rājūnaṃ gaho rājagahaṃ. Nagara-",
  "tika-s0201t:1641_6": "saddāpekkhāya napuṃsakaniddeso.",
  "tika-s0201t:1641_7": "Aññepettha pakāreti rājūhi disvā sammā patiṭṭhāpitattā tesaṃ gahaṃ gehabhūtantipi rājagahaṃ.",
  "tika-s0201t:1641_8": "Ārakkhasampattiādinā anatthuppattihetutāya upagatānaṃ paṭirājūnaṃ gahaṃ gahabhūtantipi rājagahaṃ,",
  "tika-s0201t:1641_9": "ārāmarāmaṇīyakādīhi rājate,",
  "tika-s0201t:1641_10": "nivāsasukhatādinā sattehi mamattavasena gayhati,",
  "tika-s0201t:1641_11": "pariggayhatīti vā rājagahanti evamādike pakāre.",
  "tika-s0201t:1641_12": "Buddhakāle ca cakkavattikāle cāti idaṃ yebhuyyavasena vuttaṃ.",
  "tika-s0201t:1641_13": "Veḷūhi parikkhittaṃ ahosi,",
  "tika-s0201t:1641_14": "na pana kevalaṃ kaṭṭhakapavanameva.",
  "tika-s0201t:1641_15": "Rañño uyyānakāle patiṭṭhāpitaaṭṭālakavasena aṭṭālakayuttaṃ.",
  "tika-s0201t:1642_0": "Jananaṃ jāti,",
  "tika-s0201t:1642_1": "jātiyā bhūmi jātibhūmaṃ,",
  "tika-s0201t:1642_2": "jāyi vā mahābodhisatto etthābhi jāti,",
  "tika-s0201t:1642_3": "sā eva bhūmīti jātibhūmaṃ,",
  "tika-s0201t:1642_4": "sā imesaṃ nivāsoti jātibhūmakāti āha “jātibhūmakāti jātibhūmivāsino”ti.",
  "tika-s0201t:1642_5": "Kassa panāyaṃ jātibhūmīti āha “taṃ kho panā”tiādi.",
  "tika-s0201t:1642_6": "Tena anaññasādhāraṇāya jātiyā adhippetattā sadevake loke supākaṭabhāvato visesanena vināpi visiṭṭhavisayova idha jāti-",
  "tika-s0201t:1642_7": "saddo viññāyatīti dasseti.",
  "tika-s0201t:1642_8": "Tenāha “sabbaññubodhisattassa jātaṭṭhānasākiyajanapado”ti.",
  "tika-s0201t:1642_9": "Tatthapi kapilavatthusannissayo padesoti āha “kapilavatthāhāro”ti.",
  "tika-s0201t:1643_0": "Garudhammabhāvavaṇṇanā",
  "tika-s0201t:1644_0": "Sākiyamaṇḍalassāti sākiyarājasamūhassa.",
  "tika-s0201t:1644_1": "Dasannaṃ appicchakathādīnaṃ vatthu dasakathāvatthu,",
  "tika-s0201t:1644_2": "appicchatādi.",
  "tika-s0201t:1644_3": "Tattha suppatiṭṭhitatāya tassa lābhī dasakathāvatthulābhī.",
  "tika-s0201t:1644_4": "Tatthāti dasakathāvatthusmiṃ.",
  "tika-s0201t:1645_0": "Garukaraṇīyatāya dhammo garu etassāti dhammagaru,",
  "tika-s0201t:1645_1": "tassa bhāvo dhammagarutā, tāya.",
  "tika-s0201t:1645_2": "“Ajjhāsayena veditabbo”ti vatvā na kevalaṃ ajjhāsayeneva,",
  "tika-s0201t:1645_3": "atha kho kāyavacīpayogehipi veditabboti dassento “dhammagarutāyeva hī”tiādimāha.",
  "tika-s0201t:1645_4": "Tiyāmarattiṃ dhammakathaṃ katvāti ettha “kumbhakārassa nivesane tiyāmarattiṃ vasanto dhammakathaṃ katvā”ti evaṃ vacanasesavasena attho veditabbo.",
  "tika-s0201t:1645_5": "Aññathā yathālābhavasena atthe gayhamāne tiyāmarattiṃ dhammakathā katāti āpajjati,",
  "tika-s0201t:1645_6": "na ca taṃ atthi.",
  "tika-s0201t:1645_7": "Vakkhati hi “bahudeva rattinti diyaḍḍhayāmamatta”nti.",
  "tika-s0201t:1645_8": "Dasabalādiguṇavisesā viya dhammagāravahetukā parahitapaṭipattipi sabbabuddhānaṃ majjhe bhinnasuvaṇṇaṃ",
  "tika-s0201t:1645_9": "viya sadisā evāti imassa bhagavato dhammagāravakittane “kassapopi bhagavā”tiādinā kassapabhagavato dhammagāravaṃ dasseti.",
  "tika-s0201t:1646_0": "Cārikaṃ nikkhamīti janapadacārikaṃ carituṃ nikkhami.",
  "tika-s0201t:1646_1": "Janapadacārikāya akāle nikkhantattā kosalarājādayo vāretuṃ ārabhiṃsu.",
  "tika-s0201t:1646_2": "Pavāretvā hi caraṇaṃ buddhāciṇṇaṃ.",
  "tika-s0201t:1646_3": "Puṇṇāya sammāpaṭipattiṃ paccāsīsanto bhagavā “kiṃ me karissasī”ti āha.",
  "tika-s0201t:1647_0": "Anahātovāti dhammasavanussukkena sāyanhe buddhāciṇṇaṃ nhānaṃ akatvāva.",
  "tika-s0201t:1647_1": "Attahitaparahitapaṭipattīsu ekissā dvinnañca atthitāsiddhā catubbidhatā paṭipattikatā eva nāma hotīti vuttaṃ “paṭipannako ca nāma…pe…",
  "tika-s0201t:1647_2": "catubbidho hotī”ti.",
  "tika-s0201t:1647_3": "Paṭikkhepapubbakopi hi paṭipanno atthato paṭipannattho evāti.",
  "tika-s0201t:1647_4": "Kāmaṃ attahitāya paṭipanno tāya sammāpaṭipattiyā sāsanaṃ sobhati,",
  "tika-s0201t:1647_5": "na pana sāsanaṃ vaḍḍheti appossukkabhāvato,",
  "tika-s0201t:1647_6": "na ca kāruṇikassa bhagavato sabbathā manorathaṃ pūreti.",
  "tika-s0201t:1647_7": "Tathā hi bhagavā paṭhamabodhiyaṃ ekasaṭṭhiyā ca arahantesu jātesu – “caratha,",
  "tika-s0201t:1647_8": "bhikkhave,",
  "tika-s0201t:1647_9": "bahujanahitāyā”tiādinā bhikkhū parahitapaṭipattiyaṃ niyojesi.",
  "tika-s0201t:1647_10": "Tena vuttaṃ “evarūpaṃ bhikkhuṃ bhagavā na pucchati, kasmā?",
  "tika-s0201t:1647_11": "Na mayhaṃ sāsanassa vuḍḍhipakkhe ṭhito”ti.",
  "tika-s0201t:1648_0": "Samudāyo appakena ūnopi anūno viya hotīti bākulattheraṃ catuttharāsito bahi katvāpi “asītimahātherā viyā”ti vuttaṃ.",
  "tika-s0201t:1648_1": "Asītimahātherasamaññā vā avayavepi aṭṭhasamāpattisāmaññā viya daṭṭhabbā.",
  "tika-s0201t:1648_2": "Īdise ṭhāne bahūnaṃ ekato kathanaṃ mahatā kaṇṭhena ca kathanaṃ satthu cittārādhanamevāti tehi bhikkhūhi",
  "tika-s0201t:1648_3": "tathā paṭipannanti dassento “te bhikkhū meghasaddaṃ sutvā”tiādimāha.",
  "tika-s0201t:1648_4": "Guṇasambhāvanāyāti vakkhamānaguṇahetukāya sambhāvanāya sambhāvito,",
  "tika-s0201t:1648_5": "na yena kenaci kiccasamatthatādinā.",
  "tika-s0201t:1649_0": "Garudhammabhāvavaṇṇanā niṭṭhitā.",
  "tika-s0201t:1650_0": "Appicchatādivaṇṇanā",
  "tika-s0201t:1651_0": "Appa-",
  "tika-s0201t:1651_1": "saddassa parittapariyāyataṃ manasi katvā āha “byañjanaṃ sāvasesaṃ viyā”ti.",
  "tika-s0201t:1651_2": "Tenāha “na hi tassā”tiādi. Appa-",
  "tika-s0201t:1651_3": "saddo panettha abhāvatthoti sakkā viññātuṃ “appābādhatañca sañjānāmī”tiādīsu viya.",
  "tika-s0201t:1652_0": "Atricchatā nāma atra atra icchāti katvā.",
  "tika-s0201t:1652_1": "Asantaguṇasambhāvanatāti attani avijjamānaṃ guṇānaṃ vijjamānānaṃ viya paresaṃ pakāsanā.",
  "tika-s0201t:1652_2": "Saddhoti maṃ jano jānātūti vattapaṭipattikārakavisesalābhīti jānātu “vattapaṭipattiāpāthakajjhāyitā”ti evamādinā.",
  "tika-s0201t:1652_3": "Santaguṇasambhāvanāti icchācāre ṭhatvā attani vijjamānasīladhutadhammādiguṇavibhāvanā.",
  "tika-s0201t:1652_4": "Tādisassa hi paṭiggahaṇe amattaññutāpi hoti.",
  "tika-s0201t:1653_0": "Gaṇhantoyeva ummujji aññesaṃ ajānantānaṃyevāti adhippāyo.",
  "tika-s0201t:1654_0": "Appicchatāpadhānaṃ puggalādhiṭṭhānena catubbidhaṃ icchāpabhedaṃ dassetvā punapi puggalādhiṭṭhānena catubbidhaṃ",
  "tika-s0201t:1654_1": "icchāpabhedaṃ dassento “aparopi catubbidho appiccho”tiādimāha.",
  "tika-s0201t:1654_2": "Dāyakassa vasanti dāyakassa cittavasaṃ.",
  "tika-s0201t:1654_3": "Deyyadhammassa vasanti deyyadhammassa appabahubhāvaṃ.",
  "tika-s0201t:1654_4": "Attano thāmanti attano yāpanamattakathāmaṃ.",
  "tika-s0201t:1655_0": "Ekabhikkhupi na aññāsi sosānikavatte sammadeva vuttittā.",
  "tika-s0201t:1655_1": "Abbokiṇṇanti avicchedaṃ.",
  "tika-s0201t:1655_2": "Dutiyo maṃ na jāneyyāti dutiyo sahāyabhūtopi yathā maṃ jānituṃ na sakkuṇeyya,",
  "tika-s0201t:1655_3": "tathā saṭṭhi vassāni nirantaraṃ susāne vasāmi,",
  "tika-s0201t:1655_4": "tasmā ahaṃ aho sosānikuttamo.",
  "tika-s0201t:1656_0": "Dhammakathāya janataṃ khobhetvāti lomahaṃsanasādhukāradānacelukkhepādivasena sannipatitaṃ itarañca “kathaṃ",
  "tika-s0201t:1656_1": "nu kho ayyassa santikeva dhammaṃ sossāmā”ti kolāhalavasena mahājanaṃ khobhetvā.",
  "tika-s0201t:1656_2": "Gatoti “ayaṃ so,",
  "tika-s0201t:1656_3": "tena rattiyaṃ dhammakathā katā”ti jānanabhayena pariyattiappicchatāya pariveṇaṃ gato.",
  "tika-s0201t:1657_0": "Tayo kulaputtā viyāti pācīnavaṃsadāye samaggavāsaṃ vutthā tayo kulaputtā viya.",
  "tika-s0201t:1657_1": "Pahāyāti pubbabhāge tadaṅgādivasena pacchā aggamaggeneva pajahitvā.",
  "tika-s0201t:1658_0": "Appicchatādivaṇṇanā niṭṭhitā.",
  "tika-s0201t:1659_0": "Dvādasavidhasantosavaṇṇanā",
  "tika-s0201t:1660_0": "Pakatidubbalādīnaṃ garucīvarādīni naphāsubhāvāvahāni sarīrakhedāvahāni ca hontīti payojanavasena naatricchatādivasena",
  "tika-s0201t:1660_1": "tāni parivattetvā lahukacīvaraparibhogo na santosavirodhīti āha “lahukena yāpentopi santuṭṭhova hotī”ti.",
  "tika-s0201t:1660_2": "Mahagghacīvaraṃ,",
  "tika-s0201t:1660_3": "bahūni vā cīvarāni labhitvāpi tāni vissajjetvā tadaññassa gahaṇaṃ yathāsāruppanaye ṭhitattā na santosavirodhīti āha “tesaṃ…pe…",
  "tika-s0201t:1660_4": "dhārentopi santuṭṭhova hotī”ti.",
  "tika-s0201t:1660_5": "Evaṃ sesapaccayesupi yathābalayathāsāruppasantosaniddesesu apisaddaggahaṇe adhippāyo veditabbo.",
  "tika-s0201t:1660_6": "Yathāsāruppasantosoyeva aggo alobhajjhāsayassa ukkaṃsanato.",
  "tika-s0201t:1661_0": "Dvādasavidhasantosavaṇṇanā niṭṭhitā.",
  "tika-s0201t:1662_0": "Tividhapavivekavaṇṇanā",
  "tika-s0201t:1663_0": "Ekoti ekākī.",
  "tika-s0201t:1663_1": "Gacchatīti cuṇṇikairiyāpathavasena vuttaṃ.",
  "tika-s0201t:1663_2": "Caratīti vihārato bahi sañcāravasena,",
  "tika-s0201t:1663_3": "viharatīti divāvihārādivasena.",
  "tika-s0201t:1663_4": "Kāyavivekoti ca nekkhammādhimuttassa bhāvanānuyogavasena vivekaṭṭhakāyatā,",
  "tika-s0201t:1663_5": "na jhānavivekamattaṃ.",
  "tika-s0201t:1663_6": "Tenāha “nekkhammābhiratāna”nti.",
  "tika-s0201t:1663_7": "Parisuddhacittānanti nīvaraṇādisaṃkilesato visuddhacittānaṃ.",
  "tika-s0201t:1663_8": "Paramavodānappattānanti vitakkāditaṃtaṃjhānapaṭipakkhavigamena paramaṃ uttamaṃ vodānaṃ pattānaṃ.",
  "tika-s0201t:1663_9": "Nirupadhīnanti kilesupadhiādīnaṃ vigamena nirupadhīnaṃ.",
  "tika-s0201t:1664_0": "Tividhapavivekavaṇṇanā niṭṭhitā.",
  "tika-s0201t:1665_0": "Pañcavidhasaṃsaggavaṇṇanā",
  "tika-s0201t:1666_0": "Saṃsīdati etenāti saṃsaggo, rāgo.",
  "tika-s0201t:1666_1": "Savanahetuko,",
  "tika-s0201t:1666_2": "savanavasena vā pavatto saṃsaggo savanasaṃsaggo.",
  "tika-s0201t:1666_3": "Esa nayo sesesupi.",
  "tika-s0201t:1666_4": "Kāyasaṃsaggo pana kāyaparāmāso.",
  "tika-s0201t:1666_5": "Itthī vāti vadhū,",
  "tika-s0201t:1666_6": "yuvatī vā.",
  "tika-s0201t:1666_7": "Sandhānetunti pubbenāparaṃ ghaṭetuṃ.",
  "tika-s0201t:1666_8": "Sotaviññāṇavīthivasenāti idaṃ mūlabhūtaṃ savanaṃ sandhāya vuttaṃ,",
  "tika-s0201t:1666_9": "tassa piṭṭhivattakamanodvārikajavanavīthīsu uppannopi rāgo savanasaṃsaggoyeva.",
  "tika-s0201t:1666_10": "Dassanasaṃsaggepi eseva nayo.",
  "tika-s0201t:1666_11": "Anitthigandhabodhisatto parehi kathiyamānavasena pavattasavanasaṃsaggassa nidassanaṃ.",
  "tika-s0201t:1666_12": "Tissadaharo attanā suyyamānavasena.",
  "tika-s0201t:1666_13": "Tattha paṭhamaṃ jātake veditabbanti itaraṃ dassento “daharo kirā”tiādimāha.",
  "tika-s0201t:1666_14": "Kāmarāgena viddhoti rāgasallena hadaye appito anto anuviddho.",
  "tika-s0201t:1667_0": "Soti dassanasaṃsaggo.",
  "tika-s0201t:1667_1": "Evaṃ veditabboti vatthuvasena pākaṭaṃ karoti.",
  "tika-s0201t:1667_2": "Tasmiṃ kira gāme yebhuyyena itthiyo abhirūpā dassanīyā pāsādikā,",
  "tika-s0201t:1667_3": "tasmā thero “sace antogāme na carissasī”ti āha.",
  "tika-s0201t:1667_4": "Kālasseva paviṭṭhattā yāguṃ adāsi,",
  "tika-s0201t:1667_5": "tasmā yāgumeva gahetvā gacchantaṃ “nivattatha, bhante,",
  "tika-s0201t:1667_6": "bhikkhaṃ gaṇhāhī”ti āhaṃsu.",
  "tika-s0201t:1667_7": "Yācitvāti “na mayaṃ, bhante,",
  "tika-s0201t:1667_8": "bhikkhaṃ dātukāmā nivattema,",
  "tika-s0201t:1667_9": "apica idaṃ bhante kāraṇa”nti yācitvā.",
  "tika-s0201t:1668_0": "Ādito lapanaṃ ālāpo,",
  "tika-s0201t:1668_1": "vacanapaṭivacanavasena pavatto lāpo sallāpo.",
  "tika-s0201t:1668_2": "Bhikkhuniyāti idaṃ nidassanamattaṃ.",
  "tika-s0201t:1668_3": "Yāya kāyacipi itthiyā santakaparibhogavasena uppannarāgopi sambhogasaṃsaggova.",
  "tika-s0201t:1669_0": "Pañcavidhasaṃsaggavaṇṇanā niṭṭhitā.",
  "tika-s0201t:1670_0": "Gāhagāhakādivaṇṇanā",
  "tika-s0201t:1671_0": "Bhikkhuno bhikkhūhi kāyaparāmāso kāyasambāhanādivasena.",
  "tika-s0201t:1671_1": "Kāyasaṃsagganti kāyaparāmāsasaṃsaggaṃ.",
  "tika-s0201t:1671_2": "Gāhagāhakoti gaṇhanakānaṃ gaṇhanakoti attho.",
  "tika-s0201t:1671_3": "Gāhamuttakoti ayoniso āmisehi saṅgaṇhanakehi sayaṃ muccanako.",
  "tika-s0201t:1671_4": "Muttagāhakoti yathāvuttasaṅgahato muttānaṃ saṅgaṇhanako.",
  "tika-s0201t:1671_5": "Muttamuttakoti muccanakehi sayampi muccanako.",
  "tika-s0201t:1671_6": "Gahaṇavasena saṅgaṇhanavasena.",
  "tika-s0201t:1671_7": "Upasaṅkamanti tato kiñci lokāmisaṃ paccāsīsantā,",
  "tika-s0201t:1671_8": "na dakkhiṇeyyavasena.",
  "tika-s0201t:1671_9": "Bhikkhupakkhe gahaṇavasenāti paccayalābhāya saṅgaṇhanavasenāti yojetabbaṃ.",
  "tika-s0201t:1671_10": "Vuttanayenāti “āmisenā”tiādinā vuttanayena.",
  "tika-s0201t:1672_0": "Ṭhānanti attano ṭhānāvatthaṃ.",
  "tika-s0201t:1672_1": "Pāpuṇituṃ na deti uppannameva taṃ paṭisaṅkhānabalena nīharanto vikkhambheti.",
  "tika-s0201t:1672_2": "Tenāha “mantenā”tiādi.",
  "tika-s0201t:1672_3": "Yathā jīvitukāmo puriso kaṇhasappena,",
  "tika-s0201t:1672_4": "amittena vā saha na saṃvasati,",
  "tika-s0201t:1672_5": "evaṃ khaṇamattampi kilesehi saha na saṃvasatīti attho.",
  "tika-s0201t:1673_0": "Catupārisuddhisīlaṃ lokiyaṃ lokuttarañca.",
  "tika-s0201t:1673_1": "Tathā samādhipi.",
  "tika-s0201t:1673_2": "Vipassanāya pādakā vipassanāpādakāti aṭṭhasamāpattiggahaṇena yathā lokiyasamādhi gahito,",
  "tika-s0201t:1673_3": "evaṃ vipassanāpādakā etesanti vipassanāpādakāti aṭṭhasamāpattiggahaṇeneva lokuttaro samādhi gahito.",
  "tika-s0201t:1673_4": "Yathā hi cattāri rūpajjhānāni adhiṭṭhānaṃ katvā pavatto maggasamādhi vipassanāpādako,",
  "tika-s0201t:1673_5": "evaṃ cattāri arūpajjhānāni adhiṭṭhānaṃ katvā pavattopi.",
  "tika-s0201t:1673_6": "Samāpattipariyāyo pana pubbavohārena veditabbo.",
  "tika-s0201t:1673_7": "Paṭipakkhasamucchedanena sammā āpajjanato vā yathā “sotāpattimaggo”ti.",
  "tika-s0201t:1673_8": "Evamettha sīlasamādhīnampi missakabhāvo veditabbo,",
  "tika-s0201t:1673_9": "na paññāya eva.",
  "tika-s0201t:1673_10": "Vimuttīti ariyaphalanti vuttaṃ “vimuttisampanno”ti vuttattā.",
  "tika-s0201t:1673_11": "Tañhi nipphādanaṭṭhena sampādetabbaṃ,",
  "tika-s0201t:1673_12": "na nibbānanti.",
  "tika-s0201t:1674_0": "Ettha ca appicchatāya laddhapaccayena paritussati,",
  "tika-s0201t:1674_1": "santuṭṭhatāya laddhā te agadhito amucchitoādīnavadassī nissaraṇapañño paribhuñjati,",
  "tika-s0201t:1674_2": "evaṃbhūto ca katthaci alaggamānasatāya pavivekaṃ paribrūhento kenaci asaṃsaṭṭho viharati gahaṭṭhena vā pabbajitena vā.",
  "tika-s0201t:1674_3": "So evaṃ ajjhāsayasampanno vīriyaṃ ārabhati appattassa pattiyā,",
  "tika-s0201t:1674_4": "anadhigamassa adhigamāya.",
  "tika-s0201t:1674_5": "Ārabhanto ca yathāsamādinnaṃ attano sīlaṃ paccavekkhati,",
  "tika-s0201t:1674_6": "tassa sīlassa suparisuddhataṃ nissāya uppajjati avippaṭisāro,",
  "tika-s0201t:1674_7": "ayamassa sīlasampadā.",
  "tika-s0201t:1674_8": "Tassa avippaṭisāramūlakehi pāmojjapītipassaddhisukhehi sammā brūhitaṃ cittaṃ sammadeva samādhiyati,",
  "tika-s0201t:1674_9": "ayamassa samādhisampadā.",
  "tika-s0201t:1674_10": "Tato yathābhūtaṃ jānaṃ passaṃ nibbindati,",
  "tika-s0201t:1674_11": "nibbindaṃ virajjati,",
  "tika-s0201t:1674_12": "virāgā vimuccati,",
  "tika-s0201t:1674_13": "ayamassa paññāsampadā.",
  "tika-s0201t:1674_14": "Vimuttacittatā panassa vimuttisampadā,",
  "tika-s0201t:1674_15": "tato vimuttito ñāṇadassananti etesaṃ dasannaṃ kathāvatthūnaṃ anupubbī veditabbā.",
  "tika-s0201t:1674_16": "Tassa yo dasahi kathāvatthūhi samannāgamo,",
  "tika-s0201t:1674_17": "ayaṃ attahitāya paṭipatti.",
  "tika-s0201t:1674_18": "Yā nesaṃ paresaṃ saṃkittanaṃ,",
  "tika-s0201t:1674_19": "ayaṃ parahitāya paṭipatti.",
  "tika-s0201t:1674_20": "Tāsu purimā ñāṇapubbaṅgamā ñāṇasampayuttā ca,",
  "tika-s0201t:1674_21": "itarā karuṇāpubbaṅgamā karuṇāsampayuttā cāti sabbaṃ ñāṇakaruṇākaṇḍaṃ vattabbaṃ.",
  "tika-s0201t:1675_0": "Dasahi kathāvatthūhi karaṇabhūtehi bhikkhūnaṃ ovādaṃ deti,",
  "tika-s0201t:1675_1": "“bhikkhunā nāma atricchatādike dūrato vajjetvā sammadeva appicchena bhavitabba”ntiādinā taṃ taṃ kathāvatthuṃ bhikkhūnaṃ upadisatīti attho.",
  "tika-s0201t:1675_2": "Upadisanto hi tāni “tehi bhikkhū ovadatī”ti vutto.",
  "tika-s0201t:1675_3": "Ovadatiyeva sarūpadassanamattena.",
  "tika-s0201t:1675_4": "Sukhumaṃ atthaṃ parivattetvāti evampi appicchatā hoti evampīti appicchatādivasena aparāparaṃ appicchatāvuttiṃ",
  "tika-s0201t:1675_5": "dassetvā tattha sukhumanipuṇaṃ appicchatāsaṅkhātaṃ atthaṃ jānāpetuṃ na sakkoti.",
  "tika-s0201t:1675_6": "Viññāpetīti yathāvuttehi visesehi viññāpeti.",
  "tika-s0201t:1675_7": "Kāraṇanti yena kāraṇena appicchatā ijjhati,",
  "tika-s0201t:1675_8": "taṃ pana “mahicchatādīsu ete dosā,",
  "tika-s0201t:1675_9": "appicchatāya ayamānisaṃso”tiādīnavānisaṃsadassanaṃ daṭṭhabbaṃ.",
  "tika-s0201t:1675_10": "Sammā hetunā appicchataṃ dassetīti sandassako.",
  "tika-s0201t:1675_11": "Gāhetunti yathā gaṇhati,",
  "tika-s0201t:1675_12": "tathā kātuṃ,",
  "tika-s0201t:1675_13": "tattha paṭṭhapetunti attho.",
  "tika-s0201t:1675_14": "Ussāhajananavasenāti yathā taṃ samādānaṃ niccalaṃ hoti,",
  "tika-s0201t:1675_15": "evaṃ ussoḷhiyā uppādanavasena sammadeva uttejetīti samuttejako.",
  "tika-s0201t:1675_16": "Ussāhajāteti appicchatāya jātussāhe.",
  "tika-s0201t:1675_17": "Vaṇṇaṃ vatvā tattha sampattiṃ āyatiñca labbhamānaguṇaṃ kittetvā sampahaṃseti sammadeva pakārehi tosetīti sampahaṃsako.",
  "tika-s0201t:1675_18": "Evaṃ santuṭṭhiādīsu yathārahaṃ yojanā kātabbā.",
  "tika-s0201t:1676_0": "Gāhagāhakādivaṇṇanā niṭṭhitā.",
  "tika-s0201t:1677_0": "Pañcalābhavaṇṇanā",
  "tika-s0201t:1678_0": "253.",
  "tika-s0201t:1678_1": "Satthu sammukhā evaṃ vaṇṇo abbhuggatoti.",
  "tika-s0201t:1678_2": "Iminā tassa vaṇṇassa yathābhūtaguṇasamuṭṭhitataṃ dasseti.",
  "tika-s0201t:1678_3": "Mandamando viyāti ati viya acheko viya.",
  "tika-s0201t:1678_4": "Abalabalo viyāti ati viya abalo viya.",
  "tika-s0201t:1678_5": "Bhākuṭikabhākuṭiko viyāti ati viya dummukho viya.",
  "tika-s0201t:1678_6": "Anumassāti anumasitvā,",
  "tika-s0201t:1678_7": "dasa kathāvatthūni sarūpato visesato ca anupariggahetvāti attho.",
  "tika-s0201t:1678_8": "Pariggaṇhanaṃ pana nesaṃ anupavisanaṃ viya hotīti vuttaṃ “anupavisitvā”ti.",
  "tika-s0201t:1678_9": "Sabrahmacārīhi vaṇṇabhāsanaṃ eko lābhoti yojanā.",
  "tika-s0201t:1678_10": "Evaṃ sesesupi.",
  "tika-s0201t:1678_11": "Patthayamāno evamāha dhammagarutāyāti adhippāyo.",
  "tika-s0201t:1679_0": "Pañcalābhavaṇṇanā niṭṭhitā.",
  "tika-s0201t:1680_0": "Cārikādivaṇṇanā",
  "tika-s0201t:1681_0": "254.",
  "tika-s0201t:1681_1": "Abhiramanaṃ abhirataṃ,",
  "tika-s0201t:1681_2": "tadeva anunāsikalopaṃ akatvā vuttaṃ “abhiranta”nti.",
  "tika-s0201t:1681_3": "Bhāvanapuṃsakañcetaṃ.",
  "tika-s0201t:1681_4": "Anabhirati nāma natthi,",
  "tika-s0201t:1681_5": "abhiramitvā ciravihāropi natthi sammadeva pariññātavatthukattā.",
  "tika-s0201t:1681_6": "Sabbasahā hi buddhā bhagavanto asayhalābhino.",
  "tika-s0201t:1682_0": "Pubbe dhammagarutākittanapasaṅgena gahitaṃ aggahitañca mahākassapapaccuggamanādiṃ ekadesena dassetvā",
  "tika-s0201t:1682_1": "vanavāsitissasāmaṇerassa vatthuṃ vitthāretvā janapadacārikaṃ kathetuṃ “bhagavā hī”tiādi āraddhaṃ.",
  "tika-s0201t:1682_2": "Ākāsagāmīhi saddhiṃ gantukāmo “chaḷabhiññānaṃ ārocehī”ti āha.",
  "tika-s0201t:1682_3": "Saṅghakammena sijjhamānāpi upasampadā satthu āṇāvaseneva sijjhanato “buddhadāyajjaṃ te dassāmī”ti vuttanti vadanti.",
  "tika-s0201t:1682_4": "Apare “aparipuṇṇavīsativassasseva tassa upasampadaṃ anujānanto satthā ‘buddhadāyajjaṃ te dassāmī’ti avocā”ti vadanti.",
  "tika-s0201t:1682_5": "Upasampādetvāti dhammasenāpatinā upajjhāyena upasampādetvā.",
  "tika-s0201t:1683_0": "Navayojanasatikaṃ majjhimadesapariyāpannameva,",
  "tika-s0201t:1683_1": "tato paraṃ nādhippetaṃ dandhatāvasena gamanato.",
  "tika-s0201t:1683_2": "Samantāti gatagataṭṭhānassa catūsu passesu.",
  "tika-s0201t:1683_3": "Aññenapi kāraṇenāti bhikkhūnaṃ samathavipassanātaruṇabhāvato aññenapi majjhimamaṇḍale veneyyānaṃ ñāṇaparipākādikāraṇena nikkhamati,",
  "tika-s0201t:1683_4": "antomaṇḍalaṃ otarati.",
  "tika-s0201t:1683_5": "Sattahi vātiādi “ekaṃ māsaṃ vā”tiādinā vuttānukkamena yojetabbaṃ.",
  "tika-s0201t:1684_0": "Sarīraphāsukatthāyāti ekasmiṃyeva ṭhāne nibaddhavāsena ussannadhātukassa sarīrassa virecanena phāsubhāvatthāya.",
  "tika-s0201t:1684_1": "Aṭṭhuppattikālābhikaṅkhanatthāyāti aggikkhandhūpamasutta maghadevajātakādidesanānaṃ viya dhammadesanāya aṭṭhuppattikālassa ākaṅkhanena.",
  "tika-s0201t:1684_2": "Surāpānasikkhāpadapaññāpane viya sikkhāpadapaññāpanatthāya.",
  "tika-s0201t:1684_3": "Bodhaneyyasatte aṅgulimālādike bodhanatthāya.",
  "tika-s0201t:1684_4": "Nibaddhavāsañca puggalaṃ uddissa cārikā nibaddhacārikā.",
  "tika-s0201t:1685_0": "255.",
  "tika-s0201t:1685_1": "Apariggahabhāvaṃ katthaci alaggabhāvaṃ dassetuṃ “yūthaṃ pahāya…pe…",
  "tika-s0201t:1685_2": "mattahatthī viyā”ti vuttaṃ.",
  "tika-s0201t:1685_3": "Asahāyakiccoti sahāyakiccarahito sīho viya.",
  "tika-s0201t:1685_4": "Tenassa ekavihāritaṃ tejavantatañca dasseti.",
  "tika-s0201t:1685_5": "Tadā pana kāyaviveko na sakkā laddhunti idamettha kāraṇaṃ daṭṭhabbaṃ.",
  "tika-s0201t:1685_6": "Bahūhītiādi pana sabhāvadassanavasena vuttaṃ.",
  "tika-s0201t:1685_7": "Therassa parisā suvinītā ciṇṇagaruvāsā garuno icchānurūpameva vattati.",
  "tika-s0201t:1686_0": "Vuttakāraṇayutte addhānagamane cārikānaṃ vohāro sāsane niruḷhoti āha “kiñcāpī”tiādi.",
  "tika-s0201t:1686_1": "Kenacideva nimittena kismiñci atthe pavattāya saññāya tannimittarahitepi aññasmiṃ pavatti ruḷhī nāma.",
  "tika-s0201t:1686_2": "Vijitamārattā saṅgāmavijayamahāyodho viya.",
  "tika-s0201t:1686_3": "Aññaṃ sevitvāti “mama āgatabhāvaṃ satthu ārocehī”ti ārocanatthaṃ aññaṃ bhikkhuṃ sevitvā.",
  "tika-s0201t:1687_0": "Bhagavā dhammaṃ desento taṃtaṃpuggalajjhāsayānurūpaṃ tadanucchavikameva dhammiṃ kathaṃ karotīti dassento “cūḷagosiṅgasutte”tiādimāha.",
  "tika-s0201t:1687_1": "Tattha sāmaggirasānisaṃsanti “kacci pana vo,",
  "tika-s0201t:1687_2": "anuruddhā,",
  "tika-s0201t:1687_3": "samaggā sammodamānā”tiādinā sāmaggirasānisaṃsaṃ kathesi.",
  "tika-s0201t:1687_4": "Āvasathānisaṃsanti “sītaṃ uṇhaṃ paṭihanatī”tiādinā āvasathapaṭisaṃyuttaṃ ānisaṃsaṃ.",
  "tika-s0201t:1687_5": "Satipaṭilābhikanti jotipālatthere lāmakaṃ ṭhānaṃ otiṇṇamatte mahābodhipallaṅke pana sabbaññutaṃ paṭivijjhituṃ patthanaṃ katvā pāramiyo pūrento āgato.",
  "tika-s0201t:1687_6": "Tādisassa nāma pamādavihāro na yuttoti yathā kassapo bhagavā bodhisattassa satiṃ paṭilabhituṃ dhammiṃ kathaṃ kathesi,",
  "tika-s0201t:1687_7": "tathā ayaṃ bhagavā tameva pubbenivāsapaṭisaṃyuttakathaṃ bhikkhūnaṃ ghaṭikārasuttaṃ kathesi.",
  "tika-s0201t:1687_8": "Cattāro dhammuddeseti –",
  "tika-s0201t:1687_9": "“upanīyati loko addhuvo,",
  "tika-s0201t:1687_10": "atāṇo loko anabhissaro,",
  "tika-s0201t:1687_11": "assako loko sabbaṃ pahāya gamanīyaṃ,",
  "tika-s0201t:1687_12": "ūno loko atitto taṇhādāso cā”ti ime cattāro dhammuddese kathesi.",
  "tika-s0201t:1687_13": "Kāmañcete dhammuddesā raṭṭhapālasutte āyasmatā raṭṭhapālattherena rañño korabyassa kathitā,",
  "tika-s0201t:1687_14": "te pana bhagavato eva āharitvā therena tattha kathitāti vuttaṃ “raṭṭhapālasutte”tiādi.",
  "tika-s0201t:1687_15": "Tathā hi vuttaṃ sutte –",
  "tika-s0201t:1687_16": "“atthi kho, mahārāja,",
  "tika-s0201t:1687_17": "tena bhagavatā jānatā passatā arahatā sammāsambuddhena cattāro dhammuddesā uddiṭṭhā”tiādi pānakānisaṃsakathanti",
  "tika-s0201t:1687_18": "“aggihuttaṃ mukhaṃ yaññā”tiādinā anumodanaṃ vatvā puna pakiṇṇakakathāvasena pānakapaṭisaṃyuttaṃ ānisaṃsakathaṃ kathesi.",
  "tika-s0201t:1687_19": "Ekībhāve ānisaṃsaṃ kathesi,",
  "tika-s0201t:1687_20": "yaṃ sandhāya vuttaṃ “atha kho bhagavā āyasmantaṃ bhaguṃ dhammiyā kathāya sandassesī”tiādi.",
  "tika-s0201t:1687_21": "Anantanayanti aparimāṇadesanānayaṃ appicchatādipaṭisaṃyuttaṃ dhammiṃ kathaṃ.",
  "tika-s0201t:1687_22": "Tenāha “puṇṇa,",
  "tika-s0201t:1687_23": "ayampi appicchakathāyevā”tiādi bahūhi pariyāyehi nānānayaṃ deseti.",
  "tika-s0201t:1687_24": "Kathaṃ tathā desitaṃ thero aññāsīti āha “paṭisambhidāpattassa…pe… ahosī”ti.",
  "tika-s0201t:1688_0": "Cārikādivaṇṇanā niṭṭhitā.",
  "tika-s0201t:1689_0": "Sattavisuddhipañhavaṇṇanā",
  "tika-s0201t:1690_0": "256.",
  "tika-s0201t:1690_1": "Tato paṭṭhāyāti.",
  "tika-s0201t:1690_2": "Yadā jātibhūmakā bhikkhū satthu sammukhā therassa vaṇṇaṃ bhāsiṃsu,",
  "tika-s0201t:1690_3": "tato paṭṭhāya.",
  "tika-s0201t:1690_4": "Sīsānulokī hutvā piṭṭhito piṭṭhito anubandhanaṃ therena samāgame ādaravasena katanti daṭṭhabbaṃ.",
  "tika-s0201t:1690_5": "Tathā hi vuttaṃ pāṭhe “appeva nāmā”tiādi,",
  "tika-s0201t:1690_6": "“taramānarūpo”ti ca.",
  "tika-s0201t:1690_7": "Yaṃ pana vuttaṃ aṭṭhakathāyaṃ “ekasmiṃ ṭhāne nilīna”ntiādi,",
  "tika-s0201t:1690_8": "taṃ akāraṇaṃ.",
  "tika-s0201t:1690_9": "Na hi dhammasenāpati tassa therassa nisinnaṭṭhānaṃ abhiññāñāṇena jānituṃ na sakkoti.",
  "tika-s0201t:1690_10": "“Kacci nu kho maṃ adisvāva gamissatī”ti ayampi cintā ādaravasenevāti yuttaṃ.",
  "tika-s0201t:1690_11": "Na hi satthāraṃ daṭṭhuṃ āgato sāvako api āyasmā aññātakoṇḍañño satthukappaṃ dhammasenāpatiṃ tattha vasantaṃ adisvāva gacchanako nāma atthi.",
  "tika-s0201t:1690_12": "Divāvihāranti sampadāne upayogavacananti āha “divāvihāratthāyā”ti.",
  "tika-s0201t:1691_0": "257.",
  "tika-s0201t:1691_1": "Purimakathāyāti paṭhamālāpe.",
  "tika-s0201t:1691_2": "Appatiṭṭhitāyāti nappavattitāya.",
  "tika-s0201t:1691_3": "Pacchimakathā na jāyatīti pacchā vattabbakathāya avasaro na hoti.",
  "tika-s0201t:1691_4": "Satta visuddhiyo pucchi diṭṭhasaṃsandanavasena.",
  "tika-s0201t:1691_5": "Ñāṇadassanavisuddhi nāma ariyamaggo.",
  "tika-s0201t:1691_6": "Yasmā tato uttarimpi pattabbaṃ attheva,",
  "tika-s0201t:1691_7": "tasmā “catupārisuddhisīlādīsu ṭhitassapi brahmacariyavāso matthakaṃ na pāpuṇātī”ti vuttaṃ.",
  "tika-s0201t:1691_8": "Tasmāti brahmacariyavāsassa matthakaṃ appattattā.",
  "tika-s0201t:1691_9": "Sabbaṃ paṭikkhipīti sattamampi pañhaṃ paṭikkhipi,",
  "tika-s0201t:1691_10": "itaresu vattabbameva natthi.",
  "tika-s0201t:1692_0": "Appaccayaparinibbānanti anupādisesanibbānamāha.",
  "tika-s0201t:1692_1": "Idāni pakārantarenapi anupādāparinibbānaṃ dassetuṃ “dvedhā”tiādi vuttaṃ.",
  "tika-s0201t:1692_2": "Tattha gahaṇūpādānanti daḷhaggahaṇabhūtaṃ upādānaṃ.",
  "tika-s0201t:1692_3": "Tenāha “kāmupādānādika”nti.",
  "tika-s0201t:1692_4": "Paccayūpādānanti yaṃ kiñci paccayamāha.",
  "tika-s0201t:1692_5": "So hi attano phalaṃ upādiyati upādānavasena gaṇhatīti upādānanti vuccati.",
  "tika-s0201t:1692_6": "Tenāha “paccayūpādānaṃ nāma…pe…",
  "tika-s0201t:1692_7": "paccayā”ti.",
  "tika-s0201t:1692_8": "“Anupādāya āsavehi cittaṃ vimuccatī”ti vacanato arahattaphalaṃ anupādāparinibbānanti kathenti.",
  "tika-s0201t:1692_9": "Na ca upādānasampayuttanti upādānehi etaṃ na sahitaṃ nāpi upādānehi saha pavatti hutvā.",
  "tika-s0201t:1692_10": "Na ca kañci dhammaṃ upādiyatīti kassaci dhammassa ārammaṇakaraṇavasena na upādiyati.",
  "tika-s0201t:1692_11": "Parinibbutanteti aggamaggena kātabbakilesaparinibbānapariyosānante jātattā.",
  "tika-s0201t:1692_12": "Amatadhātumeva anupādāparinibbānaṃ kathenti,",
  "tika-s0201t:1692_13": "kathentānañca yathā tassa koci paccayo nāma natthi,",
  "tika-s0201t:1692_14": "evaṃ adhigatopi yathā koci paccayo nāma na hoti,",
  "tika-s0201t:1692_15": "tathā parinibbānaṃ apaccayaparinibbānanti dassento “ayaṃ anto”tiādimāha.",
  "tika-s0201t:1692_16": "Puna pucchaṃ ārabhi anupādāparinibbānaṃ sarūpato patiṭṭhāpetukāmo.",
  "tika-s0201t:1693_0": "258.",
  "tika-s0201t:1693_1": "Sabbaparivattesūti sabbesu pañhaparivattanesu,",
  "tika-s0201t:1693_2": "pañhavāresūti attho.",
  "tika-s0201t:1693_3": "Sagahaṇadhammamevāti “etaṃ mamā”tiādinā gaṇhatīti gahaṇaṃ,",
  "tika-s0201t:1693_4": "saha gahaṇenāti sagahaṇaṃ,",
  "tika-s0201t:1693_5": "upādāniyanti attho.",
  "tika-s0201t:1693_6": "Vivaṭṭasannissitassa abhāvato vaṭṭameva anugatoti vaṭṭānugato.",
  "tika-s0201t:1693_7": "Tenāha “catupārisuddhisīlamattassapi abhāvato”ti.",
  "tika-s0201t:1693_8": "Yo pana catubbidhe vivaṭṭūpanissaye sīle ṭhito,",
  "tika-s0201t:1693_9": "sopi “aññatra imehi dhammehī”ti vattabbataṃ arahati.",
  "tika-s0201t:1694_0": "Sattavisuddhipañhavaṇṇanā niṭṭhitā.",
  "tika-s0201t:1695_0": "Sattarathavinītavaṇṇanā",
  "tika-s0201t:1696_0": "259.",
  "tika-s0201t:1696_1": "Nissakkavacanametaṃ “yāva heṭṭhimasopānakaḷevarā”tiādīsu viya.",
  "tika-s0201t:1696_2": "Atthoti payojanaṃ.",
  "tika-s0201t:1696_3": "Cittavisuddhi hettha sīlavisuddhiṃ payojeti tassa tadatthattā.",
  "tika-s0201t:1696_4": "Sīlavisuddhikiccaṃ kataṃ nāma hoti samādhisaṃvattanato.",
  "tika-s0201t:1696_5": "Samādhisaṃvattanikā hi sīlavisuddhi nāma.",
  "tika-s0201t:1696_6": "Sabbapadesūti “cittavisuddhi yāvadeva diṭṭhivisuddhatthā”tiādīsu sabbapadesu,",
  "tika-s0201t:1696_7": "diṭṭhivisuddhiyaṃ ṭhitassa cittavisuddhakiccaṃ kataṃ nāma hotītiādinā yojetabbaṃ.",
  "tika-s0201t:1697_0": "Sāvatthinagaraṃ viya sakkāyanagaraṃ atikkamitabbattā.",
  "tika-s0201t:1697_1": "Sāketanagaraṃ viya nibbānanagaraṃ pāpuṇitabbattā.",
  "tika-s0201t:1697_2": "Accāyikassa kiccassa uppādakālo viya navameneva khaṇena pattabbassa abhisamayakiccassa upādakālo.",
  "tika-s0201t:1697_3": "Yathā rañño sattamena rathavinītena sākete antepuradvāre oruḷhassa na tāva kiccaṃ niṭṭhitaṃ nāma hoti,",
  "tika-s0201t:1697_4": "saṃvidhātabbasaṃvidhānaṃ ñātimittagaṇaparivutassa surasabhojanaparibhoge niṭṭhitaṃ nāma siyā,",
  "tika-s0201t:1697_5": "evametaṃ ñāṇadassanavisuddhiyā kilese khepetvā tesaṃyeva paṭippassaddhipahānasādhakaariyaphalasamaṅgikāle abhisamayakiccaṃ niṭṭhitaṃ nāma hoti.",
  "tika-s0201t:1697_6": "Tenāha “yogino…pe…",
  "tika-s0201t:1697_7": "kālo daṭṭhabbo”ti.",
  "tika-s0201t:1697_8": "Tattha paropaṇṇāsa kusaladhammā nāma cittuppādapariyāpannā phassādayo paropaṇṇāsa anavajjadhammā.",
  "tika-s0201t:1697_9": "Nirodhasayaneti nibbānasayane.",
  "tika-s0201t:1698_0": "“Visuddhiyo”ti vā “kathāvatthūnī”ti vā atthato ekaṃ,",
  "tika-s0201t:1698_1": "byañjanameva nānanti tesaṃ atthato anaññabhāvaṃ dassetuṃ “itī”ti āraddhaṃ.",
  "tika-s0201t:1698_2": "Āyasmā puṇṇo dasa kathāvatthūni vissajjesīti satta visuddhiyo nāma vissajjantopi dasa kathāvatthūni vissajjesi tesaṃ atthato anaññattā.",
  "tika-s0201t:1698_3": "Eteneva dhammasenāpati sāriputtatthero satta visuddhiyo pucchanto dasa kathāvatthūni pucchīti ayampi attho vuttovāti veditabbo.",
  "tika-s0201t:1698_4": "Nti pañhaṃ.",
  "tika-s0201t:1698_5": "Kiṃ jānitvā pucchīti visuddhipariyāyena kathāvatthūni pucchāmīti kiṃ jānitvā pucchi.",
  "tika-s0201t:1698_6": "Dasakathāvatthulābhinaṃ theraṃ visuddhiyo pucchanto pucchitaṭṭhāneyeva pucchanena kiṃ titthakusalo vā pana hutvā visayasmiṃ pucchi,",
  "tika-s0201t:1698_7": "udāhu pānīyatthikamatitthehi chinnataṭehi pātento viya atitthakusalo hutvā apucchitabbaṭṭhāne avisayasmiṃ pucchīti yojanā.",
  "tika-s0201t:1698_8": "Iminā nayena vissajjanapakkhepi atthayojanā veditabbā.",
  "tika-s0201t:1698_9": "Yadatthamassa vicāraṇā āraddhā,",
  "tika-s0201t:1698_10": "taṃ dassentena “titthakusalo hutvā”tiādiṃ vatvā visuddhikathāvatthūnaṃ atthato anaññattepi ayaṃ viseso veditabboti dassetuṃ “yaṃ hī”tiādi vuttaṃ.",
  "tika-s0201t:1698_11": "Tadamināti yaṃ “saṃkhittaṃ,",
  "tika-s0201t:1698_12": "vitthiṇṇa”nti ca vuttaṃ,",
  "tika-s0201t:1698_13": "taṃ iminā idāni vuccamānena nayena vidhinā veditabbaṃ.",
  "tika-s0201t:1699_0": "Ekā sīlavisuddhīti visuddhīsu visuṃ ekā sīlavisuddhi.",
  "tika-s0201t:1699_1": "Dasasu kathāvatthūsu cattāri kathāvatthūni hutvā āgatā appicchatādīhi vinā sīlavisuddhiyā asambhavato.",
  "tika-s0201t:1699_2": "Appicchakathātiādīsu kathāsīsena dasakathāvatthu gahitaṃ.",
  "tika-s0201t:1699_3": "Kathetabbattā vā vatthu kathāvatthūti vuttaṃ.",
  "tika-s0201t:1699_4": "Evañca upakārato,",
  "tika-s0201t:1699_5": "sabhāvato vā catunnaṃ kathāvatthūnaṃ sīlavisuddhisaṅgaho daṭṭhabbo.",
  "tika-s0201t:1699_6": "Tiṇṇaṃ kathāvatthūnaṃ cittavisuddhisaṅgahepi eseva nayo.",
  "tika-s0201t:1699_7": "Pañca visuddhiyoti nāmarūpaparicchedo diṭṭhivisuddhi,",
  "tika-s0201t:1699_8": "sappaccayanāmarūpadassanaṃ kaṅkhāvitaraṇavisuddhi,",
  "tika-s0201t:1699_9": "vipassanupakkilese pahāya uppannaṃ vipassanāñāṇaṃ maggāmaggañāṇadassanavisuddhi,",
  "tika-s0201t:1699_10": "udayabbayañāṇādi navavidhañāṇaṃ paṭipadāñāṇadassanavisuddhi,",
  "tika-s0201t:1699_11": "ariyamaggañāṇaṃ ñāṇadassanavisuddhīti imā pañca visuddhiyo.",
  "tika-s0201t:1700_0": "Sattarathavinītavaṇṇanā niṭṭhitā.",
  "tika-s0201t:1701_0": "260.",
  "tika-s0201t:1701_1": "Sammoditunti anantaraṃ vuccamānena sammodituṃ.",
  "tika-s0201t:1701_2": "Aṭṭhānaparikappenāti akāraṇassa vatthuno parikappanena tadā asambhavantaṃ atthaṃ parikappetvā vacanena.",
  "tika-s0201t:1701_3": "Abhiṇhadassanassāti niccadassanassa,",
  "tika-s0201t:1701_4": "niyatadassanassāti attho.",
  "tika-s0201t:1702_0": "Ukkhipīti guṇato kathitabhāvena ukkaṃseti.",
  "tika-s0201t:1702_1": "Therassāti āyasmato puṇṇattherassa.",
  "tika-s0201t:1702_2": "Imasmiṃ ṭhāne imasmiṃ kāraṇe ekapadeneva sāvakavisaye anaññasādhāraṇaguṇāvikaraṇanimittaṃ.",
  "tika-s0201t:1702_3": "Idāni tamevatthaṃ pākaṭataraṃ kātuṃ “amaccañhī”tiādi vuttaṃ.",
  "tika-s0201t:1702_4": "Apacāyamānoti pūjayanto.",
  "tika-s0201t:1703_0": "“Anumassa anumassa pucchitā”ti vuttattā vicāraṇavasenāha “kiṃ pana pañhassa pucchanaṃ bhāriyaṃ udāhu vissajjana”nti.",
  "tika-s0201t:1703_1": "Sahetukaṃ katvāti yuttāyuttaṃ katvā.",
  "tika-s0201t:1703_2": "Sakāraṇanti tasseva vevacanaṃ.",
  "tika-s0201t:1703_3": "Pucchanampīti evaṃ sahadhammena pucchitabbamatthaṃ sayaṃ sampādetvā pucchanampi bhāriyaṃ dukkaraṃ.",
  "tika-s0201t:1703_4": "Vissajjanampīti sahadhammena vissajjanampi dukkaraṃ.",
  "tika-s0201t:1703_5": "Evañhi vissajjento viññūnaṃ cittaṃ ārādhetīti.",
  "tika-s0201t:1703_6": "Yathānusandhināva desanā niṭṭhitāādito saparikkhāraṃ sīlaṃ,",
  "tika-s0201t:1703_7": "majjhe samādhiṃ,",
  "tika-s0201t:1703_8": "ante vasībhāvappattaṃ paññaṃ dassetvā desanāya niṭṭhāpitattāti.",
  "tika-s0201t:1704_0": "Rathavinītasuttavaṇṇanāya līnatthappakāsanā samattā.",
  "tika-s0201t:1705_0": "5. Nivāpasuttavaṇṇanā",
  "tika-s0201t:1706_0": "261.",
  "tika-s0201t:1706_1": "Nivappatīti nivāpo,",
  "tika-s0201t:1706_2": "nivāpaṃ vatteti,",
  "tika-s0201t:1706_3": "nivāpabhojanaṃ vā etassāti nevāpiko,",
  "tika-s0201t:1706_4": "nivāpena mige palobhetvā gaṇhanakamāgaviko.",
  "tika-s0201t:1706_5": "Tiṇabījānīti nivāpatiṇabījāni.",
  "tika-s0201t:1706_6": "Vappanti sassaṃ viya vapitabbaṭṭhena vappaṃ.",
  "tika-s0201t:1706_7": "“Mayaṃ viya aññe ke īdisaṃ labhissantī”ti mānamadaṃ āpajjissanti.",
  "tika-s0201t:1706_8": "Vissaṭṭhasatibhāvanti anussaṅkitaparisaṅkitabhāvaṃ.",
  "tika-s0201t:1706_9": "Tiracchānā hi vijātiyabalavatiracchānavasanaṭṭhānesu sāsaṅkā ubbiggahadayā appamattā honti visesato māgavikādimanussūpacāre,",
  "tika-s0201t:1706_10": "rasataṇhāya pana baddhā pamādaṃ āpajjassanti.",
  "tika-s0201t:1706_11": "Nivapati etthāti nivāpo,",
  "tika-s0201t:1706_12": "nivāpabhūmi nivāpaṭṭhānaṃ.",
  "tika-s0201t:1706_13": "Tenāha “nivāpaṭṭhāne”ti.",
  "tika-s0201t:1706_14": "“Yathākāmakaraṇīyā”ti vuttamatthaṃ vivarituṃ “ekaṃ kirā”tiādi vuttaṃ.",
  "tika-s0201t:1706_15": "Tattha nīvāravanaṃ viyāti nīvārassa samūho viya.",
  "tika-s0201t:1706_16": "Nīvāro nāma araññe sayaṃjātavīhijāti.",
  "tika-s0201t:1706_17": "Meghamālā viyāti meghaghaṭā viya.",
  "tika-s0201t:1706_18": "Ekagghananti ekajjhaṃ viya aviraṭṭhaṃ.",
  "tika-s0201t:1706_19": "Pakkamantīti āsaṅkaparisaṅkā hutvā pakkamanti.",
  "tika-s0201t:1706_20": "Kaṇṇe cālayamānāti anāsaṅkantānaṃ pahaṭṭhākāradassanaṃ.",
  "tika-s0201t:1706_21": "Maṇḍalagumbanti maṇḍalakākārena ṭhitaṃ gumbaṃ.",
  "tika-s0201t:1707_0": "262.",
  "tika-s0201t:1707_1": "Kappetvāti upamābhāvena parikappetvā.",
  "tika-s0201t:1707_2": "Mige attano vase vattāpanaṃ vasībhāvo.",
  "tika-s0201t:1707_3": "So eva ijjhanaṭṭhena iddhi,",
  "tika-s0201t:1707_4": "pabhāvanaṭṭhena ānubhāvo.",
  "tika-s0201t:1708_0": "263.",
  "tika-s0201t:1708_1": "Bhayena bhogatoti bhayena saha sabhayaṃ nivāpaparibhogato.",
  "tika-s0201t:1708_2": "Balavīriyanti kāyabalañca uṭṭhānavīriyañca.",
  "tika-s0201t:1708_3": "Aṭṭhakathāyaṃ pana balameva vīriyaṃ.",
  "tika-s0201t:1708_4": "Balanti ca sarīrabalaṃ,",
  "tika-s0201t:1708_5": "tañca atthato manasikāramaggehi aparāparaṃ sañcaraṇakavātoti vuttaṃ “aparāparaṃ sañcaraṇavāyodhātū”ti.",
  "tika-s0201t:1709_0": "264.",
  "tika-s0201t:1709_1": "Sikkhitakerāṭikāti paricitasāṭheyyā,",
  "tika-s0201t:1709_2": "vañcakāti attho.",
  "tika-s0201t:1709_3": "Iddhimanto viya ānubhāvavanto viya.",
  "tika-s0201t:1709_4": "Pacurajanehi parabhūtā jātāti parajanā,",
  "tika-s0201t:1709_5": "mahābhūtā.",
  "tika-s0201t:1709_6": "Tenāha “yakkhā”ti.",
  "tika-s0201t:1709_7": "Samantā sappadesanti samantato padesavantaṃ vipulokāsasannivāsaṭṭhānaṃ.",
  "tika-s0201t:1709_8": "Tassa pana sappadesatā mahāokāsatāyāti vuttaṃ “mahantaṃ okāsa”nti.",
  "tika-s0201t:1710_0": "265.",
  "tika-s0201t:1710_1": "Ghaṭṭessantīti “sabhayasamuṭṭhāna”nti saññādānavasena cittaṃ cetessanti,",
  "tika-s0201t:1710_2": "tāsessantīti attho.",
  "tika-s0201t:1710_3": "Pariccajissantīti nibbisissanti.",
  "tika-s0201t:1710_4": "Mahallakoti jātiyā mahallako jiṇṇo.",
  "tika-s0201t:1710_5": "Dubbaloti byādhivasena,",
  "tika-s0201t:1710_6": "pakatiyā vā balavirahito.",
  "tika-s0201t:1711_0": "267.",
  "tika-s0201t:1711_1": "Nivāpasadisatāya nivāpoti vā.",
  "tika-s0201t:1711_2": "Lokapariyāpannaṃ hutvā kilesehi āmasitabbatāya lokāmisānīti vā.",
  "tika-s0201t:1711_3": "Vaṭṭe āmisabhūtattā vaṭṭāmisabhūtānaṃ.",
  "tika-s0201t:1711_4": "Vasaṃ vattetīti kāmaguṇehi kāmaguṇe giddhe satte tasseva gedhassa vasena attano vase vattetīti. Tenāha –",
  "tika-s0201t:1712_0": "“Antalikkhacaro pāso, yvāyaṃ carati mānaso;",
  "tika-s0201t:1713_0": "Tena taṃ bādhayissāmi, na me samaṇa mokkhasī”ti. ;",
  "tika-s0201t:1714_0": "Ayanti paṭhamamigajātūpamā.",
  "tika-s0201t:1714_1": "Vānapatthassa satova papañcaparadattikādisaputtadāranikkhamanaṃ sandhāyāha “saputtabhariyapabbajjāyā”ti.",
  "tika-s0201t:1715_0": "268.",
  "tika-s0201t:1715_1": "Kāmato cittassa vimutti idha cetovimuttīti adhippetāti āha “cetovimutti nāma…pe…",
  "tika-s0201t:1715_2": "uppannaajjhāsayo”ti.",
  "tika-s0201t:1715_3": "Kāme vissajjetvā puna tattha nimuggatāya dutiyasamaṇabrāhmaṇā dutiyamigajātūpamā vuttā.",
  "tika-s0201t:1716_0": "269.",
  "tika-s0201t:1716_1": "Tatiyasamaṇabrāhmaṇā yathāpariccatte kāme pariccajitvā evaṃ ṭhitā,",
  "tika-s0201t:1716_2": "na dutiyā viya tattha nimuggāti adhippāyena “kiṃ pana te akaṃsū”ti pucchati.",
  "tika-s0201t:1716_3": "Itare kāmaṃ ujukaṃ kāmaguṇesu na nimuggā,",
  "tika-s0201t:1716_4": "pariyāyena pana nimuggā diṭṭhijālena ca ajjhotthaṭāti dassento “gāmanigamajanapadarājadhāniyo”tiādimāha.",
  "tika-s0201t:1716_5": "Diṭṭhijālampi taṇhājālānugatamevāti āha “mārassa pāpimato diṭṭhijālena parikkhipitvā”ti.",
  "tika-s0201t:1717_0": "271.",
  "tika-s0201t:1717_1": "Khandhakilesābhisaṅkhāramārā vā idha māraggahaṇena gahitāti daṭṭhabbaṃ.",
  "tika-s0201t:1717_2": "Akkhīni bhindi daṭṭhuṃ asamatthabhāvāpādanena.",
  "tika-s0201t:1717_3": "Tenāha “vipassanāpādakajjhāna”ntiādi.",
  "tika-s0201t:1717_4": "Kiñcāpi māro yaṃ kiñci jhānaṃ samāpannassapi bhikkhuno cittaṃ imaṃ nāma ārammaṇaṃ nissāya vattatīti na jānāti,",
  "tika-s0201t:1717_5": "idhādhippetassa pana bhikkhuno vasena “vipassanāpādakajjhāna”nti vuttaṃ.",
  "tika-s0201t:1717_6": "Teneva pariyāyenāti “na mārassa akkhīni bhindī”ti evamādinā yathāvuttapariyāyena.",
  "tika-s0201t:1717_7": "Adassanaṃ gatoti etthāpi eseva nayo.",
  "tika-s0201t:1717_8": "Cakkhussa padaṃ patiṭṭhāti ca idha ārammaṇaṃ adhippetaṃ taṃ pariggayha pavattanatoti āha “appatiṭṭhaṃ nirārammaṇa”nti.",
  "tika-s0201t:1717_9": "Soti māro.",
  "tika-s0201t:1717_10": "Disvāti dassanahetu.",
  "tika-s0201t:1717_11": "Yasmā maggena catusaccadassanahetu āsavā na parikkhīṇā.",
  "tika-s0201t:1717_12": "Phalakkhaṇe hi te khīṇāti vuccantīti.",
  "tika-s0201t:1718_0": "Loketi sattaloke saṅkhāraloke ca.",
  "tika-s0201t:1718_1": "Sattavisattabhāvenāti laggabhāvena ceva savisesaṃ āsattabhāvena ca.",
  "tika-s0201t:1718_2": "Atha vātiādinā niddesanayavasena visattikāpadaṃ niddisati.",
  "tika-s0201t:1718_3": "Visatāti vitthaṭā rūpādīsu tebhūmakadhammesu byāpanavasena visaṭāti purimavacanameva takārassa ṭakāraṃ katvā vuttaṃ.",
  "tika-s0201t:1718_4": "Visālāti vipulā.",
  "tika-s0201t:1718_5": "Visakkatīti parisakkati sahati.",
  "tika-s0201t:1718_6": "Ratto hi rāgavatthunā pādena tāliyamānopi sahati.",
  "tika-s0201t:1718_7": "Osakkanaṃ,",
  "tika-s0201t:1718_8": "vipphandanaṃ vā visakkanantipi vadanti.",
  "tika-s0201t:1718_9": "Visaṃharatīti yathā tathā kāmesu ānisaṃsaṃ dassentī vividhehi ākārehi nekkhammābhimukhappavattito cittaṃ saṃharati saṅkhipati,",
  "tika-s0201t:1718_10": "visaṃ vā dukkhaṃ,",
  "tika-s0201t:1718_11": "taṃ harati upanetīti attho.",
  "tika-s0201t:1718_12": "Visaṃvādikāti aniccādiṃ niccādito gaṇhāpentī visaṃvādikā hoti.",
  "tika-s0201t:1718_13": "Dukkhanibbattakassa kammassa hetubhāvato visamūlā,",
  "tika-s0201t:1718_14": "visaṃ vā dukkhadukkhādibhūtā vedanā mūlaṃ etissāti visamūlā.",
  "tika-s0201t:1718_15": "Dukkhasamudayattā visaṃ phalaṃ etissāti visaphalā.",
  "tika-s0201t:1718_16": "Taṇhāya rūpādikassa dukkhasseva paribhogo hoti,",
  "tika-s0201t:1718_17": "na amatassāti sā “visaparibhogā”ti vuttā.",
  "tika-s0201t:1718_18": "Sabbattha niruttivasena saddasiddhi veditabbā.",
  "tika-s0201t:1718_19": "Yo panettha padhāno attho,",
  "tika-s0201t:1718_20": "taṃ dassetuṃ puna “visālā vā panā”tiādi vuttaṃ.",
  "tika-s0201t:1718_21": "Nittiṇṇo uttiṇṇoti upasaggavasena padaṃ vaḍḍhitaṃ.",
  "tika-s0201t:1718_22": "Niravasesato vā tiṇṇo nittiṇṇo.",
  "tika-s0201t:1718_23": "Tena tena maggena uddhamuddhaṃ tiṇṇo uttiṇṇo.",
  "tika-s0201t:1718_24": "Yaṃ panettha atthato avibhattaṃ,",
  "tika-s0201t:1718_25": "taṃ suviññeyyameva.",
  "tika-s0201t:1719_0": "Nivāpasuttavaṇṇanāya līnatthappakāsanā samattā.",
  "tika-s0201t:1720_0": "6. Pāsarāsisuttavaṇṇanā",
  "tika-s0201t:1721_0": "272.",
  "tika-s0201t:1721_1": "Sādhumayanti ettha sādhu-",
  "tika-s0201t:1721_2": "saddo āyācanattho,",
  "tika-s0201t:1721_3": "na “sādhāvuso”tiādīsu viya abhinandanādiatthoti āha “āyācantā”ti.",
  "tika-s0201t:1721_4": "Tenāha pāḷiyaṃ “labheyyāmā”tiādi vuttaṃ.",
  "tika-s0201t:1721_5": "Na sakkonti, kasmā?",
  "tika-s0201t:1721_6": "Buddhā hi garū honti,",
  "tika-s0201t:1721_7": "paramagarū uttamaṃ gāravaṭṭhānaṃ,",
  "tika-s0201t:1721_8": "na yathā tathā upasaṅkamanīyā.",
  "tika-s0201t:1721_9": "Tenāha “ekacāriko sīho”tiādi.",
  "tika-s0201t:1722_0": "“Pākaṭakiriyāyā”ti saṅkhepena vuttaṃ vivarituṃ “yaṃ hī”tiādi vuttaṃ.",
  "tika-s0201t:1722_1": "Bhagavā sabbakālaṃ kimevamakāsīti?",
  "tika-s0201t:1722_2": "Na sabbakālamevamakāsi.",
  "tika-s0201t:1722_3": "Yadā pana akāsi,",
  "tika-s0201t:1722_4": "taṃ dassetuṃ “bhagavā paṭhamabodhiya”ntiādi vuttaṃ.",
  "tika-s0201t:1722_5": "Manussattabhāveti iminā purisattabhāvaṃ ulliṅgeti.",
  "tika-s0201t:1722_6": "Dhanapariccāgo kato nāma natthi bhagavato dharamānakāleti adhippāyo.",
  "tika-s0201t:1723_0": "Mālākacavaranti milātamālākacavaraṃ.",
  "tika-s0201t:1723_1": "Rajojallaṃ na upalimpati acchatarachavibhāvato.",
  "tika-s0201t:1723_2": "Vuttañhetaṃ “sukhumattā chaviyā kāye rajojallaṃ na limpatī”ti.",
  "tika-s0201t:1723_3": "Yadi evaṃ kasmā bhagavā nahāyatīti āha “utuggahaṇattha”nti.",
  "tika-s0201t:1724_0": "Vihāroti jetavanavihāro.",
  "tika-s0201t:1724_1": "Vīsatiusabhaṃ gāvutassa catuttho bhāgoti vadanti.",
  "tika-s0201t:1724_2": "Kadācīti kasmiñci buddhuppāde.",
  "tika-s0201t:1724_3": "Acalamevāti aparivattameva anaññabhāvato,",
  "tika-s0201t:1724_4": "mañcānaṃ pana appamahantatāhi pādānaṃ patiṭṭhitaṭṭhānassa hānivaḍḍhiyo hontiyeva.",
  "tika-s0201t:1725_0": "Yantanāḷikāhi paripuṇṇasuvaṇṇarasadhārāhi.",
  "tika-s0201t:1725_1": "Nhānavattanti “pabbajitena nāma evaṃ nhāyitabba”nti nahānacārittaṃ dassetvā.",
  "tika-s0201t:1725_2": "Yasmā bhagavato sarīraṃ sudhantacāmīkarasamānavaṇṇaṃ suparisodhitapavāḷarucirakaracaraṇāvaraṃ suvisuddhanīlaratanāvaḷisadisakesatanuruhaṃ,",
  "tika-s0201t:1725_3": "tasmā tahaṃ tahaṃ vinissatajātihiṅgulakarasūpasobhitaṃ upari mahaggharatanāvaḷisañchāditaṃ jaṅgamamiva kanakagirisikharaṃ virocittha.",
  "tika-s0201t:1725_4": "Tasmiñca samaye dasabalassa sarīrato nikkhamitvā chabbaṇṇarasmiyo samantato asītihatthappamāṇe padese ādhāvantī vidhāvantī ratanāvaḷiratanadāma-",
  "tika-s0201t:1725_5": "ratanacuṇṇa-",
  "tika-s0201t:1725_6": "vippakiṇṇaṃ viya,",
  "tika-s0201t:1725_7": "pasāritaratanacittakañcanapaṭṭamiva,",
  "tika-s0201t:1725_8": "āsiñcamānalākhārasadhārā- citamiva,",
  "tika-s0201t:1725_9": "ukkāsatanipātasamākulamiva,",
  "tika-s0201t:1725_10": "nirantaraṃ vippakiṇṇa- kaṇikāra-",
  "tika-s0201t:1725_11": "kiṅkiṇika-",
  "tika-s0201t:1725_12": "pupphamiva,",
  "tika-s0201t:1725_13": "vāyuvegasamuddhata-",
  "tika-s0201t:1725_14": "cinapiṭṭhacuṇṇa-",
  "tika-s0201t:1725_15": "rañjitamiva,",
  "tika-s0201t:1725_16": "indadhanu-",
  "tika-s0201t:1725_17": "vijjulatā-",
  "tika-s0201t:1725_18": "vitānasanthatamiva,",
  "tika-s0201t:1725_19": "gaganatalaṃ taṃ ṭhānaṃ pavanañca sammā pharanti.",
  "tika-s0201t:1725_20": "Tena vuttaṃ “vaṇṇabhūmi nāmesā”tiādi.",
  "tika-s0201t:1725_21": "Atthanti upameyyatthaṃ.",
  "tika-s0201t:1725_22": "Upamāyoti “īdiso ca hotī”ti yathārahaṃ tadanucchavikā upamā.",
  "tika-s0201t:1725_23": "Kāraṇānīti upamupameyyasambandhavibhāvanāni kāraṇāni.",
  "tika-s0201t:1725_24": "Pūretvāti vaṇṇanaṃ paripuṇṇaṃ katvā.",
  "tika-s0201t:1725_25": "Thāmo veditabbo “atitthe pakkhando”ti avattabbattā.",
  "tika-s0201t:1726_0": "273.",
  "tika-s0201t:1726_1": "Kaṇṇikāti sarīragatabindukatāni maṇḍalāni.",
  "tika-s0201t:1726_2": "Parikkhārabhaṇḍanti uttarāsaṅgaṃ saṅghāṭiñca sandhāya vadati.",
  "tika-s0201t:1726_3": "Kiṃ panāyaṃ nayo buddhānampi sarīre hotīti? Na hoti,",
  "tika-s0201t:1726_4": "vattadassanatthaṃ panetaṃ katanti dassetuṃ “buddhānaṃ panā”tiādi vuttaṃ.",
  "tika-s0201t:1726_5": "Gamanavasena kāyassābhinīharaṇaṃ gamanābhihāro.",
  "tika-s0201t:1726_6": "Yathādhippāyāvattanaṃ adhippāyakopanaṃ.",
  "tika-s0201t:1727_0": "Aññatarāya pāramiyāti nekkhammapāramiyā.",
  "tika-s0201t:1727_1": "Vīriyapāramiyāti apare.",
  "tika-s0201t:1727_2": "Mahābhinikkhamanassāti mahantassa carimabhave abhinikkhamanassa.",
  "tika-s0201t:1727_3": "Tañhi mahantaṃ bhogakkhandhaṃ mahantañca ñātiparivaṭṭaṃ mahantañca cakkavattisiriṃ pajahitvā sadevakassa",
  "tika-s0201t:1727_4": "lokassa samārakassa ca acinteyyāparimeyyabhedassa mahato atthāya hitāya sukhāya pavattattā mahanīyatāya",
  "tika-s0201t:1727_5": "ca mahantaṃ abhinikkhamananti vuccati.",
  "tika-s0201t:1728_0": "Purimoti “katamāya nu kathāya sannisinnā bhavathā”ti evaṃ vuttaattho.",
  "tika-s0201t:1728_1": "Kā ca pana voti ettha ca-",
  "tika-s0201t:1728_2": "saddo byatireke.",
  "tika-s0201t:1728_3": "Tena yathāpucchitāya kathāya vakkhamānaṃ vippakatabhāvaṃ joteti. Pana-",
  "tika-s0201t:1728_4": "saddo vacanālaṅkāre.",
  "tika-s0201t:1728_5": "Yāya hi kathāya te bhikkhū sannisinnā,",
  "tika-s0201t:1728_6": "sā eva antarākathābhūtā vippakatā visesena puna pucchīyati.",
  "tika-s0201t:1728_7": "Aññāti antarā-",
  "tika-s0201t:1728_8": "saddassa atthamāha.",
  "tika-s0201t:1728_9": "Aññattho hi ayaṃ antarā-",
  "tika-s0201t:1728_10": "saddo “bhūmantaraṃ samayantara”ntiādīsu viya,",
  "tika-s0201t:1728_11": "antarāti vā vemajjheti attho.",
  "tika-s0201t:1728_12": "Dasakathāvatthunissitāti “kiṃ sīlaṃ nāma,",
  "tika-s0201t:1728_13": "kathañca pūretabbaṃ,",
  "tika-s0201t:1728_14": "kāni cassa saṃkilesavodānānī”tiādinā appicchādinissitā sīlādinissitā ca kathā.",
  "tika-s0201t:1728_15": "Ariyoti niddoso.",
  "tika-s0201t:1728_16": "Atha vā atthakāmehi araṇīyoti ariyo,",
  "tika-s0201t:1728_17": "ariyānaṃ ayanti vā ariyoti.",
  "tika-s0201t:1728_18": "Bhāvanāmanasikāravasena tuṇhī bhavanti,",
  "tika-s0201t:1728_19": "na ekaccabāhirakapabbajitā viya mūgabbatasamādānena.",
  "tika-s0201t:1728_20": "Dutiyajjhānampi ariyo tuṇhībhāvo vacīsaṅkhārapahānato.",
  "tika-s0201t:1728_21": "Mūlakammaṭṭhānanti pārihāriya kammaṭṭhānampi.",
  "tika-s0201t:1728_22": "Jhānanti dutiyajjhānaṃ.",
  "tika-s0201t:1729_0": "274.",
  "tika-s0201t:1729_1": "“Sannipatitānaṃ vo,",
  "tika-s0201t:1729_2": "bhikkhave,",
  "tika-s0201t:1729_3": "dvaya”nti aṭṭhuppattivasena desanā pavattāti tassā uparidesanāya sambandhaṃ dassetuṃ “dvemā,",
  "tika-s0201t:1729_4": "bhikkhave,",
  "tika-s0201t:1729_5": "pariyesanāti ko anusandhī”ti anusandhiṃ pucchati.",
  "tika-s0201t:1729_6": "Ayaṃ tumhākaṃ pariyesanāti yā mahābhinikkhamanapaṭibaddhā dhammī kathā,",
  "tika-s0201t:1729_7": "sā tumhākaṃ dhammapariyesanā dhammavicāraṇā ariyapariyesanā nāma.",
  "tika-s0201t:1729_8": "Apāyamagganti anatthāvahaṃ maggaṃ.",
  "tika-s0201t:1729_9": "Uddesānukkamaṃ bhinditvāti uddesānupubbiṃ laṅghitvā. Dhamma-",
  "tika-s0201t:1729_10": "saddo “amosadhammaṃ nibbāna”ntiādīsu viya pakatipariyāyo.",
  "tika-s0201t:1729_11": "Jāyanasabhāvoti jāyanapakatikoti attho.",
  "tika-s0201t:1729_12": "Sesapadesupi eseva nayo.",
  "tika-s0201t:1730_0": "Sabbatthāti yathā “puttabhariya”nti dvandasamāsavasena ekattaṃ,",
  "tika-s0201t:1730_1": "esa nayo sabbattha “dāsidāsa”ntiādīsu sabbapadesu.",
  "tika-s0201t:1730_2": "Parato vikāraṃ anāpajjitvā sabbadā jātarūpameva hotīti jātarūpaṃ, suvaṇṇaṃ.",
  "tika-s0201t:1730_3": "Dhavalasabhāvatāya rañjīyatīti rajataṃ, rūpiyaṃ.",
  "tika-s0201t:1730_4": "Idha pana suvaṇṇaṃ ṭhapetvā yaṃ kiñci upabhogaparibhogārahaṃ rajataṃteva gahitaṃ.",
  "tika-s0201t:1730_5": "Upadhīyati ettha dukkhanti upadhayo.",
  "tika-s0201t:1730_6": "Cutīsaṅkhātaṃ maraṇanti ekabhavapariyāpannaṃ khandhanirodhasaṅkhātaṃ maraṇamāha.",
  "tika-s0201t:1730_7": "Khaṇikanirodho pana khaṇe khaṇe.",
  "tika-s0201t:1730_8": "Tenāha “sattānaṃ viyā”ti.",
  "tika-s0201t:1730_9": "Saṃkilissatīti dūsavisena viya attānaṃ dūsissati.",
  "tika-s0201t:1730_10": "Tenāha bhagavā – “pañcime,",
  "tika-s0201t:1730_11": "bhikkhave,",
  "tika-s0201t:1730_12": "jātarūpassa upakkilesā ayo loha”ntiādi.",
  "tika-s0201t:1730_13": "Malaṃ gahetvāti yehi sahayogato malinaṃ hoti,",
  "tika-s0201t:1730_14": "tesaṃ malinabhāvapaccayānaṃ vasena malaṃ gahetvā.",
  "tika-s0201t:1730_15": "Jīraṇato jarādhammavāre jātarūpaṃ gahitanti yojanā.",
  "tika-s0201t:1730_16": "Ye pana jātidhammavārepi jātarūpaṃ na paṭhanti,",
  "tika-s0201t:1730_17": "tesaṃ itaresaṃ viya jīraṇadhammavāre sarūpato anāgatampi upadhiggahaṇena gahitamevāti daṭṭhabbaṃ.",
  "tika-s0201t:1730_18": "Pariggahe ṭhitānaṃ pana vasena vuccamāne apākaṭānampi jātijarāmaraṇānaṃ vasena yojanā labbhateva.",
  "tika-s0201t:1730_19": "Jātarūpasīsena cettha sabbassapi anindriyabaddhassa gahaṇaṃ daṭṭhabbaṃ,",
  "tika-s0201t:1730_20": "puttabhariyādiggahaṇena viya mittāmaccādiggahaṇaṃ.",
  "tika-s0201t:1731_0": "275.",
  "tika-s0201t:1731_1": "Ariyehi pariyesanā,",
  "tika-s0201t:1731_2": "ariyānaṃ pariyesanāti vā ariyapariyesanāti samāsadvayaṃ dasseti “ayaṃ,",
  "tika-s0201t:1731_3": "bhikkhave”tiādinā.",
  "tika-s0201t:1732_0": "276.",
  "tika-s0201t:1732_1": "Mūlato paṭṭhāyāti yaṃ mahābhinikkhamanassa mūlabhāvesuādīnavadassanaṃ,",
  "tika-s0201t:1732_2": "tato paṭṭhāya.",
  "tika-s0201t:1732_3": "Yasmā te bhikkhū tattha mahābhinikkhamanakathāya sannisinnā,",
  "tika-s0201t:1732_4": "sā ca nesaṃ antarākathā vippakatā,",
  "tika-s0201t:1732_5": "tasmā bhagavā tesaṃ mūlato paṭṭhāya mahābhinikkhamanakathaṃ kathetuṃ ārabhi.",
  "tika-s0201t:1732_6": "Ahampi pubbeti visesavacanaṃ aparipakkañāṇena sayaṃ carimabhave tīsu pāsādesu tividhanāṭakaparivārassa",
  "tika-s0201t:1732_7": "dibbasampattisadisāya mahāsampattiyā anubhavanaṃ,",
  "tika-s0201t:1732_8": "abhinikkhamitvā padhānapadahanavasena attakilamathānuyogañca sandhāyāha.",
  "tika-s0201t:1732_9": "Anariyapariyesanaṃ pariyesinti etthāpi eseva nayo.",
  "tika-s0201t:1732_10": "Pañcavaggiyāpīti yathāsakaṃ gihibhogaṃ anuyuttā taṃ pahāya pabbajitvā attakilamathānuyoge ṭhitā satthu",
  "tika-s0201t:1732_11": "dhammacakkapavattanadesanāya tampi pahāya ariyapariyesanaṃ pariyesiṃsūti.",
  "tika-s0201t:1733_0": "277.",
  "tika-s0201t:1733_1": "Kāmaṃ dahara-",
  "tika-s0201t:1733_2": "saddo “daharaṃ kumāraṃ mandaṃ uttānaseyyaka”nti ettha bāladārake āgato,",
  "tika-s0201t:1733_3": "“bhadrena yobbanena samannāgato”ti pana vakkhamānattā yuvāvatthā idha dahara-",
  "tika-s0201t:1733_4": "saddena vuttāti āha “taruṇova samāno”ti.",
  "tika-s0201t:1733_5": "Paṭhamavayena ekūnatiṃsavayattā.",
  "tika-s0201t:1733_6": "Jātiyā hi yāva tettiṃsavayā paṭhamavayo.",
  "tika-s0201t:1733_7": "Anādaratthe sāmivacanaṃ yathā “devadattassa rudantassa pabbajī”ti.",
  "tika-s0201t:1733_8": "Kāmaṃ assumuccanaṃ rodanaṃ,",
  "tika-s0201t:1733_9": "taṃ assumukhānanti iminā pakāsitaṃ,",
  "tika-s0201t:1733_10": "taṃ pana vatvā “rudantāna”nti vacanaṃ balavasokasamuṭṭhānaṃ ārodanavatthuṃ pakāsetīti āha “kanditvā rodamānāna”nti.",
  "tika-s0201t:1733_11": "Kiṃ kusalanti gavesamānoti kinti sabbaso avajjarahitaṃ ekanta niyyānikaṃ pariyesamāno.",
  "tika-s0201t:1733_12": "Varapadanti vaṭṭadukkhanissaraṇatthikehi ekantena varaṇīyaṭṭhena varaṃ,",
  "tika-s0201t:1733_13": "pajjitabbaṭṭhena padaṃ.",
  "tika-s0201t:1733_14": "Tuṅgasarīratāya dīgho,",
  "tika-s0201t:1733_15": "piṅgalacakkhutāya piṅgaloti dīghapiṅgalo.",
  "tika-s0201t:1733_16": "Dhammoti vinayo,",
  "tika-s0201t:1733_17": "samayoti attho.",
  "tika-s0201t:1733_18": "Sutvāva uggaṇhinti tena vuccamānassa savanamatteneva uggaṇhiṃ vācuggataṃ akāsiṃ.",
  "tika-s0201t:1734_0": "Paṭilapanamattakenāti puna lapanamattakena.",
  "tika-s0201t:1734_1": "Jānātīti ñāṇo,",
  "tika-s0201t:1734_2": "ñāṇoti vādo ñāṇavādo,",
  "tika-s0201t:1734_3": "taṃ ñāṇavādaṃ.",
  "tika-s0201t:1734_4": "“Vadāmī”ti āgatattā aṭṭhakathāyaṃ “jānāmī”ti uttamapurisavasena attho vutto.",
  "tika-s0201t:1734_5": "Aññepi bahūti aññepi bahū mama tathābhāvaṃ jānantā “ayaṃ imaṃ dhammaṃ jānātī”ti,",
  "tika-s0201t:1734_6": "“akampanīyatāya thiro”ti vā evaṃ vadanti.",
  "tika-s0201t:1734_7": "Lābhīti aññāsīti dhammassa uddisanena mahāpaññatāya “ayaṃ attanā gatamaggaṃ pavedeti,",
  "tika-s0201t:1734_8": "na anussutiko”ti aññāsi.",
  "tika-s0201t:1734_9": "Assāti bodhisattassa.",
  "tika-s0201t:1734_10": "Etadahosīti etaṃ “na kho āḷāro kālāmo”tiādi manasi ahosi,",
  "tika-s0201t:1734_11": "cintesīti attho.",
  "tika-s0201t:1735_0": "Heṭṭhimasamāpattīhi vinā uparimasamāpattīnaṃ sampādanassa asambhavato “satta samāpattiyo maṃ jānāpesī”ti āha.",
  "tika-s0201t:1735_1": "Payogaṃ kareyyanti bhāvanaṃ anuyuñjeyyanti attho.",
  "tika-s0201t:1735_2": "Evamāhāti evaṃ “ahaṃ,",
  "tika-s0201t:1735_3": "āvuso”tiādimāha,",
  "tika-s0201t:1735_4": "sattannaṃ samāpattīnaṃ adhigamaṃ paccaññāsīti attho.",
  "tika-s0201t:1736_0": "Anusūyakoti anissukī.",
  "tika-s0201t:1736_1": "Tena mahāpurise pasādaṃ pavedesi.",
  "tika-s0201t:1736_2": "Bodhisattassa tā samāpattiyo nibbattetvā ṭhitassa purimajātiparicayena ñāṇassa ca mahantatāya tāsaṃ gati ca abhisamparāyo ca upaṭṭhāsi.",
  "tika-s0201t:1736_3": "Tena “vaṭṭapariyāpannā evetā”ti nicchayo udapādi.",
  "tika-s0201t:1736_4": "Tenāha “nāyaṃ dhammo nibbidāyā”tiādi.",
  "tika-s0201t:1736_5": "Ekaccānaṃ virāgabhāvanāsamatikkamāvahopi neva tesampi accantāya samatikkamāvaho,",
  "tika-s0201t:1736_6": "sayañca vaṭṭapariyāpannoyeva,",
  "tika-s0201t:1736_7": "tasmā neva vaṭṭe nibbindanatthāya,",
  "tika-s0201t:1736_8": "yadaggena na nibbidāya,",
  "tika-s0201t:1736_9": "tadaggena na virajjanatthāya,",
  "tika-s0201t:1736_10": "rāgādīnaṃ pāpadhammānaṃ na nirujjhanatthāya,",
  "tika-s0201t:1736_11": "na upasamatthāya,",
  "tika-s0201t:1736_12": "tasmā taṃ abhiññeyyadhammaṃ na abhijānanatthāya…pe…",
  "tika-s0201t:1736_13": "saṃvattatīti yojanā.",
  "tika-s0201t:1737_0": "Yāvadeva ākiñcaññāyatanupapattiyāti sattasu samāpattīsu ukkaṭṭhaṃ gahetvā vadati.",
  "tika-s0201t:1737_1": "Uṭṭhāya samuṭṭhāya acutidhammaṃ pariyesituṃ yuttattā tañca anatikkantajātidhammamevāti mahāsatto pajahatīti āha “yañca ṭhānaṃ pāpetī”tiādi.",
  "tika-s0201t:1737_2": "Tato paṭṭhāyāti yadā samāpattidhammassa gatiñca abhisamparāyañca abbhaññāsi,",
  "tika-s0201t:1737_3": "tato paṭṭhāya.",
  "tika-s0201t:1737_4": "Makkhikāvasenāti bhojanassa makkhikāmissatāvasena.",
  "tika-s0201t:1737_5": "Manaṃ na uppādeti bhuñjitunti adhippāyo.",
  "tika-s0201t:1737_6": "Mahantena ussāhenāti idaṃ katipāhaṃ tattha bhāvanānuyogamattaṃ sandhāya vuttaṃ,",
  "tika-s0201t:1737_7": "na aññesaṃ viya kasiṇaparikammādikaraṇaṃ.",
  "tika-s0201t:1737_8": "Na hi antimabhavikabodhisattānaṃ samāpattinibbattane bhāriyaṃ nāma.",
  "tika-s0201t:1737_9": "Analaṅkaritvāti anu anu alaṃkatvā punappunaṃ “iminā na kiñci payojana”nti katvā.",
  "tika-s0201t:1738_0": "278. Vācāya uggahitamattovāti ettha pubbe vuttanayānusārena attho veditabbo.",
  "tika-s0201t:1739_0": "279.",
  "tika-s0201t:1739_1": "Mahāvelā viya mahāvelā,",
  "tika-s0201t:1739_2": "vipulavālikapuñjatāya mahanto velātaṭo viyāti attho.",
  "tika-s0201t:1739_3": "Tenāha “mahāvālikarāsīti attho”ti.",
  "tika-s0201t:1739_4": "Uru maru sikatā vālukā vaṇṇu vālikāti ime saddā samānatthā,",
  "tika-s0201t:1739_5": "byañjanameva nānaṃ.",
  "tika-s0201t:1740_0": "Senā nigacchi nivisi etthāti senānigamo,",
  "tika-s0201t:1740_1": "senāya niviṭṭhaṭṭhānaṃ.",
  "tika-s0201t:1740_2": "Senānigāmoti pana ayaṃ samaññā aparakālikā.",
  "tika-s0201t:1740_3": "Gocaragāmanidassanañcetaṃ.",
  "tika-s0201t:1740_4": "Uparisuttasminti mahāsaccakasutte.",
  "tika-s0201t:1740_5": "Idha pana bodhipallaṅko adhippeto ariyapariyesanāya vuccamānattā.",
  "tika-s0201t:1741_0": "280.",
  "tika-s0201t:1741_1": "“Ñāṇadassana”nti ca ekajjhaṃ gahitapadadvayavisayavisesassa anāmaṭṭhattā “me”ti ca gahitattā anavasesañeyyāvabodhanasamatthameva ñāṇavisesaṃ bodheti,",
  "tika-s0201t:1741_2": "na ñāṇamattaṃ,",
  "tika-s0201t:1741_3": "na dassanamattanti āha “sabbadhammadassanasamatthañca me sabbaññutaññāṇaṃ udapādī”ti.",
  "tika-s0201t:1741_4": "Akuppatāyāti vimokkhantatāya sabbaso paṭipakkhadhammehi asaṅkhobhanīyatāya.",
  "tika-s0201t:1741_5": "Tenāha “rāgādīhi na kuppatī”ti.",
  "tika-s0201t:1741_6": "Ārammaṇasantatāyapi tadārammaṇānaṃ atthi viseso yathā taṃ “āneñjavihāre”ti āha “akuppārammaṇatāya cā”ti.",
  "tika-s0201t:1741_7": "Paccavekkhaṇañāṇampīti na kevalaṃ sabbaññutaññāṇameva,",
  "tika-s0201t:1741_8": "atha kho yathādhigate paṭivedhasaddhamme ekūnavīsatividhapaccavekkhaṇañāṇampi.",
  "tika-s0201t:1742_0": "281.",
  "tika-s0201t:1742_1": "Paṭividdhoti sayambhuñāṇena “idaṃ dukkha”ntiādinā paṭimukhaṃ nibbijjhanavasena patto,",
  "tika-s0201t:1742_2": "yathābhūtaṃ avabuddhoti attho.",
  "tika-s0201t:1742_3": "Gambhīroti mahāsamuddo viya makasatuṇḍasūciyā aññatra samupacitaparipakkañāṇasambhārehi aññesaṃ ñāṇena alabbhaneyyapatiṭṭho.",
  "tika-s0201t:1742_4": "Tenāha “uttānabhāvapaṭikkhepavacanameta”nti.",
  "tika-s0201t:1742_5": "Yo alabbhaneyyapatiṭṭho,",
  "tika-s0201t:1742_6": "so ogāhitumasakkuṇeyyatāya sarūpato ca passituṃ na sakkāti āha “gambhīrattāva duddaso”ti.",
  "tika-s0201t:1742_7": "Dukkhena daṭṭhabboti kicchena kenacideva daṭṭhabbo.",
  "tika-s0201t:1742_8": "Yaṃ pana daṭṭhumeva na sakkā,",
  "tika-s0201t:1742_9": "tassa ogāhetvā anu anu bujjhane kathā eva natthīti āha “duddasattāva duranubodho”ti.",
  "tika-s0201t:1742_10": "Dukkhena avabujjhitabbo avabodhassa dukkarabhāvato.",
  "tika-s0201t:1742_11": "Imasmiṃ ṭhāne –",
  "tika-s0201t:1742_12": "“taṃ kiṃ maññatha,",
  "tika-s0201t:1742_13": "bhikkhave,",
  "tika-s0201t:1742_14": "katamaṃ nu kho dukkarataraṃ vā durabhisambhavataraṃ vā”ti suttapadaṃ vattabbaṃ.",
  "tika-s0201t:1742_15": "Santārammaṇatāya vā santo.",
  "tika-s0201t:1742_16": "Nibbutasabbapariḷāhatāya nibbuto.",
  "tika-s0201t:1742_17": "Padhānabhāvaṃ nītoti vā paṇīto.",
  "tika-s0201t:1742_18": "Atittikaraṭṭhena atappako sādurasabhojanaṃ viya.",
  "tika-s0201t:1742_19": "Ettha ca nirodhasaccaṃ santaṃ ārammaṇanti santārammaṇaṃ,",
  "tika-s0201t:1742_20": "maggasaccaṃ santaṃ santārammaṇañcāti santārammaṇaṃ.",
  "tika-s0201t:1742_21": "Anupasantasabhāvānaṃ kilesānaṃ saṅkhārānañca abhāvato nibbutasabbapariḷāhatāya santapaṇītabhāveneva ca asecanakatāya atappakatā daṭṭhabbā.",
  "tika-s0201t:1742_22": "Tenāha “idaṃ dvayaṃ lokuttarameva sandhāya vutta”nti.",
  "tika-s0201t:1742_23": "Uttamañāṇavisayattā na takkena avacaritabbo,",
  "tika-s0201t:1742_24": "tato eva nipuṇañāṇagocaratāya ca saṇho.",
  "tika-s0201t:1742_25": "Sukhumasabhāvattā ca nipuṇo,",
  "tika-s0201t:1742_26": "bālānaṃ avisayattā paṇḍitehi eva veditabboti paṇḍitavedanīyo.",
  "tika-s0201t:1742_27": "Ālīyanti abhiramitabbaṭṭhena sevīyantīti ālayā,",
  "tika-s0201t:1742_28": "pañca kāmaguṇā.",
  "tika-s0201t:1742_29": "Ālayanti allīyantī abhiramaṇavasena sevantīti ālayā,",
  "tika-s0201t:1742_30": "taṇhāvicaritāni.",
  "tika-s0201t:1742_31": "Ramantīti ratiṃ vindanti kīḷanti laḷanti.",
  "tika-s0201t:1742_32": "Ālayaratāti ālayaniratā.",
  "tika-s0201t:1743_0": "Ṭhānaṃ sandhāyāti ṭhāna-",
  "tika-s0201t:1743_1": "saddaṃ sandhāya.",
  "tika-s0201t:1743_2": "Atthato pana ṭhānanti ca paṭiccasamuppādo eva adhippeto.",
  "tika-s0201t:1743_3": "Tiṭṭhati phalaṃ tadāyattavuttitāyāti ṭhānaṃ,",
  "tika-s0201t:1743_4": "saṅkhārādīnaṃ paccayabhūtā avijjādayo.",
  "tika-s0201t:1743_5": "Imesaṃ saṅkhārādīnaṃ paccayāti idappaccayā,",
  "tika-s0201t:1743_6": "avijjādayova.",
  "tika-s0201t:1743_7": "Idappaccayā eva idappaccayatā yathā “devo eva devatā”ti,",
  "tika-s0201t:1743_8": "idappaccayānaṃ vā avijjādīnaṃ attano phalaṃ pati paccayabhāvo uppādanasamatthatā idappaccayatā.",
  "tika-s0201t:1743_9": "Tena samatthapaccayalakkhaṇo paṭiccasamuppādo dassito hoti.",
  "tika-s0201t:1743_10": "Paṭicca samuppajjati phalaṃ etasmāti paṭiccasamuppādo.",
  "tika-s0201t:1743_11": "Padadvayenapi dhammānaṃ paccayaṭṭho eva vibhāvito.",
  "tika-s0201t:1743_12": "Tenāha “saṅkhārādipaccayānaṃ etaṃ adhivacana”nti.",
  "tika-s0201t:1743_13": "Ayamettha saṅkhepo,",
  "tika-s0201t:1743_14": "vitthāro pana visuddhimaggasaṃvaṇṇanāyaṃ vuttanayena veditabbo.",
  "tika-s0201t:1744_0": "Sabbasaṅkhārasamathotiādi sabbanti sabbasaṅkhārasamathādisaddābhidheyyaṃ sabbaṃ atthato nibbānameva.",
  "tika-s0201t:1744_1": "Idāni tassa nibbānabhāvaṃ dassetuṃ “yasmā hī”tiādi vuttaṃ.",
  "tika-s0201t:1744_2": "Nti nibbānaṃ.",
  "tika-s0201t:1744_3": "Āgammāti paṭicca ariyamaggassa ārammaṇapaccayabhāvahetu.",
  "tika-s0201t:1744_4": "Sammantīti appaṭisandhikūpasamavasena sammanti.",
  "tika-s0201t:1744_5": "Tathā santā savisesaṃ upasantā nāma hontīti āha “vūpasammantī”ti.",
  "tika-s0201t:1744_6": "Etena “sabbe saṅkhārā sammanti etthāti sabbasaṅkhārasamatho,",
  "tika-s0201t:1744_7": "nibbāna”nti dasseti.",
  "tika-s0201t:1744_8": "Sabbasaṅkhatavisaṃyutte ca nibbāne sabbasaṅkhāravūpasamapariyāyo heṭṭhā vuttanayeneva veditabbo.",
  "tika-s0201t:1744_9": "Sesapadesupi eseva nayo.",
  "tika-s0201t:1744_10": "Paṭinissaṭṭhāti samucchedavasena pariccattā honti.",
  "tika-s0201t:1744_11": "Sabbā taṇhāti aṭṭhasatappabhedā sabbāpi taṇhā.",
  "tika-s0201t:1744_12": "Sabbe kilesarāgāti kāmarāgarūparāgādibhedā sabbepi kilesabhūtā rāgā,",
  "tika-s0201t:1744_13": "sabbepi vā kilesā idha “kilesarāgā”ti veditabbā,",
  "tika-s0201t:1744_14": "na lobhavisesā eva cittassa vipariṇatabhāvāpādanato.",
  "tika-s0201t:1744_15": "Yathāha “rattampi cittaṃ vipariṇataṃ,",
  "tika-s0201t:1744_16": "duṭṭhampi cittaṃ vipariṇataṃ,",
  "tika-s0201t:1744_17": "mūḷhampi cittaṃ vipariṇata”nti.",
  "tika-s0201t:1744_18": "Virajjantīti palujjanti.",
  "tika-s0201t:1745_0": "Ciranisajjācirabhāsanehi piṭṭhiāgilāyanatālugalasosādivasena kāyakilamatho ceva kāyavihesā ca veditabbā.",
  "tika-s0201t:1745_1": "Sā ca kho desanāya atthaṃ ajānantānaṃ vasena vuttā,",
  "tika-s0201t:1745_2": "jānantānaṃ pana desanāya kāyaparissamopi satthu aparissamova.",
  "tika-s0201t:1745_3": "Tenāha bhagavā –",
  "tika-s0201t:1745_4": "“na ca maṃ dhammādhikaraṇaṃ vihesesī”ti.",
  "tika-s0201t:1745_5": "Tenevāha “yā ajānantānaṃ desanā nāma,",
  "tika-s0201t:1745_6": "so mama kilamatho assā”ti.",
  "tika-s0201t:1745_7": "Ubhayanti cittakilamatho ceva cittavihesā cāti ubhayampetaṃ buddhānaṃ natthi bodhimūleyeva samucchinnattā.",
  "tika-s0201t:1746_0": "Anubrūhanaṃ sampiṇḍanaṃ.",
  "tika-s0201t:1746_1": "Soti “apissū”ti nipāto.",
  "tika-s0201t:1746_2": "Manti paṭi-",
  "tika-s0201t:1746_3": "saddayogena sāmiatthe upayogavacananti āha “mamā”ti.",
  "tika-s0201t:1746_4": "Vuddhippattā vā acchariyā anacchariyā.",
  "tika-s0201t:1746_5": "Vuddhiatthopi hi a-",
  "tika-s0201t:1746_6": "kāro hoti yathā “asekkhā dhammā”ti.",
  "tika-s0201t:1746_7": "Kappānaṃ satasahassaṃ cattāri ca asaṅkhyeyyāni sadevakassa lokassa dhammasaṃvibhāgakaraṇatthameva pāramiyo",
  "tika-s0201t:1746_8": "pūretvā idāni adhigatadhammarajjassa tattha appossukkatāpattidīpanatā,",
  "tika-s0201t:1746_9": "gāthātthassa acchariyatā,",
  "tika-s0201t:1746_10": "tassa vuddhippatti cāti veditabbaṃ.",
  "tika-s0201t:1746_11": "Atthadvārena hi gāthānaṃ anacchariyatā.",
  "tika-s0201t:1746_12": "Gocarā ahesunti upaṭṭhahesuṃ.",
  "tika-s0201t:1746_13": "Upaṭṭhānañca vitakketabbatāti āha “parivitakkayitabbataṃ pāpuṇiṃsū”ti.",
  "tika-s0201t:1747_0": "Yadi sukhāpaṭipadāva,",
  "tika-s0201t:1747_1": "kathaṃ kicchatāti āha “pāramīpūraṇakāle panā”tiādi.",
  "tika-s0201t:1747_2": "Evamādīni duppariccajāni dentassa. Ha-",
  "tika-s0201t:1747_3": "iti vā “byatta”nti etasmiṃ atthe nipāto.",
  "tika-s0201t:1747_4": "Ekaṃsattheti keci.",
  "tika-s0201t:1747_5": "Ha byattaṃ,",
  "tika-s0201t:1747_6": "ekaṃsena vā alaṃ nippayojanaṃ evaṃ kicchena adhigatassa dhammassa desitanti yojanā.",
  "tika-s0201t:1747_7": "Halanti vā “ala”nti iminā samānatthaṃ padaṃ “halanti vadāmī”tiādīsu viya.",
  "tika-s0201t:1747_8": "Rāgadosapariphuṭṭhehīti phuṭṭhavisena viya sappena rāgena dosena ca samphuṭṭhehi abhibhūtehi.",
  "tika-s0201t:1747_9": "Rāgadosānugatehīti rāgena ca dosena ca anubandhehi.",
  "tika-s0201t:1748_0": "Kāmarāgarattā bhavarāgarattā ca nīvaraṇehi nivutatāya,",
  "tika-s0201t:1748_1": "diṭṭhirāgarattā viparītābhinivesena.",
  "tika-s0201t:1748_2": "Na dakkhantīti yāthāvato dhammaṃ na paṭivijjhissanti.",
  "tika-s0201t:1748_3": "Evaṃ gāhāpetunti “anicca”ntiādinā sabhāvena yāthāvato dhammaṃ jānāpetuṃ.",
  "tika-s0201t:1748_4": "Rāgadosaparetatāpi nesaṃ sammūḷhabhāvenevāti āha “tamokhandhena āvuṭā”ti.",
  "tika-s0201t:1749_0": "282.",
  "tika-s0201t:1749_1": "Dhammadesanāya appossukkatāpattiyā kāraṇaṃ vibhāvetuṃ “kasmā panā”tiādinā sayameva codanaṃ samuṭṭhāpeti.",
  "tika-s0201t:1749_2": "Tattha aññātavesenāti imassa bhagavato sāvakabhāvūpagamanena aññātarūpena.",
  "tika-s0201t:1749_3": "Tāpasavesenāti keci.",
  "tika-s0201t:1749_4": "So pana arahattādhigameneva vigaccheyya.",
  "tika-s0201t:1749_5": "Tividhaṃ kāraṇaṃ appossukkatāpattiyā paṭipakkhassa balavabhāvo,",
  "tika-s0201t:1749_6": "dhammassa gambhīratā,",
  "tika-s0201t:1749_7": "tattha ca sātisayaṃ gāravanti,",
  "tika-s0201t:1749_8": "ta dassetuṃ “tassa hī”tiādi āraddhaṃ.",
  "tika-s0201t:1749_9": "(Tattha paṭipakkhā nāma rāgādayo kilesā sammāpaṭipattiyā antarāyakarattā.",
  "tika-s0201t:1749_10": "Tesaṃ balavabhāvato ciraparibhāvanāya sattasantānato dubbisodhiyatāya te satte mattahatthino viya dubbalapurisaṃ",
  "tika-s0201t:1749_11": "adhibhavitvā ajjhottharitvā anayabyasanaṃ āpādentā anekasatayojanāyāmavitthāraṃ sunicitaṃ ghanasannivesaṃ",
  "tika-s0201t:1749_12": "kaṇṭakaduggampi adhisenti.",
  "tika-s0201t:1749_13": "Dūrappabhedaducchejjatāhi dubbisodhiyataṃ pana dassetuṃ “athassā”tiādi vuttaṃ.",
  "tika-s0201t:1749_14": "Tattha ca anto amaṭṭhatāya kañjiyapuṇṇā lābu.",
  "tika-s0201t:1749_15": "Cirapārivāsikatāya takkabharitā cāṭi.",
  "tika-s0201t:1749_16": "Snehatintadubbalabhāvena vasāpītapilotikā.",
  "tika-s0201t:1749_17": "Telamissitatāya añjanamakkhitahattho dubbisodhanīyā vuttā,",
  "tika-s0201t:1749_18": "hīnūpamā cetā rūpapabandhabhāvato acirakālikattā ca malīnatāya,",
  "tika-s0201t:1749_19": "kilesasaṃkileso eva pana dubbisodhanīyataro anādikālikattā anusayitattā ca.",
  "tika-s0201t:1749_20": "Tenāha “atisaṃkiliṭṭhā”ti.",
  "tika-s0201t:1749_21": "Yathā ca dubbisodhanīyataratāya,",
  "tika-s0201t:1749_22": "evaṃ gambhīraduddasaduranubodhānampi vuttaupamā hīnūpamāva).",
  "tika-s0201t:1750_0": "Paṭipakkhavigamanena gambhīropi dhammo supākaṭo bhaveyya.",
  "tika-s0201t:1750_1": "Paṭipakkhavigamanaṃ pana sammāpaṭipattipaṭibaddhaṃ,",
  "tika-s0201t:1750_2": "sā saddhammassavanādhīnā.",
  "tika-s0201t:1750_3": "Taṃ satthari dhamme ca pasādāyattaṃ,",
  "tika-s0201t:1750_4": "so garuṭṭhāniyānaṃ ajjhesanahetukoti panāḷikāya sattānaṃ dhammasampaṭipattiyā brahmayācanānimittanti taṃ dassento “apicā”tiādimāha.",
  "tika-s0201t:1751_0": "Upakkilesabhūtaṃ appaṃ rāgādirajaṃ etassāti apparajaṃ,",
  "tika-s0201t:1751_1": "apparajaṃ akkhi paññācakkhu yesaṃ te taṃsabhāvāti katvā apparajakkhajātikāti ayamattho vibhāvito “paññāmaye”tiādinā.",
  "tika-s0201t:1751_2": "Appaṃ rāgādirajaṃ yesaṃ taṃsabhāvā apparajakkhajātikāti evampi saddattho sambhavati.",
  "tika-s0201t:1751_3": "Dānādidasapuññakiriyavatthūni saraṇagamanaparahitapariṇāmanehi saddhiṃ (dvādasa hontīti) “dvādasapuññakiriyavasenā”ti vuttaṃ.",
  "tika-s0201t:1752_0": "Rāgādimalena samalehi pūraṇādīhi chahi satthārehi satthupaṭiññehi kabbaracanāvasena cintākaviādibhāve",
  "tika-s0201t:1752_1": "ṭhatvā takkapariyāhataṃ vīmaṃsānucaritaṃ sayaṃpaṭibhānaṃ cintito.",
  "tika-s0201t:1752_2": "Te kira buddhakolāhalānussavena sañjātakutūhalaṃ lokaṃ vañcetvā kohaññe ṭhatvā sabbaññutaṃ paṭijānantā yaṃ kiñci adhammaṃyeva dhammoti dīpesuṃ.",
  "tika-s0201t:1752_3": "Tenāha “te hi puretaraṃ uppajjitvā”tiādi.",
  "tika-s0201t:1752_4": "Apāpuretanti etaṃ kassapassa bhagavato sāsanantaradhānato pabhuti pihitaṃ nibbānanagarassa mahādvāraṃ",
  "tika-s0201t:1752_5": "ariyamaggaṃ saddhammadesanāhatthena apāpura vivara.",
  "tika-s0201t:1753_0": "Selapabbato ucco hoti thiro ca,",
  "tika-s0201t:1753_1": "na paṃsupabbato missakapabbato cāti āha “sele yathā pabbatamuddhanī”ti.",
  "tika-s0201t:1753_2": "Dhammamayaṃ pāsādanti lokuttaradhammamāha.",
  "tika-s0201t:1753_3": "So hi sabbaso pasādāvaho,",
  "tika-s0201t:1753_4": "sabbadhamme atikkamma abbhuggataṭṭhena pāsādasadiso ca.",
  "tika-s0201t:1753_5": "Paññāpariyāyo vā idha dhamma- saddo.",
  "tika-s0201t:1753_6": "Sā hi abbhuggataṭṭhena “pāsādo”ti abhidhamme niddiṭṭhā.",
  "tika-s0201t:1753_7": "Tathā cāha –",
  "tika-s0201t:1754_0": "“Paññāpāsādamāruyha, asoko sokiniṃ pajaṃ;",
  "tika-s0201t:1755_0": "Pabbataṭṭhova bhūmaṭṭhe, dhīro bāle avekkhatī”ti. ;",
  "tika-s0201t:1756_0": "Uṭṭhehīti vā dhammadesanāya appossukkatāsaṅkhātasaṅkocāpattito kilāsubhāvato uṭṭhaha.",
  "tika-s0201t:1757_0": "283.",
  "tika-s0201t:1757_1": "Garuṭṭhāniyaṃ payirupāsitvā garutaraṃ payojanaṃ uddissa abhipatthanā ajjhesanā,",
  "tika-s0201t:1757_2": "sāpi atthato yācanāva hotīti āha “ajjhesananti yācana”nti.",
  "tika-s0201t:1757_3": "Padesavisayaṃ ñāṇadassanaṃ ahutvā buddhānaṃyeva āveṇikabhāvato idaṃ ñāṇadvayaṃ “buddhacakkhū”ti vuccatīti",
  "tika-s0201t:1757_4": "āha “imesañhi dvinnaṃ ñāṇānaṃ buddhacakkhūti nāma”nti.",
  "tika-s0201t:1757_5": "Tiṇṇaṃ maggañāṇānanti heṭṭhimānaṃ tiṇṇaṃ maggañāṇānaṃ “dhammacakkhū”ti nāmaṃ catusaccadhammadassanamattabhāvato.",
  "tika-s0201t:1757_6": "Yato tāni ñāṇāni vijjūpamabhāvena vuttāni,",
  "tika-s0201t:1757_7": "aggamaggañāṇaṃ pana ñāṇakiccassa sikhāppattiyā na dassanamattaṃ hotīti “dhammacakkhū”ti na vuccati,",
  "tika-s0201t:1757_8": "tato taṃ vajirūpamabhāvena vuttaṃ.",
  "tika-s0201t:1757_9": "Vuttanayenāti “apparajakkhā”ti ettha vuttanayena.",
  "tika-s0201t:1757_10": "Yasmā mandakilesā “apparajakkhā”ti vuttā,",
  "tika-s0201t:1757_11": "tasmā bahalakilesā “mahārajakkhā”ti veditabbā.",
  "tika-s0201t:1757_12": "Paṭipakkhavidhamanasamatthatāya tikkhāni sūrāni visadāni,",
  "tika-s0201t:1757_13": "vuttavipariyāyena mudūni.",
  "tika-s0201t:1757_14": "Saddhādayo ākārāti saddahanādippakāre vadati.",
  "tika-s0201t:1757_15": "Sundarāti kalyāṇā.",
  "tika-s0201t:1757_16": "Sammohavinodaniyaṃ pana “yesaṃ āsayādayo koṭṭhāsā sundarā,",
  "tika-s0201t:1757_17": "te svākārā,",
  "tika-s0201t:1757_18": "viparītā dvākārā”ti vuttaṃ,",
  "tika-s0201t:1757_19": "taṃ imāya atthavaṇṇanāya aññadatthu saṃsandati sametīti daṭṭhabbaṃ.",
  "tika-s0201t:1757_20": "Kāraṇaṃ nāma paccayākāro,",
  "tika-s0201t:1757_21": "saccāni vā.",
  "tika-s0201t:1758_0": "Ayaṃ panettha pāḷīti ettha apparajakkhādipadānaṃ atthavibhāvane ayaṃ tassatthassa vibhāvanī pāḷi.",
  "tika-s0201t:1758_1": "Saddhādīnaṃ vimuttiparipācakadhammānaṃ balavabhāvo tappaṭipakkhānaṃ pāpadhammānaṃ dubbalabhāveneva hoti,",
  "tika-s0201t:1758_2": "tesañca balavabhāvo saddhādīnaṃ dubbalabhāvenāti vimuttiparipācakadhammānaṃ atthitānatthitāvasena apparajakkhamahārajakkhatādayo",
  "tika-s0201t:1758_3": "pāḷiyaṃ vibhajitvā dassitā.",
  "tika-s0201t:1758_4": "Khandhādayo eva lujjanapalujjanaṭṭhena loko.",
  "tika-s0201t:1758_5": "Sampattibhavabhūto loko sampattibhavaloko,",
  "tika-s0201t:1758_6": "sugatisaṅkhāto upapattibhavo.",
  "tika-s0201t:1758_7": "Sampatti sambhavati etenāti sampattisambhavaloko.",
  "tika-s0201t:1758_8": "Sugatisaṃvattaniyo kammabhavo.",
  "tika-s0201t:1758_9": "Duggati saṅkhātaupapattibhavaduggati saṃvattaniyakammabhavā vipattibhavalokavipattisambhavalokā.",
  "tika-s0201t:1759_0": "Puna ekakadukādivasena lokaṃ vibhajitvā dassetuṃ “eko loko”tiādi vuttaṃ.",
  "tika-s0201t:1759_1": "Āhārādayo viya hi āhāraṭṭhitikā saṅkhārā lujjanapalujjanaṭṭhena lokoti.",
  "tika-s0201t:1759_2": "Ettha eko loko sabbe sattā āhāraṭṭhitikāti yāyaṃ puggalādhiṭṭhānāya kathāya sabbasaṅkhārānaṃ paccayāyattavutti,",
  "tika-s0201t:1759_3": "tāya sabbe saṅkhārā ekova loko ekavidho pakārantarassa abhāvato.",
  "tika-s0201t:1759_4": "Dve lokātiādīsupi iminā nayena attho veditabbo.",
  "tika-s0201t:1759_5": "Nāmaggahaṇena cettha nibbānassa aggahaṇaṃ tassa alokasabhāvattā.",
  "tika-s0201t:1759_6": "Nanu ca āhāraṭṭhitikāti ettha paccayāyattavuttitāya maggaphalānampi lokatā āpajjatīti?",
  "tika-s0201t:1759_7": "Nāpajjati pariññeyyānaṃ dukkhasaccadhammānaṃ idha “loko”ti adhippetattā.",
  "tika-s0201t:1759_8": "Atha vā na lujjati na palujjatīti yo gahito tathā na hoti,",
  "tika-s0201t:1759_9": "so lokoti taṃ-",
  "tika-s0201t:1759_10": "gahaṇarahitānaṃ lokuttarānaṃ natthi lokatā.",
  "tika-s0201t:1759_11": "Upādānānaṃ ārammaṇabhūtā khandhā upādānakkhandhā.",
  "tika-s0201t:1759_12": "Dasāyatanānīti dasa rūpāyatanāni.",
  "tika-s0201t:1759_13": "Sesamettha suviññeyyameva.",
  "tika-s0201t:1760_0": "Vivaṭṭajjhāsayassa adhippetattā tassa ca sabbaṃ tebhūmakakammaṃ garahitabbaṃ vajjitabbañca hutvā upaṭṭhātīti vuttaṃ “sabbe abhisaṅkhārā vajjaṃ,",
  "tika-s0201t:1760_1": "sabbe bhavagāmikammā vajja”nti.",
  "tika-s0201t:1760_2": "Apparajakkhamahārajakkhādīsu pañcasu dukesu ekekasmiṃ dasa dasa katvā “paññāsāya ākārehi imāni pañcindriyāni jānātī”ti vuttaṃ.",
  "tika-s0201t:1760_3": "Atha vā anvayato byatirekato ca saddhādīnaṃ indriyānaṃ paropariyattaṃ jānātīti katvā tathā vuttaṃ.",
  "tika-s0201t:1760_4": "Ettha ca apparajakkhādibhabbādivasena āvajjentassa bhagavato te sattā puñjapuñjāva hutvā upaṭṭhahanti, na ekekā.",
  "tika-s0201t:1761_0": "Uppalāni ettha santīti uppalinī,",
  "tika-s0201t:1761_1": "gacchopi jalāsayopi,",
  "tika-s0201t:1761_2": "idha pana jalāsayo adhippetoti āha “uppalavane”ti.",
  "tika-s0201t:1761_3": "Yāni udakassa anto nimuggāneva hutvā pusanti vaḍḍhanti,",
  "tika-s0201t:1761_4": "tāni antonimuggaposīni.",
  "tika-s0201t:1761_5": "Dīpitānīti aṭṭhakathāyaṃ pakāsitāni,",
  "tika-s0201t:1761_6": "idheva vā “aññānipī”tiādinā bhāsitāni.",
  "tika-s0201t:1762_0": "Ugghaṭitaññūti ugghaṭitaṃ nāma ñāṇugghaṭanaṃ,",
  "tika-s0201t:1762_1": "ñāṇe ugghaṭitamatte eva jānātīti attho.",
  "tika-s0201t:1762_2": "Vipañcitaṃ vitthāritameva atthaṃ jānātīti vipañcitaññū.",
  "tika-s0201t:1762_3": "Uddesādīhi netabboti neyyo.",
  "tika-s0201t:1762_4": "Saha udāhaṭavelāyāti udāhāre udāhaṭamatteyeva.",
  "tika-s0201t:1762_5": "Dhammābhisamayoti catusaccadhammassa ñāṇena saddhiṃ abhisamayo.",
  "tika-s0201t:1762_6": "Ayaṃ vuccatīti ayaṃ “cattāro satipaṭṭhānā”tiādinā nayena saṃkhittena mātikāya ṭhapiyamānāya desanānusārena",
  "tika-s0201t:1762_7": "ñāṇaṃ pesetvā arahattaṃ gaṇhituṃ samattho puggalo “ugghaṭitaññū”ti vuccati.",
  "tika-s0201t:1762_8": "Ayaṃ vuccatīti ayaṃ saṃkhittena mātikaṃ ṭhapetvā vitthārena atthe vibhajiyamāne arahattaṃ pāpuṇituṃ samattho puggalo “vipañcitaññū”ti vuccati.",
  "tika-s0201t:1762_9": "Uddesatoti uddesahetu,",
  "tika-s0201t:1762_10": "uddisantassa,",
  "tika-s0201t:1762_11": "uddisāpentassa vāti attho.",
  "tika-s0201t:1762_12": "Paripucchatoti atthaṃ paripucchantassa.",
  "tika-s0201t:1762_13": "Anupubbena dhammābhisamayo hotīti anukkamena arahattappatti hoti.",
  "tika-s0201t:1762_14": "Na tāya jātiyā dhammābhisamayo hotīti tena attabhāvena maggaṃ vā phalaṃ vā antamaso jhānaṃ vā vipassanaṃ vā nibbattetuṃ na sakkoti.",
  "tika-s0201t:1762_15": "Ayaṃ vuccati puggalo padaparamoti ayaṃ puggalo byañjanapadameva paramaṃ assāti padaparamoti vuccati.",
  "tika-s0201t:1763_0": "Kammāvaraṇenāti pañcavidhena ānantariyakammena.",
  "tika-s0201t:1763_1": "Vipākāvaraṇenāti ahetukapaṭisandhiyā.",
  "tika-s0201t:1763_2": "Yasmā pana duhetukānampi ariyamaggapaṭivedho natthi,",
  "tika-s0201t:1763_3": "tasmā duhetukā paṭisandhipi “vipākāvaraṇamevā”ti veditabbā.",
  "tika-s0201t:1763_4": "Kilesāvaraṇenāti niyatamicchādiṭṭhiyā.",
  "tika-s0201t:1763_5": "Assaddhāti buddhādīsu saddhārahitā.",
  "tika-s0201t:1763_6": "Acchandikāti kattukamyatākusalacchandarahitā.",
  "tika-s0201t:1763_7": "Uttarakurukā manussā acchandikaṭṭhānaṃ paviṭṭhā.",
  "tika-s0201t:1763_8": "Duppaññāti bhavaṅgapaññāya parihīnā.",
  "tika-s0201t:1763_9": "Bhavaṅgapaññāya pana paripuṇṇāyapi yassa bhavaṅgaṃ lokuttarassa paccayo na hoti,",
  "tika-s0201t:1763_10": "sopi duppañño eva nāma.",
  "tika-s0201t:1763_11": "Abhabbā niyāmaṃ okkamituṃ kusalesu dhammesu sammattanti kusalesu dhammesu sammattaniyāmasaṅkhātaṃ maggaṃ okkamituṃ adhigantuṃ abhabbā.",
  "tika-s0201t:1763_12": "Na kammāvaraṇenātiādīni vuttavipariyāyena veditabbāni.",
  "tika-s0201t:1764_0": "Nibbānassa dvāraṃ pavisanamaggo.",
  "tika-s0201t:1764_1": "Vivaritvā ṭhapito mahākaruṇūpanissayena sayambhuñāṇena adhigatattā.",
  "tika-s0201t:1764_2": "Saddhaṃ pamuñcantūti attano saddhaṃ pavesentu,",
  "tika-s0201t:1764_3": "saddahanākāraṃ upaṭṭhapentūti attho.",
  "tika-s0201t:1764_4": "Sukhena akicchena pavattanīyatāya suppavattitaṃ.",
  "tika-s0201t:1764_5": "Na bhāsiṃ na bhāsissāmīti cintesiṃ.",
  "tika-s0201t:1765_0": "284.",
  "tika-s0201t:1765_1": "Dhammaṃ desessāmīti evaṃ pavattitadhammadesanāpaṭisaṃyuttassa vitakkassa sattamasattāhato paraṃ aṭṭhamasattāheyeva",
  "tika-s0201t:1765_2": "uppannattā vuttaṃ “aṭṭhame sattāhe”ti.",
  "tika-s0201t:1765_3": "Na itarasattāhāni viya paṭiniyatakiccalakkhitassa aṭṭhamasattāhassa nāma pavattitassa sabbhāvā.",
  "tika-s0201t:1766_0": "Vivaṭanti devatāviggahena vivaṭaaṅgapaccaṅganiddāya janānaṃ pākaṭaṃ vippakāranti attho.",
  "tika-s0201t:1766_1": "“Buddhattaṃ anadhigantvā na paccāgamissāmī”ti uppannavitakkātisayahetukena pathavīparivattanacetiyaṃ nāma dassetvā.",
  "tika-s0201t:1766_2": "Sākiyakoliyamallarajjavasena tīṇi rajjāni.",
  "tika-s0201t:1766_3": "Rukkhamūleti nigrodhamūle.",
  "tika-s0201t:1766_4": "Vatvā pakkāmi,",
  "tika-s0201t:1766_5": "pakkamantiyā cassā mahāsatto ākāraṃ dassesi suvaṇṇathālaggahaṇāya,",
  "tika-s0201t:1766_6": "sā “tumhākaṃ taṃ pariccattamevā”ti pakkāmi.",
  "tika-s0201t:1767_0": "Divāvihāraṃ katvāti nānāsamāpattiyo samāpajjanena divāvihāraṃ viharitvā.",
  "tika-s0201t:1767_1": "“Kāmaṃ taco ca nhāru ca,",
  "tika-s0201t:1767_2": "aṭṭhi ca avasissatu,",
  "tika-s0201t:1767_3": "upasussatu sarīre maṃsalohita”ntiādinā sutte āgatanayena caturaṅgavīriyaṃ adhiṭṭhahitvā.",
  "tika-s0201t:1768_0": "Navayojananti ubbedhato vuttaṃ,",
  "tika-s0201t:1768_1": "puthulato dvādasayojanā,",
  "tika-s0201t:1768_2": "dīghato yāva cakkavāḷā āyatāti vadanti.",
  "tika-s0201t:1768_3": "Ajjhottharanto upasaṅkamitvā –",
  "tika-s0201t:1768_4": "“uṭṭhehi so,",
  "tika-s0201t:1768_5": "siddhattha,",
  "tika-s0201t:1768_6": "ahaṃ imassa pallaṅkassa anucchaviko”ti vatvā tattha sakkhiṃ otārento attano parisaṃ niddisi.",
  "tika-s0201t:1768_7": "Ekappahāreneva –",
  "tika-s0201t:1768_8": "“ayameva anucchaviko,",
  "tika-s0201t:1768_9": "ayameva anucchaviko”ti kolāhalamakāsi,",
  "tika-s0201t:1768_10": "taṃ sutvā mahāsatto…pe…",
  "tika-s0201t:1768_11": "hatthaṃ pasāreti.",
  "tika-s0201t:1768_12": "Yaṃ sandhāya vuttaṃ –",
  "tika-s0201t:1769_0": "“Acetanāyaṃ pathavī, aviññāya sukhaṃ dukhaṃ;",
  "tika-s0201t:1770_0": "Sāpi dānabalā mayhaṃ, sattakkhattuṃ pakampathā”ti. ;",
  "tika-s0201t:1771_0": "Pubbenivāsañāṇaṃ visodhetvāti ānetvā sambandho sīhāvalokanañāyena.",
  "tika-s0201t:1771_1": "Vaṭṭavivaṭṭaṃ sammasitvāti catusaccamanasikāraṃ sandhāyāha.",
  "tika-s0201t:1771_2": "Imassa pallaṅkassa atthāyāti pallaṅkasīsena adhigatavisesaṃ dasseti.",
  "tika-s0201t:1771_3": "Tattha hi sikhāppattavimuttisukhaṃ avijahanto antarantarā ca paṭiccasamuppādaṅgaṃ manasikaronto ekapallaṅkena nisīdi.",
  "tika-s0201t:1771_4": "Ekaccānanti yā adhigatamaggā sacchikatanirodhā ekadesena ca buddhaguṇe jānanti,",
  "tika-s0201t:1771_5": "tā ṭhapetvā tadaññesaṃ devatānaṃ.",
  "tika-s0201t:1771_6": "Aññepi buddhattakarāti visākhāpuṇṇamato paṭṭhāya rattindivaṃ evaṃ niccasamāhitabhāvahetukānaṃ buddhaguṇānaṃ upari aññepi buddhattasādhakā,",
  "tika-s0201t:1771_7": "“ayaṃ buddho”ti buddhabhāvassa paresaṃ vibhāvanā dhammā kiṃ nu kho atthīti yojanā.",
  "tika-s0201t:1772_0": "Animisehīti dhammapītivipphāravasena pasādavikasitaniccalatāya nimesarahitehi.",
  "tika-s0201t:1772_1": "Ratanacaṅkameti devatāhi māpite ratanamayacaṅkame.",
  "tika-s0201t:1772_2": "Ratanabhūtānaṃ sattannaṃ pakaraṇānaṃ tattha ca anantanayassa dhammaratanassa sammasanena taṃ ṭhānaṃ ratanagharacetiyaṃ nāma jātantipi vadanti.",
  "tika-s0201t:1772_3": "Evanti vakkhamānākārena.",
  "tika-s0201t:1772_4": "Chabbaṇṇānaṃ rasmīnaṃ dantehi nikkhamanato chaddantanāgakulaṃ viyāti nidassanaṃ vuttaṃ.",
  "tika-s0201t:1773_0": "Heṭṭhā lohapāsādappamāṇoti navabhūmakassa sabbapaṭhamassa lohapāsādassa heṭṭhā lohapāsādappamāṇo.",
  "tika-s0201t:1773_1": "Khandhakaṭṭhakathāyaṃ pana tattha “bhaṇḍāgāragabbhappamāṇa”nti vuttaṃ.",
  "tika-s0201t:1774_0": "Paccaggheti abhinave.",
  "tika-s0201t:1774_1": "Paccekaṃ mahagghatāya paccaggheti keci,",
  "tika-s0201t:1774_2": "taṃ na sundaraṃ.",
  "tika-s0201t:1774_3": "Na hi buddhā bhagavanto mahagghaṃ paṭiggaṇhanti paribhuñjanti vā.",
  "tika-s0201t:1774_4": "Piṇḍapātanti ettha manthañca madhupiṇḍikañca sandhāya vadati.",
  "tika-s0201t:1774_5": "Ayaṃ vitakkoti –",
  "tika-s0201t:1774_6": "“kassa nu kho ahaṃ paṭhamaṃ dhammaṃ deseyya”nti ayaṃ parivitakko.",
  "tika-s0201t:1775_0": "Paṇḍiccenāti samāpattipaṭilābhasaṃsiddhena adhigamabāhusaccasaṅkhātena paṇḍitabhāvena.",
  "tika-s0201t:1775_1": "Veyyattiyenāti samāpattipaṭilābhapaccayena pārihāriyapaññāsaṅkhātena byattabhāvena.",
  "tika-s0201t:1775_2": "Medhāvīti tihetukapaṭisandhipaññāsaṅkhātāya taṃtaṃitikattabbatāpaññāsaṅkhātāya ca medhāya samannāgatoti evampettha attho daṭṭhabbo.",
  "tika-s0201t:1775_3": "Mahājāniyoti mahāparihāniko.",
  "tika-s0201t:1775_4": "Āgamanapādāpi natthīti idaṃ paṭhamaṃ vattabbaṃ,",
  "tika-s0201t:1775_5": "athāhaṃ tattha gaccheyyaṃ,",
  "tika-s0201t:1775_6": "gantvā desiyamānaṃ dhammampissa sotuṃ sotapasādopi natthīti yojanā.",
  "tika-s0201t:1775_7": "Kiṃ pana bhagavatā attano buddhānubhāvena te dhammaṃ ñāpetuṃ na sakkāti? Āma, na sakkā.",
  "tika-s0201t:1775_8": "Na hi parato ghosaṃ antarena sāvakānaṃ dhammābhisamayo sambhavati,",
  "tika-s0201t:1775_9": "aññathā itarapaccayarahitassapi dhammābhisamayena bhavitabbaṃ,",
  "tika-s0201t:1775_10": "na ca taṃ atthi.",
  "tika-s0201t:1775_11": "Vuttañhetaṃ – “dveme,",
  "tika-s0201t:1775_12": "bhikkhave,",
  "tika-s0201t:1775_13": "paccayā sammādiṭṭhiyā uppādāya parato ca ghoso ajjhattañca yonisomanasikāro”ti.",
  "tika-s0201t:1775_14": "Pāḷiyaṃ rāmasseva samāpattilābhitā āgatā,",
  "tika-s0201t:1775_15": "na udakassa,",
  "tika-s0201t:1775_16": "taṃ tassa bodhisattena samāgatakālavasena vuttaṃ.",
  "tika-s0201t:1775_17": "So hi pubbepi tattha yuttappayutto viharanto mahāpurisena khippaññeva samāpattīnaṃ nibbattitabhāvaṃ sutvā",
  "tika-s0201t:1775_18": "saṃvegajāto mahāsatte tato nibbijja pakkante ghaṭento vāyamanto nacirasseva aṭṭha samāpattiyo nibbattesi.",
  "tika-s0201t:1775_19": "Tena vuttaṃ “nevasaññānāsaññāyatane nibbattoti addasā”ti.",
  "tika-s0201t:1775_20": "Ete aṭṭha brāhmaṇāti sambandho.",
  "tika-s0201t:1775_21": "Chaḷaṅgavāti chaḷaṅgaviduno.",
  "tika-s0201t:1775_22": "Mantanti mantapadaṃ.",
  "tika-s0201t:1775_23": "“Nijjhāyitvā”ti vacanaseso,",
  "tika-s0201t:1775_24": "mantetvāti attho.",
  "tika-s0201t:1775_25": "Viyākariṃsūti kathesuṃ.",
  "tika-s0201t:1776_0": "Yathāmantapadanti lakkhaṇamantasaṅkhātavedavacanānurūpaṃ.",
  "tika-s0201t:1776_1": "Gatāti paṭipannā.",
  "tika-s0201t:1776_2": "“Dveva gatiyo bhavanti anaññā”ti vuttaniyāmena nicchinituṃ asakkontā brāhmaṇā vuttameva paṭipajjiṃsu,",
  "tika-s0201t:1776_3": "na mahāpurisassa buddhabhāvappattiṃ paccāsīsiṃsu.",
  "tika-s0201t:1776_4": "Ime pana koṇḍaññādayo pañca “ekaṃsato buddho bhavissatī”ti jātanicchayattā mantapadaṃ atikkantā.",
  "tika-s0201t:1776_5": "Puṇṇapattanti tuṭṭhidānaṃ.",
  "tika-s0201t:1776_6": "Nibbitakkāti nibbikappā,",
  "tika-s0201t:1776_7": "na dvedhā takkā.",
  "tika-s0201t:1777_0": "Vappakāleti vapanakāle.",
  "tika-s0201t:1777_1": "Vapanatthaṃ bījāni nīharaṇantena tattha aggaṃ gahetvā dānaṃ bījaggadānaṃ nāma.",
  "tika-s0201t:1777_2": "Lāyanaggādīsupi eseva nayo.",
  "tika-s0201t:1777_3": "Dhaññaphalassa nātipariṇatakāle puthukakāle.",
  "tika-s0201t:1777_4": "Lāyaneti sassalāyane.",
  "tika-s0201t:1777_5": "Yathā lūnaṃ hatthakaṃ katvā veṇivasena bandhanaṃ veṇikaraṇaṃ.",
  "tika-s0201t:1777_6": "Veṇiyo pana purisabhāravasena bandhanaṃ kalāpo.",
  "tika-s0201t:1777_7": "Khale kalāpānaṃ ṭhapanadivase aggaṃ gahetvā dānaṃ khalaggaṃ.",
  "tika-s0201t:1777_8": "Madditvā vīhīnaṃ rāsikaraṇadivase aggaṃ gahetvā dānaṃ bhaṇḍaggaṃ.",
  "tika-s0201t:1777_9": "Koṭṭhāgāre dhaññassa pakkhipanadivase dānaṃ koṭṭhaggaṃ.",
  "tika-s0201t:1777_10": "Uddharitvāti khalato dhaññassa uddharitvā.",
  "tika-s0201t:1777_11": "Navannaṃ aggadānānaṃ dinnattāti idaṃ tassa rattaññūnaṃ aggabhāvatthāya katābhinīhārānurūpaṃ pavattitasāvakapāramiyā ciṇṇante pavattitattā vuttaṃ.",
  "tika-s0201t:1777_12": "Tiṇṇampi hi bodhisattānaṃ taṃtaṃpāramiyā sikhāppattakāle pavattitaṃ puññaṃ apuññaṃ vā garutaravipākameva hoti,",
  "tika-s0201t:1777_13": "dhammassa ca sabbapaṭhamaṃ sacchikiriyāya vinā kathaṃ rattaññūnaṃ aggabhāvasiddhīti.",
  "tika-s0201t:1777_14": "Bahukārā kho ime pañcavaggiyāti idaṃ pana upakārānussaraṇamattakameva paricayavasena āḷārudakānussaraṇaṃ viya.",
  "tika-s0201t:1778_0": "285.",
  "tika-s0201t:1778_1": "Vivareti majjhe.",
  "tika-s0201t:1778_2": "Tenāha “tigāvutantare ṭhāne”ti.",
  "tika-s0201t:1778_3": "Ayojiyamāne upayogavacanaṃ na pāpuṇāti sāmivacanassa pasaṅge antarā-",
  "tika-s0201t:1778_4": "saddayogena upayogavacanassa icchitattā.",
  "tika-s0201t:1778_5": "Tenāha “antarāsaddena pana yuttattā upayogavacanaṃ kata”nti.",
  "tika-s0201t:1779_0": "Sabbaṃ tebhūmakadhammaṃ abhibhavitvā pariññābhisamayavasena atikkamitvā.",
  "tika-s0201t:1779_1": "Catubhūmakadhammaṃ anavasesaṃ ñeyyaṃ sabbaso ñeyyāvaraṇassa pahīnattā sabbaññutaññāṇena avediṃ.",
  "tika-s0201t:1779_2": "Rajjanadussanamuyhanādinā kilesena.",
  "tika-s0201t:1779_3": "Appahātabbampi kusalābyākataṃ tappaṭibaddhakilesamathanena pahīnattā na hotīti āha “sabbaṃ tebhūmakadhammaṃ jahitvā ṭhito”ti.",
  "tika-s0201t:1779_4": "Ārammaṇatoti ārammaṇakaraṇavasena.",
  "tika-s0201t:1780_0": "Kiñcāpi lokiyadhammānampi yādiso lokanāthassa adhigamo,",
  "tika-s0201t:1780_1": "na tādiso adhigamo parūpadeso atthi,",
  "tika-s0201t:1780_2": "lokuttaradhamme panassa lesopi natthīti āha “lokuttaradhamme mayhaṃ ācariyo nāma natthī”ti.",
  "tika-s0201t:1780_3": "Paṭibhāgapuggaloti sīlādīhi guṇehi paṭinidhibhūto puggalo.",
  "tika-s0201t:1780_4": "Sahetunāti sahadhammena sapāṭihīrakatāya.",
  "tika-s0201t:1780_5": "Nayenāti abhijānanatādividhinā.",
  "tika-s0201t:1780_6": "Cattāri saccānīti idaṃ tabbinimuttassa ñeyyassa abhāvato vuttaṃ.",
  "tika-s0201t:1780_7": "Sayaṃ buddhoti sayameva sayambhuñāṇena buddho.",
  "tika-s0201t:1780_8": "Vigatapariḷāhatāya sītibhūto.",
  "tika-s0201t:1780_9": "Tato eva nibbuto.",
  "tika-s0201t:1780_10": "Āhañchanti āhanissāmi.",
  "tika-s0201t:1780_11": "Veneyyānaṃ amatādhigamāya ugghosanādiṃ katvā satthu dhammadesanā amatadundubhīti vuttā.",
  "tika-s0201t:1781_0": "Anantañāṇo jitakilesoti anantajino.",
  "tika-s0201t:1781_1": "Evampi nāma bhaveyyāti evaṃvidhe nāma rūparatane īdisena ñāṇena bhavitabbanti adhippāyo.",
  "tika-s0201t:1781_2": "Ayaṃ hissa pabbajjāya paccayo jāto,",
  "tika-s0201t:1781_3": "katādhikāro cesa.",
  "tika-s0201t:1781_4": "Tathā hi bhagavā tena samāgamatthaṃ padasāva taṃ maggaṃ paṭipajji.",
  "tika-s0201t:1782_0": "Koṭṭhāsasampannāti aṅgapaccaṅgasaṅkhātaavayavasampannā.",
  "tika-s0201t:1782_1": "Aṭṭīyatīti aṭṭo hoti,",
  "tika-s0201t:1782_2": "domanassaṃ āpajjatīti attho.",
  "tika-s0201t:1783_0": "Avihaṃ upapannāseti avihesu nibbattā.",
  "tika-s0201t:1783_1": "Vimuttāti aggaphalavimuttiyā vimuttā.",
  "tika-s0201t:1783_2": "Te hitvā mānusaṃ dehaṃ,",
  "tika-s0201t:1783_3": "dibbayogaṃ upajjhagunti te upakā dayo mānusaṃ attabhāvaṃ jahitvā orambhāgiyasaṃyojanappahānena avihesu",
  "tika-s0201t:1783_4": "nibbattamattāva aggamaggādhigamena dibbayogaṃ uddhambhāgiyasaṃyojanaṃ samatikkamiṃsu.",
  "tika-s0201t:1784_0": "286.",
  "tika-s0201t:1784_1": "Saṇṭhapesunti “neva abhivādetabbo”tiādinā saṇṭhaṃ kiriyākāraṃ akaṃsu.",
  "tika-s0201t:1784_2": "Tenāha “katikaṃ akaṃsū”ti.",
  "tika-s0201t:1784_3": "Padhānatoti pubbe anuṭṭhitadukkaracaraṇato.",
  "tika-s0201t:1784_4": "Pabhāvitanti vācāsamuṭṭhānaṃ,",
  "tika-s0201t:1784_5": "vacīnicchāraṇanti attho.",
  "tika-s0201t:1784_6": "“Ayaṃ na kiñci visesaṃ adhigamissatī”ti anukkaṇṭhanatthaṃ.",
  "tika-s0201t:1784_7": "“Mayaṃ yattha katthaci gamissāmā”ti mā vitakkayittha.",
  "tika-s0201t:1784_8": "Obhāsoti vipassanobhāso.",
  "tika-s0201t:1784_9": "Nimittanti kammaṭṭhānanimittaṃ.",
  "tika-s0201t:1784_10": "Ekapadenevāti ekavacaneneva.",
  "tika-s0201t:1784_11": "“Anena pubbepi na kiñci micchā vuttapubba”nti satiṃ labhitvā.",
  "tika-s0201t:1784_12": "Yathābhūtavādīti uppannagāravā.",
  "tika-s0201t:1785_0": "Antovihāreyeva ahosi daharakumāro viya tehi bhikkhūhi pariharito.",
  "tika-s0201t:1785_1": "Maleti saṃkilese.",
  "tika-s0201t:1785_2": "Gāmato bhikkhūhi nīhaṭaṃ upanītaṃ bhattaṃ etassāti nīhaṭabhatto,",
  "tika-s0201t:1785_3": "tena nīhaṭabhattena bhagavatā.",
  "tika-s0201t:1785_4": "Ettakaṃ kathāmagganti – “dvemā,",
  "tika-s0201t:1785_5": "bhikkhave,",
  "tika-s0201t:1785_6": "pariyesanā”ti ārabhitvā yāva –",
  "tika-s0201t:1785_7": "“natthi dāni punabbhavo”ti padaṃ,",
  "tika-s0201t:1785_8": "ettakaṃ desanāmaggaṃ.",
  "tika-s0201t:1785_9": "Kāmañcettha –",
  "tika-s0201t:1785_10": "“tumhepi mamañceva pañcavaggiyānañca maggaṃ ārūḷhā,",
  "tika-s0201t:1785_11": "ariyapariyesanā tumhākaṃ pariyesanā”ti aṭṭhakathāvacanaṃ.",
  "tika-s0201t:1785_12": "Tena pana –",
  "tika-s0201t:1785_13": "“so kho ahaṃ,",
  "tika-s0201t:1785_14": "bhikkhave,",
  "tika-s0201t:1785_15": "attanā jātidhammo samāno…pe…",
  "tika-s0201t:1785_16": "asaṃkiliṭṭhaṃ anuttaraṃ yogakkhemaṃ nibbānaṃ ajjhagamanti, atha kho,",
  "tika-s0201t:1785_17": "bhikkhave,",
  "tika-s0201t:1785_18": "pañcavaggiyā bhikkhū mayā evaṃ ovadiyamānā…pe…",
  "tika-s0201t:1785_19": "anuttaraṃ yogakkhemaṃ nibbānaṃ ajjhagamaṃsu…pe…",
  "tika-s0201t:1785_20": "natthi dāni punabbhavo”ti imasseva suttapadassa attho vibhāvitoti katvā vuttaṃ “bhagavā yaṃ pubbe avaca",
  "tika-s0201t:1785_21": "tumhepi mamañceva pañcavaggiyānañca maggaṃ āruḷhā,",
  "tika-s0201t:1785_22": "ariyapariyesanā tumhākaṃ pariyesanāti.",
  "tika-s0201t:1785_23": "Imaṃ ekameva anusandhiṃ dassento āharī”ti.",
  "tika-s0201t:1786_0": "287.",
  "tika-s0201t:1786_1": "Anagāriyānampīti pabbajitānampi.",
  "tika-s0201t:1786_2": "Pañcakāmaguṇavasena anariyapariyesanā hoti gadhitādibhāvena paribhuñjanato.",
  "tika-s0201t:1786_3": "Micchājīvavasenapi anariyapariyesanā hotīti tato visesanatthaṃ “pañcakāmaguṇavasenā”ti vuttaṃ sacchandarāgaparibhogassa adhippetattā.",
  "tika-s0201t:1786_4": "Idāni catūsu paccayesu kāmaguṇe niddhāretuṃ “tatthā”tiādi vuttaṃ.",
  "tika-s0201t:1786_5": "Paribhogarasoti paribhogapaccayapītisomanassaṃ.",
  "tika-s0201t:1786_6": "Ayaṃ pana rasasamānatāvasena gahaṇaṃ upādāya “raso”ti vutto,",
  "tika-s0201t:1786_7": "na sabhāvato.",
  "tika-s0201t:1786_8": "Sabhāvena gahaṇaṃ upādāya pītisomanassaṃ dhammārammaṇaṃ siyā,",
  "tika-s0201t:1786_9": "na rasārammaṇaṃ.",
  "tika-s0201t:1786_10": "Appaccavekkhaṇaparibhogoti paccavekkhaṇarahito paribhogo,",
  "tika-s0201t:1786_11": "idamatthitaṃ anissāya gadhitādibhāvena paribhogoti attho.",
  "tika-s0201t:1786_12": "Gadhitāti taṇhāya baddhā.",
  "tika-s0201t:1786_13": "Mucchitāti mucchaṃ mohaṃ pamādaṃ āpannā.",
  "tika-s0201t:1786_14": "Ajjhogāḷhāti adhiogāḷhā,",
  "tika-s0201t:1786_15": "taṃ taṃ ārammaṇaṃ anupavisitvā ṭhitā.",
  "tika-s0201t:1786_16": "Ādīnavaṃ apassantāti sacchandarāgaparibhoge dosaṃ ajānantā.",
  "tika-s0201t:1786_17": "Apaccavekkhitaparibhogahetuādīnavaṃ nissarati atikkamati etenāti nissaraṇaṃ,",
  "tika-s0201t:1786_18": "paccavekkhaṇañāṇaṃ.",
  "tika-s0201t:1787_0": "Pāsarāsinti pāsasamudāyaṃ.",
  "tika-s0201t:1787_1": "Luddako hi pāsaṃ oḍḍento na ekaṃyeva,",
  "tika-s0201t:1787_2": "na ca ekasmiṃyeva ṭhāne oḍḍeti,",
  "tika-s0201t:1787_3": "atha kho taṃtaṃmigānaṃ āgamanamaggaṃ sallakkhetvā tattha tattha oḍḍento bahūyeva oḍḍeti,",
  "tika-s0201t:1787_4": "tasmā te cittena ekato gahetvā “pāsarāsī”ti vuttaṃ.",
  "tika-s0201t:1787_5": "Vāgurassa vā pāsapadesānaṃ bahubhāvato “pāsarāsī”ti vuttaṃ.",
  "tika-s0201t:1788_0": "Pāsarāsisuttavaṇṇanāya līnatthappakāsanā samattā.",
  "tika-s0201t:1789_0": "7. Cūḷahatthipadopamasuttavaṇṇanā",
  "tika-s0201t:1790_0": "288.",
  "tika-s0201t:1790_1": "Setaparivāroti setapaṭicchado,",
  "tika-s0201t:1790_2": "setavaṇṇālaṅkāroti attho.",
  "tika-s0201t:1790_3": "Pubbe pana “setālaṅkārā”ti assālaṅkāro gahito,",
  "tika-s0201t:1790_4": "idha cakkapañjarakubbarādirathāvayavesu kātabbālaṅkāro.",
  "tika-s0201t:1790_5": "Evaṃ vuttenāti evaṃ “setāya suda”ntiādinā pakārena saṃyuttamahāvagge vuttena.",
  "tika-s0201t:1790_6": "Nātimahā yuddhamaṇḍale sañcārasukhatthaṃ.",
  "tika-s0201t:1790_7": "Yodho sārathīti dvinnaṃ,",
  "tika-s0201t:1790_8": "paharaṇadāyakena saddhiṃ tiṇṇaṃ vā.",
  "tika-s0201t:1791_0": "Nagaraṃ padakkhiṇaṃ karoti nagarasobhanatthaṃ.",
  "tika-s0201t:1791_1": "Idaṃ kira tassa brāhmaṇassa jāṇussoṇiṭṭhānantaraṃ jātisiddhaṃ paramparāgataṃ cārittaṃ.",
  "tika-s0201t:1791_2": "Tenāha “ito ettakehi divasehī”tiādi.",
  "tika-s0201t:1791_3": "Cārittavasena nagaravāsinopi tathā tathā paṭipajjanti.",
  "tika-s0201t:1791_4": "Puññavādimaṅgalakathane niyuttā māṅgalikā.",
  "tika-s0201t:1791_5": "Suvatthipattanāya sovatthikā. Ādi-",
  "tika-s0201t:1791_6": "saddena vandīādīnaṃ saṅgaho.",
  "tika-s0201t:1791_7": "Yasasirisampattiyāti yasasampattiyā sirisampattiyā ca,",
  "tika-s0201t:1791_8": "parivārasampattiyā ceva vibhavasobhāsampattiyā cāti attho.",
  "tika-s0201t:1792_0": "Nagarābhimukho pāyāsi attano bhikkhācāravelāya.",
  "tika-s0201t:1792_1": "Paṇḍito maññeti ettha maññeti idaṃ “maññatī”ti iminā samānatthaṃ nipātapadaṃ.",
  "tika-s0201t:1792_2": "Tassa iti-",
  "tika-s0201t:1792_3": "saddaṃ ānetvā atthaṃ dassento “paṇḍitoti maññatī”ti āha.",
  "tika-s0201t:1792_4": "Anumatipucchāvasena cetaṃ vuttaṃ.",
  "tika-s0201t:1792_5": "Tenevāha “udāhu no”ti.",
  "tika-s0201t:1792_6": "“Taṃ kiṃ maññati bhavaṃ vacchāyano samaṇassa gotamassa paññāveyyattiya”nti hi vuttamevatthaṃ puna gaṇhanto “paṇḍito maññe”ti āha.",
  "tika-s0201t:1792_7": "Tasmā vuttaṃ “bhavaṃ vacchāyano,",
  "tika-s0201t:1792_8": "samaṇaṃ gotamaṃ paṇḍitoti maññati,",
  "tika-s0201t:1792_9": "udāhu no”ti,",
  "tika-s0201t:1792_10": "yathā te khameyya,",
  "tika-s0201t:1792_11": "tathā naṃ kathehīti adhippāyo.",
  "tika-s0201t:1793_0": "Ahaṃ ko nāma,",
  "tika-s0201t:1793_1": "mama avisayo esoti dasseti.",
  "tika-s0201t:1793_2": "Ko cāti hetunissakke paccattavacananti āha “kuto cā”ti.",
  "tika-s0201t:1793_3": "Tathā cāha “kena kāraṇena jānissāmī”ti,",
  "tika-s0201t:1793_4": "yena kāraṇena samaṇassa gotamassa paññāveyyattiyaṃ jāneyyaṃ,",
  "tika-s0201t:1793_5": "taṃ kāraṇaṃ mayi natthīti adhippāyo.",
  "tika-s0201t:1793_6": "Buddhoyeva bhaveyya,",
  "tika-s0201t:1793_7": "abuddhassa sabbathā buddhañāṇānubhāvaṃ jānituṃ na sakkāti.",
  "tika-s0201t:1793_8": "Vuttañhetaṃ –",
  "tika-s0201t:1793_9": "“appamattakaṃ kho panetaṃ,",
  "tika-s0201t:1793_10": "bhikkhave,",
  "tika-s0201t:1793_11": "oramattakaṃ sīlamattakaṃ,",
  "tika-s0201t:1793_12": "yena puthujjano tathāgatassa vaṇṇaṃ vadamāno vadeyya, atthi,",
  "tika-s0201t:1793_13": "bhikkhave,",
  "tika-s0201t:1793_14": "aññeva dhammā gambhīrā duddasā duranubodhā …pe…",
  "tika-s0201t:1793_15": "yehi tathāgatassa yathābhuccaṃ vaṇṇaṃ sammā vadamāno vadeyyā”ti ca.",
  "tika-s0201t:1793_16": "Etthāti “sopi nūnassa tādisovā”ti etasmiṃ pade.",
  "tika-s0201t:1793_17": "Pasattha pasatthoti pasatthehi attano guṇeheva so pasattho,",
  "tika-s0201t:1793_18": "na tassa kittinā,",
  "tika-s0201t:1793_19": "pasaṃsāsabhāveneva pāsaṃsoti attho.",
  "tika-s0201t:1793_20": "Tenāha “sabbaguṇāna”ntiādi.",
  "tika-s0201t:1793_21": "Maṇiratananti cakkavattino maṇiratanaṃ.",
  "tika-s0201t:1793_22": "Sadevake loke pāsaṃsānampi pāsaṃsoti dassetuṃ “pasatthehi vā”ti dutiyavikappo gahito.",
  "tika-s0201t:1794_0": "Araṇīyato attho,",
  "tika-s0201t:1794_1": "so eva vasatīti vasoti atthavaso,",
  "tika-s0201t:1794_2": "tassa tassa payogassa ānisaṃsabhūtaṃ phalanti āha “atthavasanti atthānisaṃsa”nti.",
  "tika-s0201t:1794_3": "Attho vā vuttalakkhaṇo vaso etassāti atthavaso, kāraṇaṃ.",
  "tika-s0201t:1794_4": "Nāgavanavāsikoti hatthināgānaṃ vicaraṇavane tesaṃ gahaṇatthaṃ vasanako.",
  "tika-s0201t:1794_5": "Anuggahitasippoti asikkhitahatthisippo āyatavitthatassa padamattassa dassanena “mahā vata,",
  "tika-s0201t:1794_6": "bho nāgo”ti niṭṭhāgamanato.",
  "tika-s0201t:1794_7": "Parato pana bhagavatā vuttaṭṭhāne.",
  "tika-s0201t:1794_8": "Uggahitasippo puriso nāgavanikoti āgato āyatavitthatassa padassa uccassa ca nisevitassa byabhicārabhāvaṃ",
  "tika-s0201t:1794_9": "ñatvā tattakena niṭṭhaṃ agantvā mahāhatthiṃ disvāva niṭṭhāgamanato.",
  "tika-s0201t:1794_10": "Ñāṇaṃ pajjati etthāti ñāṇapadāni,",
  "tika-s0201t:1794_11": "khattiyapaṇḍitādīnaṃ dhammavinaye vinītattā vinayehi adhigatajjhānādīni.",
  "tika-s0201t:1794_12": "Tāni hi tathāgatagandhahatthino desanāñāṇena akkantaṭṭhānāni.",
  "tika-s0201t:1794_13": "Cattārīti pana vineyyānaṃ idha khattiyapaṇḍitādivasena catubbidhānaṃyeva gahitattā.",
  "tika-s0201t:1795_0": "289.",
  "tika-s0201t:1795_1": "Puggalesu paññāya ca nipuṇatā paṇḍitasamaññā nipuṇatthassa dassanasamatthatāvasenevāti āha “sukhumaatthantarapaṭivijjhanasamatthe”ti. Kata-",
  "tika-s0201t:1795_2": "saddo idha nipphannapariyāyo.",
  "tika-s0201t:1795_3": "Pare pavadanti ettha,",
  "tika-s0201t:1795_4": "etenāti parappavādo,",
  "tika-s0201t:1795_5": "parasamayo.",
  "tika-s0201t:1795_6": "Parehi pavadanaṃ parappavādo,",
  "tika-s0201t:1795_7": "viggāhikakathāya paravādamaddanaṃ.",
  "tika-s0201t:1795_8": "Tadubhayampi ekato katvā pāḷiyaṃ vuttanti āha “viññātaparappavāde ceva parehi saddhiṃ katavādaparicaye cā”ti,",
  "tika-s0201t:1795_9": "parasamayesu paravādamaddanesu ca nipphanneti attho.",
  "tika-s0201t:1795_10": "Vālavedhirūpeti vālavedhipatirūpe.",
  "tika-s0201t:1795_11": "Tenāha “vālavedhidhanuggahasadise”ti.",
  "tika-s0201t:1795_12": "Vālanti anekadhā bhinnassa vālassa aṃsusaṅkhātaṃ vālaṃ.",
  "tika-s0201t:1795_13": "Bhindantā viyāti ghaṭādiṃ saviggahaṃ muggarādinā bhindantā viya,",
  "tika-s0201t:1795_14": "diṭṭhigatāni ekaṃsato bhindantāti adhippāyo.",
  "tika-s0201t:1795_15": "“Atthaṃ guyhaṃ paṭicchannaṃ katvā pucchissāmā”ti saṅkhataṃ padapañhaṃ pucchantīti dassetuṃ “dupadampī”tiādi vuttaṃ.",
  "tika-s0201t:1795_16": "Vadanti etenāti vādo, doso.",
  "tika-s0201t:1795_17": "Pucchīyatīti pañho, attho.",
  "tika-s0201t:1795_18": "Pucchati etenāti pañho, saddo.",
  "tika-s0201t:1795_19": "Tadubhayaṃ ekato gahetvā āha “evarūpe pañhe”tiādi.",
  "tika-s0201t:1795_20": "“Evaṃ puccheyya,",
  "tika-s0201t:1795_21": "evaṃ vissajjeyyā”ti ca pucchāvissajjanānaṃ sikhāvagamanaṃ dasseti.",
  "tika-s0201t:1795_22": "Seyyoti uttamo,",
  "tika-s0201t:1795_23": "paramo lābhoti adhippāyo.",
  "tika-s0201t:1796_0": "Evaṃ attano vādavidhamanabhayenapi pare bhagavantaṃ pañhaṃ pucchituṃ na visahantīti vatvā idāni vādavidhamanena",
  "tika-s0201t:1796_1": "vināpi na visahanti evāti dassetuṃ “apicā”tiādi āraddhaṃ.",
  "tika-s0201t:1796_2": "Cittaṃ pasīdati pare attano attabhāvampi vissatthaṃ niyyādetukāmā honti odhisakamettāpharaṇasadisattā tassa mettāyanassa.",
  "tika-s0201t:1796_3": "Dassanasampannāti daṭṭhabbatāya sampannā dassanānuttariyabhāvato,",
  "tika-s0201t:1796_4": "ativiya dassanīyāti attho.",
  "tika-s0201t:1797_0": "Saraṇagamanavasena sāvakāti lokiyasaraṇagamanena sāvakā,",
  "tika-s0201t:1797_1": "lokuttarasaraṇagamanena pana sāvakattaṃ parato āgamissati,",
  "tika-s0201t:1797_2": "tañca pabbajitavasena vuccati,",
  "tika-s0201t:1797_3": "idha gahaṭṭhavasena,",
  "tika-s0201t:1797_4": "ubhayatthāpi saraṇagamanena sāvakattaṃ veditabbaṃ.",
  "tika-s0201t:1797_5": "Te hi paralokavajjabhayadassāvino kulaputtā,",
  "tika-s0201t:1797_6": "ācārakulaputtāpi tādisā bhavanti.",
  "tika-s0201t:1797_7": "Thokenāti iminā “manaṃ anassāmā”ti padassatthaṃ vadati.",
  "tika-s0201t:1798_0": "290.",
  "tika-s0201t:1798_1": "Udāharīyati ubbegapītivasenāti,",
  "tika-s0201t:1798_2": "tathā vā udāharaṇaṃ udānaṃ.",
  "tika-s0201t:1798_3": "Tenāha “udāhāraṃ udāharī”ti.",
  "tika-s0201t:1798_4": "Assa dhammassāti assa paṭipattisaddhammapubbakassa paṭivedhasaddhammassa.",
  "tika-s0201t:1798_5": "Soti hatthipadopamo hatthipadopamabhāvena vuccamāno dhammo.",
  "tika-s0201t:1798_6": "Ettāvatāti ettakena paribbājakena vuttakathāmaggamattena.",
  "tika-s0201t:1798_7": "Kāmaṃ tena vuttakathāmaggenapi hatthipadopamabhāvena vuccamāno dhammo paripuṇṇova arahattaṃ pāpetvā paveditattā,",
  "tika-s0201t:1798_8": "so ca kho saṅkhepato,",
  "tika-s0201t:1798_9": "na vitthāratoti āha “na ettāvatā vitthārena paripūro hotī”ti.",
  "tika-s0201t:1798_10": "Yadi yathā vitthārena hatthipadopamo paripūro hoti,",
  "tika-s0201t:1798_11": "tathā desanā āraddhā,",
  "tika-s0201t:1798_12": "atha kasmā kusaloti na vuttoti codanā.",
  "tika-s0201t:1799_0": "291.",
  "tika-s0201t:1799_1": "Āyāmatopīti pi-",
  "tika-s0201t:1799_2": "saddena ubbedhenapi rassāti dasseti.",
  "tika-s0201t:1799_3": "Nīcakāyā hi tā honti.",
  "tika-s0201t:1799_4": "Uccāti uccakā.",
  "tika-s0201t:1799_5": "Nisevanaṃ,",
  "tika-s0201t:1799_6": "nisevati etthāti vā nisevitaṃ.",
  "tika-s0201t:1799_7": "Nisevanañcettha kaṇḍuyitavinodanatthaṃ ghaṃsanaṃ.",
  "tika-s0201t:1799_8": "Tenāha “khandhappadese ghaṃsitaṭṭhāna”nti.",
  "tika-s0201t:1799_9": "Uccāti anīcā,",
  "tika-s0201t:1799_10": "ubbedhavantiyoti attho.",
  "tika-s0201t:1799_11": "Kāḷārikāti viraḷadantā,",
  "tika-s0201t:1799_12": "visaṅgatadantāti attho.",
  "tika-s0201t:1799_13": "Tenāha “dantāna”ntiādi.",
  "tika-s0201t:1799_14": "Kaḷāratāyāti viraḷatāya.",
  "tika-s0201t:1799_15": "Ārañjitānīti rañjitāni,",
  "tika-s0201t:1799_16": "vilikhitānīti attho.",
  "tika-s0201t:1799_17": "Kaṇerutāyāti kuṭumalasaṇṭhānatāya.",
  "tika-s0201t:1799_18": "Ayaṃ vāti ettha vā-",
  "tika-s0201t:1799_19": "saddo saṃsayitanicchayattho yathā aññatthāpi “ayaṃ vā imesaṃ samaṇabrāhmaṇānaṃ sabbabālo sabbamūḷho”tiādīsu.",
  "tika-s0201t:1800_0": "Nāgavanaṃ viyāti mahāhatthino vāmanikādīnañca padadassanaṭṭhānabhūtaṃ nāgavanaṃ viya.",
  "tika-s0201t:1800_1": "Ādito paṭṭhāya yāva nīvaraṇappahānā dhammadesanā tathāgatassa bāhiraparibbājakādīnañca padadassanabhāvato.",
  "tika-s0201t:1800_2": "Ādito paṭṭhāyāti ca “taṃ suṇāhī”ti padato paṭṭhāya.",
  "tika-s0201t:1800_3": "Kusalo nāgavaniko viya yogāvacaro pariyesanavasena pamāṇaggahaṇato.",
  "tika-s0201t:1800_4": "Matthake ṭhatvāti imassa suttassa pariyosāne ṭhatvā.",
  "tika-s0201t:1800_5": "Imasmimpi ṭhāneti “evameva kho brāhmaṇā”tiādinā upameyyassa atthassa upaññāsanaṭṭhānepi.",
  "tika-s0201t:1801_0": "Svāyanti idha-",
  "tika-s0201t:1801_1": "saddamattaṃ gaṇhāti,",
  "tika-s0201t:1801_2": "na yathāvisesitabbaṃ idha- saddaṃ.",
  "tika-s0201t:1801_3": "Tathā hi vakkhati “katthaci padapūraṇamattamevā”ti.",
  "tika-s0201t:1801_4": "Lokaṃ upādāya vuccati loka-",
  "tika-s0201t:1801_5": "saddena samānādhikaraṇabhāvena vuttattā.",
  "tika-s0201t:1801_6": "Sesapadadvaye pana saddantarasannidhānamattena taṃ taṃ upādāya vuttatā daṭṭhabbā.",
  "tika-s0201t:1801_7": "Okāsanti kañci padesaṃ indasālaguhāya adhippetattā.",
  "tika-s0201t:1801_8": "Padapūraṇamattameva okāsāpadisanassapi asambhavato.",
  "tika-s0201t:1802_0": "Tathāgata-",
  "tika-s0201t:1802_1": "saddādīnaṃ atthaviseso mūlapariyāyaṭṭhakathā visuddhimaggasaṃvaṇṇanāsu vutto eva.",
  "tika-s0201t:1802_2": "Tathāgatassa sattanikāyantogadhatāya “idha pana sattaloko adhippeto”ti vatvā tatthāyaṃ yasmiṃ sattanikāye,",
  "tika-s0201t:1802_3": "yasmiñca okāse uppajjati,",
  "tika-s0201t:1802_4": "taṃ dassetuṃ “sattaloke uppajjamānopi cā”tiādi vuttaṃ.",
  "tika-s0201t:1802_5": "Tattha imasmiṃyeva cakkavāḷeti imissā eva lokadhātuyā.",
  "tika-s0201t:1802_6": "“Aṭṭhānametaṃ,",
  "tika-s0201t:1802_7": "bhikkhave,",
  "tika-s0201t:1802_8": "anavakāso,",
  "tika-s0201t:1802_9": "yaṃ ekissā lokadhātuyā dve arahanto sammāsambuddho apubbaṃ acarimaṃ uppajjeyyu”nti ettha jātikhettabhūtā",
  "tika-s0201t:1802_10": "dasasahassilokadhātu “ekissā lokadhātuyā”ti vuttā.",
  "tika-s0201t:1802_11": "Idha pana imaṃyeva lokadhātuṃ sandhāya “imasmiṃyeva cakkavāḷe”ti vuttaṃ.",
  "tika-s0201t:1802_12": "Tisso hi saṅgītiyo āruḷhe tepiṭake buddhavacane visayakhettaṃ āṇākhettaṃ jātikhettanti tividhe khette",
  "tika-s0201t:1802_13": "ṭhapetvā imaṃ cakkavāḷaṃ aññasmiṃ cakkavāḷe buddhā uppajjantīti suttaṃ natthi,",
  "tika-s0201t:1802_14": "na uppajjantīti pana atthi. Kathaṃ?",
  "tika-s0201t:1802_15": "“Na me ācariyo atthi,",
  "tika-s0201t:1802_16": "sadiso me na vijjati,",
  "tika-s0201t:1802_17": "ekomhi sammāsambuddho”ti evamādīni imissā lokadhātuyā ṭhatvā vadantena bhagavatā –",
  "tika-s0201t:1802_18": "“kiṃ panāvuso,",
  "tika-s0201t:1802_19": "sāriputta,",
  "tika-s0201t:1802_20": "atthetarahi añño samaṇo vā brāhmaṇo vā bhagavatā samasamo sambodhiyanti evaṃ puṭṭhāhaṃ, bhante,",
  "tika-s0201t:1802_21": "noti vadeyya”nti vatvā tassa kāraṇaṃ dassetuṃ –",
  "tika-s0201t:1802_22": "“aṭṭhānametaṃ anavakāso,",
  "tika-s0201t:1802_23": "yaṃ ekissā lokadhātuyā dve arahanto sammāsambuddhā”ti imaṃ suttaṃ dassentena dhammasenāpatinā ca buddhānaṃ",
  "tika-s0201t:1802_24": "uppattiṭṭhānabhūtaṃ imaṃ lokadhātuṃ ṭhapetvā aññattha anuppatti vuttā hotīti.",
  "tika-s0201t:1803_0": "Sujātāyātiādinā vuttesu catūsu vikappesu paṭhamo vikappo buddhabhāvāya āsannatarapaṭipattidassanavasena vutto.",
  "tika-s0201t:1803_1": "Āsannatarāya hi paṭipattiyaṃ ṭhito “uppajjatī”ti vuccati uppādassa ekantikattā,",
  "tika-s0201t:1803_2": "pageva paṭipattiyā matthake ṭhito.",
  "tika-s0201t:1803_3": "Dutiyo buddhabhāvāvahapabbajjato paṭṭhāya āsannapaṭipattidassanavasena,",
  "tika-s0201t:1803_4": "tatiyo buddhakaradhammapāripūrito paṭṭhāya buddhabhāvāya paṭipattidassanavasena.",
  "tika-s0201t:1803_5": "Na hi mahāsattānaṃ tusitabhavūpapattito paṭṭhāya bodhisambhārasambharaṇaṃ nāma atthi.",
  "tika-s0201t:1803_6": "Catuttho buddhakaradhammasamārambhato paṭṭhāya.",
  "tika-s0201t:1803_7": "Bodhiyā niyatabhāvāpattito pabhuti hi viññūhi “buddho uppajjatī”ti vattuṃ sakkā uppādassa ekantikattā,",
  "tika-s0201t:1803_8": "yathā pana “tiṭṭhanti pabbatā,",
  "tika-s0201t:1803_9": "sandanti nadiyo”ti tiṭṭhanasandanakiriyānaṃ avicchedamupādāya vattamānapayogo,",
  "tika-s0201t:1803_10": "evaṃ uppādatthāya paṭipajjanakiriyāya avicchedamupādāya catūsu vikappesu “uppajjati nāmā”ti vuttaṃ.",
  "tika-s0201t:1803_11": "Sabbapaṭhamaṃ uppannabhāvanti sabbehi upari vuccamānehi visesehi paṭhamaṃ tathāgatassa uppannatāsaṅkhātaṃ atthitāvisesaṃ.",
  "tika-s0201t:1804_0": "So bhagavāti yo “tathāgato araha”ntiādinā kittitaguṇo,",
  "tika-s0201t:1804_1": "so bhagavā.",
  "tika-s0201t:1804_2": "Imaṃ lokanti nayidaṃ mahājanassa sammukhāmattaṃ lokaṃ sandhāya vuttaṃ,",
  "tika-s0201t:1804_3": "atha kho anavasesaṃ pariyādāyāti dassetuṃ “sadevaka”ntiādi vuttaṃ.",
  "tika-s0201t:1804_4": "Tenāha “idāni vattabbaṃ nidassetī”ti.",
  "tika-s0201t:1804_5": "Pajātattāti yathāsakaṃ kammakilesehi nibbattattā.",
  "tika-s0201t:1804_6": "Pañcakāmāvacaradevaggahaṇaṃ pārisesañāyena itaresaṃ padantarehi saṅgahitattā.",
  "tika-s0201t:1804_7": "Sadevakanti ca avayavena viggaho samudāyo samāsattho.",
  "tika-s0201t:1804_8": "Chaṭṭhakāmāvacaradevaggahaṇaṃ paccāsattiñāyena.",
  "tika-s0201t:1804_9": "Tattha hi so jāto tannivāsī ca.",
  "tika-s0201t:1804_10": "Brahmakāyikādibrahmaggahaṇanti etthāpi eseva nayo.",
  "tika-s0201t:1804_11": "Paccatthikapaccāmittasamaṇabrāhmaṇaggahaṇanti nidassanamattametaṃ apaccatthikānaṃ asamitābāhitapāpānañca",
  "tika-s0201t:1804_12": "samaṇabrāhmaṇānaṃ sassamaṇabrāhmaṇivacanena gahitattā.",
  "tika-s0201t:1804_13": "Kāmaṃ “sadevaka”ntiādivisesanānaṃ vasena sattavisayo loka-",
  "tika-s0201t:1804_14": "saddoti viññāyati tulyayogavisayattā tesaṃ,",
  "tika-s0201t:1804_15": "“salomako sapakkhako”tiādīsu pana atulyayogepi ayaṃ samāso labbhatīti byabhicāradassanato pajāgahaṇanti āha “pajāvacanena sattalokaggahaṇa”nti.",
  "tika-s0201t:1805_0": "Arūpino sattā attano āneñjavihārena viharantā “dibbantīti devā”ti imaṃ nibbacanaṃ labhantīti āha “sadevakaggahaṇena arūpāvacaradevaloko gahito”ti.",
  "tika-s0201t:1805_1": "Tenevāha “ākāsānañcāyatanūpagānaṃ devānaṃ sahabyata”nti.",
  "tika-s0201t:1805_2": "Samārakaggahaṇena chakāmāvacaradevaloko gahito tassa savisesaṃ mārassa vase vattanato.",
  "tika-s0201t:1805_3": "Rūpī brahmaloko gahito arūpībrahmalokassa visuṃ gahitattā.",
  "tika-s0201t:1805_4": "Catuparisavasenāti khattiyādicatuparisavasena.",
  "tika-s0201t:1805_5": "Itarā pana catasso parisā samārakādiggahaṇena gahitā evāti.",
  "tika-s0201t:1805_6": "Avasesasabbasattaloko nāgagaruḷādibhedo.",
  "tika-s0201t:1806_0": "Ettāvatā bhāgaso lokaṃ gahetvā yojanaṃ dassetvā idāni tena tena visesena abhāgasova lokaṃ gahetvā yojanaṃ dassetuṃ “apicetthā”tiādi vuttaṃ.",
  "tika-s0201t:1806_1": "Tattha ukkaṭṭhaparicchedatoti ukkaṃsagabhivijānanena.",
  "tika-s0201t:1806_2": "Pañcasu hi gatīsu devalokova seṭṭho.",
  "tika-s0201t:1806_3": "Tatthāpi arūpino “dūrasamussāritakilesadukkhatāya,",
  "tika-s0201t:1806_4": "santapaṇītaāneñjavihārasamaṅgitāya,",
  "tika-s0201t:1806_5": "ativiya dīghāyukatāyā”ti evamādīhi visesehi ativiya itarehi ukkaṭṭhā.",
  "tika-s0201t:1806_6": "Brahmā mahānubhāvotiādiṃ dasasahassiyaṃ mahābrahmuno vasena vadati.",
  "tika-s0201t:1806_7": "“Ukkaṭṭhaparicchedato”ti hi vuttaṃ.",
  "tika-s0201t:1806_8": "Anuttaranti seṭṭhaṃ navalokuttaraṃ.",
  "tika-s0201t:1806_9": "Bhāvānukkamo bhāvavasena paresaṃ ajjhāsayavasena “sadevaka”ntiādīnaṃ padānaṃ anukkamo.",
  "tika-s0201t:1806_10": "Tīhākārehīti devamārabrahmasahitatāsaṅkhātehi tīhi pakārehi.",
  "tika-s0201t:1806_11": "Tīsu padesūti “sadevaka”ntiādīsu tīsu padesu.",
  "tika-s0201t:1806_12": "Tena tenākārenāti sadevakattādinā tena tena pakārena.",
  "tika-s0201t:1806_13": "Tedhātukameva pariyādinnanti porāṇā panāhūti yojanā.",
  "tika-s0201t:1807_0": "Abhiññāti ya-",
  "tika-s0201t:1807_1": "kāralopenāyaṃ niddeso,",
  "tika-s0201t:1807_2": "abhijānitvāti ayamettha atthoti āha “abhiññāya,",
  "tika-s0201t:1807_3": "adhikena ñāṇena ñatvā”ti.",
  "tika-s0201t:1807_4": "Anumānādipaṭikkhepoti anumānaupamānaatthāpattiādipaṭikkhepo ekappamāṇattā.",
  "tika-s0201t:1807_5": "Sabbattha appaṭihatañāṇācāratāya hi sabbapaccakkhā buddhā bhagavanto.",
  "tika-s0201t:1807_6": "Anuttaraṃ vivekasukhanti phalasamāpattisukhaṃ.",
  "tika-s0201t:1807_7": "Tena vītimissāpi kadāci bhagavato dhammadesanā hotīti āha “hitvāpī”ti.",
  "tika-s0201t:1807_8": "Bhagavā hi dhammaṃ desento yasmiṃ khaṇe parisā sādhukāraṃ vā deti,",
  "tika-s0201t:1807_9": "yathāsutaṃ vā dhammaṃ paccavekkhati,",
  "tika-s0201t:1807_10": "taṃ khaṇaṃ pubbabhāgena paricchinditvā phalasamāpattiṃ samāpajjati,",
  "tika-s0201t:1807_11": "yathāparicchedañca samāpattito vuṭṭhāya ṭhitaṭṭhānato paṭṭhāya dhammaṃ deseti.",
  "tika-s0201t:1808_0": "Desakāyattena āṇādividhinā atisajjanaṃ pabodhanaṃ desanāti sā pariyattidhammavasena veditabbāti āha “desanāya tāva catuppadikāyapi gāthāyā”tiādi.",
  "tika-s0201t:1808_1": "Sāsitabbapuggalagatena yathāparādhādisāsitabbabhāvena anusāsanaṃ tadaṅgavinayādivasena vinayanaṃ sāsananti",
  "tika-s0201t:1808_2": "taṃ paṭipattidhammavasena veditabbanti āha “sīlasamādhivipassanā”tiādi.",
  "tika-s0201t:1808_3": "Kusalānanti maggakusalānaṃ,",
  "tika-s0201t:1808_4": "kusalānanti vā anavajjānaṃ.",
  "tika-s0201t:1808_5": "Tena phaladhammānampi saṅgaho siddho hoti.",
  "tika-s0201t:1808_6": "Ādibhāvo sīladiṭṭhīnaṃ tammūlakattā uttarimanussadhammānaṃ.",
  "tika-s0201t:1808_7": "Tasmiṃ tasmiṃ atthe kathāvadhisaddappabandho gāthāvasena suttavasena ca vavatthito pariyattidhammo,",
  "tika-s0201t:1808_8": "yo idheva “desanā”ti vutto.",
  "tika-s0201t:1808_9": "Tassa pana attho visesena sīlādi evāti āha “bhagavā hi dhammaṃ desento…pe…",
  "tika-s0201t:1808_10": "nibbānaṃ dassetī”ti.",
  "tika-s0201t:1808_11": "Tattha sīlaṃ dassetvāti sīlaggahaṇena sasambhāraṃ sīlaṃ gahitaṃ.",
  "tika-s0201t:1808_12": "Tathā maggaggahaṇena sasambhāro maggoti tadubhayena anavasesato pariyattiatthaṃ pariyādiyati.",
  "tika-s0201t:1808_13": "Tenāti sīlādidassanena.",
  "tika-s0201t:1808_14": "Atthavasena hi idha desanāya ādikalyāṇādibhāvo adhippeto.",
  "tika-s0201t:1808_15": "Kathikasaṇṭhitīti kathikassa saṇṭhānaṃ kathanavasena samavaṭṭhānaṃ.",
  "tika-s0201t:1809_0": "Na so sātthaṃ deseti niyyānatthavirahato tassā desanāya.",
  "tika-s0201t:1809_1": "Ekabyañjanādiyuttā vāti sithilādibhedesu byañjanesu ekappakāreneva,",
  "tika-s0201t:1809_2": "dvippakāreneva vā byañjanena yuttā vā damiḷabhāsā viya.",
  "tika-s0201t:1809_3": "Sabbattha niroṭṭhaṃ katvā vattabbatāya sabbaniroṭṭhabyañjanā vā kirātabhāsā viya.",
  "tika-s0201t:1809_4": "Sabbattheva vissajjanīyayuttatāya sabbavissaṭṭhabyañjanā vā yavanabhāsā viya.",
  "tika-s0201t:1809_5": "Sabbattheva sānusāratāya sabbaniggahitabyañjanā vā pārasikādimilakkhabhāsā viya.",
  "tika-s0201t:1809_6": "Sabbāpesā ekadesabyañjanavaseneva pavattiyā aparipuṇṇabyañjanāti katvā “abyañjanā”ti vuttā.",
  "tika-s0201t:1809_7": "Amakkhetvāti apalicchetvā avināsetvā,",
  "tika-s0201t:1809_8": "ahāpetvāti vā attho.",
  "tika-s0201t:1810_0": "Bhagavā yamatthaṃ ñāpetuṃ ekagāthampi ekavākyampi deseti,",
  "tika-s0201t:1810_1": "tamatthaṃ tāya desanāya sabbaso paripuṇṇameva katvā deseti,",
  "tika-s0201t:1810_2": "evaṃ sabbatthāti āha “ekadesanāpi aparipuṇṇā natthī”ti.",
  "tika-s0201t:1810_3": "Ullumpanasabhāvasaṇṭhitenāti saṃkilesapakkhato vaṭṭadukkhato ca uddharaṇasabhāvāvaṭṭhitena cittena.",
  "tika-s0201t:1810_4": "Tasmāti yasmā sikkhāttayasaṅgahaṃ sakalaṃ sāsanaṃ idha “brahmacariya”nti adhippetaṃ, tasmā.",
  "tika-s0201t:1810_5": "Brahmacariyanti iminā samānādhikaraṇāni sabbapadāni yojetvā atthaṃ dassento “so dhammaṃ deseti…pe…",
  "tika-s0201t:1810_6": "pakāsetīti evamettha attho daṭṭhabbo”ti āha.",
  "tika-s0201t:1811_0": "Dūrasamussāritamānasseva sāsane sammāpaṭipatti sambhavati,",
  "tika-s0201t:1811_1": "na māna jātikassāti āha “nihatamānattā”ti.",
  "tika-s0201t:1811_2": "Ussannattāti bahulabhāvato.",
  "tika-s0201t:1811_3": "Bhogārogyādivatthukā madā suppaheyyā honti nimittassa anavaṭṭhānato’ na tathā kulavijjāmadāti khattiyabrāhmaṇakulīnānaṃ",
  "tika-s0201t:1811_4": "pabbajitānampi jātivijjā nissāya mānajappanaṃ duppajahanti āha “yebhuyyena hi…pe…",
  "tika-s0201t:1811_5": "mānaṃ karontī”ti.",
  "tika-s0201t:1811_6": "Vijātitāyāti nihīnajātitāya.",
  "tika-s0201t:1811_7": "Patiṭṭhātuṃ na sakkontīti suvisuddhiṃ katvā sīlaṃ rakkhituṃ na sakkonti.",
  "tika-s0201t:1811_8": "Sīlavasena hi sāsane patiṭṭhāti.",
  "tika-s0201t:1811_9": "Patiṭṭhātunti vā saccapaṭivedhena lokuttarāya patiṭṭhāya patiṭṭhātuṃ.",
  "tika-s0201t:1811_10": "Yebhuyyena hi upanissayasampannā sujātā eva honti,",
  "tika-s0201t:1811_11": "na dujjātā.",
  "tika-s0201t:1812_0": "Parisuddhanti rāgādīnaṃ accantameva pahānadīpanato nirupakkilesatāya sabbaso visuddhaṃ.",
  "tika-s0201t:1812_1": "Saddhaṃ paṭilabhatīti pothujjanikasaddhāvasena saddahati.",
  "tika-s0201t:1812_2": "Viññujātikānañhi dhammasampattigahaṇapubbikā saddhāsiddhi dhammapamāṇadhammappasannabhāvato.",
  "tika-s0201t:1812_3": "Jāyampatikā vasantīti kāmaṃ “jāyampatikā”ti vutte gharasāmikagharasāminivasena dvinnaṃyeva gahaṇaṃ viññāyati.",
  "tika-s0201t:1812_4": "Yassa pana purisassa anekā pajāpatiyo honti,",
  "tika-s0201t:1812_5": "tattha kiṃ vattabbaṃ?",
  "tika-s0201t:1812_6": "Ekāyapi tāya vāso sambādhoti dassanatthaṃ “dve”ti vuttaṃ.",
  "tika-s0201t:1812_7": "Rāgādinā sakiñcanaṭṭhena,",
  "tika-s0201t:1812_8": "khettavatthuādinā sapalibodhaṭṭhena.",
  "tika-s0201t:1812_9": "Rāgarajādīnaṃ āgamanapathatāpi uppajjanaṭṭhānatā evāti dvepi vaṇṇanā ekatthā,",
  "tika-s0201t:1812_10": "byañjanameva nānaṃ.",
  "tika-s0201t:1812_11": "Alagganaṭṭhenāti asajjanaṭṭhena appaṭibaddhabhāvena.",
  "tika-s0201t:1812_12": "Evaṃ akusalakusalappavattīnaṃ ṭhānabhāvena gharāvāsapabbajjānaṃ sambādhabbhokāsataṃ dassetvā idāni kusalappavattiyā",
  "tika-s0201t:1812_13": "eva aṭṭhānaṭhānabhāvena tesaṃ taṃ dassetuṃ “apicā”tiādi vuttaṃ.",
  "tika-s0201t:1813_0": "Saṅkhepakathāti visuṃ visuṃ paduddhāraṃ akatvā saṅkhepato atthavaṇṇanā.",
  "tika-s0201t:1813_1": "Ekampi divasanti ekadivasamattampi.",
  "tika-s0201t:1813_2": "Akhaṇḍaṃ katvāti dukkaṭamattassapi anāpajjanena akhaṇḍitaṃ katvā.",
  "tika-s0201t:1813_3": "Kilesamalena amalīnanti taṇhāsaṃkilesādivasena asaṃkiliṭṭhaṃ katvā.",
  "tika-s0201t:1813_4": "Paridahitvāti nivāsetvā ceva pārupitvā ca.",
  "tika-s0201t:1813_5": "Agāravāso agāraṃ uttarapadalopena,",
  "tika-s0201t:1813_6": "tassa vaḍḍhiāvahaṃ agārassa hitaṃ.",
  "tika-s0201t:1813_7": "Bhogakkhandhoti bhogarāsi bhogasamudāyo.",
  "tika-s0201t:1813_8": "Ābandhanaṭṭhenāti “putto nattā”tiādinā pemavasena saparicchedaṃ sambandhanaṭṭhena.",
  "tika-s0201t:1813_9": "“Amhākamete”ti ñāyantīti ñātī.",
  "tika-s0201t:1813_10": "Pitāmahapituputtādivasena parivattanaṭṭhena parivaṭṭo.",
  "tika-s0201t:1814_0": "292.",
  "tika-s0201t:1814_1": "Sāmaññavācīpi sikkhā-",
  "tika-s0201t:1814_2": "saddo sājīva-",
  "tika-s0201t:1814_3": "saddasannidhānato upari vuccamānavisesāpekkhāya ca visesaniviṭṭhova hotīti vuttaṃ “yā bhikkhūnaṃ adhisīlasaṅkhātā sikkhā”ti.",
  "tika-s0201t:1814_4": "Sikkhitabbaṭṭhena sikkhā.",
  "tika-s0201t:1814_5": "Saha ājīvanti etthāti sājīvo.",
  "tika-s0201t:1814_6": "Sikkhanabhāvenāti sikkhāya sājīve ca sikkhanabhāvena.",
  "tika-s0201t:1814_7": "Sikkhaṃ paripūrentoti sīlasaṃvaraṃ paripūrento.",
  "tika-s0201t:1814_8": "Sājīvañca avītikkamantoti –",
  "tika-s0201t:1814_9": "“nāmakāyo padakāyo niruttikāyo byañjanakāyo”ti vuttasikkhāpadaṃ bhagavato vacanaṃ avītikkamanto hutvāti attho.",
  "tika-s0201t:1814_10": "Idameva ca dvayaṃ “sikkhana”nti vuttaṃ.",
  "tika-s0201t:1814_11": "Tattha sājīvānatikkamo sikkhāpāripūriyā paccayo.",
  "tika-s0201t:1814_12": "Tato hi yāva maggā sikkhāpāripūrī hotīti.",
  "tika-s0201t:1815_0": "Pajahitvāti samādānavasena pariccajitvā.",
  "tika-s0201t:1815_1": "Pahīnakālato paṭṭhāya…pe…",
  "tika-s0201t:1815_2": "viratovāti etena pahānassa viratiyā ca samānakālataṃ dasseti.",
  "tika-s0201t:1815_3": "Yadi evaṃ “pahāyā”ti kathaṃ purimakālaniddesoti?",
  "tika-s0201t:1815_4": "Tathā gahetabbataṃ upādāya.",
  "tika-s0201t:1815_5": "Dhammānañhi paccayapaccayuppannabhāve apekkhite sahajātānampi paccayapaccayuppannabhāvena gahaṇaṃ purimapacchimabhāveneva",
  "tika-s0201t:1815_6": "hotīti gahaṇapavattiākāravasena paccayabhūtesu hirottappañāṇādīsu pahānakiriyāya purimakālavohāro,",
  "tika-s0201t:1815_7": "paccayuppannāsu ca viratīsu viramaṇakiriyāya aparakālavohāro ca hotīti “pahāya paṭivirato hotī”ti vuttaṃ.",
  "tika-s0201t:1815_8": "Pahāyāti vā samādānakālavasena vuttaṃ,",
  "tika-s0201t:1815_9": "pacchā vītikkamitabbavatthusamāyogavasena paṭiviratoti.",
  "tika-s0201t:1815_10": "Pahāyāti vā –",
  "tika-s0201t:1816_0": "“Nihantvāna tamokhandhaṃ, uditoyaṃ divākaro;",
  "tika-s0201t:1817_0": "Vaṇṇapabhāya bhāseti, obhāsetvā samuggato”ti ca. –",
  "tika-s0201t:1818_0": "Evamādīsu viya samānakālavasena veditabbo.",
  "tika-s0201t:1818_1": "Atha vā pāṇo atipātīyati etenāti pāṇātipāto,",
  "tika-s0201t:1818_2": "pāṇaghātahetubhūto ahirikānottappadosamohavihiṃ sādiko cetanāpadhāno saṃkilesadhammo,",
  "tika-s0201t:1818_3": "taṃ samādānavasena pahāya. Tato…pe…",
  "tika-s0201t:1818_4": "viratova hotīti avadhāraṇena tassā viratiyā kālādivasena apariyantataṃ dasseti.",
  "tika-s0201t:1818_5": "Yathā hi aññe samādinnaviratikāpi anavaṭṭhitacittatāya lābhajīvikādihetu samādānaṃ bhindanteva,",
  "tika-s0201t:1818_6": "na evamayaṃ.",
  "tika-s0201t:1818_7": "Ayaṃ pana pahīnakālato paṭṭhāya orato viratoti.",
  "tika-s0201t:1818_8": "Adinnādānaṃ pahāyātiādīsupi iminā nayena attho veditabbo.",
  "tika-s0201t:1819_0": "Daṇḍanaṃ daṇḍanipātanaṃ daṇḍo.",
  "tika-s0201t:1819_1": "Muggarādipaharaṇavisesopi idha paharaṇavisesoti adhippeto.",
  "tika-s0201t:1819_2": "Tenāha “ṭhapetvā daṇḍaṃ sabbampi avasesaṃ upakaraṇa”nti.",
  "tika-s0201t:1819_3": "Daṇḍanasaṅkhātassa paraviheṭhanassa parivajjitabhāvadīpanatthaṃ daṇḍasatthānaṃ nikkhepavacananti āha “parūpaghātatthāyā”tiādi.",
  "tika-s0201t:1819_4": "Vihiṃsanabhāvatoti vibādhanabhāvato.",
  "tika-s0201t:1819_5": "Lajjīti ettha vuttalajjāya ottappampi vuttanti daṭṭhabbaṃ.",
  "tika-s0201t:1819_6": "Na hi pāpajigucchanapāputtāsarahitaṃ,",
  "tika-s0201t:1819_7": "pāpabhayaṃ vā alajjanaṃ atthi.",
  "tika-s0201t:1819_8": "Yassa vā dhammagarutāya dhammassa ca attādhīnattā attādhipatibhūtā lajjākiccakārī,",
  "tika-s0201t:1819_9": "tassa lokādhipatibhūtaṃ ottappaṃ kiccakaranti vattabbameva natthīti “lajjī”icceva vuttaṃ.",
  "tika-s0201t:1819_10": "Dayaṃ mettacittataṃ āpannoti kasmā vuttaṃ,",
  "tika-s0201t:1819_11": "nanu dayā-",
  "tika-s0201t:1819_12": "saddo “adayāpanno”tiādīsu karuṇāya vattatīti?",
  "tika-s0201t:1819_13": "Saccametaṃ,",
  "tika-s0201t:1819_14": "ayaṃ pana dayā-",
  "tika-s0201t:1819_15": "saddo anurakkhaṇatthaṃ antonītaṃ katvā pavattamāno mettāya ca karuṇāya ca pavattatīti idha mettāya pavattamāno vutto.",
  "tika-s0201t:1819_16": "Mijjati siniyhatīti mettā,",
  "tika-s0201t:1819_17": "sā etassa atthīti mettaṃ,",
  "tika-s0201t:1819_18": "mettaṃ cittaṃ etassa atthīti mettacitto,",
  "tika-s0201t:1819_19": "tassa bhāvo mettacittatā,",
  "tika-s0201t:1819_20": "mettāicceva attho.",
  "tika-s0201t:1820_0": "Sabbapāṇabhūtahitānukampīti etena tassā viratiyā sattavasena apariyantataṃ dasseti.",
  "tika-s0201t:1820_1": "Pāṇabhūteti pāṇajāte.",
  "tika-s0201t:1820_2": "Anukampakoti karuṇāyanako.",
  "tika-s0201t:1820_3": "Yasmā pana mettā karuṇāya visesapaccayo hoti,",
  "tika-s0201t:1820_4": "tasmā vuttaṃ “tāya eva dayāpannatāyā”ti.",
  "tika-s0201t:1820_5": "Evaṃ yehi dhammehi pāṇātipātā virati sampajjati,",
  "tika-s0201t:1820_6": "tehi lajjāmettākaruṇādhammehi samaṅgibhāvo dassito,",
  "tika-s0201t:1820_7": "saddhiṃ piṭṭhivaṭṭakadhammehīti daṭṭhabbaṃ. Etthāha –",
  "tika-s0201t:1820_8": "kasmā “pāṇātipātaṃ pahāyā”ti ekavacananiddeso kato,",
  "tika-s0201t:1820_9": "nanu niravasesānaṃ pāṇānaṃ atipātato virati idhādhippetā?",
  "tika-s0201t:1820_10": "Tathā hi vuttaṃ “sabbapāṇabhūtahitānukampī viharatī”ti.",
  "tika-s0201t:1820_11": "Teneva hi aṭṭhakathāyaṃ “sabbe pāṇabhūte hitena anukampako”ti puthuvacananiddesoti?",
  "tika-s0201t:1820_12": "Saccametaṃ,",
  "tika-s0201t:1820_13": "pāṇabhāvasāmaññavasena panettha pāḷiyaṃ ādito ekavacananiddeso kato,",
  "tika-s0201t:1820_14": "sabbasaddasannidhānena puthuttaṃ viññāyamānamevāti sāmaññaniddesaṃ akatvā bhedavacanicchāvasena dassetuṃ aṭṭhakathāyaṃ bahuvacanavasena attho vutto.",
  "tika-s0201t:1820_15": "Kiñca bhiyyo –",
  "tika-s0201t:1820_16": "sāmaññato saṃvarasamādānaṃ,",
  "tika-s0201t:1820_17": "tabbisesato saṃvarabhedoti imassa visesassa dassanatthaṃ ayaṃ vacanabhedo katoti veditabbaṃ.",
  "tika-s0201t:1820_18": "Viharatīti vuttappakāro hutvā ekasmiṃ iriyāpathe uppannaṃ dukkhaṃ aññena iriyāpathena vicchinditvā attabhāvaṃ harati pavattetīti attho.",
  "tika-s0201t:1820_19": "Tenāha “iriyati pāletī”ti.",
  "tika-s0201t:1821_0": "Na kevalaṃ kāyavacīpayogavasena ādānameva,",
  "tika-s0201t:1821_1": "atha kho ākaṅkhapissa pariccattavatthuvisayāvāti dassetuṃ “cittenapī”tiādi vuttaṃ.",
  "tika-s0201t:1821_2": "Theneti theyyaṃ karotīti theno, coro.",
  "tika-s0201t:1821_3": "Sucibhūtenāti ettha sucibhāvo adhikārato saddantarasannidhānato ca theyyasaṃkilesaviramaṇanti āha “athenattāyeva sucibhūtenā”ti.",
  "tika-s0201t:1821_4": "Kāmañcettha “lajjī dayāpanno”tiādi na vuttaṃ,",
  "tika-s0201t:1821_5": "adhikāravasena pana atthato vā vuttamevāti veditabbaṃ.",
  "tika-s0201t:1821_6": "Yathā hi lajjādayo pāṇātipātapahānassa visesapaccayo,",
  "tika-s0201t:1821_7": "evaṃ adinnādānapahānassapīti,",
  "tika-s0201t:1821_8": "tasmā sāpi pāḷi ānetvā vattabbā.",
  "tika-s0201t:1821_9": "Esa nayo ito paresupi.",
  "tika-s0201t:1821_10": "Atha vā sucibhūtenāti etena hirottappādīhi samannāgamo,",
  "tika-s0201t:1821_11": "ahirikādīnañca pahānaṃ vuttamevāti “lajjī”tiādi na vuttanti daṭṭhabbaṃ.",
  "tika-s0201t:1822_0": "Aseṭṭhacariyanti aseṭṭhānaṃ cariyaṃ,",
  "tika-s0201t:1822_1": "aseṭṭhaṃ vā cariyaṃ.",
  "tika-s0201t:1822_2": "Mithunānaṃ vuttākārena sadisabhūtānaṃ ayanti mithuno,",
  "tika-s0201t:1822_3": "yathāvutto durācāro.",
  "tika-s0201t:1822_4": "Ārācārī methunāti etena –",
  "tika-s0201t:1822_5": "“idha brāhmaṇa,",
  "tika-s0201t:1822_6": "ekacco…pe…",
  "tika-s0201t:1822_7": "na heva kho mātugāmena saddhiṃ dvayaṃdvayasamāpattiṃ samāpajjati,",
  "tika-s0201t:1822_8": "apica kho mātugāmassa ucchādanaparimaddananhāpanasambāhanaṃ sādiyati,",
  "tika-s0201t:1822_9": "so tadassādeti,",
  "tika-s0201t:1822_10": "taṃ nikāmeti,",
  "tika-s0201t:1822_11": "tena ca vittiṃ āpajjatī”tiādinā vuttā sattavidhamethunasaṃyogāpi paṭivirati dassitāti daṭṭhabbaṃ.",
  "tika-s0201t:1823_0": "Saccena saccanti purimena vacīsaccena pacchimaṃ vacīsaccaṃ sandahati asaccena anantarikattā.",
  "tika-s0201t:1823_1": "Tenāha “yo hī”tiādi.",
  "tika-s0201t:1823_2": "Haliddirāgo viya na thirakato hotīti ettha kathāya anavaṭṭhitabhāvena haliddirāgasadisatā veditabbā,",
  "tika-s0201t:1823_3": "na puggalassa.",
  "tika-s0201t:1823_4": "Pāsāṇalekhā viyāti etthāpi eseva nayo.",
  "tika-s0201t:1823_5": "Saddhā ayati pavattati etthāti saddhāyo,",
  "tika-s0201t:1823_6": "saddhāyo eva saddhāyiko yathā “venayiko”ti,",
  "tika-s0201t:1823_7": "saddhāya vā ayitabbo saddhāyiko,",
  "tika-s0201t:1823_8": "saddheyyoti attho.",
  "tika-s0201t:1823_9": "Vattabbataṃ āpajjativisaṃvādanatoti adhippāyo.",
  "tika-s0201t:1824_0": "Anuppadātāti anubalappadātā,",
  "tika-s0201t:1824_1": "anuvattanavasena vā padātā.",
  "tika-s0201t:1824_2": "Kassa pana anuvattanaṃ padānañcāti?",
  "tika-s0201t:1824_3": "“Sahitāna”nti vuttattā sandhānassāti viññāyati.",
  "tika-s0201t:1824_4": "Tenāha “sandhānānuppadātā”ti.",
  "tika-s0201t:1824_5": "Yasmā pana anuvattanavasena sandhānassa padānaṃ ādhānaṃ,",
  "tika-s0201t:1824_6": "rakkhaṇaṃ vā daḷhīkaraṇaṃ hoti.",
  "tika-s0201t:1824_7": "Tena vuttaṃ “dve jane samagge disvā”tiādi.",
  "tika-s0201t:1824_8": "Āramanti etthāti ārāmo,",
  "tika-s0201t:1824_9": "ramitabbaṭṭhānaṃ.",
  "tika-s0201t:1824_10": "Yasmā pana ā-",
  "tika-s0201t:1824_11": "kārena vināpi ayamattho labbhati,",
  "tika-s0201t:1824_12": "tasmā vuttaṃ “samaggarāmotipi pāḷi,",
  "tika-s0201t:1824_13": "ayamevettha attho”ti.",
  "tika-s0201t:1825_0": "Etthāti –",
  "tika-s0201t:1826_0": "“Nelaṅgo setapacchādo, ekāro vattatī ratho;",
  "tika-s0201t:1827_0": "Anīghaṃ passa āyantaṃ, chinnasotaṃ abandhana”nti. –",
  "tika-s0201t:1828_0": "Imissā gāthāya.",
  "tika-s0201t:1828_1": "Sīlañhettha “nelaṅga”nti vuttaṃ.",
  "tika-s0201t:1828_2": "Tenevāha –",
  "tika-s0201t:1828_3": "citto gahapati,",
  "tika-s0201t:1828_4": "“nelaṅganti kho, bhante,",
  "tika-s0201t:1828_5": "sīlānametaṃ adhivacana”nti.",
  "tika-s0201t:1828_6": "Sukumārāti apharusatāya mudukā.",
  "tika-s0201t:1828_7": "Purassa esāti ettha pura-",
  "tika-s0201t:1828_8": "saddo tannivāsīvācako daṭṭhabbo “gāmo āgato”tiādīsu viya.",
  "tika-s0201t:1828_9": "Tenevāha “nagaravāsīna”nti.",
  "tika-s0201t:1828_10": "Manaṃ appāyati vaḍḍhetīti manāpā.",
  "tika-s0201t:1828_11": "Tena vuttaṃ “cittavuddhikarā”ti.",
  "tika-s0201t:1829_0": "Kālavādītiādi samphappalāpāpaṭiviratassa paṭipattidassanaṃ.",
  "tika-s0201t:1829_1": "Atthasaṃhitāpi hi vācā ayuttakālapayogena atthāvahā na siyāti anatthaviññāpanavācaṃ anulometi,",
  "tika-s0201t:1829_2": "tasmā samphappalāpaṃ pajahantena akālavāditā pariharitabbāti vuttaṃ “kālavādī”ti.",
  "tika-s0201t:1829_3": "Kāle vadantenapi ubhayānatthasādhanato abhūtaṃ parivajjetabbanti āha “bhūtavādī”ti.",
  "tika-s0201t:1829_4": "Bhūtañca vadantena yaṃ idhaloka- paraloka-",
  "tika-s0201t:1829_5": "hitasampādakaṃ,",
  "tika-s0201t:1829_6": "tadeva vattabbanti dassetuṃ “atthavādī”ti vuttaṃ.",
  "tika-s0201t:1829_7": "Atthaṃ vadantenapi lokiyadhammasannissitameva avatvā lokuttaradhammasannissitaṃ katvā vattabbanti dassanatthaṃ “dhammavādī”ti vuttaṃ.",
  "tika-s0201t:1829_8": "Yathā ca attho lokuttaradhammasannissito hoti,",
  "tika-s0201t:1829_9": "taṃdassanatthaṃ “vinayavādī”ti vuttaṃ.",
  "tika-s0201t:1829_10": "Pañcannañhi saṃvaravinayānaṃ,",
  "tika-s0201t:1829_11": "pañcannañca pahānavinayānaṃ vasena vuccamāno attho nibbānādhigamahetubhāvato lokuttaradhammasannissito hotīti.",
  "tika-s0201t:1829_12": "Evaṃ guṇavisesayuttova attho vuccamāno desanākosalle sati sobhati,",
  "tika-s0201t:1829_13": "kiccakaro ca hoti,",
  "tika-s0201t:1829_14": "na aññathāti dassetuṃ “nidhānavatiṃ vācaṃ bhāsitā”ti vuttaṃ.",
  "tika-s0201t:1829_15": "Idāni taṃ desanākosallaṃ vibhāvetuṃ “kālenā”tiādimāha.",
  "tika-s0201t:1829_16": "Pucchādivasena hi otiṇṇavācāvatthusmiṃ ekaṃsādibyākaraṇavibhāgaṃ sallakkhetvā ṭhapanāhetuudāharaṇaṃ saṃsandanādiṃ",
  "tika-s0201t:1829_17": "taṃtaṃkālānurūpaṃ vibhāventiyā parimitaparicchinnarūpāya vipulatara-",
  "tika-s0201t:1829_18": "gambhīrodāra-",
  "tika-s0201t:1829_19": "paramattha-",
  "tika-s0201t:1829_20": "vitthārasaṅgāhikāya kathāya ñāṇabalānurūpaṃ pare yāthāvato dhamme patiṭṭhāpento “desanākusalo”ti vuccatīti evamettha atthayojanā veditabbā.",
  "tika-s0201t:1830_0": "293.",
  "tika-s0201t:1830_1": "Evaṃ paṭipāṭiyā satta mūlasikkhāpadāni vibhāvetvā satipi abhijjhādipahānaindriyasaṃvarasatisampajaññajāgariyānuyogādike",
  "tika-s0201t:1830_2": "uttaradesanāyaṃ vibhāvetuṃ taṃ pariharitvā ācārasīlasseva vibhajanavasena pāḷi pavattāti tadatthaṃ vivarituṃ",
  "tika-s0201t:1830_3": "“bījagāmabhūtagāmasamārambhā”tiādi vuttaṃ.",
  "tika-s0201t:1830_4": "Tattha bījānaṃ gāmo samūho bījagāmo.",
  "tika-s0201t:1830_5": "Bhūtānaṃ jātānaṃ nibbattānaṃ rukkhagacchalatādīnaṃ samūho bhūtagāmo.",
  "tika-s0201t:1830_6": "Nanu ca rukkhādayo cittarahitatāya na jīvā,",
  "tika-s0201t:1830_7": "cittarahitatā ca paripphandābhāvato chinne viruhanato visadisajātikabhāvato catuyoniapariyāpannato ca veditabbā,",
  "tika-s0201t:1830_8": "vuḍḍhi pana pavāḷasilālavaṇānampi vijjatīti na tesaṃ jīvabhāve kāraṇaṃ,",
  "tika-s0201t:1830_9": "visayaggahaṇañca nesaṃ parikappanāmattaṃ supanaṃ viya ciñcādenaṃ,",
  "tika-s0201t:1830_10": "tathā dohaḷādayo,",
  "tika-s0201t:1830_11": "tattha kasmā bījagāmabhūtagāmasamārambhā paṭivirati icchitāti?",
  "tika-s0201t:1830_12": "Samaṇasāruppato tannivāsisattānurakkhaṇato ca.",
  "tika-s0201t:1830_13": "Tenevāha –",
  "tika-s0201t:1830_14": "“jīvasaññino hi moghapurisa manussā rukkhasmi”ntiādi.",
  "tika-s0201t:1831_0": "Mūlameva bījaṃ mūlabījaṃ,",
  "tika-s0201t:1831_1": "mūlabījaṃ etassātipi mūlabījaṃ.",
  "tika-s0201t:1831_2": "Sesesupi eseva nayo.",
  "tika-s0201t:1831_3": "Phaḷubījanti pabbabījaṃ.",
  "tika-s0201t:1831_4": "Paccayantarasamavāye sadisaphaluppattiyā visesakāraṇabhāvato viruhaṇasamatthe sāraphale niruḷho bījasaddo",
  "tika-s0201t:1831_5": "tadatthasaṃsiddhiyā mūlādīsupi kesuci pavattatīti mūlādito nivattanatthaṃ ekena bīja-",
  "tika-s0201t:1831_6": "saddena visesetvā vuttaṃ “bījabīja”nti “rūparūpaṃ,",
  "tika-s0201t:1831_7": "dukkhadukkha”nti ca yathā.",
  "tika-s0201t:1831_8": "Kasmā panettha bījagāmabhūtagāmaṃ uddharitvā bījagāmo eva niddiṭṭhoti?",
  "tika-s0201t:1831_9": "Na kho panetaṃ evaṃ daṭṭhabbaṃ,",
  "tika-s0201t:1831_10": "nanu avocumha –",
  "tika-s0201t:1831_11": "“mūlameva bījaṃ mūlabījaṃ,",
  "tika-s0201t:1831_12": "mūlabījaṃ etassātipi mūlabīja”nti.",
  "tika-s0201t:1831_13": "Tattha purimena bījagāmo niddiṭṭho,",
  "tika-s0201t:1831_14": "dutiyena bhūtagāmo,",
  "tika-s0201t:1831_15": "duvidhopesa mūlabījañca mūlabījañca mūlabījanti sāmaññaniddesena,",
  "tika-s0201t:1831_16": "ekasesanayena vā uddiṭṭhoti veditabbo.",
  "tika-s0201t:1831_17": "Tenevāha “pañcavidhassā”tiādi.",
  "tika-s0201t:1831_18": "Nīlatiṇarukkhādikassāti allatiṇassa ceva allarukkhādikassa ca. Ādi-",
  "tika-s0201t:1831_19": "saddena osadhigacchalatādīnaṃ saṅgaho.",
  "tika-s0201t:1832_0": "Ekaṃ bhattaṃ ekabhattaṃ,",
  "tika-s0201t:1832_1": "taṃ assa atthīti ekabhattiko.",
  "tika-s0201t:1832_2": "So pana rattibhojanenapi siyāti tannivattanatthaṃ āha “rattūparato”ti.",
  "tika-s0201t:1832_3": "Evampi aparaṇhabhojīpi siyā ekabhattikoti tannivattanatthaṃ “virato vikālabhojanā”ti vuttaṃ.",
  "tika-s0201t:1832_4": "Aruṇuggamanakālato paṭṭhāya yāva majjhanhikā ayaṃ buddhādīnaṃ ariyānaṃ āciṇṇasamāciṇṇo bhojanassa kālo nāma,",
  "tika-s0201t:1832_5": "tadañño vikālo.",
  "tika-s0201t:1832_6": "Aṭṭhakathāyaṃ pana dutiyapadena rattibhojanassa paṭikkhittattā “atikkante majjhanhike yāva sūriyatthaṅgamanā bhojanaṃ vikālabhojanaṃ nāmā”ti vuttaṃ.",
  "tika-s0201t:1833_0": "“Sabbapāpassa akaraṇa”ntiādinayappavattaṃ bhagavato sāsanaṃ accantarāguppattiyā naccādidassanaṃ na anulometīti āha “sāsanassa ananulomattā”ti.",
  "tika-s0201t:1833_1": "Attanā payojiyamānaṃ,",
  "tika-s0201t:1833_2": "parehi payojāpiyamānañca naccaṃ naccabhāvasāmaññena pāḷiyaṃ ekeneva nacca-",
  "tika-s0201t:1833_3": "saddena gahitaṃ,",
  "tika-s0201t:1833_4": "tathā gītavādita-",
  "tika-s0201t:1833_5": "saddena cāti āha “naccananaccāpanādivasenā”ti. Ādi-",
  "tika-s0201t:1833_6": "saddena gāyanagāyāpanavādanavādāpanāni saṅgayhanti.",
  "tika-s0201t:1833_7": "Dassanena cettha savanampi saṅgahitaṃ virūpekasesanayena.",
  "tika-s0201t:1833_8": "Yathāsakaṃ visayassa ālocanasabhāvatāya vā pañcannaṃ viññāṇānaṃ savanakiriyāyapi dassanasaṅkhepasabbhāvato “dassanā”icceva vuttaṃ.",
  "tika-s0201t:1833_9": "Tenāha “pañcahi viññāṇehi na kañci dhammaṃ paṭivijānāti aññatra abhinipātamattā”ti.",
  "tika-s0201t:1833_10": "Avisūkabhūtassa gītassa savanaṃ kadāci vaṭṭatīti āha “visūkabhūtā dassanā”ti.",
  "tika-s0201t:1833_11": "Tathā hi vuttaṃ paramatthajotikāyaṃ khuddakaṭṭhakathāyaṃ “dhammūpasaṃhitaṃ gītaṃ vaṭṭati,",
  "tika-s0201t:1833_12": "gītūpasaṃhito dhammo na vaṭṭatī”ti.",
  "tika-s0201t:1833_13": "Yaṃ kiñcīti ganthitaṃ vā aganthitaṃ vā yaṃ kiñci pupphaṃ.",
  "tika-s0201t:1833_14": "Gandhajātanti gandhajātikaṃ.",
  "tika-s0201t:1833_15": "Tassapi “yaṃ kiñcī”ti vacanato pisitassa apisitassapi yassa kassaci vilepanādi na vaṭṭatīti dasseti.",
  "tika-s0201t:1834_0": "Uccāti ucca-",
  "tika-s0201t:1834_1": "saddena samānatthaṃ ekaṃ saddantaraṃ.",
  "tika-s0201t:1834_2": "Seti etthāti sayanaṃ.",
  "tika-s0201t:1834_3": "Uccāsayanaṃ mahāsayanañca samaṇasārupparahitaṃ adhippetanti āha “pamāṇātikkantaṃ akappiyattharaṇa”nti.",
  "tika-s0201t:1834_4": "Āsanañcettha sayaneneva saṅgahitanti daṭṭhabbaṃ.",
  "tika-s0201t:1834_5": "Yasmā pana ādhāre paṭikkhitte tadādhārā kiriyā paṭikkhittāva hoti,",
  "tika-s0201t:1834_6": "tasmā “uccāsayanamahāsayanā”icceva vuttaṃ,",
  "tika-s0201t:1834_7": "atthato pana tadupabhogabhūtanisajjānipajjanehi virati dassitāti daṭṭhabbaṃ.",
  "tika-s0201t:1834_8": "Atha vā uccāsayanamahāsayanañca uccāsayanamahāsayanañca uccāsayanamahāsayananti etasmiṃ atthe ekasesena",
  "tika-s0201t:1834_9": "ayaṃ niddeso kato yathā “nāmarūpapaccayā saḷāyatana”nti,",
  "tika-s0201t:1834_10": "āsanakiriyāpubbakattā vā sayanakiriyāya sayanaggahaṇena āsanampi gahitanti veditabbaṃ.",
  "tika-s0201t:1835_0": "Dārumāsakoti ye vohāraṃ gacchantīti iti-",
  "tika-s0201t:1835_1": "saddena evaṃpakāre dasseti.",
  "tika-s0201t:1835_2": "Aññehi gāhāpane upanikkhittasādiyane ca paṭiggahaṇattho labbhatīti āha “neva naṃ uggaṇhāti,",
  "tika-s0201t:1835_3": "na uggaṇhāpeti,",
  "tika-s0201t:1835_4": "na upanikkhittaṃ sādiyatī”ti.",
  "tika-s0201t:1835_5": "Atha vā tividhaṃ paṭiggahaṇaṃ kāyena vācāya manasāti.",
  "tika-s0201t:1835_6": "Tattha kāyena paṭiggahaṇaṃ uggaṇhanaṃ,",
  "tika-s0201t:1835_7": "vācāya paṭiggahaṇaṃ uggahāpanaṃ,",
  "tika-s0201t:1835_8": "manasā paṭiggahaṇaṃ sādiyananti tividhampi paṭiggahaṇaṃ ekajjhaṃ gahetvā “paṭiggahaṇā”ti vuttanti āha “neva naṃ uggaṇhātī”tiādi.",
  "tika-s0201t:1835_9": "Esa nayo āmakadhaññapaṭiggahaṇātiādīsupi.",
  "tika-s0201t:1835_10": "Nīvārādiupadhaññassa sāliādimūladhaññantogadhattā vuttaṃ “sattavidhassā”ti.",
  "tika-s0201t:1835_11": "“Anujānāmi,",
  "tika-s0201t:1835_12": "bhikkhave,",
  "tika-s0201t:1835_13": "pañca vasāni bhesajjāni acchavasaṃ macchavasaṃ susukāvasaṃ sukaravasaṃ gadrabhavasa”nti vuttattā idaṃ odissa anuññātaṃ nāma,",
  "tika-s0201t:1835_14": "tassa pana “kāle paṭiggahita”nti vuttattā paṭiggahaṇaṃ vaṭṭati.",
  "tika-s0201t:1835_15": "Sati paccayeti āha “aññatra odissa anuññātā”ti.",
  "tika-s0201t:1836_0": "Sarūpena vañcanaṃ rūpakūṭaṃ,",
  "tika-s0201t:1836_1": "patirūpena vañcanāti attho.",
  "tika-s0201t:1836_2": "Aṅgena attano sarīrāvayavena vañcanaṃ aṅgakūṭaṃ.",
  "tika-s0201t:1836_3": "Gahaṇavasena vañcanaṃ gahaṇakūṭaṃ.",
  "tika-s0201t:1836_4": "Paṭicchannaṃ katvā vañcanaṃ paṭicchannakūṭaṃ.",
  "tika-s0201t:1836_5": "Akkamatīti nippīḷeti,",
  "tika-s0201t:1836_6": "pubbabhāge akkamatīti sambandho.",
  "tika-s0201t:1837_0": "Hadayanti nāḷiādīnaṃ mānabhājanānaṃ abbhantaraṃ.",
  "tika-s0201t:1837_1": "Tilādīnaṃ nāḷiādīhi minanakāle ussāpitasikhāyeva sikhā.",
  "tika-s0201t:1837_2": "Sikhābhedo tassāhāpanaṃ.",
  "tika-s0201t:1838_0": "Kecīti sārasamāsācariyā,",
  "tika-s0201t:1838_1": "uttaravihāravāsino ca.",
  "tika-s0201t:1838_2": "Vadhoti muṭṭhipahārakasātāḷanādīhi vihesanaṃ,",
  "tika-s0201t:1838_3": "vibādhananti attho.",
  "tika-s0201t:1838_4": "Viheṭhanatthopi hi vadha-",
  "tika-s0201t:1838_5": "saddo dissati “attānaṃvadhitvā vadhitvā rodatī”tiādīsu.",
  "tika-s0201t:1838_6": "Yathā hi apariggahabhāvasāmaññe satipi pabbajitehi appaṭiggahitabbavatthuvibhāgasandassanatthaṃ itthikumāridāsidāsādayo vibhāgena vuttā.",
  "tika-s0201t:1838_7": "Evaṃ parassa haraṇabhāvato adinnādānabhāvasāmaññe satipi tulākūṭādayo adinnādānavisesabhāvadassanatthaṃ vibhāgena vuttā,",
  "tika-s0201t:1838_8": "na evaṃ pāṇātipātapariyāyassa vadhassa puna gahaṇe payojanaṃ atthi,",
  "tika-s0201t:1838_9": "tattha sayaṃkāro,",
  "tika-s0201t:1838_10": "idha paraṃkāroti ca na sakkā vattuṃ “kāyavacīpayogasamuṭṭhāpikā cetanā chappayogā”ti vacanato.",
  "tika-s0201t:1838_11": "Tasmā yathāvutto evettha attho yutto.",
  "tika-s0201t:1838_12": "Aṭṭhakathāyaṃ pana “vadhoti māraṇa”nti vuttaṃ,",
  "tika-s0201t:1838_13": "tampi pothanameva sandhāyāti ca sakkā viññātuṃ māraṇa-",
  "tika-s0201t:1838_14": "saddassapi vihiṃsane dissanato.",
  "tika-s0201t:1839_0": "294.",
  "tika-s0201t:1839_1": "Cīvarapiṇḍapātānaṃ yathākkamaṃ kāyakucchipariharaṇamattajotanāyaṃ avisesato aṭṭhannaṃ parikkhārānaṃ antare",
  "tika-s0201t:1839_2": "tappayojanatā sambhavatīti dassento “te sabbepī”tiādimāha.",
  "tika-s0201t:1839_3": "Etepīti navaparikkhārikādayopi appicchāva santuṭṭhāva.",
  "tika-s0201t:1839_4": "Na hi tatthakena mahicchatā,",
  "tika-s0201t:1839_5": "asantuṭṭhitā vā hotīti.",
  "tika-s0201t:1840_0": "Catūsu disāsu sukhaṃ viharati,",
  "tika-s0201t:1840_1": "tato eva sukhavihāraṭṭhānabhūtā catasso disā assa santīti vā cātuddiso.",
  "tika-s0201t:1840_2": "Tattha cāyaṃ satte vā saṅkhāre vā bhayena na paṭihaññatīti appaṭigho.",
  "tika-s0201t:1840_3": "Dvādasavidhassa santosassa vasena santussanako santussamāno.",
  "tika-s0201t:1840_4": "Itarītarenāti uccāvacena.",
  "tika-s0201t:1840_5": "Parissayānaṃ bāhirānaṃ sīhabyagghādīnaṃ,",
  "tika-s0201t:1840_6": "abbhantarānañca kāmacchandādīnaṃ kāyacittupaddavānaṃ abhibhavanato parissayānaṃ sahitā.",
  "tika-s0201t:1840_7": "Thaddhabhāvakarabhayābhāvena acchambhī.",
  "tika-s0201t:1840_8": "Eko asahāyo.",
  "tika-s0201t:1840_9": "Tato eva khaggamigasiṅgasadisatāya khaggavisāṇakappo careyyāti attho.",
  "tika-s0201t:1841_0": "Chinnapakkho,",
  "tika-s0201t:1841_1": "asañjātapakkho vā sakuṇo gantuṃ na sakkotīti “pakkhī sakuṇo”ti pakkhi-",
  "tika-s0201t:1841_2": "saddena visesetvā sakuṇo pāḷiyaṃ vuttoti āha “pakkhayutto sakuṇo”ti.",
  "tika-s0201t:1841_3": "Yassa sannidhikāraparibhogo kiñci ṭhapetabbaṃ sāpekkhāya ṭhapanañca natthi,",
  "tika-s0201t:1841_4": "tādiso ayaṃ bhikkhūti dassento “ayaṃ panettha saṅkhepattho”tiādimāha.",
  "tika-s0201t:1841_5": "Ariyanti apenti tato dosā,",
  "tika-s0201t:1841_6": "tehi vā ārakāti ariyoti āha “ariyenāti niddosenā”ti.",
  "tika-s0201t:1841_7": "Ajjhattanti attani.",
  "tika-s0201t:1841_8": "Niddosasukhanti nirāmisasukhaṃ kilesavajjarahitattā.",
  "tika-s0201t:1842_0": "295.",
  "tika-s0201t:1842_1": "Yathāvutte sīlasaṃvare patiṭṭhitasseva indriyasaṃvaro icchitabbo tadadhiṭṭhānato,",
  "tika-s0201t:1842_2": "tassa ca paripālakabhāvatoti vuttaṃ “so iminā ariyena sīlakkhandhena samannāgato bhikkhū”ti.",
  "tika-s0201t:1842_3": "Sesapadesūti “na nimittaggāhī hotī”tiādīsu padesu.",
  "tika-s0201t:1842_4": "Yasmā visuddhimagge vuttaṃ,",
  "tika-s0201t:1842_5": "tasmā tassa līnatthappakāsiniyaṃ saṃvaṇṇanāyaṃ vuttanayeneva veditabbaṃ.",
  "tika-s0201t:1842_6": "Rūpādīsu nimittādiggāhaparivajjanalakkhaṇattā indriyasaṃvarassa kilesehi anavasittasukhatā avikiṇṇasukhatā cassa vuttā.",
  "tika-s0201t:1843_0": "296.",
  "tika-s0201t:1843_1": "Paccayasampattinti paccayapāripūriṃ.",
  "tika-s0201t:1843_2": "Ime cattāroti sīlasaṃvaro santoso indriyasaṃvaro satisampajaññanti ime cattāro araññavāsassa sambhārā.",
  "tika-s0201t:1843_3": "Tiracchānagatehi vattabbataṃ āpajjati isisiṅgassa pituādayo viya.",
  "tika-s0201t:1843_4": "Vanacarakehīti vanacarakamātugāmehi.",
  "tika-s0201t:1843_5": "Bheravasaddaṃ sāventi,",
  "tika-s0201t:1843_6": "tāvatā apalāyantānaṃ hatthehi sīsaṃ…pe… karonti.",
  "tika-s0201t:1843_7": "Paṇṇattivītikkamasaṅkhātaṃ kāḷakaṃ vā.",
  "tika-s0201t:1843_8": "Micchāvitakkasaṅkhātaṃ tilakaṃ vā.",
  "tika-s0201t:1843_9": "Tanti pītiṃ vibhūtabhāvena upaṭṭhānato khayato sammasanto.",
  "tika-s0201t:1844_0": "Vivittanti janavivittaṃ.",
  "tika-s0201t:1844_1": "Tenāha “suñña”nti.",
  "tika-s0201t:1844_2": "Sā ca vivittatā nissaddabhāvena lakkhitabbāti āha “appasaddaṃ appanigghosa”nti.",
  "tika-s0201t:1844_3": "Āvasathabhūtaṃ senāsanaṃ viharitabbaṭṭhena vihārasenāsanaṃ.",
  "tika-s0201t:1844_4": "Masārakādi mañcapīṭhaṃ tattha attharitabbaṃ bhisiupadhānañca mañcapīṭhasambandhito mañcapīṭhasenāsanaṃ.",
  "tika-s0201t:1844_5": "Cimilikādi bhūmiyaṃ santharitabbatāya santhatasenāsanaṃ.",
  "tika-s0201t:1844_6": "Rukkhamūlādi paṭikkamitabbaṭṭhānaṃ caṅkamanādīnaṃ okāsabhāvato okāsasenāsanaṃ.",
  "tika-s0201t:1845_0": "“Anucchavikaṃ dassento”ti vatvā tameva anucchavikabhāvaṃ vibhāvetuṃ “tattha hī”tiādi vuttaṃ.",
  "tika-s0201t:1845_1": "Acchannanti iṭṭhakachadanādinā antamaso rukkhasākhāhipi na channaṃ.",
  "tika-s0201t:1846_0": "Bhattassa pacchatoti bhattabhuñjanassa pacchato.",
  "tika-s0201t:1846_1": "Ūrubaddhāsananti ūrūnaṃ adhobandhanavasena nisajjaṃ.",
  "tika-s0201t:1846_2": "Heṭṭhimakāyassa anujukaṭṭhapanaṃ nisajjāvacaneneva bodhitanti.",
  "tika-s0201t:1846_3": "Ujuṃ kāyanti ettha kāya-",
  "tika-s0201t:1846_4": "saddo uparimakāyavisayoti āha “uparimaṃ sarīraṃ ujukaṃ ṭhapetvā”ti.",
  "tika-s0201t:1846_5": "Taṃ pana ujukaṭṭhapanaṃ sarūpato payojanato ca dassetuṃ “aṭṭhārasā”tiādi vuttaṃ.",
  "tika-s0201t:1846_6": "Na paṇamantīti na oṇamanti.",
  "tika-s0201t:1846_7": "Na paripatatīti na vigacchati,",
  "tika-s0201t:1846_8": "vīthiṃ na vilaṅgheti.",
  "tika-s0201t:1846_9": "Tato eva pubbenāparaṃ visesappattiyā kammaṭṭhānaṃ vuddhiṃ phātiṃ upagacchati.",
  "tika-s0201t:1846_10": "Mukhasamīpeti mukhassa samīpe nāsikagge vā uttaroṭṭhe vā.",
  "tika-s0201t:1846_11": "Idha pari-",
  "tika-s0201t:1846_12": "saddo abhi-",
  "tika-s0201t:1846_13": "saddena samānatthoti āha “kammaṭṭhānābhimukha”nti,",
  "tika-s0201t:1846_14": "bahiddhā puthuttārammaṇato nivāretvā kammaṭṭhānaṃyeva purakkhatvāti attho.",
  "tika-s0201t:1846_15": "Parīti pariggahaṭṭho “pariṇāyikā”tiādīsu viya.",
  "tika-s0201t:1846_16": "Niyyānaṭṭho paṭipakkhato niggamanaṭṭho,",
  "tika-s0201t:1846_17": "tasmā pariggahitaniyyānasatinti sabbathā gahitāsammosaṃ pariccattasammosaṃ satiṃ katvā,",
  "tika-s0201t:1846_18": "paramaṃ satinepakkaṃ upaṭṭhapetvāti attho.",
  "tika-s0201t:1847_0": "Vikkhambhanavasenāti ettha vikkhambhanaṃ anuppādanaṃ appavattanaṃ na paṭipakkhena suppahīnatā.",
  "tika-s0201t:1847_1": "Pahīnattāti ca pahīnasadisataṃ sandhāya vuttaṃ jhānassa anadhigatatā.",
  "tika-s0201t:1847_2": "Tathāpi nayidaṃ cakkhuviññāṇaṃ viya sabhāvato vigatābhijjhaṃ,",
  "tika-s0201t:1847_3": "atha kho bhāvanāvasena.",
  "tika-s0201t:1847_4": "Tenāha “na cakkhuviññāṇasadisenā”ti.",
  "tika-s0201t:1847_5": "Eseva nayoti yathā cakkhuviññāṇaṃ sabhāvena vigatābhijjhaṃ abyāpannañca,",
  "tika-s0201t:1847_6": "na bhāvanāya vikkhambhitattā,",
  "tika-s0201t:1847_7": "na evamidaṃ.",
  "tika-s0201t:1847_8": "Idaṃ pana cittaṃ bhāvanāya parisodhitattā abyāpannaṃ vigatathinamiddhaṃ anuddhataṃ nibbicikicchañcāti attho.",
  "tika-s0201t:1847_9": "Idaṃ ubhayanti satisampajaññamāha.",
  "tika-s0201t:1848_0": "297.",
  "tika-s0201t:1848_1": "Ucchinditvā pātentīti ettha ucchindanaṃ pātanañca tāsaṃ paññānaṃ anuppannānaṃ uppajjituṃ appadānameva.",
  "tika-s0201t:1848_2": "Iti mahaggatānuttarapaññānaṃ ekaccāya ca parittapaññāya anuppattihetubhūtā nīvaraṇā dhammā itarāya ca",
  "tika-s0201t:1848_3": "samatthataṃ vihanantiyevāti paññāya dubbalīkaraṇā vuttā.",
  "tika-s0201t:1848_4": "Idampi paṭhamajjhānaṃ veneyyasantāne patiṭṭhāpiyamānaṃ ñāṇaṃ pajjati etthāti ñāṇapadaṃ.",
  "tika-s0201t:1848_5": "Ñāṇaṃ vaḷañjeti etthāti ñāṇavaḷañjaṃ.",
  "tika-s0201t:1849_0": "299.",
  "tika-s0201t:1849_1": "Na tāva niṭṭhaṃ gato bāhirakānaṃ ñāṇena akkantaṭṭhānānipi siyunti.",
  "tika-s0201t:1849_2": "Yadi evaṃ anaññasādhāraṇe maggañāṇapade kathaṃ na niṭṭhaṅgatoti āha “maggakkhaṇepī”tiādi.",
  "tika-s0201t:1849_3": "Tīsu ratanesu niṭṭhaṃ gato hotīti buddhasubuddhataṃ dhammasudhammataṃ saṅghasuppaṭipattitañca ārabbha ñāṇena niṭṭhaṃ nicchayaṃ upagato hoti.",
  "tika-s0201t:1849_4": "Kāmañcettha paṭhamamaggeneva sabbaso vicikicchāya pahīnattā sabbassapi ariyasāvakassa kaṅkhā vā vimati vā natthi,",
  "tika-s0201t:1849_5": "tattha pana yathā paññāvepullappattassa arahato savisaye ñāṇaṃ savisesaṃ ogāhati,",
  "tika-s0201t:1849_6": "na tathā anāgāmiādīnanti ratanattaye sātisayaṃ ñāṇanicchayagamanaṃ sandhāya “aggamaggavasena tatthaniṭṭhāgamanaṃ vutta”nti vuttaṃ.",
  "tika-s0201t:1849_7": "Yaṃ panettha avibhattaṃ,",
  "tika-s0201t:1849_8": "taṃ suviññeyyamevāti.",
  "tika-s0201t:1850_0": "Cūḷahatthipadopamasuttavaṇṇanāya līnatthappakāsanā samattā.",
  "tika-s0201t:1851_0": "8. Mahāhatthipadopamasuttavaṇṇanā",
  "tika-s0201t:1852_0": "300.",
  "tika-s0201t:1852_1": "Jaṅgalānanti ettha yo nipicchalena amuduko nirudakatāya thaddhalūkhabhūmippadeso,",
  "tika-s0201t:1852_2": "so “jaṅgalo”ti vuccati.",
  "tika-s0201t:1852_3": "Tabbahulatāya pana idha sabbo bhūmippadeso jaṅgalo,",
  "tika-s0201t:1852_4": "tasmiṃ jaṅgale jātā,",
  "tika-s0201t:1852_5": "bhavāti vā jaṅgalā,",
  "tika-s0201t:1852_6": "tesaṃ jaṅgalānaṃ.",
  "tika-s0201t:1852_7": "Evañhi nadīcarānampi hatthīnaṃ saṅgaho kato hoti.",
  "tika-s0201t:1852_8": "Samodhātabbānaṃ viya hi samodhāyakānampi jaṅgalaggahaṇena gahetabbato.",
  "tika-s0201t:1852_9": "Pathavītalacārīnanti iminā jalacārino na nivatteti adissamānapādattā.",
  "tika-s0201t:1852_10": "Pāṇānanti sādhāraṇavacanampi “padajātānī”ti saddantarasannidhānena visesaniviṭṭhameva hotīti āha “sapādakapāṇāna”nti.",
  "tika-s0201t:1852_11": "“Muttagata”ntiādīsu gata-",
  "tika-s0201t:1852_12": "saddo anatthantaro viya, jāta-",
  "tika-s0201t:1852_13": "saddo anatthantaroti āha “padajātānīti padānī”ti.",
  "tika-s0201t:1852_14": "Samodhānanti samavarodhaṃ,",
  "tika-s0201t:1852_15": "antogamaṃ vā.",
  "tika-s0201t:1852_16": "Mahantattenāti vipulabhāvena.",
  "tika-s0201t:1853_0": "Kusalā dhammāti anavajjasukhavipākā dhammā,",
  "tika-s0201t:1853_1": "na anavajjamattadhammā.",
  "tika-s0201t:1853_2": "Kusalattike āgatanayena hi idha kusalā dhammā gahetabbā,",
  "tika-s0201t:1853_3": "na bāhitikasutte āgatanayena.",
  "tika-s0201t:1853_4": "Catubbidho saṅgahoti kasmā vuttaṃ,",
  "tika-s0201t:1853_5": "nanu ekavidhovettha saṅgaho adhippetoti? Na,",
  "tika-s0201t:1853_6": "atthaṃ aggahetvā aniddhāritatthassa saddasseva gahitattā. Saṅgaha-",
  "tika-s0201t:1853_7": "saddo tāva attano atthavasena catubbidhoti ayañhettha attho.",
  "tika-s0201t:1853_8": "Atthopi vā aniddhāritaviseso sāmaññena gahetabbataṃ patto “saṅgahaṃ gacchatī”ti ettha saṅgaha-",
  "tika-s0201t:1853_9": "saddena vacanīyataṃ gatoti na koci doso,",
  "tika-s0201t:1853_10": "niddhārite visese tassa ekavidhatā siyā,",
  "tika-s0201t:1853_11": "na tato pubbeti.",
  "tika-s0201t:1853_12": "Sajātisaṅgahoti samānajātiyā,",
  "tika-s0201t:1853_13": "samānajātikānaṃ vā saṅgaho.",
  "tika-s0201t:1853_14": "Dhātukathāvaṇṇanāyaṃ pana “jātisaṅgaho”icceva vuttaṃ, taṃ jāti-",
  "tika-s0201t:1853_15": "saddassa sāpekkhasaddattā jātiyā saṅgahoti vutte attano jātiyāti viññāyati sambandhārahassa aññassa avuttattāti katvā vuttaṃ.",
  "tika-s0201t:1853_16": "Idha pana rūpakaṇḍavaṇṇanāyaṃ viya pākaṭaṃ katvā dassetuṃ “sajātisaṅgaho”icceva vuttaṃ.",
  "tika-s0201t:1853_17": "Sañjāyanti etthāti sañjāti,",
  "tika-s0201t:1853_18": "sañjātiyā saṅgaho sañjātisaṅgaho,",
  "tika-s0201t:1853_19": "sañjātidesavasena saṅgahoti attho.",
  "tika-s0201t:1853_20": "“Sabbe rathikā”ti vutte sabbe rathayodhā rathena yujjhanakiriyāya ekasaṅgahoti.",
  "tika-s0201t:1853_21": "“Sabbe dhanuggahā”ti vutte sabbe issāsā dhanunā vijjhanakiriyāya ekasaṅgahoti āha “evaṃ kiriyavasena saṅgaho”ti.",
  "tika-s0201t:1853_22": "Rūpakkhandhena saṅgahitanti rūpakkhandhena ekasaṅgahaṃ rūpakkhandhoteva gaṇitaṃ,",
  "tika-s0201t:1853_23": "gahaṇaṃ gatanti attho.",
  "tika-s0201t:1854_0": "Diyaḍḍhameva saccaṃ bhajati maggasaccadukkhasaccekadesabhāvato.",
  "tika-s0201t:1854_1": "Saccekadesantogadhampi saccantogadhameva hotīti āha “saccānaṃ antogadhattā”ti.",
  "tika-s0201t:1854_2": "Idāni tamatthaṃ sāsanato ca lokato ca upamaṃ āha ritvā dīpetuṃ “yathā hī”tiādi vuttaṃ.",
  "tika-s0201t:1854_3": "Tattha sādhikamidaṃ,",
  "tika-s0201t:1854_4": "bhikkhave,",
  "tika-s0201t:1854_5": "diyaḍḍhasikkhāpadasatanti idaṃ yasmiṃ kāle taṃ suttaṃ desitaṃ,",
  "tika-s0201t:1854_6": "tadā paññattasikkhāpadavasena vuttaṃ,",
  "tika-s0201t:1854_7": "tato paraṃ pana sādhikāni dvesatāni sikkhāpadānīti.",
  "tika-s0201t:1854_8": "Sikkhānaṃ antogadhattā adhisīlasikkhāya.",
  "tika-s0201t:1854_9": "Ettha ca “sīlaṃ sikkhantopi tisso sikkhā sikkhatī”ti visamoyaṃ upaññāso.",
  "tika-s0201t:1854_10": "Tattha hi yo pahātabbaṃ pajahati,",
  "tika-s0201t:1854_11": "saṃvaritabbato saṃvaraṃ āpajjati,",
  "tika-s0201t:1854_12": "ayamassa adhisīlasikkhā.",
  "tika-s0201t:1854_13": "Yo tattha cetaso avikkhepo,",
  "tika-s0201t:1854_14": "ayamassa adhicittasikkhā.",
  "tika-s0201t:1854_15": "Yā tattha vīmaṃsā,",
  "tika-s0201t:1854_16": "ayamassa adhipaññāsikkhā.",
  "tika-s0201t:1854_17": "Iti so kulaputto sarūpato labbhamānā eva tisso sikkhā sikkhatīti dīpito,",
  "tika-s0201t:1854_18": "na sikkhānaṃ antogadhatāmattena.",
  "tika-s0201t:1854_19": "Tenāha aṭṭhakathāyaṃ “yo tathābhūtassa saṃvaro,",
  "tika-s0201t:1854_20": "ayamettha adhisīlasikkhā,",
  "tika-s0201t:1854_21": "yo tathābhūtassa samādhi,",
  "tika-s0201t:1854_22": "ayamettha adhicittasikkhā,",
  "tika-s0201t:1854_23": "yā tathābhūtassa paññā,",
  "tika-s0201t:1854_24": "ayaṃ adhipaññāsikkhā.",
  "tika-s0201t:1854_25": "Imā tisso sikkhā tasmiṃ ārammaṇe tāya satiyā tena manasikārena sikkhati āsevati bhāveti bahulīkarotī”ti.",
  "tika-s0201t:1854_26": "Idha pana saccānaṃ antogadhattā sacca-",
  "tika-s0201t:1854_27": "saddābhidheyyatāmattena catūsu saccesu gaṇanantogadhā hontīti? Na,",
  "tika-s0201t:1854_28": "tatthāpi hi nippariyāyato adhisīlasikkhāva labbhati,",
  "tika-s0201t:1854_29": "itarā pariyāyatoti katvā “sikkhānaṃ antogadhattā”ti vuttaṃ.",
  "tika-s0201t:1855_0": "Catūsu ariyasaccesu saṅgahaṃ gacchantīti ca tato amuccitvā tasseva antogadhataṃ sandhāya vuttaṃ.",
  "tika-s0201t:1855_1": "Evañca katvā “yathā ca ekassa hatthipadassā”tiādinā dassitā hatthipadopamā samatthitā daṭṭhabbā.",
  "tika-s0201t:1855_2": "Ekasmimpi dvīsupi tīsupi saccesu gaṇanaṃ gatā dhammāti idaṃ na kusalattikavaseneva veditabbaṃ,",
  "tika-s0201t:1855_3": "atha kho tikadukesu yathārahaṃ labbhamānapadavasena veditabbaṃ.",
  "tika-s0201t:1855_4": "Tattha ekasmiṃ sacce gaṇanaṃ gato dhammo asaṅkhatadhammo daṭṭhabbo,",
  "tika-s0201t:1855_5": "dvīsu saccesu gaṇanaṃ gatā kusalā dhammā,",
  "tika-s0201t:1855_6": "tathā akusalā dhammā,",
  "tika-s0201t:1855_7": "abyākatā ca dhammā,",
  "tika-s0201t:1855_8": "tīsu saccesu gaṇanaṃ gatā saṅkhatā dhammā,",
  "tika-s0201t:1855_9": "evaṃ aññesampi tikadukapadānaṃ vasena ayamattho yathārahaṃ vibhajitvā vattabbo.",
  "tika-s0201t:1855_10": "Tenāha “ekasmimpi…pe…",
  "tika-s0201t:1855_11": "gatāva hontī”ti.",
  "tika-s0201t:1855_12": "Ekadeso hi samudāyantogadhattā viseso viya sāmaññena samūhena saṅgahaṃ labhati.",
  "tika-s0201t:1855_13": "Tenāha “saccānaṃ antogadhattā”ti.",
  "tika-s0201t:1855_14": "Desanānukkamoti ariyasaccāni uddisitvā dukkhasaccaniddesavasena pañcannaṃ upādānakkhandhānaṃ vibhajanaṃ.",
  "tika-s0201t:1855_15": "Tattha ca rūpakkhandhaniddesavasenaādito ajjhattikāya pathavīdhātuyā vibhajananti.",
  "tika-s0201t:1855_16": "Ayaṃ imissā desanāya anukkamo.",
  "tika-s0201t:1856_0": "301.",
  "tika-s0201t:1856_1": "Taṃ panetaṃ upamāhi vibhāvetuṃ “yathā hī”tiādi vuttaṃ.",
  "tika-s0201t:1856_2": "Tattha sujātanti sundaraṃ,",
  "tika-s0201t:1856_3": "susaṇṭhitaṃ supariṇatañcāti adhippāyo.",
  "tika-s0201t:1856_4": "Pesiyoti vilīve.",
  "tika-s0201t:1856_5": "Mudubhāvato kucchibhāgaṃ ādāya.",
  "tika-s0201t:1856_6": "Itare ca cattāro koṭṭhāseti pañcadhā bhinnakoṭṭhāsesu itare ca cattāro koṭṭhāse.",
  "tika-s0201t:1856_7": "Itare ca tayo koṭṭhāsetiādito catudhā bhinnakoṭṭhāsesu itare ca tayo koṭṭhāse.",
  "tika-s0201t:1857_0": "Rājaputtūpamāyāti rañño jeṭṭhaputtaupamāya.",
  "tika-s0201t:1857_1": "Nti piḷandhanaṃ.",
  "tika-s0201t:1857_2": "Ure vāyāmajanitaariyajātiyā oraso.",
  "tika-s0201t:1857_3": "Mukhato jātoti mukhato niggatadhammadesanāya jāto,",
  "tika-s0201t:1857_4": "buddhānaṃ vā dhammakāyassa mukhabhūtaariyadhammato jāto.",
  "tika-s0201t:1857_5": "Tato eva dhammajo dhammanimmito.",
  "tika-s0201t:1857_6": "Satthu dhammadāyādasseva gahitattā dhammadāyādo.",
  "tika-s0201t:1857_7": "Tenāha “no āmisadāyādo”ti.",
  "tika-s0201t:1857_8": "Nti “bhagavato putto”tiādivacanaṃ.",
  "tika-s0201t:1857_9": "Mahāpaññatādiguṇehi sātisayaṃ anupubbabhāve ṭhitattā sammā yathābhūtaṃ vadamāno vattuṃ sakkonto vadeyya.",
  "tika-s0201t:1858_0": "Akutobhayaṃ nibbānaṃ nibbānagāminiñca.",
  "tika-s0201t:1858_1": "Rāgarajādīnaṃ vigamena vigatarajaṃ dhammaṃ desentaṃ sugataṃ sammāsambuddhaṃ bhikkhūnaṃ parosahassaṃ payirupāsatīti yojanā.",
  "tika-s0201t:1859_0": "“Sevetha bhajathā”ti vatvā tattha kāraṇamāha “paṇḍitā bhikkhū anuggāhakā”ti.",
  "tika-s0201t:1859_1": "Paṇḍitāpi samānā na appassutā,",
  "tika-s0201t:1859_2": "atha kho ovādānusāsanīhi anuggāhakāti purimā upamā therasseva vasena udāhaṭā,",
  "tika-s0201t:1859_3": "dutiyā pana bhagavato bhikkhusaṅghassapi vasena udāhaṭā.",
  "tika-s0201t:1860_0": "302.",
  "tika-s0201t:1860_1": "Ajjhattikāti sattasantānapariyāpannā.",
  "tika-s0201t:1860_2": "Ajjhattaṃ paccattanti padadvayenapi taṃtaṃpāṭipuggalikadhammā vuccantīti āha “ubhayampetaṃ niyakādhivacanamevā”ti.",
  "tika-s0201t:1860_3": "Sasantatipariyāpannatāya pana attāti gahetabbabhāvūpagamanavasena attānaṃ adhikicca uddissa pavattaṃ ajjhattaṃ,",
  "tika-s0201t:1860_4": "taṃtaṃsattasantānapariyāpannatāya paccattaṃ.",
  "tika-s0201t:1860_5": "Tenāha aṭṭhakathāyaṃ “attani pavattattā ajjhattaṃ,",
  "tika-s0201t:1860_6": "attānaṃ paṭicca paṭicca pavattattā paccatta”nti.",
  "tika-s0201t:1860_7": "Kakkhaḷanti kathinaṃ.",
  "tika-s0201t:1860_8": "Yasmā taṃ thaddhabhāvena sahajātānaṃ patiṭṭhā hoti,",
  "tika-s0201t:1860_9": "tasmā “thaddha”nti vuttaṃ.",
  "tika-s0201t:1860_10": "Kharigatanti kharasabhāvesu gataṃ tappariyāpannaṃ,",
  "tika-s0201t:1860_11": "kharasabhāvamevāti attho.",
  "tika-s0201t:1860_12": "Yasmā pana kharasabhāvaṃ pharusākārena upaṭṭhānato pharusākāraṃ hoti,",
  "tika-s0201t:1860_13": "tasmā vuttaṃ “pharusa”nti.",
  "tika-s0201t:1860_14": "Upādinnaṃ nāma sarīraṭṭhakaṃ.",
  "tika-s0201t:1860_15": "Tattha yaṃ kammasamuṭṭhānaṃ,",
  "tika-s0201t:1860_16": "taṃ nippariyāyato “upādinna”nti vuccati,",
  "tika-s0201t:1860_17": "itaraṃ anupādinnaṃ.",
  "tika-s0201t:1860_18": "Tadubhayampi idha taṇhādīhi ādinnagahitaparāmaṭṭhavasena upādinnamevāti dassetuṃ “sarīraṭṭhakañhī”tiādi vuttaṃ.",
  "tika-s0201t:1860_19": "Tattha ādinnanti abhiniviṭṭhaṃ.",
  "tika-s0201t:1860_20": "Mamanti gahitaṃ.",
  "tika-s0201t:1860_21": "Ahanti parāmaṭṭhaṃ.",
  "tika-s0201t:1860_22": "Dhātukammaṭṭhānikassāti catudhātuvavatthānavasena dhātukammaṭṭhānaṃ pariharantassa.",
  "tika-s0201t:1860_23": "Etthāti etasmiṃ dhātukammaṭṭhāne.",
  "tika-s0201t:1860_24": "Tīsu koṭṭhāsesūti tippakāresu koṭṭhāsesu.",
  "tika-s0201t:1860_25": "Na hi te tayo cattāro koṭṭhāsā.",
  "tika-s0201t:1861_0": "Vuttappakārāti “kesā lomā”tiādinā vuttappakārā.",
  "tika-s0201t:1861_1": "Nānāsabhāvatoti satipi kakkhaḷabhāvasāmaññe sasambhāravibhattito pana kesādisaṅghātagatanānāsabhāvato.",
  "tika-s0201t:1861_2": "Ālayoti apekkhā.",
  "tika-s0201t:1861_3": "Nikantīti nikāmanā.",
  "tika-s0201t:1861_4": "Patthanāti taṇhāpatthanā.",
  "tika-s0201t:1861_5": "Pariyuṭṭhānanti taṇhāpariyuṭṭhānaṃ.",
  "tika-s0201t:1861_6": "Gahaṇanti kāmupādānaṃ.",
  "tika-s0201t:1861_7": "Parāmāsoti parato āmasanā micchābhiniveso.",
  "tika-s0201t:1861_8": "Na balavā ālayādi.",
  "tika-s0201t:1861_9": "Yadi evaṃ kasmā vibhaṅge bāhirāpi pathavīdhātu vitthāreneva vibhattāti?",
  "tika-s0201t:1861_10": "Yathādhammadesanattā tattha vitthāreneva desanā pavattā,",
  "tika-s0201t:1861_11": "yathānulomadesanattā panettha vuttanayena desanā saṃkhittā.",
  "tika-s0201t:1862_0": "Yojetvā dassetīti ekajjhaṃ katvā dasseti.",
  "tika-s0201t:1862_1": "Sāti ajjhattikā pathavīdhātu.",
  "tika-s0201t:1862_2": "Sukhapariggaho hoti “na me so attā”ti.",
  "tika-s0201t:1862_3": "Siddhe hi anattalakkhaṇe dukkhalakkhaṇaṃ aniccalakkhaṇañca siddhameva hoti saṅkhatadhammesu tadavinābhāvatoti.",
  "tika-s0201t:1862_4": "Visūkāyatīti visūkaṃ virūpakiriyaṃ pavatteti.",
  "tika-s0201t:1862_5": "Sā pana atthato vipphandanamevāti āha “vipphandatī”ti.",
  "tika-s0201t:1862_6": "Assāti ajjhattikāya pathavīdhātuyā.",
  "tika-s0201t:1862_7": "Acetanābhāvo pākaṭo hoti dhātumattatāya dassanato.",
  "tika-s0201t:1862_8": "Taṃ ubhayampīti taṃ pathavīdhātudvayampi.",
  "tika-s0201t:1863_0": "Tato visesatarenāti tato bāhiramahāpathavito visesavantatarena,",
  "tika-s0201t:1863_1": "lahutarenāti attho.",
  "tika-s0201t:1863_2": "Kuppatīti luppati.",
  "tika-s0201t:1863_3": "Vilīyamānāti pakatiudake loṇaṃ viya vilayaṃ gacchantī.",
  "tika-s0201t:1863_4": "Udakānugatāti udakaṃ anugatā udakagatikā.",
  "tika-s0201t:1863_5": "Tenāha “udakameva hotī”ti.",
  "tika-s0201t:1863_6": "Abhāvo eva abhāvatā,",
  "tika-s0201t:1863_7": "na bhavatīti vā abhāvo,",
  "tika-s0201t:1863_8": "tathāsabhāvo dhammo.",
  "tika-s0201t:1863_9": "Tassa bhāvo abhāvatā.",
  "tika-s0201t:1863_10": "Vayo vināso dhammo sabhāvo etassāti vayadhammo,",
  "tika-s0201t:1863_11": "tassa bhāvo vayadhammatā,",
  "tika-s0201t:1863_12": "atthato khayo eva.",
  "tika-s0201t:1863_13": "Sesapadesupi eseva nayo.",
  "tika-s0201t:1863_14": "Tenāha “sabbehipi imehi padehi aniccalakkhaṇameva vutta”nti.",
  "tika-s0201t:1863_15": "Viddhaṃsanabhāvassa pana paveditabbattā kāmaṃ aniccalakkhaṇameva vuttaṃ sarūpato,",
  "tika-s0201t:1863_16": "itarānipi atthato vuttānevāti dassento āha “yaṃ panā”tiādi.",
  "tika-s0201t:1864_0": "Mattaṃ khaṇamattaṃ tiṭṭhatīti mattaṭṭho,",
  "tika-s0201t:1864_1": "appamattaṭṭho mattaṭṭhako,",
  "tika-s0201t:1864_2": "atiittarakhaṇikoti attho.",
  "tika-s0201t:1864_3": "Tenāha “parittaṭṭhitikassā”ti.",
  "tika-s0201t:1864_4": "Ṭhitiparittatāyāti ekacittapavattimattatāṭhānalakkhaṇassa itarabhāvena.",
  "tika-s0201t:1864_5": "Ekassa cittassa pavattikkhaṇamatteneva hi sattānaṃ paramatthato jīvanakkhaṇo paricchinno.",
  "tika-s0201t:1864_6": "Tenāha “ayaṃ hī”tiādi.",
  "tika-s0201t:1865_0": "Jīvitanti jīvitindriyaṃ.",
  "tika-s0201t:1865_1": "Sukhadukkhāti sukhadukkhā vedanā.",
  "tika-s0201t:1865_2": "Upekkhāpi hi sukhadukkhāsveva antogadhā iṭṭhāniṭṭhabhāvato.",
  "tika-s0201t:1865_3": "Attabhāvoti jīvitavedanāviññāṇāni ṭhapetvā avasiṭṭhadhammā vuttā.",
  "tika-s0201t:1865_4": "Kevalāti attaniccabhāvena avomissā.",
  "tika-s0201t:1865_5": "Ekacittasamāyuttāti ekena cittena sahitā ekacittakkhaṇikā.",
  "tika-s0201t:1865_6": "Lahuso vattate khaṇoti tāya eva ekakkhaṇikatāya lahuko atiittaro jīvitādīnaṃ khaṇo vattati vītivattatīti attho.",
  "tika-s0201t:1865_7": "Idanti gāthāvacanaṃ.",
  "tika-s0201t:1866_0": "Yasmā sattānaṃ jīvitaṃ assāsapassāsānaṃ aparāparasañcaraṇaṃ labhamānameva pavattati,",
  "tika-s0201t:1866_1": "na alabhamānaṃ,",
  "tika-s0201t:1866_2": "tasmā assāsapassāsūpanibaddhaṃ.",
  "tika-s0201t:1866_3": "Tathā mahābhūtānaṃ samavuttitaṃ labhamānameva pavattati.",
  "tika-s0201t:1866_4": "Pathavīdhātuyā hi āpodhātuādīnaṃ vā aññatarapakopena balasampannopi puriso patthaddhakāyo vā,",
  "tika-s0201t:1866_5": "atisārādivasena kilinnapūtikāyo vā,",
  "tika-s0201t:1866_6": "mahāḍāhapareto vā,",
  "tika-s0201t:1866_7": "sañchijjamānasandhibandhano vā hutvā jīvitakkhayaṃ pāpuṇāti.",
  "tika-s0201t:1866_8": "Kabaḷīkārāhārānaṃ yuttakāle labhantasseva jīvitaṃ pavattati,",
  "tika-s0201t:1866_9": "alabhantassa parikkhayaṃ gacchati,",
  "tika-s0201t:1866_10": "viññāṇe pavattamāneyeva ca jīvitaṃ pavattati,",
  "tika-s0201t:1866_11": "na tasmiṃ appavattamāne.",
  "tika-s0201t:1866_12": "Jīvitanti ettha iti-",
  "tika-s0201t:1866_13": "saddena iriyāpathūpanibaddhatāsītuṇhūpanibaddhatādīnaṃ saṅgaho.",
  "tika-s0201t:1866_14": "Catunnañhi iriyāpathānaṃ samavuttitaṃ labhamānameva jīvitaṃ pavattati,",
  "tika-s0201t:1866_15": "aññatarassa pana adhimattatāya āyusaṅkhārā upacchijjanti,",
  "tika-s0201t:1866_16": "sītuṇhānampi samavuttitaṃ labhamānameva pavattati,",
  "tika-s0201t:1866_17": "atisītena pana atiuṇhena vā abhibhūtassa vipajjatīti.",
  "tika-s0201t:1867_0": "Taṇhupādinnassāti iminā hi paccayuppannatākittanena sarasapabhaṅgutaṃyeva vibhāveti.",
  "tika-s0201t:1867_1": "Dukkhānupassanāya taṇhāggāhassa aniccānupassanāya mānaggāhassa anattānupassanāya diṭṭhiggāhassa ujuvipaccanīkabhāvato",
  "tika-s0201t:1867_2": "ekaṃseneva tīhi anupassanāhi gāhāpi vigacchantīti āha “noteva hotī”ti.",
  "tika-s0201t:1867_3": "Ekaṃyeva āgataṃ bāhirāya pathavīdhātuyā antaradhānadassanapavattajotanāya.",
  "tika-s0201t:1868_0": "Pariggahanti dhātupariggahaṇaṃ.",
  "tika-s0201t:1868_1": "Paṭṭhapentoti ārabhanto desento.",
  "tika-s0201t:1868_2": "Sotadvāre balaṃ dassetīti yojanā.",
  "tika-s0201t:1868_3": "Kammaṭṭhānikassa baladassanāpadesena kammaṭṭhānassa ānubhāvaṃ dasseti.",
  "tika-s0201t:1868_4": "Vācāya ghaṭṭanameva vuttaṃ sotadvāre baladassanabhāvato.",
  "tika-s0201t:1868_5": "Balanti ca bāhirāya viya ajjhattikāyapi pathavīdhātuyā acetanābhāvadassanena rukkhassa viya akkosantepi paharantepi nibbikāratā.",
  "tika-s0201t:1868_6": "Sampativattamānuppannabhāvenāti tadā paccuppannabhāvena.",
  "tika-s0201t:1868_7": "Samudācāruppannabhāvenāti āpāthagate tasmiṃ aniṭṭhe saddārammaṇe ārammaṇakaraṇasaṅkhātauppattivasena sotadvāre javanavedanā dukkhāti vacanato.",
  "tika-s0201t:1868_8": "Tathā hi “upanissayavasenā”ti vuttaṃ.",
  "tika-s0201t:1868_9": "Vedanādayopīti “vedanā aniccā”ti ettha vuttavedanā ceva saññādayo ca.",
  "tika-s0201t:1868_10": "Te hi phassena samānabhūmikā na pubbe vuttavedanā.",
  "tika-s0201t:1868_11": "Dhātusaṅkhātameva ārammaṇanti yathāpariggahitaṃ pathavīdhātusaṅkhātameva visayaṃ.",
  "tika-s0201t:1868_12": "Pakkhandatīti vipassanācittaṃ aniccantipi dukkhantipi anattātipi sammasanavasena anupavisati.",
  "tika-s0201t:1868_13": "Etena bahiddhāvikkhepābhāvamāha,",
  "tika-s0201t:1868_14": "pasīdatīti pana iminā kammaṭṭhānassa vīthipaṭipannataṃ.",
  "tika-s0201t:1868_15": "Santiṭṭhatīti iminā uparūpari visesāvahabhāvena avatthānaṃ paṭipakkhābhibhavena niccalabhāvato.",
  "tika-s0201t:1868_16": "Vimuccatīti iminā taṇhāmānadiṭṭhiggāhato visesena muccanaṃ.",
  "tika-s0201t:1868_17": "Aṭṭhakathāyaṃ pana samuṭṭhānavasena attho vutto “adhimokkhaṃ labhatī”ti.",
  "tika-s0201t:1868_18": "Sotadvāramhi ārammaṇe āpāthagateti idaṃ mūlapariññāya mūladassanaṃ.",
  "tika-s0201t:1868_19": "Sotadvārehi āvajjanavoṭṭhabbanānaṃ ayoniso āvajjayato voṭṭhabbanavasena iṭṭhe ārammaṇe lobho,",
  "tika-s0201t:1868_20": "aniṭṭhe ca paṭigho uppajjati,",
  "tika-s0201t:1868_21": "manodvāre pana “itthī,",
  "tika-s0201t:1868_22": "puriso”ti rajjanādi hoti,",
  "tika-s0201t:1868_23": "tassa pañcadvārajavanaṃ mūlaṃ,",
  "tika-s0201t:1868_24": "sabbaṃ vā bhavaṅgādi.",
  "tika-s0201t:1868_25": "Evaṃ manodvārajavanassa mūlavasena pariññā.",
  "tika-s0201t:1868_26": "Āgantukatāvakālikapariññā pana pañcadvārajavanasseva apubbabhāvavasena itarabhāvavasena ca veditabbā.",
  "tika-s0201t:1868_27": "Ayamettha saṅkhepo,",
  "tika-s0201t:1868_28": "vitthāro pana satipaṭṭhānasaṃvaṇṇanāyaṃ vutto eva.",
  "tika-s0201t:1869_0": "Yāthāvato dhātūnaṃ pariggaṇhanavasena katapariggahassapi anādikālabhāvanāvasena ayoniso āvajjanaṃ sacepi uppajjati.",
  "tika-s0201t:1869_1": "Voṭṭhabbanaṃ patvāti voṭṭhabbanakiccataṃ patvā.",
  "tika-s0201t:1869_2": "Ekaṃ dve vāre āsevanaṃ labhitvā,",
  "tika-s0201t:1869_3": "na āsevanapaccayaṃ.",
  "tika-s0201t:1869_4": "Na hi upekkhāsahagatāhetukacittaṃ āsevanapaccayabhūtaṃ atthi.",
  "tika-s0201t:1869_5": "Yadi siyā,",
  "tika-s0201t:1869_6": "paṭṭhāne kusalattike paṭiccavārādīsu “na maggapaccayā āsevane dve,",
  "tika-s0201t:1869_7": "āsevanapaccayā na magge dve”ti ca vattabbaṃ siyā,",
  "tika-s0201t:1869_8": "“na maggapaccayā āsevane ekaṃ,",
  "tika-s0201t:1869_9": "āsevanapaccayā na magge eka”nti ca pana vuttaṃ.",
  "tika-s0201t:1869_10": "Ekaṃ dve vāreti ettha ca ekaggahaṇaṃ vacanasiliṭṭhatāya vasena vuttaṃ.",
  "tika-s0201t:1869_11": "Na hi dutiye moghavāre ekavārameva voṭṭhabbanaṃ pavattati.",
  "tika-s0201t:1869_12": "Dvikkhattuṃ vā tassa pavattiṃ sandhāya ekavāraggahaṇaṃ,",
  "tika-s0201t:1869_13": "tikkhattuṃ pavattiṃ sandhāya dvevāraggahaṇaṃ.",
  "tika-s0201t:1869_14": "Tattha dutiyaṃ tatiyañca pavattamānaṃ laddhāsevanaṃ viya hoti.",
  "tika-s0201t:1869_15": "Yasmā pana “voṭṭhabbanaṃ patvā ekaṃ dve vāreāsevanaṃ labhitvā cittaṃ bhavaṅgameva otaratī”ti idaṃ dutiyamoghavāravasena vuttaṃ bhaveyya.",
  "tika-s0201t:1869_16": "So ca ārammaṇadubbalatāya eva hotīti abhidhammaṭṭhakathāyaṃ niyamito.",
  "tika-s0201t:1869_17": "Idha pana tikkhānupassanānubhāvena akusaluppattiyā asambhavavasena ayonisova āvajjato ayoniso vavatthānaṃ siyā,",
  "tika-s0201t:1869_18": "na yoniso,",
  "tika-s0201t:1869_19": "tasmiñca pavatte mahati atimahati vā ārammaṇe javanaṃ na uppajjeyyāti ayamattho vicāretvā gahetabbo.",
  "tika-s0201t:1870_0": "Etasseva vā satipi duvidhatāparikappane so ca yadi anulome vedanāttike paṭiccavārādīsu “āsevanapaccayā na magge dve,",
  "tika-s0201t:1870_1": "na maggapaccayā āsevane dve”ti ca vuttaṃ siyā,",
  "tika-s0201t:1870_2": "(labbheyya),",
  "tika-s0201t:1870_3": "na ca vuttaṃ.",
  "tika-s0201t:1870_4": "Yadi pana voṭṭhabbanampi āsevanapaccayo siyā,",
  "tika-s0201t:1870_5": "kusalākusalānampi siyā.",
  "tika-s0201t:1870_6": "Na hi āsevanapaccayaṃ laddhuṃ yuttassa āsevanapaccayatāpi dhammo āsevanapaccayo hotīti avutto atthi,",
  "tika-s0201t:1870_7": "voṭṭhabbanassa pana kusalākusalānaṃ āsevanapaccayabhāvo avutto –",
  "tika-s0201t:1870_8": "“kusalaṃ dhammaṃ paṭicca kusalo dhammo uppajjati nāsevanapaccayā.",
  "tika-s0201t:1870_9": "Akusalaṃ…pe…",
  "tika-s0201t:1870_10": "nāsevanapaccayā”ti vacanato paṭikkhitto ca.",
  "tika-s0201t:1870_11": "Athāpi siyā asamānavedanānaṃ vaseneva vuttanti ca,",
  "tika-s0201t:1870_12": "evamapi yathā –",
  "tika-s0201t:1870_13": "“āvajjanā kusalānaṃ khandhānaṃ akusalānaṃ khandhānaṃ anantarapaccayena paccayo”ti vuttaṃ,",
  "tika-s0201t:1870_14": "evaṃ “āsevanapaccayena paccayo”tipi vattabbaṃ siyā.",
  "tika-s0201t:1870_15": "Taṃ jātibhedā na vuttanti ce?",
  "tika-s0201t:1870_16": "Bhūmibhinnassa kāmāvacarassa rūpāvacarādīnaṃ āsevanapaccayabhāvo viya jātibhinnassapi bhaveyyāti vattabbo eva siyā,",
  "tika-s0201t:1870_17": "abhinnajātikassa ca vasena yathā –",
  "tika-s0201t:1870_18": "“āvajjanā sahetukānaṃ khandhānaṃ anantarapaccayena paccayo”ti vuttaṃ,",
  "tika-s0201t:1870_19": "evaṃ “āsevanapaccayena paccayo”tipi vattabbaṃ siyā,",
  "tika-s0201t:1870_20": "na ca vuttaṃ.",
  "tika-s0201t:1870_21": "Tasmā vedanāttikepi “āsevanapaccayā na magge ekaṃ,",
  "tika-s0201t:1870_22": "na maggapaccayā āsevane eka”nti evaṃ gaṇanāya niddhāriyamānāya voṭṭhabbanassa āsevanapaccayattassa abhāvā ayaṃ moghavāro upaparikkhitvā gahetabbo.",
  "tika-s0201t:1871_0": "Voṭṭhabbanaṃ pana vīthivipākasantatiyā āvaṭṭanato āvajjanā,",
  "tika-s0201t:1871_1": "tato visadisassa javanassa karaṇato manasikāroti ca vattabbataṃ labheyya,",
  "tika-s0201t:1871_2": "evañca katvā paṭṭhāne “voṭṭhabbanaṃ kusalānaṃ khandhānaṃ anantarapaccayena paccayo”tiādi na vuttaṃ,",
  "tika-s0201t:1871_3": "“āvajjanā”icceva vuttaṃ,",
  "tika-s0201t:1871_4": "tampi voṭṭhabbanato paraṃ catunnaṃ pañcannaṃ vā javanānaṃ ārammaṇapurejātaṃ bhavituṃ asakkontaṃ rūpādiṃ",
  "tika-s0201t:1871_5": "ārabbha pavattamānaṃ voṭṭhabbanaṃ javanaṭṭhāne ṭhatvā bhavaṅgaṃ otarati.",
  "tika-s0201t:1871_6": "Javanaṭṭhāne ṭhatvāti ca javanassa uppajjanaṭṭhāne dvikkhattuṃ pavattitvāti attho,",
  "tika-s0201t:1871_7": "na javanabhāvenāti.",
  "tika-s0201t:1871_8": "Āsevanaṃ labhitvāti cettha āsevanaṃ viya āsevananti vuttovāyamattho.",
  "tika-s0201t:1871_9": "Vipphārikattā cassa dvikkhattuṃ vā tikkhattuṃ vā pavattiyeva cettha āsevanasadisatā.",
  "tika-s0201t:1871_10": "Vipphārikatāya hi viññattisamuṭṭhāpakatā cassa vuccati.",
  "tika-s0201t:1871_11": "Vipphārikampi javanaṃ viya anekakkhattuṃ appavattiyā asuppatiṭṭhitatāya ca na nippariyāyato āsevanabhāvena vattatīti na imassa āsevanatthaṃ vuttaṃ.",
  "tika-s0201t:1871_12": "Aṭṭhakathāyaṃ pana phalacittesu maggapariyāyo viya pariyāyavasena vuttaṃ.",
  "tika-s0201t:1872_0": "Ayanti “sacepī”tiādinā vutto ekavārampi rāgādīnaṃ anuppādanavasena vipassanāya kammaṃ karonto yogāvacaro.",
  "tika-s0201t:1872_1": "Koṭippattoti matthakaṃ patto.",
  "tika-s0201t:1872_2": "Paṭipakkhehi anabhibhūtattā visadavipassanāñāṇatāya tikkhavipassako.",
  "tika-s0201t:1872_3": "Ārammaṇaṃ pariggahitameva hoti “evaṃ me javanaṃ javita”nti sārammaṇassa javanassa hutvā abhāvavavatthāpanassa kammaṭṭhānabhāvato,",
  "tika-s0201t:1872_4": "tathā āvajjanavasena vā taṃ ārammaṇaṃ vissajjetvā tāvadeva mūlakammaṭṭhānabhūtaṃ ārammaṇaṃ pariggahitameva hoti.",
  "tika-s0201t:1872_5": "Dutiyassa pana vasenāti “aparassa rāgādivasena ekavāraṃ javanaṃ javatī”tiādinā vuttassa nātitikkhavipassakassa",
  "tika-s0201t:1872_6": "vasena “tassa dhātārammaṇameva cittaṃ pakkhandatī”tiādinā imasmiṃ sutte āgatattā.",
  "tika-s0201t:1872_7": "“Tamenaṃ upadhipahānāya paṭipannaṃ upadhipaṭinissaggāya kadāci karahaci satisammosā upadhipaṭisaṃyuttā sarasaṅkappā samudācaranti.",
  "tika-s0201t:1872_8": "Dandho udāyi satuppādo,",
  "tika-s0201t:1872_9": "atha kho naṃ khippameva pajahati vinodeti byantīkaroti anabhāvaṃ gametī”ti laṭukikopame.",
  "tika-s0201t:1872_10": "Tassa hi aṭṭhakathāyaṃ “sotāpannādayo tāva pajahantu,",
  "tika-s0201t:1872_11": "puthujjano kathaṃ pajahatī”ti codanaṃ paṭṭhapetvā “āraddhavipassako hi satisammosena sahasā kilese uppanne",
  "tika-s0201t:1872_12": "‘mādisassa nāma bhikkhuno kileso uppanno’ti saṃvegaṃ katvā vīriyaṃ paggayha vipassanaṃ vaḍḍhetvā maggena",
  "tika-s0201t:1872_13": "kilese samugghāteti,",
  "tika-s0201t:1872_14": "iti so pajahati nāmā”ti attho vutto.",
  "tika-s0201t:1872_15": "Tena vuttaṃ –",
  "tika-s0201t:1872_16": "“tassa dhātārammaṇameva cittaṃ pakkhandatītiādinā imasmiṃ sutte āgatattā”tiādi.",
  "tika-s0201t:1872_17": "Indriyabhāvane ca majjhimassa vasena ayamattho veditabbo.",
  "tika-s0201t:1873_0": "Pariggahavasenāti dhātupariggahavasena.",
  "tika-s0201t:1873_1": "Mammacchedanādivasena pavattaakkosanādiṃ aniṭṭhaṃ ārammaṇaṃ patvā sotadvāre kilamati puggalo,",
  "tika-s0201t:1873_2": "tathā pothanapaharaṇādikaṃ aniṭṭhaṃ ārammaṇaṃ patvā kāyadvāre kilamati.",
  "tika-s0201t:1874_0": "Samudācarantīti sabbaso uddhaṃ ācaranti.",
  "tika-s0201t:1874_1": "Tayidaṃ amanāpehi samudācaraṇaṃ nāma pothanapaharaṇādivasena upakkamanamevāti āha “upakkamantī”ti,",
  "tika-s0201t:1874_2": "bādhantīti attho.",
  "tika-s0201t:1874_3": "Tathāsabhāvoti yathā pāṇippahārādīhi ghaṭṭitamatto vikāraṃ āpajjati,",
  "tika-s0201t:1874_4": "tathāsabhāvo.",
  "tika-s0201t:1874_5": "“Ubhatodaṇḍakena cepi,",
  "tika-s0201t:1874_6": "bhikkhave,",
  "tika-s0201t:1874_7": "kakacenā”tiādinā ovādadānaṃ nāma anaññasādhāraṇaṃ buddhānaṃyeva āveṇikanti āha “vuttaṃ kho panetaṃ bhagavatāti anussarantopi…pe…",
  "tika-s0201t:1874_8": "kakacūpamovādaṃ anussarantopī”ti vuttaṃ.",
  "tika-s0201t:1874_9": "Tassapi pariyattidhammabhāvatoti keci.",
  "tika-s0201t:1874_10": "Yaṃ pana kakacokantakesupi manussesu appadussanaṃ nibbikāraṃ,",
  "tika-s0201t:1874_11": "taṃ satthusāsanaṃ anussarantopi sammāpaṭipattilakkhaṇaṃ dhammaṃ anussaratiyevāti evaṃ vā ettha attho veditabbo.",
  "tika-s0201t:1874_12": "Bhikkhuno guṇanti ariyadhammādhigamanasiddhaṃ guṇamāha.",
  "tika-s0201t:1874_13": "So ca sabbesampi ariyānaṃ guṇoti taṃ anussarantopi saṅghaṃ anussarati evāti vuttaṃ.",
  "tika-s0201t:1875_0": "Vipassanupekkhā adhippetā,",
  "tika-s0201t:1875_1": "tasmā upekkhā kusalanissitā na saṇṭhātīti vipassanāvasena sabbasmimpi saṅkhāragate ajjhupekkhanaṃ na labhatīti attho.",
  "tika-s0201t:1875_2": "Chaḷaṅgupekkhāti chaḷaṅgupekkhā viya chaḷaṅgupekkhā iṭṭhāniṭṭhesu nibbikāratāsāmaññena.",
  "tika-s0201t:1875_3": "Tenāha “sā panesā”tiādi.",
  "tika-s0201t:1875_4": "Chaḷaṅgupekkhāṭhāne ṭhapeti “lābhā vata me,",
  "tika-s0201t:1875_5": "suladdhaṃ vata me”tiādinā attamanataṃ āpajjanto.",
  "tika-s0201t:1876_0": "303.",
  "tika-s0201t:1876_1": "Āpogatanti ābandhanavasena āpo,",
  "tika-s0201t:1876_2": "tadeva āposabhāvaṃ gatattā āpogataṃ,",
  "tika-s0201t:1876_3": "sabhāveneva āpobhāvaṃ vā pattanti attho.",
  "tika-s0201t:1876_4": "Yasmā pana so āpobhāvasaṅkhāto allayūsabhāvo sasambhārapathavīsasambhāraudakādigate sabbasmimpi āpasmiṃ vijjati,",
  "tika-s0201t:1876_5": "tasmā vuttaṃ “sabbaāpesu gataṃ allayūsabhāvalakkhaṇa”nti,",
  "tika-s0201t:1876_6": "dravabhāvalakkhaṇanti attho.",
  "tika-s0201t:1876_7": "“Pakuppatī”ti pākatikapakopaṃ sandhāyāha “oghavasena vaḍḍhatī”ti.",
  "tika-s0201t:1876_8": "Tenāha “ayamassa pākatiko pakopo”ti.",
  "tika-s0201t:1876_9": "Itaraṃ pana dassetuṃ “āposaṃvaṭṭakāle panā”tiādi vuttaṃ.",
  "tika-s0201t:1876_10": "Ogacchantīti ettha ogamananti pariyādānaṃ adhippetaṃ,",
  "tika-s0201t:1876_11": "na adhogamanamattanti āha “uddhane…pe…",
  "tika-s0201t:1876_12": "pāpuṇantī”ti.",
  "tika-s0201t:1877_0": "304.",
  "tika-s0201t:1877_1": "Sabbatejesu gatanti indhanādivasena anekabhedesu sabbesu tejokoṭṭhāsesu gataṃ pavattaṃ.",
  "tika-s0201t:1877_2": "Yathā pīti eva pītigataṃ,",
  "tika-s0201t:1877_3": "evaṃ tejo eva tejogataṃ,",
  "tika-s0201t:1877_4": "tejanavasena pavattimattanti attho.",
  "tika-s0201t:1877_5": "Evaṃ āpogataṃ,",
  "tika-s0201t:1877_6": "vāyogatañca veditabbanti āha “purime”tiādi.",
  "tika-s0201t:1877_7": "Ekāhikajarādibhāvenāti ekāhikādijarābhedena.",
  "tika-s0201t:1877_8": "Usumajātoti usmābhibhūto.",
  "tika-s0201t:1877_9": "Jīratīti jiṇṇo hoti.",
  "tika-s0201t:1877_10": "Tejodhātuvasena labbhamānā imasmiṃ kāye jarāpavatti pākaṭajarāvasena veditabbāti dassetuṃ “indriyavekallatta”ntiādi vuttaṃ.",
  "tika-s0201t:1877_11": "Valipalitādibhāvanti valitapalitabhāvaṃ,",
  "tika-s0201t:1877_12": "aṅgapaccaṅgānaṃ sithilabhāvañca.",
  "tika-s0201t:1877_13": "Kuppitenāti khubhitena.",
  "tika-s0201t:1877_14": "Satakkhattuṃ tāpetvā tāpetvā sītūdake pakkhipitvā uddhaṭasappi satadhotasappīti vadanti.",
  "tika-s0201t:1877_15": "Sarīre pakatiusumaṃ atikkamitvā uṇhabhāvo santāpo,",
  "tika-s0201t:1877_16": "sarīrassa dahanavasena pavatto mahādāho paridāhoti ayameva tesaṃ viseso.",
  "tika-s0201t:1877_17": "Asitanti suttaṃ.",
  "tika-s0201t:1877_18": "Khāyitanti khāditaṃ.",
  "tika-s0201t:1877_19": "Sāyitanti assāditaṃ.",
  "tika-s0201t:1877_20": "Sammā paripākaṃ gacchatīti samavepākiniyā gahaṇiyā vasena vuttaṃ.",
  "tika-s0201t:1877_21": "Asammāparipākopi visamapākiniyā gahaṇiyā vasena veditabbo.",
  "tika-s0201t:1877_22": "Rasādibhāvenāti rasarudhiramaṃsamedanhāruaṭṭhiaṭṭhimiñjasukkabhāvena.",
  "tika-s0201t:1877_23": "Vivekanti puthubhāvaṃ aññamaññaṃ visadisabhāvaṃ.",
  "tika-s0201t:1877_24": "Asitādibhedassa āhārassa pariṇāme raso hoti,",
  "tika-s0201t:1877_25": "taṃ paṭicca rasadhātu uppajjatīti attho.",
  "tika-s0201t:1877_26": "Evaṃ rasassa pariṇāme “rudhira”ntiādinā sabbaṃ netabbaṃ.",
  "tika-s0201t:1878_0": "Haritantanti haritameva, anta-",
  "tika-s0201t:1878_1": "saddena padavaḍḍhanaṃ kataṃ yathā “vanantaṃ suttanta”nti.",
  "tika-s0201t:1878_2": "Cammanillekhanaṃ cammaṃ likhitvā chaḍḍitakasaṭaṃ.",
  "tika-s0201t:1879_0": "305.",
  "tika-s0201t:1879_1": "Uggārahikkārādīti ettha ādi-",
  "tika-s0201t:1879_2": "saddena uddekakhīpanādipavattakavātānaṃ saṅgaho daṭṭhabbo.",
  "tika-s0201t:1879_3": "Uccārapassāvādīti ādi-",
  "tika-s0201t:1879_4": "saddena pittasemhalasikādinīharaṇavātassa ceva usumavātassa ca saṅgaho veditabbo.",
  "tika-s0201t:1879_5": "Yadipi kucchi-",
  "tika-s0201t:1879_6": "saddo udarapariyāyo, koṭṭha-",
  "tika-s0201t:1879_7": "saddena pana abbhantarassa vuccamānattā tadavasiṭṭho udarapadeso idha kucchi-",
  "tika-s0201t:1879_8": "saddena vuccatīti āha “kucchisayā vātāti antānaṃ bahivātā”ti.",
  "tika-s0201t:1879_9": "Samiñjanapasāraṇādīnīti ādi-",
  "tika-s0201t:1879_10": "saddena ālokanavilokanauddharaṇādikā sabbā kāyikakiriyā saṅgahitā.",
  "tika-s0201t:1879_11": "Avasavati udakaṃ etasmāti ossavanaṃ,",
  "tika-s0201t:1879_12": "chadananto.",
  "tika-s0201t:1879_13": "Idhāti imasmiṃ ṭhāne.",
  "tika-s0201t:1880_0": "306.",
  "tika-s0201t:1880_1": "Nissattabhāvanti anattakataṃ.",
  "tika-s0201t:1880_2": "Yathādassitā hi catasso dhātuyo anattaniyaṃ kevalaṃ dhātumattā nissattanijjīvāti imamatthaṃ dasseti.",
  "tika-s0201t:1880_3": "Parivāritoti parivāritabhāvena ṭhito parivuto.",
  "tika-s0201t:1880_4": "Tenāha “etānī”tiādi,",
  "tika-s0201t:1880_5": "kaṭṭhādīni sannivesavisesavasena ṭhapitānīti adhippāyo.",
  "tika-s0201t:1880_6": "Aññathā agārasamaññāya bhāvato.",
  "tika-s0201t:1880_7": "Tenāha “kaṭṭhādīsu panā”tiādi.",
  "tika-s0201t:1880_8": "Yadatthaṃ pāḷiyaṃ “seyyathāpi,",
  "tika-s0201t:1880_9": "āvuso”tiādi āraddhaṃ,",
  "tika-s0201t:1880_10": "tamatthaṃ pākaṭaṃ katvā dassetuṃ “yathā kaṭṭhādīnī”tiādi vuttaṃ.",
  "tika-s0201t:1881_0": "Kāmaṃ heṭṭhā “mattaṭṭhakassa kāyassā”tiādinā avibhāgena ekadesena ca upādārūpampi kathitaṃ,",
  "tika-s0201t:1881_1": "tathā vedanādayo khandhabhāvena pariggahetvā na kathitā,",
  "tika-s0201t:1881_2": "tathā taṇhāpi samudayasaccabhāvena.",
  "tika-s0201t:1881_3": "Itarāni pana saccāni sabbena sabbaṃ na kathitāni.",
  "tika-s0201t:1881_4": "Tenevāha “heṭṭhā…pe…",
  "tika-s0201t:1881_5": "na kathitānī”ti.",
  "tika-s0201t:1881_6": "Cakkhupasāde niruddheti cakkhupasāde vinaṭṭhe.",
  "tika-s0201t:1881_7": "Upahateti pubbakimiādīhi upaddute.",
  "tika-s0201t:1881_8": "Palibuddheti pubbādiuppattiyā vinā paṭicchādite.",
  "tika-s0201t:1881_9": "Tajjoti tassānurūpo,",
  "tika-s0201t:1881_10": "cakkhuviññāṇuppattiyā anurūpoti attho.",
  "tika-s0201t:1881_11": "Cakkhussa rūpārammaṇe āpāthagate uppajjanamanasikāro hadayasannissayopi cakkhumhi sati hoti,",
  "tika-s0201t:1881_12": "asati na hotīti katvā “cakkhuṃ paṭicca uppajjanamanasikāro”ti vutto.",
  "tika-s0201t:1881_13": "Bhavaṅgāvaṭṭanaṃ tassa yathā ārammaṇapaccaye,",
  "tika-s0201t:1881_14": "evaṃ pasādapaccayepi hotīti vuttaṃ “cakkhuñca rūpe ca paṭiccā”ti.",
  "tika-s0201t:1881_15": "Nti cakkhudvāre kiriyamanodhātucittaṃ.",
  "tika-s0201t:1881_16": "Aññavihitassāti aññārammaṇapasutassa.",
  "tika-s0201t:1881_17": "Tadanurūpassāti tesaṃ cakkhurūpatadābhogānaṃ anurūpassa.",
  "tika-s0201t:1882_0": "Cattāri saccāni dasseti sarūpato atthāpattito cāti adhippāyo.",
  "tika-s0201t:1882_1": "Tappakāro bhūto,",
  "tika-s0201t:1882_2": "tappakāraṃ vā patto tathābhūto, tassa,",
  "tika-s0201t:1882_3": "yathā cakkhuviññāṇaṃ uppajjati,",
  "tika-s0201t:1882_4": "tādisassa paccayākārasamavetassāti attho.",
  "tika-s0201t:1882_5": "Tisamuṭṭhānarūpanti utukammāhārasamuṭṭhānarūpaṃ.",
  "tika-s0201t:1882_6": "Idañca satipi tadā bhavaṅgāvaṭṭanacittasamuṭṭhānarūpe kevalaṃ cakkhuviññāṇasamuṭṭhitarūpassa abhāvamattaṃ gahetvā vuttaṃ.",
  "tika-s0201t:1882_7": "Saṅgahaṃ gacchatīti nagaraṃ viya rajje rūpakkhandhe saṅgahetabbataṃ gahetabbataṃ gacchati.",
  "tika-s0201t:1882_8": "“Tathābhūtassā”ti vuttattā vedanādayo cakkhuviññāṇasampayuttāva,",
  "tika-s0201t:1882_9": "viññāṇampi cakkhuviññāṇameva.",
  "tika-s0201t:1882_10": "Saṅkhārāti cetanāva vuttā cetanāpadhānattā saṅkhārakkhandhassāti adhippāyo.",
  "tika-s0201t:1882_11": "Tattha pana phassajīvitindriyamanasikāracittaṭṭhitiyopi saṅkhārakkhandhadhammāva.",
  "tika-s0201t:1882_12": "Ekato saṅgaho “pañcakkhandhā”ti ekato gaṇanā.",
  "tika-s0201t:1882_13": "Samāgamoti yathāsakaṃ paccayavasena samodhānaṃ.",
  "tika-s0201t:1882_14": "Samavāyoti aññamaññassa paccayabhāvena samavetatāya samuditabhāvo.",
  "tika-s0201t:1883_0": "Paccayuppannadhammo paṭicca samuppajjati etasmāti paṭiccasamuppādo,",
  "tika-s0201t:1883_1": "paccayākāro.",
  "tika-s0201t:1883_2": "Paccayadhamme passantopi paccayuppannadhamme passati,",
  "tika-s0201t:1883_3": "te passantopi paccayadhamme passatīti vuttaṃ “yo paṭiccasamuppāda”ntiādi.",
  "tika-s0201t:1883_4": "Chandakaraṇavasenāti taṇhāyanavasena.",
  "tika-s0201t:1883_5": "Ālayakaraṇavasenāti apekkhākaraṇavasena.",
  "tika-s0201t:1883_6": "Anunayakaraṇavasenāti anurajjanavasena.",
  "tika-s0201t:1883_7": "Ajjhogāhitvāti ārammaṇaṃ anupavisitvā viya gilitvā viya niṭṭhapetvā viya daḷhaggahaṇavasena.",
  "tika-s0201t:1883_8": "Chandarāgo vinayati pahīyati etthāti chandarāgavinayo chandarāgapahānañcāti vuccati nibbānaṃ.",
  "tika-s0201t:1883_9": "Āharitvāti pāḷiyaṃ sarūpato anāgatampi atthato ānetvā saṅgaṇhanavasena gahetabbaṃ.",
  "tika-s0201t:1883_10": "Āharaṇavidhiṃ pana dassento “yā imesū”tiādimāha.",
  "tika-s0201t:1883_11": "Imesu tīsu ṭhānesūti yathāvuttesu sukhadukkhādīsu tīsu abhisamayaṭṭhānesu.",
  "tika-s0201t:1883_12": "Diṭṭhīti pariññābhisamayādivasena pavattā sammādiṭṭhi yāthāvadassanaṃ.",
  "tika-s0201t:1883_13": "Evaṃ saṅkappādayopi yathārahaṃ veditabbā.",
  "tika-s0201t:1883_14": "Bhāvanāpaṭivedhoti bhāvanāvasena paṭivedho,",
  "tika-s0201t:1883_15": "na ārammaṇakaraṇamattena.",
  "tika-s0201t:1883_16": "Ayaṃ maggoti ayaṃ catunnaṃ ariyasaccānaṃ paṭivijjhanavasena pavatto aṭṭhaṅgiko maggo.",
  "tika-s0201t:1883_17": "Ettāvatāpīti evaṃ ekasmiṃ cakkhudvāre vatthu pariggahamukhenapi catusaccakammaṭṭhānassa matthakaṃ pāpanena",
  "tika-s0201t:1883_18": "bahuṃ vipulaṃ paripuṇṇameva bhagavato sāsanaṃ kataṃ anuṭṭhitaṃ hoti.",
  "tika-s0201t:1884_0": "Uppajjitvā niruddhameva bhavaṅgacittaṃ āvajjanacittassa paccayo bhavatīti vuttaṃ “taṃ niruddhampī”ti.",
  "tika-s0201t:1884_1": "Mandathāmagatamevāti mahatiyā niddāya abhibhūtassa vasena vuttaṃ,",
  "tika-s0201t:1884_2": "kapimiddhaparetassa pana bhavaṅgacittaṃ kadāci āvajjanassa paccayo bhaveyyāti.",
  "tika-s0201t:1884_3": "Bhavaṅgasamayenevāti bhavaṅgasseva pavattanasamayena paguṇajjhānapaguṇakammaṭṭhānapaguṇaganthesu tesaṃ",
  "tika-s0201t:1884_4": "paguṇabhāveneva ābhogena vināpi manasikāro pavattati.",
  "tika-s0201t:1884_5": "Tathā hi paguṇaṃ ganthaṃ paguṇabhāveneva nirantaraṃ viya ajjhayamāne aññavihitatāya “ettako gantho gato,",
  "tika-s0201t:1884_6": "ettako avasiṭṭho”ti sallakkhaṇā na hoti.",
  "tika-s0201t:1884_7": "Catusamuṭṭhānampīti sabbaṃ catusamuṭṭhānarūpaṃ,",
  "tika-s0201t:1884_8": "na pubbe viya tisamuṭṭhānamevāti adhippāyo.",
  "tika-s0201t:1884_9": "Pubbaṅgamattā oḷārikattā ca phassacetanāva saṅkhārakkhandhoti gahitā,",
  "tika-s0201t:1884_10": "na aññesaṃ abhāvā.",
  "tika-s0201t:1884_11": "Ekadesameva sammasantoti yathāuddiṭṭhaṃ atthaṃ heṭṭhā anavasesato aniddisitvā ekadesameva niddisanavasena desanāya āmasanto.",
  "tika-s0201t:1884_12": "Imasmiṃ ṭhāneti yathāuddiṭṭhassa atthassa “ajjhattikañceva, āvuso,",
  "tika-s0201t:1884_13": "cakkhu”ntiādinā chadvāravasena niddisanaṭṭhāne.",
  "tika-s0201t:1884_14": "Heṭṭhā parihīnadesananti –",
  "tika-s0201t:1884_15": "“yaṃ upādārūpaṃ cattāro arūpino khandhā upari tīṇi ariyasaccānī”ti niddesavasena parihīnaṃ atthajātaṃ sabbaṃ.",
  "tika-s0201t:1884_16": "Taṃtaṃdvāravasenāti cakkhudvārādikaṃ taṃtaṃdvāravasena.",
  "tika-s0201t:1884_17": "Catusaccavasena āraddhā desanā catusacceneva pariyosāpitāti āha “yathānusandhināva suttantaṃ niṭṭhapesī”ti.",
  "tika-s0201t:1885_0": "Mahāhatthipadopamasuttavaṇṇanāya līnatthappakāsanā samattā.",
  "tika-s0201t:1886_0": "9. Mahāsāropamasuttavaṇṇanā",
  "tika-s0201t:1887_0": "307.",
  "tika-s0201t:1887_1": "Nacirapakkanteti na ciraṃ pakkante,",
  "tika-s0201t:1887_2": "pakkantassa sato na cirasseva.",
  "tika-s0201t:1887_3": "Saliṅgenevāti muṇḍiyakāsāyaggahaṇādinā attano purimaliṅgeneva.",
  "tika-s0201t:1887_4": "Pāṭiyekke jāteti vipannācāradiṭṭhitāya pakāsanīyakammakaraṇato paraṃ aññatitthiyasadise visuṃ bhūte.",
  "tika-s0201t:1887_5": "Kulaputtoti jātimattena kulaputto.",
  "tika-s0201t:1887_6": "Asambhinnāyāti sambhedarahitāya,",
  "tika-s0201t:1887_7": "jātisaṅkaravirahitāyāti atto.",
  "tika-s0201t:1887_8": "Jātisīsena idha jātivatthukaṃ dukkhaṃ vuttanti āha “otiṇṇoti yassa jāti anto anupaviṭṭhā”ti.",
  "tika-s0201t:1887_9": "Jāto hi satto jātakālato paṭṭhāya jātinimittena dukkhena anto anupaviṭṭho viya vibādhīyati.",
  "tika-s0201t:1887_10": "Jarāyātiādīsupi eseva nayo.",
  "tika-s0201t:1887_11": "Cattāro paccayā labbhantīti lābhā,",
  "tika-s0201t:1887_12": "catunnaṃ paccayānaṃ labbhamānānaṃ sukatabhāvo suṭṭhu abhisaṅkhatabhāvo.",
  "tika-s0201t:1887_13": "Vaṇṇabhaṇananti guṇakittanaṃ.",
  "tika-s0201t:1887_14": "Apaññātāti sambhāvanāvasena na paññātā.",
  "tika-s0201t:1887_15": "Lābhādinibbattiyābhāvadassanañhetaṃ.",
  "tika-s0201t:1887_16": "Tenāha “ghāsacchādanamattampi na labhantī”ti.",
  "tika-s0201t:1887_17": "Appesakkhāti appānubhāvā.",
  "tika-s0201t:1887_18": "Sā pana appesakkhatā adhipateyyasampattiyā ca parivārasampattiyā ca abhāvena pākaṭā hoti.",
  "tika-s0201t:1887_19": "Tattha parivārasampattiyā abhāvaṃ dassento “appaparivārā”ti āha.",
  "tika-s0201t:1888_0": "Sārenapi keci ajānanena aññālābhena vā asārabhūtampi kattabbaṃ karontīti tato visesanatthaṃ “sārena sārakaraṇīya”nti",
  "tika-s0201t:1888_1": "vuttanti taṃ dassento “akkhacakkayuganaṅgalādika”nti āha.",
  "tika-s0201t:1888_2": "Brahmacariyassāti sikkhāttayasaṅgahassa sāsanabrahmacariyassa.",
  "tika-s0201t:1888_3": "Mahārukkhassa maggaphalasārassa ñāṇadassanapheggukassa samādhitacassa sīlapapaṭikassa cañcalasabhāvā",
  "tika-s0201t:1888_4": "saṃsappacārīti ca cattāro paccayā sākhāpalāsaṃ nāma.",
  "tika-s0201t:1888_5": "Tenevāti lābhasakkārasilokanibbattaneneva.",
  "tika-s0201t:1888_6": "Sāro me pattoti imasmiṃ sāsane adhigantabbasāro nāma iminā lābhādinibbattanena anuppattoti vosānaṃ niṭṭhitakiccaṃ āpanno.",
  "tika-s0201t:1889_0": "310.",
  "tika-s0201t:1889_1": "Ñāṇadassananti ñāṇabhūtaṃ dassanaṃ visayassa sacchikaraṇavasena pavattaṃ abhiññāñāṇaṃ.",
  "tika-s0201t:1889_2": "Sukhumaṃ rūpanti devādīnaṃ,",
  "tika-s0201t:1889_3": "aññampi vā sukhumasabhāvaṃ rūpaṃ.",
  "tika-s0201t:1889_4": "Tenāha “antamaso…pe…",
  "tika-s0201t:1889_5": "viharantī”ti,",
  "tika-s0201t:1889_6": "dibbacakkhu hi idha ukkaṭṭhaniddesena “ñāṇadassana”nti gahitaṃ.",
  "tika-s0201t:1890_0": "311.",
  "tika-s0201t:1890_1": "Asamayavimokkhaṃ ārādhetīti ettha adhippetaṃ asamayavimokkhaṃ pāḷiyā eva dassetuṃ “katamo asamayavimokkho”tiādi vuttaṃ.",
  "tika-s0201t:1890_2": "Aṭṭhannañhi samāpajjanasamayopi atthi asamayopi,",
  "tika-s0201t:1890_3": "maggavimokkhena pana vimuccanassa samayo vā asamayo vā natthi.",
  "tika-s0201t:1890_4": "Yassa saddhā balavatī,",
  "tika-s0201t:1890_5": "vipassanā ca āraddhā,",
  "tika-s0201t:1890_6": "tassa gacchantassa tiṭṭhantassa nisīdantassa bhuñjantassa ca maggaphalapaṭivedho nāma na hotīti na vattabbaṃ,",
  "tika-s0201t:1890_7": "iti maggavimokkhena vimuccantassa samayo vā asamayo vā natthīti so asamayavimokkho.",
  "tika-s0201t:1890_8": "Tenāha “lokiyasamāpattiyo hī”tiādi.",
  "tika-s0201t:1891_0": "Na kuppati,",
  "tika-s0201t:1891_1": "na nassatīti akuppā,",
  "tika-s0201t:1891_2": "kadācipi aparihānasabhāvā.",
  "tika-s0201t:1891_3": "Sabbasaṃkilesehi paṭippassaddhivasena cetaso vimuttīti cetovimutti.",
  "tika-s0201t:1891_4": "Tenāha “arahattaphalavimuttī”ti.",
  "tika-s0201t:1891_5": "Ayamattho payojanaṃ etassāti etadatthaṃ,",
  "tika-s0201t:1891_6": "sāsanabrahmacariyaṃ,",
  "tika-s0201t:1891_7": "tassa esā paramakoṭi.",
  "tika-s0201t:1891_8": "Yathāraddhassa sāropamena phalena desanā niṭṭhāpitāti āha “yathānusandhināva desanaṃ niṭṭhapesī”ti.",
  "tika-s0201t:1891_9": "Yaṃ panettha atthato avibhattaṃ,",
  "tika-s0201t:1891_10": "taṃ suviññeyyameva.",
  "tika-s0201t:1892_0": "Mahāsāropamasuttavaṇṇanāya līnatthappakāsanā samattā.",
  "tika-s0201t:1893_0": "10. Cūḷasāropamasuttavaṇṇanā",
  "tika-s0201t:1894_0": "312.",
  "tika-s0201t:1894_1": "Piṅgaladhātukoti piṅgalasabhāvo piṅgalacchaviko,",
  "tika-s0201t:1894_2": "piṅgalakkhoti vā attho.",
  "tika-s0201t:1894_3": "Pabbajitasamūhasaṅkhāto saṅgho,",
  "tika-s0201t:1894_4": "na sīlādiguṇehi saṅgahitabbabhāvena.",
  "tika-s0201t:1894_5": "Saṅgho etesaṃ atthi parivārabhūtoti saṅghino.",
  "tika-s0201t:1894_6": "Svevāti so eva pabbajitasamūhasaṅkhāto.",
  "tika-s0201t:1894_7": "Ācārasikkhāpanavasenāti attanā parikappitaacelavatādiācārasikkhāpanavasena.",
  "tika-s0201t:1894_8": "Paññātāti yathāsakaṃ samādinnavatavasena ceva viññātaladdhivasena ca paññātā.",
  "tika-s0201t:1894_9": "Laddhikarāti tassā micchādiṭṭhiyā uppādakā.",
  "tika-s0201t:1894_10": "Bahujanassāti puthujanassa.",
  "tika-s0201t:1894_11": "Tassa pana āgamasampadāpi nāma natthi,",
  "tika-s0201t:1894_12": "kuto adhigamoti ekaṃsato andhaputhujjano evāti āha “assutavato andhabālaputhujjanassā”ti.",
  "tika-s0201t:1894_13": "Na hi viññū appasādanīye pasīdanti.",
  "tika-s0201t:1894_14": "Maṅgalesu kātabbadāsakiccakaro dāso maṅgaladāso.",
  "tika-s0201t:1895_0": "Tantāvutānanti tante pasāretvā vītānaṃ.",
  "tika-s0201t:1895_1": "Gaṇṭhanakilesoti saṃsāre bandhanakileso.",
  "tika-s0201t:1895_2": "Evaṃ vāditāyāti evaṃ paṭiññatāya,",
  "tika-s0201t:1895_3": "evaṃ diṭṭhitāya vā.",
  "tika-s0201t:1895_4": "Niyyānikāti niyyānagatisappāṭihīrakā anupārambhabhūtattāti adhippāyo.",
  "tika-s0201t:1895_5": "No ce niyyānikāti ānetvā yojanā.",
  "tika-s0201t:1895_6": "Tesaṃ sabbaññupaṭiññāya abhūtattā tassā abhūtabhāvakathanena tassa brāhmaṇassa na kāci atthasiddhīti",
  "tika-s0201t:1895_7": "āha “nesaṃ aniyyānikabhāvakathanena atthābhāvato”ti.",
  "tika-s0201t:1896_0": "318.",
  "tika-s0201t:1896_1": "Nihīnalokāmise līno ajjhāsayo etassa,",
  "tika-s0201t:1896_2": "na pana nibbāneti.",
  "tika-s0201t:1896_3": "Līnajjhāsayo.",
  "tika-s0201t:1896_4": "Sāsanaṃ sithilaṃ katvā gaṇhāti sikkhāya na tibbagāravattā.",
  "tika-s0201t:1897_0": "323.",
  "tika-s0201t:1897_1": "Heṭṭhāti anantarātītasutte mahāsāropame.",
  "tika-s0201t:1897_2": "Paṭhamajjhānādidhammā vipassanāpādakāti vipassanāya padaṭṭhānabhūtā.",
  "tika-s0201t:1897_3": "Idhāti imasmiṃ cūḷasāropame āgatā.",
  "tika-s0201t:1897_4": "Nirodhapādakāti anāgāmino,",
  "tika-s0201t:1897_5": "arahanto vā nirodhasamāpattiṃ samāpajjituṃ samatthā.",
  "tika-s0201t:1897_6": "Tasmāti nirodhapādakattā.",
  "tika-s0201t:1897_7": "Paṭhamajjhānādidhammā ñāṇadassanato uttaritarāti veditabbā.",
  "tika-s0201t:1898_0": "Cūḷasāropamasuttavaṇṇanāya līnatthappakāsanā samattā.",
  "tika-s0201t:1899_0": "Niṭṭhitā ca opammavaggavaṇṇanā.",
  "tika-s0201t:1900_0": "4. Mahāyamakavaggo",
  "tika-s0201t:1901_0": "1. Cūḷagosiṅgasuttavaṇṇanā",
  "tika-s0201t:1902_0": "325.",
  "tika-s0201t:1902_1": "Ñātīnaṃ nivāsaṭṭhānabhūto gāmo ñātiko,",
  "tika-s0201t:1902_2": "so eva nātiko.",
  "tika-s0201t:1902_3": "So kira gāmo yesaṃ santako,",
  "tika-s0201t:1902_4": "tesaṃ pubbapurisena attano ñātīnaṃ sādhāraṇabhāvena nivesito,",
  "tika-s0201t:1902_5": "tena “nātiko”ti paññāyittha.",
  "tika-s0201t:1902_6": "Atha pacchā tattha dvīhi dāyādehi dvidhā vibhajitvā paribhutto.",
  "tika-s0201t:1902_7": "Tenāha “dvinnaṃ cūḷapitimahāpitiputtānaṃ dve gāmā”ti.",
  "tika-s0201t:1902_8": "Giñjakā vuccanti iṭṭhakā,",
  "tika-s0201t:1902_9": "giñjakāhiyeva kato āvasatho giñjakāvasatho.",
  "tika-s0201t:1902_10": "Tasmiṃ kira padese mattikā sakkharamarumbavālikādīhi asammissā akaṭhinā saṇhā sukhumā,",
  "tika-s0201t:1902_11": "tāya katāni kulālabhājanānipi silāmayāni viya daḷhāni,",
  "tika-s0201t:1902_12": "tasmā te upāsakā tāya mattikāya dīghaputhulaiṭṭhakā kāretvā tāhi ṭhapetvā dvārabāhavātapānakavāṭatulāyo",
  "tika-s0201t:1902_13": "sesaṃ sabbaṃ dabbasambhārena vinā iṭṭhakāhi eva pāsādaṃ kāresuṃ.",
  "tika-s0201t:1902_14": "Tenāha “iṭṭhakāhevā”tiādi.",
  "tika-s0201t:1903_0": "Gosiṅgasālavanadāyanti gosiṅgasālavananti laddhanāmaṃ rakkhitaṃ araññaṃ.",
  "tika-s0201t:1903_1": "Jeṭṭhakarukkhassāti vanappatibhūtassa sālarukkhassa.",
  "tika-s0201t:1903_2": "Sāmaggirasanti samaggabhāvādiguṇaṃ vivekasukhaṃ.",
  "tika-s0201t:1903_3": "Uparipaṇṇāsake upakkilesasutte puthujjanakālo kathito,",
  "tika-s0201t:1903_4": "idha cūḷagosiṅgasutte khīṇāsavakālo kathito.",
  "tika-s0201t:1903_5": "Katakiccāpi hi te mahātherā attano diṭṭhadhammasukhavihāraṃ paresaṃ diṭṭhānugatiṃ āpajjanañca sampassantā",
  "tika-s0201t:1903_6": "paramañca vivekaṃ anubrūhantā sāmaggirasaṃ anubhavamānā tattha viharanti.",
  "tika-s0201t:1903_7": "Tadāti tasmiṃ upakkilesasuttadesanākāle.",
  "tika-s0201t:1903_8": "Teti anuruddhappamukhā kulaputtā.",
  "tika-s0201t:1903_9": "Laddhassādāti vipassanāya vīthipaṭipattiyā adhigatassādā.",
  "tika-s0201t:1903_10": "Vipassanā hi pubbenāparaṃ visesaṃ āvahantī pavattamānā sātisayaṃ pītisomanassaṃ āvahati.",
  "tika-s0201t:1903_11": "Tenāha bhagavā –",
  "tika-s0201t:1904_0": "“Yato yato sammasati, khandhānaṃ udayabbayaṃ;",
  "tika-s0201t:1905_0": "Labhati pītipāmojjaṃ, amataṃ taṃ vijānata”nti. ;",
  "tika-s0201t:1906_0": "Laddhapatiṭṭhā maggaphalādhigamanena.",
  "tika-s0201t:1906_1": "Sati hi maggaphalādhigame sāsane patiṭṭhā laddhā nāma hoti,",
  "tika-s0201t:1906_2": "no aññathā.",
  "tika-s0201t:1907_0": "Kāmaṃ sāriputtamoggallānāpi mahāsāvakapariyāpannāva,",
  "tika-s0201t:1907_1": "aggasāvakabhāvena pana nesaṃ visesadassanatthaṃ “dhammasenāpatimahāmoggallānattheresu vā”ti visuṃ gahaṇaṃ.",
  "tika-s0201t:1907_2": "Satipi hi sāmaññayoge visesavanto visuṃ gayhanti yathā “brāhmaṇā āgatā,",
  "tika-s0201t:1907_3": "vāsiṭṭhopi āgato”ti.",
  "tika-s0201t:1907_4": "Tesu pana visuṃ gahitesupi “asītimahāsāvakesū”ti asītiggahaṇaṃ appakaṃ ūnamadhikaṃ vā gaṇanupagaṃ na hotīti.",
  "tika-s0201t:1907_5": "Antamasoti idaṃ dhammabhaṇḍāgārikassa upaṭṭhākabhāvena āsannacāritāya vuttaṃ.",
  "tika-s0201t:1907_6": "Anīkāti hatthānīkā,",
  "tika-s0201t:1907_7": "hatthānīkato hatthisamūhatoti attho.",
  "tika-s0201t:1907_8": "Kāḷasīho yebhuyyena yūthacaroti katvā vuttaṃ “yūthā nissaṭo kāḷasīho viyā”ti.",
  "tika-s0201t:1907_9": "Kesarī pana ekacarova.",
  "tika-s0201t:1907_10": "Vātacchinno valāhako viyāti vātacchinno pabbatakūṭappamāṇo valāhakacchedo viya.",
  "tika-s0201t:1907_11": "Tesaṃ paggaṇhanatoti yathā nāma jighacchitassa bhojane,",
  "tika-s0201t:1907_12": "pipāsitassa pānīye,",
  "tika-s0201t:1907_13": "sītena phuṭṭhassa uṇhe,",
  "tika-s0201t:1907_14": "uṇhena phuṭṭhassa sīte,",
  "tika-s0201t:1907_15": "dukkhitassa sukhe abhiruci uppajjati,",
  "tika-s0201t:1907_16": "evamevaṃ bhagavato kosambake bhikkhū aññamaññaṃ vivādāpanne disvā apare samaggāvāsaṃ vasante āvajjitassa ime tayo kulaputtā āpāthaṃ āgamiṃsu,",
  "tika-s0201t:1907_17": "atha ne paggaṇhitukāmo upasaṅkami,",
  "tika-s0201t:1907_18": "evāyaṃ paṭipattianukkamena kosambakānaṃ bhikkhūnaṃ vinayanupāyo hotīti.",
  "tika-s0201t:1907_19": "Tenāha “tesaṃ paggaṇhanato”ti.",
  "tika-s0201t:1907_20": "Eteneva pacchimajanataṃ anukampanatoti idampi kāraṇaṃ ekadesena saṃvaṇṇitanti daṭṭhabbaṃ.",
  "tika-s0201t:1907_21": "Ukkaṃsitvāti yathābhūtehi guṇehi sampahaṃsanena visesetvā visiṭṭhe katvā pasaṃsāvasena cetaṃ āmeḍitavacanaṃ.",
  "tika-s0201t:1908_0": "Taṃ araññaṃ rakkhati vanasāminā āṇatto.",
  "tika-s0201t:1908_1": "Rakkhitagopitaṃ vanasaṇḍaṃ,",
  "tika-s0201t:1908_2": "na mahāvanādi viya apariggahitaṃ.",
  "tika-s0201t:1908_3": "Sīlādippabhedāya attatthāya paṭipannā attakāmā,",
  "tika-s0201t:1908_4": "na apariccattasinehāti āha “attano hitaṃ kāmayamānā”ti.",
  "tika-s0201t:1908_5": "Tenāha “yo hī”tiādi.",
  "tika-s0201t:1908_6": "Bhindeyyāti vināseyya.",
  "tika-s0201t:1909_0": "Dubbalamanussāti paññāya dubbalā aviddasuno manussā.",
  "tika-s0201t:1909_1": "Tānīti abhijātiādīsu uppannapāṭihāriyāni.",
  "tika-s0201t:1909_2": "Cīvaragabbhena paṭicchādetvāti cīvarasaṅkhāte ovarake nigūhitvā viya.",
  "tika-s0201t:1909_3": "Na hi cīvarapārupanamattena buddhānubhāvo paṭicchanno hoti.",
  "tika-s0201t:1909_4": "“Mā sudha kocimaṃ buddhānubhāvaṃ aññāsī”ti pana tathārūpena iddhābhisaṅkhārena taṃ chādetvā gato bhagavā tathā vutto.",
  "tika-s0201t:1909_5": "Tenāha “aññātakavesena agamāsī”ti.",
  "tika-s0201t:1910_0": "Abhikkamathāti padaṃ abhimukhabhāvena vidhimukhena vadatīti āha “ito āgacchathā”ti.",
  "tika-s0201t:1910_1": "Buddhānaṃ kāyo nāma suvisuddhajātimaṇi viya sobhano,",
  "tika-s0201t:1910_2": "kiñci malaṃ apanetabbaṃ natthi,",
  "tika-s0201t:1910_3": "kimatthaṃ bhagavā pāde pakkhālesīti āha “buddhāna”ntiādi.",
  "tika-s0201t:1911_0": "326.",
  "tika-s0201t:1911_1": "Anuruddhāti vā ekasesanayena vuttaṃ virūpekasesassapi icchitabbattā,",
  "tika-s0201t:1911_2": "evañca katvā bahuvacananiddesopi samatthito hoti.",
  "tika-s0201t:1911_3": "Iriyāpatho khamatīti sarīrassa lahuṭṭhānatāya catubbidhopi iriyāpatho sukhappavattiko.",
  "tika-s0201t:1911_4": "Jīvitaṃ yāpetīti yāpanālakkhaṇaṃ jīvitaṃ imaṃ sarīrayantaṃ yāpeti sukhena pavatteti.",
  "tika-s0201t:1911_5": "Uḷuṅkayāguṃ vā kaṭacchubhikkhaṃ vāti idaṃ makaravuttiyā missakabhattena yāpanaṃ vattanti katvā vuttaṃ.",
  "tika-s0201t:1911_6": "Tenāha “bhikkhācāravattaṃ pucchatī”ti.",
  "tika-s0201t:1912_0": "Aññamaññaṃ saṃsandatīti satipi ubhayesaṃ kalāpānaṃ paramatthato bhede pacurajanehi duviññeyyanānattaṃ",
  "tika-s0201t:1912_1": "khīrodakasammoditaṃ accantameva saṃsaṭṭhaṃ viya hutvā tiṭṭhati.",
  "tika-s0201t:1912_2": "Tenāha “visuṃ na hoti,",
  "tika-s0201t:1912_3": "ekattaṃ viya upetī”ti.",
  "tika-s0201t:1912_4": "Piyabhāvadīpanāni cakkhūni piyacakkhūni. Piyāyati,",
  "tika-s0201t:1912_5": "piyāyitabboti vā piyoti.",
  "tika-s0201t:1912_6": "Samaggavāsassa yaṃ ekantakāraṇaṃ,",
  "tika-s0201t:1912_7": "taṃ pucchanto bhagavā “yathā kathaṃ panā”tiādimāhāti “kathanti kāraṇapucchā”ti vuttaṃ.",
  "tika-s0201t:1912_8": "Yo nesaṃ mettāsahitānaṃyeva kammādīnaṃ aññamaññasmiṃ paccupaṭṭhānākāro,",
  "tika-s0201t:1912_9": "taṃ sandhāya “katha”nti pucchā.",
  "tika-s0201t:1912_10": "Tathā hi parato “evaṃ kho mayaṃ,",
  "tika-s0201t:1912_11": "bhante”tiādinā therehi vissajjanaṃ kathitaṃ.",
  "tika-s0201t:1913_0": "Mittaṃ etassa atthīti mettaṃ,",
  "tika-s0201t:1913_1": "kāyakammaṃ.",
  "tika-s0201t:1913_2": "Āvīti pakāsaṃ.",
  "tika-s0201t:1913_3": "Rahoti appakāsaṃ.",
  "tika-s0201t:1913_4": "Yañhi uddissa mettaṃ kāyakammaṃ paccupaṭṭhapeti,",
  "tika-s0201t:1913_5": "taṃ tassa sammukhā ce,",
  "tika-s0201t:1913_6": "pakāsaṃ hoti,",
  "tika-s0201t:1913_7": "parammukhā ce,",
  "tika-s0201t:1913_8": "appakāsaṃ.",
  "tika-s0201t:1913_9": "Tenāha “āvi ceva raho cāti sammukhā ceva parammukhā cā”ti.",
  "tika-s0201t:1913_10": "Itarānīti parammukhā kāyavacīkammāni.",
  "tika-s0201t:1913_11": "“Tatthā”tiādinā saṅkhepato vuttamatthaṃ vivarituṃ “yaṃ hī”tiādi vuttaṃ.",
  "tika-s0201t:1913_12": "Sammajjanādivasena paṭijaggitabbayuttaṃ ṭhānaṃ vā.",
  "tika-s0201t:1913_13": "Tathevāti yathā sammukhā kate mettākāyakamme vuttaṃ, tatheva.",
  "tika-s0201t:1913_14": "“Kacci khamanīya”nti evamādikā kathā sammodanīyakathā.",
  "tika-s0201t:1913_15": "Yathā parehi saddhiṃ attano chiddaṃ na hoti,",
  "tika-s0201t:1913_16": "tathā paṭisanthāravasena pavattā kathā paṭisanthārakathā.",
  "tika-s0201t:1913_17": "“Aho tadā therena mayhaṃ dinno ovādo,",
  "tika-s0201t:1913_18": "dinnā anusāsanī”ti evaṃ kālantare saritabbayuttā,",
  "tika-s0201t:1913_19": "chasāraṇīyapaṭisaṃyuttā vā kathā sāraṇīyakathā.",
  "tika-s0201t:1913_20": "Suttapadaṃ nikkhipitvā tassa atthaniddesavasena sīlādidhammapaṭisaṃyuttā kathā dhammīkathā.",
  "tika-s0201t:1913_21": "Sarena suttassa uccāraṇaṃ sarabhaññaṃ.",
  "tika-s0201t:1913_22": "Pañhassa ñātuṃ icchitassa atthassa pucchanaṃ pañhapucchanaṃ.",
  "tika-s0201t:1913_23": "Tassa yathāpucchitassaādisanaṃ pañhavissajjanaṃ.",
  "tika-s0201t:1913_24": "Evaṃ samannāharatoti evaṃ manasikaroto,",
  "tika-s0201t:1913_25": "evaṃ mettaṃ upasaṃharatoti attho.",
  "tika-s0201t:1914_0": "Ekato kātuṃ na sakkā,",
  "tika-s0201t:1914_1": "tasmā nānā.",
  "tika-s0201t:1914_2": "Hitaṭṭhenāti attano viya aññamaññassa hitabhāvena.",
  "tika-s0201t:1914_3": "Nirantaraṭṭhenāti antarābhāvena bhedābhāvena.",
  "tika-s0201t:1914_4": "Aviggahaṭṭhenāti avirodhabhāvena.",
  "tika-s0201t:1914_5": "Samaggaṭṭhenāti sahitabhāvena.",
  "tika-s0201t:1914_6": "Paribhaṇḍaṃ katvāti bahalatanumattikālepehi limpetvā.",
  "tika-s0201t:1914_7": "Cīvaraṃ vā dhovantīti attano cīvaraṃ vā dhovanti.",
  "tika-s0201t:1914_8": "Paribhaṇḍaṃ vāti attano paṇṇasālāya paribhaṇḍaṃ vā karonti.",
  "tika-s0201t:1915_0": "327.",
  "tika-s0201t:1915_1": "Paṭiviruddhā evāti etthāpi “yebhuyyenā”ti padaṃ ānetvā sambandhitabbaṃ.",
  "tika-s0201t:1915_2": "Tesaṃ appamādalakkhaṇanti tesaṃ appamajjanasabhāvaṃ.",
  "tika-s0201t:1915_3": "Kacci pana vo anuruddhā samaggāti etthāpi voti nipātamattaṃ,",
  "tika-s0201t:1915_4": "paccattavacanaṃ vā,",
  "tika-s0201t:1915_5": "kacci tumheti evamattho veditabbo.",
  "tika-s0201t:1915_6": "Samuggapātinti samuggapuṭasadisaṃ pātiṃ.",
  "tika-s0201t:1916_0": "Paṇṇasālāyaṃ anto bahi ca sammajjanena sodhitaṅgaṇatā vattapaṭipatti.",
  "tika-s0201t:1916_1": "Paṭivisamattamevāti attano yāpanapaṭivisamattameva.",
  "tika-s0201t:1916_2": "Osāpetvāti pakkhipitvā.",
  "tika-s0201t:1916_3": "Pamāṇamevāti attano yāpanapamāṇameva.",
  "tika-s0201t:1916_4": "Vuttanayena jahitvāti pāḷiyaṃ vuttanayena jahitvā.",
  "tika-s0201t:1917_0": "Hatthena hatthaṃ saṃsibbantāti attano hatthena itarassa hatthaṃ daḷhaggahaṇavasena bandhantā.",
  "tika-s0201t:1917_1": "Vilaṅgheti desantaraṃ pāpeti etenāti vilaṅghako, hattho.",
  "tika-s0201t:1917_2": "Hattho eva vilaṅghako hatthavilaṅghako,",
  "tika-s0201t:1917_3": "tena hatthavilaṅghakena.",
  "tika-s0201t:1918_0": "Taṃ akhaṇḍaṃ katvāti taṃ tīsupi divasesu dhammassavanaṃ pavattanavasena akhaṇḍikaṃ katvā.",
  "tika-s0201t:1918_1": "Etanti “pañcāhikaṃ kho panā”tiādivacanaṃ.",
  "tika-s0201t:1918_2": "Pañcame pañcame ahani bhavatīti pañcāhikaṃ.",
  "tika-s0201t:1918_3": "Bhagavatā pucchitena anuruddhattherena.",
  "tika-s0201t:1918_4": "Pamādaṭṭhānesuyevāti aññesaṃ pamādaṭṭhānesuyeva.",
  "tika-s0201t:1918_5": "“Pamādaṭṭhānesuyevā”ti vuttamevatthaṃ pākaṭataraṃ kātuṃ “aññesañhī”tiādi vuttaṃ.",
  "tika-s0201t:1918_6": "Papañcakaraṇaṭṭhānānīti kathāpapañcassa karaṇaṭṭhānāni vissaṭṭhakathāpavattanena kammaṭṭhāne pamajjanaṭṭhānāni.",
  "tika-s0201t:1918_7": "Tatthāpi “mayaṃ, bhante,",
  "tika-s0201t:1918_8": "kammaṭṭhānaviruddhaṃ na paṭipajjāmā”ti sikhāppattaṃ attano appamādalakkhaṇaṃ thero dasseti.",
  "tika-s0201t:1918_9": "Ettakaṃ ṭhānaṃ muñcitvāti pana idaṃ tadā vihārasamāpattīnaṃ vaḷañjābhāvena vuttaṃ.",
  "tika-s0201t:1919_0": "328.",
  "tika-s0201t:1919_1": "Jhānassa adhippetattā “alamariyañāṇadassanaviseso”icceva vuttaṃ.",
  "tika-s0201t:1919_2": "Attano sammāpaṭipannatāya satthu cittārādhanatthaṃ tassa ca visesādhigamassa satthu paccakkhabhāvato thero “kiñhi no siyā,",
  "tika-s0201t:1919_3": "bhante”ti āha.",
  "tika-s0201t:1919_4": "Yāvadevāti yattakaṃ kālaṃ ekaṃ divasabhāgaṃ vā sakalarattiṃ vā yāva satta vā divase.",
  "tika-s0201t:1920_0": "329.",
  "tika-s0201t:1920_1": "Samatikkamāyāti sammadeva atikkamanāya.",
  "tika-s0201t:1920_2": "Sati hi upari visesādhigame heṭṭhimajjhānaṃ samatikkantaṃ nāma hoti paṭippassaddhi ca.",
  "tika-s0201t:1920_3": "Tenāha “paṭippassaddhiyā”ti.",
  "tika-s0201t:1920_4": "Ñāṇadassanavisesoti kāraṇūpacārena vuttoti veditabbo.",
  "tika-s0201t:1920_5": "Vedayitasukhatoti vedanāsahitajjhānasukhato vā phalasukhato vā.",
  "tika-s0201t:1920_6": "Avedayitasukhanti nibbānasukhaṃ viya vedanārahitaṃ sukhaṃ.",
  "tika-s0201t:1920_7": "Avedayitasukhanti ca nidassanamattametaṃ,",
  "tika-s0201t:1920_8": "taṃ pana aphassaṃ asaññaṃ acetananti sabbacittacetasikarahitameva.",
  "tika-s0201t:1920_9": "Tato ca satipi rūpadhammappavattiyaṃ tassa acetanattā sabbaso saṅkhāradukkhavirahitatāya santatarā paṇītatarā ca nirodhasamāpattīti vuccate.",
  "tika-s0201t:1920_10": "Tenāha “avedayitasukhaṃ santataraṃ paṇītataraṃ hotī”ti.",
  "tika-s0201t:1920_11": "Tena vuttaṃ “imamhā cā”tiādi.",
  "tika-s0201t:1921_0": "330.",
  "tika-s0201t:1921_1": "Sāmaggirasānisaṃsameva nesaṃ bhagavā kathesi ajjhāsayānukūlattā tassa.",
  "tika-s0201t:1921_2": "Anusāvetvāti anupagamanavasena sammadeva ārocetvā.",
  "tika-s0201t:1921_3": "“Anusaṃsāvetvā”ti vā pāṭho,",
  "tika-s0201t:1921_4": "so evattho.",
  "tika-s0201t:1921_5": "Tato paṭinivattitvāti etarahi bhagavato ekavihāre ajjhāsayoti satthu manaṃ gaṇhantā “idheva tiṭṭhathā”ti vissajjitaṭṭhānato nivattitvā.",
  "tika-s0201t:1921_6": "Pabbajjādīnīti ādi-",
  "tika-s0201t:1921_7": "saddena upasampadā- visuddhi-",
  "tika-s0201t:1921_8": "dhutakammaṭṭhānānuyoga-",
  "tika-s0201t:1921_9": "jhānavimokkha-",
  "tika-s0201t:1921_10": "samāpatti-",
  "tika-s0201t:1921_11": "ñāṇadassana-",
  "tika-s0201t:1921_12": "maggabhāvanā-",
  "tika-s0201t:1921_13": "phalasacchikiriyādike saṅgaṇhāti.",
  "tika-s0201t:1921_14": "Adhigantvāpīti pi-",
  "tika-s0201t:1921_15": "saddena yathādhigatānampi.",
  "tika-s0201t:1921_16": "Attano guṇakathāya aṭṭiyamānāti bhagavantaṃ nissāya adhigantvāpi dhammādhikaraṇaṃ satthuvihesābhāvadīpane",
  "tika-s0201t:1921_17": "bhagavato pākaṭaguṇānaṃ kathāya aṭṭiyamānāpīti yojanā.",
  "tika-s0201t:1921_18": "Devatāti taṃtaṃsamāpattilābhiniyo devatā.",
  "tika-s0201t:1921_19": "Mukhaṃ me sajjanti mukhaṃ me kathane samatthaṃ,",
  "tika-s0201t:1921_20": "kathane yogyanti attho.",
  "tika-s0201t:1922_0": "331.",
  "tika-s0201t:1922_1": "Evaṃ āgatoti evaṃ āṭānāṭiyasutte āgato.",
  "tika-s0201t:1922_2": "Paliveṭhenteti codente.",
  "tika-s0201t:1922_3": "Maccharāyantīti attano guṇānaṃ bhagavatopi ārocanaṃ asahamānā maccharāyantīti so cintetīti katvā vuttaṃ.",
  "tika-s0201t:1923_0": "01 Tesaṃ lābhāti tesaṃ vajjirājūnaṃ vajjiraṭṭhavāsīnañca manussattaṃ,",
  "tika-s0201t:1923_1": "patirūpadesavāsādiko,",
  "tika-s0201t:1923_2": "bhagavato tiṇṇañca kulaputtānaṃ dassanavandanadānadhammassavanādayo lābhā.",
  "tika-s0201t:1923_3": "Suladdhā lābhāti yojanā.",
  "tika-s0201t:1923_4": "Pasannacittaṃ anussareyyāti taṃ kulañhetaṃ sīlādiguṇe cittaṃ pasādetvā anussareyya.",
  "tika-s0201t:1923_5": "Vuttaṃ tesaṃ “anussaraṇampāhaṃ,",
  "tika-s0201t:1923_6": "bhikkhave,",
  "tika-s0201t:1923_7": "tesaṃ bhikkhūnaṃ bahūpakāraṃ vadāmī”ti.",
  "tika-s0201t:1924_0": "Cūḷagosiṅgasuttavaṇṇanāya līnatthappakāsanā samattā.",
  "tika-s0201t:1925_0": "2. Mahāgosiṅgasuttavaṇṇanā",
  "tika-s0201t:1926_0": "332.",
  "tika-s0201t:1926_1": "Kocidevāti gosiṅgasālavanasāmantato niviṭṭhesu yo koci gāmo gocaragāmo bhavissati,",
  "tika-s0201t:1926_2": "tasmā anibaddhabhāvato gocaragāmo na gahito,",
  "tika-s0201t:1926_3": "vasanaṭṭhānameva paridīpitaṃ,",
  "tika-s0201t:1926_4": "tato eva araññanidānakaṃ nāmetaṃ.",
  "tika-s0201t:1926_5": "Sabbatthāti devaloke manussaloke ca.",
  "tika-s0201t:1926_6": "Thirakārakehīti sāsane thirabhāvakārakehi.",
  "tika-s0201t:1926_7": "Savanante jātattāti catusaccagabbhassa dhammassavanassa pariyosāne ariyāya jātiyā jātattā.",
  "tika-s0201t:1926_8": "Yathā paṭivedhabāhusaccaṃ ijjhati,",
  "tika-s0201t:1926_9": "tathā dhammassa savanato sāvakā.",
  "tika-s0201t:1926_10": "Sūriyo viya bhāsuraguṇaraṃsitāya mohandhakāravidhamanato.",
  "tika-s0201t:1926_11": "Cando viya ramaṇīyamanoharasītalaguṇatāya kilesapariḷāhavūpasamato.",
  "tika-s0201t:1926_12": "Sāgaro viya gambhīrathiravipulānekaguṇatāya ṭhitadhammasabhāvato.",
  "tika-s0201t:1926_13": "Guṇamahantatāya therassa abhiññātatā,",
  "tika-s0201t:1926_14": "guṇamahantatā ca suttesu āgatanayeneva ñātabbāti taṃ vitthārato dassetuṃ “na kevala”ntiādi vuttaṃ.",
  "tika-s0201t:1926_15": "Sīhanādasuttanti majjhimanikāye āgataṃ mahāsīhanādasuttaṃ.",
  "tika-s0201t:1926_16": "Therapañhasuttanti suttanipāte aṭṭhakavagge āgataṃ sāriputtasuttaṃ.",
  "tika-s0201t:1926_17": "Therasīhanādasuttanti imassa ca therassa janapadacārikāya satthu sammukhā sīhanādasuttaṃ.",
  "tika-s0201t:1926_18": "Abhinikkhamananti therasseva mahatā ñātiparivaṭṭena mahatā ca bhogaparivaṭṭena saha gharāvāsapariccāgo abhinikkhamanaṃ.",
  "tika-s0201t:1926_19": "Esa nayo ito paresupi.",
  "tika-s0201t:1926_20": "Yadidanti nipāto,",
  "tika-s0201t:1926_21": "yo ayanti attho.",
  "tika-s0201t:1927_0": "Mahāpaññe bhikkhū gahetvāti āyasmato kira sāriputtattherassa parivārabhikkhūpi mahāpaññā eva ahesuṃ.",
  "tika-s0201t:1927_1": "Dhātuso hi sattā saṃsandanti.",
  "tika-s0201t:1927_2": "Sayaṃ iddhimātiādīsupi eseva nayo.",
  "tika-s0201t:1927_3": "Ayaṃ panattho dhātusaṃyuttena dīpetabbo –",
  "tika-s0201t:1927_4": "gijjhakūṭapabbate gilānaseyyāya nisinno bhagavā ārakkhatthāya parivāretvā vasantesu sāriputtamoggallānādīsu",
  "tika-s0201t:1927_5": "ekamekaṃ attano parisāya saddhiṃ caṅkamantaṃ voloketvā bhikkhū āmantesi –",
  "tika-s0201t:1927_6": "“passatha no tumhe,",
  "tika-s0201t:1927_7": "bhikkhave,",
  "tika-s0201t:1927_8": "sāriputtaṃ sambahulehi bhikkhūhi saddhiṃ caṅkamantanti. Evaṃ, bhante.",
  "tika-s0201t:1927_9": "Sabbe kho ete,",
  "tika-s0201t:1927_10": "bhikkhave,",
  "tika-s0201t:1927_11": "bhikkhū mahāpaññā”ti sabbaṃ vitthāretabbaṃ.",
  "tika-s0201t:1928_0": "Vananteti upavanante.",
  "tika-s0201t:1928_1": "Meghavaṇṇāyāti nīlābhāya.",
  "tika-s0201t:1928_2": "Samuddakucchito uggacchantassa viya upaṭṭhānaṃ sandhāya vuttaṃ.",
  "tika-s0201t:1928_3": "Cakkavāḷapabbatamatthakasamīpe ābhāpharaṇavasena pavattiyā “pācīnacakkavāḷapabbatamatthake”ti vuttaṃ,",
  "tika-s0201t:1928_4": "na cakkavāḷapabbatamatthake candamaṇḍalassa vicaraṇato.",
  "tika-s0201t:1928_5": "Tathā sati lokantarikanirayesupi candimasūriyānaṃ ābhā phareyya.",
  "tika-s0201t:1928_6": "Ubbedhavasena hi cakkavāḷapabbatassa vemajjhato candimasūriyā vicaranti.",
  "tika-s0201t:1928_7": "Sālakusumapabhānaṃ atirattatāya vuttaṃ “lākhārasena siñcamānaṃ viyā”ti.",
  "tika-s0201t:1928_8": "Upagāyamānā viyāti payirupāsanavasena upecca gāyamānā viya.",
  "tika-s0201t:1928_9": "Kāya nu kho ajja ratiyāti ajja jhānasamāpattiratiyā eva nu kho,",
  "tika-s0201t:1928_10": "udāhu dhammasākacchāratiyā dhammadesanāratiyāti cintesi.",
  "tika-s0201t:1929_0": "Dve candamaṇḍalāni viya paramasobhaggappattāya kantiyā.",
  "tika-s0201t:1929_1": "Dve sūriyamaṇḍalāni viya ativiya suvisuddhasamujjalāya guṇavibhūtiyā.",
  "tika-s0201t:1929_2": "Dve chaddantanāgarājāno viya mahānubhāvatāya.",
  "tika-s0201t:1929_3": "Dve sīhā viya tejussadatāya.",
  "tika-s0201t:1929_4": "Dve byagghā viya anolīnavuttitāya.",
  "tika-s0201t:1929_5": "Sabbapāliphullamevāti sabbameva samantato vikasitaṃ.",
  "tika-s0201t:1930_0": "333.",
  "tika-s0201t:1930_1": "Kathā upacarati pavattati etthāti kathāupacāro,",
  "tika-s0201t:1930_2": "savanūpacāro padeso,",
  "tika-s0201t:1930_3": "taṃ kathāupacāraṃ.",
  "tika-s0201t:1930_4": "Ramaṇīyameva rāmaṇeyyakaṃ.",
  "tika-s0201t:1930_5": "Ujjaṅgaleti lūkhapadese kaṭhinapadese.",
  "tika-s0201t:1930_6": "Dosehi itā apagatāti dosinā ta-",
  "tika-s0201t:1930_7": "kārassa na-",
  "tika-s0201t:1930_8": "kāraṃ katvā.",
  "tika-s0201t:1930_9": "Dibbā maññe gandhāti devaloke gandhā viya.",
  "tika-s0201t:1930_10": "Divi bhavāti dibbā.",
  "tika-s0201t:1930_11": "Dve therāti sāriputtattheraānandattherā.",
  "tika-s0201t:1930_12": "Ānandatthero tāva mamāyatu akhīṇāsavabhāvato,",
  "tika-s0201t:1930_13": "sāriputtatthero kathanti?",
  "tika-s0201t:1930_14": "Na idaṃ mamāyanaṃ gehassitapemavasena,",
  "tika-s0201t:1930_15": "atha kho guṇabhattivasenāti nāyaṃ doso.",
  "tika-s0201t:1931_0": "Anumatiyā pucchā anumatipucchā,",
  "tika-s0201t:1931_1": "anumatiggahaṇatthaṃ pucchanaṃ.",
  "tika-s0201t:1931_2": "Tattha yasmā adhammikampi vuddhassa anumatiṃ itaro paṭikkhipituṃ na labhati,",
  "tika-s0201t:1931_3": "tena sā anujānitabbāva hoti,",
  "tika-s0201t:1931_4": "tasmā saṅghakhuddakato paṭṭhāya anumati pucchitabbā.",
  "tika-s0201t:1931_5": "Tenāha “anumatipucchā nāmesā”tiādi.",
  "tika-s0201t:1931_6": "Khuddakato paṭṭhāyāti kaṇiṭṭhato paṭṭhāya.",
  "tika-s0201t:1931_7": "Paṭibhāti upaṭṭhātīti paṭibhānaṃ,",
  "tika-s0201t:1931_8": "yathādhippeto attho,",
  "tika-s0201t:1931_9": "taṃ paṭibhānaṃ.",
  "tika-s0201t:1931_10": "Sikhāppattā vepullappattā na bhavissati padesañāṇe ṭhitehi bhāsitattā.",
  "tika-s0201t:1931_11": "Sikhāppattā vepullappattā bhavissati sabbaññutaññāṇena saṃsanditattā.",
  "tika-s0201t:1931_12": "Vuttamevatthaṃ upamāya vibhāvetuṃ “yathā hī”tiādi vuttaṃ.",
  "tika-s0201t:1931_13": "Tattha paccatthikā aṭṭiyanti dukkhāyanti etenāti aṭṭo,",
  "tika-s0201t:1931_14": "vinicchitabbavohāro.",
  "tika-s0201t:1931_15": "Gāmabhojakanti yasmiṃ gāme so uppanno,",
  "tika-s0201t:1931_16": "taṃ gāmabhojakaṃ.",
  "tika-s0201t:1931_17": "Janapadabhojakanti yasmiṃ janapade so uppanno,",
  "tika-s0201t:1931_18": "taṃ janapadabhojakaṃ.",
  "tika-s0201t:1931_19": "Mahāvinicchayaamaccanti yasmiṃ rajje so janapado,",
  "tika-s0201t:1931_20": "tassa rājadhāniyaṃ mahāvinicchayaamaccaṃ.",
  "tika-s0201t:1931_21": "Senāpatinti yassa rañño so amacco,",
  "tika-s0201t:1931_22": "tassa senāpatiṃ.",
  "tika-s0201t:1931_23": "Tathā uparājanti.",
  "tika-s0201t:1931_24": "Idaṃ panettha pakaticārittavasena vuttaṃ upameyyatthānurūpatoti daṭṭhabbaṃ.",
  "tika-s0201t:1931_25": "Aparāparaṃ na sañcarati vinicchayanārahena vinicchitabhāvato.",
  "tika-s0201t:1932_0": "Pakaṭṭhānaṃ ukkaṭṭhānaṃ sīlādiatthānaṃ bodhanato,",
  "tika-s0201t:1932_1": "sabhāvaniruttivasena buddhādīhi bhāsitattā ca pakaṭṭhānaṃ vacanappabandhānaṃ āḷīti pāḷi,",
  "tika-s0201t:1932_2": "pariyattidhammo.",
  "tika-s0201t:1932_3": "Purimassa atthassa pacchimena atthena anusandhānaṃ anusandhi.",
  "tika-s0201t:1932_4": "Atthamukhena pana pāḷipadesānampi anusandhi hotiyeva,",
  "tika-s0201t:1932_5": "so ca pubbāparānusandhi-",
  "tika-s0201t:1932_6": "pucchānusandhi-",
  "tika-s0201t:1932_7": "ajjhāsayānusandhi-",
  "tika-s0201t:1932_8": "yathānusandhivasena catubbidho.",
  "tika-s0201t:1932_9": "Taṃtaṃdesanānaṃ pana pubbāparasaṃsandanaṃ pubbāparaṃ.",
  "tika-s0201t:1932_10": "Pāḷivasena anusandhivasena pubbāparavasenāti paccekaṃ yojetabbaṃ.",
  "tika-s0201t:1932_11": "Uggahitanti byañjanaso atthaso ca uddhaṃ uddhaṃ gahitaṃ,",
  "tika-s0201t:1932_12": "pariyāpuṇanavasena ceva paripucchāvasena ca hadayena gahitanti attho.",
  "tika-s0201t:1932_13": "Vaṭṭadukkhanissaraṇatthikehi sotabbato sutaṃ,",
  "tika-s0201t:1932_14": "pariyattidhammo,",
  "tika-s0201t:1932_15": "taṃ dhāretīti sutadharo.",
  "tika-s0201t:1932_16": "Yo hi sutadharo,",
  "tika-s0201t:1932_17": "sutaṃ tasmiṃ patiṭṭhitaṃ hoti suppatiṭṭhitaṃ,",
  "tika-s0201t:1932_18": "tasmā vuttaṃ “sutassa ādhārabhūto”ti.",
  "tika-s0201t:1932_19": "Tenāha “yassa hī”tiādi.",
  "tika-s0201t:1932_20": "Ekapadaṃ ekakkharampi avinaṭṭhaṃ hutvā sannicīyatīti sannicayo,",
  "tika-s0201t:1932_21": "sutaṃ sannicayo etasminti sutasannicayo.",
  "tika-s0201t:1932_22": "Ajjhosāyāti anupavisitvā.",
  "tika-s0201t:1932_23": "Tiṭṭhatīti na mussati.",
  "tika-s0201t:1933_0": "Ṭhitā paguṇāti paguṇā vācuggatā.",
  "tika-s0201t:1933_1": "Niccalitanti aparivattitaṃ.",
  "tika-s0201t:1933_2": "Saṃsanditvāti aññehi saṃsanditvā.",
  "tika-s0201t:1933_3": "Samanuggāhitvāti paripucchāvasena atthaṃ ogāhetvā.",
  "tika-s0201t:1933_4": "Pabandhassa vibandhābhāvato gaṅgāsotasadisaṃ,",
  "tika-s0201t:1933_5": "“bhavaṅgasotasadisa”nti vā pāṭho,",
  "tika-s0201t:1933_6": "akittimaṃ sukhappavattīti attho.",
  "tika-s0201t:1933_7": "Suttekadesassa suttassa ca vacasā paricayo idha nādhippeto,",
  "tika-s0201t:1933_8": "vaggādivasena pana adhippetoti āha “suttadasaka…pe…",
  "tika-s0201t:1933_9": "sajjhāyitā”ti,",
  "tika-s0201t:1933_10": "“dasa suttāni gatāni,",
  "tika-s0201t:1933_11": "dasa vaggāgatā”tiādinā sallakkhetvā vācāya sajjhāyitāti attho.",
  "tika-s0201t:1933_12": "Manasā anu anu pekkhitā bhāgaso nijjhāyitā cintitā manasānupekkhitā.",
  "tika-s0201t:1933_13": "Rūpagataṃ viya paññāyatīti rūpagataṃ viya cakkhussa vibhūtaṃ hutvā paññāyati.",
  "tika-s0201t:1933_14": "Suppaṭividdhāti nijjaṭaṃ niggumbaṃ katvā suṭṭhu yāthāvato paṭividdhā.",
  "tika-s0201t:1934_0": "Pajjati attho ñāyati etenāti padaṃ,",
  "tika-s0201t:1934_1": "tadeva atthaṃ byañjetīti byañjananti āha “padameva atthassa byañjanato padabyañjana”nti.",
  "tika-s0201t:1934_2": "Akkharapāripūriyā padabyañjanassa parimaṇḍalatā,",
  "tika-s0201t:1934_3": "sā pana pāripūrī evaṃ veditabbāti āha “dasavidhabyañjanabuddhiyo aparihāpetvā”ti.",
  "tika-s0201t:1934_4": "Aññaṃ upārambhakaranti yathānikkhittasuttato aññaṃ tassa ananulomakaṃ suttaṃ āharati.",
  "tika-s0201t:1934_5": "Tadatthaṃ otāretīti tassa āhaṭasuttasseva atthaṃ vicāreti.",
  "tika-s0201t:1934_6": "Tassa kathā aparimaṇḍalā nāma hoti atthassa aparipuṇṇabhāvato.",
  "tika-s0201t:1934_7": "Yathānikkhittassa suttassa atthasaṃvaṇṇanāvaseneva suttantarampi ānento bahi ekapadampi na gacchati nāma.",
  "tika-s0201t:1934_8": "Amakkhentoti avināsento.",
  "tika-s0201t:1934_9": "Taṃ taṃ atthaṃ suṭṭhu vavatthitaṃ katvā dassento tulikāya paricchindanto viya.",
  "tika-s0201t:1934_10": "Gambhīrataramatthaṃ gamento gambhīramātikāya udakaṃ pesento viya.",
  "tika-s0201t:1934_11": "Uttānamātikāya hi mariyādaṃ ottharitvā udakaṃ aññathā gaccheyya.",
  "tika-s0201t:1934_12": "Ekaṃyeva padaṃ anekehi pariyāyehi punappunaṃ saṃvaṇṇento padaṃ koṭṭento sindhavājānīyo viya.",
  "tika-s0201t:1934_13": "So hi vaggitāya gatiyā pade padaṃ koṭṭento gacchati.",
  "tika-s0201t:1934_14": "Kathāmaggena tassa kathā parimaṇḍalā nāma hoti dhammato atthato anusandhito pubbāparato ācariyuggahatoti sabbaso paripuṇṇabhāvato.",
  "tika-s0201t:1935_0": "Anuppabandhehīti vissaṭṭhehi āsajjamānehi.",
  "tika-s0201t:1935_1": "Nātisīghaṃ nātisaṇikaṃ nirantaraṃ ekarasañca katvā parisāya ajjhāsayānurūpaṃ dhammaṃ kathento vissaṭṭhāya kathāya katheti nāma,",
  "tika-s0201t:1935_2": "na aññathāti dassento “yo bhikkhū”tiādimāha.",
  "tika-s0201t:1935_3": "Araṇiṃ manthento viya,",
  "tika-s0201t:1935_4": "uṇhakhādanīyaṃ khādanto viyāti sīghaṃ sīghaṃ kathanassa udāharaṇaṃ,",
  "tika-s0201t:1935_5": "gahitaṃ gahitamevātiādi laṅghetvā kathanassa.",
  "tika-s0201t:1935_6": "Purāṇapaṇṇantaresu hi paripātiyamānagodhā kadāci dissati,",
  "tika-s0201t:1935_7": "evamekaccassa atthavaṇṇanā katthaci na dissati.",
  "tika-s0201t:1935_8": "Ohāyāti ṭhapetvā.",
  "tika-s0201t:1935_9": "Yopītiādinā ekarūpena kathāya akathanaṃ dasseti.",
  "tika-s0201t:1935_10": "Petaggi nijjhāmataṇhikapetassa mukhato niccharaṇakaaggi.",
  "tika-s0201t:1935_11": "Vitthāyatīti appaṭitānatamāpajjati.",
  "tika-s0201t:1935_12": "Kenaci rogena dukkhaṃ patto viya nitthunanto.",
  "tika-s0201t:1935_13": "Kandanto viyāti ukkuṭṭhiṃ karonto viya.",
  "tika-s0201t:1935_14": "Appabandhā nāma hoti sukhena appavattabhāvato.",
  "tika-s0201t:1935_15": "Ācariyehi dinnanaye ṭhitoti ācariyuggahaṃ amuñcanto,",
  "tika-s0201t:1935_16": "yathā ca ācariyā taṃ taṃ suttaṃ saṃvaṇṇesuṃ,",
  "tika-s0201t:1935_17": "teneva nayena saṃvaṇṇentoti attho.",
  "tika-s0201t:1935_18": "Acchinnadhāraṃ katvāti “nātisīghaṃ nātisaṇika”ntiādinā heṭṭhā vuttanayena avicchinnaṃ kathāpabandhaṃ katvā.",
  "tika-s0201t:1935_19": "Anusayasamugghātāyāti iminā tassā kathāya arahattapariyosānataṃ dasseti.",
  "tika-s0201t:1935_20": "Evarūpenāti nayidaṃ ekavacanaṃ tattakavasena gahetabbaṃ,",
  "tika-s0201t:1935_21": "atha kho lakkhaṇe pavattanti dassento “tathārūpeneva bhikkhusatena bhikkhusahassena vā”ti vuttaṃ.",
  "tika-s0201t:1935_22": "Pallaṅkenāti pallaṅkapadesena,",
  "tika-s0201t:1935_23": "pallaṅkāsanantenāti attho.",
  "tika-s0201t:1935_24": "Iminā nayenāti vārantarasādhāraṇaṃ atthaṃ atidisati,",
  "tika-s0201t:1935_25": "asādhāraṇaṃ pana vakkhatevāti.",
  "tika-s0201t:1936_0": "334. Āramati etenāti ārāmo.",
  "tika-s0201t:1937_0": "335.",
  "tika-s0201t:1937_1": "Dhuvasevananti niyatasevitaṃ.",
  "tika-s0201t:1937_2": "Pāsādapariveṇeti pāsādaṅgaṇe.",
  "tika-s0201t:1937_3": "Nābhiyā patiṭṭhitānanti nābhiyā bhūmiyaṃ patiṭṭhitānaṃ.",
  "tika-s0201t:1937_4": "Arantarānīti aravivarāni taṃtaṃarānaṃ vemajjhaṭṭhānāni.",
  "tika-s0201t:1938_0": "336. Samādinnaaraññadhutaṅgo āraññiko, na araññavāsamattena.",
  "tika-s0201t:1939_0": "337.",
  "tika-s0201t:1939_1": "Na osādentīti na avasādenti,",
  "tika-s0201t:1939_2": "na avasādanāpekkhā aññamaññaṃ pañhaṃ pucchantīti attho.",
  "tika-s0201t:1939_3": "Pavattinīti paguṇā.",
  "tika-s0201t:1940_0": "338.",
  "tika-s0201t:1940_1": "Lokuttarā vihārasamāpatti nāma therassa arahattaphalasamāpattiyo,",
  "tika-s0201t:1940_2": "pariyāyato pana nirodhasamāpattipi veditabbā.",
  "tika-s0201t:1941_0": "339.",
  "tika-s0201t:1941_1": "Sādhukāro ānandattherassa dinno.",
  "tika-s0201t:1941_2": "Tenāha bhagavā “yathā taṃ ānandova sammā byākaramāno byākareyyā”tiādi.",
  "tika-s0201t:1941_3": "Sammāti suṭṭhu,",
  "tika-s0201t:1941_4": "yathāajjhāsayanti adhippāyo.",
  "tika-s0201t:1941_5": "Yena hi yaṃ yathācittaṃ kathitaṃ,",
  "tika-s0201t:1941_6": "taṃ sammā kathitaṃ nāma hoti.",
  "tika-s0201t:1941_7": "Sampattavasena hi yathākārī tathāvādī sobhati.",
  "tika-s0201t:1941_8": "Tenāha “attano anucchavikamevā”tiādi.",
  "tika-s0201t:1941_9": "Bahussuto bhikkhu tattha tattha sutte sīlādīnaṃ āgataṭṭhāne tesaṃ suviditattā yathānusiṭṭhaṃ paṭipajjamāno",
  "tika-s0201t:1941_10": "tāni paripūretīti āha “sīlassa āgataṭṭhāne”tiādi.",
  "tika-s0201t:1941_11": "Maggādipasavanāya vipassanāgabbhaṃ gaṇhāpetvā paripākaṃ gametvāti attho.",
  "tika-s0201t:1942_0": "340. “Eseva nayo”ti atidesavasena saṅkhepato vuttamatthaṃ vivaranto “āyasmā hi revato”tiādimāha.",
  "tika-s0201t:1943_0": "342. Aparepi nānappakāre kileseti aparepi nānappakāre dosamohādikilese. Dhunitvāti vidhametvā.",
  "tika-s0201t:1944_0": "343.",
  "tika-s0201t:1944_1": "Āyasmā mahāmoggallāno evaṃ byākāsīti sambandho.",
  "tika-s0201t:1944_2": "Sakalampi cakkhuviññāṇavīthigataṃ cittaṃ cakkhuviññāṇanti aggahetvā cakkhusannissitameva pana viññāṇaṃ cakkhuviññāṇaṃ,",
  "tika-s0201t:1944_3": "tadanantaraṃ sampaṭicchanaṃ,",
  "tika-s0201t:1944_4": "tadanantaraṃ santīraṇantiādinā saṇhaṃ sukhumaṃ atiittarakhaṇavantaṃ cittantaraṃ cittanānattaṃ.",
  "tika-s0201t:1944_5": "Khandhādīnañca nānattasaṅkhātaṃ khandhantarādi.",
  "tika-s0201t:1944_6": "Pathavīkasiṇe paṭhamajjhānaṃ samāpajjitvā tatheva tatiyaṃ jhānantiādinā ārammaṇaṃ anukkamitvā jhānasseva",
  "tika-s0201t:1944_7": "ekantarikabhāvena ukkamanaṃ jhānokkantikaṃ nāma.",
  "tika-s0201t:1944_8": "Pathavīkasiṇe paṭhamaṃ jhānaṃ samāpajjitvā puna tadeva tejokasiṇetiādinā jhānaṃ anukkamitvā ārammaṇasseva",
  "tika-s0201t:1944_9": "ekantarikabhāvena ukkamanaṃ ārammaṇokkantikaṃ nāma.",
  "tika-s0201t:1944_10": "“Paṭhamajjhānaṃ pañcaṅgika”ntiādinā yāva nevasaññānāsaññāyatanaṃ duvaṅgikanti jhānaṅgamattasseva vavatthāpanaṃ aṅgavavatthānaṃ.",
  "tika-s0201t:1944_11": "“Idaṃ pathavīkasiṇaṃ…pe…",
  "tika-s0201t:1944_12": "idaṃ odātakasiṇa”nti ārammaṇamattasseva vavatthāpanaṃ ārammaṇavavatthānaṃ.",
  "tika-s0201t:1944_13": "Pathavīkasiṇe paṭhamaṃ jhānaṃ samāpajjitvā tattheva itaresampi samāpajjanaṃ aṅgasaṅkanti.",
  "tika-s0201t:1944_14": "Pathavīkasiṇe paṭhamaṃ jhānaṃ samāpajjitvā tadeva āpokasiṇeti evaṃ sabbakasiṇesu ekasseva jhānassa samāpajjanaṃ ārammaṇasaṅkanti.",
  "tika-s0201t:1944_15": "Ekatovaḍḍhanaṃ ubhatovaḍḍhananti idaṃ khandhādidesanāyaṃ labbhati.",
  "tika-s0201t:1944_16": "Abhidhammabhājanīye hi vedanākkhandhaṃ bhājento bhagavā tike gahetvā dukesu pakkhipi,",
  "tika-s0201t:1944_17": "duke gahetvā tikesu pakkhipi,",
  "tika-s0201t:1944_18": "idaṃ ekatovaḍḍhanaṃ.",
  "tika-s0201t:1944_19": "Tike ca duke ca ubhatovaḍḍhananīhārena kathesi,",
  "tika-s0201t:1944_20": "idaṃ ubhatovaḍḍhanaṃ.",
  "tika-s0201t:1944_21": "Evaṃ sesakhandhesu dhātāyatanādīsu ca yathārahaṃ vibhaṅgappakaraṇe abhidhammabhājanīye āgatanayena veditabbaṃ.",
  "tika-s0201t:1944_22": "Tenāha “ābhidhammikadhammakathikasseva pākaṭa”nti.",
  "tika-s0201t:1944_23": "Khandhādīsu sabhāvadhammesu tīsu lakkhaṇesu paññattiyaṃ samayantaresu ca kosallābhāvato ayaṃ sakavādo ayaṃ paravādoti na jānāti.",
  "tika-s0201t:1944_24": "Tato eva sakavādaṃ…pe…",
  "tika-s0201t:1944_25": "dhammantaraṃ visaṃvādeti.",
  "tika-s0201t:1944_26": "Khandhādīsu pana kusalatāya ābhidhammiko sakavādaṃ…pe…",
  "tika-s0201t:1944_27": "na visaṃvādeti.",
  "tika-s0201t:1945_0": "344.",
  "tika-s0201t:1945_1": "Cittaṃ attano vase vattetuṃ sakkoti paṭisaṅkhānabhāvanābalehi pariggaṇhanasamatthattā.",
  "tika-s0201t:1945_2": "Idāni tamatthaṃ byatirekato anvayato ca vibhāvetuṃ “duppañño hī”tiādimāha.",
  "tika-s0201t:1945_3": "Tattha sabbānassāti sabbāni assa.",
  "tika-s0201t:1945_4": "Visevitavipphanditānīti kilesavisūkāyikāni ceva duccaritavipphanditāni ca.",
  "tika-s0201t:1945_5": "Bhañjitvāti madditvā.",
  "tika-s0201t:1945_6": "Bahīti kammaṭṭhānato bahi puthuttārammaṇe.",
  "tika-s0201t:1946_0": "345.",
  "tika-s0201t:1946_1": "Pariyāyenāti ettha pariyāya-",
  "tika-s0201t:1946_2": "saddo “atthi khvesa, brāhmaṇa,",
  "tika-s0201t:1946_3": "pariyāyo”tiādīsu viya kāraṇatthoti āha “sobhanakāraṇaṃ atthī”ti.",
  "tika-s0201t:1946_4": "Yadi bhagavā – “idha,",
  "tika-s0201t:1946_5": "sāriputta,",
  "tika-s0201t:1946_6": "bhikkhu pacchābhattaṃ piṇḍapātapaṭikkanto”tiādinā attano mahābodhipallaṅkaṃ sandhāyāha,",
  "tika-s0201t:1946_7": "evaṃ sante sammāsambuddheheva saṅghārāmo sobhetabbo,",
  "tika-s0201t:1946_8": "na aññehīti āpannanti āha “apica pacchimaṃ janata”ntiādi.",
  "tika-s0201t:1946_9": "Nibbānatthāya paṭipattisāraṃ etassāti paṭipattisāro,",
  "tika-s0201t:1946_10": "taṃ paṭipattisāraṃ.",
  "tika-s0201t:1946_11": "Nippariyāyenevāti kenaci pariyāyena lesena vinā mukhyena nayeneva.",
  "tika-s0201t:1946_12": "Yo “arahattaṃ appatvā na vuṭṭhahissāmī”ti daḷhasamādānaṃ katvā nisinno taṃ adhigantvāva uṭṭhahati.",
  "tika-s0201t:1946_13": "Evarūpena idaṃ gosiṅgasālavanaṃ sobhati,",
  "tika-s0201t:1946_14": "sāsane sabbārambhānaṃ tadatthattāti attho.",
  "tika-s0201t:1946_15": "Āsavakkhayāvahaṃ paṭipattiṃ ārabhitvā āsavakkhayeneva desanāya pariyosāpitattā yathānusandhināva desanaṃ niṭṭhapesīti.",
  "tika-s0201t:1947_0": "Mahāgosiṅgasuttavaṇṇanāya līnatthappakāsanā samattā.",
  "tika-s0201t:1948_0": "3. Mahāgopālakasuttavaṇṇanā",
  "tika-s0201t:1949_0": "346.",
  "tika-s0201t:1949_1": "Tatthāti gopālakasutte.",
  "tika-s0201t:1949_2": "Tisso kathāti tisso aṭṭhakathā,",
  "tika-s0201t:1949_3": "tividhā suttassa atthavaṇṇanāti attho.",
  "tika-s0201t:1949_4": "Ekekaṃ padaṃ nāḷaṃ mūlaṃ etissāti evaṃsaññitā ekanāḷikā,",
  "tika-s0201t:1949_5": "ekekaṃ vā padaṃ nāḷaṃ atthaniggamanamaggo etissāti ekanāḷikā.",
  "tika-s0201t:1949_6": "Tenāha “ekekapadassa atthakathana”nti.",
  "tika-s0201t:1949_7": "Cattāro aṃsā bhāgā atthasallakkhaṇūpāyā etissāti caturassā.",
  "tika-s0201t:1949_8": "Tenāha “catukkaṃ bandhitvā kathana”nti.",
  "tika-s0201t:1949_9": "Niyamato nisinnassa āraddhassa vatto saṃvatto etissā atthīti nisinnavattikā,",
  "tika-s0201t:1949_10": "yathāraddhassa atthassa visuṃ visuṃ pariyosāpikāti attho.",
  "tika-s0201t:1949_11": "Tenāha “paṇḍitaṃ gopālakaṃ dassetvā”tiādi.",
  "tika-s0201t:1949_12": "Ekekapadassāti piṇḍatthadassanavasena bahunnaṃ padānaṃ ekajjhaṃ atthaṃ akathetvā ekamekassa padassa atthavaṇṇanā.",
  "tika-s0201t:1949_13": "Ayaṃ sabbattheva labbhati.",
  "tika-s0201t:1949_14": "Catukkaṃ bandhitvāti kaṇhapakkhe upamūpameyyadvayaṃ,",
  "tika-s0201t:1949_15": "tathā sukkapakkheti idaṃ catukkaṃ yojetvā.",
  "tika-s0201t:1949_16": "Ayaṃ īdisesu eva suttesu labbhati.",
  "tika-s0201t:1949_17": "Pariyosānagamananti keci tāva āhu –",
  "tika-s0201t:1949_18": "“kaṇhapakkhe upamaṃ dassetvā upamā ca nāma yāvadeva upameyyasampaṭidānatthāti upameyyatthaṃ āharitvā",
  "tika-s0201t:1949_19": "saṃkilesapakkhaniddeso ca vodānapakkhavibhāvanatthāyāti sukkapakkhampi upamūpameyyavibhāgena āharitvā",
  "tika-s0201t:1949_20": "suttatthassa pariyosāpana”nti.",
  "tika-s0201t:1949_21": "Kaṇhapakkhe upameyyaṃ dassetvā pariyosānagamanādīsupi eseva nayo.",
  "tika-s0201t:1949_22": "Apare pana “kaṇhapakkhe sukkapakkhe ca taṃtaṃupamūpameyyatthānaṃ visuṃ visuṃ pariyosāpetvāva kathanaṃ pariyosānagamana”nti vadanti.",
  "tika-s0201t:1949_23": "Ayanti nisinnavattikā.",
  "tika-s0201t:1949_24": "Idhāti imasmiṃ gopālakasutte.",
  "tika-s0201t:1949_25": "Sabbācariyānaṃ āciṇṇāti sabbehipi pubbācariyehi ācaritā saṃvaṇṇitā,",
  "tika-s0201t:1949_26": "tathā ceva pāḷi pavattāti.",
  "tika-s0201t:1950_0": "Aṅgīyanti avayavabhāvena ñāyantīti aṅgāni, bhāgā.",
  "tika-s0201t:1950_1": "Tāni panettha yasmā sāvajjasabhāvāni,",
  "tika-s0201t:1950_2": "tasmā āha “aṅgehīti aguṇakoṭṭhāsehī”ti.",
  "tika-s0201t:1950_3": "Gomaṇḍalanti gosamūhaṃ.",
  "tika-s0201t:1950_4": "Pariharitunti rakkhituṃ.",
  "tika-s0201t:1950_5": "Taṃ pana pariharaṇaṃ pariggahetvā vicaraṇanti āha “pariggahetvā vicaritu”nti.",
  "tika-s0201t:1950_6": "Vaḍḍhinti gunnaṃ bahubhāvaṃ bahugorasatāsaṅkhātaṃ parivuddhiṃ.",
  "tika-s0201t:1950_7": "“Ettakamida”nti rūpīyatīti rūpaṃ,",
  "tika-s0201t:1950_8": "parimānaparicchedopi sarīrarūpampīti āha “gaṇanato vā vaṇṇato vā”ti.",
  "tika-s0201t:1950_9": "Na pariyesati vinaṭṭhabhāvasseva ajānanato.",
  "tika-s0201t:1950_10": "Nīlāti ettha iti-",
  "tika-s0201t:1950_11": "saddo ādiattho.",
  "tika-s0201t:1950_12": "Tena setasabalādivaṇṇaṃ saṅgaṇhāti.",
  "tika-s0201t:1951_0": "Dhanusattisūlādīti ettha issāsācariyānaṃ gāvīsu kataṃ dhanulakkhaṇaṃ.",
  "tika-s0201t:1951_1": "Kumārabhattigaṇānaṃ gāvīsu kataṃ sattilakkhaṇaṃ.",
  "tika-s0201t:1951_2": "Issarabhattigaṇānaṃ gāvīsu kataṃ sūlalakkhaṇanti yojanā. Ādi-",
  "tika-s0201t:1951_3": "saddena rāmavāsudevagaṇādīnaṃ gāvīsu kataṃ pharasucakkādilakkhaṇaṃ saṅgaṇhāti.",
  "tika-s0201t:1952_0": "Nīlamakkhikāti piṅgalamakkhikā,",
  "tika-s0201t:1952_1": "khuddamakkhikā eva vā.",
  "tika-s0201t:1952_2": "Saṭati rujati etāyāti sāṭikā,",
  "tika-s0201t:1952_3": "saṃvaddhā sāṭikāti āsāṭikā.",
  "tika-s0201t:1952_4": "Tenāha “vaḍḍhantī”tiādi.",
  "tika-s0201t:1953_0": "Vākenāti vākapattena.",
  "tika-s0201t:1953_1": "Cīrakenāti pilotikena.",
  "tika-s0201t:1953_2": "Antovasseti vassakālassa abbhantare.",
  "tika-s0201t:1953_3": "Niggāhanti susumārādiggāharahitaṃ.",
  "tika-s0201t:1953_4": "Pītanti pānīyassa pītabhāvaṃ.",
  "tika-s0201t:1953_5": "Sīhabyagghādiparissayena sāsaṅko sappaṭibhayo.",
  "tika-s0201t:1954_0": "Pañca ahāni bhūtāni etassāti pañcāhito,",
  "tika-s0201t:1954_1": "so eva vāroti pañcāhikavāro.",
  "tika-s0201t:1954_2": "Evaṃ sattāhikavāroti veditabbo.",
  "tika-s0201t:1954_3": "Ciṇṇaṭṭhānanti caritaṭṭhānaṃ gocaraggahitaṭṭhānaṃ.",
  "tika-s0201t:1955_0": "Pituṭṭhānanti pitarā kātabbaṭṭhānaṃ,",
  "tika-s0201t:1955_1": "pitarā kātabbakaraṇanti attho.",
  "tika-s0201t:1955_2": "Yathāruciṃ gahetvā gacchantīti gunnaṃ rucianurūpaṃ gocarabhūmiyaṃ vā nadipāraṃ vā gahetvā gacchanti.",
  "tika-s0201t:1955_3": "Gobhattanti kappāsaṭṭhikādimissaṃ gobhuñjitabbaṃ bhattaṃ,",
  "tika-s0201t:1955_4": "bhattaggahaṇeneva yāgupi gahitā.",
  "tika-s0201t:1956_0": "347.",
  "tika-s0201t:1956_1": "“Dvīhākārehī”ti vuttaṃ ākāradvayaṃ dassetuṃ “gaṇanato vā samuṭṭhānato vā”ti vuttaṃ.",
  "tika-s0201t:1956_2": "Evaṃ pāḷiyaṃ āgatāti “upacayo santatī”ti jātiṃ dvidhā bhinditvā hadayavatthuṃ aggahetvā “dasa āyatanāni",
  "tika-s0201t:1956_3": "pañcadasa sukhumarūpānī”ti evaṃ rūpakaṇḍapāḷiyaṃ āgatā.",
  "tika-s0201t:1956_4": "Pañcavīsati rūpakoṭṭhāsāti salakkhaṇato aññamaññasaṅkarābhāvato rūpabhāgā.",
  "tika-s0201t:1956_5": "Rūpakoṭṭhāsāti vā visuṃ visuṃ appavattitvā kalāpabhāveneva pavattanato rūpakalāpā.",
  "tika-s0201t:1956_6": "Koṭṭhāsāti ca aṃsā,",
  "tika-s0201t:1956_7": "avayavāti attho.",
  "tika-s0201t:1956_8": "Koṭṭhanti vā sarīraṃ,",
  "tika-s0201t:1956_9": "tassa aṃsā kesādayo koṭṭhāsāti aññepi avayavā koṭṭhāsā viya koṭṭhāsā.",
  "tika-s0201t:1956_10": "Seyyathāpīti upamāsaṃsandanaṃ.",
  "tika-s0201t:1956_11": "Tattha rūpaṃ pariggahetvāti yathāvuttaṃ rūpaṃ salakkhaṇato ñāṇena pariggaṇhitvā.",
  "tika-s0201t:1956_12": "Arūpaṃ vavatthapetvāti taṃ rūpaṃ nissāya ārammaṇañca katvā pavattamāne vedanādike cattāro khandhe “arūpa”nti vavatthapetvā.",
  "tika-s0201t:1956_13": "Rūpārūpaṃ pariggahetvāti puna tattha yaṃ ruppanalakkhaṇaṃ,",
  "tika-s0201t:1956_14": "taṃ rūpaṃ,",
  "tika-s0201t:1956_15": "tadaññaṃ arūpaṃ,",
  "tika-s0201t:1956_16": "ubhayavinimuttaṃ kiñci natthi attā vā attaniyaṃ vāti evaṃ rūpārūpaṃ pariggahetvā.",
  "tika-s0201t:1956_17": "Tadubhayañca avijjādinā paccayena sappaccayanti paccayaṃ sallakkhetvā aniccādilakkhaṇaṃ āropetvā yo kalāpasammasanādikkamena",
  "tika-s0201t:1956_18": "kammaṭṭhānaṃ matthakaṃ pāpetuṃ na sakkoti,",
  "tika-s0201t:1956_19": "so na vaḍḍhatīti yojanā.",
  "tika-s0201t:1957_0": "Ettakaṃ rūpaṃ ekasamuṭṭhānanti cakkhāyatanaṃ,",
  "tika-s0201t:1957_1": "sotaghānajivhākāyāyatanaṃ itthindriyaṃ purisindriyaṃ jīvitindriyanti aṭṭhavidhaṃ kammavasena,",
  "tika-s0201t:1957_2": "kāyaviññatti vacīviññattīti idaṃ dvayaṃ cittavasenāti ettakaṃ rūpaṃ ekasamuṭṭhānaṃ.",
  "tika-s0201t:1957_3": "Saddāyatanamekaṃ utucittavasena dvisamuṭṭhānaṃ.",
  "tika-s0201t:1957_4": "Rūpassa lahutā mudutā kammaññatāti ettakaṃ rūpaṃ utucittāhāravasena tisamuṭṭhānaṃ.",
  "tika-s0201t:1957_5": "Rūpagandharasaphoṭṭhabbāyatanaṃ ākāsadhātu āpodhātu kabaḷīkāro āhāroti ettakaṃ rūpaṃ utucittāhārakammavasena catusamuṭṭhānaṃ.",
  "tika-s0201t:1957_6": "Upacayo santati jaratā rūpassa aniccatāti ettakaṃ rūpaṃ na kutoci samuṭṭhātīti na jānāti.",
  "tika-s0201t:1957_7": "Samuṭṭhānato rūpaṃ ajānantotiādīsu vattabbaṃ “gaṇanato rūpaṃ ajānanto”tiādesu vuttanayeneva veditabbaṃ.",
  "tika-s0201t:1958_0": "Kammalakkhaṇoti attanā kataṃ duccaritakammaṃ lakkhaṇaṃ etassāti kammalakkhaṇo, bālo.",
  "tika-s0201t:1958_1": "Vuttañhetaṃ –",
  "tika-s0201t:1958_2": "“tīṇimāni,",
  "tika-s0201t:1958_3": "bhikkhave,",
  "tika-s0201t:1958_4": "bālassa bālalakkhaṇāni.",
  "tika-s0201t:1958_5": "Katamāni tīṇi?",
  "tika-s0201t:1958_6": "Duccintitacintī hoti,",
  "tika-s0201t:1958_7": "dubbhāsitabhāsī,",
  "tika-s0201t:1958_8": "dukkaṭakammakārī.",
  "tika-s0201t:1958_9": "Imāni kho…pe…",
  "tika-s0201t:1958_10": "lakkhaṇānī”ti.",
  "tika-s0201t:1958_11": "Attanā kataṃ sucaritakammaṃ lakkhaṇaṃ etassāti kammalakkhaṇo, paṇḍito.",
  "tika-s0201t:1958_12": "Vuttampi cetaṃ –",
  "tika-s0201t:1958_13": "“tīṇimāni,",
  "tika-s0201t:1958_14": "bhikkhave,",
  "tika-s0201t:1958_15": "paṇḍitassa paṇḍitalakkhaṇāni.",
  "tika-s0201t:1958_16": "Katamāni tīṇi?",
  "tika-s0201t:1958_17": "Sucintitacintī hoti,",
  "tika-s0201t:1958_18": "subhāsitabhāsī,",
  "tika-s0201t:1958_19": "sukatakammakārī.",
  "tika-s0201t:1958_20": "Imāni kho…pe…",
  "tika-s0201t:1958_21": "paṇḍitalakkhaṇānī”ti.",
  "tika-s0201t:1958_22": "Tenāha “kusalākusalaṃ kammaṃ paṇḍitamālalakkhaṇa”nti.",
  "tika-s0201t:1958_23": "Bāle vajjetvā paṇḍite na sevatīti yaṃ bālapuggale vajjetvā paṇḍitasevanaṃ atthakāmena kātabbaṃ,",
  "tika-s0201t:1958_24": "taṃ na karoti.",
  "tika-s0201t:1958_25": "Tathābhūtassa ayamādīnavoti dassetuṃ puna “bāle vajjetvā”tiādi vuttaṃ.",
  "tika-s0201t:1958_26": "Tattha yaṃ bhagavatā “idaṃ vo kappatī”ti anuññātaṃ,",
  "tika-s0201t:1958_27": "tadanulomañce,",
  "tika-s0201t:1958_28": "taṃ kappiyaṃ.",
  "tika-s0201t:1958_29": "Yaṃ “idaṃ vo na kappatī”ti paṭikkhittaṃ,",
  "tika-s0201t:1958_30": "tadanulomañce,",
  "tika-s0201t:1958_31": "taṃ akappiyaṃ.",
  "tika-s0201t:1958_32": "Yaṃ kosallasambhūtaṃ,",
  "tika-s0201t:1958_33": "taṃ kusalaṃ,",
  "tika-s0201t:1958_34": "tappaṭipakkhaṃ akusalaṃ.",
  "tika-s0201t:1958_35": "Tadeva sāvajjaṃ,",
  "tika-s0201t:1958_36": "kusalaṃ anavajjaṃ.",
  "tika-s0201t:1958_37": "Āpattito ādito dve āpattikkhandhā garukaṃ,",
  "tika-s0201t:1958_38": "tadaññaṃ lahukaṃ.",
  "tika-s0201t:1958_39": "Dhammato mahāsāvajjaṃ garukaṃ,",
  "tika-s0201t:1958_40": "appasāvajjaṃ lahukaṃ.",
  "tika-s0201t:1958_41": "Sappaṭikāraṃ satekiccaṃ,",
  "tika-s0201t:1958_42": "appaṭikāraṃ atekicchaṃ.",
  "tika-s0201t:1958_43": "Dhammatānugataṃ kāraṇaṃ,",
  "tika-s0201t:1958_44": "itaraṃ akāraṇaṃ.",
  "tika-s0201t:1958_45": "Taṃ ajānantoti kappiyākappiyaṃ garukalahukaṃ satekicchātekicchaṃ ajānanto suvisuddhaṃ katvā sīlaṃ rakkhituṃ na sakkoti,",
  "tika-s0201t:1958_46": "kusalākusalaṃ sāvajjānavajjaṃ kāraṇākāraṇaṃ ajānanto khandhādīsu akusalatāya rūpārūpapariggahampi kātuṃ na sakkoti,",
  "tika-s0201t:1958_47": "kuto tassa kammaṭṭhānaṃ gahetvā vaḍḍhanā.",
  "tika-s0201t:1958_48": "Tenāha “kammaṭṭhānaṃ gahetvā vaḍḍhetuṃ na sakkotī”ti.",
  "tika-s0201t:1959_0": "Govaṇasadise attabhāve uppajjitvā tattha dukkhuppattihetuto micchāvitakkā āsāṭikā viyāti āsāṭikāti āha “akusalavitakkaṃ āsāṭikaṃ ahāretvā”ti.",
  "tika-s0201t:1960_0": "“Gaṇḍoti kho,",
  "tika-s0201t:1960_1": "bhikkhave,",
  "tika-s0201t:1960_2": "pañcannetaṃ upādānakkhandhānaṃ adhivacana”nti vacanato chahi vaṇamukhehi vissandamānayūso gaṇḍo viya",
  "tika-s0201t:1960_3": "pilotikakhaṇḍena chahi dvārehi vissandamānakilesāsuci attabhāvavaṇo satisaṃvarena pidahitabbo,",
  "tika-s0201t:1960_4": "ayaṃ pana evaṃ na karotīti āha “yathā so gopālako vaṇaṃ na paṭicchādeti,",
  "tika-s0201t:1960_5": "evaṃ saṃvaraṃ na sampādetī”ti.",
  "tika-s0201t:1961_0": "Yathā dhūmo indhanaṃ nissāya uppajjamāno saṇho sukhumo taṃ taṃ vivaraṃ anupavissa byāpento sattānaṃ ḍaṃsamakasādiparissayaṃ vinodeti,",
  "tika-s0201t:1961_1": "aggijālasamuṭṭhānassa pubbaṅgamo hoti,",
  "tika-s0201t:1961_2": "evaṃ dhammadesanāñāṇassa indhanabhūtaṃ rūpārūpadhammajātaṃ nissāya uppajjamānā saṇhā sukhumā taṃ taṃ",
  "tika-s0201t:1961_3": "khandhantaraṃ āyatanantarañca anupavissa byāpeti,",
  "tika-s0201t:1961_4": "sattānaṃ micchāvitakkādiparissayaṃ vinodeti,",
  "tika-s0201t:1961_5": "ñāṇaggijālasamuṭṭhānassa pubbaṅgamoti dhūmo viyāti dhūmoti āha “gopālako dhūmaṃ viya dhammadesanādhūmaṃ na karotī”ti.",
  "tika-s0201t:1961_6": "Attano santikaṃ upagantvā nisinnassa kātabbā tadanucchavikā dhammakathā upanisinnakathā.",
  "tika-s0201t:1961_7": "Katassa dānādipuññassa anumodanakathā anumodanā.",
  "tika-s0201t:1961_8": "Tatoti dhammakathādīnaṃ akaraṇato.",
  "tika-s0201t:1961_9": "“Bahussuto guṇavā”ti na jānantīti kasmā vuttaṃ,",
  "tika-s0201t:1961_10": "nanu attano jānāpanatthaṃ dhammakathādi na kātabbamevāti? Saccaṃ,",
  "tika-s0201t:1961_11": "na kātabbameva,",
  "tika-s0201t:1961_12": "suddhāsayena pana dhamme kathite tassa guṇajānanataṃ sandhāyetaṃ vuttaṃ.",
  "tika-s0201t:1961_13": "Tenāha bhagavā –",
  "tika-s0201t:1962_0": "“Nābhāsamānaṃ jānanti, missaṃ bālehi paṇḍitaṃ;",
  "tika-s0201t:1963_0": "Bhāsaye jotaye dhammaṃ, paggaṇhe isinaṃ dhaja”nti. ;",
  "tika-s0201t:1964_0": "Taranti etthāti titthaṃ,",
  "tika-s0201t:1964_1": "nadītaḷākādīnaṃ nahānādiatthaṃ otaraṇaṭṭhānaṃ.",
  "tika-s0201t:1964_2": "Yathā pana taṃ udakena otiṇṇasattānaṃ sarīramalaṃ pavāheti,",
  "tika-s0201t:1964_3": "parissamaṃ vinodeti,",
  "tika-s0201t:1964_4": "visuddhiṃ uppādeti,",
  "tika-s0201t:1964_5": "evaṃ bahussutā attano samīpaṃ otiṇṇasattānaṃ dhammūdakena cittamalaṃ pavāhenti,",
  "tika-s0201t:1964_6": "parissamaṃ vinodenti,",
  "tika-s0201t:1964_7": "visuddhiṃ uppādenti,",
  "tika-s0201t:1964_8": "tasmā te titthaṃ viyāti titthaṃ.",
  "tika-s0201t:1964_9": "Tenāha “titthabhūte bahussutabhikkhū”ti.",
  "tika-s0201t:1964_10": "Byañjanaṃ kathaṃ ropetabbanti, bhante,",
  "tika-s0201t:1964_11": "idaṃ byañjanaṃ ayaṃ saddo kathaṃ imasmiṃ atthe ropetabbo,",
  "tika-s0201t:1964_12": "kena pakārena imassa atthassa vācako jāto.",
  "tika-s0201t:1964_13": "“Nirūpetabba”nti vā pāṭho,",
  "tika-s0201t:1964_14": "nirūpetabbaṃ ayaṃ sabhāvanirutti kathamettha niruḷhāti adhippāyo.",
  "tika-s0201t:1964_15": "Imassa bhāsitassa ko atthoti saddatthaṃ pucchati.",
  "tika-s0201t:1964_16": "Imasmiṃ ṭhāneti imasmiṃ pāḷipadese.",
  "tika-s0201t:1964_17": "Pāḷi kiṃ vadetīti bhāvatthaṃ pucchati.",
  "tika-s0201t:1964_18": "Attho kiṃ dīpetīti bhāvatthaṃ vā saṅketatthaṃ vā.",
  "tika-s0201t:1964_19": "Na paripucchatīti vimaticchedanapucchāvasena sabbaso pucchaṃ na karoti.",
  "tika-s0201t:1964_20": "Na paripañhatīti pari pari attano ñātuṃ icchaṃ na ācikkhati na vibhāveti.",
  "tika-s0201t:1964_21": "Tenāha “na jānāpetī”ti.",
  "tika-s0201t:1964_22": "Teti bahussutabhikkhū.",
  "tika-s0201t:1964_23": "Vivaraṇaṃ nāma atthassa vibhajitvā kathananti āha “bhājetvā na dassentī”ti.",
  "tika-s0201t:1964_24": "Anuttānīkatanti ñāṇena apākaṭīkataṃ guyhaṃ paṭicchannaṃ.",
  "tika-s0201t:1964_25": "Na uttānīkarontīti sinerumūlakaṃ vālikaṃ uddharanto viya pathavīsandhārodakaṃ vivaritvā dassento viya ca uttānaṃ na karonti.",
  "tika-s0201t:1964_26": "Evaṃ yassa dhammassa vasena bahussutā “tittha”nti vuttā pariyāyato,",
  "tika-s0201t:1964_27": "idāni tameva dhammaṃ nippariyāyato titthanti dassetuṃ “yathā cā”tiādi vuttaṃ.",
  "tika-s0201t:1964_28": "Dhammo hi taranti etena nibbānaṃ nāma taḷākanti “tittha”nti vuccati.",
  "tika-s0201t:1964_29": "Tenāha bhagavā sumedhabhūto –",
  "tika-s0201t:1965_0": "“Evaṃ kilesamaladhovaṃ, vijjante amatantaḷe;",
  "tika-s0201t:1966_0": "Na gavesati taṃ taḷākaṃ, na doso amatantaḷe”ti. ;",
  "tika-s0201t:1967_0": "Dhammasseva nibbānassotaraṇatitthabhūtassa otaraṇapakāraṃ ajānanto “dhammatitthaṃ na jānātī”ti vutto.",
  "tika-s0201t:1968_0": "Pītāpītanti gogaṇe pītaṃ apītañca gorūpaṃ na jānāti na vindati.",
  "tika-s0201t:1968_1": "Avindanto hi na labhatīti vutto.",
  "tika-s0201t:1968_2": "“Ānisaṃsaṃ na vindatī”ti vatvā tassa avindanākāraṃ dassento “dhammassavanaggaṃ gantvā”tiādimāha.",
  "tika-s0201t:1969_0": "Ayaṃ lokuttaroti padaṃ sandhāyāha “ariya”nti.",
  "tika-s0201t:1969_1": "Paccāsattiñāyena anantaravidhippaṭisedho vā, ariya-",
  "tika-s0201t:1969_2": "saddo vā niddosapariyāyo daṭṭhabbo.",
  "tika-s0201t:1969_3": "Aṭṭhaṅgikanti ca visuṃ ekajjhañca aṭṭhaṅgikaṃ upādāya gahetabbaṃ,",
  "tika-s0201t:1969_4": "aṭṭhaṅgatā bāhullato ca.",
  "tika-s0201t:1969_5": "Evañca katvā sattaṅgassapi ariyamaggassa saṅgaho siddho hoti.",
  "tika-s0201t:1970_0": "Cattāro satipaṭṭhānetiādīsu avisesena satipaṭṭhānā vuttā.",
  "tika-s0201t:1970_1": "Tattha kāyavedanācittadhammārammaṇā satipaṭṭhānā lokiyā,",
  "tika-s0201t:1970_2": "tattha sammohaviddhaṃsanavasena pavattā nibbānārammaṇā lokuttarāti evaṃ ime lokiyā,",
  "tika-s0201t:1970_3": "ime lokuttarāti yathābhūtaṃ na pajānāti.",
  "tika-s0201t:1971_0": "Anavasesaṃ duhatīti paṭiggahaṇe mattaṃ ajānanto kismiñci dāyake saddhāhāniyā kismiñci paccayahāniyā anavasesaṃ duhati.",
  "tika-s0201t:1971_1": "Vācāya abhihāro vācābhihāro.",
  "tika-s0201t:1971_2": "Paccayānaṃ abhihāro paccayābhihāro.",
  "tika-s0201t:1972_0": "Ime amhesu garucittīkāraṃ na karontīti iminā navakānaṃ bhikkhūnaṃ dhammasampaṭipattiyā abhāvaṃ dasseti ācariyupajjhāyesu pitupemassa anupaṭṭhāpanato.",
  "tika-s0201t:1972_1": "Tena ca sikkhāgāravatābhāvadīpanena saṅgahassa abhājanabhāvaṃ,",
  "tika-s0201t:1972_2": "tena therānaṃ tesu anuggahābhāvaṃ.",
  "tika-s0201t:1972_3": "Na hi sīlādiguṇehi sāsane thirabhāvappattā ananuggahetabbe sabrahmacārī anuggaṇhanti,",
  "tika-s0201t:1972_4": "niratthakaṃ vā anuggahaṃ karonti.",
  "tika-s0201t:1972_5": "Tenāha “navake bhikkhū”ti.",
  "tika-s0201t:1972_6": "Dhammakathābandhanti paveṇiāgataṃ pakiṇṇakadhammakathāmaggaṃ.",
  "tika-s0201t:1972_7": "Saccasattapaṭisandhipaccayākārapaṭisaṃyuttaṃ suññatādīpanaṃ guyhaganthaṃ.",
  "tika-s0201t:1972_8": "Vuttavipallāsavasenāti “na rūpaññū”tiādīsu vuttassa paṭisedhassa paṭikkhepavasena aggahaṇavasena.",
  "tika-s0201t:1972_9": "Yojetvāti “rūpaññū hotīti gaṇanāto vā vaṇṇato vā rūpaṃ jānātī”tiādinā,",
  "tika-s0201t:1972_10": "“tassa gogaṇopi na parihāyati,",
  "tika-s0201t:1972_11": "pañcagorasaparibhogatopi na paribāhiro hotī”tiādinā ca atthaṃ yojetvā.",
  "tika-s0201t:1972_12": "Veditabboti tasmiṃ tasmiṃ padese yathārahaṃ attho veditabbo.",
  "tika-s0201t:1973_0": "Mahāgopālakasuttavaṇṇanāya līnatthappakāsanā samattā.",
  "tika-s0201t:1974_0": "4. Cūḷagopālakasuttavaṇṇanā",
  "tika-s0201t:1975_0": "350.",
  "tika-s0201t:1975_1": "Celukkāhīti celamayāhi ukkāhi.",
  "tika-s0201t:1975_2": "Ukkabhūtāni celāni etthāti ukkacelā, nagaraṃ.",
  "tika-s0201t:1975_3": "Sabbā gaṅgā pākaṭā hutvā paññāyatīti pakaticakkhussa pākaṭā hutvā upaṭṭhāti,",
  "tika-s0201t:1975_4": "dibbacakkhussa pana samantacakkhussa vā yattha katthaci nisinnassapi bhagavato pākaṭā hutvā paññāyateva.",
  "tika-s0201t:1975_5": "Sotthīti anupaddavo.",
  "tika-s0201t:1975_6": "Vaḍḍhīti aparihāni.",
  "tika-s0201t:1975_7": "Ārogyanti arogatā ābādhābhāvo.",
  "tika-s0201t:1976_0": "Magadho janapado nivāso etassāti māgadho,",
  "tika-s0201t:1976_1": "māgadhova māgadhiko.",
  "tika-s0201t:1976_2": "Paññāya nāma duṭṭhubhāvo natthi ekantānavajjatāya, tasmā du-",
  "tika-s0201t:1976_3": "saddo abhāvavācī “dussīlo”tiādīsu viya, jāti-",
  "tika-s0201t:1976_4": "saddo ca sabhāvatthoti āha “nippaññasabhāvo”ti. -",
  "tika-s0201t:1976_5": "Saddo ārambhatthoti āha “patāresīti tāretuṃ ārabhī”ti paratīraṃ gāvīnaṃ appattattā.",
  "tika-s0201t:1976_6": "Suvidehānanti sundaravidehānaṃ.",
  "tika-s0201t:1976_7": "Videharaṭṭhaṃ kira bhūmibhāgadassanasampattiyā ca vanarāmaṇeyyakādinā ca sundaraṃ.",
  "tika-s0201t:1976_8": "Āmaṇḍalikaṃ karitvāti āvatte patitā temaṇḍalākārena paribbhamitvā.",
  "tika-s0201t:1976_9": "Katipayāpi gāviyo asesetvā nadīsotena vūḷhattā vuttaṃ “avaḍḍhiṃ vināsaṃ pāpuṇiṃsū”ti.",
  "tika-s0201t:1976_10": "Katipayāsupi hi avasiṭṭhāsu gāvīsu anukkamenapi siyā gogaṇassa vaḍḍhīti.",
  "tika-s0201t:1976_11": "Vissamaṭṭhānanti parissamavinodanaṭṭhānaṃ.",
  "tika-s0201t:1976_12": "Titthā bhaṭṭhāti gahetuṃ asamatthatāya titthaṃ appattā.",
  "tika-s0201t:1976_13": "Arogo nāma nāhosīti lomamattampi asesetvā sabbā gāviyo nadīsote vinaṭṭhāti attho.",
  "tika-s0201t:1977_0": "Yesu khandhāyatanadhātūsu idha lokasamaññā,",
  "tika-s0201t:1977_1": "te ajānantā “akusalā imassa lokassā”ti vuttāti āha “idhaloke khandhadhātāyatanesu akusalā achekā”ti.",
  "tika-s0201t:1977_2": "Ayameva nayo “akusalā parassa lokassā”ti etthāpīti āha “paralokepi eseva nayo”ti.",
  "tika-s0201t:1977_3": "Māro ettha dhīyatīti māradheyyaṃ.",
  "tika-s0201t:1977_4": "Māroti cettha kilesamāro veditabbo.",
  "tika-s0201t:1977_5": "Khandhābhisaṅkhārā hi tassa pavattanabhāvena gahitā,",
  "tika-s0201t:1977_6": "maccumāro visuṃ gahito eva,",
  "tika-s0201t:1977_7": "kilesamāravaseneva ca devaputtamārassa kāmabhave ādhipaccanti.",
  "tika-s0201t:1977_8": "Tesanti ye idhalokādīsu achekā, tesaṃ.",
  "tika-s0201t:1977_9": "Te pana ukkaṭṭhaniddesena dassento āha “iminā cha satthāro dassitā”ti.",
  "tika-s0201t:1978_0": "351.",
  "tika-s0201t:1978_1": "Balavagāvoti balavante gorūpe.",
  "tika-s0201t:1978_2": "Te pana dammataṃ upagatagoṇā ceva dhenuyo cāti āha “dantagoṇe ceva dhenuyo cā”ti.",
  "tika-s0201t:1978_3": "Avijātagāvoti na vijātagāviyo.",
  "tika-s0201t:1978_4": "Vacchaketi khuddakavacche.",
  "tika-s0201t:1978_5": "Appattho hi ayaṃ ka- saddo.",
  "tika-s0201t:1978_6": "Tenāha “taruṇavacchake”ti.",
  "tika-s0201t:1978_7": "Kisābalaketi dubbale.",
  "tika-s0201t:1979_0": "352.",
  "tika-s0201t:1979_1": "Mārassa taṇhāsotaṃ chetvāti khandhamārasambandhītaṇhāsaṅkhātaṃ sotaṃ samucchinditvā.",
  "tika-s0201t:1979_2": "Tayo koṭṭhāse khepetvā ṭhitāti anāgāmino sandhāyāha.",
  "tika-s0201t:1979_3": "Sabbavāresūti sakadāgāmisotāpannaaṭṭhamakavāresu.",
  "tika-s0201t:1979_4": "Tattha pana yathākkamaṃ catumaggavajjhānaṃ kilesānaṃ dve koṭṭhāse khepetvā ṭhitā,",
  "tika-s0201t:1979_5": "ekakoṭṭhāsaṃ khepetvā ṭhitā,",
  "tika-s0201t:1979_6": "paṭhamaṃ koṭṭhāsaṃ khepentoti vattabbaṃ.",
  "tika-s0201t:1979_7": "Dhammaṃ anussaranti,",
  "tika-s0201t:1979_8": "dhammassa vā anussaraṇasīlāti dhammānusārino.",
  "tika-s0201t:1979_9": "Dhammoti cettha paññā adhippetā.",
  "tika-s0201t:1979_10": "Saddhaṃ anussaranti,",
  "tika-s0201t:1979_11": "saddhāya vā anussaraṇasīlāti saddhānusārino.",
  "tika-s0201t:1980_0": "Jānatāti ettha jānanakiriyāvisayassa avisesitattā adhikāravasena anavasesañeyyavisesā adhippetāti āha “sabbadhamme jānantenā”ti.",
  "tika-s0201t:1980_1": "Antosāravirahato abbhuggataṭṭhena ca naḷo viyāti naḷo,",
  "tika-s0201t:1980_2": "mānoti āha “vigatamānanaḷaṃ kata”nti.",
  "tika-s0201t:1980_3": "Khemaṃ patthethāti ettha catūhi yogehi anupaddavattā “khema”nti arahattaṃ adhippetaṃ.",
  "tika-s0201t:1980_4": "Patthanā ca chandapatthanā,",
  "tika-s0201t:1980_5": "na taṇhāpatthanāti āha “kattukamyatāchandena arahattaṃ patthethā”ti.",
  "tika-s0201t:1980_6": "Pattāyeva nāma tassa pattiyā na koci antarāyo.",
  "tika-s0201t:1980_7": "Sotthinā pāragamanaṃ uddissa desanaṃ ārabhitvā khemappattiyā desanāya pariyosāpitattā yathānusandhināva desanaṃ niṭṭhāpesīti.",
  "tika-s0201t:1981_0": "Cūḷagopālakasuttavaṇṇanāya līnatthappakāsanā samattā.",
  "tika-s0201t:1982_0": "5. Cūḷasaccakasuttavaṇṇanā",
  "tika-s0201t:1983_0": "353. Haṃsavaṭṭakacchannenāti haṃsavaṭṭakapaṭicchannena, haṃsamaṇḍalākārenāti attho.",
  "tika-s0201t:1984_0": "Vadanti etenāti vādo, maggo.",
  "tika-s0201t:1984_1": "Kiṃ vadanti? Uttaraṃ.",
  "tika-s0201t:1984_2": "Vādānaṃ satāni vādasatāni.",
  "tika-s0201t:1984_3": "“Nigaṇṭho pañcavādasatāni,",
  "tika-s0201t:1984_4": "nigaṇṭhī pañcavādasatānī”ti evaṃ nigaṇṭho ca nigaṇṭhī ca pañca pañca vādasatāni uggahetvā vicarantā.",
  "tika-s0201t:1984_5": "Kiriyato te pucchiṃsu,",
  "tika-s0201t:1984_6": "liṅgato pana nigaṇṭhabhāvo ñāto.",
  "tika-s0201t:1984_7": "Tenāha “ahaṃ vādaṃ āropessāmī”ti.",
  "tika-s0201t:1985_0": "Jagganto sammajjanādivasena.",
  "tika-s0201t:1985_1": "Divātaranti atidivaṃ.",
  "tika-s0201t:1985_2": "“Kassa pucchā,",
  "tika-s0201t:1985_3": "kassa vissajjanaṃ hotū”ti paribbājikāhi vutte thero āha “pucchā nāma amhākaṃ pattā”ti.",
  "tika-s0201t:1985_4": "Pucchā vādānaṃ pubbapakkho,",
  "tika-s0201t:1985_5": "yasmā tumhe vādapasutā vādābhiratā dhajaṃ paggayha vicaratha,",
  "tika-s0201t:1985_6": "tasmā vādānaṃ pubbapakkho amhākaṃ patto,",
  "tika-s0201t:1985_7": "evaṃ santepi tumhākaṃ mātugāmabhāvato pubbapakkhaṃ demāti āha “tumhe pana mātugāmā nāma paṭhamaṃ pucchathā”ti.",
  "tika-s0201t:1985_8": "Tā paribbājikā ekekā aḍḍhateyyasatavādamaggaṃ pucchantiyo vādasahassaṃ pucchiṃsu.",
  "tika-s0201t:1985_9": "Yathā nisitassa khaggassa kumudanāḷacchedane kimatthi bhāriyaṃ,",
  "tika-s0201t:1985_10": "evaṃ paṭisambhidāppattassa sāvakesu paññavantānaṃ aggabhāve ṭhitassa dhammasenāpatino puthujjanaparikappitapañhavissajjane kimatthi bhāriyaṃ.",
  "tika-s0201t:1985_11": "Tenāha “thero khaggenā”tiādi.",
  "tika-s0201t:1985_12": "Tattha nijjaṭaṃ niggaṇṭhiṃ katvāti yathā tā puna tattha jaṭaṃ gaṇṭhiṃ kātuṃ na visahanti,",
  "tika-s0201t:1985_13": "tathā vijaṭetvā kathesi.",
  "tika-s0201t:1985_14": "Ayaṃ thero caturaṅgasamannāgate andhakāre sahassavaṭṭikaṃ dīpento viya aññesaṃ avisaye andhakārabhūte",
  "tika-s0201t:1985_15": "pañhe pucchitamatteyeva vissajjesīti therassa paññāveyyattiyaṃ disvā sayañca antimabhavikatāya kohaññe",
  "tika-s0201t:1985_16": "ṭhātuṃ asakkontiyo “ettakameva, bhante,",
  "tika-s0201t:1985_17": "mayaṃ jānāmā”ti āhaṃsu.",
  "tika-s0201t:1985_18": "Therassa visayanti therassa paññāvisayaṃ.",
  "tika-s0201t:1986_0": "Neva antaṃ na koṭiṃ addasaṃsūti ekanti vattabbassa bahubhāvato tassā pucchāya attho evamanto evamavasānakoṭīti na passiṃsu na jāniṃsu.",
  "tika-s0201t:1986_1": "Thero tāsaṃ ajjhāsayaṃ olokento pabbajjāruciṃ disvā āha “idāni kiṃ karissathā”ti?",
  "tika-s0201t:1986_2": "Uttaritarapaññoti vādamaggaparicayena medhāvitāya ca yādisā tāsaṃ paññā,",
  "tika-s0201t:1986_3": "tato uttaritarapañño.",
  "tika-s0201t:1987_0": "Kathāmaggoti vādamaggo.",
  "tika-s0201t:1987_1": "Tasmā tehi tehi parappavādādīhi bhassaṃ vādamaggaṃ pakārehi vadetīti bhassappavādako.",
  "tika-s0201t:1987_2": "Paṇḍitavādoti ahaṃ paṇḍito nipuṇo bahussutoti evaṃvādī.",
  "tika-s0201t:1987_3": "Yaṃ yaṃ nakkhattācārena ādisatīti nakkhattagatiyā kālañāṇena “asukadivase candaggāho bhavissati,",
  "tika-s0201t:1987_4": "sūriyaggāho bhavissatī”tiādinā yaṃ yaṃ ādesaṃ bhaṇati.",
  "tika-s0201t:1987_5": "Sādhuladdhiko ñāṇasampattiyā sundaro.",
  "tika-s0201t:1987_6": "Āropitoti paṭiññāhetunidassanādidosaṃ upari āropito vādo svāropito.",
  "tika-s0201t:1987_7": "Dosapadaṃ āropentena vādinā paravādimhi abhibhuyya tassa dhātukkhobhopi siyā,",
  "tika-s0201t:1987_8": "cittavikkhepena yena doso tena saṅkappito sampavedhitoti.",
  "tika-s0201t:1987_9": "Thūṇanti sarīraṃ khobhitanti katvā.",
  "tika-s0201t:1987_10": "Thūṇanti hi lohitapittasemhānaṃ adhivacanaṃ sabbaṅgasarīradhāraṇato.",
  "tika-s0201t:1987_11": "Apica thūṇapado nāma atthi kathāmaggo vādamaggaṃ gaṇhantānaṃ.",
  "tika-s0201t:1987_12": "Saccako pana kohaññe ṭhatvā attano vādappabhedavasena pare vimhāpento “thūṇaṃ cepāha”ntiādimāha.",
  "tika-s0201t:1987_13": "Sāvakānaṃ vinayaṃ nāma sikkhāpadaṃ,",
  "tika-s0201t:1987_14": "tañca dhammadesanā hotīti esā eva cassa anusāsanīti vinayanādimukhena sammāsambuddhassa mataṃ sāsanaṃ pucchanto saccako “kathaṃ pana, bho,",
  "tika-s0201t:1987_15": "assajī”tiādimāha.",
  "tika-s0201t:1987_16": "Athassa thero “lakkhaṇattayakathā nāma anaññasādhāraṇā buddhāveṇikā dhammadesanā,",
  "tika-s0201t:1987_17": "tatra ca mayā aniccakathāya samuṭṭhāpitāya taṃ asahanto saccako tucchamānena paṭapaṭāyanto kurumāno licchavī gahetvā bhagavato santikaṃ āgamissati,",
  "tika-s0201t:1987_18": "athassa bhagavā vādaṃ madditvā aniccanti patiṭṭhapento dhammaṃ kathessati,",
  "tika-s0201t:1987_19": "tadā bhavissati vijahitavādo sammāpaṭipattiyā patiṭṭhito”ti cintetvā aniccānattalakkhaṇapaṭisaṃyuttaṃ bhagavato anusāsanaṃ dassento “evaṃ, bho,",
  "tika-s0201t:1987_20": "aggivessanā”tiādimāha.",
  "tika-s0201t:1988_0": "Kasmā panettha dukkhalakkhaṇaṃ aggahitanti āha “thero panā”tiādi.",
  "tika-s0201t:1988_1": "“Upārambhassa okāso hotī”ti saṅkhepato vuttaṃ vivarituṃ “maggaphalānī”tiādi vuttaṃ.",
  "tika-s0201t:1988_2": "Tattha pariyāyenāti saṅkhāradukkhatāpariyāyena.",
  "tika-s0201t:1988_3": "Ayanti saccako.",
  "tika-s0201t:1988_4": "Nayidaṃ tumhākaṃ sāsanaṃ nāmāti yattha tumhe avaṭṭhitā,",
  "tika-s0201t:1988_5": "idaṃ tumhākaṃ sabbaññusāsanaṃ nāma na hoti dukkhato anissaraṇattā,",
  "tika-s0201t:1988_6": "atha kho mahāāghātanaṃ nāmetaṃ,",
  "tika-s0201t:1988_7": "mahādukkhaniddiṭṭhattā pana nirayussado nāma ussadanirayo nāma,",
  "tika-s0201t:1988_8": "tasmā natti nāma tumhākaṃ sukhāsā.",
  "tika-s0201t:1988_9": "Uṭṭhāyuṭṭhāyāti ussukkaṃ katvā,",
  "tika-s0201t:1988_10": "dukkhameva jīrāpentā sabbaso dukkhameva anubhavantā,",
  "tika-s0201t:1988_11": "āhiṇḍatha vicarathāti.",
  "tika-s0201t:1988_12": "Sabbamidaṃ tassa micchāparikappitameva. Kasmā?",
  "tika-s0201t:1988_13": "Dukkhasaccūpasañhitāyeva hettha nippariyāyakathā nāma.",
  "tika-s0201t:1988_14": "Tassa hi pariññatthaṃ bhagavati brahmacariyaṃ vussati.",
  "tika-s0201t:1988_15": "Maggaphalāni saṅkhārabhāvena “yadaniccaṃ,",
  "tika-s0201t:1988_16": "taṃ dukkha”nti pariyāyato dukkhaṃ,",
  "tika-s0201t:1988_17": "na nippariyāyato.",
  "tika-s0201t:1988_18": "Tenāha “tasmā”tiādi.",
  "tika-s0201t:1988_19": "Sotuṃ ayuttaṃ micchāvādattāti adhippāyo.",
  "tika-s0201t:1989_0": "354.",
  "tika-s0201t:1989_1": "Saha atthānusāsanaṃ agāranti sandhāgāraṃ,",
  "tika-s0201t:1989_2": "rājakulānaṃ santhāpanaagārantipi sandhāgāraṃ,",
  "tika-s0201t:1989_3": "tasmiṃ santhāgāreti attho.",
  "tika-s0201t:1989_4": "Ekasmiṃ kāle tādise kāle rājakiccānaṃ santhānamettha vicārentīti sandhāgāraṃ,",
  "tika-s0201t:1989_5": "tasmiṃ santhāgāretipi attho.",
  "tika-s0201t:1989_6": "Patiṭṭhitanti “aniccaṃ anattā”ti ca paṭiññātaṃ.",
  "tika-s0201t:1989_7": "Idāneva piṭṭhiṃ parivattentoti bhagavato nalāṭaṃ anoloketvā vimukhabhāvaṃ āpajjanto.",
  "tika-s0201t:1989_8": "Surāghareti surāsampādakagehe.",
  "tika-s0201t:1989_9": "Piṭṭhakilañjanti piṭṭhaṭhapanakiḷañjaṃ.",
  "tika-s0201t:1989_10": "Vālanti caṅgavāraṃ.",
  "tika-s0201t:1989_11": "Sāṇasāṭakakaraṇatthanti sāṇasāṭakaṃ karonti etenāti sāṇasāṭakakaraṇaṃ, suttaṃ,",
  "tika-s0201t:1989_12": "tadatthaṃ.",
  "tika-s0201t:1989_13": "Sāṇavākā etesu santīti sāṇavākā,",
  "tika-s0201t:1989_14": "sāṇadaṇḍā.",
  "tika-s0201t:1989_15": "Te gahetvā sāṇānaṃ dhovanasadisaṃ kīḷitajātaṃ yathā “uddālapupphabhañjikā,",
  "tika-s0201t:1989_16": "sāṇabhañjikā”ti ca.",
  "tika-s0201t:1989_17": "Kiṃ so bhavamānoti kīdiso hutvā so bhavamāno,",
  "tika-s0201t:1989_18": "kiṃ honto loke aggapuggalassa sammāsambuddhassa vādāropanaṃ nāma tato uttaritarasūraguṇo eva yakkhādibhāvena so bhavamāno abhisambhuṇeyya.",
  "tika-s0201t:1989_19": "Ayaṃ pana appānubhāvatāya pisācarūpo kiṃ ettakaṃ kālaṃ niddāyanto ajja pabujjhitvā evaṃ vadatīti adhippāyo.",
  "tika-s0201t:1989_20": "Tenāha “kiṃ yakkho”tiādi.",
  "tika-s0201t:1990_0": "355.",
  "tika-s0201t:1990_1": "Mahāmajjhanhikasamayeti mahati majjhanhikakāle,",
  "tika-s0201t:1990_2": "gaganamajjhe sūriyagatavelāya.",
  "tika-s0201t:1990_3": "Divāpadhānikā padhānānuyuñjakā.",
  "tika-s0201t:1990_4": "Vattaṃ dassetvāti pacchābhattaṃ divāvihārūpagamanato pubbe kātabbavattaṃ dassetvā paṭipajjitvā.",
  "tika-s0201t:1990_5": "Bhagavantaṃ dassentoti bhagavati gāravabahumānaṃ vibhāvento ubho hatthe kamalamakulākāre katvā ukkhippa bhagavantaṃ dassento.",
  "tika-s0201t:1991_0": "Taṃ sandhāyāti taṃ aparicchinnagaṇanaṃ sandhāya evaṃ “mahatiyā licchaviparisāyā”ti vuttaṃ.",
  "tika-s0201t:1991_1": "Kiṃ sīsena bhūmiṃ paharanteneva vandanā katā hoti?",
  "tika-s0201t:1991_2": "Kerāṭikāti saṭhā.",
  "tika-s0201t:1991_3": "Mocentāti bhikkhādānato mocentā.",
  "tika-s0201t:1991_4": "Avakkhittamattikāpiṇḍo viyāti heṭṭhākhittamattikāpiṇḍo viya.",
  "tika-s0201t:1991_5": "Yattha katthacīti attano anurūpaṃ vacanaṃ asallapento yattha katthaci.",
  "tika-s0201t:1992_0": "356.",
  "tika-s0201t:1992_1": "Dissati “idaṃ imassa phala”nti apadissati etenāti deso, kāraṇaṃ,",
  "tika-s0201t:1992_2": "tadeva tassa pavattiṭṭhānatāya okāsoti āha “kañcideva desanti kañci okāsaṃ kiñci kāraṇa”nti.",
  "tika-s0201t:1992_3": "Okāso ṭhānanti ca kāraṇaṃ vuccati “aṭṭhānametaṃ anavakāso”tiādīsu.",
  "tika-s0201t:1992_4": "Yadākaṅkhasīti na vadanti anavasesadhammavisayattā paṭiññāya.",
  "tika-s0201t:1992_5": "Tumhanti tumhākaṃ.",
  "tika-s0201t:1992_6": "Yakkha…pe…",
  "tika-s0201t:1992_7": "paribbājakānanti ettha “pucchāvuso,",
  "tika-s0201t:1992_8": "yadākaṅkhasī”tiādīni pucchāvacanāni yathākkamaṃ yojetabbāni.",
  "tika-s0201t:1993_0": "Ñatvā sayaṃ lokamimaṃ parañcāti idaṃ mahāsatto nirayaṃ saggañca tesaṃ paccakkhato dassetvā āha.",
  "tika-s0201t:1994_0": "Taggha te ahamakkhissaṃ,",
  "tika-s0201t:1994_1": "yathāpi kusalo tathāti yathā pakārena sukusalo sabbaññū jānāti katheti,",
  "tika-s0201t:1994_2": "tathā ahaṃ kathessāmi.",
  "tika-s0201t:1994_3": "Tassa pana kāraṇaṃ akāraṇañca avijānanto rājānaṃ karotu vā mā vā,",
  "tika-s0201t:1994_4": "ahaṃ pana te akkhissāmīti āha “rājā ca kho…pe… na vā”ti.",
  "tika-s0201t:1995_0": "Kathitaniyāmeneva kathentoti teparivaṭṭakathāya dukkhalakkhaṇampesa kathessati,",
  "tika-s0201t:1995_1": "idha pana aññathā sāvakena assajinā kathitaṃ,",
  "tika-s0201t:1995_2": "aññathā samaṇena gotamenāti vacanokāsapariharaṇatthaṃ dukkhalakkhaṇaṃ anāmasitvā therena kathitaniyāmeneva",
  "tika-s0201t:1995_3": "aniccānattalakkhaṇameva kathentena bhagavatā –",
  "tika-s0201t:1995_4": "“rūpaṃ anattā yāva viññāṇaṃ anattā”ti vutte saccako taṃ asampaṭicchanto upamāya atthañāpane upamāpamāṇaṃ",
  "tika-s0201t:1995_5": "yathā “go viya gavayo”ti attānaṃ upameyyaṃ katvā upamāpamāṇena patiṭṭhāpetukāmo āha “upamā maṃ,",
  "tika-s0201t:1995_6": "bho gotama,",
  "tika-s0201t:1995_7": "paṭibhātī”ti,",
  "tika-s0201t:1995_8": "upamaṃ te karissāmi,",
  "tika-s0201t:1995_9": "upamāyapidhekacce viññū purisā bhāsitassa atthaṃ ājānantīti adhippāyo.",
  "tika-s0201t:1995_10": "Bhagavā upamāsatena,",
  "tika-s0201t:1995_11": "aññena vāpi pamāṇena tava attā patiṭṭhāpetuṃ na labbhā attano viya pamāṇassapi anupalabbhanatoti āha “paṭibhātu taṃ aggivessanā”ti.",
  "tika-s0201t:1995_12": "Yathā hi attā nāma koci paramatthato na upalabbhati ekaṃsena anupaladdhito,",
  "tika-s0201t:1995_13": "evassa ñāpakapuggalaṃ pamāṇampi na upalabbhati.",
  "tika-s0201t:1995_14": "Tenāha “āhara taṃ upamaṃ vissattho”ti,",
  "tika-s0201t:1995_15": "na tena tava attavādo patiṭṭhaṃ labhatīti adhippāyo.",
  "tika-s0201t:1996_0": "Yaṃ diṭṭhaṃ kāyikaṃ vā puññāpuññaṃ purisapuggale upalabbhati,",
  "tika-s0201t:1996_1": "tena viññāyati rūpattāyaṃ purisapuggalo,",
  "tika-s0201t:1996_2": "tathā yaṃ diṭṭhaṃ sukhadukkhapaṭisaṃvedanaṃ purisapuggale upalabbhati,",
  "tika-s0201t:1996_3": "yaṃ diṭṭhaṃ nīlādisañjānanaṃ,",
  "tika-s0201t:1996_4": "yaṃ diṭṭhaṃ rajjanadussanādi,",
  "tika-s0201t:1996_5": "yaṃ diṭṭhaṃ ārammaṇapaṭivijānanaṃ purisapuggale upalabbhati,",
  "tika-s0201t:1996_6": "tena viññāyati viññāṇattāyaṃ purisapuggaloti.",
  "tika-s0201t:1996_7": "Evaṃ rūpādilakkhaṇo attā tattha tattha kāye kalyāṇapāpakānaṃ kammānaṃ vipākaṃ sukhadukkhaṃ paṭisaṃvedeti,",
  "tika-s0201t:1996_8": "evañcetaṃ sampaṭicchitabbaṃ,",
  "tika-s0201t:1996_9": "aññathā kammaphalasambandho na yujjeyyāti imamatthaṃ dassento “iminā kiṃ dīpetī”tiādimāha.",
  "tika-s0201t:1996_10": "Tattha teti sattā.",
  "tika-s0201t:1996_11": "Patiṭṭhāyāti nissāya.",
  "tika-s0201t:1996_12": "“Rūpattāyaṃ purisapuggalo”tiādinā rūpādidhamme “attā”ti vatvā puna “rūpe patiṭṭhāyā”tiādiṃ vadanto ayaṃ nigaṇṭho attano vādaṃ bhindati patiṭṭhānassa,",
  "tika-s0201t:1996_13": "patiṭṭhāyakassa ca abhedadīpanato.",
  "tika-s0201t:1996_14": "Rūpādayo vedanādisabhāvā attā tannissayena puññādikiriyāsamupaladdhito idha yaṃ nissāya puññādikiriyā samupalabbhati,",
  "tika-s0201t:1996_15": "te rūpādayo sattasaññitā attasabhāvā diṭṭhā yathā taṃ devatādīsu,",
  "tika-s0201t:1996_16": "ye pana sattasaññitā tato aññe asattasabhāvā diṭṭhā yathā taṃ kaṭṭhakaliṅgarādīsūti evaṃ sādhetabbaṃ",
  "tika-s0201t:1996_17": "atthaṃ sahetuṃ katvā dassento nigaṇṭho nidassanaṃ ānesīti āha “ativiya sakāraṇaṃ katvā upamaṃ āharī”ti.",
  "tika-s0201t:1996_18": "Tassa pana “balakaraṇīyā”ti vuttapurisappayogā viya bījagāmabhūtagāmāpi sajīvā evāti laddhīti te sadisūdāharaṇabhāvena vuttāti daṭṭhabbaṃ.",
  "tika-s0201t:1996_19": "Sace pana ye jīvassa ādhāraṇabhāvena sahitena pavattetabbabhāvena sallakkhetabbā,",
  "tika-s0201t:1996_20": "te sajīvāti icchitā,",
  "tika-s0201t:1996_21": "na kevalena pavattetabbabhāvena.",
  "tika-s0201t:1996_22": "Evaṃ sati “balakaraṇīyā kammantā”ti vadantena visadisūdāharaṇabhāvena upanītanti daṭṭhabbaṃ.",
  "tika-s0201t:1997_0": "Samattho nāma natthi attavādabhañjanassa anattatāpatiṭṭhāpanassa ca sugatāveṇikattā.",
  "tika-s0201t:1997_1": "Yaṃ panetarahi sāsanikā yathāsatti tadubhayaṃ karonti,",
  "tika-s0201t:1997_2": "taṃ buddhehi dinnanaye ṭhatvā tesaṃ desanānusārato.",
  "tika-s0201t:1997_3": "Nivattetvāti nīharitvā,",
  "tika-s0201t:1997_4": "visuṃ katvāti attho.",
  "tika-s0201t:1997_5": "Sakalaṃ vesālinti sabbavesālivāsinaṃ janaṃ nissayūpacārena nissitaṃ vadati yathā “gāmo āgato”ti.",
  "tika-s0201t:1997_6": "Saṃvaṭṭitvāti sampiṇḍitvā,",
  "tika-s0201t:1997_7": "ekajjhaṃ gahetvāti attho.",
  "tika-s0201t:1998_0": "357.",
  "tika-s0201t:1998_1": "Patiṭṭhapetvāti yathā taṃ vādaṃ na avajānāti,",
  "tika-s0201t:1998_2": "evaṃ paṭiññaṃ kāretvāti attho. Ghāti-",
  "tika-s0201t:1998_3": "saddo hiṃsanattho,",
  "tika-s0201t:1998_4": "tato ca saddavidū arahatthaṃ tāya-",
  "tika-s0201t:1998_5": "saddaṃ uppādetvā ghātetāyanti rūpasiddhiṃ icchantīti āha “ghātāraha”nti.",
  "tika-s0201t:1998_6": "Jāpetāyantiādīsupi eseva nayo.",
  "tika-s0201t:1998_7": "Vattituñca marahatīti ma-",
  "tika-s0201t:1998_8": "kāro padasandhikaro.",
  "tika-s0201t:1998_9": "Visesetvā dīpetīti “vattati”icceva avatvā “vattituñca marahatī”ti dutiyena padena bhagavatā vuttaṃ visesetvā dīpeti.",
  "tika-s0201t:1999_0": "Pāsādikaṃ abhirūpanti abhimatarūpasampannaṃ sabbāvayavaṃ.",
  "tika-s0201t:1999_1": "Tato eva susajjitaṃ sabbakālaṃ suṭṭhu sajjitākārameva.",
  "tika-s0201t:1999_2": "Evaṃvidhanti yādisaṃ sandhāya vuttaṃ,",
  "tika-s0201t:1999_3": "taṃ dasseti “dubbaṇṇa”ntiādinā.",
  "tika-s0201t:1999_4": "Imasmiṃ ṭhāneti “vattati te tasmiṃ rūpe vaso”ti etasmiṃ kāraṇaggahaṇe.",
  "tika-s0201t:1999_5": "Kāraṇañhetaṃ bhagavatā gahitaṃ “vattati…pe…",
  "tika-s0201t:1999_6": "mā ahosī”ti.",
  "tika-s0201t:1999_7": "Tenetaṃ dasseti rūpaṃ anattā avasavattanato,",
  "tika-s0201t:1999_8": "yañhi vase na vattati,",
  "tika-s0201t:1999_9": "taṃ anattakameva diṭṭhaṃ yathā taṃ sampatti.",
  "tika-s0201t:1999_10": "Vādanti dosaṃ niggahaṃ āropessati.",
  "tika-s0201t:1999_11": "Sattadhā muddhā phalatīti sahadhammikasākacchāhi tathāgate,",
  "tika-s0201t:1999_12": "pucchante abyākaraṇena vihesāya kayiramānattā tatiye vāre dhammatāvasena vihesakassa sattadhā muddhā",
  "tika-s0201t:1999_13": "phalati yathā taṃ sabbaññupaṭiññāya bhagavato sammukhabhāvūpagamane.",
  "tika-s0201t:1999_14": "Vajirapāṇi pana kasmā ṭhito hotīti?",
  "tika-s0201t:1999_15": "Bhagavā viya anukampamāno mahantaṃ bhayānakaṃ rūpaṃ māpetvā tāsetvā imaṃ diṭṭhiṃ vissajjāpemīti tassa purato ākāse vajiraṃ āharanto tiṭṭhati,",
  "tika-s0201t:1999_16": "na muddhaṃ phāletukāmo.",
  "tika-s0201t:1999_17": "Na hi bhagavato purato kassaci anattho nāma hoti.",
  "tika-s0201t:1999_18": "Yasmā pana bhagavā ekaṃsato sahadhammikameva pañhaṃ pucchati,",
  "tika-s0201t:1999_19": "tasmā aṭṭhakathāyaṃ “pucchite”icceva vuttaṃ.",
  "tika-s0201t:2000_0": "Ādittanti dippamānaṃ.",
  "tika-s0201t:2000_1": "Akkhināsādīnīti ādi-",
  "tika-s0201t:2000_2": "saddena eḷakasīsasadisakesamassuādīnaṃ saṅgaṇhāti.",
  "tika-s0201t:2000_3": "“Diṭṭhivissajjāpanattha”nti vatvā nayidaṃ yadicchāvasena āgamanaṃ,",
  "tika-s0201t:2000_4": "atha kho ādito mahābrahmānaṃ purato katvā attanā katapaṭiññāvasenāti dassento “apicā”tiādimāha.",
  "tika-s0201t:2000_5": "Nti vajirapāṇiṃ.",
  "tika-s0201t:2000_6": "Taṃ saccakassa paṭiññāya parivattanakāraṇaṃ.",
  "tika-s0201t:2000_7": "Aññepi nu khotiādi saccakassa vīmaṃsakabhāvadassanaṃ.",
  "tika-s0201t:2000_8": "Avīmaṃsakena hi taṃ disvā mahāyakkhoti vadeyya,",
  "tika-s0201t:2000_9": "tenassa asāruppaṃ siyā,",
  "tika-s0201t:2000_10": "ayaṃ pana aññesaṃ abhītabhāvaṃ upadhāretvā “addhāme yakkhaṃ na passanti,",
  "tika-s0201t:2000_11": "tasmā mayhameva bhayaṃ uppanna”nti tīretvā yuttappattavasena paṭipajji.",
  "tika-s0201t:2001_0": "358.",
  "tika-s0201t:2001_1": "Upadhāretvāti byākātabbamatthaṃ sallakkhetvā.",
  "tika-s0201t:2001_2": "Eseva nayoti saṅkhāraviññāṇesupi saññāya viya nayoti attho.",
  "tika-s0201t:2001_3": "Vuttavipariyāyenāti “akusalā dukkhā vedanā mā ahosi,",
  "tika-s0201t:2001_4": "akusalā domanassasampayuttā saññā mā ahosī”tiādinā nayena attho veditabbo.",
  "tika-s0201t:2001_5": "Sappadaṭṭhavisanti sabbasattānaṃ sappadaṭṭhaṭṭhāne sarīrapadese patitaṃ visaṃ.",
  "tika-s0201t:2001_6": "Allīnoti saṃsiliṭṭho.",
  "tika-s0201t:2001_7": "Upagatoti na apagato.",
  "tika-s0201t:2001_8": "Ajjhositoti gilitvā pariniṭṭhapetvā ṭhito.",
  "tika-s0201t:2001_9": "Parito jāneyyāti samantato sabbaso kiñcipi asesetvā jāneyya.",
  "tika-s0201t:2001_10": "Parikkhepetvāti āyatiṃ anuppattidhammatāpādanavasena sabbaso khepetvā.",
  "tika-s0201t:2001_11": "Tathābhūto cassa khayavayaṃ upaneti nāmāti āha “khayaṃ vayaṃ anuppādaṃ upanetvā”ti.",
  "tika-s0201t:2002_0": "359.",
  "tika-s0201t:2002_1": "Attano vādassa asārabhāvato,",
  "tika-s0201t:2002_2": "yathāparikappitassa vā sārassa abhāvato antosāravirahito ritto.",
  "tika-s0201t:2002_3": "Vippakāranti diṭṭhiyā sīlācārassa ca vasena virūpataṃ sāparādhataṃ sāvajjataṃ tesaṃ upari āropetvā.",
  "tika-s0201t:2002_4": "Sinnapattoti tanukapatto.",
  "tika-s0201t:2002_5": "Viphāritanti viphāḷitaṃ.",
  "tika-s0201t:2003_0": "Asārakarukkhaparicitoti palāsādiasārarukkhakoṭṭane kataparicayo.",
  "tika-s0201t:2003_1": "Thaddhabhāvanti vipakkabhāvaṃ,",
  "tika-s0201t:2003_2": "tikkhabhāvanti attho.",
  "tika-s0201t:2003_3": "Natthīti sadā natthīti na vattabbaṃ.",
  "tika-s0201t:2003_4": "Parisatīti catuparisamajjhe.",
  "tika-s0201t:2003_5": "Tathā hi “gaṇṭhikaṃ paṭimuñcitvā paṭicchannasarīrā”ti vuttaṃ.",
  "tika-s0201t:2003_6": "Yantāruḷhassa viyāti byākaraṇatthaṃ vāyamayantaṃ āruḷhassa viya.",
  "tika-s0201t:2004_0": "360.",
  "tika-s0201t:2004_1": "Diṭṭhivisūkānīti diṭṭhikiñcakāni.",
  "tika-s0201t:2004_2": "Diṭṭhisañcaritānīti diṭṭhitāḷanāni.",
  "tika-s0201t:2004_3": "Diṭṭhivipphanditānīti diṭṭhiiñjitāni.",
  "tika-s0201t:2004_4": "Tesaṃ adhippāyaṃ ñatvāti tesaṃ licchavikumārānaṃ iñjiteneva ajjhāsayaṃ jānitvā.",
  "tika-s0201t:2004_5": "Tenāha “ime”tiādi.",
  "tika-s0201t:2005_0": "361.",
  "tika-s0201t:2005_1": "Yasmiṃ adhigate puggalo satthusāsane visārado hoti parehi asaṃhāriyo,",
  "tika-s0201t:2005_2": "taṃ ñāṇaṃ visāradassa bhāvoti katvā vesārajjanti āha “vesārajjappattoti ñāṇappatto”ti.",
  "tika-s0201t:2005_3": "Tato evamassa na paro paccetabbo etassa atthīti aparappaccayo.",
  "tika-s0201t:2005_4": "Na paro pattiyo saddahātabbo etassa atthīti aparappattiyo.",
  "tika-s0201t:2005_5": "Kāmaṃ saccako sekkhabhūmi asekkhabhūmīti idaṃ sāsanavohāraṃ na jānāti.",
  "tika-s0201t:2005_6": "Passatīti pana dassanakiriyāya vippakatabhāvassa vuttattā “na ettāvatā bhikkhukiccaṃ pariyosita”nti aññāsi,",
  "tika-s0201t:2005_7": "tasmā puna “kittāvatā panā”ti pucchaṃ ārabhi.",
  "tika-s0201t:2005_8": "Tena vuttaṃ “passatīti vuttattā”tiādi.",
  "tika-s0201t:2006_0": "Yathābhūtaṃ passatīti dassanaṃ,",
  "tika-s0201t:2006_1": "visiṭṭhaṭṭhena anuttariyaṃ,",
  "tika-s0201t:2006_2": "dassanameva anuttariyanti dassanānuttariyaṃ,",
  "tika-s0201t:2006_3": "dassanesu vā anuttariyaṃ dassanānuttariyaṃ.",
  "tika-s0201t:2006_4": "Lokiyapaññāti cettha vipassanāpaññā veditabbā.",
  "tika-s0201t:2006_5": "Sā hi sabbalokiyapaññāhi visiṭṭhaṭṭhena “anuttarā”ti vuttā.",
  "tika-s0201t:2006_6": "Lokiyapaṭipadānuttariyesupi eseva nayo.",
  "tika-s0201t:2006_7": "Idāni nippariyāyatova tividhampi anuttariyaṃ dassetuṃ “suddhalokuttaramevā”tiādi vuttaṃ.",
  "tika-s0201t:2006_8": "Satipi sabbesampi lokuttaradhammānaṃ anuttarabhāve ukkaṭṭhaniddesena aggamaggapaññā tato uttaritarassa abhāvato dassanānuttariyaṃ.",
  "tika-s0201t:2006_9": "Tenāha “arahattamaggasammādiṭṭhī”ti.",
  "tika-s0201t:2006_10": "Sesāni maggaṅgānīti sesāni arahattamaggaṅgāni.",
  "tika-s0201t:2006_11": "Tāni hi matthakappattāni nibbānagāminī paṭipadāti.",
  "tika-s0201t:2006_12": "Aggaphalavimuttīti aggamaggassa phalavimutti arahattaphalaṃ.",
  "tika-s0201t:2006_13": "Khīṇāsavassāti sabbaso khīyamānāsavassa.",
  "tika-s0201t:2006_14": "Nibbānadassananti aggamaggasammādiṭṭhiyā sacchikiriyābhisamayamāha.",
  "tika-s0201t:2006_15": "Tattha maggaṅgānīti aṭṭha maggaṅgāni.",
  "tika-s0201t:2006_16": "Catusaccantogadhattā sabbassa ñeyyadhammassa “cattāri saccāni buddho”ti vuttaṃ.",
  "tika-s0201t:2006_17": "Saccānugatasammohaviddhaṃsaneneva hi bhagavato sabbaso ñeyyāvaraṇappahānaṃ.",
  "tika-s0201t:2006_18": "Nibbisevanoti niruddhakilesavisevano.",
  "tika-s0201t:2007_0": "362.",
  "tika-s0201t:2007_1": "Dhaṃsīti anuddhaṃsanasīlā.",
  "tika-s0201t:2007_2": "Anupahatanti avikkhittaṃ.",
  "tika-s0201t:2007_3": "Sakalanti anūnaṃ.",
  "tika-s0201t:2007_4": "Kāyaṅganti kāyameva aṅganti vadanti,",
  "tika-s0201t:2007_5": "kāyasaṅkhātaṃ aṅgaṃ sīsādiavayavanti attho.",
  "tika-s0201t:2007_6": "Tathā “hotu,",
  "tika-s0201t:2007_7": "sādhū”ti evamidaṃ vācāya avayavo vācaṅganti.",
  "tika-s0201t:2008_0": "363.",
  "tika-s0201t:2008_1": "Āharantīti abhiharanti.",
  "tika-s0201t:2008_2": "Puññanti puññaphalasaṅkhāto ānubhāvo.",
  "tika-s0201t:2008_3": "Puññaphalampi hi uttarapadalopena “puñña”nti vuccati –",
  "tika-s0201t:2008_4": "“kusalānaṃ,",
  "tika-s0201t:2008_5": "bhikkhave,",
  "tika-s0201t:2008_6": "dhammānaṃ samādānahetu evamidaṃ puññaṃ pavaḍḍhatī”tiādīsu.",
  "tika-s0201t:2008_7": "Tenāha “āyatiṃ vipākakkhandhā”ti.",
  "tika-s0201t:2008_8": "Puññamahīti mahati puññaphalavibhūti setacchattamakuṭacāmarādi.",
  "tika-s0201t:2008_9": "Tena vuttaṃ “vipākakkhandhānaṃyeva parivāro”ti.",
  "tika-s0201t:2008_10": "Licchavīhi pesitena khādanīyabhojanīyena samaṇo gotamo sasāvakasaṅgho mayā parivisito,",
  "tika-s0201t:2008_11": "tasmā licchavīnameva taṃ puññaṃ hotīti.",
  "tika-s0201t:2008_12": "Tenāha “taṃ dāyakānaṃ sukhāya hotū”ti.",
  "tika-s0201t:2008_13": "Yasmā pana bhagavato bhikkhusaṅghassa ca saccakena dānaṃ dinnaṃ,",
  "tika-s0201t:2008_14": "na licchavīhi,",
  "tika-s0201t:2008_15": "tasmā bhagavā saccakassa satiṃ parivattento “yaṃ kho”tiādimāha.",
  "tika-s0201t:2008_16": "Tena vuttaṃ “iti bhagavā”tiādi.",
  "tika-s0201t:2008_17": "Nigaṇṭhassa matena vināyevāti saccakassa cittena vinā eva tassa dakkhiṇaṃ khettagataṃ katvā dasseti.",
  "tika-s0201t:2008_18": "Tenāha “attano dinnaṃ dakkhiṇaṃ…pe…",
  "tika-s0201t:2008_19": "niyyātesī”ti.",
  "tika-s0201t:2009_0": "Cūḷasaccakasuttavaṇṇanāya līnatthappakāsanā samattā.",
  "tika-s0201t:2010_0": "6. Mahāsaccakasuttavaṇṇanā",
  "tika-s0201t:2011_0": "364.",
  "tika-s0201t:2011_1": "Ekaṃ samayaṃ bhagavā vesāliyaṃ viharatīti iminā tadā bhagavato vesāliyaṃ nivāsaparicchinno pubbaṇhādibhedo sabbo samayo sādhāraṇato gahito,",
  "tika-s0201t:2011_2": "tathā tena kho pana samayenāti ca iminā.",
  "tika-s0201t:2011_3": "Pubbaṇhasamayanti pana iminā tabbiseso,",
  "tika-s0201t:2011_4": "yo bhikkhācāratthāya paccavekkhaṇakālo.",
  "tika-s0201t:2011_5": "Aṭṭhakathāyaṃ pana “tīhi padehi ekova samayo vutto”ti vuttaṃ visesassa sāmaññantogadhattā.",
  "tika-s0201t:2011_6": "Mukhadhovanassa pubbakālakiriyābhāvasāmaññato vuttaṃ “mukhaṃ dhovitvā”ti.",
  "tika-s0201t:2011_7": "Mukhaṃ dhovitvā eva hi vāsadhuro ce,",
  "tika-s0201t:2011_8": "velaṃ sallakkhetvā yathāciṇṇaṃ bhāvanānuyogaṃ,",
  "tika-s0201t:2011_9": "ganthadhuro ce,",
  "tika-s0201t:2011_10": "ganthaparicaye katipaye nisajjavāre anuyuñjitvā pattacīvaraṃ ādāya vitakkamāḷaṃ upagacchati.",
  "tika-s0201t:2012_0": "Kāraṇaṃ yuttaṃ,",
  "tika-s0201t:2012_1": "anucchavikanti attho.",
  "tika-s0201t:2012_2": "Pubbe yathācintitaṃ pañhaṃ apucchitvā aññaṃ pucchanto maggaṃ ṭhapetvā ummaggato parivattento viya hotīti āha “passena tāva pariharanto”ti.",
  "tika-s0201t:2013_0": "365.",
  "tika-s0201t:2013_1": "Ūrukkhambhopi nāma bhavissatīti ettha nāma-",
  "tika-s0201t:2013_2": "saddo vimhayatthoti katvā vuttaṃ “vimhayatthavasenā”tiādi.",
  "tika-s0201t:2013_3": "“Andho nāma pabbataṃ abhiruhissatī”tiādīsu viya vimhayavācīsaddayogena hi “bhavissatī”ti anāgatavacanaṃ.",
  "tika-s0201t:2013_4": "Kāyanvayanti kāyānugataṃ.",
  "tika-s0201t:2013_5": "“Ayampi kho kāyo evaṃdhammo evaṃbhāvī evaṃanatīto”tiādinā kāyassa asubhāniccāditāya anupassanā kāyabhāvanāti",
  "tika-s0201t:2013_6": "āha “kāyabhāvanāti pana vipassanā vuccatī”ti.",
  "tika-s0201t:2013_7": "Anāgatarūpanti abhīte atthe anāgatasaddāropanaṃ anāgatappayogo na sameti.",
  "tika-s0201t:2013_8": "Atthopīti “ūrukkhambhopi nāma bhavissatī”ti vuttaatthopi na sameti.",
  "tika-s0201t:2013_9": "Ayanti attakilamathānuyogo.",
  "tika-s0201t:2013_10": "Tesanti nigaṇṭhānaṃ.",
  "tika-s0201t:2014_0": "366.",
  "tika-s0201t:2014_1": "Attano adhippetakāyabhāvanaṃ vitthārento vitthārato dassento ye taṃ anuyuttā,",
  "tika-s0201t:2014_2": "te nāmagottato vibhāvento “nando vaccho”tiādimāha.",
  "tika-s0201t:2014_3": "Kiliṭṭhatapānanti kāyassa kilesanatapānaṃ puggalānaṃ.",
  "tika-s0201t:2014_4": "Jātamedanti medabhāvāpattivasena uppannamedaṃ.",
  "tika-s0201t:2014_5": "Purimaṃ pahāyāti kālaparicchedena anāhāraappāhāratādivasena kāyassa apacinanaṃ khedanaṃ pariccajitvā.",
  "tika-s0201t:2014_6": "Kāyabhāvanā pana na paññāyatīti niyamaṃ paramatthato kāyabhāvanāpi tava ñāṇena na ñāyati,",
  "tika-s0201t:2014_7": "sesatopi na dissati.",
  "tika-s0201t:2015_0": "367.",
  "tika-s0201t:2015_1": "Imasmiṃ pana ṭhāneti “kāyabhāvanampi kho tvaṃ,",
  "tika-s0201t:2015_2": "aggivessana,",
  "tika-s0201t:2015_3": "na aññāsi,",
  "tika-s0201t:2015_4": "kuto pana tvaṃ cittabhāvanaṃ jānissasī”ti imasmiṃ ṭhāne.",
  "tika-s0201t:2015_5": "Tathā “yo tvaṃ evaṃ oḷārikaṃ dubbalaṃ kāyabhāvanaṃ na jānāsi,",
  "tika-s0201t:2015_6": "so tvaṃ kuto santasukhumaṃ cittabhāvanaṃ jānissasī”ti etasmiṃ atthavaṇṇanāṭhāne.",
  "tika-s0201t:2015_7": "Abuddhavacanaṃ nāmetaṃ padanti kāyabhāvanāsaññitavipassanāto cittabhāvanā santā,",
  "tika-s0201t:2015_8": "vipassanā pana pādakajjhānato oḷārikā ceva dubbalā cāti ayañca etassa padassa attho.",
  "tika-s0201t:2015_9": "“Abuddhavacanaṃ nāmetaṃ vacanaṃ siyā”ti vatvā thero pakkamituṃ ārabhati.",
  "tika-s0201t:2015_10": "Atha naṃ mahāsīvatthero “vipassanā nāmesā na ādito subrūhitā balavatī tikkhā visadā hoti,",
  "tika-s0201t:2015_11": "tasmā taruṇavasenāyamattho veditabbo”ti dassento “dissati,",
  "tika-s0201t:2015_12": "bhikkhave”ti suttapadaṃ āhari.",
  "tika-s0201t:2015_13": "Tattha ādānanti paṭisandhi.",
  "tika-s0201t:2015_14": "Nikkhepananti cuti.",
  "tika-s0201t:2015_15": "Oḷārikanti arūpadhammehi duṭṭhullabhāvattā oḷārikaṃ.",
  "tika-s0201t:2015_16": "Kāyanti catusantatirūpasamūhabhūtaṃ kāyaṃ.",
  "tika-s0201t:2015_17": "Oḷārikanti bhāvanapuṃsakaniddeso,",
  "tika-s0201t:2015_18": "oḷārikākārenāti attho.",
  "tika-s0201t:2015_19": "Teneva vuttaṃ “ādānampi nikkhepanampī”ti.",
  "tika-s0201t:2016_0": "368.",
  "tika-s0201t:2016_1": "Sukhasārāgena samannāgatoti sukhavedanāya balavatararāgena samaṅgībhūto.",
  "tika-s0201t:2016_2": "Paṭṭhāne paṭisiddhā avacaneneva.",
  "tika-s0201t:2016_3": "Tasmāti sukhe ṭhite eva dukkhassānuppajjanato.",
  "tika-s0201t:2016_4": "Evaṃ vuttanti “sukhāya vedanāya nirodhā uppajjati dukkhā vedanā”ti evaṃ vuttaṃ,",
  "tika-s0201t:2016_5": "na anantarāva uppajjanato.",
  "tika-s0201t:2016_6": "Khepetvāti kusalāni khepetvā.",
  "tika-s0201t:2016_7": "Gaṇhitvā attano eva okāsaṃ gahetvā.",
  "tika-s0201t:2016_8": "Ubhatopakkhaṃ hutvāti “kadāci sukhavedanā,",
  "tika-s0201t:2016_9": "kadāci dukkhavedanā”ti pakkhadvayavasenapi vedanā cittassa pariyādāya hoti yathākkamaṃ abhāvitakāyassa abhāvitacittassa.",
  "tika-s0201t:2017_0": "369.",
  "tika-s0201t:2017_1": "Vipassanā ca sukhassa paccanīkāti sukkhavipassakassaādikammikassa mahābhūtapariggahādikāle bahi cittacāraṃ",
  "tika-s0201t:2017_2": "nisedhetvā kammaṭṭhāne eva satiṃ saṃharantassa aladdhassādaṃ kāyasukhaṃ na vindati,",
  "tika-s0201t:2017_3": "sambādhe vaje sanniruddho gogaṇo viya vihaññati vipphandati,",
  "tika-s0201t:2017_4": "accāsannahetukañca sarīre dukkhaṃ uppajjateva.",
  "tika-s0201t:2017_5": "Tena vuttaṃ “dukkhassa āsannā”ti.",
  "tika-s0201t:2017_6": "Tenāha “vipassanaṃ paṭṭhapetvā”tiādi.",
  "tika-s0201t:2017_7": "Addhāne gacchante gacchanteti mahābhūtapariggahādivasena kāle gacchante.",
  "tika-s0201t:2017_8": "Tattha tatthāti tasmiṃ tasmiṃ sarīrapadese.",
  "tika-s0201t:2017_9": "Dukkhaṃ dūrāpagataṃ hoti samāpattibalena vikkhambhitattā appanābhāvato.",
  "tika-s0201t:2017_10": "Anappakaṃ vipulaṃ.",
  "tika-s0201t:2017_11": "Sukhanti jhānasukhaṃ.",
  "tika-s0201t:2017_12": "Okkamatīti jhānasamuṭṭhānapaṇītarūpavasena rūpakāyaṃ anupavisati,",
  "tika-s0201t:2017_13": "nāmakāyokkamane vattabbameva natthi.",
  "tika-s0201t:2017_14": "Kāyapassaddhikammikassapi sammasanabhāvanā paṭṭhapetvā nisinnassa kassaci āditova kāyakilamathacittupaghātāpi sambhavanti,",
  "tika-s0201t:2017_15": "samādhissa pana apaccanīkattā siniddhabhāvato ca na sukkhavipassanā viya sukhassa vipaccanīko,",
  "tika-s0201t:2017_16": "anukkamena ca dukkhaṃ vikkhambhetīti āha “yathā samādhī”ti.",
  "tika-s0201t:2017_17": "Yathā samādhi,",
  "tika-s0201t:2017_18": "vipassanāya panetaṃ natthīti āha “na ca tathā vipassanā”ti.",
  "tika-s0201t:2017_19": "Tena vuttanti yasmā vipassanā sukhassa paccanīkā,",
  "tika-s0201t:2017_20": "sā ca kāyabhāvanā,",
  "tika-s0201t:2017_21": "tena vuttaṃ “uppannāpi sukhā vedanā cittaṃ na pariyādāya tiṭṭhati,",
  "tika-s0201t:2017_22": "bhāvitattā kāyassā”ti.",
  "tika-s0201t:2017_23": "Tathā yasmā samādhi dukkhassa paccanīko,",
  "tika-s0201t:2017_24": "so ca cittabhāvanā,",
  "tika-s0201t:2017_25": "tena vuttaṃ “uppannāpi dukkhā vedanā cittaṃ na pariyādāya tiṭṭhati,",
  "tika-s0201t:2017_26": "bhāvitattā cittassā”ti yojanā.",
  "tika-s0201t:2018_0": "370.",
  "tika-s0201t:2018_1": "Guṇe ghaṭṭetvāti apadesena vinā samīpameva netvā.",
  "tika-s0201t:2018_2": "Taṃ vata mama cittaṃ uppannā sukhā vedanā pariyādāya ṭhassatīti netaṃ ṭhānaṃ vijjatīti yojanā.",
  "tika-s0201t:2019_0": "371.",
  "tika-s0201t:2019_1": "Kiṃ na bhavissati,",
  "tika-s0201t:2019_2": "sukhāpi dukkhāpi vedanā yathāpaccayaṃ uppajjatevāti attho.",
  "tika-s0201t:2019_3": "Tamatthanti sukhadukkhavedanānaṃ uppattiyā attano cittassa anabhibhavanīyatāsaṅkhātaṃ atthaṃ.",
  "tika-s0201t:2019_4": "Tattha tāva pāsarāsisutte bodhipallaṅke nisajjā “tattheva nisīdi”nti vuttā.",
  "tika-s0201t:2019_5": "Idha mahāsaccakasutte dukkarakārikāya dukkaracaraṇe nisajjā “tattheva nisīdi”nti vuttā.",
  "tika-s0201t:2020_0": "374.",
  "tika-s0201t:2020_1": "Chandakaraṇavasenāti taṇhāyanavasenāti attho.",
  "tika-s0201t:2020_2": "Sinehakaraṇavasenāti sinehanavasena.",
  "tika-s0201t:2020_3": "Mucchākaraṇavasenāti mohanavasena pamādāpādanena.",
  "tika-s0201t:2020_4": "Vipāsākaraṇavasenāti pātukamyatāvasena.",
  "tika-s0201t:2020_5": "Anudahanavasenāti rāgagginā anudahanavasena.",
  "tika-s0201t:2020_6": "Lokuttaramaggavevacanameva vaṭṭanissaraṇassa adhippetattā.",
  "tika-s0201t:2021_0": "Allaggahaṇena kilesānaṃ asamucchinnabhāvaṃ dasseti,",
  "tika-s0201t:2021_1": "sasnehaggahaṇena avikkhambhitabhāvaṃ,",
  "tika-s0201t:2021_2": "udake pakkhittabhāvaggahaṇena samudācārāvatthaṃ,",
  "tika-s0201t:2021_3": "udumbarakaṭṭhaggahaṇena attabhāvassa asārakattaṃ.",
  "tika-s0201t:2021_4": "Imināva nayenāti “allaṃ udumbarakaṭṭha”ntiādinā vuttanayena.",
  "tika-s0201t:2021_5": "Saputtabhariyapabbajjāyāti puttabhariyehi saddhiṃ kataparibbājakapabbajjāvasena veditabbā.",
  "tika-s0201t:2021_6": "Kuṭīcakabahūdakahaṃsa-",
  "tika-s0201t:2021_7": "paramahaṃsādibhedā brāhmaṇapabbajjā.",
  "tika-s0201t:2022_0": "376.",
  "tika-s0201t:2022_1": "Kutopi imassa āposineho natthīti koḷāpaṃ.",
  "tika-s0201t:2022_2": "Tenāha “chinnasinehaṃ nirāpa”nti.",
  "tika-s0201t:2022_3": "Koḷanti vā sukkhakaliṅgaraṃ vuccati,",
  "tika-s0201t:2022_4": "koḷaṃ koḷabhāvaṃ āpannanti koḷāpaṃ.",
  "tika-s0201t:2022_5": "Paṭipannassa upakkamamahattanissitatā pakatiyā kilesehi anabhibhūtatāya.",
  "tika-s0201t:2022_6": "Atintatā paṭipakkhabhāvanāya.",
  "tika-s0201t:2022_7": "Tathā hi sukkhakoḷāpabhāvo,",
  "tika-s0201t:2022_8": "ārakā udakā thale nikkhittabhāvo ca nidassito.",
  "tika-s0201t:2022_9": "Opakkamikāhīti kilesaatiniggaṇhanupakkamappabhavāhi.",
  "tika-s0201t:2022_10": "Vedanāhīti paṭipattivedanāhi.",
  "tika-s0201t:2022_11": "Dukkhā paṭipadā hi idhādhippetā.",
  "tika-s0201t:2023_0": "377.",
  "tika-s0201t:2023_1": "Kiṃ pana na samattho,",
  "tika-s0201t:2023_2": "yato evaṃ parehi cintitumpi asakkuṇeyyaṃ dukkaracariyaṃ chabbassāni akāsīti adhippāyo.",
  "tika-s0201t:2023_3": "Katvāpi akatvāpi samatthova kāraṇassa nipphannattā.",
  "tika-s0201t:2023_4": "“Yathāpi sabbesampi kho bodhisattānaṃ carimabhave antamaso sattāhamattampi dhammatāvasena dukkaracariyā hotiyeva,",
  "tika-s0201t:2023_5": "evaṃ bhagavā samattho dukkaracariyaṃ kātuṃ,",
  "tika-s0201t:2023_6": "evañca naṃ akāsi,",
  "tika-s0201t:2023_7": "na pana tāya buddho jāto,",
  "tika-s0201t:2023_8": "atha kho majjhimāya eva paṭipattiyā”ti tassā byatirekamukhena sadevakassa lokassa bodhāya amaggabhāvadīpanatthaṃ,",
  "tika-s0201t:2023_9": "imassa pana bhagavato kammavipākavasena chabbassāni dukkaracariyā ahosi.",
  "tika-s0201t:2023_10": "Vuttañhetaṃ –",
  "tika-s0201t:2024_0": "“Avacāhaṃ jotipālo, kassapaṃ sugataṃ tadā;",
  "tika-s0201t:2025_0": "Kuto nu bodhi muṇḍassa, bodhi paramadullabhā.",
  "tika-s0201t:2026_0": "Tena kammavipākena, acariṃ dukkaraṃ bahuṃ;",
  "tika-s0201t:2027_0": "Chabbassānuruvelāyaṃ, tato bodhimapāpuṇiṃ.",
  "tika-s0201t:2028_0": "Nāhaṃ etena maggena, pāpuṇiṃ bodhimuttamaṃ;",
  "tika-s0201t:2029_0": "Kumaggena gavesissaṃ, pubbakammena vārito”ti.",
  "tika-s0201t:2030_0": "Dukkaracariyāya bodhāya amaggabhāvadassanatthaṃ dukkaracariyaṃ akāsīti keci.",
  "tika-s0201t:2030_1": "Atha vā lokanāthassa attano parakkamasampattidassanatthāya dukkaracariyā.",
  "tika-s0201t:2030_2": "Paṇītādhimuttiyā hi paramukkaṃsagatabhāvato abhinīhārānurūpaṃ sambodhiyaṃ tibbachandatāya sikhāppattiyā",
  "tika-s0201t:2030_3": "tadatthaṃ īdisampi nāma dukkaracariyaṃ akāsīti loke attano vīriyānubhāvaṃ vibhāvetuṃ –",
  "tika-s0201t:2030_4": "“so ca me pacchā pītisomanassāvaho bhavissatī”ti lokanātho dukkaracariyaṃ akāsi.",
  "tika-s0201t:2030_5": "Tenāha “sadevakassa lokassā”tiādi.",
  "tika-s0201t:2030_6": "Tattha vīriyanimmathanaguṇoti vīriyassa saṃvaḍḍhanasampādanaguṇo.",
  "tika-s0201t:2030_7": "Yathāvuttamatthaṃ upamāya vibhāvetuṃ “pāsāde”tiādi vuttaṃ.",
  "tika-s0201t:2030_8": "Saṅgāme dve tayo sampahāreti dvikkhattuṃ tikkhattuṃ vā parasenāya pahārapayoge.",
  "tika-s0201t:2030_9": "Padhānavīriyanti sammappadhānehi āsevanavīriyaṃ,",
  "tika-s0201t:2030_10": "sabbaṃ vā pubbabhāgavīriyaṃ.",
  "tika-s0201t:2031_0": "Abhidantanti abhibhavanadantaṃ,",
  "tika-s0201t:2031_1": "uparidantanti attho.",
  "tika-s0201t:2031_2": "Tenāha “uparidanta”nti.",
  "tika-s0201t:2031_3": "So hi itaraṃ musalaṃ viya udukkhalaṃ visesato kassaci khādanakāle abhibhuyya vattati.",
  "tika-s0201t:2031_4": "Kusalacittenāti balavasammāsaṅkappayuttena kusalacittena.",
  "tika-s0201t:2031_5": "Akusalacittanti kāmavitakkādisahitaṃ akusalacittaṃ.",
  "tika-s0201t:2031_6": "Akusalacittassa pavattituṃ appadānaṃ niggaho.",
  "tika-s0201t:2031_7": "Taṃtaṃpaṭikkhepavasena vinodanaṃ abhinippīḷanaṃ.",
  "tika-s0201t:2031_8": "Vīriyatāpena vikkhambhanaṃ abhisantāpanaṃ.",
  "tika-s0201t:2031_9": "Sadarathoti sapariḷāho.",
  "tika-s0201t:2031_10": "Padhānenāti padahanena,",
  "tika-s0201t:2031_11": "kāyassa kilamathuppādakena vīriyenāti attho.",
  "tika-s0201t:2031_12": "Viddhassāti tudassa.",
  "tika-s0201t:2031_13": "Satoti samānassa.",
  "tika-s0201t:2032_0": "378.",
  "tika-s0201t:2032_1": "Sīsaveṭhananti sīsaṃ rajjuyā bandhitvā daṇḍakena parivattakaveṭhanaṃ.",
  "tika-s0201t:2032_2": "Arahanto nāma evarūpā hontīti iminā yathāyaṃ,",
  "tika-s0201t:2032_3": "evaṃ visaññībhūtāpi hutvā viharantīti dasseti.",
  "tika-s0201t:2032_4": "Tenāha “matakasadisā”ti,",
  "tika-s0201t:2032_5": "vedanāppattā viya hontīti attho.",
  "tika-s0201t:2032_6": "Supinappaṭiggahaṇato paṭṭhāyāti paṭisandhiggahaṇe setavāraṇasupinaṃ passitvā brāhmaṇehi byākatakālato paṭṭhāya.",
  "tika-s0201t:2033_0": "379.",
  "tika-s0201t:2033_1": "Dhammasarīrassa arogabhāvena sādhūti marisaniyoti māriso,",
  "tika-s0201t:2033_2": "piyāyanavacanametaṃ.",
  "tika-s0201t:2033_3": "Tenāha “sampiyāyamānā”tiādi.",
  "tika-s0201t:2033_4": "Ajajjitanti evaṃ abhuñjitaṃ bhakārassa jakārādesaṃ katvā.",
  "tika-s0201t:2033_5": "Tenāha “abhojana”nti.",
  "tika-s0201t:2033_6": "Evaṃ mā karitthāti “lomakūpehi ajjhohāressāma anuppavesessāmā”ti yathā tumhehi vuttaṃ,",
  "tika-s0201t:2033_7": "evaṃ mā karittha. Kasmā?",
  "tika-s0201t:2033_8": "Yāpessāmahanti ahañca yāvadatthaṃ āhāramattaṃ bhuñjanto yathā yāpessāmi,",
  "tika-s0201t:2033_9": "evaṃ āhāraṃ paṭisevissāmi.",
  "tika-s0201t:2034_0": "380- 81.",
  "tika-s0201t:2034_1": "Etāva paramanti ettakaṃ paramaṃ,",
  "tika-s0201t:2034_2": "na ito paraṃ opakkamikadukkhavedanāvediyanaṃ atthīti attho.",
  "tika-s0201t:2034_3": "Rañño gahetabbanaṅgalato aññāni sandhāya “ekena ūna”nti vuttaṃ.",
  "tika-s0201t:2034_4": "Taṃ suvaṇṇaparikkhataṃ,",
  "tika-s0201t:2034_5": "itarāni rajataparikkhatāni.",
  "tika-s0201t:2034_6": "Tenāha “amaccā ekenūnaaṭṭhasatarajatanaṅgalānī”ti.",
  "tika-s0201t:2034_7": "Āḷārudakasamāgame laddhajjhānāni vaṭṭapādakāni,",
  "tika-s0201t:2034_8": "ānāpānasamādhi pana kāyagatāsatipariyāpannattā sabbesañca bodhisattānaṃ vipassanāpādakattā “bodhāya maggo”ti vutto.",
  "tika-s0201t:2034_9": "Bujjhanatthāyāti catunnaṃ ariyasaccānaṃ,",
  "tika-s0201t:2034_10": "sabbasseva vā ñeyyadhammassa abhisambujjhanāya.",
  "tika-s0201t:2034_11": "Satiyā anussaraṇakaviññāṇaṃ satānusāriviññāṇaṃ.",
  "tika-s0201t:2034_12": "Kassā pana satiyāti taṃ dassetuṃ “nayida”ntiādi vuttaṃ.",
  "tika-s0201t:2035_0": "382.",
  "tika-s0201t:2035_1": "Paccupaṭṭhitāti taṃtaṃvattakaraṇavasena patiupaṭṭhitā upaṭṭhāyakā.",
  "tika-s0201t:2035_2": "Tenāha “paṇṇasālā”tiādi.",
  "tika-s0201t:2035_3": "Paccayabāhullikoti paccayānaṃ bāhullāya paṭipanno.",
  "tika-s0201t:2035_4": "Āvattoti pubbe paccayagedhappahānāya paṭipanno,",
  "tika-s0201t:2035_5": "idāni tato paṭinivatto.",
  "tika-s0201t:2035_6": "Tenāha “rasagiddho…pe…",
  "tika-s0201t:2035_7": "āvatto”ti.",
  "tika-s0201t:2035_8": "Dhammaniyāmenāti dhammatāya.",
  "tika-s0201t:2035_9": "Tameva dhammataṃ dassetuṃ “bodhisattassā”tiādimāha.",
  "tika-s0201t:2035_10": "Bārāṇasimeva tatthāpi ca sabbabuddhānaṃ avijahitadhammacakkapavattanaṭṭhānameva agamaṃsu.",
  "tika-s0201t:2035_11": "Pañcavaggiyā kira visākhamāsassa addhamāsiyaṃ gatā.",
  "tika-s0201t:2035_12": "Tenāha “tesu gatesu aḍḍhamāsaṃ kāyavivekaṃ labhitvā”ti.",
  "tika-s0201t:2036_0": "387.",
  "tika-s0201t:2036_1": "“Addhābhoto gotamassa sāvakācittabhāvanānuyogamanuyuttā viharanti,",
  "tika-s0201t:2036_2": "no kāyabhāvana”nti imaṃ sandhāyāha “ekaṃ pañhaṃ pucchi”nti.",
  "tika-s0201t:2036_3": "Imaṃ dhammadesananti “abhijānāmi kho panāha”ntiādikaṃ dhammadesanaṃ.",
  "tika-s0201t:2036_4": "Asallīno taṇhādiṭṭhikilesānaṃ samucchinnattā tehi sabbaso na litto.",
  "tika-s0201t:2036_5": "Anupalittoti tasseva vevacanaṃ taṇhānandiyā abhāvena.",
  "tika-s0201t:2036_6": "Gocarajjhattamevāti gocarajjhattasaññite phalasamāpattiyā ārammaṇe,",
  "tika-s0201t:2036_7": "nibbāneti attho.",
  "tika-s0201t:2036_8": "Yaṃ sandhāya pāḷiyaṃ “purimasmiṃ samādhinimitte”ti vuttaṃ sannisīdāpemīti phalasamāpattisamādhinā accantasamādānavasena cittaṃ sammadeva nisīdāpemi.",
  "tika-s0201t:2036_9": "Pubbābhogenāti samāpajjanato pubbe pavattaābhogena.",
  "tika-s0201t:2036_10": "Paricchinditvāti samāpajjanakkhaṇaṃ paricchinditvā.",
  "tika-s0201t:2036_11": "Tenāha “sādhukāra…pe…",
  "tika-s0201t:2036_12": "avicchinneyevā”ti.",
  "tika-s0201t:2036_13": "Evamassa paricchinnakālasamāpajjanaṃ yathāparicchinnakālaṃ vuṭṭhānañca buddhānaṃ na bhāriyaṃ vasībhāvassa",
  "tika-s0201t:2036_14": "tathāsuppaguṇabhāvatoti dassento āha “buddhānaṃ hī”tiādi.",
  "tika-s0201t:2036_15": "Dhammasampaṭiggāhakānaṃ assāsavāre vā.",
  "tika-s0201t:2036_16": "Tadā hi desiyamānaṃ dhammaṃ upadhāretuṃ na sakkonti,",
  "tika-s0201t:2036_17": "tasmā tasmiṃ khaṇe desitadesanā niratthakā siyā.",
  "tika-s0201t:2036_18": "Na hi buddhānaṃ niratthakā kiriyā atthi.",
  "tika-s0201t:2037_0": "Okappanīyametanti “tassā eva kathāyā”tiādinā vuttaṃ ativiya acchariyagataṃ aṭṭhuppattiṃ sutvā īdisī paṭipatti",
  "tika-s0201t:2037_1": "sammāsambuddhasseva hotīti upavādavasena vadati,",
  "tika-s0201t:2037_2": "na sabhāvena.",
  "tika-s0201t:2037_3": "Tenāha “satthari pasādamattampi na uppanna”nti.",
  "tika-s0201t:2037_4": "Kāyadarathoti paccayavisesavasena rūpakāyassa parissamākāro.",
  "tika-s0201t:2037_5": "Upādinnaketi indriyabaddhe.",
  "tika-s0201t:2037_6": "Anupādinnaketi anindriyabaddhe.",
  "tika-s0201t:2037_7": "Vikasanti sūriyarasmisamphassena.",
  "tika-s0201t:2037_8": "Tadabhāvena makulāni honti.",
  "tika-s0201t:2037_9": "Kesañci tintinikādirukkhānaṃ.",
  "tika-s0201t:2037_10": "Patilīyanti nissayarūpadhammaavipphārikatāya.",
  "tika-s0201t:2037_11": "Arūpadhammatāya pañcaviññāṇānañceva kiriyāmayaviññāṇānañca appavattisaññitā avipphārikatā hoti,",
  "tika-s0201t:2037_12": "yattha niddāsamaññā.",
  "tika-s0201t:2037_13": "Tenāha “darathavasena bhavaṅgasotañca idha niddāti adhippeta”nti.",
  "tika-s0201t:2037_14": "Tattha darathavasenāti darathavaseneva,",
  "tika-s0201t:2037_15": "na thinamiddhavasenāti avadhāraṇaṃ avadhāraṇaphalañca niddhāretabbaṃ.",
  "tika-s0201t:2037_16": "Taṃ sandhāyāti kāyassa darathasaṅkhātasarīragilānahetukaṃ niddaṃ sandhāya.",
  "tika-s0201t:2037_17": "Sarīragilānañca bhagavato natthīti na sakkā vattuṃ “piṭṭhi me āgilāyatī”ti vacanato.",
  "tika-s0201t:2037_18": "Sammohavihārasminti paccatte etaṃ bhummavacananti āha “sammohavihāroti vadantī”ti,",
  "tika-s0201t:2037_19": "sammohavihārasmiṃ vā pariyāpannaṃ etaṃ vadanti,",
  "tika-s0201t:2037_20": "yadidaṃ divā niddokkamananti yojanā.",
  "tika-s0201t:2038_0": "389.",
  "tika-s0201t:2038_1": "Upanītehīti dosamaggaṃ nindāpathaṃ upanītehi.",
  "tika-s0201t:2038_2": "Abhinanditvāti sampiyāyitvā.",
  "tika-s0201t:2038_3": "Tenāha “cittena sampaṭicchanto”ti.",
  "tika-s0201t:2038_4": "Anumoditvāti “sādhu sādhū”ti desanāya thomanavasena anumoditvā.",
  "tika-s0201t:2038_5": "Tenāha “vācāyapi pasaṃsanto”ti.",
  "tika-s0201t:2038_6": "Sampatte kāleti pabbajjāyogge kāle anuppatte.",
  "tika-s0201t:2039_0": "Gaṇaṃ vinodetvāti gaṇaṃ apanetvā gaṇapalibodhaṃ chinditvā.",
  "tika-s0201t:2039_1": "Papañcanti avasesakilesaṃ.",
  "tika-s0201t:2039_2": "“Puññavā rājapūjito”ti vuttamatthaṃ vivarituṃ “tasmiñhi kāle”tiādi vuttaṃ.",
  "tika-s0201t:2039_3": "Chandavāsaharaṇena uposathakammaṃ karonto.",
  "tika-s0201t:2040_0": "Sakalaṃ rattiṃ buddhaguṇānaṃyeva kathitattā therassa ñāṇaṃ desanāvibhavañca vibhāvento āha “ettakāva, bhante,",
  "tika-s0201t:2040_1": "buddhaguṇā”ti. Imāya, bhante,",
  "tika-s0201t:2040_2": "tumhākaṃ dhammakathāya anavasesato buddhaguṇā kathitā viya jāyanti,",
  "tika-s0201t:2040_3": "evaṃ santepi anantāparimeyyāva te,",
  "tika-s0201t:2040_4": "kiṃ ito parepi vijjantevāti theraṃ tattha sīhanādaṃ nadāpetukāmo āha “udāhu aññepi atthī”tiādi.",
  "tika-s0201t:2040_5": "Rajjassa padesikattā,",
  "tika-s0201t:2040_6": "yathāvuttasubhāsitassa ca anagghattā vuttaṃ “ayaṃ me duggatapaṇṇākāro”ti.",
  "tika-s0201t:2040_7": "Tiyojanasatikanti idaṃ parikkhepavasena vuttaṃ,",
  "tika-s0201t:2040_8": "tañca kho manussānaṃ paribhogavasenāti daṭṭhabbaṃ.",
  "tika-s0201t:2041_0": "Mahāsaccakasuttavaṇṇanāya līnatthappakāsanā samattā.",
  "tika-s0201t:2042_0": "7. Cūḷataṇhāsaṅkhayasuttavaṇṇanā",
  "tika-s0201t:2043_0": "390.",
  "tika-s0201t:2043_1": "Tatrāti tasmiṃ pubbārāmamigāramātupāsādānaṃ atthavibhāvane ayaṃ idāni vuccamānā anupubbī kathā.",
  "tika-s0201t:2043_2": "Maṇīnanti ettha padumarāgamaṇīnaṃ adhippetattā āha “aññehi cā”ti.",
  "tika-s0201t:2043_3": "Tena indanīlādimaṇīnaṃ saṅgaho daṭṭhabbo.",
  "tika-s0201t:2043_4": "Nīlapītalohitodātamañjiṭṭhapabhassarakabaravaṇṇavasena sattavaṇṇehi.",
  "tika-s0201t:2044_0": "Taṇhā sabbaso khīyanti etthāti taṇhāsaṅkhayo, tasmiṃ.",
  "tika-s0201t:2044_1": "Taṇhāsaṅkhayeti ca visaye idaṃ bhummanti āha “taṃ ārammaṇaṃ katvā”ti.",
  "tika-s0201t:2044_2": "Vimuttacittatāyāti sabbasaṃkilesehi vimuttacittatāya.",
  "tika-s0201t:2044_3": "Aparabhāgapaṭipadā nāma ariyasaccābhisamayo,",
  "tika-s0201t:2044_4": "sā sāsanacārigocarā paccattaṃ veditabbatoti āha “pubbabhāgappaṭipadaṃ saṃkhittena desethāti pucchatī”ti.",
  "tika-s0201t:2044_5": "Akuppadhammatāya khayavayasaṅkhātaṃ antaṃ atītāti accantā,",
  "tika-s0201t:2044_6": "so eva aparihānasabhāvattā accantā niṭṭhā etassāti accantaniṭṭho.",
  "tika-s0201t:2044_7": "Tenāha “ekantaniṭṭho satataniṭṭhoti attho”ti.",
  "tika-s0201t:2044_8": "Na hi paṭividdhassa lokuttaradhammassa dassanaṃ kuppanaṃ nāma atthi.",
  "tika-s0201t:2044_9": "Accantameva catūhi yogehi khemo etassa atthīti accantayogakkhemī.",
  "tika-s0201t:2044_10": "Maggabrahmacariyassa vusitattā,",
  "tika-s0201t:2044_11": "tassa ca aparihānasabhāvattā accantaṃ brahmacārīti accantabrahmacārī.",
  "tika-s0201t:2044_12": "Tenāha “niccabrahmacārīti attho”ti.",
  "tika-s0201t:2044_13": "Pariyosānanti brahmacariyassa pariyosānaṃ.",
  "tika-s0201t:2045_0": "Vegāyatīti turitāyati.",
  "tika-s0201t:2045_1": "Sallakkhesīti cintesi,",
  "tika-s0201t:2045_2": "attanā yathā sutāya satthu desanāya anussaraṇavasena upadhāresi.",
  "tika-s0201t:2045_3": "Anuggaṇhitvāvāti atthavinicchayavasena anuggahetvā eva.",
  "tika-s0201t:2045_4": "Chasu dvāresu niyuttāti chadvārikā, tehi.",
  "tika-s0201t:2046_0": "Pañcakkhandhāti pañcupādānakkhandhā.",
  "tika-s0201t:2046_1": "Sakkāyasabbañhi sandhāya idha “sabbe dhammā”ti vuttaṃ vipassanāvisayassa adhippetattā,",
  "tika-s0201t:2046_2": "tasmā āyatanadhātuyopi taggatikā eva daṭṭhabbā.",
  "tika-s0201t:2046_3": "Tenāha bhagavā “nālaṃ abhinivesāyā”ti.",
  "tika-s0201t:2046_4": "Na yuttā abhinivesāya “etaṃ mama,",
  "tika-s0201t:2046_5": "eso me attā”ti ajjhosānāya.",
  "tika-s0201t:2046_6": "“Alameva nibbindituṃ alaṃ virajjitu”ntiādīsu viya alaṃ-",
  "tika-s0201t:2046_7": "saddo yuttatthopi hotīti āha “na yuttā”ti.",
  "tika-s0201t:2046_8": "Sampajjantīti bhavanti.",
  "tika-s0201t:2046_9": "Yadipi “tatiyā,",
  "tika-s0201t:2046_10": "catutthī”ti idaṃ visuddhidvayaṃ abhiññāpaññā,",
  "tika-s0201t:2046_11": "tassā pana sappaccayanāmarūpadassanabhāvato,",
  "tika-s0201t:2046_12": "sati ca paccayapariggahe sappaccayattā (nāmarūpassa aniccatā,",
  "tika-s0201t:2046_13": "aniccaṃ dukkhaṃ,",
  "tika-s0201t:2046_14": "dukkhañca anattāti atthato) lakkhaṇattayaṃ supākaṭameva hotīti āha “aniccaṃ dukkhaṃ anattāti ñātapariññāya abhijānātī”ti.",
  "tika-s0201t:2046_15": "Tatheva tīraṇapariññāyāti iminā aniccādibhāvena nālaṃ abhinivesāyāti nāmarūpassa upasaṃharati,",
  "tika-s0201t:2046_16": "na abhiññāpaññānaṃ sambhāradhammānaṃ.",
  "tika-s0201t:2046_17": "Purimāya hi atthato āpannalakkhaṇattayaṃ gaṇhāti salakkhaṇasallakkhaṇaparattā tassā,",
  "tika-s0201t:2046_18": "dutiyāya sarūpato tassā lakkhaṇattayāropanavasena sammasanabhāvato.",
  "tika-s0201t:2046_19": "Ekacittakkhaṇikatāya abhinipātamattatāya ca appamattakampi.",
  "tika-s0201t:2046_20": "Rūpapariggahassa oḷārikabhāvato arūpapariggahaṃ dasseti.",
  "tika-s0201t:2046_21": "Dassento ca vedanāya āsannabhāvato,",
  "tika-s0201t:2046_22": "visesato sukhasārāgitāya,",
  "tika-s0201t:2046_23": "bhavassādagadhitamānasatāya ca sakkassa vedanāvasena nibbattetvā dasseti.",
  "tika-s0201t:2047_0": "Uppādavayaṭṭhenāti udayabbayasabhāvena uppajjitvā nirujjhanena.",
  "tika-s0201t:2047_1": "Aniccāti addhu vā.",
  "tika-s0201t:2047_2": "Aniccalakkhaṇaṃ aniccatā udayavayatā.",
  "tika-s0201t:2047_3": "Tasmāti yasmā pañcannaṃ khandhānaṃ khayato vayato dassanañāṇaṃ aniccānupassanā,",
  "tika-s0201t:2047_4": "taṃsamaṅgī ca puggalo aniccānupassī, tasmā.",
  "tika-s0201t:2047_5": "Khayavirāgoti khayasaṅkhāto virāgo saṅkhārānaṃ palujjanā.",
  "tika-s0201t:2047_6": "Yaṃ āgamma sabbaso saṅkhārehi virajjanā hoti,",
  "tika-s0201t:2047_7": "taṃ nibbānaṃ accantavirāgo.",
  "tika-s0201t:2047_8": "Nirodhānupassimhipīti nirodhānupassipadepi.",
  "tika-s0201t:2047_9": "“Eseva nayo”ti abhidisitvā taṃ ekadesena vivaranto “nirodhopi hi…pe…",
  "tika-s0201t:2047_10": "duvidhoyevā”ti āha.",
  "tika-s0201t:2047_11": "Sabbāsavasaṃvare vuttavossaggova idha “paṭinissaggo”ti vuttoti dassento “paṭinissaggo vuccati vossaggo”tiādimāha.",
  "tika-s0201t:2047_12": "Pariccāgavossaggo vipassanā.",
  "tika-s0201t:2047_13": "Pakkhandanavasena appanato pakkhandanavossaggo maggo aññassa tadabhāvato.",
  "tika-s0201t:2047_14": "Soti maggo.",
  "tika-s0201t:2047_15": "Ārammaṇatoti kiccasādhanavasena ārammaṇakaraṇato.",
  "tika-s0201t:2047_16": "Evañhi maggato aññesaṃ nibbānārammaṇānaṃ pakkhandanavossaggābhāvo siddho hoti.",
  "tika-s0201t:2047_17": "Pariccajanena pakkhandanena cāti dvīhipi vā kāraṇehi.",
  "tika-s0201t:2047_18": "Sabbesaṃ khandhānaṃ vossajjanaṃ tappaṭibaddhasaṃkilesappahānena daṭṭhabbaṃ.",
  "tika-s0201t:2047_19": "Cittaṃ pakkhandatīti maggasampayuttaṃ cittaṃ sandhāyāha.",
  "tika-s0201t:2047_20": "Ubhayampetaṃ vossajjanaṃ.",
  "tika-s0201t:2047_21": "Tadubhayasamaṅgīti vipassanāsamaṅgī maggasamaṅgī ca.",
  "tika-s0201t:2047_22": "“Aniccānupassanāya niccasaññaṃ pajahatī”tiādivacanato yathā vipassanāya kilesānaṃ pariccāgapaṭinissaggo labbhati,",
  "tika-s0201t:2047_23": "evaṃ āyatiṃ tehi kilesehi uppādetabbakhandhānampi pariccāgapaṭinissaggo vattabbo,",
  "tika-s0201t:2047_24": "pakkhandanapaṭinissaggo pana magge labbhamānāya ekantakāraṇabhūtāya vuṭṭhānagāminivipassanāya vasena veditabbo,",
  "tika-s0201t:2047_25": "magge pana tadubhayampi ñāyāgatameva nippariyāyatova labbhamānattā.",
  "tika-s0201t:2047_26": "Tenāha “tadubhayasamaṅgī puggalo”tiādi.",
  "tika-s0201t:2048_0": "Pucchantassa ajjhāsayavasena “na kiñci loke upādiyatī”ti ettha kāmupādānavasena upādiyanaṃ paṭikkhipīyatīti āha “taṇhāvasena na upādiyatī”ti.",
  "tika-s0201t:2048_1": "Taṇhāvasena vā asati upādiyane diṭṭhivasena upādiyanaṃ anavakāsamevāti “taṇhāvasena”icceva vuttaṃ.",
  "tika-s0201t:2048_2": "Na parāmasatīti nādiyati,",
  "tika-s0201t:2048_3": "diṭṭhiparāmāsavasena vā “nicca”ntiādinā na parāmasati.",
  "tika-s0201t:2048_4": "Saṃkhitteneva khippaṃ kathesīti tassa ajjhāsayavasena papañcaṃ akatvā kathesi.",
  "tika-s0201t:2049_0": "391.",
  "tika-s0201t:2049_1": "Abhisamāgantvāti abhimukhañāṇena ñeyyaṃ samāgantvā yāthāvato viditvā.",
  "tika-s0201t:2049_2": "Tenāha “jānitvā”ti.",
  "tika-s0201t:2049_3": "Yathāparisaviññāpakattāti yathāparisaṃ dhammasampaṭiggāhikāya mahatiyā,",
  "tika-s0201t:2049_4": "appakāya vā parisāya anurūpameva viññāpanato.",
  "tika-s0201t:2049_5": "Pariyantaṃ na niccharatīti na pavattati.",
  "tika-s0201t:2049_6": "Mā niratthakā agamāsīti idaṃ dhammatāvasena vuttaṃ,",
  "tika-s0201t:2049_7": "na satthu ajjhāsayavasena.",
  "tika-s0201t:2049_8": "Ekañhetaṃ satthu vacīghosassa aṭṭhasu aṅgesu,",
  "tika-s0201t:2049_9": "yadidaṃ parisapariyantatā.",
  "tika-s0201t:2049_10": "Chiddavivarokāsoti chiddabhūto,",
  "tika-s0201t:2049_11": "vivarabhūto vā okāsopi natthi,",
  "tika-s0201t:2049_12": "bhagavato saddāsavanakāraṇaṃ vuttameva.",
  "tika-s0201t:2049_13": "Tasmāti yathāvuttakāraṇato.",
  "tika-s0201t:2050_0": "Pañca aṅgāni etassāti pañcaṅgaṃ,",
  "tika-s0201t:2050_1": "pañcaṅgaṃ eva pañcaṅgikaṃ.",
  "tika-s0201t:2050_2": "Mahatīādi vīṇāvisesopi ātatamevāti “cammapariyonaddhesū”ti visesitaṃ.",
  "tika-s0201t:2050_3": "Ekatalaṃ kumbhathūṇadaddarādi.",
  "tika-s0201t:2050_4": "Cammapariyonaddhaṃ hutvā tantibaddhaṃ ātatavitataṃ.",
  "tika-s0201t:2050_5": "Tenāha “tantibaddhapaṇavādī”ti.",
  "tika-s0201t:2050_6": "Gomukhīādīnampi ettheva saṅgaho daṭṭhabbo.",
  "tika-s0201t:2050_7": "Vaṃsādīti ādi-",
  "tika-s0201t:2050_8": "saddena saṅkhasiṅgādīnaṃ saṅgaho.",
  "tika-s0201t:2050_9": "Sammādīti sammatāḷakaṃsatāḷasilāsalākatāḷādi.",
  "tika-s0201t:2050_10": "Tattha sammatāḷaṃ nāma daṇḍamayatāḷaṃ.",
  "tika-s0201t:2050_11": "Kaṃsatāḷaṃ lohamayaṃ.",
  "tika-s0201t:2050_12": "Silāya ayopattena ca vādanatāḷaṃ silāsalākatāḷaṃ.",
  "tika-s0201t:2050_13": "Samappitoti sammā appito upeto.",
  "tika-s0201t:2050_14": "Tenāha “upagato”ti.",
  "tika-s0201t:2050_15": "Upaṭṭhānavasena pañcahi tūriyasatehi upeto.",
  "tika-s0201t:2050_16": "Evaṃbhūto ca yasmā tehi upaṭṭhito samannāgato nāma hoti,",
  "tika-s0201t:2050_17": "tasmā vuttaṃ “samaṅgībhūtoti tasseva vevacana”nti.",
  "tika-s0201t:2050_18": "Paricāretīti parito cāreti.",
  "tika-s0201t:2050_19": "Kāni pana cāreti,",
  "tika-s0201t:2050_20": "kathaṃ vā cāretīti āha “sampattiṃ…pe…",
  "tika-s0201t:2050_21": "cāretī”ti.",
  "tika-s0201t:2050_22": "Tattha tato tatoti tasmiṃ tasmiṃ vādite tattha tattha ca vādakajane.",
  "tika-s0201t:2050_23": "Apanetvāti vādakajane nisedhetvā.",
  "tika-s0201t:2050_24": "Tenāha “nissaddāni kārāpetvā”ti.",
  "tika-s0201t:2050_25": "Devacārikaṃ gacchatiyeva devatānaṃ manussānañca anukampāya.",
  "tika-s0201t:2050_26": "Svāyamattho vimānavatthūhi dīpetabbo.",
  "tika-s0201t:2051_0": "392.",
  "tika-s0201t:2051_1": "Appeva sakena karaṇīyenāti mārisa,",
  "tika-s0201t:2051_2": "moggallāna,",
  "tika-s0201t:2051_3": "mayaṃ sakena karaṇīyena appeva bahukiccāpi na homa.",
  "tika-s0201t:2051_4": "Apica devānaṃyevāti apica kho pana devānaṃyeva tāvatiṃsānaṃ karaṇīyena visesato bahukiccāti atthayojanā.",
  "tika-s0201t:2051_5": "Bhummaṭṭhakadevatānampi keci aṭṭā sakkena vinicchitabbā hontīti āha “pathavito paṭṭhāyā”ti.",
  "tika-s0201t:2051_6": "Niyamentoti avadhārento.",
  "tika-s0201t:2051_7": "Taṃ pana karaṇīyaṃ sarūpato dassetuṃ “devānaṃ hī”tiādi vuttaṃ.",
  "tika-s0201t:2051_8": "Tāsanti devadhītudevaputtapādaparicārikānaṃ.",
  "tika-s0201t:2051_9": "Maṇḍanapasādhanakārikāti maṇḍanapasādhanasaṃvidhāyikā.",
  "tika-s0201t:2051_10": "Aṭṭakaraṇaṃ natthi saṃsayasseva abhāvato.",
  "tika-s0201t:2052_0": "Yanti savanuggahaṇādivasena suparicitampi yaṃ atthajātaṃ.",
  "tika-s0201t:2052_1": "Na dissati,",
  "tika-s0201t:2052_2": "paññācakkhuno sabbaso na paṭibhātīti attho.",
  "tika-s0201t:2052_3": "Kecīti sārasamāsācariyā.",
  "tika-s0201t:2052_4": "Somanassasaṃveganti somanassasamuṭṭhānaṃ saṃvegaṃ,",
  "tika-s0201t:2052_5": "na cittasantāsaṃ.",
  "tika-s0201t:2053_0": "Samupabyūḷhoti yujjhanavasena sahapatito samogāḷho.",
  "tika-s0201t:2053_1": "Evaṃbhūto ca yasmā samūhavasena sampiṇḍito hoti,",
  "tika-s0201t:2053_2": "tasmā vuttaṃ “sannipatito rāsibhūto”ti.",
  "tika-s0201t:2053_3": "Anantare attabhāveti idaṃ dutiyaṃ sakkattabhāvaṃ tato anantarātītena sakkattabhāvena sakkattabhāvasāmaññato ekamiva katvā gahaṇavasena vuttaṃ,",
  "tika-s0201t:2053_4": "aññathā “tatiye attabhāve”ti vattabbaṃ siyā.",
  "tika-s0201t:2053_5": "Maghattabhāvo hi ito tatiyoti.",
  "tika-s0201t:2053_6": "Atha vā yasmiṃ attabhāve so devāsurasaṅgāmo ahosi,",
  "tika-s0201t:2053_7": "tassa anantarattā maghattabhāvassa vuttaṃ “anantare attabhāve”ti.",
  "tika-s0201t:2053_8": "Sattānaṃ hitesitāya mātāpituupaṭṭhānādinā cariyāhi bodhisattacariyā viyassa cariyā ahosi.",
  "tika-s0201t:2053_9": "Satta vatapadānīti satta vatakoṭṭhāse.",
  "tika-s0201t:2054_0": "Mahāpānanti mahantaṃ surāpānaṃ.",
  "tika-s0201t:2054_1": "Gaṇḍapānanti gaṇḍasurāpānaṃ,",
  "tika-s0201t:2054_2": "adhimattapānanti attho.",
  "tika-s0201t:2054_3": "Pariharamānāti parivārentā.",
  "tika-s0201t:2054_4": "Vedikāpādāti sinerussa pariyante vedikāparikkhepā.",
  "tika-s0201t:2054_5": "Pañcasu ṭhānesūti pañcasu paribhaṇḍaṭṭhānesu nāgasenādīhi ārakkhaṃ ṭhapesi.",
  "tika-s0201t:2055_0": "393.",
  "tika-s0201t:2055_1": "Rāmaṇeyyakanti ramaṇīyabhāvaṃ.",
  "tika-s0201t:2055_2": "Masāragallatthambheti kabaramaṇimaye thambhe.",
  "tika-s0201t:2055_3": "Suvaṇṇādimaye ghaṭaketi “rajatatthambhesu suvaṇṇamaye,",
  "tika-s0201t:2055_4": "suvaṇṇatthambhesu rajatamaye”tiādinā suvaṇṇādimaye ghaṭake vāḷarūpakāni ca.",
  "tika-s0201t:2055_5": "Pabāḷhaṃ mattoti pamatto.",
  "tika-s0201t:2055_6": "Tenāha “ativiya matto”ti.",
  "tika-s0201t:2055_7": "Nāṭakaparivārenāti accharāparivārena.",
  "tika-s0201t:2056_0": "Acchariyabbhutanti padadvayenapi vimhayanākārova vutto,",
  "tika-s0201t:2056_1": "tasmā sañjātaṃ acchariyabbhutaṃ vimhayanākāro etesanti sañjātaacchariyaabbhutā,",
  "tika-s0201t:2056_2": "tathā pavattacittuppādā.",
  "tika-s0201t:2056_3": "Acchariyabbhutahetukā sañjātā tuṭṭhi etesanti sañjātatuṭṭhino.",
  "tika-s0201t:2056_4": "Saṃvigganti sañjātasaṃvegaṃ.",
  "tika-s0201t:2056_5": "Svāyaṃ saṃvego yasmā purimāvatthāya cittassa calanaṃ hoti,",
  "tika-s0201t:2056_6": "tasmā vuttaṃ “calita”nti.",
  "tika-s0201t:2057_0": "394.",
  "tika-s0201t:2057_1": "Tamaṃ vinoditanti pāṭihāriyadassanena “aho therassa iddhānubhāvo”ti sammāpaṭipattiyaṃ sañjātabahumāno,",
  "tika-s0201t:2057_2": "īdisaṃ nāma sāsanaṃ labhitvāpi mayaṃ niratthakena bhogamadena sammattā bhavāmāti yoniso manasikāruppādanena sammohatamaṃ vinoditaṃ vidhamitaṃ.",
  "tika-s0201t:2057_3": "Eteti mahāthero sakko cāti te dvepi samānabrahmacariyatāya sabrahmacārino.",
  "tika-s0201t:2058_0": "395.",
  "tika-s0201t:2058_1": "Paññātānanti pākaṭānaṃ cātumahārāja- suyāma-",
  "tika-s0201t:2058_2": "santusita-",
  "tika-s0201t:2058_3": "paranimmitavasavattimahābrahmānaṃ aññataro,",
  "tika-s0201t:2058_4": "na yesaṃ kesañcīti adhippāyo.",
  "tika-s0201t:2058_5": "Āraddhadhammavaseneva pariyosāpitattā yathānusandhināva niṭṭhapesi.",
  "tika-s0201t:2059_0": "Cūḷataṇhāsaṅkhayasuttavaṇṇanāya līnatthappakāsanā samattā.",
  "tika-s0201t:2060_0": "8. Mahātaṇhāsaṅkhayasuttavaṇṇanā",
  "tika-s0201t:2061_0": "396.",
  "tika-s0201t:2061_1": "Laddhimattanti micchāgāhamattaṃ,",
  "tika-s0201t:2061_2": "na diṭṭhābhiniveso.",
  "tika-s0201t:2061_3": "Sassatadiṭṭhīti niccābhiniveso.",
  "tika-s0201t:2061_4": "Soti ariṭṭho bhikkhu.",
  "tika-s0201t:2061_5": "Kathetvā samodhānentanti yojanā.",
  "tika-s0201t:2061_6": "Samodhānentanti ca nigamentanti attho.",
  "tika-s0201t:2061_7": "Tattha tatthevāti tesu tesu eva bhavesu nirujjhanti,",
  "tika-s0201t:2061_8": "na bhavantaraṃ saṅkamanti.",
  "tika-s0201t:2061_9": "Viññāṇaṃ pana abhinnasabhāvaṃ anaññanti adhippāyo.",
  "tika-s0201t:2061_10": "Idhalokatoti imasmā attabhāvā.",
  "tika-s0201t:2061_11": "Paralokanti parabhavasaññitaṃ attabhāvaṃ.",
  "tika-s0201t:2061_12": "Sandhāvatīti niccatāya kenaci asambaddhaṃ viya gacchati.",
  "tika-s0201t:2061_13": "Tena idhalokato paralokagamanamāha.",
  "tika-s0201t:2061_14": "Saṃsaratīti iminā paralokato idhāgamanaṃ.",
  "tika-s0201t:2061_15": "Sandhāvatīti vā bhavantarasaṅkamanamāha.",
  "tika-s0201t:2061_16": "Saṃsaratīti tattha tattha aparāparasañcaraṇaṃ.",
  "tika-s0201t:2062_0": "“Paccaye sati bhavatī”tiādinā viññāṇassa anvayato byatirekato ca paṭiccasamuppannabhāvaṃ dassento sassatabhāvaṃ paṭikkhipati.",
  "tika-s0201t:2062_1": "Buddhena akathitaṃ kathesīti iminā “yaṃ abhāsitaṃ alapitaṃ tathāgatena,",
  "tika-s0201t:2062_2": "taṃ bhāsitaṃ lapitaṃ tathāgatenāti dīpetī”ti imasmiṃ bhedakaravatthusmiṃ sandissatīti dasseti.",
  "tika-s0201t:2062_3": "Jinacakke pahāraṃ detīti “tadevidaṃ viññāṇaṃ…pe…",
  "tika-s0201t:2062_4": "anañña”nti niccataṃ paṭijānanto –",
  "tika-s0201t:2062_5": "“sabbe saṅkhārā aniccā, rūpaṃ,",
  "tika-s0201t:2062_6": "bhikkhave,",
  "tika-s0201t:2062_7": "anicca”nti ca ādinayappavatte satthu dhammacakke khīlaṃ uppādento pahāraṃ deti.",
  "tika-s0201t:2062_8": "Sabbaññutaññāṇena aniccanti diṭṭhaṃ paveditañca viññāṇaṃ niccanti paṭijānanto vesārajjañāṇaṃ paṭibāhati.",
  "tika-s0201t:2062_9": "Sotukāmaṃ jananti ariyadhammādhigamassa ekantaupāyabhūtaṃ vipassanāmaggaṃ sotukāmaṃ janaṃ niccaggāhapaggaṇhanena visaṃvādeti.",
  "tika-s0201t:2062_10": "Tato eva ariyapathe ariyadhammavīthiyaṃ tassā paṭikkhipanena tiriyaṃ nipatitvā.",
  "tika-s0201t:2063_0": "398.",
  "tika-s0201t:2063_1": "Viññāṇasīsena attanā gahitaṃ attānaṃ vibhāvento “yvāyaṃ,",
  "tika-s0201t:2063_2": "bhante”tiādimāha.",
  "tika-s0201t:2063_3": "Tattha vado vedeyyotiādayo sassatadiṭṭhiyā eva abhinivesākārā.",
  "tika-s0201t:2063_4": "Vadatīti vado,",
  "tika-s0201t:2063_5": "vacīkammassa kārakoti attho.",
  "tika-s0201t:2063_6": "Iminā hi kārakabhāvupāyikasattānaṃ hitasukhāvabodhanasamatthataṃ attano dasseti.",
  "tika-s0201t:2063_7": "Vediyova vedeyyo,",
  "tika-s0201t:2063_8": "jānāti anubhavati cāti attho.",
  "tika-s0201t:2063_9": "Īdisānañhi padānaṃ bahulā kattusādhanataṃ saddavidū maññanti.",
  "tika-s0201t:2063_10": "Vedayatīti taṃ taṃ anubhavitabbaṃ anubhavati.",
  "tika-s0201t:2063_11": "Tahiṃ tahinti tesu tesu bhavayonigatiṭhitisattāvāsasattanikāyesu.",
  "tika-s0201t:2064_0": "399.",
  "tika-s0201t:2064_1": "Taṃ vādaṃ paggayha ṭhitattā sātissa chinnapaccayatā aviruḷhadhammatā ca veditabbā.",
  "tika-s0201t:2064_2": "Heṭṭhāti alagaddasuttasaṃvaṇṇanaṃ sandhāyāha.",
  "tika-s0201t:2064_3": "Parato heṭṭhāti vuttaṭṭhānepi eseva nayo.",
  "tika-s0201t:2064_4": "Pāṭiyekko anusandhīti tīhipi anusandhīhi avomisso visuṃyeveko anusandhi.",
  "tika-s0201t:2064_5": "Nanu cāyampi sātissa ajjhāsayavasena pavattitattā ajjhāsayānusandhiyevāti? Na,",
  "tika-s0201t:2064_6": "niyyānamukhena appavattattā.",
  "tika-s0201t:2064_7": "Niyyānañhi purakkhatvā pucchādivasena pavattā itarā desanāpucchānusandhiādayo.",
  "tika-s0201t:2064_8": "Idha tadabhāvato vuttaṃ “pāṭiyekko anusandhī”ti.",
  "tika-s0201t:2064_9": "Parisāya laddhiṃ sodhentoti yādisī sātissa laddhi,",
  "tika-s0201t:2064_10": "tadabhāvadassanavasena parisāya laddhiṃ sodhento,",
  "tika-s0201t:2064_11": "parisāya laddhisodhaneneva sāti gaṇato nissārito nāma jāto.",
  "tika-s0201t:2065_0": "400.",
  "tika-s0201t:2065_1": "Yaṃ yadevāti idaṃ yadipi avisesato paccayadhammaggahaṇaṃ,",
  "tika-s0201t:2065_2": "“viññāṇantveva saṅkhyaṃ gacchatī”ti pana vuttattā taṃtaṃviññāṇassa samaññānimittapaccayajātaṃ gahitanti daṭṭhabbaṃ.",
  "tika-s0201t:2065_3": "Tena vuttaṃ pāḷiyaṃ –",
  "tika-s0201t:2065_4": "“cakkhuviññāṇantveva saṅkhyaṃ gacchatī”tiādi.",
  "tika-s0201t:2065_5": "Atha vā taṃtaṃdvāraniyataṃ itarampi sabbaṃ tassa tassa viññāṇassa paccayajātaṃ idha “yaṃ yadevā”ti gahitaṃ,",
  "tika-s0201t:2065_6": "tattha pana yaṃ asādhāraṇaṃ,",
  "tika-s0201t:2065_7": "tena samaññāti “cakkhuviññāṇantvevā”tiādi vuttaṃ.",
  "tika-s0201t:2065_8": "Dvārasaṅkantiyā abhāvanti viññāṇassa dvārantarasaṅkamanassa abhāvaṃ.",
  "tika-s0201t:2065_9": "Svāyaṃ oḷārikanayena mandabuddhīnaṃ sukhāvabodhanatthaṃ nayadassanavasena vutto.",
  "tika-s0201t:2065_10": "Na hi kadāci paccuppannaṃ viññāṇaṃ vigacchantaṃ anantaraviññāṇaṃ saṅkamati anantarādipaccayālābhe tassa anuppajjanato.",
  "tika-s0201t:2066_0": "Evamevāti yathā aggi upādānaṃ paṭicca jalanto anupādāno tattheva nibbāyati,",
  "tika-s0201t:2066_1": "na katthaci saṅkamati, evameva.",
  "tika-s0201t:2066_2": "“Paccayavekallena tattheva nirujjhatī”ti kasmā vuttaṃ,",
  "tika-s0201t:2066_3": "na hettha anuppādanirodho icchito tādisassa nirodhassa idha anadhippetattā,",
  "tika-s0201t:2066_4": "atha kho khaṇanirodho,",
  "tika-s0201t:2066_5": "so ca sābhāvikattā na paccayavekallahetuko?",
  "tika-s0201t:2066_6": "Saccametaṃ,",
  "tika-s0201t:2066_7": "taṃtaṃdvārikassa pana viññāṇassa dvārantaraṃ asaṅkamitvā tattha tattheva nirujjhanaṃ idhādhippetaṃ.",
  "tika-s0201t:2066_8": "Yesañca paccayānaṃ vasena dvārantarikaviññāṇena bhavitabbaṃ,",
  "tika-s0201t:2066_9": "tesaṃ tadabhāvato paccayavekallaggahaṇaṃ,",
  "tika-s0201t:2066_10": "tasmā paccayavekallena na sotādīni saṅkamitvā sotaviññāṇantiādi saṅkhyaṃ gacchatīti yojanā.",
  "tika-s0201t:2066_11": "Etena yaṃ viññāṇaṃ cakkhurūpādipaccayasāmaggiyā vasena cakkhuviññāṇasaṅkhyaṃ gacchati,",
  "tika-s0201t:2066_12": "tattha tattheva nirujjhati tāvakālikabhāvato,",
  "tika-s0201t:2066_13": "tassa pana sotasaddādipaccayābhāvato kuto sotaviññāṇādisamaññā,",
  "tika-s0201t:2066_14": "evamappavattito tassa kuto saṅkamoti dassitaṃ hoti.",
  "tika-s0201t:2066_15": "Viññāṇappavatteti viññāṇappavattiyaṃ.",
  "tika-s0201t:2066_16": "Dvārasaṅkantimattanti dvārantarasaṅkamanamattampi na vadāmi tattha tattheva bhijjanato paccayassa uppādavantato",
  "tika-s0201t:2066_17": "sati ca uppāde avassaṃbhāvī nirodhoti hutvā abhāvaṭṭhena aniccatā dīpitā hotīti.",
  "tika-s0201t:2067_0": "401.",
  "tika-s0201t:2067_1": "“Paṭiccasamuppannaṃ viññāṇaṃ vuttaṃ mayā,",
  "tika-s0201t:2067_2": "aññatra paccayā natthi viññāṇassa sambhavo”ti pāḷiyā anvayato ca byatirekato ca viññāṇassa saṅkhatatāva dassitāti āha “sappaccayabhāvaṃ dassetvā”ti.",
  "tika-s0201t:2067_3": "Hetupaccayehi jātaṃ nibbattaṃ “bhūta”nti idhādhippetaṃ,",
  "tika-s0201t:2067_4": "taṃ atthato pañcakkhandhā tabbinimuttassa sappaccayassa abhāvato,",
  "tika-s0201t:2067_5": "yañca khandhapañcakaṃ attano tesañca bhikkhūnaṃ,",
  "tika-s0201t:2067_6": "taṃ “bhūtamida”nti bhagavā avocāti āha “idaṃ khandhapañcaka”nti.",
  "tika-s0201t:2067_7": "Attano phalaṃ āharatīti āhāro, paccayo.",
  "tika-s0201t:2067_8": "Sambhavati etasmāti sambhavo,",
  "tika-s0201t:2067_9": "āhāro sambhavo etassāti āhārasambhavaṃ.",
  "tika-s0201t:2067_10": "Tenāha “paccayasambhava”nti.",
  "tika-s0201t:2067_11": "Tassa paccayassa nirodhāti yena avijjādinā paccayena khandhapañcakaṃ sambhavati,",
  "tika-s0201t:2067_12": "tassa paccayassa anuppādanirodhā.",
  "tika-s0201t:2067_13": "Khaṇanirodho pana kāraṇanirapekkho.",
  "tika-s0201t:2068_0": "Nossūti saṃsayajotano nipātoti āha “bhūtaṃ nu kho idaṃ,",
  "tika-s0201t:2068_1": "na nu kho bhūta”nti.",
  "tika-s0201t:2068_2": "Bhūtamidaṃ nossūti ca iminā khandhapañcakameva nu kho idaṃ,",
  "tika-s0201t:2068_3": "udāhu attattaniyanti evaṃjātiko saṃsayanākāro gahito.",
  "tika-s0201t:2068_4": "Tadāhārasambhavaṃ nossūti pana iminā sahetukaṃ nu kho idaṃ bhūtaṃ,",
  "tika-s0201t:2068_5": "udāhu ahetukanti yathā ahetukabhāvāpanno saṃsayanākāro gahito,",
  "tika-s0201t:2068_6": "evaṃ visamahetukabhāvāpannopi saṃsayanākāro gahitoti daṭṭhabbaṃ.",
  "tika-s0201t:2068_7": "Visamahetunopi paramatthato bhūtassa ahetukabhāvato.",
  "tika-s0201t:2068_8": "Visamahetuvādopi parehi parikappitamattatāya sabhāvaniyatiyadicchādivādehi samānayogakkhamoti.",
  "tika-s0201t:2068_9": "Nirodhadhammaṃ nossūti iminā yathā aniccaṃ nu kho idaṃ bhūtaṃ,",
  "tika-s0201t:2068_10": "udāhu niccanti aniccataṃ paṭicca saṃsayanākāro gahito,",
  "tika-s0201t:2068_11": "evaṃ dukkhaṃ nu kho,",
  "tika-s0201t:2068_12": "udāhu na dukkhaṃ,",
  "tika-s0201t:2068_13": "anattā nu kho,",
  "tika-s0201t:2068_14": "udāhu na anattātipi saṃsayanākāro gahitoyevāti daṭṭhabbaṃ aniccassa dukkhabhāvādiavassaṃbhāvato,",
  "tika-s0201t:2068_15": "nicce ca tadubhayābhāvato.",
  "tika-s0201t:2068_16": "Yāthāvasarasalakkhaṇatoti aviparītasarasato salakkhaṇato ca,",
  "tika-s0201t:2068_17": "kiccato ceva sabhāvato cāti attho.",
  "tika-s0201t:2068_18": "Vipassanāya adhiṭṭhānabhūtāpi paññā vipassanā evāti vuttaṃ “vipassanāpaññāyā”ti.",
  "tika-s0201t:2068_19": "Sarasatoti ca sabhāvato.",
  "tika-s0201t:2068_20": "Salakkhaṇatoti sāmaññalakkhaṇato.",
  "tika-s0201t:2068_21": "Tenāha “vipassanāpaññāya sammā passantassā”ti.",
  "tika-s0201t:2068_22": "Vuttanayenevāti “yāthāvasarasalakkhaṇato”ti vuttanayeneva.",
  "tika-s0201t:2068_23": "Ye yeti tassaṃ parisāyaṃ ye ye bhikkhū.",
  "tika-s0201t:2068_24": "Sallakkhesunti sammadeva upadhāresuṃ.",
  "tika-s0201t:2069_0": "Tehīti tehi bhikkhūhi.",
  "tika-s0201t:2069_1": "Tatthāti tissaṃ vipassanāpaññāyaṃ.",
  "tika-s0201t:2069_2": "Nittaṇhabhāvanti taṇhābhāvaṃ “etaṃ mama”nti taṇhāggāhassa pahīnataṃ.",
  "tika-s0201t:2069_3": "Etenapi bhagavā “ahaṃ,",
  "tika-s0201t:2069_4": "bhikkhave,",
  "tika-s0201t:2069_5": "dhammesupi taṇhāpahānameva vaṇṇemi,",
  "tika-s0201t:2069_6": "sāti pana moghapuriso attabhāvepi taṇhāsaṃvaddhaniṃ viparītadiṭṭhiṃ paggayha tiṭṭhatī”ti sātiṃ niggaṇhāti.",
  "tika-s0201t:2069_7": "Sabhāvadassanenāti dhammānaṃ aviparītasabhāvadassanena.",
  "tika-s0201t:2069_8": "Paccayadassanenāti kāraṇadassanena anavasesato hetuno paccayassa ca dassanena.",
  "tika-s0201t:2069_9": "Allīyethāti taṇhādiṭṭhivasena nissayetha.",
  "tika-s0201t:2069_10": "Tenāha “taṇhādiṭṭhīhī”ti.",
  "tika-s0201t:2069_11": "Kelāyethāti pariharaṇakeḷiyā parihareyyātha.",
  "tika-s0201t:2069_12": "Tenāha “kīḷamānā vihareyyāthā”ti.",
  "tika-s0201t:2069_13": "Dhanaṃ viya icchantāti dhanaṃ viya drabyaṃ viya icchaṃ taṇhaṃ janentā.",
  "tika-s0201t:2069_14": "Tenāha “gedhaṃ āpajjeyyāthā”ti.",
  "tika-s0201t:2069_15": "Mamattaṃ uppādeyyāthāti “mamamida”nti taṇhādiṭṭhivasena abhinivesaṃ janeyyātha.",
  "tika-s0201t:2069_16": "Nikantivasenapi gahaṇatthāya no desito,",
  "tika-s0201t:2069_17": "tassa vā saṇhasukhumassa vipassanādhammassa gahaṇaṃ nāma nikantiyā eva siyā,",
  "tika-s0201t:2069_18": "na oḷārikataṇhāyāti vuttaṃ “nikantivasenā”ti.",
  "tika-s0201t:2070_0": "402.",
  "tika-s0201t:2070_1": "Paṭicca etasmā phalaṃ etīti paccayo,",
  "tika-s0201t:2070_2": "sabbo kāraṇavisesoti āha “khandhānaṃ paccayaṃ dassento”ti.",
  "tika-s0201t:2070_3": "Yāva avijjā hi sabbo nesaṃ kāraṇaviseso idha dassito.",
  "tika-s0201t:2070_4": "Puna ādito paṭṭhāya yāva pariyosānā,",
  "tika-s0201t:2070_5": "antato paṭṭhāya yāva ādīti anulomato paṭilomato ca vaṭṭavivaṭṭadassanavasena nānānayehi paṭiccasamuppādo dassito,",
  "tika-s0201t:2070_6": "niccaggāhassa nimittabhūto kilesopi idha natthīti dīpeti.",
  "tika-s0201t:2070_7": "Tampi vuttatthamevāti tampi “ime ca,",
  "tika-s0201t:2070_8": "bhikkhave,",
  "tika-s0201t:2070_9": "cattāro āhārā”tiādi yāva “taṇhāpabhavā”ti pāḷipadaṃ,",
  "tika-s0201t:2070_10": "tāva vuttatthameva sammādiṭṭhisuttavaṇṇanāyaṃ.",
  "tika-s0201t:2070_11": "Sesaṃ paṭiccasamuppādakathābhāvato visuddhimagge vitthāritāvāti imināva saṅgahitaṃ.",
  "tika-s0201t:2071_0": "404.",
  "tika-s0201t:2071_1": "Imasmiṃ sati idaṃ hotītiādīsu yaṃ vattabbaṃ,",
  "tika-s0201t:2071_2": "taṃ paramatthadīpaniyaṃ udānaṭṭhakathāyaṃ vuttanayeneva veditabbaṃ.",
  "tika-s0201t:2072_0": "407.",
  "tika-s0201t:2072_1": "Paṭidhāvanāti paṭisaraṇaṃ,",
  "tika-s0201t:2072_2": "pubbe attano āgataṃ atītaṃ addhānaṃ uddissa taṇhādiṭṭhivasena paṭigamananti attho.",
  "tika-s0201t:2072_3": "Nanu vicikicchāvasena pāḷiyaṃ paṭidhāvanā āgatāti?",
  "tika-s0201t:2072_4": "Saccaṃ āgatā,",
  "tika-s0201t:2072_5": "sā pana taṇhādiṭṭhihetukāti “taṇhādiṭṭhivasenā”ti vuttaṃ.",
  "tika-s0201t:2072_6": "Tatthāti tasmiṃ yathādhigate ñāṇadassane.",
  "tika-s0201t:2073_0": "Niccalabhāvanti suppatiṭṭhitabhāvaṃ,",
  "tika-s0201t:2073_1": "titthiyavādavātehi akampiyabhāvañca.",
  "tika-s0201t:2073_2": "Garūti garuguṇayutto.",
  "tika-s0201t:2073_3": "Bhāriko pāsāṇacchattasadiso.",
  "tika-s0201t:2073_4": "Akāmā anuvattitabboti saddhāmattakeneva anuvattanamāha,",
  "tika-s0201t:2073_5": "na aveccappasādena.",
  "tika-s0201t:2073_6": "Kiccanti satthukiccaṃ.",
  "tika-s0201t:2073_7": "Brāhmaṇānanti jātimantabrāhmaṇānaṃ.",
  "tika-s0201t:2073_8": "Vatasamādānānīti magavatādivatasamādānāni.",
  "tika-s0201t:2073_9": "Diṭṭhikutūhalānīti taṃtaṃdiṭṭhiggāhavasena “idaṃ saccaṃ,",
  "tika-s0201t:2073_10": "idaṃ sacca”ntiādinā gahetabbakutūhalāni.",
  "tika-s0201t:2073_11": "Evaṃ nissaṭṭhānīti yathā mayā tumhākaṃ ovādo dinno,",
  "tika-s0201t:2073_12": "evaṃ nissaṭṭhāni vatādīni taṃ atikkamitvā kiṃ gaṇheyyātha.",
  "tika-s0201t:2073_13": "Sayaṃ ñāṇena ñātanti paraneyyataṃ muñcitvā attano eva ñāṇena yāthāvato ñātaṃ.",
  "tika-s0201t:2073_14": "Evaṃbhūtañca sayaṃ paccakkhato diṭṭhaṃ nāma hotīti āha “sayaṃ paññācakkhunā diṭṭha”nti.",
  "tika-s0201t:2073_15": "Sayaṃ vibhāvitanti tehi bhikkhūhi tassa atthassa paccattaṃ vibhūtabhāvaṃ āpāditaṃ.",
  "tika-s0201t:2073_16": "Upanītāti upakkamena dhammadesanānusārena nītā.",
  "tika-s0201t:2073_17": "Mayāti kattari karaṇavacanaṃ.",
  "tika-s0201t:2073_18": "Dhammenāti kāraṇena.",
  "tika-s0201t:2073_19": "Etaṃ vacananti etaṃ “sandiṭṭhiko”tiādivacanaṃ.",
  "tika-s0201t:2074_0": "408.",
  "tika-s0201t:2074_1": "Taṃ sammohaṭṭhānaṃ assa lokassa.",
  "tika-s0201t:2074_2": "Samodhānenāti samāgamena.",
  "tika-s0201t:2074_3": "Gabbhati attabhāvabhāvena vattatīti gabbho,",
  "tika-s0201t:2074_4": "kalalādiavattho dhammapabandho,",
  "tika-s0201t:2074_5": "tannissitattā pana sattasantāno “gabbho”ti vutto yathā “mañcā ukkuṭṭhiṃ karontī”ti.",
  "tika-s0201t:2074_6": "Tannissayabhāvato mātukucchi “gabbho”ti veditabbo,",
  "tika-s0201t:2074_7": "gabbho viyāti vā.",
  "tika-s0201t:2074_8": "Yathā hi nivāsaṭṭhānatāya sattānaṃ ovarako “gabbho”ti vuccati,",
  "tika-s0201t:2074_9": "evaṃ gabbhaseyyakānaṃ yāva abhijāti nivāsaṭṭhānatāya mātukucchi “gabbho”ti vuttoti.",
  "tika-s0201t:2075_0": "Yamekarattinti yassaṃ ekarattiyaṃ.",
  "tika-s0201t:2075_1": "Bhummatthe hi idaṃ upayogavacanaṃ,",
  "tika-s0201t:2075_2": "accantasaṃyoge vā.",
  "tika-s0201t:2075_3": "Paṭhamanti sabbapaṭhamaṃ paṭisandhikkhaṇe.",
  "tika-s0201t:2075_4": "Gabbheti mātukucchiyaṃ.",
  "tika-s0201t:2075_5": "Māṇavoti satto.",
  "tika-s0201t:2075_6": "Yebhuyyena sattā rattiyaṃ paṭisandhiṃ gaṇhantīti rattiggahaṇaṃ.",
  "tika-s0201t:2075_7": "Abbhuṭṭhitovāti uṭṭhitaabbho viya,",
  "tika-s0201t:2075_8": "abhimukhabhāvena vā uṭṭhito eva maraṇassāti adhippāyo.",
  "tika-s0201t:2075_9": "So yātīti so māṇavo yāti paṭhamakkhaṇato paṭṭhāya gacchateva.",
  "tika-s0201t:2075_10": "Sa gacchaṃ na nivattatīti so evaṃ gacchanto khaṇamattampi na nivattati,",
  "tika-s0201t:2075_11": "aññadatthu maraṇameva upagacchatīti gāthāya attho.",
  "tika-s0201t:2076_0": "Utusamayaṃ sandhāya vuttaṃ,",
  "tika-s0201t:2076_1": "na lokasamaññātarajassa lagganadivasamattaṃ.",
  "tika-s0201t:2076_2": "Idāni vuttamevatthaṃ pākaṭataraṃ kātuṃ “mātugāmassa kira yasmi”ntiādi vuttaṃ.",
  "tika-s0201t:2076_3": "Tatthāti tasmiṃ gabbhāsaye.",
  "tika-s0201t:2076_4": "Saṇṭhahitvāti nibbattitvā.",
  "tika-s0201t:2076_5": "Bhijjitvāti aggahitagabbhā eva bhinnā hutvā.",
  "tika-s0201t:2076_6": "Ayañhi tassā sabhāvo.",
  "tika-s0201t:2076_7": "Vatthu suddhaṃ hotīti paggharitalohitattā anāmayattā ca gabbhāsayo suddho hoti.",
  "tika-s0201t:2076_8": "Suddhavatthuttā tato paraṃ katipayadivasāni khettameva hoti gabbhasaṇṭhahanassa parittassa lohitalesassa vijjamānattā.",
  "tika-s0201t:2076_9": "Sambhavassa pana kathaṃ sabbhāvoti āha “tasmiṃ samaye”tiādi.",
  "tika-s0201t:2076_10": "Itthisantānepi sukkadhātu labbhateva.",
  "tika-s0201t:2076_11": "Tenāha “aṅgaparāmasanenapi dārako nibbattatiyevā”ti.",
  "tika-s0201t:2076_12": "Yathā pārikāya nābhiparāmasanena sāmassa bodhisattassa,",
  "tika-s0201t:2076_13": "diṭṭhamaṅgalikāya nābhiparāmasanena maṇḍabyassa nibbatti.",
  "tika-s0201t:2076_14": "Gandhabboti gandhanato uppajjanagatiyā nimittupaṭṭhāpanena sūcanato gandhoti laddhanāmena bhavagāmikammunā abbati pavattatīti gandhabbo,",
  "tika-s0201t:2076_15": "tattha uppajjanakasatto.",
  "tika-s0201t:2076_16": "Tenāha “tatrūpagasatto”ti.",
  "tika-s0201t:2076_17": "Kammayantayantitoti tatrūpapattiāvahena kammasaṅkhātena pellanakayantena tathattāya pellito upanīto.",
  "tika-s0201t:2076_18": "Mahantena jīvitasaṃsayenāti vijāyanaparikkilesena “jīvissāmi kho,",
  "tika-s0201t:2076_19": "na nu kho jīvissāmi ahaṃ vā,",
  "tika-s0201t:2076_20": "putto vā me”ti evaṃ pavattena jīvitasaṃsayena vipulena garutarena saṃsayena.",
  "tika-s0201t:2076_21": "Taṃ ṭhānanti thanappadesamāha.",
  "tika-s0201t:2076_22": "Kīḷanti tenāti kīḷanaṃ,",
  "tika-s0201t:2076_23": "kīḷanameva kīḷanakaṃ.",
  "tika-s0201t:2077_0": "409.",
  "tika-s0201t:2077_1": "Sārajjatīti sārattacitto hoti.",
  "tika-s0201t:2077_2": "Byāpajjatīti byāpannacitto hoti.",
  "tika-s0201t:2077_3": "Kāye kesādidvattiṃsāsucisamudāye taṃsabhāvārammaṇā sati kāyasati.",
  "tika-s0201t:2077_4": "Anupaṭṭhapetvāti anuppādetvā,",
  "tika-s0201t:2077_5": "yathāsabhāvato kāyaṃ anupadhāretvāti attho.",
  "tika-s0201t:2077_6": "Parittacetasoti kilesehi parito khaṇḍitacitto.",
  "tika-s0201t:2077_7": "Tenāha “akusalacitto”ti.",
  "tika-s0201t:2077_8": "Ete akusaladhammā.",
  "tika-s0201t:2077_9": "Nirujjhantīti nirodhaṃ pattā honti.",
  "tika-s0201t:2077_10": "Taṇhāvasena abhinandatīti sappītikataṇhāvasena abhimukhaṃ hutvā nandati.",
  "tika-s0201t:2077_11": "Abhivadatīti taṇhāvasena taṃ taṃ ārammaṇaṃ abhinivissa vadati.",
  "tika-s0201t:2077_12": "Ajjhosāyāti anaññasādhāraṇaṃ viya ārammaṇaṃ taṇhāvasena anupavisitvā.",
  "tika-s0201t:2077_13": "Tenāha “gilitvā pariniṭṭhapetvā”ti.",
  "tika-s0201t:2077_14": "Dukkhaṃ kathaṃ abhinandatīti ettha dukkhahetukaṃ abhinandanto dukkhaṃ abhinandati nāmāti daṭṭhabbaṃ.",
  "tika-s0201t:2077_15": "Aṭṭhakathāyaṃ pana yāvatā yassa dukkhe diṭṭhitaṇhā abhinandanā appahīnā,",
  "tika-s0201t:2077_16": "tāvatāyaṃ dukkhaṃ abhinandati nāmāti dassetuṃ “ahaṃ dukkhito mama dukkhanti gaṇhanto abhinandati nāmā”ti vuttaṃ.",
  "tika-s0201t:2077_17": "Tena gāhadvayahetukā tattha abhinandanāti dasseti.",
  "tika-s0201t:2077_18": "Puna ekavāranti punapi ekavāraṃ.",
  "tika-s0201t:2077_19": "Phalahetusandhihetuphalasandhivasena dvisandhī.",
  "tika-s0201t:2077_20": "“Gabbhassāvakkanti hotī”tiādinā atthato sarūpato ca etarahi phalasaṅkhepassa.",
  "tika-s0201t:2077_21": "Sarūpeneva ca itaradvayassa desitattā āha “tisaṅkhepa”nti.",
  "tika-s0201t:2078_0": "410- 414.",
  "tika-s0201t:2078_1": "Samathayānikassa bhikkhuno vedanāmukhena saṅkhepeneva yāva arahattā kammaṭṭhānaṃ idha kathitanti āha “saṃkhittena taṇhāsaṅkhayavimuttiṃ dhārethā”ti.",
  "tika-s0201t:2078_2": "“Imaṃ taṇhāsaṅkhayavimutti”nti ca bhagavā yathādesitaṃ desanaṃ avocāti vuttaṃ “imaṃ…pe…",
  "tika-s0201t:2078_3": "vimuttidesana”nti.",
  "tika-s0201t:2078_4": "Yadi evaṃ kathaṃ desanā vimuttīti āha “desanā hi…pe…",
  "tika-s0201t:2078_5": "vimuttīti vuttā”ti.",
  "tika-s0201t:2078_6": "Yassā taṇhāya vasena sāti bhikkhu sassataggāhamahāsaṅghāṭapaṭimukko,",
  "tika-s0201t:2078_7": "sā sabbabuddhānaṃ desanā hatthāvalambamānepi durugghāṭiyā jātāti āha “mahātaṇhājālataṇhāsaṅghāṭapaṭimukka”nti.",
  "tika-s0201t:2078_8": "Mahātaṇhājāleti mahante taṇhājaṭe.",
  "tika-s0201t:2078_9": "Taṇhāsaṅghāṭeti taṇhāya saṅghāṭe.",
  "tika-s0201t:2078_10": "Tathābhūto ca tassa abbhantare kato nāma hotīti āha “anupaviṭṭho antogadho”ti.",
  "tika-s0201t:2078_11": "Sesaṃ suviññeyyameva.",
  "tika-s0201t:2079_0": "Mahātaṇhāsaṅkhayasuttavaṇṇanāya līnatthappakāsanā samattā.",
  "tika-s0201t:2080_0": "9. Mahāassapurasuttavaṇṇanā",
  "tika-s0201t:2081_0": "415.",
  "tika-s0201t:2081_1": "Jānapadinoti janapadavanto,",
  "tika-s0201t:2081_2": "janapadassa vā issarā rājakumārā gottavasena aṅgā nāma.",
  "tika-s0201t:2081_3": "Tesaṃ nivāso yadi eko janapado,",
  "tika-s0201t:2081_4": "kathaṃ bahuvacananti āha “ruḷhīsaddenā”ti.",
  "tika-s0201t:2081_5": "Akkharacintakā hi īdisesu ṭhānesu yutte viya saliṅgavacanāni (pāṇini 1.2.51) icchanti.",
  "tika-s0201t:2081_6": "Ayamettha ruḷhī yathā “kurūsu viharati,",
  "tika-s0201t:2081_7": "mallesu viharatī”ti ca.",
  "tika-s0201t:2081_8": "Tabbisesane pana janapadasadde jātisadde ekavacanameva.",
  "tika-s0201t:2081_9": "Tenāha “aṅgesu janapade”ti.",
  "tika-s0201t:2081_10": "Assā vuccanti pāsāṇāni,",
  "tika-s0201t:2081_11": "tāni sundarāni tattha santīti “assapura”nti so nigamo vuttoti kecī.",
  "tika-s0201t:2081_12": "Apare pana ājānīyo asso rañño tattha gahaṇaṃ upagatoti “assapura”nti vuttoti vadanti. Kiṃ tehi,",
  "tika-s0201t:2081_13": "nāmametaṃ tassa nigamassa.",
  "tika-s0201t:2081_14": "Yasmā pana tattha bhagavato nibaddhavasanaṭṭhānaṃ kiñci nāhosi,",
  "tika-s0201t:2081_15": "tasmā “taṃ gocaragāmaṃ katvā viharati”cceva vuttaṃ.",
  "tika-s0201t:2081_16": "Tathā hi pāḷiyaṃ “assapuraṃ nāma aṅgānaṃ nigamo”ti gocaragāmakittanameva kataṃ.",
  "tika-s0201t:2082_0": "Evarūpena sīlenātiādīsu sīlaggahaṇena vārittasīlamāha.",
  "tika-s0201t:2082_1": "Tena sammāvācākammantājīve dasseti.",
  "tika-s0201t:2082_2": "Ācāraggahaṇena cārittasīlaṃ.",
  "tika-s0201t:2082_3": "Tena parisuddhaṃ kāyavacīsamācāraṃ.",
  "tika-s0201t:2082_4": "Paṭipattiggahaṇena samathavipassanāmaggaphalasaṅgahaṃ sammāpaṭipattiṃ.",
  "tika-s0201t:2082_5": "Lajjinoti iminā yathāvuttasīlācāramūlakāraṇaṃ.",
  "tika-s0201t:2082_6": "Pesalāti iminā pārisuddhiṃ.",
  "tika-s0201t:2082_7": "Uḷāraguṇāti iminā paṭipattiyā pāripūriṃ.",
  "tika-s0201t:2082_8": "Bhikkhusaṅghasseva vaṇṇaṃ kathentīti idaṃ tesaṃ upāsakānaṃ yebhuyyena bhikkhūnaṃ guṇakittanapasutatāya vuttaṃ.",
  "tika-s0201t:2082_9": "Te pana saddhammepi sammāsambuddhepi abhippasannā eva.",
  "tika-s0201t:2082_10": "Tenāha “buddhamāmakā dhammamāmakā”ti.",
  "tika-s0201t:2082_11": "Vatthuttaye hi ekasmiṃ abhippasannā itaradvaye abhippasannā eva tadavinābhāvato.",
  "tika-s0201t:2082_12": "Piṇḍapātāpacāyaneti lakkhaṇavacanametaṃ yathā “kākehi sappi rakkhitabba”nti,",
  "tika-s0201t:2082_13": "tasmā paccayapaṭipūjaneti vuttaṃ hoti.",
  "tika-s0201t:2082_14": "Paccayadāyakānañhi kārassa attano sammāpaṭipattiyā mahapphalabhāvassa karaṇaṃ idha “piṇḍapātāpacāyana”nti adhippetaṃ.",
  "tika-s0201t:2083_0": "Samaṇakaraṇāti samaṇabhāvakarā,",
  "tika-s0201t:2083_1": "samaṇabhāvassa kārakāti attho.",
  "tika-s0201t:2083_2": "Te pana ekantato attano santāne uppāditā vaḍḍhitā ca hontīti āha “samādāya paripūritā”ti.",
  "tika-s0201t:2083_3": "Samaṇaggahaṇañcettha samaṇavasena,",
  "tika-s0201t:2083_4": "na sāmaññamattenāti āha “samitapāpasamaṇa”nti.",
  "tika-s0201t:2083_5": "Brāhmaṇakaraṇāti etthāpi vuttanayenevattho veditabbo.",
  "tika-s0201t:2083_6": "Byañjanato eva cāyaṃ bhedo,",
  "tika-s0201t:2083_7": "yadidaṃ samaṇabrāhmaṇāti,",
  "tika-s0201t:2083_8": "na atthato.",
  "tika-s0201t:2083_9": "Samaṇena kattabbadhammāti samaṇadhamme ṭhitena sampādetabbadhammā.",
  "tika-s0201t:2083_10": "Yo hi heṭṭhimasikkhāsaṅkhātasamaṇabhāve suppatiṭṭhito,",
  "tika-s0201t:2083_11": "tena ye uparisikkhāsaṅkhātasamaṇabhāvā sampādetabbā,",
  "tika-s0201t:2083_12": "tesaṃ vaseneva vuttasamaṇena kattabbadhammā vuttāti.",
  "tika-s0201t:2083_13": "Tathā hi tesaṃ samaṇabhāvāvahataṃ sandhāyāha “tepi ca samaṇakaraṇā hontiyevā”ti.",
  "tika-s0201t:2083_14": "Idha panāti mahāassapure.",
  "tika-s0201t:2083_15": "Hirottappādivasena desanā vitthāritāti hirottappa-",
  "tika-s0201t:2083_16": "parisuddhakāyavacīmanosamācārājīvaindriyasaṃvara-",
  "tika-s0201t:2083_17": "bhojanemattaññuta-",
  "tika-s0201t:2083_18": "jāgariyānuyogasatisampajañña-",
  "tika-s0201t:2083_19": "jhānavijjāvasena samaṇakaraṇadhammadesanā vitthārato desitā,",
  "tika-s0201t:2083_20": "na tikanipāte viya saṅkhepato.",
  "tika-s0201t:2083_21": "Phalaggahaṇeneva vipākaphalaṃ gahitaṃ,",
  "tika-s0201t:2083_22": "taṃ pana ukkaṭṭhaniddesena catubbidhaṃ sāmaññaphalaṃ daṭṭhabbaṃ.",
  "tika-s0201t:2083_23": "Ānisaṃsaggahaṇena piyamanāpatādiudrayo.",
  "tika-s0201t:2083_24": "Tasseva atthoti tasseva avañcāpadasseva atthaniddeso.",
  "tika-s0201t:2083_25": "“Yassā hī”tiādinā byatirekavasena atthaṃ vadati.",
  "tika-s0201t:2083_26": "Ettakena ṭhānenāti ettakena pāḷipadesena.",
  "tika-s0201t:2083_27": "Hirottappādīnaṃ upari pāḷiyaṃ vuccamānānaṃ samaṇakaraṇadhammānaṃ.",
  "tika-s0201t:2083_28": "Vaṇṇaṃ kathesīti guṇaṃ ānisaṃsaṃ abhāsi.",
  "tika-s0201t:2083_29": "Satipaṭṭhāne vuttanayenāti “apica vaṇṇabhaṇanameta”ntiādinā satipaṭṭhānavaṇṇanāyaṃ vuttanayena.",
  "tika-s0201t:2084_0": "416.",
  "tika-s0201t:2084_1": "Yaṃ hirīyatīti yena dhammena hetubhūtena vā jigucchati.",
  "tika-s0201t:2084_2": "Karaṇe hetaṃ paccattavacanaṃ.",
  "tika-s0201t:2084_3": "Yanti vā liṅgavipallāsena vutto,",
  "tika-s0201t:2084_4": "dhammoti attho.",
  "tika-s0201t:2084_5": "Hirīyitabbenāti upayogatthe karaṇavacanaṃ,",
  "tika-s0201t:2084_6": "hirīyitabbayuttakaṃ kāyaduccaritādinti attho.",
  "tika-s0201t:2084_7": "Ottappitabbenāti etthāpi eseva nayo.",
  "tika-s0201t:2084_8": "Ajjhattaṃ niyakajjhattaṃ jātiādi samuṭṭhānaṃ etissāti ajjhattasamuṭṭhānā hirī,",
  "tika-s0201t:2084_9": "bahiddhā attato bahibhūto parasatto samuṭṭhānaṃ etissāti bahiddhāsamuṭṭhānaṃ ottappaṃ.",
  "tika-s0201t:2084_10": "Attādhipatito āgatā attādhipateyyā,",
  "tika-s0201t:2084_11": "attānaṃ adhipatiṃ katvā pavattā.",
  "tika-s0201t:2084_12": "Lajjāsabhāvasaṇṭhitāti pāpajigucchanasabhāvaṭṭhāyinī.",
  "tika-s0201t:2084_13": "Sappatissavalakkhaṇattā garunā kismiñci vutte gāravavasena patissavanaṃ patissavo,",
  "tika-s0201t:2084_14": "saha patissavenāti sappatissavaṃ,",
  "tika-s0201t:2084_15": "patissavabhūtaṃ taṃsabhāvañca yaṃ kiñci gāravaṃ.",
  "tika-s0201t:2084_16": "Jātiādimahattatāpaccavekkhaṇena uppajjamānā ca hirī tattha gāravavasena pavattatīti sappatissavalakkhaṇāti vuccati.",
  "tika-s0201t:2084_17": "Bhayasabhāvasaṇṭhitanti pāpato bhāyanasabhāvaṭṭhāyī,",
  "tika-s0201t:2084_18": "vajjabhīrukabhayadassāvilakkhaṇattā vajjaṃ bhāyati taṃ bhayato passatīti vajjabhīrukabhayadassāvī,",
  "tika-s0201t:2084_19": "evaṃsabhāvaṃ ottappaṃ.",
  "tika-s0201t:2084_20": "Ajjhattasamuṭṭhānāditā ca hirottappānaṃ tattha tattha pākaṭabhāveneva vuccati,",
  "tika-s0201t:2084_21": "na paresaṃ kadāci aññamaññavippayogā.",
  "tika-s0201t:2084_22": "Na hi lajjanaṃ nibbhayaṃ,",
  "tika-s0201t:2084_23": "pāpabhayaṃ vā alajjanaṃ hotīti.",
  "tika-s0201t:2084_24": "Ayamettha saṅkhepo,",
  "tika-s0201t:2084_25": "vitthāro pana aṭṭhasāliniyaṃ vuttanayeneva veditabbo.",
  "tika-s0201t:2084_26": "Lokamariyādassa pālanato lokapāladhammā nāma.",
  "tika-s0201t:2084_27": "Sukkāti odātā pabhassarabhāvakārakā,",
  "tika-s0201t:2084_28": "sukkābhijātihetutāya vā sukkā.",
  "tika-s0201t:2084_29": "Sambhedanti ācāramariyādāsaṅkaraṃ.",
  "tika-s0201t:2084_30": "Devabhāvāvahā dhammāti devadhammā.",
  "tika-s0201t:2085_0": "Sukkadhammasamāhitāti yathāvuttasukkadhammasamaṅgino.",
  "tika-s0201t:2085_1": "Santoti vūpasantadosā.",
  "tika-s0201t:2085_2": "Sappurisāti santajanā.",
  "tika-s0201t:2085_3": "Saparahitasādhakā hi sādhavo.",
  "tika-s0201t:2086_0": "Avayavavinimuttassa samudāyassa abhāvato,",
  "tika-s0201t:2086_1": "avayavena ca samudāyassa apadisitabbato ovādūpasampadāvahaovādekadeso ovādūpasampadāti.",
  "tika-s0201t:2086_2": "Idhāti imasmiṃ assapure.",
  "tika-s0201t:2086_3": "Ete hirottappadhammā.",
  "tika-s0201t:2086_4": "Samaṇadhammā nāmāti dassitā mūlabhūtasamaṇabhāvakarā dhammāti katvā.",
  "tika-s0201t:2086_5": "Tathā hi tesaṃ ādito gahaṇaṃ.",
  "tika-s0201t:2087_0": "Yassa adhigamena nippariyāyato samaṇā nāma honti,",
  "tika-s0201t:2087_1": "so ariyamaggo “samaṇassa kammaṃ paṭipadā”ti katvā sāmaññaṃ,",
  "tika-s0201t:2087_2": "tassa pana phalabhāvato,",
  "tika-s0201t:2087_3": "ārammaṇakaraṇavasena araṇīyato phalanibbānāni sāmaññattho.",
  "tika-s0201t:2087_4": "Rāgaṃ khepetīti rāgakkhayo,",
  "tika-s0201t:2087_5": "ariyamaggo.",
  "tika-s0201t:2087_6": "Rāgo khīyati etthāti rāgakkhayo, nibbānaṃ.",
  "tika-s0201t:2087_7": "Phalaṃ pana kāraṇūpacārena rāgakkhayo daṭṭhabbo.",
  "tika-s0201t:2087_8": "Dosakkhayo mohakkhayoti etthāpi eseva nayo.",
  "tika-s0201t:2087_9": "Sāmaññabhūto attho sāmaññattho, maggo,",
  "tika-s0201t:2087_10": "sāmaññassa atthoti sāmaññattho,",
  "tika-s0201t:2087_11": "phalanti āha “maggampi phalampi ekato katvā sāmaññattho kathito”ti.",
  "tika-s0201t:2087_12": "Tayidaṃ ukkaṭṭhaniddesena vuttaṃ.",
  "tika-s0201t:2087_13": "Sīlādipubbabhāgapaṭipadāpi hi idha “sāmaññattho”ti gahitā.",
  "tika-s0201t:2087_14": "Tenevāha “sati uttarikaraṇīye”ti.",
  "tika-s0201t:2087_15": "Paṭivedayāmīti punappunaṃ ñāpemi.",
  "tika-s0201t:2088_0": "417.",
  "tika-s0201t:2088_1": "Kammapathavasenevāti akusalakammapathabhāveneva,",
  "tika-s0201t:2088_2": "tato tādisampi akusalakammaṃ bhikkhussa kātuṃ na yuttanti duṭṭhullabhāveneva tato oramatīti adhippāyo.",
  "tika-s0201t:2088_3": "Sikkhāpadabaddhenāti sikkhāpadapaññāpanena.",
  "tika-s0201t:2088_4": "Pānīyaghaṭe vā patte vā kākānaṃ hatthaṃ vā daṇḍaṃ vā leḍḍuṃ vāti sabbamidaṃ nidassanamattaṃ daṭṭhabbaṃ.",
  "tika-s0201t:2088_5": "Yattha katthaci hi ṭhitānaṃ aññesampi pāṇīnaṃ uṭṭhāpanādi sabbaṃ aniṭṭhakaraṇaṃ idha aparisuddhakāyasamācārabhāveneva saṅgahitanti.",
  "tika-s0201t:2088_6": "Uttānoti uddhamuddhaṃ tanotīti uttāno.",
  "tika-s0201t:2088_7": "Evaṃbhūto ca kenaci anuppādabhūmiyaṃ sañjātasālakalyāṇīkhandho viya uparūpari uggatuggato pākaṭo ca hotīti āha “uggato pākaṭo”ti.",
  "tika-s0201t:2088_8": "Anāvaṭoti anivuto.",
  "tika-s0201t:2088_9": "Tenāha “asañchanno”ti,",
  "tika-s0201t:2088_10": "nacchādetabboti attho.",
  "tika-s0201t:2088_11": "Ekasadiso visuddhabhāvena.",
  "tika-s0201t:2088_12": "Antarantare chiddarahito pubbenāparaṃ sammāpaṭipattiyā sandhānena.",
  "tika-s0201t:2088_13": "Saṃvuto kāyikassa saṃvarassa anupakkilesato.",
  "tika-s0201t:2088_14": "Tenāha “kilesānaṃ dvāraṃ pidahanenā”ti.",
  "tika-s0201t:2089_0": "418.",
  "tika-s0201t:2089_1": "Ettha yathā lahukataraṃ kākuṭṭhāpanādikāyakammaṃ kāyasamācārassa aparisuddhabhāvāvahaṃ sallekhavikopanato,",
  "tika-s0201t:2089_2": "micchāvitakkanamattañca manosamācārassa,",
  "tika-s0201t:2089_3": "evaṃ yaṃ kiñci aniyyānakathākathanamattaṃ vacīsamācārassa aparisuddhabhāvāvahaṃ sallekhavikopanato,",
  "tika-s0201t:2089_4": "na hasādhippāyena musākathananti daṭṭhabbaṃ.",
  "tika-s0201t:2089_5": "Hasādhippāyena hi musākathanaṃ sikkhāpadabaddheneva paṭikkhittanti.",
  "tika-s0201t:2090_0": "420.",
  "tika-s0201t:2090_1": "Ājīvopi ekacco kammapathavasena vārito labbhati.",
  "tika-s0201t:2090_2": "So pana atioḷāriko kāyavacīsamācāravāresu vuttanayo evāti na gahitoti daṭṭhabbaṃ.",
  "tika-s0201t:2090_3": "Ye pana “tādiso bhikkhūnaṃ ayogyato na gahito”ti vadanti,",
  "tika-s0201t:2090_4": "taṃ micchā tathā sati kāyavacīsamācāravārepi tassa aggahetabbabhāvāpattito.",
  "tika-s0201t:2090_5": "“Khādatha pivathā”ti pucchā attano khāditukāmatādīpanena,",
  "tika-s0201t:2090_6": "pariyāyakathābhāvato panesā sallekhavikopanā jātā.",
  "tika-s0201t:2091_0": "422.",
  "tika-s0201t:2091_1": "Anesanaṃ pahāya dhammena samena paccaye pariyesanto pariyesanamattaññū nāma.",
  "tika-s0201t:2091_2": "Dāyakassa deyyadhammassa attano ca pamāṇaññutāpaṭiggaṇhanto paṭiggahaṇamattaññū nāma.",
  "tika-s0201t:2091_3": "Yoniso paccavekkhitvā paribhuñjanto paribhogamattaññū nāma.",
  "tika-s0201t:2092_0": "423.",
  "tika-s0201t:2092_1": "Ekasmiṃ koṭṭhāseti majjhimayāmasaññite ekasmiṃ koṭṭhāse.",
  "tika-s0201t:2092_2": "“Vāmena passena sentī”ti evaṃ vuttā.",
  "tika-s0201t:2092_3": "Dakkhiṇapassena sayāno nāma natthi dakkhiṇahatthassa sarīraggahaṇādipayogakkhamato.",
  "tika-s0201t:2092_4": "Purisavasena cetaṃ vuttaṃ.",
  "tika-s0201t:2093_0": "Tejussadattāti iminā sīhassa abhīrukabhāvaṃ dasseti.",
  "tika-s0201t:2093_1": "Bhīrukā hi sesamigā attano āsayaṃ pavisitvā santāsapubbakaṃ yathā tathā sayanti,",
  "tika-s0201t:2093_2": "sīho pana abhīrukabhāvato satokārī bhikkhu viya satiṃ upaṭṭhapetvāva sayati.",
  "tika-s0201t:2093_3": "Tenāha “dve purimapāde”tiādi.",
  "tika-s0201t:2093_4": "Seti abyāvaṭabhāvena pavattati etthāti seyyā,",
  "tika-s0201t:2093_5": "catutthajjhānameva seyyā.",
  "tika-s0201t:2093_6": "Kiṃ pana taṃ catutthajjhānanti?",
  "tika-s0201t:2093_7": "Ānāpānacatutthajjhānaṃ.",
  "tika-s0201t:2093_8": "Tattha hi ṭhatvā vipassanaṃ vaḍḍhetvā bhagavā anukkamena aggamaggaṃ adhigato tathāgato jātoti keci,",
  "tika-s0201t:2093_9": "tayidaṃ padaṭṭhānaṃ nāma na seyyā.",
  "tika-s0201t:2093_10": "Apare pana “catutthajjhānasamanantarā bhagavā parinibbāyī”ti vuttapadaṃ gahetvā “lokiyacatutthajjhānasamāpatti tathāgataseyyā”ti vadanti,",
  "tika-s0201t:2093_11": "tathā sati parinibbānakālikā tathāgataseyyāti āpajjati,",
  "tika-s0201t:2093_12": "na ca bhagavā catutthajjhānaṃ samāpajjanabahulo vihāsi,",
  "tika-s0201t:2093_13": "aggaphalajhānaṃ panettha “catutthajjhāna”nti adhippetaṃ.",
  "tika-s0201t:2093_14": "Tattha yathā sattānaṃ niddupagamanalakkhaṇā seyyā bhavaṅgacittavāravasena hoti,",
  "tika-s0201t:2093_15": "tañca tesaṃ paṭhamajātisamanvayaṃ yebhuyyavuttikaṃ,",
  "tika-s0201t:2093_16": "evaṃ bhagavato ariyajātisamanvayaṃ yebhuyyavuttikaṃ aggaphalabhūtaṃ catutthajjhānaṃ “tathāgataseyyā”ti veditabbaṃ.",
  "tika-s0201t:2093_17": "Sīhaseyyāti seṭṭhaseyyāti āha “uttamaseyyā”ti.",
  "tika-s0201t:2094_0": "426. Vigatantānīti iṇamūlāni. Tesanti iṇamūlānaṃ. Pariyantoti avaseso.",
  "tika-s0201t:2095_0": "Pavattinivāraṇena catuiriyāpathaṃ chindanto.",
  "tika-s0201t:2095_1": "Ābādhatīti pīḷeti.",
  "tika-s0201t:2095_2": "Dukkhitoti sañjātadukkho.",
  "tika-s0201t:2095_3": "Appaṃ balaṃ balamattā.",
  "tika-s0201t:2095_4": "Appattho hi ayaṃ mattā-",
  "tika-s0201t:2095_5": "saddo “mattāsukhapariccāgā”tiādīsu viya,",
  "tika-s0201t:2095_6": "balavattho pana mattā-",
  "tika-s0201t:2095_7": "saddo anatthantaro.",
  "tika-s0201t:2095_8": "Sesanti “tassa hi bandhanā muttomhīti āvajjayato tadubhayaṃ hotī”tiādinā vattabbaṃ sandhāyāha.",
  "tika-s0201t:2095_9": "Sabbapadesūti vuttāvasiṭṭhesu sabbapadesu.",
  "tika-s0201t:2095_10": "Yenakāmaṃ yathāruci gacchatīti yenakāmaṃgamoti anunāsikalopaṃ akatvā niddeso.",
  "tika-s0201t:2095_11": "Bhujo attano yathāsukhaviniyogo isso icchitabbo etthāti bhujisso, sāmiko.",
  "tika-s0201t:2095_12": "So pana aparasantakatāya “attano santako”ti vutto.",
  "tika-s0201t:2095_13": "Dullabhaāpatāya kaṃ tārenti etthāti kantāroti āha “nirudakaṃ dīghamagga”nti.",
  "tika-s0201t:2096_0": "Vināsetīti khādanadubbiniyojanādīhi yathā iṇamūlaṃ kiñci na hoti,",
  "tika-s0201t:2096_1": "tathā karoti.",
  "tika-s0201t:2096_2": "Yamhi rāgavatthumhi.",
  "tika-s0201t:2096_3": "So puggalo.",
  "tika-s0201t:2096_4": "Tena rāgavatthunā,",
  "tika-s0201t:2096_5": "puriso ce itthiyā,",
  "tika-s0201t:2096_6": "itthī ce purisena.",
  "tika-s0201t:2096_7": "Iṇaṃ viya kāmacchando daṭṭhabbo pīḷāsamānato.",
  "tika-s0201t:2097_0": "Na vindatīti na jānāti.",
  "tika-s0201t:2097_1": "Upaddavethāti sukhavihārassa upaddavaṃ karotha,",
  "tika-s0201t:2097_2": "vibādhethāti attho.",
  "tika-s0201t:2097_3": "Rogo viya byāpādo daṭṭhabbo sukhabhañjanasamānato.",
  "tika-s0201t:2098_0": "Nānāvidhahetūpāyālaṅkatatāya khandhāyatanadhātupaṭiccasamuppādādidhammanītivicittatāya ca vicittanaye.",
  "tika-s0201t:2098_1": "Dhammassavaneti dhammakathāyaṃ.",
  "tika-s0201t:2098_2": "Kathā hi sotabbaṭṭhena “savana”nti vuttā.",
  "tika-s0201t:2098_3": "Evamettha sīlaṃ vibhattaṃ,",
  "tika-s0201t:2098_4": "evaṃ jhānābhiññā,",
  "tika-s0201t:2098_5": "evaṃ vipassanāmaggaphalānīti neva tassa dhammassavanassa ādimajjhapariyosānaṃ jānāti.",
  "tika-s0201t:2098_6": "Uṭṭhiteti niṭṭhite.",
  "tika-s0201t:2098_7": "Aho kāraṇanti tattha tattha paṭiññānurūpena nikkhittasādhanavasena gahitakāraṇaṃ.",
  "tika-s0201t:2098_8": "Aho upamāti tasseva kāraṇassa patiṭṭhāpanavasena anvayato byatirekato ca patiṭṭhaṃ udāharaṇādi.",
  "tika-s0201t:2098_9": "Bandhanāgāraṃ viya thinamiddhaṃ daṭṭhabbaṃ dukkhato niyyānassa vibandhanato.",
  "tika-s0201t:2099_0": "Yasmā kukkuccanīvaraṇaṃ uddhaccarahitaṃ natthi,",
  "tika-s0201t:2099_1": "yasmā vā uddhaccakukkuccaṃ samānakiccāhārapaṭipakkhaṃ,",
  "tika-s0201t:2099_2": "tasmā kukkuccassa visayaṃ dassento “vinaye apakataññunā”tiādimāha.",
  "tika-s0201t:2099_3": "Yathā hi uddhaccaṃ sattassa avūpasamakaraṃ,",
  "tika-s0201t:2099_4": "tathā kukkuccampi.",
  "tika-s0201t:2099_5": "Yathāpi uddhaccassa ñātivitakkādi āhāro,",
  "tika-s0201t:2099_6": "tathā kukkuccassapi.",
  "tika-s0201t:2099_7": "Yathā ca uddhaccassa samatho paṭipakkho,",
  "tika-s0201t:2099_8": "tathā kukkuccassapīti.",
  "tika-s0201t:2099_9": "Dāsabyaṃ viya uddhaccakukkuccaṃ daṭṭhabbaṃ aseribhāvāpādanato.",
  "tika-s0201t:2100_0": "Soḷasavatthukā vicikicchā aṭṭhavatthukaṃ vicikicchaṃ anupaviṭṭhāti āha “aṭṭhasu ṭhānesu vicikicchā”ti.",
  "tika-s0201t:2100_1": "Vicikicchantoti saṃsayanto.",
  "tika-s0201t:2100_2": "Adhimuccitvāti pattiyāyetvā.",
  "tika-s0201t:2100_3": "Gaṇhitunti saddheyyavatthuṃ pariggahetuṃ.",
  "tika-s0201t:2100_4": "Abhimukhaṃ sappanaṃ āsappanaṃ,",
  "tika-s0201t:2100_5": "parito sappanaṃ parisappanaṃ.",
  "tika-s0201t:2100_6": "Padadvayenapi cittassa anicchanākārameva vadati.",
  "tika-s0201t:2100_7": "Khemantagāmimaggaṃ na pariyogāhati etenāti apariyogāhanaṃ,",
  "tika-s0201t:2100_8": "ussaṅkitaparisaṅkitabhāvena chambhitaṃ hoti cittaṃ yassa dhammassa vasena,",
  "tika-s0201t:2100_9": "so dhammo chambhitattanti vicikicchanākāramāha.",
  "tika-s0201t:2100_10": "Tenāha “cittassa uppādayamānā”ti.",
  "tika-s0201t:2100_11": "Kantāraddhānamaggo viyāti sāsaṅkakantāraddhānamaggo viya daṭṭhabbā appaṭipattihetubhāvato.",
  "tika-s0201t:2101_0": "Natthi ettha iṇanti aṇaṇo,",
  "tika-s0201t:2101_1": "tassa bhāvo āṇaṇyaṃ,",
  "tika-s0201t:2101_2": "kassaci iṇassa adhāraṇaṃ.",
  "tika-s0201t:2101_3": "Samiddhakammantoti nipphannajīvikappayogo.",
  "tika-s0201t:2101_4": "Paribundhati uparodhetīti ra-",
  "tika-s0201t:2101_5": "kārassa la-",
  "tika-s0201t:2101_6": "kāraṃ katvā palibodho,",
  "tika-s0201t:2101_7": "aserivihāro,",
  "tika-s0201t:2101_8": "tassa mūlaṃ kāraṇanti palibodhamūlaṃ.",
  "tika-s0201t:2101_9": "Cha dhamme bhāvetvāti asubhanimittaggāhādike cha dhamme uppādetvā vaḍḍhetvā.",
  "tika-s0201t:2101_10": "Cha dhamme bhāvetvāti ca mettānimittaggāhādayo ca tattha tattha cha dhammāti vuttāti veditabbo.",
  "tika-s0201t:2101_11": "Pajahatīti vikkhambhanavasena pajahati.",
  "tika-s0201t:2101_12": "Tenāha “ācārapaṇṇattiādīni sikkhāpiyamāno”tiādi.",
  "tika-s0201t:2101_13": "Paravatthumhīti visabhāgavatthusmiṃ,",
  "tika-s0201t:2101_14": "paravisaye vā.",
  "tika-s0201t:2101_15": "Paravisayā hete bhikkhuno,",
  "tika-s0201t:2101_16": "yadidaṃ pañca kāmaguṇā.",
  "tika-s0201t:2101_17": "Āṇaṇyamiva kāmacchandappahānaṃ āha piyavatthuabhāvāvahato.",
  "tika-s0201t:2102_0": "Ācāravipattipaṭibāhakāni sikkhāpadāni ācārapaṇṇattiādīni.",
  "tika-s0201t:2102_1": "Ārogyamiva byāpādappahānaṃ āha kāyacittānaṃ phāsubhāvāvahato.",
  "tika-s0201t:2103_0": "Bandhanā mokkhamiva thinamiddhappahānaṃ āha cittassa niggahitabhāvāvahato.",
  "tika-s0201t:2104_0": "Bhujissaṃ viya uddhaccakukkuccappahānaṃ āha cittassa seribhāvāvahato.",
  "tika-s0201t:2105_0": "Tiṇaṃ viyāti tiṇamiva katvā.",
  "tika-s0201t:2105_1": "Agaṇetvāti acintetvā.",
  "tika-s0201t:2105_2": "Khemantabhūmiṃ viya vicikicchāpahānaṃ āha anussaṅkitāparisaṅkitabhāvena sammāpaṭipattihetubhāvato.",
  "tika-s0201t:2106_0": "427.",
  "tika-s0201t:2106_1": "Kirīyati gabbhāsaye khipīyatīti karo, sambhavo,",
  "tika-s0201t:2106_2": "karato jātoti karajo,",
  "tika-s0201t:2106_3": "mātāpettikasambhavoti attho.",
  "tika-s0201t:2106_4": "Mātuyā hi sarīrasaṇṭhāpanavasena karato jātoti karajoti apare.",
  "tika-s0201t:2106_5": "Ubhayathāpi karajakāyanti catusantatirūpamāha.",
  "tika-s0201t:2106_6": "Temetīti tintaṃ karoti.",
  "tika-s0201t:2106_7": "Ko panettha tintabhāvoti āha “snehetī”ti,",
  "tika-s0201t:2106_8": "pītisnehena pīṇanaṃ karotīti attho.",
  "tika-s0201t:2106_9": "Tenāha “sabbattha pavattapītisukhaṃ karotī”ti.",
  "tika-s0201t:2106_10": "Pītisamuṭṭhānapaṇītarūpehi sakalassa karajakāyassa pariphuṭatāya cettha taṃsamuṭṭhāpakapītisukhānaṃ sabbattha pavatti jotitā.",
  "tika-s0201t:2106_11": "Parisandetītiādīsupi eseva nayo.",
  "tika-s0201t:2106_12": "Tatthāpi hi “samantato sandeti temeti sneheti,",
  "tika-s0201t:2106_13": "sabbattha pavattapītisukhaṃ karotī”tiādinā yathārahaṃ attho veditabbo.",
  "tika-s0201t:2106_14": "Paripūretīti vāyunā bhastaṃ viya imaṃ karajakāyaṃ pītisukhena pūreti.",
  "tika-s0201t:2106_15": "Samantato phusatīti imaṃ karajakāyaṃ pītisukhena phusati.",
  "tika-s0201t:2106_16": "Sabbāvatoti a-",
  "tika-s0201t:2106_17": "kārassa ā-",
  "tika-s0201t:2106_18": "kāro kato,",
  "tika-s0201t:2106_19": "sabbāvayavavatoti atthoti āha “sabbakoṭṭhāsavato”ti,",
  "tika-s0201t:2106_20": "maṃsādisabbābhāgavatoti attho.",
  "tika-s0201t:2106_21": "Aphuṭaṃ nāma na hoti pītisukhasamuṭṭhānehi rūpehi sabbatthakameva byāpitattā.",
  "tika-s0201t:2106_22": "Kātuñceva yojetuñca cheko sannetuṃ paṭibaloti yojanā.",
  "tika-s0201t:2106_23": "Nhānīyacuṇṇānaṃ parimaddanavasena piṇḍaṃ karontena hatthena bhājanaṃ nippīḷetabbaṃ hotīti āha “sannentassa bhijjatī”ti.",
  "tika-s0201t:2106_24": "Anugatāti anupaviṭṭhā.",
  "tika-s0201t:2106_25": "Parigatāti parito samantato tintā.",
  "tika-s0201t:2106_26": "Tintabhāveneva samaṃ antaraṃ bāhirañca etissāti santarabāhirā.",
  "tika-s0201t:2106_27": "Sabbatthakamevāti sabbattheva.",
  "tika-s0201t:2106_28": "Na ca pagghariṇī pamāṇayuttasseva udakassa sittattā.",
  "tika-s0201t:2106_29": "Ettha ca nhānīyapiṇḍaṃ viya karajakāyo,",
  "tika-s0201t:2106_30": "taṃ temetvā sampiṇḍitapamāṇayuttaudakaṃ viya paṭhamajjhānasukhaṃ daṭṭhabbaṃ.",
  "tika-s0201t:2107_0": "428.",
  "tika-s0201t:2107_1": "Heṭṭhā ubbhijjitvā uggacchanaudakoti rahadassa adhothūladhārāvasena ubbhijja uṭṭhahanaudako.",
  "tika-s0201t:2107_2": "Antoyeva ubbhijjanaudakoti rahadassa abbhantareyeva thūladhārā ahutvā uṭṭhitaudakasirāmukhehi ubbhijjanako.",
  "tika-s0201t:2107_3": "Āgamanamaggoti nadītaḷākakandarasaraādito āgamanamaggo.",
  "tika-s0201t:2108_0": "429.",
  "tika-s0201t:2108_1": "Uppalagacchāni ettha santīti uppalinī, vāri.",
  "tika-s0201t:2108_2": "Ayamettha vinicchayo,",
  "tika-s0201t:2108_3": "tathā hi loke rattakkhiko “puṇḍarīkakkho”ti vuccati.",
  "tika-s0201t:2108_4": "Keci pana “rattaṃ padumaṃ,",
  "tika-s0201t:2108_5": "setaṃ puṇḍarīka”nti vadanti.",
  "tika-s0201t:2108_6": "Uppalādīni viya karajakāyo,",
  "tika-s0201t:2108_7": "udakaṃ viya tatiyajjhānasukhanti ayampi attho “purimanayenā”ti atideseneva vibhāvitoti daṭṭhabbaṃ.",
  "tika-s0201t:2109_0": "430.",
  "tika-s0201t:2109_1": "Nirupakkilesaṭṭhenāti rajojallādinā anupakkiliṭṭhatāya amalīnabhāvena.",
  "tika-s0201t:2109_2": "Amalīnampi kiñci vatthu pabhassarasabhāvaṃ hotīti vuttaṃ “pabhassaraṭṭhenā”ti.",
  "tika-s0201t:2109_3": "Utupharaṇanti uṇhautupharaṇaṃ.",
  "tika-s0201t:2109_4": "Sabbatthakameva jhānasukhena phuṭṭho karajakāyo yathā utunā phuṭṭhavatthasadisoti āha “vatthaṃ viya karajakāyo”ti.",
  "tika-s0201t:2109_5": "Tasmāti “vatthaṃ viyā”tiādinā vuttamevatthaṃ hetubhāvena paccāmasati,",
  "tika-s0201t:2109_6": "karajakāyassa vatthasadisattā catutthajjhānasukhassa ca utupharaṇasadisattāti attho.",
  "tika-s0201t:2109_7": "Santasabhāvattā ñāṇuttarattā cettha upekkhāpi sukhe saṅgahitāti catutthajjhānepi sukhaggahaṇaṃ kataṃ.",
  "tika-s0201t:2109_8": "“Parisuddhena pariyodātena pharitvā nisinno hotī”ti vacanato catutthajjhānacittassa vatthasadisatā vuttā.",
  "tika-s0201t:2109_9": "Catutthajjhānasamuṭṭhānarūpehi bhikkhuno kāyassa phuṭabhāvaṃ sandhāya “taṃsamuṭṭhānarūpaṃ utupharaṇaṃ viyā”ti vuttaṃ.",
  "tika-s0201t:2109_10": "Purisassa kāyo viya bhikkhuno karajakāyoti ayaṃ panattho pākaṭoti na gahito,",
  "tika-s0201t:2109_11": "gahito eva vā “yathā hi katthaci…pe…",
  "tika-s0201t:2109_12": "kāyo phuṭo hotī”ti vuttattā.",
  "tika-s0201t:2110_0": "431.",
  "tika-s0201t:2110_1": "Pubbenivāsañāṇaupamāyanti pubbenivāsañāṇassa dassitaupamāyaṃ.",
  "tika-s0201t:2110_2": "Taṃdivasaṃkatakiriyāgahaṇaṃ pākatikasattassapi yebhuyyena pākaṭā hotīti dassanatthaṃ.",
  "tika-s0201t:2110_3": "Taṃdivasagatagāmattayaggahaṇeneva mahābhinīhārehi aññesampi pubbenivāsañāṇalābhīnaṃ tīsu bhavesu katā",
  "tika-s0201t:2110_4": "kiriyā yebhuyyena pākaṭā hotīti dīpitanti daṭṭhabbaṃ.",
  "tika-s0201t:2111_0": "432.",
  "tika-s0201t:2111_1": "Sammukhadvārāti aññamaññassa abhimukhadvārā.",
  "tika-s0201t:2111_2": "Aparāparaṃ sañcaranteti taṃtaṃkiccavasena ito cito ca sañcarante.",
  "tika-s0201t:2111_3": "Ito pana gehā…pe…",
  "tika-s0201t:2111_4": "pavisanavasenapīti idaṃ cutūpapātañāṇassa visayadassanavasena vuttaṃ.",
  "tika-s0201t:2111_5": "Dvinnaṃ gehānaṃ antare ṭhatvāti dvinnaṃ gehadvārānaṃ sammukhaṭṭhānabhūte antaravīthiyaṃ vemajjhe ṭhatvā.",
  "tika-s0201t:2111_6": "Tesu hi ekassa ce pācīnamukhadvāraṃ itarassa pacchimamukhaṃ,",
  "tika-s0201t:2111_7": "tassa sammukhaṃ ubhinnaṃ antaravīthiyaṃ ṭhitassa dakkhiṇāmukhassa,",
  "tika-s0201t:2111_8": "uttarāmukhassa vā cakkhumato purisassa tattha pavisanakanikkhamanakapurisā yathā sukheneva pākaṭā honti,",
  "tika-s0201t:2111_9": "evaṃ dibbacakkhuñāṇasamaṅgino cavanakaupapajjanakapurisā.",
  "tika-s0201t:2111_10": "Yathā pana tassa purisassa aññeneva khaṇena pavisantassa dassanaṃ,",
  "tika-s0201t:2111_11": "aññena nikkhamantassa dassanaṃ,",
  "tika-s0201t:2111_12": "evaṃ imassapi aññeneva khaṇena cavamānassa dassanaṃ,",
  "tika-s0201t:2111_13": "aññena upapajjamānassa dassananti daṭṭhabbaṃ.",
  "tika-s0201t:2111_14": "Ñāṇassa pākaṭāti ānetvā sambandho.",
  "tika-s0201t:2111_15": "Tassāti ñāṇassa.",
  "tika-s0201t:2112_0": "433.",
  "tika-s0201t:2112_1": "Pabbatasikharaṃ yebhuyyena saṃkhittaṃ saṅkucitaṃ hotīti idha pabbatamatthakaṃ “pabbatasaṅkhepo”ti vuttaṃ,",
  "tika-s0201t:2112_2": "pabbatapariyāpanno vā padeso pabbatasaṅkhepo.",
  "tika-s0201t:2112_3": "Anāviloti akālusso.",
  "tika-s0201t:2112_4": "Sā cassa anāvilatā kaddamābhāvena hotīti āha “nikkaddamo”ti.",
  "tika-s0201t:2112_5": "Ṭhitāsupi nisinnāsupi gāvīsu.",
  "tika-s0201t:2112_6": "Vijjamānāsūti labbhamānāsu.",
  "tika-s0201t:2112_7": "Itarā ṭhitāpi nisinnāpi carantīti vuccanti sahacaraṇañāyena.",
  "tika-s0201t:2112_8": "Tiṭṭhantameva,",
  "tika-s0201t:2112_9": "na kadācipi carantaṃ.",
  "tika-s0201t:2112_10": "Dvayanti sippisammukaṃ macchagumbanti imaṃ ubhayaṃ tiṭṭhantanti vuttaṃ,",
  "tika-s0201t:2112_11": "carantampīti adhippāyo.",
  "tika-s0201t:2112_12": "Kiṃ vā imāya sahacariyāya,",
  "tika-s0201t:2112_13": "yathālābhaggahaṇaṃ panettha daṭṭhabbaṃ.",
  "tika-s0201t:2112_14": "Sakkharakathalassa hi vasena “tiṭṭhanta”nti,",
  "tika-s0201t:2112_15": "sippisambukassa macchagumbassa ca vasena “tiṭṭhantampi,",
  "tika-s0201t:2112_16": "carantampī”ti yojanā kātabbā.",
  "tika-s0201t:2113_0": "434.",
  "tika-s0201t:2113_1": "Bhikkhūti bhinnakilesoti bhikkhu.",
  "tika-s0201t:2113_2": "So hi paramatthato samaṇotināmako.",
  "tika-s0201t:2113_3": "Tattha ariyamaggena sabbaso pāpānaṃ samitāvīti samaṇo.",
  "tika-s0201t:2113_4": "Tenāha “samitapāpattā”ti.",
  "tika-s0201t:2113_5": "Seṭṭhaṭṭhena brahmā vuccati sammāsambuddho,",
  "tika-s0201t:2113_6": "tato āgatoti brahmā,",
  "tika-s0201t:2113_7": "ariyamaggo,",
  "tika-s0201t:2113_8": "taṃ asammohapaṭivedhavasena aññāsīti brāhmaṇo.",
  "tika-s0201t:2113_9": "Taṃsamaṅgitāya hissa pāpānaṃ bāhitabhāvo.",
  "tika-s0201t:2113_10": "Tenāha “bāhitapāpattā brāhmaṇo”ti.",
  "tika-s0201t:2113_11": "Aṭṭhaṅgikena ariyamaggajalena nhātavā niddhotakilesoti nhātako.",
  "tika-s0201t:2113_12": "Gatattāti pahānābhisamayavasena paṭividdhattā.",
  "tika-s0201t:2113_13": "Tenāha “viditattā”ti.",
  "tika-s0201t:2113_14": "Nissutattāti samucchedappahānavasena santānato sabbaso nihatattā.",
  "tika-s0201t:2113_15": "Tenāha “apahatattā”ti,",
  "tika-s0201t:2113_16": "mariyādavasena kilesānaṃ hiṃsitattā ariyamaggehi odhiso sabbaso kilesānaṃ samucchinnattāti attho.",
  "tika-s0201t:2113_17": "Tenāha “hatattā”ti.",
  "tika-s0201t:2113_18": "Ārakattāti suppahīnatāya vippakaṭṭhabhāvato.",
  "tika-s0201t:2113_19": "Tenāha “dūrībhūtattā”ti.",
  "tika-s0201t:2113_20": "Ubhayampi ubhayattha yojetabbaṃ –",
  "tika-s0201t:2113_21": "kilesānaṃ ārakattā hatattā dūrībhūtattā ca ariyo,",
  "tika-s0201t:2113_22": "tathā arahanti.",
  "tika-s0201t:2113_23": "Yaṃ panettha atthato na vibhattaṃ,",
  "tika-s0201t:2113_24": "taṃ uttānatthattā suviññeyyameva.",
  "tika-s0201t:2114_0": "Mahāassapurasuttavaṇṇanāya līnatthappakāsanā samattā.",
  "tika-s0201t:2115_0": "10. Cūḷaassapurasuttavaṇṇanā",
  "tika-s0201t:2116_0": "435.",
  "tika-s0201t:2116_1": "Purimasadisamevāti “assapuravāsīnaṃ bhikkhusaṅghe gāravabahumānaṃ nipaccakārañca disvā bhikkhū piṇḍapātāpacāyane",
  "tika-s0201t:2116_2": "niyojento idaṃ suttaṃ abhāsī”ti purimasutte mahāassapure vuttasadisameva.",
  "tika-s0201t:2116_3": "Samaṇānaṃ anucchavikāti samaṇānaṃ samaṇabhāvassa anucchavikā patirūpā.",
  "tika-s0201t:2116_4": "Samaṇānaṃ anulomappaṭipadāti samaṇānaṃ sāmaññasaṅkhātassa ariyamaggassa anukūlappaṭipadā.",
  "tika-s0201t:2117_0": "436.",
  "tika-s0201t:2117_1": "Ete dhammāti ete pāḷiyaṃ āgatā abhijjhābyāpādādayo pāpadhammā.",
  "tika-s0201t:2117_2": "Uppajjamānāti uppajjamānā eva,",
  "tika-s0201t:2117_3": "pageva santāne bhāvitā.",
  "tika-s0201t:2117_4": "Malineti malavante kiliṭṭhe.",
  "tika-s0201t:2117_5": "Malaggahiteti gahitamale sañjātamale.",
  "tika-s0201t:2117_6": "Samaṇamalāti samaṇānaṃ samaṇabhāvassa malā.",
  "tika-s0201t:2117_7": "Dussantīti vipajjanti vinassanti.",
  "tika-s0201t:2117_8": "Samaṇadosāti samaṇānaṃ samaṇabhāvadūsanā.",
  "tika-s0201t:2117_9": "Kasaṭeti asāre.",
  "tika-s0201t:2117_10": "Nirojeti nitteje.",
  "tika-s0201t:2117_11": "Ayato sukhato apetāti apāyā,",
  "tika-s0201t:2117_12": "nirayādayo,",
  "tika-s0201t:2117_13": "taṃ phalaṃ arahanti,",
  "tika-s0201t:2117_14": "taṃ payojanaṃ vā etesanti āpāyikā.",
  "tika-s0201t:2117_15": "Ṭhānāni abhijjhādayo.",
  "tika-s0201t:2117_16": "Tenāha “apāye”tiādi.",
  "tika-s0201t:2117_17": "Kāraṇabhāvena duggatipariyāpannāya vedanāya hitānīti duggativedaniyāni.",
  "tika-s0201t:2117_18": "Tena vuttaṃ “duggatiyaṃ vipākavedanāya paccayāna”nti.",
  "tika-s0201t:2117_19": "Tikhiṇaṃ ayanti vekantakasadisaṃ sāraayaṃ.",
  "tika-s0201t:2117_20": "Ayenāti ayoghaṃsakena.",
  "tika-s0201t:2117_21": "Koñcasakuṇānaṃ kira kucchiyaṃ nivutthaṃ yaṃ kiñci kharaṃ tikhiṇañca hoti.",
  "tika-s0201t:2117_22": "Tathā hi tesaṃ vaccaṃ aṭṭhimpi pāsāṇampi vilīyāpeti.",
  "tika-s0201t:2117_23": "Tena vuttaṃ “koñcasakuṇe khādāpentī”ti.",
  "tika-s0201t:2117_24": "Taṃ kira ayacuṇṇaṃ aggināpi kicchena dayhati,",
  "tika-s0201t:2117_25": "bhesajjabalena pana sukhena dayheyya.",
  "tika-s0201t:2117_26": "Tena vuttaṃ “susikkhitā ca naṃ ayakārā bahuhatthakammamūlaṃ labhitvā karontī”tiādi.",
  "tika-s0201t:2117_27": "Atitikhiṇaṃ hoti,",
  "tika-s0201t:2117_28": "aññataraṃ ayobandhanaṃ pheggudaṇḍaṃ viya sukheneva chindanti.",
  "tika-s0201t:2117_29": "Sasabiḷāracammehi saṅghaṭitaṭṭhena saṅghāṭīti vuccati āvudhaparicchadoti āha “saṅghāṭiyāti kosiyā”ti.",
  "tika-s0201t:2117_30": "Pariyonaddhanti parito onaddhaṃ chāditaṃ.",
  "tika-s0201t:2117_31": "Samantato veṭhitanti sabbaso pihitaṃ.",
  "tika-s0201t:2118_0": "437.",
  "tika-s0201t:2118_1": "Rajoti āgantukarajo.",
  "tika-s0201t:2118_2": "Jallanti sarīre uṭṭhānakaloṇādimalaṃ.",
  "tika-s0201t:2118_3": "Rajojallañca vatasamādānavasena anapanītaṃ etassa atthīti rajojalliko, tassa.",
  "tika-s0201t:2118_4": "Tenāha “rajojalladhārino”ti.",
  "tika-s0201t:2118_5": "Udakaṃ orohantassātiādīnamattho mahāsīhanādasuttavaṇṇanāyaṃ vuttoyeva.",
  "tika-s0201t:2118_6": "Sabbametantiādīsu sabbasopi vatasamādānavasenāti adhippāyo.",
  "tika-s0201t:2118_7": "Yasmā sabbametaṃ bāhirasamayavaseneva kathitaṃ,",
  "tika-s0201t:2118_8": "tasmā saṅghāṭikassāti pilotikakhaṇḍehi saṅghaṭitattā “saṅghāṭī”ti laddhanāmavatthadhārinoti attho.",
  "tika-s0201t:2118_9": "Tathā hi pāḷiyaṃ “saṅghāṭikassa”icceva vuttaṃ,",
  "tika-s0201t:2118_10": "na “bhikkhuno”ti.",
  "tika-s0201t:2118_11": "Tenāha “imasmiṃ hī”tiādi.",
  "tika-s0201t:2118_12": "Kasmā panettha bhagavatā saṅghāṭikattādīniyeva vatasamādānāni paṭikkhittānīti?",
  "tika-s0201t:2118_13": "Nayadassanametaṃ aññesampi pañcātapamūgavatādīnaṃ tappaṭikkhepeneva pasiddhito.",
  "tika-s0201t:2118_14": "Apare pana bhaṇanti – “nāhaṃ,",
  "tika-s0201t:2118_15": "bhikkhave,",
  "tika-s0201t:2118_16": "saṅghāṭikassa saṅghāṭidhāraṇamattena sāmaññaṃ vadāmī”ti vutte tattha nisinno koci titthantaraladdhiko acelakattaṃ nu kho kathanti cintesi,",
  "tika-s0201t:2118_17": "apare rajojallakattaṃ nu kho kathanti,",
  "tika-s0201t:2118_18": "evaṃ taṃ taṃ cintentānaṃ ajjhāsayavasena bhagavā imāneva vatasamādānāni idha paṭikkhipīti.",
  "tika-s0201t:2118_19": "Saṅghāṭikanti nivāsanapārupanavasena saṅghāṭivantaṃ.",
  "tika-s0201t:2118_20": "Tenāha “saṅghāṭikaṃ vattha”ntiādi.",
  "tika-s0201t:2118_21": "Attano ruciyā mittādayo saṅghāṭikaṃ kareyyuṃ,",
  "tika-s0201t:2118_22": "pacchā viññutaṃ pattakāle saṅghāṭikatte samādapeyyuṃ.",
  "tika-s0201t:2119_0": "438.",
  "tika-s0201t:2119_1": "Attānaṃ visujjhantaṃ passati abhijjhādīnaṃ samudācārābhāvato.",
  "tika-s0201t:2119_2": "Maggena asamucchinnattā visuddhoti pana na vattabbo.",
  "tika-s0201t:2119_3": "Pāmojjanti taruṇapītimāha.",
  "tika-s0201t:2119_4": "Tassa hi attano sammāpaṭipattiyā kilesānaṃ vikkhambhitattā cittassa visuddhataṃ passantassa pāmojjaṃ jāyati,",
  "tika-s0201t:2119_5": "taṃ tuṭṭhākāraṃ.",
  "tika-s0201t:2119_6": "Tenāha “tuṭṭhākāro”ti.",
  "tika-s0201t:2119_7": "Pītīti passaddhiāvahā balavapīti.",
  "tika-s0201t:2119_8": "Nāmakāyo passambhatīti iminā ubhayampi passaddhiṃ vadati.",
  "tika-s0201t:2119_9": "Vediyatīti anubhavati vindati.",
  "tika-s0201t:2119_10": "Idāni tena nīvaraṇehi cittassa visodhanattaṃ laddhanti āha “appanāppattaṃ viya hotī”ti.",
  "tika-s0201t:2119_11": "Aññattha uṭṭhitā aññaṃ ṭhānaṃ upagatāti ettakena upamābhāvena uccanīcatāsāmaññena heṭṭhā asaddhammānaṃ",
  "tika-s0201t:2119_12": "paṭipakkhavasena desanāya pariyosāpitattā vuttaṃ “yathānusandhinā”ti.",
  "tika-s0201t:2119_13": "Mahāsīhanādasutte maggo pokkharaṇiyā upamito “seyyathāpi,",
  "tika-s0201t:2119_14": "sāriputta,",
  "tika-s0201t:2119_15": "pokkharaṇī”tiādiṃ ārabhitvā upamāsaṃsandane “tathāyaṃ puggalo paṭipanno,",
  "tika-s0201t:2119_16": "tathā ca iriyati,",
  "tika-s0201t:2119_17": "tañca maggaṃ samāruḷho,",
  "tika-s0201t:2119_18": "yathā āsavānaṃ khayā”ti vuttattā.",
  "tika-s0201t:2119_19": "Yathā hi puratthimādidisāhi āgatā purisā taṃ pokkharaṇiṃ āgamma visuddharūpakāyā vigatapariḷāhā ca honti,",
  "tika-s0201t:2119_20": "evaṃ khattiyādikulato āgatā tathāgatappaveditaṃ dhammavinayaṃ sāsanaṃ āgamma visuddhanāmakāyā vigatakilesapariḷāhā ca honti.",
  "tika-s0201t:2119_21": "Tasmā sabbakilesānaṃ samitattā paramatthasamaṇo hotīti.",
  "tika-s0201t:2119_22": "Sesaṃ suviññeyyameva.",
  "tika-s0201t:2120_0": "Cūḷaassapurasuttavaṇṇanāya līnatthappakāsanā samattā.",
  "tika-s0201t:2121_0": "Niṭṭhitā ca mahāyamakavaggavaṇṇanā.",
  "tika-s0201t:2122_0": "5. Cūḷayamakavaggo",
  "tika-s0201t:2123_0": "1. Sāleyyakasuttavaṇṇanā",
  "tika-s0201t:2124_0": "439.",
  "tika-s0201t:2124_1": "Mahājanakāye sannipatiteti keci “pahaṃsanavidhiṃ dassetvā rājakumāraṃ hāsessāmā”ti,",
  "tika-s0201t:2124_2": "keci “taṃ kīḷanaṃ passissāmā”ti evaṃ mahājanasamūhe sannipatite.",
  "tika-s0201t:2124_3": "Devanaṭanti dibbagandhabbaṃ.",
  "tika-s0201t:2124_4": "Kusalaṃ kusalanti vacanaṃ upādāyāti “kacci kusalaṃ?",
  "tika-s0201t:2124_5": "Āma kusala”nti vacanapaṭivacanavasena pavattakusalavāditāya te manussā ādito kusalāti samaññaṃ labhiṃsu.",
  "tika-s0201t:2124_6": "Tesaṃ kusalānaṃ issarāti rājakumārā kosalā.",
  "tika-s0201t:2124_7": "Kosale jātā.",
  "tika-s0201t:2124_8": "Tesaṃ nivāsoti sabbaṃ pubbe vuttanayameva.",
  "tika-s0201t:2124_9": "Tenāha “so padeso kosalāti vuccatī”ti.",
  "tika-s0201t:2125_0": "Cārikaṃ caramānoti sāmaññavacanampi “mahatā…pe…",
  "tika-s0201t:2125_1": "tadavasarī”ti vacanato visesaṃ niviṭṭhamevāti āha “aturitacārikaṃ caramāno”ti.",
  "tika-s0201t:2125_2": "Mahatāti guṇamahattenapi saṅkhyāmahattenapi mahatā.",
  "tika-s0201t:2125_3": "Tasmiñhi bhikkhusamūhe keci adhisīlasikkhāvasena sīlasampannā,",
  "tika-s0201t:2125_4": "tathā keci sīlasamādhisampannā,",
  "tika-s0201t:2125_5": "keci sīlasamādhipaññāsampannāti guṇamahattenapi so bhikkhusamūho mahāti.",
  "tika-s0201t:2125_6": "Taṃ anāmasitvā saṅkhyāmahattameva dassento “sataṃ vā”tiādimāha.",
  "tika-s0201t:2125_7": "Aññagāmapaṭibaddhajīvikāvasena samosaranti etthāti samosaraṇaṃ,",
  "tika-s0201t:2125_8": "gāmo nivāsagāmo.",
  "tika-s0201t:2125_9": "Nti sālaṃ brāhmaṇagāmaṃ.",
  "tika-s0201t:2125_10": "Vihāroti bhagavato viharaṇaṭṭhānaṃ.",
  "tika-s0201t:2125_11": "Etthāti etasmiṃ sāleyyakasutte.",
  "tika-s0201t:2125_12": "Aniyamitoti asukasmiṃ ārāme pabbate rukkhamūle vāti na niyamito,",
  "tika-s0201t:2125_13": "sarūpaggahaṇavasena na niyamitvā vutto.",
  "tika-s0201t:2125_14": "Tasmāti aniyamitattā.",
  "tika-s0201t:2125_15": "Atthāpattisiddhamatthaṃ parikappanavasena dassento “vanasaṇḍo bhavissatī”ti āha,",
  "tika-s0201t:2125_16": "addhā bhaveyyāti attho.",
  "tika-s0201t:2126_0": "Upalabhiṃsūti savanavasena upalabhiṃsūti imamatthaṃ dassento “sotadvāra…pe…",
  "tika-s0201t:2126_1": "jāniṃsū”ti āha.",
  "tika-s0201t:2126_2": "Avadhāraṇaphalattā sabbampi vākyaṃ antogadhāvadhāraṇanti āha “padapūraṇamatte vā nipāto”ti.",
  "tika-s0201t:2126_3": "Avadhāraṇattheti pana iminā iṭṭhatthāvadhāraṇatthaṃ kho-",
  "tika-s0201t:2126_4": "saddaggahaṇanti dasseti.",
  "tika-s0201t:2126_5": "“Assosu”nti padaṃ kho-",
  "tika-s0201t:2126_6": "sadde gahite tena phullitamaṇḍitavibhūsitaṃ viya hontaṃ pūritaṃ nāma hoti,",
  "tika-s0201t:2126_7": "tena ca purimapacchimapadāni saṃsiliṭṭhāni honti,",
  "tika-s0201t:2126_8": "na tasmiṃ aggahiteti āha “padapūraṇena byañjanasiliṭṭhatāmattamevā”ti. Matta-",
  "tika-s0201t:2126_9": "saddo visesanivattiattho.",
  "tika-s0201t:2126_10": "Tenassa anatthantaradīpanataṃ dasseti, eva-",
  "tika-s0201t:2126_11": "saddena pana byañjanasiliṭṭhatāya ekantikataṃ.",
  "tika-s0201t:2126_12": "Sālāyaṃ jātā saṃvaḍḍhakā sāleyyakā yathā “katteyyakā ubbheyyakā”ti.",
  "tika-s0201t:2127_0": "Samitapāpattāti accantaṃ anavasesato savāsanaṃ samitapāpattā.",
  "tika-s0201t:2127_1": "Evañhi bāhirakavītarāgasekkhāsekkhapāpasamanato bhagavato pāpasamanaṃ visesitaṃ hoti.",
  "tika-s0201t:2127_2": "Anekatthattā nipātānaṃ idha anussavattho adhippetoti āha “khalūti anussavanatthe nipāto”ti.",
  "tika-s0201t:2127_3": "Ālapanamattanti piyālāpavacanaṃ.",
  "tika-s0201t:2127_4": "Piyasamudāhārā hete “bho”ti vā “āvuso”ti vā “devānaṃpiyā”ti vā.",
  "tika-s0201t:2127_5": "Gottavasenāti ettha taṃ tāyatīti gottaṃ.",
  "tika-s0201t:2127_6": "Gotamoti hi pavattamānaṃ abhidhānaṃ buddhiñca ekaṃsikavisayatāya tāyati rakkhatīti gotamagottaṃ.",
  "tika-s0201t:2127_7": "Yathā hi buddhi ārammaṇabhūtena atthena vinā na vattati,",
  "tika-s0201t:2127_8": "evaṃ abhidhānaṃ abhidheyyabhūtena,",
  "tika-s0201t:2127_9": "tasmā so tāni tāyati rakkhatīti vuccati.",
  "tika-s0201t:2127_10": "So pana atthato aññakulaparamparāsādhāraṇaṃ tassa kulassa ādipurisasamudāgataṃ taṃkulapariyāpannasādhāraṇaṃ sāmaññarūpanti daṭṭhabbaṃ.",
  "tika-s0201t:2127_11": "Uccākulaparidīpanaṃ uditoditavipulakhattiyakulavibhāvanato.",
  "tika-s0201t:2127_12": "Sabbakhattiyānañhi ādibhūtamahāsammatamahārājato paṭṭhāya asambhinnaṃ uḷāratamaṃ sakyarājakulaṃ.",
  "tika-s0201t:2127_13": "Kenaci pārijuññenāti ñātipārijuññabhogapārijuññādinā kenacipi pārijuññena parihāniyā anabhibhūto anajjhotthaṭo.",
  "tika-s0201t:2127_14": "Tathā hi kadācipi tassa kulassa tādisapārijuññābhāvo,",
  "tika-s0201t:2127_15": "abhinikkhamanakāle ca tato samiddhatamabhāvo loke pākaṭo paññātoti.",
  "tika-s0201t:2127_16": "Sakyakulā pabbajitoti idaṃ vacanaṃ bhagavato saddhāpabbajitabhāvadīpanaṃ vuttaṃ mahantaṃ ñātiparivaṭṭaṃ",
  "tika-s0201t:2127_17": "mahantañca bhogakkhandhaṃ pahāya pabbajitabhāvadīpanato.",
  "tika-s0201t:2127_18": "Ettha ca samaṇoti iminā parikkhakajanehi bhagavato bahumatabhāvo dassito samitapāpatādīpanato,",
  "tika-s0201t:2127_19": "gotamoti iminā lokiyajanehi uḷāratamakulīnatādīpanato.",
  "tika-s0201t:2128_0": "Abbhuggatoti ettha abhi-",
  "tika-s0201t:2128_1": "saddo itthambhūtākhyāne,",
  "tika-s0201t:2128_2": "taṃyogato pana “bhavantaṃ gotama”nti upayogavacanaṃ sāmiatthepi samānaṃ itthambhūtayogadīpanato “itthambhūtākhyānatthe”ti vuttaṃ.",
  "tika-s0201t:2128_3": "Tenāha “tassa kho pana bhoto gotamassāti attho”ti.",
  "tika-s0201t:2128_4": "Kalyāṇoti bhaddako.",
  "tika-s0201t:2128_5": "Sā cassa kalyāṇatā uḷāravisayatāyāti āha “kalyāṇaguṇasamannāgato”ti.",
  "tika-s0201t:2128_6": "Taṃvisayatā hettha samannāgamo.",
  "tika-s0201t:2128_7": "Seṭṭhoti etthāpi eseva nayo yathā “bhagavāti vacanaṃ seṭṭha”nti.",
  "tika-s0201t:2128_8": "“Bhagavā araha”ntiādinā guṇānaṃ saṃkittanato saṃsaddanato ca kittisaddo vaṇṇoti āha “kittiyevā”ti.",
  "tika-s0201t:2128_9": "Kittipariyāyopi hi sadda-",
  "tika-s0201t:2128_10": "saddo yathā taṃ “uḷārasaddā isayo guṇavanto tapassino”ti.",
  "tika-s0201t:2128_11": "Thutighosoti abhitthavudāhāro.",
  "tika-s0201t:2128_12": "Ajjhottharitvāti paṭipakkhābhāvena anaññasādhāraṇatāya ca abhibhavitvā.",
  "tika-s0201t:2129_0": "So bhagavāti yo so samatiṃsa pāramiyo pūretvā sabbakilese bhañjitvā anuttaraṃ sammāsambodhiṃ abhisambuddho",
  "tika-s0201t:2129_1": "devānaṃ atidevo sakkānaṃ atisakko brahmānaṃ atibrahmā lokanātho bhāgyavantatādīhi kāraṇehi bhagavāti",
  "tika-s0201t:2129_2": "laddhanāmo,",
  "tika-s0201t:2129_3": "so bhagavā.",
  "tika-s0201t:2129_4": "“Bhagavā”ti hi idaṃ satthu nāmakittanaṃ.",
  "tika-s0201t:2129_5": "Tathā hi vuttaṃ “bhagavāti netaṃ nāmaṃ mātarā kata”ntiādi.",
  "tika-s0201t:2129_6": "Parato pana “bhagavā”ti guṇakittanameva.",
  "tika-s0201t:2129_7": "Evaṃ “araha”ntiādīhi padehi ye sadevake loke ativiya paññātā buddhaguṇā,",
  "tika-s0201t:2129_8": "te nānappakārato vibhāvitāti dassetuṃ paccekaṃ itipi-",
  "tika-s0201t:2129_9": "saddo yojetabboti āha “itipi arahaṃ,",
  "tika-s0201t:2129_10": "itipi samāsambuddho…pe…",
  "tika-s0201t:2129_11": "itipi bhagavā”ti.",
  "tika-s0201t:2129_12": "“Itipetaṃ bhūtaṃ,",
  "tika-s0201t:2129_13": "itipetaṃ taccha”ntiādīsu viya hi idha iti-",
  "tika-s0201t:2129_14": "saddo āsannapaccakkhakāraṇattho, pi-",
  "tika-s0201t:2129_15": "saddo sampiṇḍanattho tena tesaṃ guṇānaṃ bahubhāvadīpanato.",
  "tika-s0201t:2129_16": "Tāni guṇasallakkhaṇakāraṇāni saddhāsampannānaṃ viññujātikānaṃ paccakkhāni evāti dassento “iminā ca iminā ca kāraṇenāti vuttaṃ hotī”tiādi.",
  "tika-s0201t:2129_17": "Tato visuddhimaggato.",
  "tika-s0201t:2129_18": "Tesanti “araha”ntiādīnaṃ.",
  "tika-s0201t:2129_19": "Vitthāro atthaniddeso gahetabbo.",
  "tika-s0201t:2129_20": "Tato eva taṃsaṃvaṇṇanāyaṃ vutto “ārakāti arahaṃ suvidūrabhāvato,",
  "tika-s0201t:2129_21": "ārakāti arahaṃ āsannabhāvato,",
  "tika-s0201t:2129_22": "rahitabbassa abhāvato,",
  "tika-s0201t:2129_23": "sayañca arahitabbato,",
  "tika-s0201t:2129_24": "natthi etassa rahogamanaṃ gatīsu paccājāti,",
  "tika-s0201t:2129_25": "pāsaṃsabhāvato vā araha”ntiādinā “araha”ntiādīnaṃ padānaṃ attho vitthārato veditabbo.",
  "tika-s0201t:2130_0": "Bhavanti cettha –",
  "tika-s0201t:2131_0": "“Sammā nappaṭipajjanti, ye nihīnāsayā narā;",
  "tika-s0201t:2132_0": "Ārakā tehi bhagavā, dūre tenārahaṃ mato.",
  "tika-s0201t:2133_0": "Ye sammā paṭipajjanti, suppaṇītādhimuttikā;",
  "tika-s0201t:2134_0": "Bhagavā tehi āsanno, tenāpi arahaṃ jino.",
  "tika-s0201t:2135_0": "Pāpadhammā rahā nāma, sādhūhi rahitabbato;",
  "tika-s0201t:2136_0": "Tesaṃ suṭṭhu pahīnattā, bhagavā arahaṃ mato.",
  "tika-s0201t:2137_0": "Ye sacchikatasaddhammā, ariyā suddhagocarā;",
  "tika-s0201t:2138_0": "Na tehi rahito hoti, nātho tenārahaṃ mato.",
  "tika-s0201t:2139_0": "Raho vā gamanaṃ yassa, saṃsāre natthi sabbaso;",
  "tika-s0201t:2140_0": "Pahīnajātimaraṇo, arahaṃ sugato mato.",
  "tika-s0201t:2141_0": "Guṇehi sadiso natthi, yasmā loke sadevake;",
  "tika-s0201t:2142_0": "Tasmā pāsaṃsiyattāpi, arahaṃ dvipaduttamo.",
  "tika-s0201t:2143_0": "Ārakā mandabuddhīnaṃ, āsannā ca vijānataṃ;",
  "tika-s0201t:2144_0": "Rahānaṃ suppahīnattā, vidūnamaraheyyato;",
  "tika-s0201t:2145_0": "Bhavesu ca rahābhāvā, pāsaṃsā arahaṃ jino”ti.",
  "tika-s0201t:2146_0": "Sundaranti bhaddakaṃ.",
  "tika-s0201t:2146_1": "Tañca passantassa hitasukhāvahabhāvena veditabbanti āha “atthāvahaṃ sukhāvaha”nti.",
  "tika-s0201t:2146_2": "Tattha atthāvahanti diṭṭhadhammikasamparāyikaparamatthasañhitahitāvahaṃ.",
  "tika-s0201t:2146_3": "Sukhāvahanti tappariyāpannatividhasukhāvahaṃ.",
  "tika-s0201t:2146_4": "Tathārūpānanti tādisānaṃ.",
  "tika-s0201t:2146_5": "Yādisehi pana guṇehi bhagavā samannāgato,",
  "tika-s0201t:2146_6": "tehi catuppamāṇikassa lokassa sabbathāpi accantāya pasādanīyoti dassetuṃ “anekehipī”tiādi vuttaṃ.",
  "tika-s0201t:2146_7": "Tattha yathābhūta…pe…",
  "tika-s0201t:2146_8": "arahatanti iminā dhammappamāṇānaṃ lūkhappamāṇānaṃ sattānaṃ bhagavato pasādāvahatamāha,",
  "tika-s0201t:2146_9": "itarena itaresaṃ.",
  "tika-s0201t:2146_10": "Dassanamattampi sādhu hotīti ettha kosiyasakuṇassa vatthu kathetabbaṃ.",
  "tika-s0201t:2146_11": "Ekaṃ padampi sotuṃ labhissāma,",
  "tika-s0201t:2146_12": "sādhutaraṃyeva bhavissatīti ettha maṇḍūkadevaputtavatthu kathetabbaṃ.",
  "tika-s0201t:2147_0": "Iminā nayena agārikapucchā āgatāti idaṃ yebhuyyavasena vuttaṃ.",
  "tika-s0201t:2147_1": "Yebhuyyena hi agārikā evaṃ pucchanti.",
  "tika-s0201t:2147_2": "Anagārikapucchāyapi eseva nayo.",
  "tika-s0201t:2147_3": "Yathā na sakkonti…pe…",
  "tika-s0201t:2147_4": "vissajjentoti iminā satthu tesaṃ brāhmaṇagahapatikānaṃ niggaṇhanavidhiṃ dasseti.",
  "tika-s0201t:2147_5": "Tesañhi saṃkhittarucitāya saṅkhepadesanā,",
  "tika-s0201t:2147_6": "tāya atthaṃ ajānantā vitthāradesanaṃ āyācanti,",
  "tika-s0201t:2147_7": "sā ca nesaṃ saṃkhittarucitā paṇḍitamānitāya,",
  "tika-s0201t:2147_8": "so ca māno yathādesitassa atthassa ajānante appatiṭṭho hoti,",
  "tika-s0201t:2147_9": "iti bhagavā tesaṃ mānaniggahavidhiṃ cintetvā saṅkhepeneva pañhaṃ vissajjesi,",
  "tika-s0201t:2147_10": "na sabbaso desanāya asallakkhaṇatthaṃ.",
  "tika-s0201t:2147_11": "Tenāha “paṇḍitamānikā hī”tiādi.",
  "tika-s0201t:2147_12": "Yasmā maṃ tumhe yācatha,",
  "tika-s0201t:2147_13": "saṃkhittena vuttamatthaṃ na jānitthāti adhippāyo.",
  "tika-s0201t:2148_0": "440.",
  "tika-s0201t:2148_1": "“Ekavidhena ñāṇavatthu”ntiādīsu viya koṭṭhāsattho vidha- saddo,",
  "tika-s0201t:2148_2": "so ca vibhattivacanavipallāsaṃ katvā paccatte karaṇavacanavasena “tividha”nti vutto.",
  "tika-s0201t:2148_3": "Attho pana karaṇaputhuvacanavasena daṭṭhabboti āha “tividhanti tīhi koṭṭhāsehī”ti.",
  "tika-s0201t:2148_4": "Pakārattho vā vidha- saddo,",
  "tika-s0201t:2148_5": "pakāratthattāyeva labbhamānaṃ adhammacariyāvisamacariyābhāvasāmaññaṃ,",
  "tika-s0201t:2148_6": "kāyadvārikabhāvasāmaññaṃ vā upādāya ekattaṃ netvā “tividha”nti vuttaṃ.",
  "tika-s0201t:2148_7": "Pakārabhede pana apekkhite “tividhā”icceva vuttaṃ hoti.",
  "tika-s0201t:2148_8": "Kāyenāti ettha kāyoti copanakāyo adhippeto,",
  "tika-s0201t:2148_9": "so ca adhammacariyāya dvārabhūto tena vinā tassā appavattanato.",
  "tika-s0201t:2148_10": "Kāyenāti ca hetumhi karaṇavacanaṃ.",
  "tika-s0201t:2148_11": "Kiñcāpi hi adhammacariyāsaṅkhātacetanāsamuṭṭhānā sā viññatti,",
  "tika-s0201t:2148_12": "na ca sā paṭṭhāne āgatesu catuvīsatiyā paccayesu ekenapi paccayena cetanāya paccayo hoti,",
  "tika-s0201t:2148_13": "tassā pana tathāpavattamānāya kāyakammasaññitāya cetanāya pavatti hotīti tena dvārena lakkhitabbabhāvato tassā kāraṇaṃ viya ca sabbohāramattaṃ hoti.",
  "tika-s0201t:2148_14": "Kāyadvārenāti vā kāyena dvārabhūtena kāyadvārabhūtenāti taṃ itthambhūtalakkhaṇe karaṇavacanaṃ.",
  "tika-s0201t:2148_15": "Adhammaṃ carati etāyāti adhammacariyā,",
  "tika-s0201t:2148_16": "tathāpavattā cetanā.",
  "tika-s0201t:2148_17": "Adhammoti pana taṃsamuṭṭhāno payogo daṭṭhabbo.",
  "tika-s0201t:2148_18": "Dhammato anapetāti dhammā,",
  "tika-s0201t:2148_19": "na dhammāti adhammā,",
  "tika-s0201t:2148_20": "adhammā ca sā cariyā cāti adhammacariyā.",
  "tika-s0201t:2148_21": "Paccanīkasamanaṭṭhena samaṃ,",
  "tika-s0201t:2148_22": "samānaṃ sadisaṃ yuttanti vā samaṃ,",
  "tika-s0201t:2148_23": "sucaritaṃ.",
  "tika-s0201t:2148_24": "Samato vigataṃ,",
  "tika-s0201t:2148_25": "viruddhaṃ vā tassāti visamaṃ,",
  "tika-s0201t:2148_26": "duccaritaṃ.",
  "tika-s0201t:2148_27": "Sā eva visamā cariyāti visamacariyā.",
  "tika-s0201t:2148_28": "Sabbesu kaṇhasukkapadesūti “catubbidhaṃ vācāya adhammacariyāvisamacariyā hotī”tiādinā uddesaniddesavasena āgatesu sabbesu kaṇhapadesu –",
  "tika-s0201t:2148_29": "“tividhaṃ kho gahapatayo kāyena dhammacariyāsamacariyā hotī”tiādinā uddesaniddesavasena āgatesu sabbesu sukkapadesu ca.",
  "tika-s0201t:2149_0": "Rodeti kurūrakammantatāya parapaṭibaddhe satte assūni mocetīti ruddo,",
  "tika-s0201t:2149_1": "so eva luddo ra-",
  "tika-s0201t:2149_2": "kārassa la-",
  "tika-s0201t:2149_3": "kāraṃ katvā.",
  "tika-s0201t:2149_4": "Kakkhaḷoti luddo.",
  "tika-s0201t:2149_5": "Dāruṇoti pharuso.",
  "tika-s0201t:2149_6": "Sāhasikoti sāhassakārī.",
  "tika-s0201t:2149_7": "Sacepi na lippanti.",
  "tika-s0201t:2149_8": "Tathāvidho paresaṃ ghātanasīlo lohitapāṇītveva vuccati yathā dānasīlo paresaṃ dānatthaṃ adhotahatthopi “payatapāṇī”tveva vuccati.",
  "tika-s0201t:2149_9": "Paharaṇaṃ pahāradānamattaṃ hataṃ,",
  "tika-s0201t:2149_10": "pavuddhaṃ paharaṇaṃ parassa māraṇaṃ pahatanti dassento “hate”tiādimāha.",
  "tika-s0201t:2149_11": "Tattha niviṭṭhoti abhiniviṭṭho pasuto.",
  "tika-s0201t:2150_0": "Yassa vasena “parassā”ti sāminiddeso,",
  "tika-s0201t:2150_1": "taṃ sāpateyyaṃ.",
  "tika-s0201t:2150_2": "Yañhi sāmaññato gahitaṃ,",
  "tika-s0201t:2150_3": "taṃ teneva sāminiddesena pakāsitanti āha “parassa santaka”nti.",
  "tika-s0201t:2150_4": "Parassaparavittūpakaraṇanti vā ekamevetaṃ samāsapadaṃ,",
  "tika-s0201t:2150_5": "yaṃ kiñci parasantakaṃ visesato parassa vittūpakaraṇaṃ vāti attho.",
  "tika-s0201t:2150_6": "Tehi parehīti yesaṃ santakaṃ, tehi.",
  "tika-s0201t:2150_7": "Yassa vasena puriso “theno”ti vuccati,",
  "tika-s0201t:2150_8": "taṃ theyyanti āha “avaharaṇacittassetaṃ adhivacana”nti.",
  "tika-s0201t:2150_9": "Theyyasaṅkhātena,",
  "tika-s0201t:2150_10": "na vissāsatāvakālikādivasenāti attho.",
  "tika-s0201t:2151_0": "Mate vāti vā-",
  "tika-s0201t:2151_1": "saddo avuttavikappattho.",
  "tika-s0201t:2151_2": "Tena pabbajitādibhāvaṃ saṅgaṇhāti.",
  "tika-s0201t:2151_3": "Etenupāyenāti yaṃ mātari matāya,",
  "tika-s0201t:2151_4": "naṭṭhāya vā pitā rakkhati,",
  "tika-s0201t:2151_5": "sā piturakkhitā.",
  "tika-s0201t:2151_6": "Yaṃ ubhosu asantesu bhātā rakkhati,",
  "tika-s0201t:2151_7": "sā bhāturakkhitāti evamādiṃ sandhāyāha.",
  "tika-s0201t:2151_8": "Sabhāgakulānīti āvāhakiriyāya sabhāgāni kulāni.",
  "tika-s0201t:2151_9": "Dassukavidhiṃ vā uddissa ṭhapitadaṇḍārājādīhi.",
  "tika-s0201t:2151_10": "Sammādiṭṭhisutte “asaddhammādhippāyena kāyadvārappavattā agamanīyaṭṭhānavītikkamacetanā”ti evaṃ vuttamicchācāralakkhaṇavasena.",
  "tika-s0201t:2152_0": "Hatthapādādihetūti hatthapādādibhedanahetu.",
  "tika-s0201t:2152_1": "Dhanahetūti dhanassa lābhahetu jānihetu ca.",
  "tika-s0201t:2152_2": "Lābhoti ghāsacchādanāni labbhatīti lābho.",
  "tika-s0201t:2152_3": "Kiñcikkhanti kiñcimattakaṃ āmisajātaṃ.",
  "tika-s0201t:2152_4": "Tenāha “yaṃ vā”tiādi.",
  "tika-s0201t:2152_5": "Jānantoyevāti musābhāvaṃ tassa vatthuno atthi,",
  "tika-s0201t:2152_6": "taṃ jānanto eva.",
  "tika-s0201t:2153_0": "Aṇḍakāti vuccati rukkhe aṇḍasadisā gaṇṭhiyo.",
  "tika-s0201t:2153_1": "Yathā thaddhā visamā dubbinītā ca honti,",
  "tika-s0201t:2153_2": "evamevaṃ khuṃsanavambhanavasena pavattavācāpi hi “aṇḍakā”ti vuttā.",
  "tika-s0201t:2153_3": "Tenāha “yathā sadose rukkhe”tiādi.",
  "tika-s0201t:2153_4": "Kakkasāti pharusā eva,",
  "tika-s0201t:2153_5": "so panassā kakkasabhāvo byāpādanimittatāya tato pūtikāti.",
  "tika-s0201t:2153_6": "Tenāha “yathā nāmā”tiādi.",
  "tika-s0201t:2153_7": "Kaṭukāti aniṭṭhā.",
  "tika-s0201t:2153_8": "Amanāpāti na manavaḍḍhanī,",
  "tika-s0201t:2153_9": "tato eva dosajananī,",
  "tika-s0201t:2153_10": "cittasandosuppattikārikā.",
  "tika-s0201t:2153_11": "Mammesūti ghaṭṭanena dukkhuppattito mammasadisesu jātiādīsu.",
  "tika-s0201t:2153_12": "Lagganakārīti evaṃ vadantassa evaṃ vadāmīti atthādhippāyena lagganakārī,",
  "tika-s0201t:2153_13": "na byañjanavasena.",
  "tika-s0201t:2153_14": "Kodhassa āsannā tassa kāraṇabhāvato.",
  "tika-s0201t:2153_15": "Sadosavācāyāti attano samuṭṭhāpakadosassa vasena sadosavācāya vevacanāni.",
  "tika-s0201t:2154_0": "Akālenāti ayuttakālena.",
  "tika-s0201t:2154_1": "Akāraṇanissitanti nipphalaṃ.",
  "tika-s0201t:2154_2": "Phalañhi kāraṇanissitaṃ nāma tadavinābhāvato.",
  "tika-s0201t:2154_3": "Akāraṇanissitaṃ nipphalaṃ,",
  "tika-s0201t:2154_4": "samphanti attho.",
  "tika-s0201t:2154_5": "Asabhāvavattāti ayāthāvavādī.",
  "tika-s0201t:2154_6": "Asaṃvaravinayapaṭisaṃyuttassāti saṃvaravinayarahitassa,",
  "tika-s0201t:2154_7": "attano suṇantassa ca na saṃvaravinayāvahassa vattā.",
  "tika-s0201t:2154_8": "Hadayamañjūsāyaṃ nidhetunti ahitasaṃhitattā cittaṃ anuppavisetvā nidhetuṃ.",
  "tika-s0201t:2154_9": "Ayuttakāleti dhammaṃ kathentena yo attho yasmiṃ kāle vattabbo,",
  "tika-s0201t:2154_10": "tato pubbe pacchā tassa akālo,",
  "tika-s0201t:2154_11": "tasmiṃ ayuttakāle vattā hoti.",
  "tika-s0201t:2154_12": "Anapadesanti bhagavatā asukasutte evaṃ vuttanti suttāpadesavirahitaṃ.",
  "tika-s0201t:2154_13": "Aparicchedanti paricchedarahitaṃ.",
  "tika-s0201t:2154_14": "Yathā pana vācā paricchedarahitā hoti,",
  "tika-s0201t:2154_15": "taṃ dassetuṃ “suttaṃ vā”tiādi vuttaṃ.",
  "tika-s0201t:2154_16": "Upalabbhanti anuyogaṃ.",
  "tika-s0201t:2154_17": "Bāhirakathaṃyevāti yaṃ suttaṃ,",
  "tika-s0201t:2154_18": "jātakaṃ vā nikkhittaṃ,",
  "tika-s0201t:2154_19": "tassa sarīrabhūtaṃ kathaṃ anāmasitvā tato bahibhūtaṃyeva kathaṃ.",
  "tika-s0201t:2154_20": "Sampajjitvāti viruḷhaṃ āpajjitvā.",
  "tika-s0201t:2154_21": "Paveṇijātakāvāti anujātapārohamūlāniyeva tiṭṭhanti.",
  "tika-s0201t:2154_22": "Āharitvāti nikkhittasuttato aññampi anuyogaupamāvatthuvasena tadanupayoginaṃ āharitvā.",
  "tika-s0201t:2154_23": "Jānāpetunti etadatthamidaṃ vuttanti jānāpetuṃ yo sakkoti.",
  "tika-s0201t:2154_24": "Tassa kathetunti tassa tathārūpassa dhammakathikassa bahumpi kathetuṃ vaṭṭati.",
  "tika-s0201t:2154_25": "Na atthanissitanti attano paresañca na hitāvahaṃ.",
  "tika-s0201t:2155_0": "Abhijjhāyanaṃ yebhuyyena parasantakassa dassanavasena hotīti “abhijjhāya oloketā hotī”ti vuttaṃ.",
  "tika-s0201t:2155_1": "Abhijjhāyanto vā abhijjhāyitaṃ vatthuṃ yattha katthaci ṭhitampi paccakkhato passanto viya abhijjhāyatīti vuttaṃ “abhijjhāya oloketā hotī”ti.",
  "tika-s0201t:2155_2": "Kammapathabhedo na hoti,",
  "tika-s0201t:2155_3": "kevalaṃ lobhamattova hoti pariṇāmanavasena appavattattā.",
  "tika-s0201t:2155_4": "Yathā pana kammapathabhedo hoti,",
  "tika-s0201t:2155_5": "taṃ dassetuṃ “yadā panā”tiādi vuttaṃ.",
  "tika-s0201t:2155_6": "Pariṇāmetīti attano santakabhāvena pariggayha nāmeti.",
  "tika-s0201t:2156_0": "Vipannacittoti byāpādena vipattiṃ āpāditacitto.",
  "tika-s0201t:2156_1": "Tenāha “pūtibhūtacitto”ti.",
  "tika-s0201t:2156_2": "Byāpādo hi visaṃ viya lohitassa cittaṃ pūtibhāvaṃ janeti.",
  "tika-s0201t:2156_3": "Dosena duṭṭhacittasaṅkappoti visena viya sappiādikopena dūsitacittasaṅkappo.",
  "tika-s0201t:2156_4": "Ghātīyantūti hanīyantu.",
  "tika-s0201t:2156_5": "Vadhaṃ pāpuṇantūti maraṇaṃ pāpuṇantu.",
  "tika-s0201t:2156_6": "Mā vā ahesunti sabbena sabbaṃ na hontu.",
  "tika-s0201t:2156_7": "Tenāha “kiñcipi mā ahesu”nti,",
  "tika-s0201t:2156_8": "anavasesavināsaṃ pāpuṇantūti attho.",
  "tika-s0201t:2156_9": "Haññantūti ādicintanenevāti ekantato vināsacintāya eva.",
  "tika-s0201t:2157_0": "Micchādiṭṭhikoti ayoniso uppannadiṭṭhiko.",
  "tika-s0201t:2157_1": "So ca ekantato kusalapaṭipakkhadiṭṭhikoti āha “akusaladassano”ti.",
  "tika-s0201t:2157_2": "Vipallatthadassanoti dhammatāya vipariyāsaggāhī.",
  "tika-s0201t:2157_3": "Natthi dinnanti deyyadhammasīsena dānaṃ vuttanti āha “dinnassa phalābhāvaṃ sandhāya vadatī”ti.",
  "tika-s0201t:2157_4": "Dinnaṃ pana annādivatthuṃ kathaṃ paṭikkhipati.",
  "tika-s0201t:2157_5": "Esa nayo “yiṭṭhaṃ huta”nti etthāpi.",
  "tika-s0201t:2157_6": "Mahāyāgoti sabbasādhāraṇaṃ mahādānaṃ.",
  "tika-s0201t:2157_7": "Paheṇakasakkāroti pāhunakānaṃ kattabbasakkāro.",
  "tika-s0201t:2157_8": "Phalanti ānisaṃsaphalañca nissandaphalañca.",
  "tika-s0201t:2157_9": "Vipākoti sadisaṃ phalaṃ.",
  "tika-s0201t:2157_10": "Paraloke ṭhitassa ayaṃ loko natthīti paraloke ṭhitassa kammunā laddhabbo ayaṃ loko na hoti.",
  "tika-s0201t:2157_11": "Idhaloke ṭhitassapi paraloko natthīti idhaloke ṭhitassa kammunā laddhabbo paraloko na hoti.",
  "tika-s0201t:2157_12": "Tattha kāraṇamāha “sabbe tattha tattheva ucchijjantī”ti.",
  "tika-s0201t:2157_13": "Ime sattā yattha yattha bhavayonigatiādīsu ṭhitā tattha tattheva ucchijjanti nirudayavināsavasena vinassanti.",
  "tika-s0201t:2157_14": "Phalābhāvavasenāti mātāpitūsu sammāpaṭipattimicchāpaṭipattīnaṃ phalassa abhāvavasena “natthi mātā,",
  "tika-s0201t:2157_15": "natthi pitā”ti vadati,",
  "tika-s0201t:2157_16": "na mātāpitūnaṃ,",
  "tika-s0201t:2157_17": "nāpi tesu sammāpaṭipattimicchāpaṭipattīnaṃ abhāvavasena tesaṃ lokapaccakkhattā.",
  "tika-s0201t:2157_18": "Bubbuḷakassa viya imesaṃ sattānaṃ uppādo nāma kevalova,",
  "tika-s0201t:2157_19": "na cavitvā āgamanapubbakoti dassanatthaṃ “natthi sattā opapātikā”ti vuttanti āha “cavitvā upapajjanakasattā nāma natthīti vadatī”ti.",
  "tika-s0201t:2157_20": "Samaṇena nāma yāthāvato jānantena kassaci kiñci akathetvā saññatena bhavitabbaṃ,",
  "tika-s0201t:2157_21": "aññathā ahopurisikā nāma siyā,",
  "tika-s0201t:2157_22": "kiṃ paro parassa karissati,",
  "tika-s0201t:2157_23": "tathā attano sampādanassa kassaci avasaro eva natthi tattha tattheva ucchijjanatoti āha “ye imañca…pe…",
  "tika-s0201t:2157_24": "pavedentī”ti.",
  "tika-s0201t:2157_25": "Ettāvatāti “natthi dinna”ntiādinā byapadesena.",
  "tika-s0201t:2157_26": "Dasavatthukāti paṭikkhipitabbāni dasa vatthūni etissāti dasavatthukā.",
  "tika-s0201t:2158_0": "441. Anabhijjhādayo heṭṭhā atthato pakāsitattā uttānatthāyeva.",
  "tika-s0201t:2159_0": "442.",
  "tika-s0201t:2159_1": "Saha byayati gacchatīti sahabyo,",
  "tika-s0201t:2159_2": "sahavattanako,",
  "tika-s0201t:2159_3": "tassa bhāvo sahabyatā,",
  "tika-s0201t:2159_4": "sahapavattīti āha “sahabhāvaṃ upagaccheyya”nti.",
  "tika-s0201t:2159_5": "Brahmānaṃ kāyo samūhoti brahmakāyo,",
  "tika-s0201t:2159_6": "tappariyāpannatāya tattha gatāti brahmakāyikā.",
  "tika-s0201t:2159_7": "Kāmaṃ cetāya sabbassapi brahmanikāyassa samaññāya bhavitabbaṃ,",
  "tika-s0201t:2159_8": "“ābhāna”ntiādinā pana dutiyajjhānabhūmikādīnaṃ upari gahitattā gobalībaddañāyena tadavasesānaṃ ayaṃ samaññāti",
  "tika-s0201t:2159_9": "āha “brahmakāyikānaṃ devānanti paṭhamajjhānabhūmidevāna”nti.",
  "tika-s0201t:2159_10": "Ābhā nāma visuṃ devā natthi,",
  "tika-s0201t:2159_11": "parittābhādīnaṃyeva pana ābhāvantatāsāmaññena ekajjhaṃ gahetvā pavattaṃ etaṃ adhivacanaṃ,",
  "tika-s0201t:2159_12": "yadidaṃ “ābhā”ti yathā “brahmapārisajjabrahmapurohitamahābrahmānaṃ brahmakāyikā”ti.",
  "tika-s0201t:2159_13": "Parittābhānantiādi panāti ādi-",
  "tika-s0201t:2159_14": "saddena appamāṇābhānaṃ devānaṃ ābhassarānaṃ devānanti imaṃ pāḷiṃ saṅgaṇhāti.",
  "tika-s0201t:2159_15": "Ekato aggahetvāti ābhāti vā,",
  "tika-s0201t:2159_16": "ekattakāyanānattasaññāti vā ekato aggahetvā.",
  "tika-s0201t:2159_17": "Tesaṃyevāti ābhāti vuttadevānaṃyeva.",
  "tika-s0201t:2159_18": "Bhedato gahaṇanti kāraṇassa hīnādibhedabhinnatādassanavasena parittābhādiggahaṇaṃ.",
  "tika-s0201t:2159_19": "Iti bhagavā āsavakkhayaṃ dassetvāti evaṃ bhagavā dhammacariyaṃ,",
  "tika-s0201t:2159_20": "samacariyaṃ,",
  "tika-s0201t:2159_21": "vaṭṭanissitaṃ sugatigāmipaṭipadaṃ,",
  "tika-s0201t:2159_22": "vivaṭṭanissitaṃ āsavakkhayagāmipaṭipadaṃ katvā tibhavabhañjanato āsavakkhayaṃ dassetvā arahattanikūṭena desanaṃ niṭṭhapesi.",
  "tika-s0201t:2160_0": "Idha ṭhatvāti imasmiṃ dhammacariyāsamacariyāya niddese ṭhatvā.",
  "tika-s0201t:2160_1": "Devalokā samānetabbāti chabbīsatipi devalokā samodhānetabbā.",
  "tika-s0201t:2160_2": "Vīsati brahmalokāti taṃtaṃbhavapariyāpannanikāyavasena vīsati brahmalokā,",
  "tika-s0201t:2160_3": "vīsati brahmanikāyāti attho.",
  "tika-s0201t:2160_4": "Dasakusalakammapathehīti yathārahaṃ dasakusalakammapathehi kammūpanissayapaccayabhūtehi kevalaṃ upanissayabhūtehi ca nibbatti dassitā.",
  "tika-s0201t:2161_0": "Tiṇṇaṃ sucaritānanti tiṇṇaṃ kāmāvacarasucaritānaṃ.",
  "tika-s0201t:2161_1": "Kāmāvacaraggahaṇañcettha manosucaritāpekkhāya.",
  "tika-s0201t:2161_2": "Vipākenevāti iminā vipākuppādeneva nibbatti hoti,",
  "tika-s0201t:2161_3": "na upanissayatāmattenāti dasseti.",
  "tika-s0201t:2161_4": "“Upanissayavasenā”ti vuttamatthaṃ vivarituṃ “dasa kusalakammapathā hī”tiādi vuttaṃ.",
  "tika-s0201t:2161_5": "Dutiyādīni bhāvetvātiādīsupi “sīle patiṭṭhāyā”ti padaṃ ānetvā sambandhitabbaṃ.",
  "tika-s0201t:2161_6": "Kasmā panettha “upanissayavasenā”ti vuttaṃ,",
  "tika-s0201t:2161_7": "nanu paṭisambhidāmagge –",
  "tika-s0201t:2161_8": "“paṭhamena jhānena nīvaraṇānaṃ pahānaṃ sīlaṃ,",
  "tika-s0201t:2161_9": "veramaṇi sīlaṃ,",
  "tika-s0201t:2161_10": "cetanā sīlaṃ,",
  "tika-s0201t:2161_11": "saṃvaro sīlaṃ,",
  "tika-s0201t:2161_12": "avītikkamo sīla”ntiādinā sabbesupi jhānesu sīlaṃ uddhaṭanti tassa vasena uparidevalokānampi vipākena nibbatti vattabbāti? Na,",
  "tika-s0201t:2161_13": "tassa pariññāya desanattā,",
  "tika-s0201t:2161_14": "pariññāya desanatā cassa “yattha ca pahāna”ntiādinā visuddhimaggasaṃvaṇṇanāyañca pakāsitā eva.",
  "tika-s0201t:2161_15": "Tathā hi idhāpi “dasa kusalakammapathā hi sīla”ntiādinā sīlassa rūpārūpabhavānaṃ upanissayatā vibhāvitā,",
  "tika-s0201t:2161_16": "na nibbattakatāya.",
  "tika-s0201t:2161_17": "Kasmā panettha bhāvanālakkhaṇāya dhammacariyāya bhavavisese vibhajiyamāne asaññabhavo na gahitoti āha “asaññabhavo pana…pe…",
  "tika-s0201t:2161_18": "na niddiṭṭho”ti.",
  "tika-s0201t:2161_19": "Bāhirakā hi ayathābhūtadassitāya asaññabhavaṃ bhavavippamokkhaṃ maññamānā tadupagajjhānaṃ bhāvetvā asaññesu nibbattanti.",
  "tika-s0201t:2161_20": "Ayamettha saṅkhepo,",
  "tika-s0201t:2161_21": "yaṃ panettha vattabbaṃ,",
  "tika-s0201t:2161_22": "taṃ brahmajālaṭṭhakathāyaṃ taṃsaṃvaṇṇanāyañca vuttanayeneva veditabbaṃ.",
  "tika-s0201t:2162_0": "Sāleyyakasuttavaṇṇanāya līnatthappakāsanā samattā.",
  "tika-s0201t:2163_0": "2. Verañjakasuttavaṇṇanā",
  "tika-s0201t:2164_0": "444.",
  "tika-s0201t:2164_1": "Verañjavāsinoti verañjagāmavāsino.",
  "tika-s0201t:2164_2": "Keci pana “vividharaṭṭhavāsino verañjakā”ti etamatthaṃ vadanti,",
  "tika-s0201t:2164_3": "tesaṃ matena “verajjakā”ti pāḷiyā bhavitabbanti.",
  "tika-s0201t:2164_4": "Aniyamitakiccenāti “iminā nāmā”ti evaṃ na niyamitena kiccena.",
  "tika-s0201t:2164_5": "Ayaṃ visesoti ayaṃ puggalādhiṭṭhānadhammādhiṭṭhānakato imesu dvīsu suttesu desanāya viseso,",
  "tika-s0201t:2164_6": "attho pana desanānayo ca majjhe bhinnasuvaṇṇaṃ viya avisiṭṭhoti dasseti.",
  "tika-s0201t:2164_7": "Kasmā pana bhagavā katthaci puggalādhiṭṭhānadesanaṃ deseti,",
  "tika-s0201t:2164_8": "katthaci dhammādhiṭṭhānanti?",
  "tika-s0201t:2164_9": "Desanāvilāsato veneyyajjhāsayato ca.",
  "tika-s0201t:2164_10": "Desanāvilāsappattā hi buddhā bhagavanto,",
  "tika-s0201t:2164_11": "te yathāruci katthaci puggalādhiṭṭhānaṃ katvā,",
  "tika-s0201t:2164_12": "katthaci dhammādhiṭṭhānaṃ katvā dhammaṃ desenti.",
  "tika-s0201t:2164_13": "Ye pana veneyyā sāsanakkamaṃ anotiṇṇā,",
  "tika-s0201t:2164_14": "tesaṃ puggalādhiṭṭhānadesanaṃ desenti.",
  "tika-s0201t:2164_15": "Ye otiṇṇā,",
  "tika-s0201t:2164_16": "tesaṃ dhammādhiṭṭhānaṃ.",
  "tika-s0201t:2164_17": "Sammutisaccavisayā puggalādhiṭṭhānā,",
  "tika-s0201t:2164_18": "itarā paramatthasaccavisayā.",
  "tika-s0201t:2164_19": "Purimā karuṇānukūlā,",
  "tika-s0201t:2164_20": "itarā paññānukūlā.",
  "tika-s0201t:2164_21": "Saddhānusārigottānaṃ vā purimā.",
  "tika-s0201t:2164_22": "Te hi puggalappamāṇā,",
  "tika-s0201t:2164_23": "pacchimā dhammānusārīnaṃ.",
  "tika-s0201t:2164_24": "Saddhācaritatāya vā lokādhipatīnaṃ vasena puggalādhiṭṭhānā,",
  "tika-s0201t:2164_25": "paññācaritatāya dhammādhipatīnaṃ vasena dhammādhiṭṭhānā.",
  "tika-s0201t:2164_26": "Purimā ca neyyatthā,",
  "tika-s0201t:2164_27": "pacchimā nītatthā.",
  "tika-s0201t:2164_28": "Iti bhagavā taṃ taṃ visesaṃ avekkhitvā tattha tattha duvidhaṃ desanaṃ desetīti veditabbaṃ.",
  "tika-s0201t:2165_0": "Verañjakasuttavaṇṇanāya līnatthappakāsanā samattā.",
  "tika-s0201t:2166_0": "3. Mahāvedallasuttavaṇṇanā",
  "tika-s0201t:2167_0": "449.",
  "tika-s0201t:2167_1": "Garubhāvo gāravaṃ,",
  "tika-s0201t:2167_2": "pāsāṇacchattaṃ viya garukaraṇīyatā.",
  "tika-s0201t:2167_3": "Saha gāravenāti sagāravo,",
  "tika-s0201t:2167_4": "garunā kismiñci vutte gāravavasena patissavanaṃ patissavo,",
  "tika-s0201t:2167_5": "saha patissavena sappatissavo,",
  "tika-s0201t:2167_6": "patissavabhūtaṃ taṃsabhāgañca yaṃ kiñci garukaraṇaṃ.",
  "tika-s0201t:2167_7": "Sagārave sappatissavacanaṃ sagāravasappatissavacanaṃ.",
  "tika-s0201t:2167_8": "Garukaraṇaṃ vā gāravo,",
  "tika-s0201t:2167_9": "sagāravassa sappatissavacanaṃ sagāravasappatissavacanaṃ.",
  "tika-s0201t:2167_10": "Etena sabhāveneva sagāravassa tathāpavattaṃ vacananti dasseti.",
  "tika-s0201t:2167_11": "Aññattha du-",
  "tika-s0201t:2167_12": "saddo garahatthopi hoti “dukkhaṃ dupputto”tiādīsu viya,",
  "tika-s0201t:2167_13": "idha pana so na sambhavati kucchitāya paññāya abhāvatoti āha “paññāya duṭṭhaṃ nāma natthī”ti.",
  "tika-s0201t:2167_14": "“Dussīlo”tiādīsu viya abhāvattho du-",
  "tika-s0201t:2167_15": "saddoti vuttaṃ “appañño nippaññoti attho”ti.",
  "tika-s0201t:2167_16": "Kittakenāti kena parimāṇena.",
  "tika-s0201t:2167_17": "Taṃ pana parimāṇaṃ yasmā parimeyyassa atthassa paricchindanaṃ hoti, nu-",
  "tika-s0201t:2167_18": "saddo ca pucchāya jotako,",
  "tika-s0201t:2167_19": "tasmā “kittāvatā nu khoti kāraṇaparicchedapucchā”ti vatvā “kittakena nu kho evaṃ vuccatīti attho”ti āha.",
  "tika-s0201t:2167_20": "“Kāraṇaparicchedapucchā”ti iminā “kittāvatā”ti sāmaññato pucchābhāvo dassito,",
  "tika-s0201t:2167_21": "na visesato,",
  "tika-s0201t:2167_22": "tassa pucchāvisesabhāvañāpanatthaṃ mahāniddese āgatā sabbāva pucchā atthuddhāranayena dasseti “pucchā ca nāmā”tiādinā.",
  "tika-s0201t:2167_23": "Adiṭṭhaṃ jotīyati etāyāti adiṭṭhajotanā, pucchā.",
  "tika-s0201t:2167_24": "Diṭṭhasaṃsandanā sākacchāvasena vinicchayakaraṇaṃ.",
  "tika-s0201t:2167_25": "Vimati chijjati etāyāti vimaticchedanā.",
  "tika-s0201t:2167_26": "Anumatiyā pucchā anumatipucchā.",
  "tika-s0201t:2167_27": "“Taṃ kiṃ maññatha,",
  "tika-s0201t:2167_28": "bhikkhave”tiādipucchāya hi “kiṃ tumhākaṃ anumatī”ti anumati pucchitā hoti.",
  "tika-s0201t:2167_29": "Kathetuṃ kamyatāya pucchā kathetukamyatāpucchā.",
  "tika-s0201t:2168_0": "Lakkhaṇanti ñātuṃ icchito yo koci sabhāvo.",
  "tika-s0201t:2168_1": "Aññātanti yena kenaci ñāṇena aññātabhāvaṃ āha.",
  "tika-s0201t:2168_2": "Adiṭṭhanti dassanabhūtena paccakkhaṃ viya adiṭṭhataṃ.",
  "tika-s0201t:2168_3": "Atulitanti “ettakaṃ ida”nti tulanabhūtena atulitataṃ.",
  "tika-s0201t:2168_4": "Atīritanti tīraṇabhūtena akatañāṇakiriyāsamāpanataṃ.",
  "tika-s0201t:2168_5": "Avibhūtanti ñāṇassa apākaṭabhāvaṃ.",
  "tika-s0201t:2168_6": "Avibhāvitanti ñāṇena apākaṭīkatabhāvaṃ.",
  "tika-s0201t:2168_7": "Idha diṭṭhasaṃsandanāpucchā adhippetā,",
  "tika-s0201t:2168_8": "na adiṭṭhajotanā vimaticchedanā cāti.",
  "tika-s0201t:2169_0": "Kathamayaṃ attho viññāyatīti āha “thero hī”tiādi.",
  "tika-s0201t:2169_1": "Sayaṃ vinicchinantoti sayameva tesaṃ pañhānaṃ atthaṃ visesena nicchinanto.",
  "tika-s0201t:2169_2": "Idaṃ suttanti idaṃ pañcavīsatipañhapaṭimaṇḍitasuttaṃ,",
  "tika-s0201t:2169_3": "na yaṃ kiñci anavaseseneva matthakaṃ pāpesīti.",
  "tika-s0201t:2169_4": "“Sayameva pañhaṃ samuṭṭhāpetvā sayaṃ vinicchinanto”ti ettha catukkoṭikaṃ bhavatīti dassento “ekacco hī”tiādimāha.",
  "tika-s0201t:2169_5": "Pañhaṃ samuṭṭhāpetuṃyeva sakkotīti pucchanavidhiṃyeva jānāti.",
  "tika-s0201t:2169_6": "Na nicchetunti nicchetuṃ na sakkoti,",
  "tika-s0201t:2169_7": "vissajjanavidhiṃ na jānātīti attho.",
  "tika-s0201t:2169_8": "Visesaṭṭhānanti aññehi asadisaṭṭhānaṃ.",
  "tika-s0201t:2169_9": "Therena sadisoti therena sadiso sāvako natthi.",
  "tika-s0201t:2170_0": "Saṃsanditvāti saṃyojetvā samānaṃ katvā,",
  "tika-s0201t:2170_1": "yathā tattha sabbaññutaññāṇaṃ pavattaṃ,",
  "tika-s0201t:2170_2": "tathā taṃ avilometvāti attho.",
  "tika-s0201t:2170_3": "Līḷāyantoti līḷaṃ karonto.",
  "tika-s0201t:2170_4": "Dhammakathikatāya aggabhāvappattiyā tattha appaṭihatañāṇatāya buddhalīḷāya viya catunnaṃ parisānaṃ gamanaṃ gaṇhanto dhammakathaṃ katheti.",
  "tika-s0201t:2171_0": "Ito vā etto vā anukkamitvāti uggahitakathāmaggato yattha katthaci īsakampi anukkamitvā uggahitaniyāmenevāti attho.",
  "tika-s0201t:2171_1": "Tenāha “yaṭṭhikoṭi”ntiādi.",
  "tika-s0201t:2171_2": "Ekapadikanti ekapadanikkhepamattaṃ.",
  "tika-s0201t:2171_3": "Daṇḍakasetunti ekadaṇḍakamayaṃ setuṃ.",
  "tika-s0201t:2171_4": "Heṭṭhā ca upari ca suttapadānaṃ āharaṇena tepiṭakaṃ buddhavacanaṃ heṭṭhupariyaṃ karonto.",
  "tika-s0201t:2171_5": "Jātassarasadisañca gāthaṃ,",
  "tika-s0201t:2171_6": "suttapadaṃ vā nikkhipitvā tattha nānāupamākāraṇāni āharanto tāni ca tehi suttapadehi bodhento samuṭṭhāpento",
  "tika-s0201t:2171_7": "“jātassare pañcavaṇṇāni kusumāni phullāpento viya sinerumatthake vaṭṭisahassaṃ jālento viyā”ti vutto.",
  "tika-s0201t:2172_0": "Ekapaduddhāreti ekasmiṃ paduddhāraṇakkhaṇe.",
  "tika-s0201t:2172_1": "Padavasena saṭṭhi padasatasahassāni gāthāvasena pannarasa gāthāsahassāni.",
  "tika-s0201t:2172_2": "Ākaḍḍhitvā gaṇhanto viyāti paccekaṃ pupphāni anocinitvā vallimeva ākaḍḍhitvā ekajjhaṃ pupphāni katvā gaṇhanto viya.",
  "tika-s0201t:2172_3": "Tenāha “ekappahārenevā”ti.",
  "tika-s0201t:2172_4": "Gatimantānanti atisayāya ñāṇagatiyā yuttānaṃ.",
  "tika-s0201t:2172_5": "Dhitimantānanti dhāraṇabalena yuttānaṃ.",
  "tika-s0201t:2173_0": "Anantanayussadanti paccayuppannabhāsitatthanibbānavipākakiriyādivasena anantapabhede visaye pavattiyā anantanayehi ussannaṃ upacitaṃ.",
  "tika-s0201t:2173_1": "Caturoghanittharaṇatthikānaṃ titthe ṭhapitanāvā viyāti yojanā.",
  "tika-s0201t:2173_2": "Sahassayuttaājaññarathoti vejayantarathaṃ sandhāya vadati.",
  "tika-s0201t:2174_0": "Yasmā pucchāyaṃ byāpanicchānayena “duppañño duppañño”ti āmeḍitavasena vuttaṃ,",
  "tika-s0201t:2174_1": "tasmā dhammasenāpati pucchitamatthaṃ vissajjento pucchāsabhāgena “nappajānāti nappajānātī”ti āmeḍitavasenevāha.",
  "tika-s0201t:2174_2": "Tattha iti-",
  "tika-s0201t:2174_3": "saddo kāraṇatthoti dassento “yasmā nappajānāti,",
  "tika-s0201t:2174_4": "tasmā duppaññoti vuccatī”ti āha.",
  "tika-s0201t:2174_5": "Idaṃ dukkhanti idaṃ upādānakkhandhapañcakaṃ dukkhaṃ ariyasaccaṃ.",
  "tika-s0201t:2174_6": "Tañca kho ruppanaṃ vediyanaṃ sañjānanaṃ abhisaṅkharaṇaṃ vijānananti saṅkhepato ettakaṃ.",
  "tika-s0201t:2174_7": "Ito uddhaṃ kiñci dhammajātaṃ dukkhaṃ ariyasaccaṃ nāma natthīti yāthāvasarasalakkhaṇato pavattikkamato",
  "tika-s0201t:2174_8": "ceva pīḷanasaṅkhatasantāpavipariṇāmalakkhaṇato ca yathābhūtaṃ ariyamaggapaññāya nappajānāti.",
  "tika-s0201t:2174_9": "Avasesapaccayasamāgame udayati uppajjati,",
  "tika-s0201t:2174_10": "svāyaṃ samudayo saṃsārapavattibhāvenāti āha “pavattidukkhapabhāvikā”ti,",
  "tika-s0201t:2174_11": "dukkhasaccassa uppādikāti attho.",
  "tika-s0201t:2174_12": "Yāthāvasarasalakkhaṇatoti yathābhūtaṃ anupacchedakaraṇarasato ceva sampiṇḍananidānasaṃyogapalibodhalakkhaṇato ca.",
  "tika-s0201t:2175_0": "Idaṃ nāma ṭhānaṃ patvāti idaṃ nāma appavattikāraṇaṃ āgamma.",
  "tika-s0201t:2175_1": "Nirujjhatīti anuppādanirodhavasena nirujjhati,",
  "tika-s0201t:2175_2": "tenāha “ubhinnaṃ appavattī”ti.",
  "tika-s0201t:2175_3": "Yāthāvasarasalakkhaṇatoti yathābhūtaṃ accutirasato ceva nissaraṇavivekāsaṅkhatāmatalakkhaṇato ca.",
  "tika-s0201t:2175_4": "Ayaṃ paṭipadāti ayaṃ sammādiṭṭhiādikā samodhānalakkhaṇā paṭipajjati etāyāti paṭipadā.",
  "tika-s0201t:2175_5": "Dukkhanirodhaṃ gacchatīti dukkhanirodhaṃ nibbānaṃ sacchikiriyābhisamayavasena gacchati ārabbha pavattati.",
  "tika-s0201t:2175_6": "Yāthāvasarasalakkhaṇatoti yathābhūtaṃ kilesappahānakaraṇasarasato ceva niyyānahetudassanādhipateyyalakkhaṇato ca nappajānāti.",
  "tika-s0201t:2175_7": "Anantaravāreti dutiyavāre.",
  "tika-s0201t:2175_8": "Imināva nayenāti “idaṃ dukkhaṃ,",
  "tika-s0201t:2175_9": "ettakaṃ dukkha”ntiādinā paṭhamavāre vuttanayena.",
  "tika-s0201t:2175_10": "Tattha hi duppaññaniddesattā pajānanapaṭikkhepavasena desanā āgatā,",
  "tika-s0201t:2175_11": "idha paññavantaniddesattā pajānanavasenāti ayameva viseso.",
  "tika-s0201t:2175_12": "Etthāti dutiyavāre.",
  "tika-s0201t:2176_0": "Savanatoti kammaṭṭhānassa savanato uggaṇhāti.",
  "tika-s0201t:2176_1": "Ganthasavanamukhena hi tadatthassa uggahaṇaṃ.",
  "tika-s0201t:2176_2": "Ṭhapetvā taṇhantiādi tassa uggahaṇākāranidassanaṃ.",
  "tika-s0201t:2176_3": "Abhinivisatīti vipassanābhinivesavasena abhinivisati vipassanākammaṭṭhānaṃ paṭṭhapeti.",
  "tika-s0201t:2176_4": "No vivaṭṭeti vivaṭṭe abhiniveso na hoti avisayattā.",
  "tika-s0201t:2176_5": "Ayanti catusaccakammaṭṭhāniko.",
  "tika-s0201t:2177_0": "Pañcakkhandhāti pañcupādānakkhandhā.",
  "tika-s0201t:2177_1": "Khandhavasena vipassanābhinivesassa cakkhādivasena vedanādivasena ca satipi anekavidhatte sukaraṃ suviññeyyanti",
  "tika-s0201t:2177_2": "catudhātumukhena taṃ dassetuṃ “dhātukammaṭṭhānavasena otaritvā”ti āha.",
  "tika-s0201t:2177_3": "Rūpanti vavatthapetīti ruppanaṭṭhena rūpanti asaṅkarato paricchindati.",
  "tika-s0201t:2177_4": "Tadārammaṇāti taṃ rūpaṃ ārammaṇaṃ katvā pavattanakā.",
  "tika-s0201t:2177_5": "Nāmanti vedanādicatukkaṃ namanaṭṭhena nāmanti vavatthāpeti.",
  "tika-s0201t:2177_6": "Yamakatālakkhandhaṃ bhindanto viya yamakaṃ bhinditvā “arūpaṃ,",
  "tika-s0201t:2177_7": "rūpañcā”ti dveva ime dhammā,",
  "tika-s0201t:2177_8": "na ettha koci attā vā attaniyaṃ vāti nāmarūpaṃ vavatthapeti paricchindati pariggaṇhāti.",
  "tika-s0201t:2177_9": "Ettāvatā diṭṭhivisuddhi dassitā.",
  "tika-s0201t:2177_10": "Taṃ panetaṃ nāmarūpaṃ na ahetukaṃ.",
  "tika-s0201t:2177_11": "Yasmā sabbaṃ sabbattha sabbadā ca natthi,",
  "tika-s0201t:2177_12": "tasmā sahetukaṃ.",
  "tika-s0201t:2177_13": "Kīdisena hetunā?",
  "tika-s0201t:2177_14": "Na issarādivisamahetunā.",
  "tika-s0201t:2177_15": "Yaṃ panettha vattabbaṃ,",
  "tika-s0201t:2177_16": "taṃ visuddhimaggasaṃvaṇṇanāyaṃ vuttanayena gahetabbaṃ.",
  "tika-s0201t:2177_17": "Sahetukattā eva sapaccayaṃ.",
  "tika-s0201t:2177_18": "Avijjādayoti avijjātaṇhupādānakammāhārādayo.",
  "tika-s0201t:2177_19": "Evanti “taṃ paneta”ntiādinā vuttappakārena avijjādike paccaye ceva rūpavedanādike paccayuppannadhamme ca vavatthapetvā paricchinditvā pariggahetvā.",
  "tika-s0201t:2177_20": "Vuttañhetaṃ “avijjāsamudayā rūpasamudayo,",
  "tika-s0201t:2177_21": "taṇhāsamudayā rūpasamudayo”ti.",
  "tika-s0201t:2177_22": "Ettāvatā kaṅkhāvitaraṇavisuddhiṃ dasseti.",
  "tika-s0201t:2178_0": "Hutvāti hetupaccayasamavāye uppajjitvā.",
  "tika-s0201t:2178_1": "Abhāvaṭṭhenāti tadanantarameva vinassanaṭṭhena.",
  "tika-s0201t:2178_2": "Aniccāti aniccā addhuvā.",
  "tika-s0201t:2178_3": "Aniccalakkhaṇaṃ āropetīti tesu pañcasu khandhesu aniccatāsaṅkhātaṃ sāmaññalakkhaṇaṃ niropeti.",
  "tika-s0201t:2178_4": "Tatoti aniccalakkhaṇāropanato paraṃ,",
  "tika-s0201t:2178_5": "tato vā aniccabhāvato.",
  "tika-s0201t:2178_6": "Udayabbayappaṭipīḷanākārenāti uppādanirodhehi pati pati abhikkhaṇaṃ pīḷanākārena hetunā dukkhā aniṭṭhā,",
  "tika-s0201t:2178_7": "dukkhamā vā.",
  "tika-s0201t:2178_8": "Avasavattanākārenāti kassaci vasena avasavattanākārena.",
  "tika-s0201t:2178_9": "Anattāti na sayaṃ attā,",
  "tika-s0201t:2178_10": "nāpi nesaṃ koci attā atthīti anattāti.",
  "tika-s0201t:2178_11": "Tilakkhaṇaṃ āropetvāti evaṃ aniccassa dukkhabhāvato,",
  "tika-s0201t:2178_12": "dukkhassa ca anattabhāvato khandhapañcake tividhampi sāmaññalakkhaṇaṃ āropetvā.",
  "tika-s0201t:2178_13": "Sammasantoti udayabbayañāṇuppattiyā uppanne vipassanupakkilese pahāya maggāmaggaṃ vavatthapetvā udayabbayañāṇādivipassanāpaṭipāṭiyā",
  "tika-s0201t:2178_14": "saṅkhāre sammasanto gotrabhuñāṇānantaraṃ lokuttaramaggaṃ pāpuṇāti.",
  "tika-s0201t:2179_0": "Ekapaṭivedhenāti ekeneva ñāṇena paṭivijjhanena.",
  "tika-s0201t:2179_1": "Paṭivedho paṭighātābhāvena visaye nissaṅgacārasaṅkhātaṃ nibbijjhanaṃ.",
  "tika-s0201t:2179_2": "Abhisamayo avirajjhitvā adhigamanasaṅkhāto avabodho.",
  "tika-s0201t:2179_3": "“Idaṃ dukkhaṃ,",
  "tika-s0201t:2179_4": "ettaṃ dukkhaṃ,",
  "tika-s0201t:2179_5": "na ito bhiyyo”ti paricchinditvā yāthāvato jānanameva vuttanayena paṭivedhoti pariññāpaṭivedho,",
  "tika-s0201t:2179_6": "idañca yathā ñāṇe pavatte pacchā dukkhassa sarūpādiparicchede sammoho na hoti,",
  "tika-s0201t:2179_7": "tathā pavattiṃ gahetvā vuttaṃ,",
  "tika-s0201t:2179_8": "na pana maggañāṇassa “idaṃ dukkha”ntiādinā pavattanato.",
  "tika-s0201t:2179_9": "Tenāha “tasmiñcassa khaṇe”tiādi.",
  "tika-s0201t:2179_10": "Pahīnassa puna apahātabbatāya pakaṭṭhaṃ hānaṃ cajanaṃ samucchindanaṃ pahānaṃ,",
  "tika-s0201t:2179_11": "pahānameva vuttanayena paṭivedhoti pahānapaṭivedho.",
  "tika-s0201t:2179_12": "Ayampi yena kilesena appahīyamānena maggabhāvanāya na bhavitabbaṃ,",
  "tika-s0201t:2179_13": "asati ca maggabhāvanāya yo uppajjeyya,",
  "tika-s0201t:2179_14": "tassa padaghātaṃ karontassa anuppattidhammataṃ āpādentassa ñāṇassa tathāpavattiyā paṭighātābhāvena nissaṅgacāraṃ upādāya evaṃ vutto.",
  "tika-s0201t:2179_15": "Sacchikiriyā paccakkhakaraṇaṃ anussavākāraparivitakkādike muñcitvāva sarūpato ārammaṇakaraṇaṃ “idaṃ ta”nti yāthāvasabhāvato gahaṇaṃ,",
  "tika-s0201t:2179_16": "sā eva vuttanayena paṭivedhoti sacchikiriyāpaṭivedho.",
  "tika-s0201t:2179_17": "Ayampi yassa āvaraṇassa asamucchindanato ñāṇaṃ nirodhaṃ ālambituṃ na sakkoti,",
  "tika-s0201t:2179_18": "tassa samucchindanato taṃ sarūpato vibhāvitameva pavattatīti evaṃ vutto.",
  "tika-s0201t:2180_0": "Bhāvanā uppādanā vaḍḍhanā ca.",
  "tika-s0201t:2180_1": "Tattha paṭhamamagge uppādanaṭṭhena bhāvanā,",
  "tika-s0201t:2180_2": "dutiyādīsu vaḍḍhanaṭṭhena,",
  "tika-s0201t:2180_3": "ubhayatthāpi vā ubhayaṃ veditabbaṃ.",
  "tika-s0201t:2180_4": "Paṭhamamaggopi hi yathārahaṃ vuṭṭhānagāminiyaṃ pavattaṃ parijānanādiṃ vaḍḍhento pavattoti tatthāpi vaḍḍhanaṭṭhena bhāvanāti sakkā viññātuṃ.",
  "tika-s0201t:2180_5": "Dutiyādīsupi appahīnakilesappahānato puggalantarasādhanato ca uppādanaṭṭhena bhāvanā,",
  "tika-s0201t:2180_6": "sā eva vuttanayena paṭivedhoti bhāvanāpaṭivedho.",
  "tika-s0201t:2180_7": "Ayampi yathā ñāṇe pavatte pacchā maggadhammānaṃ sarūpaparicchede sammoho na hoti,",
  "tika-s0201t:2180_8": "tathā pavattiṃ gahetvā vutto.",
  "tika-s0201t:2180_9": "Tiṭṭhantu tāva yathādhigatā maggadhammā,",
  "tika-s0201t:2180_10": "yathāpavattesu phalesupi ayaṃ yathādhigatasaccadhammesu viya vigatasammohova hoti sekkhopi samāno.",
  "tika-s0201t:2180_11": "Tena vuttaṃ –",
  "tika-s0201t:2180_12": "“diṭṭhadhammo pattadhammo viditadhammo pariyogāḷhadhammo”ti.",
  "tika-s0201t:2180_13": "Yathā cassa dhammā tāsaṃ jotitā yathādhigatasaccadhammāvalambiniyo maggavīthito parato maggaphalapahīnāvasiṭṭhakilesanibbānānaṃ",
  "tika-s0201t:2180_14": "paccavekkhaṇā pavattanti.",
  "tika-s0201t:2180_15": "Dukkhasaccadhammā hi sakkāyadiṭṭhiādayo.",
  "tika-s0201t:2180_16": "Ayañca atthavaṇṇanā pariññābhisamayenātiādīsupi vibhāvetabbā.",
  "tika-s0201t:2180_17": "Kiccatoti asammohato.",
  "tika-s0201t:2180_18": "Nirodhaṃ ārammaṇatoti ettha “ārammaṇatopī”ti pi-",
  "tika-s0201t:2180_19": "saddo luttaniddiṭṭho daṭṭhabbo nirodhepi asammohapaṭivedhassa labbhanato.",
  "tika-s0201t:2180_20": "Etassāti catusaccakammaṭṭhānikassa puggalassa.",
  "tika-s0201t:2181_0": "Paññavāti niddiṭṭho nippariyāyato paññavantatāya idha adhippetattā.",
  "tika-s0201t:2181_1": "Pāḷitoti dhammato.",
  "tika-s0201t:2181_2": "Atthatoti aṭṭhakathāto.",
  "tika-s0201t:2181_3": "Anusandhitoti tasmiṃ tasmiṃ sutte taṃtaṃanusandhito.",
  "tika-s0201t:2181_4": "Pubbāparatoti pubbenāparassa saṃsandanato.",
  "tika-s0201t:2181_5": "Saṅgītikkamena cettha pubbāparatā veditabbā.",
  "tika-s0201t:2181_6": "Taṃtaṃdesanāyameva vā pubbabhāgena aparabhāgassa saṃsandanato.",
  "tika-s0201t:2181_7": "Viññāṇacaritoti vijānanacarito vīmaṃsanacarito tepiṭake buddhavacane vicāraṇācāravepullato.",
  "tika-s0201t:2181_8": "Paññavāti na vattabbo maggenāgatāya paññāya abhāvato.",
  "tika-s0201t:2181_9": "Ajja ajjeva arahattanti ittaraṃ atikhippamevāti adhippāyo.",
  "tika-s0201t:2181_10": "Paññavāpakkhaṃ bhajati sekkhapariyāyasabbhāvato.",
  "tika-s0201t:2181_11": "Sutte pana paṭivedhova kathito saccābhisamayavasena āgatattā.",
  "tika-s0201t:2182_0": "Esāti anantare vutto ariyapuggalo.",
  "tika-s0201t:2182_1": "Kammakārakacittanti bhāvanākammassa pavattanakacittaṃ.",
  "tika-s0201t:2182_2": "Sukhavedanampi vijānātīti ko vediyati,",
  "tika-s0201t:2182_3": "kassa vedanā,",
  "tika-s0201t:2182_4": "kiṃkāraṇā vedanā,",
  "tika-s0201t:2182_5": "sopi kassaci abhāvaggahaṇamukhena sukhaṃ vedanaṃ sabhāvato samudayato atthaṅgamato assādato ādīnavato",
  "tika-s0201t:2182_6": "ca yathābhūtaṃ paricchindanto pariggaṇhanto sukhaṃ vedanaṃ vijānāti nāma.",
  "tika-s0201t:2182_7": "Sesapadadvayepi eseva nayo.",
  "tika-s0201t:2182_8": "Yasmā “satipaṭṭhāne”ti iminā satipaṭṭhānakathaṃ upalakkheti.",
  "tika-s0201t:2182_9": "Tāya hi tadattho veditabbo,",
  "tika-s0201t:2182_10": "tasmā taṃsaṃvaṇṇanāyampi vuttanayena tassattho veditabbo.",
  "tika-s0201t:2182_11": "Kāmañcetaṃ viññāṇaṃ vedanāto aññampi ārammaṇaṃ vijānāti,",
  "tika-s0201t:2182_12": "anantaravāre pana rūpamukhena vipassanābhinivesassa dassitattā idha arūpamukhena dassetuṃ “sukhantipi vijānātī”tiādinā niddiṭṭhaṃ,",
  "tika-s0201t:2182_13": "pucchantassa vā ajjhāsayavasena.",
  "tika-s0201t:2183_0": "Saṃsaṭṭhāti sampayuttā.",
  "tika-s0201t:2183_1": "Tenāha “ekuppādādilakkhaṇena saṃyogaṭṭhenā”ti.",
  "tika-s0201t:2183_2": "Visaṃsaṭṭhāti vippayuttā.",
  "tika-s0201t:2183_3": "Bhinditvāti aññabhūmikassa aññabhūmidassaneneva vināsetvā,",
  "tika-s0201t:2183_4": "saṃbhinditvā vā.",
  "tika-s0201t:2183_5": "Saṃsaṭṭhabhāvaṃ pucchatīti taṃcittuppādapariyāpannānaṃ pañcaviññāṇānaṃ saṃsaṭṭhabhāvaṃ pucchati.",
  "tika-s0201t:2183_6": "Yadi evaṃ kathaṃ pucchāya avasaro visaṃsaṭṭhabhāvāsaṅkāya eva abhāvato? Na,",
  "tika-s0201t:2183_7": "cittuppādantaragatānaṃ maggapaññāmaggaviññāṇānaṃ vipassanāpaññāvipassanāviññāṇānañca vomissakasaṃsaṭṭhabhāvassa labbhamānattā.",
  "tika-s0201t:2183_8": "Vinivaṭṭetvāti aññamaññato vivecetvā.",
  "tika-s0201t:2183_9": "Nānākaraṇaṃ dassetuṃ na sakkāti idaṃ kevalaṃ saṃsaṭṭhabhāvameva sandhāya vuttaṃ,",
  "tika-s0201t:2183_10": "na sabhāvabhedaṃ,",
  "tika-s0201t:2183_11": "sabhāvabhedato pana nānākaraṇaṃ nesaṃ pākaṭameva.",
  "tika-s0201t:2183_12": "Tenāha “ārammaṇato vā vatthuto vā uppādato vā nirodhato vā”ti.",
  "tika-s0201t:2183_13": "Idāni tameva sabhāvabhedaṃ visayabhedena suṭṭhu pākaṭaṃ katvā dassetuṃ “tesaṃ tesaṃ panā”tiādi vuttaṃ.",
  "tika-s0201t:2183_14": "Visayoti pavattiṭṭhānaṃ issariyabhūmi,",
  "tika-s0201t:2183_15": "yena cittapaññānaṃ tattha tattha pubbaṅgamatā vuccati.",
  "tika-s0201t:2184_0": "Kāmañca vipassanāpi paññāvaseneva kiccakārī,",
  "tika-s0201t:2184_1": "maggopi viññāṇasahitova,",
  "tika-s0201t:2184_2": "na kevalo,",
  "tika-s0201t:2184_3": "yathā pana lokiyadhammesu cittaṃ padhānaṃ tatthassa dhorayhabhāvena pavattisabbhāvato.",
  "tika-s0201t:2184_4": "Tathā hi taṃ “chadvārādhipati rājā”ti vuccati,",
  "tika-s0201t:2184_5": "evaṃ lokuttaradhammesu paññā padhānā paṭipakkhavidhamanassa visesato tadadhīnattā.",
  "tika-s0201t:2184_6": "Tathā hi maggadhamme sammādiṭṭhi eva paṭhamaṃ gahitā.",
  "tika-s0201t:2184_7": "Ayañca nesaṃ visayavasena pavattibhedo,",
  "tika-s0201t:2184_8": "tathā ca paññāpanavidhi na kevalaṃ thereheva dassito,",
  "tika-s0201t:2184_9": "apica kho bhagavatāpi dassitoti vibhāvento “sammāsambuddhopī”tiādimāha.",
  "tika-s0201t:2184_10": "Yattha paññā na labbhati,",
  "tika-s0201t:2184_11": "tattha cittavasena pucchane vattabbameva natthi yathā “kiṃcitto tvaṃ bhikkhū”tiādīsu.",
  "tika-s0201t:2184_12": "Yattha pana paññā labbhati,",
  "tika-s0201t:2184_13": "tatthāpi cittavasena jotanā hoti yathā –",
  "tika-s0201t:2184_14": "“ajjhattameva cittaṃ saṇṭhapeti sannisādeti ekodiṃ karoti samādahati,",
  "tika-s0201t:2184_15": "yasmiṃ samaye kāmāvacaraṃ kusalaṃ cittaṃ uppannaṃ hotī”tiādīsu.",
  "tika-s0201t:2184_16": "Aṭṭhakathāyaṃ pana lokiyadhammesu cittavasena,",
  "tika-s0201t:2184_17": "lokuttaradhammesu paññāvasena codanaṃ byatirekamukhena dassetuṃ “katamā te bhikkhu paññā adhigatā”tiādi vuttaṃ.",
  "tika-s0201t:2184_18": "Yebhuyyavasena cetaṃ vuttanti daṭṭhabbaṃ.",
  "tika-s0201t:2184_19": "Tathā hi katthaci lokiyadhammā paññāsīsenapi niddisīyanti –",
  "tika-s0201t:2184_20": "“paṭhamassa jhānassa lābhino kāmasahagatā saññāmanasikārā samudācaranti hānabhāginī paññā”tiādīsu.",
  "tika-s0201t:2184_21": "Saññāsīsenapi –",
  "tika-s0201t:2184_22": "“uddhumātakasaññāti vā sesarūpārūpasaññāti vā ime dhammā ekatthā,",
  "tika-s0201t:2184_23": "udāhu nānatthā”tiādīsu.",
  "tika-s0201t:2184_24": "Tathā lokuttaradhammāpi katthaci cittasīsena niddisīyanti –",
  "tika-s0201t:2184_25": "“yasmiṃ samaye lokuttaraṃ cittaṃ bhāvetī”ti,",
  "tika-s0201t:2184_26": "tathā phassādisīsenapi –",
  "tika-s0201t:2184_27": "“yasmiṃ samaye lokuttaraṃ phassaṃ bhāveti,",
  "tika-s0201t:2184_28": "vedanaṃ saññaṃ cetanaṃ bhāvetī”tiādīsu.",
  "tika-s0201t:2185_0": "Catūsu sotāpattiyaṅgesūti sappurisasevanā,",
  "tika-s0201t:2185_1": "saddhammassavanaṃ,",
  "tika-s0201t:2185_2": "yonisomanasikāro,",
  "tika-s0201t:2185_3": "dhammānudhammapaṭipattīti imesu catūsu sotāpattimaggassa kāraṇesu.",
  "tika-s0201t:2185_4": "Kāmaṃ cetesu satiādayopi dhammā icchitabbāva tehi vinā tesaṃ asambhavato,",
  "tika-s0201t:2185_5": "tathāpi cettha saddhā visesato kiccakārīti veditabbā.",
  "tika-s0201t:2185_6": "Saddo eva hi sappurise payirupāsati,",
  "tika-s0201t:2185_7": "saddhammaṃ suṇāti,",
  "tika-s0201t:2185_8": "yoniso ca manasi karoti,",
  "tika-s0201t:2185_9": "ariyamaggassa ca anudhammaṃ paṭipajjati,",
  "tika-s0201t:2185_10": "tasmā vuttaṃ “ettha saddhindriyaṃ daṭṭhabba”nti.",
  "tika-s0201t:2185_11": "Iminā nayena sesindriyesupi attho daṭṭhabbo.",
  "tika-s0201t:2185_12": "Catūsu sammappadhānesūti catubbidhasammappadhānabhāvanāya.",
  "tika-s0201t:2185_13": "Catūsu satipaṭṭhānesūtiādīsupi eseva nayo.",
  "tika-s0201t:2185_14": "Ettha ca sotāpattiyaṅgesu saddhā viya sammappadhānabhāvanāya vīriyaṃ viya ca satipaṭṭhānabhāvanāya –",
  "tika-s0201t:2185_15": "“satimā vineyya loke abhijjhādomanassa”nti vacanato pubbabhāge kiccato sati adhikā icchitabbā.",
  "tika-s0201t:2185_16": "Evaṃ samādhikammikassa samādhi,",
  "tika-s0201t:2185_17": "“ariyasaccabhāvanā paññābhāvanā”ti katvā tattha paññā pubbabhāge adhikā icchitabbāti pākaṭoyamattho,",
  "tika-s0201t:2185_18": "adhigamakkhaṇe pana samādhipaññānaṃ viya sabbesampi indriyānaṃ saddhādīnaṃ samarasatāva icchitabbā.",
  "tika-s0201t:2185_19": "Tathā hi “ettha saddhindriya”ntiādinā tattha tattha etthaggahaṇaṃ kataṃ.",
  "tika-s0201t:2185_20": "Evanti yaṃ ṭhānaṃ,",
  "tika-s0201t:2185_21": "taṃ indriyasamattādiṃ paccāmasati.",
  "tika-s0201t:2185_22": "Savisayasmiṃyevāti attano attano visaye eva.",
  "tika-s0201t:2185_23": "Lokiyalokuttarā dhammā kathitāti lokiyadhammā lokuttaradhammā ca tena tena pavattivisesena kathitā.",
  "tika-s0201t:2185_24": "Idaṃ vuttaṃ hoti –",
  "tika-s0201t:2185_25": "saddhāpañcamesu indriyesu saha pavattamānesu tattha tattha visaye saddhādīnaṃ kiccādhikatāya tassa tasseva daṭṭhabbatā vuttā,",
  "tika-s0201t:2185_26": "na sabbesaṃ.",
  "tika-s0201t:2185_27": "Evaṃ aññepi lokiyalokuttarā dhammā yathāsakaṃ visaye pavattivisesavasena bodhitāti.",
  "tika-s0201t:2186_0": "Idāni saddhādīnaṃ indriyānaṃ tattha tattha atirekakiccataṃ upamāya vibhāvetuṃ “yathā hī”tiādi vuttaṃ.",
  "tika-s0201t:2186_1": "Tatridaṃ upamāsaṃsandanaṃ rājapañcamā sahāyā viya vimuttiparipācakāni pañcindriyāni.",
  "tika-s0201t:2186_2": "Nesaṃ kīḷanatthaṃ ekajjhaṃ vīthiotaraṇaṃ viya indriyānaṃ ekajjhaṃ vipassanāvīthiotaraṇaṃ.",
  "tika-s0201t:2186_3": "Sahāyesu paṭhamādīnaṃ yathāsakageheva vicāraṇā viya saddhādīnaṃ sotāpattiaṅgādīni patvā pubbaṅgamatā.",
  "tika-s0201t:2186_4": "Sahāyesu itaresaṃ tattha tattha tuṇhībhāvo viya sesindriyānaṃ tattha tattha tadanvayatā.",
  "tika-s0201t:2186_5": "Tassa pubbaṅgamabhūtassa indriyassa kiccānugatatā.",
  "tika-s0201t:2186_6": "Na hi tadā tesaṃ sasambhārapathavīādīsu āpādīnaṃ viya kiccaṃ pākaṭaṃ hoti,",
  "tika-s0201t:2186_7": "saddhādīnaṃyeva pana kiccaṃ vibhūtaṃ hutvā tiṭṭhati puretaraṃ tathāpaccayehi cittasantānassa abhisaṅkhatattā.",
  "tika-s0201t:2186_8": "Ettha ca vipassanākammikassa bhāvanā visesato paññuttarāti dassanatthaṃ rājānaṃ nidassanaṃ katvā paññindriyaṃ vuttaṃ.",
  "tika-s0201t:2186_9": "Itītiādi yathādhigatassa atthassa nigamanaṃ.",
  "tika-s0201t:2187_0": "Maggaviññāṇampīti ariyamaggasahagataṃ apacayagāmiviññāṇampi.",
  "tika-s0201t:2187_1": "Tatheva taṃ vijānātīti saccadhammaṃ “idaṃ dukkha”ntiādinā nayeneva vijānāti ekacittuppādapariyāpannattā maggānukūlattā ca.",
  "tika-s0201t:2187_2": "Yaṃ vijānātīti ettha vijānanapajānanāni vipassanācittuppādapariyāpannāni adhippetāni,",
  "tika-s0201t:2187_3": "na “yaṃ pajānātī”ti ettha viya maggacittuppādapariyāpannāti āha “yaṃ saṅkhāragata”ntiādi.",
  "tika-s0201t:2187_4": "Tathevāti “anicca”ntiādinā nayena.",
  "tika-s0201t:2187_5": "Ekacittuppādapariyāpannattā vipassanābhāvato ca samānapaccayehi saha pavattikatā ekuppādatā,",
  "tika-s0201t:2187_6": "tato eva ekajjhaṃ saheva nirujjhanaṃ ekanirodhatā,",
  "tika-s0201t:2187_7": "ekaṃyeva vatthuṃ nissāya pavatti ekavatthukatā,",
  "tika-s0201t:2187_8": "ekaṃyeva ārammaṇaṃ ārabbha pavatti ekārammaṇatā.",
  "tika-s0201t:2187_9": "Hetumhi cetaṃ karaṇavacanaṃ.",
  "tika-s0201t:2187_10": "Tena ekuppādāditāya saṃsaṭṭhabhāvaṃ sādheti.",
  "tika-s0201t:2187_11": "Anavasesapariyādānañcetaṃ,",
  "tika-s0201t:2187_12": "ito tīhipi sampayuttalakkhaṇaṃ hotiyeva.",
  "tika-s0201t:2188_0": "Maggapaññaṃ sandhāya vuttaṃ,",
  "tika-s0201t:2188_1": "sā hi ekantato bhāvetabbā,",
  "tika-s0201t:2188_2": "na pariññeyyā,",
  "tika-s0201t:2188_3": "paññāya pana bhāvetabbatāya taṃsampayuttadhammāpi taggatikāva hontīti āha “taṃsampayuttaṃ panā”tiādi.",
  "tika-s0201t:2188_4": "Kiñcāpi vipassanāpaññāya bhāvanāvasena pavattanato taṃsampayuttaviññāṇampi tatheva pavattati,",
  "tika-s0201t:2188_5": "tassa pana pariññeyyabhāvānativattanato pariññeyyatā vuttā.",
  "tika-s0201t:2188_6": "Tenevāha –",
  "tika-s0201t:2188_7": "“yampi taṃ dhammaṭṭhitiñāṇaṃ,",
  "tika-s0201t:2188_8": "tampi khayadhammaṃ vayadhammaṃ virāgadhammaṃ nirodhadhamma”nti.",
  "tika-s0201t:2189_0": "450.",
  "tika-s0201t:2189_1": "Evaṃ santepīti vedanāti evaṃ sāmaññaggahaṇe satipi.",
  "tika-s0201t:2189_2": "Tebhūmikasammasanacāravedanāvāti bhūmittayapariyāpannā,",
  "tika-s0201t:2189_3": "tato eva sammasanañāṇassa gocarabhūtā vedanā eva adhippetā sabrahmacārīnaṃ upakārāvahabhāvena desanāya āraddhattā.",
  "tika-s0201t:2189_4": "Tathā hi vuttaṃ “caturoghanittharaṇatthikāna”ntiādi.",
  "tika-s0201t:2189_5": "Esa nayo paññāyapi.",
  "tika-s0201t:2189_6": "Idha sukhādisaddā tadārammaṇavisayāti imamatthaṃ suttena sādhetuṃ “rūpañca hī”tiādi vuttaṃ.",
  "tika-s0201t:2189_7": "Ekantadukkhanti ekanteneva aniṭṭhaṃ,",
  "tika-s0201t:2189_8": "tato eva dukkhamatāya dukkhaṃ.",
  "tika-s0201t:2189_9": "Ārammaṇakaraṇavasena dukkhavedanāya anupatitaṃ,",
  "tika-s0201t:2189_10": "otiṇṇañcāti dukkhānupatitaṃ,",
  "tika-s0201t:2189_11": "dukkhāvakkantaṃ.",
  "tika-s0201t:2189_12": "Sukhena anavakkantaṃ abhavissāti yojanā.",
  "tika-s0201t:2189_13": "Nayidanti ettha idanti nipātamattaṃ.",
  "tika-s0201t:2189_14": "Sārajjeyyunti sārāgaṃ uppādeyyuṃ.",
  "tika-s0201t:2189_15": "Sukhanti sabhāvato ca iṭṭhaṃ.",
  "tika-s0201t:2189_16": "Sārāgā saṃyujjantīti bahalarāgahetu yathārahaṃ dasahipi saṃyojanehi saṃyujjanti.",
  "tika-s0201t:2189_17": "Saṃyogā saṃkilissantīti tathā saṃyuttatāya taṇhāsaṃkilesādivasena saṃkilissanti,",
  "tika-s0201t:2189_18": "vibādhīyanti upatāpīyanti cāti attho.",
  "tika-s0201t:2189_19": "Ārammaṇanti iṭṭhaṃ, aniṭṭhaṃ,",
  "tika-s0201t:2189_20": "majjhattañca ārammaṇaṃ yathākkamaṃ sukhaṃ, dukkhaṃ,",
  "tika-s0201t:2189_21": "adukkhamasukhanti kathitaṃ.",
  "tika-s0201t:2189_22": "Evaṃ avisesena pañcapi khandhe sukhādiārammaṇabhāvena dassetvā idāni vedanā eva sukhādiārammaṇabhāvena dassetuṃ “apicā”tiādi vuttaṃ.",
  "tika-s0201t:2189_23": "Pākatikapacurajanavasenāyaṃ kathitāti katvā “purimaṃ sukhaṃ vedanaṃ ārammaṇaṃ katvā”ti vuttaṃ.",
  "tika-s0201t:2189_24": "Visesalābhī pana anāgatampi sukhaṃ vedanaṃ ārammaṇaṃ karoteva.",
  "tika-s0201t:2189_25": "Vuttametaṃ satipaṭṭhānavaṇṇanāyaṃ.",
  "tika-s0201t:2189_26": "Vedanāya hi ārammaṇaṃ vediyantiyā taṃsamaṅgīpuggalo vedetīti vohāramattaṃ hoti.",
  "tika-s0201t:2190_0": "Sabbasaññāyāti sabbāyapi catubhūmikasaññāya.",
  "tika-s0201t:2190_1": "Sabbatthakasaññāyāti sabbasmiṃ cittuppāde pavattanakasaññāya.",
  "tika-s0201t:2190_2": "Vatthe vāti vā-",
  "tika-s0201t:2190_3": "saddena vaṇṇadhātuṃ saṅgaṇhāti.",
  "tika-s0201t:2190_4": "Pāpentoti bhāvanaṃ upacāraṃ vā appanaṃ vā upanento.",
  "tika-s0201t:2190_5": "Uppajjanakasaññāpīti “nīlaṃ rūpaṃ,",
  "tika-s0201t:2190_6": "rūpārammaṇaṃ nīla”nti uppajjanakasaññāpi.",
  "tika-s0201t:2191_0": "Asabbasaṅgāhikattāti sabbesaṃ vedanāsaññāviññāṇānaṃ asaṅgahitattā.",
  "tika-s0201t:2191_1": "Takkagatanti suttakantanakatakkamhi,",
  "tika-s0201t:2191_2": "suttavattanakatakkamhi vā veṭhanavasena ṭhitaṃ.",
  "tika-s0201t:2191_3": "Parivaṭṭakādigatanti suttaveṭhanaparivaṭṭakādigataṃ.",
  "tika-s0201t:2191_4": "Vissaṭṭhattāva na gahitā,",
  "tika-s0201t:2191_5": "yadaggena paññā viññāṇena saddhiṃ sampayogaṃ labhāpitā,",
  "tika-s0201t:2191_6": "tadaggena vedanāsaññāhipi sampayogaṃ labhāpitā evāti.",
  "tika-s0201t:2191_7": "Tadeva sañjānāti saṃsaṭṭhabhāvato.",
  "tika-s0201t:2192_0": "Sañjānāti vijānātīti ettha “pajānātī”ti padaṃ ānetvā vattabbaṃ pajānanavasenapi visesassa vakkhamānattā.",
  "tika-s0201t:2192_1": "Jānātīti ayaṃ saddo ca laddatoyevettha aviseso,",
  "tika-s0201t:2192_2": "atthato pana visesato icchitabbo.",
  "tika-s0201t:2192_3": "Anekatthattā hi dhātūnaṃ tena ākhyātapadena nāmapadena ca vuttamatthaṃ upasaggapadaṃ jotakabhāvena viseseti,",
  "tika-s0201t:2192_4": "na vācakabhāvena.",
  "tika-s0201t:2192_5": "Tenāha “tassapi jānanatthe viseso veditabbo”ti.",
  "tika-s0201t:2192_6": "Etena saññāviññāṇapaññāpadāni antogadhajānanatthe yathāsakaṃ visiṭṭhavisaye ca niṭṭhānīti dasseti.",
  "tika-s0201t:2192_7": "Tenevāha “saññā hī”tiādi.",
  "tika-s0201t:2192_8": "Sañjānanamattamevāti ettha matta-",
  "tika-s0201t:2192_9": "saddena visesanivattiatthena vijānanapajānanākāre nivatteti, eva-",
  "tika-s0201t:2192_10": "saddena kadācipi imissā te visesā natthevāti avadhāreti.",
  "tika-s0201t:2192_11": "Tenevāha “aniccaṃ dukkha”ntiādi.",
  "tika-s0201t:2192_12": "Tattha viññāṇakiccampi kātuṃ asakkontī saññā kuto paññākiccaṃ kareyyāti “lakkhaṇapaṭivedhaṃ pāpetuṃ na sakkoti”cceva vuttaṃ,",
  "tika-s0201t:2192_13": "na vuttaṃ “maggapātubhāva”nti.",
  "tika-s0201t:2193_0": "Ārammaṇe pavattamānaṃ viññāṇaṃ na saññā viya nīlapītādimattasañjānanavasena pavattati,",
  "tika-s0201t:2193_1": "atha kho tattha aññampi tādisaṃ visesaṃ jānantameva pavattatīti āha “viññāṇa”ntiādi.",
  "tika-s0201t:2193_2": "Kathaṃ pana viññāṇaṃ lakkhaṇapaṭivedhaṃ pāpetīti?",
  "tika-s0201t:2193_3": "Paññāya dassitamaggena.",
  "tika-s0201t:2193_4": "Lakkhaṇārammaṇikavipassanāya hi anekavāraṃ lakkhaṇāni paṭivijjhitvā pavattamānāya paguṇabhāvato paricayavasena",
  "tika-s0201t:2193_5": "ñāṇavippayuttacittenapi vipassanā sambhavati,",
  "tika-s0201t:2193_6": "yathā taṃ paguṇassa ganthassa ajjhayane tattha tattha gatāpi vārā na upadhārīyanti.",
  "tika-s0201t:2193_7": "“Lakkhaṇapaṭivedha”nti ca lakkhaṇānaṃ ārammaṇakaraṇamattaṃ sandhāya vuttaṃ,",
  "tika-s0201t:2193_8": "na paṭivijjhanaṃ.",
  "tika-s0201t:2193_9": "Ussakkitvāti udayabbayañāṇādiñāṇapaṭipāṭiyā ārabhitvā.",
  "tika-s0201t:2193_10": "Maggapātubhāvaṃ pāpetuṃ na sakkoti asambodhasabhāvattā.",
  "tika-s0201t:2193_11": "Ārammaṇampi sañjānāti avabujjhanavaseneva,",
  "tika-s0201t:2193_12": "na sañjānanamattena.",
  "tika-s0201t:2193_13": "Tathā lakkhaṇapaṭivedhampi pāpeti,",
  "tika-s0201t:2193_14": "na vijānanamattena,",
  "tika-s0201t:2193_15": "attano pana aññāsādhāraṇena ānubhāvena ussakkitvā maggapātubhāvampi pāpeti.",
  "tika-s0201t:2194_0": "Idāni yathāvuttamatthaṃ upamāya vibhāvetuṃ “yathā hī”tiādi vuttaṃ.",
  "tika-s0201t:2194_1": "Tattha ajātabuddhīti asañjātabyavahārabuddhi.",
  "tika-s0201t:2194_2": "Upabhogaparibhoganti upabhogaparibhogārahaṃ,",
  "tika-s0201t:2194_3": "upabhogaparibhogavatthūnaṃ paṭilābhayogganti attho.",
  "tika-s0201t:2194_4": "Kūṭoti kahāpaṇapatirūpako tambakaṃsādimayo.",
  "tika-s0201t:2194_5": "Chekoti mahāsāro.",
  "tika-s0201t:2194_6": "Karatoti aḍḍhasāro.",
  "tika-s0201t:2194_7": "Saṇhoti mudujātiko samasāro. Iti-",
  "tika-s0201t:2194_8": "saddo ādiattho.",
  "tika-s0201t:2194_9": "Tena pādasāraparopādasāraaḍḍhasārādīnaṃ saṅgaho.",
  "tika-s0201t:2194_10": "Jānanto ca pana naṃ rūpaṃ disvāpi…pe…",
  "tika-s0201t:2194_11": "asukācariyena katotipi jānāti tathā heraññikaganthassa suggahitattā.",
  "tika-s0201t:2194_12": "Evamevantiādi upamāsaṃsandanaṃ.",
  "tika-s0201t:2194_13": "Saññāvibhāgaṃ akatvā piṇḍavaseneva ārammaṇassa gahaṇato dārakassa kahāpaṇadassanasadisā vuttā.",
  "tika-s0201t:2194_14": "Tathā hi sā yathāupaṭṭhitavisayapadaṭṭhānā vuccati.",
  "tika-s0201t:2194_15": "Viññāṇaṃ ārammaṇe ekaccavisesaggahaṇasamatthabhāvato gāmikapurisakahāpaṇadassanasadisaṃ vuttaṃ.",
  "tika-s0201t:2194_16": "Paññā pana ārammaṇe anavasesāvabodhato heraññikakahāpaṇadassanasadisā vuttā.",
  "tika-s0201t:2194_17": "Nesanti saññāviññāṇapaññānaṃ.",
  "tika-s0201t:2194_18": "Visesoti sabhāvaviseso.",
  "tika-s0201t:2194_19": "Duppaṭivijjho pakatipaññāya.",
  "tika-s0201t:2194_20": "Imināva nesaṃ accantasukhumataṃ dasseti.",
  "tika-s0201t:2195_0": "Ekārammaṇe pavattamānānanti ekasmiṃyeva ārammaṇe pavattamānānaṃ.",
  "tika-s0201t:2195_1": "Tena abhinnavisayābhinnakālatādassanena avinibbhogavuttitaṃ vibhāvento duppaṭivijjhataṃyeva ulliṅgeti.",
  "tika-s0201t:2195_2": "Vavatthānanti asaṅkarato ṭhapanaṃ.",
  "tika-s0201t:2195_3": "Ayaṃ phasso…pe…",
  "tika-s0201t:2195_4": "idaṃ cittanti nidassanamattametaṃ. Iti-",
  "tika-s0201t:2195_5": "saddo vā ādiattho.",
  "tika-s0201t:2195_6": "Tena sesadhammānampi saṅgaho daṭṭhabbo.",
  "tika-s0201t:2195_7": "Idanti arūpīnaṃ dhammānaṃ vavatthānakaraṇaṃ.",
  "tika-s0201t:2195_8": "Tatoti yaṃ vuttaṃ tilatelādiuddharaṇaṃ, tato.",
  "tika-s0201t:2195_9": "Yadi dukkarataraṃ,",
  "tika-s0201t:2195_10": "kathaṃ tanti āha “bhagavā panā”tiādi.",
  "tika-s0201t:2196_0": "451.",
  "tika-s0201t:2196_1": "Nissaṭenāti nikkhantena ataṃsambandhena.",
  "tika-s0201t:2196_2": "Pariccattenāti pariccattasadisena paccayabhāvānupagamanena paccayuppannasambandhābhāvato.",
  "tika-s0201t:2196_3": "Nissakkavacanaṃ apādānadīpanato.",
  "tika-s0201t:2196_4": "Karaṇavacanaṃ kattuatthadīpanato.",
  "tika-s0201t:2196_5": "Kāmāvacaramanoviññāṇaṃ na niyamato “idaṃ nāma pañcadvārikāsambandhā”ti sakkā vattuṃ,",
  "tika-s0201t:2196_6": "rūpāvacaraviññāṇaṃ pana na tathāti,",
  "tika-s0201t:2196_7": "tasseva pañcahi indriyehi nissaṭatā vuttāti āha “rūpāvacaracatutthajjhānacittenā”ti.",
  "tika-s0201t:2196_8": "Catutthajjhānaggahaṇaṃ tasseva arūpāvacarassa padaṭṭhānabhāvato.",
  "tika-s0201t:2196_9": "Parisuddhenāti visesato asaṃkilesikattāva.",
  "tika-s0201t:2196_10": "Tañhi vigatūpakkilesatāya visesato parisuddhaṃ.",
  "tika-s0201t:2196_11": "Tenāha “nirupakkilesenā”ti.",
  "tika-s0201t:2196_12": "Jānitabbaṃ neyyaṃ,",
  "tika-s0201t:2196_13": "saparasantānesu idaṃ atisayaṃ jānitabbato bujjhitabbaṃ bodhetabbaṃ vāti attho.",
  "tika-s0201t:2196_14": "Neyyanti vā attano santāne netabbaṃ pavattetabbanti attho.",
  "tika-s0201t:2196_15": "Tenāha “nibbattetuṃ sakkā hoti.",
  "tika-s0201t:2196_16": "Ettha ṭhitassa hi sā ijjhatī”ti.",
  "tika-s0201t:2196_17": "Pāṭiyekkanti visuṃ visuṃ,",
  "tika-s0201t:2196_18": "anupadadhammavasenāti attho.",
  "tika-s0201t:2196_19": "Abhinivesābhāvatoti vipassanābhinivesassa asambhavato.",
  "tika-s0201t:2196_20": "Kalāpato nayatoti kalāpasammasanasaṅkhātato nayavipassanato.",
  "tika-s0201t:2196_21": "Bhikkhunoti sāvakassa.",
  "tika-s0201t:2196_22": "Sāvakasseva hi tatra anupadadhammavipassanā na sambhavati,",
  "tika-s0201t:2196_23": "na satthu.",
  "tika-s0201t:2196_24": "Tenāha “tasmā”tiādi.",
  "tika-s0201t:2196_25": "Vissajjesīti tappaṭibaddhachandarāgappahānena pajahati.",
  "tika-s0201t:2197_0": "Hatthagatattāti hatthagatasadisattā,",
  "tika-s0201t:2197_1": "āsannattāti attho.",
  "tika-s0201t:2197_2": "Yadā hi lokanātho bodhimūle aparājitapallaṅke nisinno –",
  "tika-s0201t:2197_3": "“kicchaṃ vatāyaṃ loko āpanno”tiādinā paṭiccasamuppādamukhena vipassanābhinivesaṃ katvā adhigantabbasabbaññutaññāṇānurūpaṃ",
  "tika-s0201t:2197_4": "chattiṃsakoṭisahassamukhena mahāvajirañāṇaṃ nāma mahābodhisattasammasanaṃ pavattento anekākārasamāpattidhammasammasane",
  "tika-s0201t:2197_5": "anupadameva nevasaññānāsaññāyatanadhammepi aparāparaṃ sammasi.",
  "tika-s0201t:2197_6": "Tenāha “bhagavā panā”tiādi.",
  "tika-s0201t:2197_7": "Paropaññāsāti dvepaññāsaṃ.",
  "tika-s0201t:2197_8": "Kāmañcettha keci dhammā vedanādayo phassapañcamakādīsu vuttāpi jhānakoṭṭhāsādīsupi saṅgahitā,",
  "tika-s0201t:2197_9": "taṃtaṃpaccayabhāvavisiṭṭhena pana atthavisesena dhammantarāni viya hontīti evaṃ vuttaṃ.",
  "tika-s0201t:2197_10": "Tathā hi lokuttaracittuppādesu navindriyatā vuccati.",
  "tika-s0201t:2197_11": "Aṅguddhārenāti tattha labbhamānajhānaṅgabojjhaṅgamaggaṅgānaṃ uddharaṇena. Aṅga-",
  "tika-s0201t:2197_12": "saddo vā koṭṭhāsapariyāyo,",
  "tika-s0201t:2197_13": "tasmā aṅguddhārenāti phassapañcamakādikoṭṭhāsānaṃ samuddharaṇena.",
  "tika-s0201t:2197_14": "Yāvatā saññāsamāpattiyoti yattakā saññāsahagatā jhānasamāpattiyo,",
  "tika-s0201t:2197_15": "tāhi vuṭṭhāya adhigandhabbattā tāvatikā veneyyānaṃ aññāpaṭivedho arahattasamadhigamo.",
  "tika-s0201t:2198_0": "Dassanapariṇāyakaṭṭhenāti andhassa yaṭṭhikoṭiṃ gahetvā maggadesako viya dhammānaṃ yathāsabhāvadassanasaṅkhātena pariṇāyakabhāvena.",
  "tika-s0201t:2198_1": "Yathā vā so tassa cakkhubhūto,",
  "tika-s0201t:2198_2": "evaṃ sattānaṃ paññā.",
  "tika-s0201t:2198_3": "Tenāha “cakkhubhūtāya paññāyā”ti.",
  "tika-s0201t:2198_4": "Samādhisampayuttā paññā samādhipaññā.",
  "tika-s0201t:2198_5": "Samādhi cettha āruppasamādhīti vadanti,",
  "tika-s0201t:2198_6": "sammasanapayogo pana koci jhānasamādhīti yuttaṃ.",
  "tika-s0201t:2198_7": "Vipassanābhūtā paññā vipassanāpaññā.",
  "tika-s0201t:2198_8": "Samādhipaññāya antosamāpattiyaṃ kiccato pajānāti,",
  "tika-s0201t:2198_9": "“samāhito yathābhūtaṃ pajānātī”ti pana vacanato asammohato pajānāti.",
  "tika-s0201t:2198_10": "Tattha kiccatoti gocarajjhatte ārammaṇakaraṇakiccato.",
  "tika-s0201t:2198_11": "Asammohatoti sampayuttadhammesu sammohavidhamanato yathā pītipaṭisaṃvedanādīsu.",
  "tika-s0201t:2198_12": "Kimatthiyāti kiṃpayojanāti āha “ko etissā attho”ti.",
  "tika-s0201t:2198_13": "Abhiññeyye dhammeti yāthāvasarasalakkhaṇāvabodhavasena abhimukhaṃ ñeyye jānitabbe khandhāyatanādidhamme.",
  "tika-s0201t:2198_14": "Abhijānātīti salakkhaṇato sāmaññalakkhaṇato ca abhimukhaṃ avirajjhanavasena jānāti.",
  "tika-s0201t:2198_15": "Etena ñātapariññābyāpāramāha.",
  "tika-s0201t:2198_16": "Pariññeyyeti aniccātipi dukkhātipi anattātipi paricchijja jānitabbe.",
  "tika-s0201t:2198_17": "Parijānātīti “yaṃ kiñci rūpaṃ…pe…",
  "tika-s0201t:2198_18": "aniccaṃ khayaṭṭhenā”tiādinā paricchinditvā jānāti.",
  "tika-s0201t:2198_19": "Iminā tīraṇapariññābyāpāramāha.",
  "tika-s0201t:2198_20": "Pahātabbe dhammeti niccasaññādike yāva arahattamaggavajjhā sabbe pāpadhamme.",
  "tika-s0201t:2198_21": "Pajahati pakaṭṭhato jahati,",
  "tika-s0201t:2198_22": "vikkhambheti ceva samucchindati cāti attho.",
  "tika-s0201t:2198_23": "Iminā pahānapariññābyāpāramāha.",
  "tika-s0201t:2198_24": "Sā panesā paññā lokiyāpi tippakārā lokuttarāpi,",
  "tika-s0201t:2198_25": "tāsaṃ visesaṃ sayamevāha.",
  "tika-s0201t:2198_26": "Kiccatoti abhijānanavasena ārammaṇakiccato.",
  "tika-s0201t:2198_27": "Asammohatoti yathābalaṃ abhiññeyyādīsu sammohavidhamanato.",
  "tika-s0201t:2198_28": "Nibbānamārammaṇaṃ katvā pavattanato abhiññeyyādīsu vigatasammohato evāti āha “lokuttarā asammohato”ti.",
  "tika-s0201t:2199_0": "452.",
  "tika-s0201t:2199_1": "Kammassakatā sammādiṭṭhi ca vaṭṭanissitattā idha nādhippetā,",
  "tika-s0201t:2199_2": "vivaṭṭakathā hesāti vuttaṃ “vipassanāsammādiṭṭhiyā ca maggasammādiṭṭhiyā cā”ti.",
  "tika-s0201t:2199_3": "Parato ghosoti parato satthuto,",
  "tika-s0201t:2199_4": "sāvakato vā labbhamāno dhammaghoso.",
  "tika-s0201t:2199_5": "Tenāha “sappāyadhammassavana”nti.",
  "tika-s0201t:2199_6": "Tañhi sammādiṭṭhiyā paccayo bhavituṃ sakkoti,",
  "tika-s0201t:2199_7": "na yo koci paratoghoso.",
  "tika-s0201t:2199_8": "Upāyamanasikāroti yena nāmarūpapariggahādi sijjhati,",
  "tika-s0201t:2199_9": "tādiso pathamanasikāro.",
  "tika-s0201t:2199_10": "Ayañca sammādiṭṭhiyā paccayoti niyamapakkhiko,",
  "tika-s0201t:2199_11": "na sabbasaṃgāhakoti dassento “paccekabuddhānaṃ panā”tiādimāha.",
  "tika-s0201t:2199_12": "Yonisomanasikārasmiṃyevāti avadhāraṇena paratoghosameva nivatteti,",
  "tika-s0201t:2199_13": "na padaṭṭhānavisesaṃ paṭiyogīnivattanatthattā eva- saddassa.",
  "tika-s0201t:2200_0": "Laddhupakārāti yathārahaṃ nissayādivasena laddhapaccayā.",
  "tika-s0201t:2200_1": "Vipassanāsammādiṭṭhiyā anuggahitabhāvena gahitattā maggasammādiṭṭhīsu ca arahattamaggasammādiṭṭhi,",
  "tika-s0201t:2200_2": "anantarassa hi vidhi,",
  "tika-s0201t:2200_3": "paṭisedho vā.",
  "tika-s0201t:2200_4": "Aggaphalasamādhimhi tapparikkhāradhammesuyeva ca kevalo cetopariyāyo niruḷhoti sammādiṭṭhīti arahattamaggasammādiṭṭhi.",
  "tika-s0201t:2200_5": "Phalakkhaṇeti anantare kālantare cāti duvidhe phalakkhaṇe.",
  "tika-s0201t:2200_6": "Paṭippassaddhivasena sabbasaṃkilesehi ceto vimuccati etāyāti cetovimutti,",
  "tika-s0201t:2200_7": "aggaphalapaññaṃ ṭhapetvā avasesā phaladhammā.",
  "tika-s0201t:2200_8": "Tenāha “cetovimutti phalaṃ assāti.",
  "tika-s0201t:2200_9": "Cetovimuttisaṅkhātaṃ phalaṃ ānisaṃso”ti,",
  "tika-s0201t:2200_10": "sabbasaṃkilesehi cetaso vimuccanasaṅkhātaṃ paṭippassambhanasaññitaṃ pahānaṃ phalaṃ ānisaṃso cāti yojanā.",
  "tika-s0201t:2200_11": "Idha ca cetovimutti-",
  "tika-s0201t:2200_12": "saddena pahānamattaṃ gahitaṃ,",
  "tika-s0201t:2200_13": "pubbe pahāyakadhammā,",
  "tika-s0201t:2200_14": "aññathā phaladhammā eva ānisaṃsoti gayhamāne punavacanaṃ niratthakaṃ siyā.",
  "tika-s0201t:2201_0": "Paññāvimuttiphalānisaṃsāti etthāpi evameva attho veditabbo.",
  "tika-s0201t:2201_1": "Sammāvācākammantājīvā sīlasabhāvattā visesato samādhissa upakārā,",
  "tika-s0201t:2201_2": "tathā sammāsaṅkappo jhānasabhāvattā.",
  "tika-s0201t:2201_3": "Tathā hi so “appanā”ti niddiṭṭho.",
  "tika-s0201t:2201_4": "Sammāsatisammāvāyāmā pana samādhipakkhiyā evāti āha “avasesā dhammā cetovimuttīti veditabbā”ti.",
  "tika-s0201t:2201_5": "Catupārisuddhisīlanti ariyamaggādhigamassa padaṭṭhānabhūtaṃ catupārisuddhisīlaṃ.",
  "tika-s0201t:2201_6": "Sutādīsupi eseva nayo.",
  "tika-s0201t:2201_7": "Attano cittappavattiārocanavasena saha kathanaṃ saṃkathā,",
  "tika-s0201t:2201_8": "saṃkathāva sākacchā.",
  "tika-s0201t:2201_9": "Idha pana kammaṭṭhānapaṭibaddhāti āha “kammaṭṭhāne…pe… kathā”ti.",
  "tika-s0201t:2201_10": "Tattha kammaṭṭhānassa ekavāraṃ vīthiyā appaṭipajjanaṃ khalanaṃ,",
  "tika-s0201t:2201_11": "anekavāraṃ pakkhalanaṃ,",
  "tika-s0201t:2201_12": "tadubhayassa vicchedanīkathā khalanapakkhalanachedanakathā.",
  "tika-s0201t:2201_13": "Pūrentassāti vivaṭṭanissitaṃ katvā pālentassa brūhentassa ca.",
  "tika-s0201t:2201_14": "Suṇantassāti “yathāuggahitakammaṭṭhānaṃ phātiṃ gamissatī”ti evaṃ suṇantassa.",
  "tika-s0201t:2201_15": "Teneva hi “sappāyadhammassavana”nti vuttaṃ.",
  "tika-s0201t:2201_16": "Kammaṃ karontassāti bhāvanānuyogakammaṃ karontassa.",
  "tika-s0201t:2202_0": "Pañcasupi ṭhānesu anta-",
  "tika-s0201t:2202_1": "saddo hetuatthajotano daṭṭhabbo.",
  "tika-s0201t:2202_2": "Evañhi “yathā hī”tiādinā vuccamānā ambupamā ca yujjeyya.",
  "tika-s0201t:2202_3": "Udakakoṭṭhakanti ālavālaṃ.",
  "tika-s0201t:2202_4": "Thiraṃ katvā bandhatīti asithilaṃ daḷhaṃ nātimahantaṃ nātikhuddakaṃ katvā yojeti.",
  "tika-s0201t:2202_5": "Thiraṃ karotīti udakasiñcanakāle tato tato vissaritvā udakassa anikkhamanatthaṃ ālavālaṃ thirataraṃ karoti.",
  "tika-s0201t:2202_6": "Sukkhadaṇḍakoti tasseva ambagacchakassa sukkho sākhāsīsako.",
  "tika-s0201t:2202_7": "Kipillikapuṭoti tambakipillikakuṭajaṃ.",
  "tika-s0201t:2202_8": "Khaṇittinti kudālaṃ.",
  "tika-s0201t:2202_9": "Koṭṭhakabandhanaṃ viya sīlaṃ sammādiṭṭhiyā vaḍḍhanupāyassa mūlabhāvato.",
  "tika-s0201t:2202_10": "Udakasiñcanaṃ viya dhammassavanaṃ bhāvanāya paribrūhanato.",
  "tika-s0201t:2202_11": "Mariyādāya thirabhāvakaraṇaṃ viya samatho yathāvuttabhāvanādhiṭṭhānāya sīlamariyādāya daḷhabhāvāpādanato.",
  "tika-s0201t:2202_12": "Samāhitassa hi sīlaṃ thirataraṃ hoti.",
  "tika-s0201t:2202_13": "Samīpe valliādīnaṃ haraṇaṃ viya kammaṭṭhāne khalanapakkhalanacchedanaṃ ijjhitabbabhāvanāya vibandhāpanayanato.",
  "tika-s0201t:2202_14": "Mūlakhaṇanaṃ viya sattannaṃ anupassanānaṃ bhāvanā tassā vibandhassa mūlakānaṃ taṇhāmānadiṭṭhīnaṃ palikhaṇanato.",
  "tika-s0201t:2202_15": "Ettha ca yasmā suparisuddhasīlassa kammaṭṭhānaṃ anuyuñjantassa sappāyadhammassavanaṃ icchitabbaṃ,",
  "tika-s0201t:2202_16": "tato yathāsute atthe sākacchāsamāpajjanaṃ,",
  "tika-s0201t:2202_17": "tato kammaṭṭhānavisodhanena samathanipphatti,",
  "tika-s0201t:2202_18": "tato samāhitassa āraddhavipassakassa vipassanāpāripūri.",
  "tika-s0201t:2202_19": "Paripuṇṇavipassano maggasammādiṭṭhiṃ paribrūhetīti evametesaṃ aṅgānaṃ paramparāya sammukhā ca anuggaṇhanato ayamānupubbī kathitāti veditabbaṃ.",
  "tika-s0201t:2203_0": "453.",
  "tika-s0201t:2203_1": "Idha kiṃ pucchatīti idha evaṃ arahattaphalaṃ pāpitāya desanāya “kati panāvuso,",
  "tika-s0201t:2203_2": "bhavā”ti bhavaṃ pucchanto kīdisaṃ anusandhiṃ upādāya pucchatīti attho.",
  "tika-s0201t:2203_3": "Teneva hi “mūlameva gato anusandhī”ti vatvā adhippāyaṃ pakāsento “duppañño”tiādimāha.",
  "tika-s0201t:2203_4": "Duppaññoti hi idha appaṭividdhasacco adhippeto,",
  "tika-s0201t:2203_5": "na jaḷo eva.",
  "tika-s0201t:2203_6": "Kāmabhavotiādīsu kammopapattibhedato duvidhopi bhavo adhippetoti dassento “kāmabhavūpagaṃ kamma”ntiādimāha.",
  "tika-s0201t:2203_7": "Tattha yaṃ vattabbaṃ,",
  "tika-s0201t:2203_8": "taṃ visuddhimagge taṃsaṃvaṇṇanāyaṃ vuttanayena veditabbaṃ.",
  "tika-s0201t:2203_9": "Punabbhavassāti punappunaṃ aparāparaṃ bhavanato jāyanato punabbhavoti laddhanāmassa vaṭṭapabandhassa.",
  "tika-s0201t:2203_10": "Tenāha “idha vaṭṭaṃ pucchissāmī”ti.",
  "tika-s0201t:2203_11": "Abhinibbattīti bhavayonigatiādivasena nibbatti.",
  "tika-s0201t:2203_12": "Tahiṃ tahiṃ tasmiṃ tasmiṃ bhavādike.",
  "tika-s0201t:2203_13": "Abhinandanāti taṇhāabhinandanahetu.",
  "tika-s0201t:2203_14": "Gamanāgamanaṃ hotītiādinā bhavādīsu sattānaṃ aparāparaṃ cutipaṭisandhiyo dasseti.",
  "tika-s0201t:2203_15": "Khayanirodhenāti accantakhayasaṅkhātena anuppādanirodhena.",
  "tika-s0201t:2203_16": "Ubhayametaṃ na vattabbaṃ pahānābhisamayabhāvanābhisamayānaṃ accāsannakālattā.",
  "tika-s0201t:2203_17": "Vattabbaṃ taṃ hetuphaladhammūpacāravasena.",
  "tika-s0201t:2203_18": "Yathā hi padīpujjalanahetuko andhakāravigamo,",
  "tika-s0201t:2203_19": "evaṃ vijjuppādahetuko avijjānirodho,",
  "tika-s0201t:2203_20": "hetuphaladhammā ca samānakālāpi pubbāparakālā viya voharīyanti yathā –",
  "tika-s0201t:2203_21": "“cakkhuñca paṭicca rūpe ca uppajjati cakkhuviññāṇa”nti paccayapaccayuppannakiriyā.",
  "tika-s0201t:2203_22": "Gamanaṃ upacchijjati idha kāmabhave parinibbānena.",
  "tika-s0201t:2203_23": "Āgamanaṃ upacchijjati tattha rūpārūpesu parinibbānena.",
  "tika-s0201t:2203_24": "Gamanāgamanaṃ upacchijjati sabbaso aparāparuppattiyā abhāvato.",
  "tika-s0201t:2204_0": "454.",
  "tika-s0201t:2204_1": "Vivaṭṭakathāya parato jotitaṃ paṭhamaṃ jhānaṃ vivaṭṭaṃ patvā ṭhitassa ukkaṭṭhaniddesena ubhatobhāgavimuttassa",
  "tika-s0201t:2204_2": "nirodhasādhakaṃ vibhāvituṃ yuttanti āha “katamaṃ panāvusoti idha kiṃ pucchatī”tiādi.",
  "tika-s0201t:2204_3": "Tathā hi anantaraṃ nirodhasamāpajjanakena bhikkhunā jānitabbāni paṭhamassa jhānassa sampayogapahānaṅgāni pucchitāni.",
  "tika-s0201t:2204_4": "Aṅgavavatthānanti jhānaṅgavavatthānaṃ.",
  "tika-s0201t:2204_5": "Koṭṭhāsaparicchedoti tattha labbhamānaphassapañcamakādidhammakoṭṭhāsaparicchedo jānitabbo.",
  "tika-s0201t:2204_6": "Imasmiṃ jhāne ettakā dhammā saṃvijjanti,",
  "tika-s0201t:2204_7": "ettakā nirodhitāti jānitabbaṃ.",
  "tika-s0201t:2204_8": "Upakārānupakārāni aṅgānīti nirodhasamāpattiyā upakārāni ca anupakārāni ca aṅgāni.",
  "tika-s0201t:2204_9": "Nirodhasamāpattiyā hi soḷasahi ñāṇacariyāhi navahi samādhicariyāhi ca pattabbattā taṃtaṃñāṇassa samādhicariyāhi",
  "tika-s0201t:2204_10": "samatikkamitabbā dhammā anupakārakaṅgāni,",
  "tika-s0201t:2204_11": "samatikkamakā upakārakaṅgāni.",
  "tika-s0201t:2204_12": "Tesañhi vasena yathānupubbaṃ upasantupasantaoḷārikabhāvāya bhavaggasamāpattiyā saṅkhārāvasesasukhumataṃ",
  "tika-s0201t:2204_13": "pattā cittacetasikā yathāparicchinnaṃ kālaṃ nirujjhanti,",
  "tika-s0201t:2204_14": "appavattiṃ gacchanti.",
  "tika-s0201t:2204_15": "Tassāti nirodhassa.",
  "tika-s0201t:2204_16": "Anantarapaccayanti anantarapaccayasadisaṃ.",
  "tika-s0201t:2204_17": "Na hi nirodhassa koci dhammo anantarapaccayo nāma atthi.",
  "tika-s0201t:2204_18": "Yañhi tadā cittacetasikānaṃ tathā nirujjhanaṃ,",
  "tika-s0201t:2204_19": "taṃ yathāvuttapubbābhisaṅkhārahetukāya nevasaññānāsaññāyatanasamāpattiyā ahosīti sā tassa anantarapaccayo viya hotīti taṃ vuttaṃ.",
  "tika-s0201t:2204_20": "Cha samāpattiyoti suttantanayena vuttasuttantapiṭakasaṃvaṇṇanāti katvā.",
  "tika-s0201t:2204_21": "“Satta samāpattiyo”ti pana vattabbaṃ,",
  "tika-s0201t:2204_22": "aññathā idaṃ “caturaṅgika”nti na vattabbaṃ siyā.",
  "tika-s0201t:2204_23": "Nayaṃ vā dassetvāti ādiantadassanavasena nayadassanaṃ katvā.",
  "tika-s0201t:2205_0": "455.",
  "tika-s0201t:2205_1": "Evaṃ nirodhassa pādakaṃ vibhāvetvā idāni antonirodhe anupabandhabhāvato pañcannaṃ pasādānaṃ paccayapucchane",
  "tika-s0201t:2205_2": "paṭhamaṃ tāva te sarūpato āveṇikato āveṇikavisayato paṭissaraṇato ca pucchanavasena pāḷi pavattāti dassento",
  "tika-s0201t:2205_3": "“viññāṇanissaye pañca pasāde pucchanto”ti āha.",
  "tika-s0201t:2205_4": "Gocaravisayanti ettha kāmaṃ tabbahulacāritāpekkhaṃ gocaraggahaṇaṃ,",
  "tika-s0201t:2205_5": "anaññatthabhāvāpekkhaṃ visayaggahaṇanti attheva gocaravisayabhāvānaṃ viseso,",
  "tika-s0201t:2205_6": "vivariyamānaṃ pana ubhayampi ārammaṇasabhāvamevāti āha “gocarabhūtaṃ visaya”nti.",
  "tika-s0201t:2205_7": "Ekekassāti eko ekassa,",
  "tika-s0201t:2205_8": "añño aññassāti attho.",
  "tika-s0201t:2205_9": "Aññattho hi ayaṃ eka-",
  "tika-s0201t:2205_10": "saddo “ittheke abhivadantī”tiādīsu viya.",
  "tika-s0201t:2205_11": "Sace hītiādi abhūtaparikappanavacanametaṃ.",
  "tika-s0201t:2205_12": "Tattha samodhānetvāti ekajjhaṃ katvā.",
  "tika-s0201t:2205_13": "Vināpi mukhenātiādinā atthasallāpikanidassanaṃ nāma dasseti.",
  "tika-s0201t:2205_14": "Yathā viññāṇādhiṭṭhitameva cakkhu rūpaṃ passati,",
  "tika-s0201t:2205_15": "na kevalaṃ,",
  "tika-s0201t:2205_16": "evaṃ cakkhunissayameva viññāṇaṃ taṃ passati,",
  "tika-s0201t:2205_17": "na itaranti āha “cakkhupasāde upanehī”ti.",
  "tika-s0201t:2205_18": "Tena tesaṃ tattha saṃhaccakāritaṃ dasseti.",
  "tika-s0201t:2205_19": "Yadi vā nīlaṃ yadi vā pītakanti idaṃ nīlapītādisabhāvajānanamattaṃ sandhāyāha.",
  "tika-s0201t:2205_20": "Nīlaṃ pītakanti pajānanaṃ cakkhuviññāṇassa nattheva avikappakabhāvato.",
  "tika-s0201t:2205_21": "Etesaṃ cakkhuviññāṇādīnaṃ.",
  "tika-s0201t:2205_22": "Nissayasīsena nissitapucchā hesā,",
  "tika-s0201t:2205_23": "evañhi visayānubhavanacodanā samatthitā hoti.",
  "tika-s0201t:2205_24": "Tenāha “cakkhuviññāṇaṃ hī”tiādi.",
  "tika-s0201t:2205_25": "Yathāsakaṃ visayaṃ rajjanādivasena anubhavituṃ asamatthāni cakkhuviññāṇādīni,",
  "tika-s0201t:2205_26": "tattha samatthatāyeva ca natthi,",
  "tika-s0201t:2205_27": "na kiñci atthato paṭisarantāni viya hontīti vuttaṃ “kiṃ etāni paṭisarantī”ti.",
  "tika-s0201t:2205_28": "Javanamano paṭisaraṇanti pañcadvārikaṃ itarañca sādhāraṇato vatvā puna yāya’ssa rajjanādipavattiyā paṭisaraṇatā,",
  "tika-s0201t:2205_29": "sā savisesā yattha labbhati,",
  "tika-s0201t:2205_30": "taṃ dassento “manodvārikajavanamano vā”ti āha.",
  "tika-s0201t:2205_31": "Etasmiṃ pana dvāreti cakkhudvāre javanaṃ rajjati vā dussati vā muyhati vā,",
  "tika-s0201t:2205_32": "yato tattha aññāṇādiasaṃvaro pavattati.",
  "tika-s0201t:2206_0": "Tatrāti tasmiṃ javanamanasseva paṭisaraṇabhāve.",
  "tika-s0201t:2206_1": "Dubbalabhojakāti hīnasāmatthiyā rājabhoggā.",
  "tika-s0201t:2206_2": "Sevakānaṃ gaṇanāya yojitadivase labbhamānakahāpaṇo yuttikahāpaṇo.",
  "tika-s0201t:2206_3": "Andubandhanena baddhassa vissajjanena labbhamānakahāpaṇo bandhakahāpaṇo.",
  "tika-s0201t:2206_4": "Kiñci paharante mā paharantūti paṭikkhipato dātabbadaṇḍo māpahārakahāpaṇo.",
  "tika-s0201t:2206_5": "So sabbopi parittakesu gāmikamanussesu tathā labbhamāno ettako hotīti āha “aṭṭhakahāpaṇo vā”tiādi.",
  "tika-s0201t:2206_6": "Satavatthukanti satakarīsavatthukaṃ.",
  "tika-s0201t:2206_7": "Esa nayo sesapadadvayepi.",
  "tika-s0201t:2206_8": "Tatthātiādi upamāsaṃsandhanaṃ,",
  "tika-s0201t:2206_9": "taṃ suviññeyyameva.",
  "tika-s0201t:2207_0": "456.",
  "tika-s0201t:2207_1": "Antonirodhasmiṃ pañca pasādeti nirodhasamāpannassa pavattamāne pañca pasāde.",
  "tika-s0201t:2207_2": "Kiriyamayapavattasminti javanādikiriyānibbattakadhammappavattiyaṃ.",
  "tika-s0201t:2207_3": "Balavapaccayā hontīti pacchājātavippayuttaatthiavigatapaccayehi paccayā honti,",
  "tika-s0201t:2207_4": "upatthambhakabhāvena balavapaccayā honti.",
  "tika-s0201t:2207_5": "Jīvitindriyaṃ paṭiccāti indriyaatthiavigatapaccayavasena paccayabhūtaṃ jīvitindriyaṃ paṭicca pañcavidhopi pasādo tiṭṭhati.",
  "tika-s0201t:2207_6": "Jīvitindriyena vinā na tiṭṭhati jīvitindriyarahitassa kammasamuṭṭhānarūpakalāpassa abhāvato.",
  "tika-s0201t:2207_7": "Tasmāti yasmā anupālanalakkhaṇena jīvitena anupālitā eva usmā pavattati,",
  "tika-s0201t:2207_8": "na tena ananupālitā,",
  "tika-s0201t:2207_9": "tasmā usmā āyuṃ paṭicca tiṭṭhati.",
  "tika-s0201t:2207_10": "Jālasikhaṃ paṭicca ābhā paññāyatīti jālasikhāsaṅkhātabhūtasaṅghātaṃ saheva pavattamānaṃ nissāya “ābhā”ti laddhanāmā vaṇṇadhātu “ujjalati,",
  "tika-s0201t:2207_11": "andhakāraṃ vidhamati,",
  "tika-s0201t:2207_12": "rūpagatāni ca vidaṃsetī”tiādīhi pakārehi ñāyati.",
  "tika-s0201t:2207_13": "Taṃ ālokaṃ paṭiccāti taṃ vuttappakāraṃ ālokaṃ paccayaṃ labhitvā.",
  "tika-s0201t:2207_14": "Jālasikhā paññāyatīti “appikā, mahatī, uju,",
  "tika-s0201t:2207_15": "kuṭilā”tiādinā pākaṭā hoti.",
  "tika-s0201t:2208_0": "Jālasikhā viya kammajatejo nissayabhāvato.",
  "tika-s0201t:2208_1": "Āloko viya jīvitindriyaṃ tannissitabhāvato.",
  "tika-s0201t:2208_2": "Idāni upamopamitabbānaṃ sambandhaṃ dassetuṃ “jālasikhā hī”tiādi vuttaṃ.",
  "tika-s0201t:2208_3": "Ālokaṃ gahetvāva uppajjatīti iminā yathā jālasikhāya saheva āloko uppajjati,",
  "tika-s0201t:2208_4": "evaṃ kammajusmanā saheva jīvitindriyaṃ uppajjatīti dasseti.",
  "tika-s0201t:2208_5": "Jālasikhāsannissayo tassā satiyeva honto āloko tāya uppādito viya hotīti āha “attanā janitaālokenevā”ti.",
  "tika-s0201t:2208_6": "Usmā nāmettha kammasamuṭṭhānā tejodhātu tannissitañca jīvitindriyaṃ tadanupālakañcāti āha “kammajamahābhūtasambhavena",
  "tika-s0201t:2208_7": "jīvitindriyena usmāya anupālana”nti.",
  "tika-s0201t:2208_8": "Na kevalaṃ khaṇaṭṭhitiyā eva,",
  "tika-s0201t:2208_9": "atha kho pabandhānupacchedassapi jīvitindriyaṃ kāraṇanti āha “vassasatampi kammajatejapavattaṃ pāletī”ti.",
  "tika-s0201t:2208_10": "Usmā āyuno paccayo honto sesabhūtasahito eva hotīti āha “mahābhūtānī”ti.",
  "tika-s0201t:2208_11": "Tathā āyupi sahajātarūpaṃ pālentameva usmāya paccayo hotīti vuttaṃ “mahābhūtāni pāletī”ti.",
  "tika-s0201t:2209_0": "457.",
  "tika-s0201t:2209_1": "Āyu eva indriyapaccayādivasena sahajātadhammānaṃ anupālanavasena saṅkharaṇato āyusaṅkhāro.",
  "tika-s0201t:2209_2": "Bahuvacananiddeso pana anekasatasahassabhedesu rūpakalāpesu pavattiyā anekabhedanti katvā.",
  "tika-s0201t:2209_3": "Ārammaṇarasaṃ anubhavantīti vedaniyā yathā “niyyānikā”ti.",
  "tika-s0201t:2209_4": "Tenāha “vedanā dhammāvā”ti.",
  "tika-s0201t:2209_5": "Sukhādibhedabhinnattā bahuvacananiddeso.",
  "tika-s0201t:2209_6": "Imesaṃ āyusaṅkhāravedanānaṃ ekantanirodhaṃ samāpannassa maraṇena bhavitabbaṃ vedanāya niruddhattā.",
  "tika-s0201t:2209_7": "Āyusaṅkhārānaṃ tathā aniruddhattā nirodhassa samāpajjanameva na siyā,",
  "tika-s0201t:2209_8": "kuto vuṭṭhānaṃ.",
  "tika-s0201t:2209_9": "Tena vuttaṃ pāḷiyaṃ “te ca hāvuso”tiādi.",
  "tika-s0201t:2209_10": "Vuṭṭhānaṃ paññāyati saññāvedanādīnaṃ uppattiyā.",
  "tika-s0201t:2209_11": "Idāni tamatthaṃ vitthārato upamāya vibhāvetuṃ “yo hī”tiādi vuttaṃ.",
  "tika-s0201t:2209_12": "Ukkaṇṭhitvāti nānārammaṇāpātato nibbinditvā.",
  "tika-s0201t:2209_13": "Yathāparicchinnakālavasenāti yathāparicchinne kāle sampatte.",
  "tika-s0201t:2209_14": "Rūpajīvitindriyapaccayāti indriyapaccayabhūtā.",
  "tika-s0201t:2209_15": "Jālāpavattaṃ viya arūpadhammā tejussadabhāvato visayobhāsanato ca.",
  "tika-s0201t:2209_16": "Udakappahāro viya nirodhasamāpattiyā pubbābhisaṅkhāro.",
  "tika-s0201t:2209_17": "Pihitaaṅgārā viya rūpajīvitindriyaṃ usmāmattatāya anobhāsanato.",
  "tika-s0201t:2209_18": "Yathāparicchinnakālāgamananti yathāparicchinnakālassa upagamanaṃ.",
  "tika-s0201t:2209_19": "Anurūpapattivaseneva rūpapavattiggahaṇaṃ.",
  "tika-s0201t:2209_20": "Imaṃ rūpakāyaṃ jahantīti imasmā rūpakāyā kaḷevarā vigacchanti nappavattanti.",
  "tika-s0201t:2210_0": "Kāyena saṅkharīyantīti kāyasaṅkhārā tappaṭibaddhavuttitāya.",
  "tika-s0201t:2210_1": "Vācaṃ saṅkharontīti vacīsaṅkhārā.",
  "tika-s0201t:2210_2": "Vitakketvā vicāretvā hi vācaṃ bhindati katheti.",
  "tika-s0201t:2210_3": "Cittena saṅkharīyantīti cittasaṅkhārā tappaṭibaddhavuttito.",
  "tika-s0201t:2210_4": "Cittasaṅkhāranirodhacodanāya rūpanirodho viya cittanirodho acodito tesaṃ tato aññattāti na cittasampayuttanirodho",
  "tika-s0201t:2210_5": "ekantiko vitakkādinirodhe tadabhāvato.",
  "tika-s0201t:2210_6": "Yaṃ pana vuttaṃ “vācā aniruddhā hotī”ti, tampi na.",
  "tika-s0201t:2210_7": "Vācaṃ saṅkharontīti hi vacīsaṅkhārā,",
  "tika-s0201t:2210_8": "tesu niruddhesu kathaṃ vācāya anirodho.",
  "tika-s0201t:2210_9": "Cittaṃ pana niruddhesupi cittasaṅkhāresu tehi anabhisaṅkhatattā vitakkādinirodho viya pavattatiyevāti ayamettha parassa adhippāyo.",
  "tika-s0201t:2210_10": "Ānantariyakammaṃ kataṃ bhaveyya,",
  "tika-s0201t:2210_11": "cittassa aniruddhattā taṃ nissāya ca rūpadhammānaṃ anapagatattā te jīvanti eva nāmāti.",
  "tika-s0201t:2210_12": "Byañjane abhinivesaṃ akatvāti “cittasaṅkhārā niruddhā”ti vacanato teva niruddhā,",
  "tika-s0201t:2210_13": "na cittanti evaṃ neyyatthaṃ suttaṃ “nītattha”nti abhinivesaṃ akatvā.",
  "tika-s0201t:2210_14": "Ācariyānaṃ naye ṭhatvāti paramparāgatānaṃ ācariyānaṃ adhippāye ṭhatvāti attho.",
  "tika-s0201t:2210_15": "Upaparikkhitabboti suttantarāgamato suttantarapadassa aviparīto attho vīmaṃsitabbo.",
  "tika-s0201t:2210_16": "Yathā hi “asaññabhavo”ti vacanato “saññāva tattha natthi,",
  "tika-s0201t:2210_17": "itare pana cittacetasikā santī”ti ayamettha attho na gayhati.",
  "tika-s0201t:2210_18": "Yathā ca “nevasaññānāsaññāyatana”nti vacanato “saññāva tattha tādisī,",
  "tika-s0201t:2210_19": "na phassādayo”ti ayamettha attho na gayhati saññāsīsena desanāti katvā,",
  "tika-s0201t:2210_20": "evamidhāpi “cittasaṅkhārā niruddhā”ti,",
  "tika-s0201t:2210_21": "“saññāvedayitanirodho”ti ca desanāsīsameva.",
  "tika-s0201t:2210_22": "Sabbepi pana cittacetasikā tattha nirujjhantevāti ayamettha aviparīto attho veditabbo,",
  "tika-s0201t:2210_23": "tathāpubbābhisaṅkhārena sabbesaṃyeva cittacetasikānaṃ tattha nirujjhanato.",
  "tika-s0201t:2210_24": "Etena yaṃ pubbe “aññattā,",
  "tika-s0201t:2210_25": "tadabhāvato”ti ca yuttivacanaṃ,",
  "tika-s0201t:2210_26": "tadayuttaṃ adhippāyānavabodhatoti dassitaṃ hoti.",
  "tika-s0201t:2210_27": "Tenāha “attho hi paṭisaraṇaṃ,",
  "tika-s0201t:2210_28": "na byañjana”nti.",
  "tika-s0201t:2211_0": "Upahatānīti bādhitāni.",
  "tika-s0201t:2211_1": "Makkhitānīti dhaṃsitāni.",
  "tika-s0201t:2211_2": "Ārammaṇaghaṭṭanāya indriyānaṃ kilamatho cakkhunā bhāsurarūpasukhumarajadassanena vibhāvetabbo.",
  "tika-s0201t:2211_3": "Tathā hi uṇhakāle purato aggimhi jalante kharassare ca paṇave ākoṭite akkhīni bhedāni viya na sahanti",
  "tika-s0201t:2211_4": "sotāni “sikharena viya abhihaññantī”ti vattāro honti.",
  "tika-s0201t:2212_0": "458.",
  "tika-s0201t:2212_1": "Rūpāvacaracatutthajjhānameva rūpavirāgabhāvanāvasena pavattaṃ arūpajjhānanti nevasaññānāsaññāyatanaṃ",
  "tika-s0201t:2212_2": "vissajjento dhammasenāpati “sukhassa ca pahānā”tiādinā vissajjesi.",
  "tika-s0201t:2212_3": "Apagamanena vigamena paccayā apagamanapaccayā sukhādippahānāni.",
  "tika-s0201t:2212_4": "Adhigamapaccayā pana kasiṇesu rūpāvacaracatutthajjhānaṃ heṭṭhimā tayo ca āruppā.",
  "tika-s0201t:2212_5": "Na hi sakkā tāni anadhigantvā nevasaññānāsaññāyatanamadhigantuṃ.",
  "tika-s0201t:2212_6": "Nirodhato vuṭṭhānakaphalasamāpattinti nirodhato vuṭṭhānabhūtaṃ aniccānupassanāsamudāgataphalasamāpattiṃ.",
  "tika-s0201t:2212_7": "Sā hi “animittā cetovimuttī”ti vuccati.",
  "tika-s0201t:2212_8": "Yathā samathanissando abhiññā,",
  "tika-s0201t:2212_9": "mettākaruṇāmuditābrahmavihāranissando upekkhābrahmavihāro,",
  "tika-s0201t:2212_10": "kasiṇanissando āruppā,",
  "tika-s0201t:2212_11": "samathavipassanānissando nirodhasamāpatti,",
  "tika-s0201t:2212_12": "evaṃ vipassanāya nissandaphalabhūtaṃ sāmaññaphalanti āha “vipassanānissandāya phalasamāpattiyā”ti.",
  "tika-s0201t:2212_13": "Ārammaṇā nāma sārammaṇadhammānaṃ visesato uppattinimittanti āha “sabbanimittānanti rūpādīnaṃ sabbārammaṇāna”nti.",
  "tika-s0201t:2212_14": "Natthi ettha kiñci saṅkhāranimittanti animittā,",
  "tika-s0201t:2212_15": "asaṅkhatā dhātūti āha “sabbanimittāpagatāya nibbānadhātuyā”ti.",
  "tika-s0201t:2212_16": "Phalasamāpattisahajātaṃ manasikāraṃ sandhāyāha,",
  "tika-s0201t:2212_17": "na āvajjanamanasikāraṃ.",
  "tika-s0201t:2212_18": "Na hettha tassa sambhavo anulomānantaraṃ uppajjanato.",
  "tika-s0201t:2213_0": "Imasmiṃ ṭhāneti idha vuttanirodhassa ādimajjhapariyosānānaṃ gahitānaṃ imasmiṃ pariyosānassa gahitaṭṭhāne.",
  "tika-s0201t:2213_1": "Dvīhi balehīti samathavipassanābalehi.",
  "tika-s0201t:2213_2": "Tayo ca saṅkhārānanti kāyasaṅkhārādīnaṃ tiṇṇaṃ saṅkhārānaṃ.",
  "tika-s0201t:2213_3": "Soḷasahi ñāṇacariyāhīti aniccānupassanā, dukkhā, anattā, nibbidā, virāgā, nirodhā,",
  "tika-s0201t:2213_4": "paṭinissaggā,",
  "tika-s0201t:2213_5": "vivaṭṭānupassanā,",
  "tika-s0201t:2213_6": "sotāpattimaggo…pe…",
  "tika-s0201t:2213_7": "arahattaphalasamāpattīti imāhi soḷasahi ñāṇacariyāhi.",
  "tika-s0201t:2213_8": "Navahi samādhicariyāhīti paṭhamajjhānasamādhiādīhi navahi samādhicariyāhi.",
  "tika-s0201t:2213_9": "Yo yathāvuttāsu cariyāsu puggalassa vasībhāvo,",
  "tika-s0201t:2213_10": "sā vasībhāvatāpaññā.",
  "tika-s0201t:2213_11": "Assā sā kathitāti yojanā.",
  "tika-s0201t:2213_12": "Vinicchayakathāti vinicchayavasena pavattā aṭṭhakathā kathitā.",
  "tika-s0201t:2213_13": "Tasmā visuddhimagge taṃsaṃvaṇṇanāyañca vuttanayena veditabbā.",
  "tika-s0201t:2214_0": "Valañjanasamāpatti ariyavihāravasena viharaṇasamāpatti.",
  "tika-s0201t:2214_1": "Ṭhitiyāti ettha pabandhaṭṭhiti adhippetā,",
  "tika-s0201t:2214_2": "na khaṇaṭṭhiti. Kasmā?",
  "tika-s0201t:2214_3": "Samāpajjanattā.",
  "tika-s0201t:2214_4": "Tenāha “ṭhitiyāti ciraṭṭhitattha”nti.",
  "tika-s0201t:2214_5": "Addhānaparicchedoti ettakaṃ kālaṃ samāpattiyā vītināmessāmīti pageva kālaparicchedo.",
  "tika-s0201t:2214_6": "Rūpādinimittavasenāti kammakammanimittagatinimittesu yathārahaṃ labbhamānarūpādinimittavasena.",
  "tika-s0201t:2214_7": "Tattha yasmā kammanimitte chabbidhampi ārammaṇaṃ labbhati,",
  "tika-s0201t:2214_8": "tasmā “sabbanimittāna”nti vuttaṃ,",
  "tika-s0201t:2214_9": "na sabbesaṃ ārammaṇānaṃ ekajjhaṃ,",
  "tika-s0201t:2214_10": "ekantato vā manasikātabbato.",
  "tika-s0201t:2214_11": "Lakkhaṇavacanañhetaṃ yathā “dātabbametaṃ bhesajjaṃ,",
  "tika-s0201t:2214_12": "yadi me byādhitā siyu”nti.",
  "tika-s0201t:2215_0": "459.",
  "tika-s0201t:2215_1": "Nīlampi sañjānātītiādinā nīlādiggahaṇamukhena taṃvaṇṇānaṃ sattānaṃ sañjānanaṃ averādibhāvamanasikaraṇaṃ",
  "tika-s0201t:2215_2": "jotitanti āha “etasmiñhi ṭhāne appamāṇā cetovimutti kathitā”ti.",
  "tika-s0201t:2215_3": "Ettha ākiñcaññaṃ kathitanti sambandho.",
  "tika-s0201t:2215_4": "“Ettha suññatā”ti,",
  "tika-s0201t:2215_5": "“ettha animittā”ti etthāpi eseva nayo.",
  "tika-s0201t:2215_6": "Nti “idha aññaṃ abhinavaṃ nāma natthī”tiādinā vuttaṃ atthavacanaṃ.",
  "tika-s0201t:2215_7": "Etāti appamāṇacetovimuttiādayo.",
  "tika-s0201t:2215_8": "Ekanāmakāti ekekanāmakā,",
  "tika-s0201t:2215_9": "ye nānābyañjanāti adhippetā.",
  "tika-s0201t:2215_10": "Eko dhammoti arahattaphalasamāpatti.",
  "tika-s0201t:2215_11": "Catunāmakoti appamāṇacetovimuttiādināmako.",
  "tika-s0201t:2215_12": "Etanti etamatthaṃ.",
  "tika-s0201t:2215_13": "Appamāṇāti anodhiso,",
  "tika-s0201t:2215_14": "odhisopi vā “ettakā”ti aparimitā.",
  "tika-s0201t:2215_15": "Asesetvāti asubhasamāpatti viya ekasseva aggahaṇato.",
  "tika-s0201t:2216_0": "Kiñcāpi asubhanimittārammaṇampi kiñcanaṃ hoti,",
  "tika-s0201t:2216_1": "ārammaṇasaṅghaṭṭanassa kiñcanassa asubhasamāpattīnampi paṭibhāganimittasaṅkhātaṃ ārammaṇaṃ sabimbaṃ viya viggahaṃ kiñcanaṃ hutvā upaṭṭhāti,",
  "tika-s0201t:2216_2": "na tathā imassāti.",
  "tika-s0201t:2216_3": "Nanu brahmavihārapaṭhamāruppānampi paṭibhāganimittabhūtaṃ kiñci ārammaṇaṃ natthīti?",
  "tika-s0201t:2216_4": "Saccaṃ natthi,",
  "tika-s0201t:2216_5": "ayaṃ pana paṭhamāruppaviññāṇaṃ viya na paṭibhāganimittabhūtaārammaṇatāya evaṃ vuttā.",
  "tika-s0201t:2216_6": "Attenāti attanā.",
  "tika-s0201t:2216_7": "Bhavati etena attāti abhidhānaṃ buddhi cāti bhāvo, attā. Bhāva-",
  "tika-s0201t:2216_8": "saddopi attapariyāyoti āha “bhāvaposapuggalādisaṅkhātenā”ti.",
  "tika-s0201t:2216_9": "Nesaṃ appamāṇasamādhiādīnaṃ catunnaṃ.",
  "tika-s0201t:2216_10": "“Nānatā pākaṭāvā”ti vuttaṃ nānattaṃ bhūmito ārammaṇato ca dassetuṃ “attho panā”tiādi vuttaṃ.",
  "tika-s0201t:2216_11": "Parittādibhāvena atītādibhāvena ajjhattādibhāvena ca na vattabbaṃ ārammaṇaṃ etissāti navattabbārammaṇā nibbānārammaṇaphalasamāpattibhāvato.",
  "tika-s0201t:2217_0": "Ettakoti rāgādīhi saṃkiliṭṭhatāya ettakappamāṇo,",
  "tika-s0201t:2217_1": "uttāno parittacetasoti attho.",
  "tika-s0201t:2217_2": "Nibbānampi appamāṇameva pamāṇakaraṇānaṃ abhāvenāti ānetvā sambandho.",
  "tika-s0201t:2217_3": "Akuppāti arahattaphalacetovimutti paṭipakkhehi akopanīyatāya.",
  "tika-s0201t:2217_4": "Kiñcatīti kattari paṭhito dhātu maddanatthoti āha “kiñcati maddatī”ti.",
  "tika-s0201t:2217_5": "Tassa payogaṃ dassetuṃ “manussā kirā”tiādi vuttaṃ.",
  "tika-s0201t:2218_0": "Samūhādighanavasena sakiccaparicchedatāya ca saviggahā viya upaṭṭhitā saṅkhārā niccādiggāhassa vatthutāya",
  "tika-s0201t:2218_1": "“niccanimittaṃ sukhādinimitta”nti ca vuccati.",
  "tika-s0201t:2218_2": "Vipassanā pana tattha ghanavinibbhogaṃ karontī niccādiggāhaṃ vidhamentī “nimittaṃ samugghātetī”ti vuttā ghananimittassa ārammaṇabhūtassa abhāvā.",
  "tika-s0201t:2218_3": "Na gahitāti ekatthapadaniddese pāḷiyaṃ kasmā na gahitā?",
  "tika-s0201t:2218_4": "Sāti suññatā cetovimutti.",
  "tika-s0201t:2218_5": "Sabbatthāti appamāṇācetovimuttiādiniddesesu.",
  "tika-s0201t:2218_6": "Ārammaṇavasenāti ārammaṇavasenapi ekatthā,",
  "tika-s0201t:2218_7": "na kevalaṃ sabhāvasarasatova.",
  "tika-s0201t:2218_8": "Iminā pariyāyenāti appamāṇatotiādinā ārammaṇato laddhapariyāyena.",
  "tika-s0201t:2218_9": "Aññasmiṃ pana ṭhāneti ākiñcaññādisaddapavattihetuto aññena hetunā appamāṇātisaddappavattiyaṃ etassa cetovimuttiyā honti.",
  "tika-s0201t:2218_10": "Esa nayo sesesupi.",
  "tika-s0201t:2218_11": "Iminā pariyāyenāti iminā tāya tāya samaññāya voharitabbatāpariyāyena.",
  "tika-s0201t:2218_12": "Saccānaṃ dassanamukhena vaṭṭavasena uṭṭhitadesanaṃ arahattena kūṭaṃ gaṇhanto yathānusandhināva desanaṃ niṭṭhapesi.",
  "tika-s0201t:2218_13": "Yaṃ panettha atthato avibhattaṃ,",
  "tika-s0201t:2218_14": "taṃ suviññeyyameva.",
  "tika-s0201t:2219_0": "Mahāvedallasuttavaṇṇanāya līnatthappakāsanā samattā.",
  "tika-s0201t:2220_0": "4. Cūḷavedallasuttavaṇṇanā",
  "tika-s0201t:2221_0": "460.",
  "tika-s0201t:2221_1": "Ayaṃ desanā yasmā pucchāvissajjanavasena pavattā,",
  "tika-s0201t:2221_2": "tasmā pucchakavissajjake pucchānimittañca samudāyato vibhāvetuṃ “ko panāya”ntiādi vuttaṃ.",
  "tika-s0201t:2221_3": "Upāsakattanti amaggāgataṃ upāsakattaṃ.",
  "tika-s0201t:2221_4": "Tesanti ekādasanahutānaṃ.",
  "tika-s0201t:2221_5": "Maggāgatena upasamena santindriyo santamānaso.",
  "tika-s0201t:2222_0": "“Kiṃ nu kho ajja bhavissati ayyaputto”ti vīthiṃ olokayamānā.",
  "tika-s0201t:2222_1": "Olambanatthanti tassa hatthāvalambanatthaṃ pubbāciṇṇavasena attano hatthaṃ pasāresi.",
  "tika-s0201t:2222_2": "Bahiddhāti attanā aññaṃ visabhāgavatthuṃ sandhāya vadati.",
  "tika-s0201t:2222_3": "Paribhedakenāti pesuññavādinā.",
  "tika-s0201t:2223_0": "Adhigamappicchatāya “na pakāsetabbo”ti cintesi.",
  "tika-s0201t:2223_1": "Puna taṃ anukampanto “sace kho panāha”ntiādiṃ cintesi.",
  "tika-s0201t:2223_2": "Eso dhammoti eso lokuttaradhammo.",
  "tika-s0201t:2223_3": "Vivaṭṭaṃ uddissa upacitaṃ nibbedhabhāgiyaṃ kusalaṃ upanissayo.",
  "tika-s0201t:2223_4": "“Yadi me upanissayo atthi,",
  "tika-s0201t:2223_5": "sakkā etaṃ paṭiladdhuṃ.",
  "tika-s0201t:2223_6": "Sacepi natthi,",
  "tika-s0201t:2223_7": "āyatiṃ upanissayo bhavissatī”ti cirakālaparibhāvitāya ghaṭe padīpajālā viya abbhantare dippamānāya hetusampattiyā",
  "tika-s0201t:2223_8": "codiyamānā āha “evaṃ sante mayhaṃ pabbajjaṃ anujānāthā”ti.",
  "tika-s0201t:2224_0": "Lābhasakkāro uppajji sucirakālaṃ katūpacitapuññatāya.",
  "tika-s0201t:2224_1": "Abhinīhārasampannattāti sujātattherassa padumuttarassa bhagavato aggasāvakassa nipaccakāraṃ katvā –",
  "tika-s0201t:2224_2": "“tumhehi diṭṭhadhammassa bhāgī assa”nti nibbedhabhāgiyaṃ dānaṃ datvā katapatthanāsaṅkhātasampannābhinīhārattā.",
  "tika-s0201t:2224_3": "Nāticiraṃ kilamitthāti kammaṭṭhānaṃ bhāventī vipassanāya paripākavasena ciraṃ na kilamittha.",
  "tika-s0201t:2224_4": "Vuttamevatthaṃ vivarituṃ “ito paṭṭhāyā”tiādi vuttaṃ.",
  "tika-s0201t:2224_5": "Dutiyagamanenāti pabbājanatthaṃ gamanato dutiyagamanena.",
  "tika-s0201t:2225_0": "Upanetvāti pañhassa atthabhāvena upanetvā.",
  "tika-s0201t:2225_1": "Sakkāyanti sakāyaṃ.",
  "tika-s0201t:2225_2": "Upanikkhittaṃ kiñci vatthuṃ sampaṭicchamānā,",
  "tika-s0201t:2225_3": "viya sampaṭicchantī viya.",
  "tika-s0201t:2225_4": "Eko eva pāso etissāti ekapāsakā, gaṇṭhi.",
  "tika-s0201t:2225_5": "Sā hi sumociyā,",
  "tika-s0201t:2225_6": "anekapāsā pana dummociyā,",
  "tika-s0201t:2225_7": "ekapāsaggahaṇaṃ vissajjanassa sukarabhāvadassanatthaṃ.",
  "tika-s0201t:2225_8": "Paṭisambhidāvisaye ṭhatvāti etena theriyā pabhinnapaṭisambhidataṃ dasseti.",
  "tika-s0201t:2225_9": "Paccayabhūtāti ārammaṇādivasena paccayabhūtā.",
  "tika-s0201t:2226_0": "Theriyā visesādhigamassa attano avisayatāya visākho “na sakkā”tiādinā cintesīti daṭṭhabbaṃ.",
  "tika-s0201t:2226_1": "Saccavinibbhogapañhabyākaraṇenāti saccapariyāpannassa dhammassa dassanato aññānaññatthaniddhāraṇabhedanāsaṅkhātassa vinibbhogapañhassa vissajjanena.",
  "tika-s0201t:2226_2": "Dve saccānīti dukkhasamudayasaccāni.",
  "tika-s0201t:2226_3": "Paṭinivattetvāti parivattetvā.",
  "tika-s0201t:2226_4": "Gaṇṭhipañhanti dubbinibbedhatāya gaṇṭhibhūtaṃ pañhaṃ.",
  "tika-s0201t:2227_0": "Na taṃyeva upādānaṃ te pañcupādānakkhandhā ekadesassa samudāyatābhāvato,",
  "tika-s0201t:2227_1": "samudāyassa ca ekadesatābhāvato.",
  "tika-s0201t:2227_2": "Nāpi aññatra pañcahi upādānakkhandhehi upādānaṃ tassa tadekadesabhāvato.",
  "tika-s0201t:2227_3": "Na hi ekadeso samudāyavinimutto hoti.",
  "tika-s0201t:2227_4": "Yadi hi taññevātiādinā ubhayapakkhepi dosaṃ dasseti.",
  "tika-s0201t:2227_5": "Rūpādisabhāvampīti rūpavedanāsaññāviññāṇasabhāvampi,",
  "tika-s0201t:2227_6": "phassacetanādisabhāvampi upādānaṃ siyā.",
  "tika-s0201t:2227_7": "Aññatra siyāti pañcahi upādānakkhandhehi visuṃyeva upādānaṃ yadi siyā.",
  "tika-s0201t:2227_8": "Parasamayeti nikāyavāde.",
  "tika-s0201t:2227_9": "Cittavippayutto anusayoti nidassanamattametaṃ nikāyavāde cittasabhāvābhāvaviññāṇādīnampi cittavippayuttabhāvapaṭijānanato.",
  "tika-s0201t:2227_10": "Evaṃ byākāsīti “na kho,",
  "tika-s0201t:2227_11": "āvuso”tiādinā khandhagatachandarāgabhāvena byākāsi.",
  "tika-s0201t:2227_12": "Atthadhammanicchayasambhavato asambandhena.",
  "tika-s0201t:2227_13": "Tesu katthacipi asammuyhanato avitthāyantena.",
  "tika-s0201t:2227_14": "Pucchāvisaye mohandhakāravigamanena padīpasahassaṃ jālentena viya.",
  "tika-s0201t:2227_15": "Saupādānupādānaṭṭhānaṃ anuttānatāya pacurajanassa gūḷho.",
  "tika-s0201t:2227_16": "Aggahitasaṅketānaṃ kesañci paṭicchāditasadisattā paṭicchanno.",
  "tika-s0201t:2227_17": "Tilakkhaṇabbhāhatadhammavisayatāya tilakkhaṇāhato.",
  "tika-s0201t:2227_18": "Gambhīrañāṇagocaratāya gambhīro.",
  "tika-s0201t:2227_19": "Laddhapatiṭṭhā ariyasaccasampaṭivedhanato.",
  "tika-s0201t:2227_20": "Evaṃ diṭṭhadhammādibhāvato vesārajjappattā.",
  "tika-s0201t:2227_21": "Sabbaso nivutthabrahmacariyatāya tiṇṇaṃ bhavānampi aparabhāge nibbāne nivutthavatīti bhavamatthake ṭhitā.",
  "tika-s0201t:2228_0": "461.",
  "tika-s0201t:2228_1": "“Rūpaṃ attato samanupassatī”ti paduddhāraṃ katvā “idhekacco”tiādinā paṭisambhidāpāṭhena tadatthaṃ vivarati.",
  "tika-s0201t:2228_2": "Tattha attato samanupassatīti attāti samanupassati,",
  "tika-s0201t:2228_3": "attabhāvena samanupassati.",
  "tika-s0201t:2228_4": "Ahanti attānaṃ niddisati.",
  "tika-s0201t:2228_5": "Ahaṃbuddhinibandhanañhi attānaṃ attavādī paññapeti,",
  "tika-s0201t:2228_6": "tasmā yaṃ rūpaṃ so ahanti yadetaṃ mama rūpaṃ nāma,",
  "tika-s0201t:2228_7": "so ahanti vuccamāno mama attā taṃ mama rūpanti rūpañca attañca advayaṃ anaññaṃ samanupassati.",
  "tika-s0201t:2228_8": "Tathā passato ca attā viya rūpaṃ,",
  "tika-s0201t:2228_9": "rūpaṃ viya vā attā aniccoti āpannameva.",
  "tika-s0201t:2228_10": "Accīti jālasikhā.",
  "tika-s0201t:2228_11": "Sā ce vaṇṇo,",
  "tika-s0201t:2228_12": "cakkhuviññeyyāva siyā,",
  "tika-s0201t:2228_13": "na kāyaviññeyyā,",
  "tika-s0201t:2228_14": "vaṇṇopi vā kāyādiviññeyyo acciyā anaññattāti upameyyaṃ viya upamāpi diṭṭhigatikassa ayuttāva.",
  "tika-s0201t:2228_15": "Diṭṭhipassanāyāti micchādiṭṭhisaṅkhātāya passanāya passati,",
  "tika-s0201t:2228_16": "na taṇhāmānapaññānupassanāya.",
  "tika-s0201t:2228_17": "Arūpaṃ vedanādiṃ attāti gahetvā chāyāya rukkhādhīnatāya chāyāvantaṃ rukkhaṃ viya,",
  "tika-s0201t:2228_18": "rūpassa santakabhāvena attādhīnatāya rūpavantaṃ attānaṃ samanupassati.",
  "tika-s0201t:2228_19": "Pupphādhīnatāya pupphasmiṃ gandhaṃ viya ādheyyabhāvena attādhīnatāya rūpassa attani rūpaṃ samanupassati.",
  "tika-s0201t:2228_20": "Yathā karaṇḍo maṇino ādhāro,",
  "tika-s0201t:2228_21": "evaṃ rūpampi attano ādhāroti katvā attānaṃ rūpasmiṃ samanupassati.",
  "tika-s0201t:2228_22": "Eseva nayoti iminā attano vedanādīhi anaññattaṃ tesañcādhāraṇataṃ nissitatañca yathāvuttaṃ atidisati.",
  "tika-s0201t:2229_0": "Arūpaṃ attāti kathitaṃ “vedanāvanta”ntiādīsu viya rūpena vomissakatāya abhāvato.",
  "tika-s0201t:2229_1": "Rūpārūpamissako attā kathito rūpena saddhiṃ sesārūpadhammānaṃ attāti gahitattā.",
  "tika-s0201t:2229_2": "Ucchedadiṭṭhi kathitā rūpādīnaṃ vināsadassanato.",
  "tika-s0201t:2229_3": "Tenevāha “rūpaṃ attāti yo vadeyya,",
  "tika-s0201t:2229_4": "taṃ na upapajjati,",
  "tika-s0201t:2229_5": "attā me uppajjati ca veti cāti iccassa evamāgataṃ hotī”tiādi.",
  "tika-s0201t:2229_6": "Avasesesūti pannarasasu ṭhānesu.",
  "tika-s0201t:2229_7": "Sassatadiṭṭhi kathitā rūpavantādibhāvena gahitassa aniddhāritarūpattā.",
  "tika-s0201t:2230_0": "Diṭṭhigatiko yaṃ vatthuṃ attāti samanupassati,",
  "tika-s0201t:2230_1": "yebhuyyena taṃ niccaṃ sukhanti ca samanupassateva.",
  "tika-s0201t:2230_2": "Sāvako pana tappaṭikkhepena sabbe dhammā anattāti sudiṭṭhattā rūpaṃ attāti na samanupassati,",
  "tika-s0201t:2230_3": "tathābhūto ca aniccaṃ dukkhaṃ anattāti samanupassati,",
  "tika-s0201t:2230_4": "tathā vedanādayoti dassento “na rūpaṃ attato”tiādimāha.",
  "tika-s0201t:2230_5": "Evaṃ bhavadiṭṭhipi avijjābhavataṇhā viya vaṭṭassa samudayoyevāti diṭṭhikathāyaṃ “ettakena gamanaṃ hotī”tiādi.",
  "tika-s0201t:2230_6": "Diṭṭhippahānakathāyañca “ettakena gamanaṃ na hotī”tiādi vuttaṃ.",
  "tika-s0201t:2231_0": "462.",
  "tika-s0201t:2231_1": "Heṭṭhā vuttamatthameva pucchitattā “theriyā paṭipucchitvā vissajjetabbo”ti vatvā paṭipucchanavidhiṃ dassetuṃ “upāsakā”tiādi vuttaṃ.",
  "tika-s0201t:2231_2": "Paṭipattivasenāti sakkāyanirodhagāminipaṭipadābhāvena.",
  "tika-s0201t:2231_3": "Saṅkhatāsaṅkhatavasena lokiyalokuttaravasena saṅgahitāsaṅgahitavasenāti “vasenā”ti padaṃ paccekaṃ yojetabbaṃ.",
  "tika-s0201t:2231_4": "Tattha kāmaṃ asaṅkhato nāma maggo natthi,",
  "tika-s0201t:2231_5": "kiṃ saṅkhato,",
  "tika-s0201t:2231_6": "udāhu asaṅkhatoti pana pucchāvasena tathā vuttaṃ?",
  "tika-s0201t:2231_7": "“Ariyo”ti vacaneneva maggassa lokuttarato siddhā,",
  "tika-s0201t:2231_8": "saṅgāhakakhandhapariyāpannānaṃ pana maggadhammānampi siyā lokiyatāti idha lokiyaggahaṇaṃ.",
  "tika-s0201t:2231_9": "Kiñcāpi saṅgahitapadameva pāḷiyaṃ āgataṃ,",
  "tika-s0201t:2231_10": "na asaṅgahitapadaṃ,",
  "tika-s0201t:2231_11": "ye pana saṅgāhakabhāvena vuttā,",
  "tika-s0201t:2231_12": "te saṅgahitā na hontīti aṭṭhakathāyaṃ asaṅgahitaggahaṇaṃ katanti daṭṭhabbaṃ.",
  "tika-s0201t:2231_13": "Saṅkhatotiādīsu samecca sambhuyya paccayehi katoti saṅkhato.",
  "tika-s0201t:2231_14": "Tathābhūto ca taṃsamaṅgino puggalassa pubbabhāgacetanāti mayhaṃ maggo aṭṭhaṅgiko hotu sattaṅgiko vāti cetitabhāvena cetito.",
  "tika-s0201t:2231_15": "Sahajātacetanāyapi cetitova tassā sahakārīkāraṇabhāvato,",
  "tika-s0201t:2231_16": "tato eva pakappito āyūhito.",
  "tika-s0201t:2231_17": "Paccayehi nipphāditattā kato nibbattito ca.",
  "tika-s0201t:2231_18": "Samāpajjantena attano santāne sammadeva āpajjantena uppādentena.",
  "tika-s0201t:2231_19": "Iti sattahipi padehi paccayanibbattitaṃyeva ariyamaggassa dasseti.",
  "tika-s0201t:2232_0": "Asaṅgahito khandhānaṃ padeso etassa atthīti maggo sappadeso.",
  "tika-s0201t:2232_1": "Natthi etesaṃ padesāti khandhā nippadesā.",
  "tika-s0201t:2232_2": "Padissati etena samudāyoti hi padeso, avayavo.",
  "tika-s0201t:2232_3": "Ayanti maggo.",
  "tika-s0201t:2232_4": "Sappadesattā ekadesattā.",
  "tika-s0201t:2232_5": "Nippadesehi samudāyabhāvato niravasesapadesehi.",
  "tika-s0201t:2232_6": "Yathā nagaraṃ rajjekadesabhūtaṃ tadantogadhattā rajjena saṅgahitaṃ,",
  "tika-s0201t:2232_7": "evaṃ ariyamaggo khandhattayekadesabhūto tadantogadhattā tīhi khandhehi saṅgahitoti dasseti “nagaraṃ viya rajjenā”ti iminā.",
  "tika-s0201t:2232_8": "Sajātitoti samānajātitāya,",
  "tika-s0201t:2232_9": "samānasabhāvattā evāti attho.",
  "tika-s0201t:2232_10": "Ettha ca sīlakkhandho “nava koṭisahassānī”tiādinā vuttapabhedavasena ceva sampattasamādānaviratiādivasena ca gayhamāno nippadeso,",
  "tika-s0201t:2232_11": "maggasīlaṃ pana ājīvaṭṭhamakameva samucchedaviratimattamevāti sappadesaṃ.",
  "tika-s0201t:2232_12": "Samādhikkhandho parittamahaggatādivasena ceva upacārappanāsamādhivasena ca anekabhedatāya nippadeso,",
  "tika-s0201t:2232_13": "maggasamādhi pana lokuttarova,",
  "tika-s0201t:2232_14": "appanāsamādhi evāti sappadeso.",
  "tika-s0201t:2232_15": "Tathā paññākkhandho parittamahaggatādivasena ceva sutamayañāṇādivasena ca anekabhedatāya nippadeso,",
  "tika-s0201t:2232_16": "maggapaññā pana lokuttarāva,",
  "tika-s0201t:2232_17": "bhāvanāmayā evāti sappadesā.",
  "tika-s0201t:2232_18": "Attano dhammatāyāti sahakārīkāraṇaṃ anapekkhitvā attano sabhāvena attano balena appetuṃ na sakkoti vīriyena anupatthambhitaṃ,",
  "tika-s0201t:2232_19": "satiyā ca anupaṭṭhitaṃ.",
  "tika-s0201t:2232_20": "Paggahakiccanti yathā kosajjapakkhe na patitā cittaṭṭhiti,",
  "tika-s0201t:2232_21": "tathā paggaṇhanakiccaṃ.",
  "tika-s0201t:2232_22": "Apilāpanakiccanti yathā ārammaṇe na pilavati,",
  "tika-s0201t:2232_23": "evaṃ apilāpanakiccaṃ.",
  "tika-s0201t:2233_0": "Ekato jātāti sahajātā.",
  "tika-s0201t:2233_1": "Piṭṭhiṃ datvā onatasahāyo viya vāyāmo samādhissa ārammaṇe appanāya visesapaccayabhāvato.",
  "tika-s0201t:2233_2": "Aṃsakūṭaṃ datvā ṭhitasahāyo viya sati samādhissa ārammaṇe daḷhapavattiyā paccayabhāvato.",
  "tika-s0201t:2233_3": "Kiriyatoti upakārakiriyato.",
  "tika-s0201t:2234_0": "Ākoṭetvāti ārammaṇaṃ āhanitvā.",
  "tika-s0201t:2234_1": "Tathā hi vitakko “āhananaraso”ti,",
  "tika-s0201t:2234_2": "yogāvacaro ca “kammaṭṭhānaṃ takkāhataṃ vitakkapariyāhataṃ karotī”ti vuccati.",
  "tika-s0201t:2234_3": "Idhāpīti sammādiṭṭhisaṅkappesu.",
  "tika-s0201t:2234_4": "Kiriyatoti vuttappakāraupakārakiriyato.",
  "tika-s0201t:2235_0": "Subhasukhādinimittaggāhavidhamanaṃ catukiccasādhanaṃ.",
  "tika-s0201t:2235_1": "Paccayattenāti sahajātādipaccayabhāvena.",
  "tika-s0201t:2235_2": "Catukiccasādhanavasenevāti idaṃ maggavīriyasseva gahitabhāvadassanaṃ.",
  "tika-s0201t:2235_3": "Tañhi ekaṃyeva hutvā catukiccaṃ yathāvuttaupakārakasabhāvena ca parivāraṭṭhena parikkhāro hoti.",
  "tika-s0201t:2235_4": "Maggasampayuttadhammānanti iminā maggadhammānampi gahaṇaṃ,",
  "tika-s0201t:2235_5": "na taṃsampayuttaphassādīnaṃyeva.",
  "tika-s0201t:2235_6": "Ekacittakkhaṇikāti maggacittuppādavasena ekacittakkhaṇikā.",
  "tika-s0201t:2236_0": "Sattahi ñāṇehīti paramukkaṃsagatehi sattahi javanehi sampayuttañāṇehi,",
  "tika-s0201t:2236_1": "sattahi vā anupassanāñāṇehi.",
  "tika-s0201t:2236_2": "Ādito sevanā āsevanā,",
  "tika-s0201t:2236_3": "tato paraṃ vaḍḍhanā bhāvanā,",
  "tika-s0201t:2236_4": "punappunaṃ karaṇaṃ bahulīkammanti adhippāyenāha “aññena cittenā”tiādi.",
  "tika-s0201t:2236_5": "Adhippāyavasena niddhāretvā gahetabbatthaṃ suttaṃ neyyatthaṃ.",
  "tika-s0201t:2236_6": "Yathārutavasena gahetabbatthaṃ nītatthaṃ.",
  "tika-s0201t:2236_7": "Evaṃ santeti yadi idaṃ suttaṃ nītatthaṃ,",
  "tika-s0201t:2236_8": "āsevanādi ca visuṃ visuṃ cittehi hoti,",
  "tika-s0201t:2236_9": "evaṃ sante.",
  "tika-s0201t:2236_10": "Āsevanādi nāma cittassa anekavāraṃ uppattiyā hoti,",
  "tika-s0201t:2236_11": "na ekavāramevāti āha “ekaṃ citta”ntiādi.",
  "tika-s0201t:2236_12": "Tatrāyaṃ saṅkhepattho –",
  "tika-s0201t:2236_13": "āsevanāvasena pavattamānaṃ cittaṃ sucirampi kālaṃ āsevanāvaseneva pavatteyya,",
  "tika-s0201t:2236_14": "tathā bhāvanābahulīkammavasena pavattamānānipi,",
  "tika-s0201t:2236_15": "na cettha ettakāneva cittāni āsevanāvasena pavattanti,",
  "tika-s0201t:2236_16": "ettakāni bhāvanāvasena,",
  "tika-s0201t:2236_17": "bahulīkammavasenāti niyamo labbhati.",
  "tika-s0201t:2236_18": "Iti anekacittakkhaṇikaariyamaggaṃ vadantassa dunnivāriyovāyaṃ doso.",
  "tika-s0201t:2236_19": "Yathā pana pubbabhāgepi nānācittesu pavattapariññādikiccānaṃ sammādiṭṭhiādīnaṃ paṭivedhakāle yathārahaṃ catukiccasādhanaṃ,",
  "tika-s0201t:2236_20": "ekacittakkhaṇikā ca pavatti,",
  "tika-s0201t:2236_21": "evaṃ vipassanāya pavattābhisaṅkhāravasena āsevanābhāvanābahulīkammāni paṭivedhakāle ekacittakkhaṇikāneva",
  "tika-s0201t:2236_22": "hontīti vadantānaṃ ācariyānaṃ na koci doso āsevanādīhi kātabbakiccassa tadā ekacittakkhaṇeyeva sijjhanato.",
  "tika-s0201t:2236_23": "Tenāha “ekacittakkhaṇikāvā”tiādi.",
  "tika-s0201t:2236_24": "Sace sañjānātīti sace saññattiṃ gacchati.",
  "tika-s0201t:2236_25": "Yāguṃ pivāhīti uyyojetabbo dhammasākacchāya abhabbabhāvatoti adhippāyo.",
  "tika-s0201t:2237_0": "463.",
  "tika-s0201t:2237_1": "Puññābhisaṅkhārādīsūti ādi-",
  "tika-s0201t:2237_2": "saddena kāyasañcetanādi lakkhaṇe kāyasaṅkhārādikepi saṅgaṇhāti,",
  "tika-s0201t:2237_3": "na apuññāneñjābhisaṅkhāre eva.",
  "tika-s0201t:2237_4": "Kāyapaṭibaddhattā kāyena saṅkharīyati,",
  "tika-s0201t:2237_5": "na kāyasamuṭṭhānattā.",
  "tika-s0201t:2237_6": "Cittasamuṭṭhānā hi te dhammāti.",
  "tika-s0201t:2237_7": "Nibbattīyatīti ca idaṃ kāye sati sabbhāvaṃ,",
  "tika-s0201t:2237_8": "asati ca abhāvaṃ sandhāya vuttaṃ.",
  "tika-s0201t:2237_9": "Vācanti vacīghosaṃ.",
  "tika-s0201t:2237_10": "Saṅkharotīti janeti.",
  "tika-s0201t:2237_11": "Tenāha “nibbattetī”ti.",
  "tika-s0201t:2237_12": "Na hi taṃ vitakkavicārarahitacittaṃ vacīghosaṃ nibbattetuṃ sakkoti.",
  "tika-s0201t:2237_13": "Cittapaṭibaddhattāti etena cittassa nissayādipaccayabhāvo cittasaṅkhārasaṅkharaṇanti dasseti.",
  "tika-s0201t:2237_14": "Aññamaññamissāti atthato bhinnāpi kāyasaṅkhārādivacanavacanīyabhāvena aññamaññamissitā abhinnā viya,",
  "tika-s0201t:2237_15": "tato eva āluḷitā saṃkiṇṇā avibhūtā apākaṭā duddīpanā duviññāpayā.",
  "tika-s0201t:2237_16": "Ādānaggahaṇamuñcanacopanānīti yassa kassaci kāyena ādātabbassa ādānasaṅkhātaṃ gahaṇaṃ,",
  "tika-s0201t:2237_17": "vissajjanasaṅkhātaṃ muñcanaṃ,",
  "tika-s0201t:2237_18": "yathātathācalanasaṅkhātaṃ copananti imāni pāpetvā sādhetvā uppannā.",
  "tika-s0201t:2237_19": "Kāyato pavattā saṅkhārā,",
  "tika-s0201t:2237_20": "kāyena saṅkharīyantīti ca kāyasaṅkhārātveva vuccanti.",
  "tika-s0201t:2237_21": "Hanusaṃcopananti hanusañcalanaṃ.",
  "tika-s0201t:2237_22": "Vacībhedanti vācānicchāraṇaṃ.",
  "tika-s0201t:2237_23": "Vācaṃ saṅkharontīti katvā idha vacīsaṅkhārātveva vuccanti.",
  "tika-s0201t:2238_0": "464.",
  "tika-s0201t:2238_1": "Samāpajjissanti padaṃ nirodhassa āsannānāgatabhāvavisayaṃ āsannaṃ vajjetvā dūrassa gahaṇe payojanābhāvato.",
  "tika-s0201t:2238_2": "Nirodhapādakassa nevasaññānāsaññāyatanacittassa ca gahaṇato paṭṭhāya nirodhaṃ samāpajjati nāmāti adhippāyena",
  "tika-s0201t:2238_3": "“padadvayena nevasaññānāsaññāyatanasamāpattikālo kathito”ti vuttaṃ.",
  "tika-s0201t:2238_4": "Tathā cittaṃ bhāvitaṃ hotīti ettha addhānaparicchedacittaggahaṇaṃ itaresaṃ nānantariyabhāvato.",
  "tika-s0201t:2238_5": "Na hi baladvayañāṇasamādhicariyānaṃ vasībhāvāpādanacittehi vinā addhānaparicchedacittaṃ acittakabhāvāya hoti.",
  "tika-s0201t:2239_0": "Sesasaṅkhārehīti kāyasaṅkhāracittasaṅkhārehi.",
  "tika-s0201t:2239_1": "Dutiyajjhāneyeva nirujjhati anuppattinirodhena.",
  "tika-s0201t:2239_2": "Itaresupi eseva nayo.",
  "tika-s0201t:2239_3": "Vuṭṭhahissanti padaṃ vuṭṭhahanassa āsannānāgatabhāvavisayaṃ āsannaṃ vajjetvā dūrassa gahaṇe payojanābhāvato.",
  "tika-s0201t:2239_4": "Nirodhato vuṭṭhānassa ca cittuppādena paricchinnattā tato oramevāti āha “padadvayena antonirodhakālo kathito”ti.",
  "tika-s0201t:2239_5": "Tathā cittaṃ bhāvitaṃ hotīti yathā yathāparicchinnakālameva acittakabhāvo,",
  "tika-s0201t:2239_6": "tato paraṃ sacittakabhāvo hoti,",
  "tika-s0201t:2239_7": "tathā nirodhassa parikammacittaṃ uppāditaṃ hoti.",
  "tika-s0201t:2240_0": "Paṭisaṅkhāti paṭisaṅkhāya idameva kātabbaṃ jānitvā appavattimattaṃ.",
  "tika-s0201t:2240_1": "Samāpajjantīti acittakabhāvaṃ sampadeva āpajjanti.",
  "tika-s0201t:2240_2": "Atha kasmā sattāhameva samāpajjantīti?",
  "tika-s0201t:2240_3": "Yathākālaparicchedakaraṇato,",
  "tika-s0201t:2240_4": "tañca yebhuyyena āhārūpajīvīnaṃ sattānaṃ upādinnakapavattassa ekadivasaṃ bhuttāhārassa sattāhameva yāpanato.",
  "tika-s0201t:2241_0": "Sabbā phalasamāpatti assāsapassāse na samuṭṭhāpetīti idaṃ natthīti āha “samuṭṭhāpetī”ti.",
  "tika-s0201t:2241_1": "Yā pana na samuṭṭhāpeti,",
  "tika-s0201t:2241_2": "taṃ dassento “imassa pana…pe…",
  "tika-s0201t:2241_3": "na samuṭṭhāpetī”ti āha.",
  "tika-s0201t:2241_4": "Tattha imassāti idha pāḷiyaṃ vuttanirodhasamāpajjanabhikkhuno.",
  "tika-s0201t:2241_5": "Tassa pana phalasamāpatti catutthajjhānikāvāti niyamo natthīti āha “kiṃ vā etenā”tiādi.",
  "tika-s0201t:2241_6": "Abbohārikāti sukhumattabhāvappattiyā “atthī”ti voharituṃ asakkuṇeyyāti keci.",
  "tika-s0201t:2241_7": "Nirodhassa pana pādakabhūtāya catutthajjhānādisamādhicariyāya vasena acatutthajjhānikāpi nirodhānantaraphalasamāpatti",
  "tika-s0201t:2241_8": "assāsapassāse na samuṭṭhāpetīti abhāvato eva te abbohārikā vuttā.",
  "tika-s0201t:2241_9": "Evañca katvā sañjīvattheravatthumhi ānītasamāpattiphalanidassanampi suṭṭhu upapajjati.",
  "tika-s0201t:2241_10": "Tenāha “bhavaṅgasamayenevetaṃ kathita”nti.",
  "tika-s0201t:2241_11": "Kiriyamayapavattavaḷañjanakāleti ettha kiriyamayapavattaṃ kāyavacīviññattivipphāro,",
  "tika-s0201t:2241_12": "tassa vaḷañjanakāle pavattanasamaye.",
  "tika-s0201t:2241_13": "Vācaṃ abhisaṅkhātuṃ na sakkonti aviññattijanakattā tesaṃ vitakkavicārānaṃ.",
  "tika-s0201t:2242_0": "Saguṇenāti sarasena,",
  "tika-s0201t:2242_1": "sabhāvenāti attho.",
  "tika-s0201t:2242_2": "Suññatā nāma phalasamāpatti rāgādīhi suññattā.",
  "tika-s0201t:2242_3": "Tathā rāganimittādīnaṃ abhāvā animittā,",
  "tika-s0201t:2242_4": "rāgapaṇidhiādīnaṃ abhāvā appaṇihitāti āha “animittaappaṇihitesupi eseva nayo”ti.",
  "tika-s0201t:2242_5": "Animittaṃ appaṇihitañca nibbānaṃ ārammaṇaṃ katvā uppannaphalasamāpattiyaṃ phasso animitto phasso appaṇihito",
  "tika-s0201t:2242_6": "phasso nāmāti imamatthaṃ “eseva nayo”ti iminā atidisati.",
  "tika-s0201t:2243_0": "Attasuññatādassanato anattānupassanā suññatā,",
  "tika-s0201t:2243_1": "niccanimittugghāṭanato aniccānupassanā animittā,",
  "tika-s0201t:2243_2": "sukhappaṇidhipaṭikkhepato dukkhānupassanā appaṇihitāti āha –",
  "tika-s0201t:2243_3": "“suññatā…pe…",
  "tika-s0201t:2243_4": "vipassanāpi vuccatī”ti.",
  "tika-s0201t:2243_5": "Aniccato vuṭṭhātīti saṅkhārānaṃ aniccākāraggāhiniyā vuṭṭhānagāminiyā parato ekatovuṭṭhānaubhatovuṭṭhānehi nimittapavattato vuṭṭhāti.",
  "tika-s0201t:2243_6": "Aniccato pariggahetvāti ca idaṃ “na ekantikaṃ evampi hotī”ti katvā vuttaṃ.",
  "tika-s0201t:2243_7": "Esa nayo sesesupi.",
  "tika-s0201t:2243_8": "Appaṇihitavipassanāya maggotiādinā,",
  "tika-s0201t:2243_9": "suññatavipassanāya maggotiādinā ca yojanaṃ sandhāyāha “eseva nayo”ti.",
  "tika-s0201t:2243_10": "Vikappo āpajjeyya āgamanassa vavatthānassa abhāvena avavatthānakarattā.",
  "tika-s0201t:2243_11": "Evañhi tayo phassā phusantīti evaṃ saguṇato ārammaṇato ca nāmalābhe suññatādināmakā tayo phassā phusantīti aniyamavacanaṃ.",
  "tika-s0201t:2243_12": "Sameti yujjati ekasseva phassassa nāmattayayogato.",
  "tika-s0201t:2244_0": "Sabbasaṅkhatavivittatāya nibbānaṃ viveko nāma upadhivivekoti katvā.",
  "tika-s0201t:2244_1": "Ninnatā tappaṭipakkhavimukhassa tadabhimukhatā.",
  "tika-s0201t:2244_2": "Poṇatā onamanaṃ,",
  "tika-s0201t:2244_3": "pabbhāratā tato vissaṭṭhabhāvo.",
  "tika-s0201t:2245_0": "465.",
  "tika-s0201t:2245_1": "Cakkhādito rūpādīsu pavattarūpakāyato uppajjanato pañcadvārikaṃ sukhaṃ kāyikaṃ nāma,",
  "tika-s0201t:2245_2": "manodvārikaṃ cetophassajātāya cetasikaṃ nāma.",
  "tika-s0201t:2245_3": "Sabhāvaniddeso sukhayatīti katvā.",
  "tika-s0201t:2245_4": "Madhurabhāvadīpakanti iṭṭhabhāvajotanaṃ.",
  "tika-s0201t:2245_5": "Vedayitabhāvadīpakanti vedakabhāvavibhāvakaṃ.",
  "tika-s0201t:2245_6": "Vedanā eva hi paramatthato ārammaṇaṃ vedeti,",
  "tika-s0201t:2245_7": "ārammaṇaṃ pana veditabbanti.",
  "tika-s0201t:2245_8": "Dukkhanti sabhāvaniddesotievamādiatthavacanaṃ sandhāyāha “eseva nayo”ti.",
  "tika-s0201t:2245_9": "Ṭhitisukhāti ṭhitiyā dharamānatāya sukhā,",
  "tika-s0201t:2245_10": "na ṭhitikkhaṇamattena.",
  "tika-s0201t:2245_11": "Tenāha “atthibhāvo sukha”nti.",
  "tika-s0201t:2245_12": "Vipariṇāmadukkhāti vipariṇamanena vigamanena dukkhā,",
  "tika-s0201t:2245_13": "na nirodhakkhaṇena.",
  "tika-s0201t:2245_14": "Tenāha “natthibhāvo dukkha”nti.",
  "tika-s0201t:2245_15": "Apariññātavatthukānañhi sukhavedanuparamo dukkhato upaṭṭhāti.",
  "tika-s0201t:2245_16": "Svāyamattho piyavippayogena dīpetabbo.",
  "tika-s0201t:2245_17": "Ṭhitidukkhā vipariṇāmasukhāti etthāpi eseva nayo.",
  "tika-s0201t:2245_18": "Tenāha “atthibhāvo dukkhaṃ,",
  "tika-s0201t:2245_19": "natthibhāvo sukha”nti.",
  "tika-s0201t:2245_20": "Dukkhavedanuparamo hi sattānaṃ sukhato upaṭṭhāti.",
  "tika-s0201t:2245_21": "Evañhi vadanti –",
  "tika-s0201t:2245_22": "“tassa rogassa vūpasamena aho sukhaṃ jāta”nti.",
  "tika-s0201t:2245_23": "Jānanabhāvoti yāthāvasabhāvato avabujjhanaṃ.",
  "tika-s0201t:2245_24": "Adukkhamasukhañhi vedanaṃ jānantassa sukhaṃ hoti tassa sukhumabhāvato,",
  "tika-s0201t:2245_25": "yathā tadaññe dhamme salakkhaṇato sāmaññalakkhaṇato ca sammadeva avabodho paramaṃ sukhaṃ.",
  "tika-s0201t:2245_26": "Tenevāha –",
  "tika-s0201t:2246_0": "“Yato yato sammasati, khandhānaṃ udayabbayaṃ;",
  "tika-s0201t:2247_0": "Labhatī pītipāmojjaṃ, amataṃ taṃ vijānata”nti. ;",
  "tika-s0201t:2248_0": "Ajānanabhāvoti ettha vuttavipariyāyena attho veditabbo.",
  "tika-s0201t:2248_1": "Dukkhañhi sammohavihāroti.",
  "tika-s0201t:2248_2": "Aparo nayo jānanabhāvoti jānanassa ñāṇassa sabbhāvo.",
  "tika-s0201t:2248_3": "Ñāṇasampayuttā hi ñāṇopanissayā ca adukkhamasukhā vedanā sukhā iṭṭhākārā.",
  "tika-s0201t:2248_4": "Yathāha “iṭṭhā ceva iṭṭhaphalā cā”ti.",
  "tika-s0201t:2248_5": "Ajānanabhāvo dukkhanti ettha vuttavipariyāyena attho veditabbo.",
  "tika-s0201t:2249_0": "Katamo anusayo anusetīti kāmarāgānusayādīsu sattasu anusayesu katamo anusayo anusayavasena pavattati?",
  "tika-s0201t:2249_1": "Appahīnabhāvena hi santāne anusayantīti anusayā,",
  "tika-s0201t:2249_2": "anurūpaṃ kāraṇaṃ labhitvā uppajjantīti attho.",
  "tika-s0201t:2249_3": "Etena kāraṇalābhe sati uppajjanārahatā nesaṃ dassitā.",
  "tika-s0201t:2249_4": "Appahīnā hi kilesā kāraṇalābhe sati uppajjanti.",
  "tika-s0201t:2249_5": "Tenāha “appahīnaṭṭhena sayito viya hotī”ti.",
  "tika-s0201t:2249_6": "Te ca nippariyāyato anāgatā kilesā daṭṭhabbā,",
  "tika-s0201t:2249_7": "atītā paccuppannā ca taṃsabhāvattā tathā vuccanti.",
  "tika-s0201t:2249_8": "Na hi dhammānaṃ kālabhedena sabhāvabhedo atthi.",
  "tika-s0201t:2249_9": "Yadi appahīnaṭṭho anusayaṭṭho,",
  "tika-s0201t:2249_10": "nanu sabbepi kilesā appahīnā anusayā bhaveyyunti?",
  "tika-s0201t:2249_11": "Na mayaṃ appahīnatāmattena anusayaṭṭhaṃ vadāma,",
  "tika-s0201t:2249_12": "atha kho pana appahīnaṭṭhena thāmagatā kilesā anusayā.",
  "tika-s0201t:2249_13": "Idaṃ thāmagamanañca rāgādīnameva āveṇiko sabhāvo daṭṭhabbo,",
  "tika-s0201t:2249_14": "yato abhidhamme –",
  "tika-s0201t:2249_15": "“thāmagataṃ anusayaṃ pajahatī”ti vuttaṃ.",
  "tika-s0201t:2249_16": "Soti rāgānusayo.",
  "tika-s0201t:2249_17": "Appahīnoti appahīnabhāvamukhena anusayanaṭṭhamāha.",
  "tika-s0201t:2249_18": "So ca apariññātakkhandhavatthuto,",
  "tika-s0201t:2249_19": "pariññātesu patiṭṭhaṃ na labhati.",
  "tika-s0201t:2249_20": "Tenāha “na sabbāya sukhāya vedanāya so appahīno”ti.",
  "tika-s0201t:2249_21": "Ārammaṇavasena cāyaṃ anusayaṭṭho adhippeto.",
  "tika-s0201t:2249_22": "Tenāha “na sabbaṃ sukhaṃ vedanaṃ ārabbha uppajjatīti attho”ti.",
  "tika-s0201t:2250_0": "Vatthuvasenapi pana anusayaṭṭho veditabbo,",
  "tika-s0201t:2250_1": "yo “bhūmiladdha”nti vuccati.",
  "tika-s0201t:2250_2": "Tena hi aṭṭhakathāyaṃ vuttaṃ –",
  "tika-s0201t:2251_0": "“Bhūmīti vipassanāya ārammaṇabhūtā tebhūmakā pañcakkhandhā.",
  "tika-s0201t:2251_1": "Bhūmiladdhaṃ nāma tesu khandhesu uppattirahaṃ kilesajātaṃ.",
  "tika-s0201t:2251_2": "Tena hi sā bhūmiladdhā nāma hoti,",
  "tika-s0201t:2251_3": "tasmā bhūmiladdhanti vuccati,",
  "tika-s0201t:2251_4": "sā ca kho na ārammaṇavasena.",
  "tika-s0201t:2251_5": "Ārammaṇavasena hi sabbepi atītānāgate pariññātepi ca khīṇāsavānaṃ khandhe ārabbha kilesā uppajjanti mahākaccānauppalavaṇṇādīnaṃ",
  "tika-s0201t:2251_6": "khandhe ārabbha soreyyaseṭṭhinandamāṇavakādīnaṃ viya.",
  "tika-s0201t:2251_7": "Yadi ca taṃ bhūmiladdhaṃ nāma siyā,",
  "tika-s0201t:2251_8": "tassa appaheyyato na koci bhavamūlaṃ pajaheyya,",
  "tika-s0201t:2251_9": "vatthuvasena pana bhūmiladdhaṃ veditabbaṃ.",
  "tika-s0201t:2251_10": "Yattha yattha hi vipassanāya apariññātā khandhā uppajjanti,",
  "tika-s0201t:2251_11": "tattha tattha uppādato pabhuti tesu vaṭṭamūlaṃ kilesajātaṃ anuseti.",
  "tika-s0201t:2251_12": "Taṃ appahīnaṭṭhena bhūmiladdhanti veditabba”ntiādi.",
  "tika-s0201t:2252_0": "Esa nayo sabbatthāti iminā “na sabbāya dukkhāya vedanāya so appahīno,",
  "tika-s0201t:2252_1": "na sabbaṃ dukkhaṃ vedanaṃ ārabbha uppajjatī”tiādiṃ atidisati.",
  "tika-s0201t:2252_2": "Tattha yaṃ vattabbaṃ,",
  "tika-s0201t:2252_3": "taṃ vuttanayeneva veditabbaṃ.",
  "tika-s0201t:2252_4": "“Yo anusayo yattha anuseti,",
  "tika-s0201t:2252_5": "so pahīyamāno tattha pahīno nāma hotī”ti tattha tattha pahānapucchā,",
  "tika-s0201t:2252_6": "taṃ sandhāyāha “kiṃ pahātabbanti ayaṃ pahānapucchā nāmā”ti.",
  "tika-s0201t:2253_0": "Ekeneva byākaraṇenāti “idhāvuso, visākha,",
  "tika-s0201t:2253_1": "bhikkhu vivicceva kāmehī”tiādinā ekeneva vissajjanena.",
  "tika-s0201t:2253_2": "Dve pucchāti anusayapucchā pahānapucchāti dvepi pucchā vissajjesi.",
  "tika-s0201t:2253_3": "“Rāgaṃ tena pajahatī”ti idamekaṃ vissajjanaṃ,",
  "tika-s0201t:2253_4": "“na tattha rāgānusayo anusetī”ti idamekaṃ vissajjanaṃ,",
  "tika-s0201t:2253_5": "pucchānukkamañcettha anādiyitvā pahānakkamena vissajjanā pavattā.",
  "tika-s0201t:2253_6": "“Dve pucchā vissajjesī”ti saṅkhepato vuttamatthaṃ vivarituṃ “idhā”tiādi vuttaṃ.",
  "tika-s0201t:2253_7": "Tattha tathāvikkhambhitameva katvāti iminā yo rāgaṃ vikkhambhetvā puna uppajjituṃ appadānato tathāvikkhambhitameva katvā maggena samugghāteti,",
  "tika-s0201t:2253_8": "tassa vasena “rāgaṃ tena pajahati,",
  "tika-s0201t:2253_9": "na tattha rāgānusayo anusetī”ti vattabbanti dasseti.",
  "tika-s0201t:2253_10": "Kāmoghādīhi catūhi oghehi saṃsārabhavogheneva vā vegasā vuyhamānesu sattesu taṃ uttaritvā pattabbaṃ,",
  "tika-s0201t:2253_11": "tassa pana gādhabhāvato patiṭṭhānabhūtaṃ.",
  "tika-s0201t:2253_12": "Tenāha bhagavā –",
  "tika-s0201t:2253_13": "“tiṇṇo pāraṅgato thale tiṭṭhati brāhmaṇo”ti.",
  "tika-s0201t:2254_0": "Suññatādibhedena anekabhedattā pāḷiyaṃ “anuttaresū”ti bahuvacananiddesoti “anuttarā vimokkhā”ti vatvā",
  "tika-s0201t:2254_1": "puna tesaṃ sabbesampi arahattabhāvasāmaññena “arahatte”ti vuttaṃ.",
  "tika-s0201t:2254_2": "Visaye cetaṃ bhummaṃ.",
  "tika-s0201t:2254_3": "Patthanaṃ paṭṭhapentassāti “aho vatāhaṃ arahattaṃ labheyya”nti patthanaṃ upaṭṭhapentassa,",
  "tika-s0201t:2254_4": "patthentassāti attho.",
  "tika-s0201t:2254_5": "Paṭṭhapentassāti cettha hetumhi antasaddo.",
  "tika-s0201t:2254_6": "Kathaṃ pana arahattavisayā patthanā uppajjatīti?",
  "tika-s0201t:2254_7": "Na kāci arahattaṃ ārammaṇaṃ katvā patthanā uppajjati anadhigatattā avisayabhāvato.",
  "tika-s0201t:2254_8": "Parikappitarūpaṃ pana taṃ uddissa patthanā uppajjati.",
  "tika-s0201t:2254_9": "“Uppajjati pihāpaccayā”ti vuttaṃ paramparapaccayataṃ sandhāya,",
  "tika-s0201t:2254_10": "ujukaṃ pana paccayabhāvo natthīti vuttaṃ “na patthanāya paṭṭhapanamūlakaṃ uppajjatī”ti.",
  "tika-s0201t:2254_11": "Idaṃ pana sevitabbaṃ domanassaṃ akusalappahānassa kusalābhivuḍḍhiyā ca nimittabhāvato.",
  "tika-s0201t:2254_12": "Tenāha bhagavā –",
  "tika-s0201t:2254_13": "“domanassampāhaṃ,",
  "tika-s0201t:2254_14": "devānaminda,",
  "tika-s0201t:2254_15": "duvidhena vadāmi sevitabbampi asevitabbampī”ti.",
  "tika-s0201t:2254_16": "Tīhi māsehi sampajjanakā temāsikā.",
  "tika-s0201t:2254_17": "Sesapadadvayepi eseva nayo.",
  "tika-s0201t:2254_18": "Imasmiṃ vāreti imasmiṃ pavāraṇavāre.",
  "tika-s0201t:2254_19": "Visuddhipavāraṇanti “parisuddho aha”nti evaṃ pavattaṃ visuddhipavāraṇaṃ.",
  "tika-s0201t:2254_20": "Arahantānameva hesa pavāraṇā.",
  "tika-s0201t:2255_0": "Na kadāci pahātabbassa pahāyakatā atthīti dassento “na domanassena vā”tiādiṃ vatvā pariyāyenetaṃ vuttaṃ,",
  "tika-s0201t:2255_1": "taṃ vibhāvento “ayaṃ panā”tiādimāha.",
  "tika-s0201t:2255_2": "Yaṃ panettha vattabbaṃ,",
  "tika-s0201t:2255_3": "taṃ parato vitthārena āgamissati.",
  "tika-s0201t:2255_4": "Paṭipadaṃ gahetvā patthanaṃ katvā patthanaṃ ṭhapetvā.",
  "tika-s0201t:2255_5": "Paṭisañcikkhatīti ovādavasena attānaṃ samuttejento katheti.",
  "tika-s0201t:2255_6": "Sīlena hīnaṭṭhānanti aññehi arahattāya paṭipajjantehi sīlena hīnaṭṭhānaṃ kiṃ tuyhaṃ atthīti adhippāyo.",
  "tika-s0201t:2255_7": "Suparisuddhanti akhaṇḍādibhāvato sudhotajātimaṇi viya suṭṭhu parisuddhaṃ.",
  "tika-s0201t:2255_8": "Supaggahitanti kadācipi saṅkocābhāvato vīriyaṃ suṭṭhu paggahitaṃ.",
  "tika-s0201t:2255_9": "Paññāti vipassanāpaññā paṭipakkhehi anadhibhūtatāya akuṇṭhā tikkhavisadā saṅkhārānaṃ sammasane sūrā hutvā vahati pavattati.",
  "tika-s0201t:2255_10": "Pariyāyenāti tassa domanassassa arahattupanissayatāpariyāyena.",
  "tika-s0201t:2255_11": "Ārammaṇavasena anusayanaṃ idhādhippetanti āha “na taṃ ārabbha uppajjatī”ti.",
  "tika-s0201t:2255_12": "Anuppajjanamettha pahānaṃ nāmāti vuttaṃ “pahīnova tattha paṭighānusayoti attho”ti.",
  "tika-s0201t:2255_13": "Tatiyajjhānena vikkhambhetabbā avijjā,",
  "tika-s0201t:2255_14": "sā eva ariyamaggena samucchindīyatīti “avijjānusayaṃ vikkhambhetvā”tiādi vuttaṃ,",
  "tika-s0201t:2255_15": "anusayasadisatāya vā.",
  "tika-s0201t:2255_16": "“Rāgānusayaṃ vikkhambhetvā”ti etthāpi eseva nayo.",
  "tika-s0201t:2255_17": "Catutthajjhāne nānuseti nāma tattha kātabbakiccākaraṇato.",
  "tika-s0201t:2256_0": "466.",
  "tika-s0201t:2256_1": "Tasmāti paccanīkattā sabhāvato kiccato paccayato cāti adhippāyo.",
  "tika-s0201t:2256_2": "Visabhāgapaṭibhāgo kathito “kaṇhasukkasappaṭibhāgā dhammā”tiādīsu viya.",
  "tika-s0201t:2256_3": "Andhakārāti andhakārasadisā appakā sabhāvato.",
  "tika-s0201t:2256_4": "Avibhūtā apākaṭā anoḷārikabhāvato.",
  "tika-s0201t:2256_5": "Tato eva duddīpanā duviññāpanā.",
  "tika-s0201t:2256_6": "Tādisāvāti upekkhāsadisāva.",
  "tika-s0201t:2256_7": "Yathā upekkhā sukhadukkhāni viya na oḷārikā,",
  "tika-s0201t:2256_8": "evaṃ avijjā rāgadosā viya na oḷārikā.",
  "tika-s0201t:2256_9": "Atha kho andhakārā avibhūtā duddīpanā duviññāpanāti attho.",
  "tika-s0201t:2256_10": "Sabhāgapaṭibhāgo kathito “paṇidhi paṭighoso”tiādīsu viya.",
  "tika-s0201t:2256_11": "Yattakesu ṭhānesūti dukkhādīsu yattakesu ṭhānesu,",
  "tika-s0201t:2256_12": "yattha vā ñeyyaṭṭhānesu.",
  "tika-s0201t:2256_13": "Visabhāgapaṭibhāgoti andhakārassa viya āloko vighātakapaṭibhāgo.",
  "tika-s0201t:2256_14": "Vijjāti maggañāṇaṃ adhippetaṃ,",
  "tika-s0201t:2256_15": "vimuttīti phalanti āha “ubhopete dhammā anāsavā”ti.",
  "tika-s0201t:2256_16": "Anāsavaṭṭhenātiādīsu paṇītaṭṭhenātipi vattabbaṃ.",
  "tika-s0201t:2256_17": "Sopi hi vimuttinibbānānaṃ sādhāraṇo,",
  "tika-s0201t:2256_18": "vimuttiyā asaṅkhataṭṭhena nibbānassa visabhāgatāpi labbhateva.",
  "tika-s0201t:2256_19": "Pañhaṃ atikkamitvā gatosi,",
  "tika-s0201t:2256_20": "apucchitabbaṃ pucchantoti adhippāyo.",
  "tika-s0201t:2256_21": "Pañhānaṃ paricchedapamāṇaṃ gahetuṃ yuttaṭṭhāne aṭṭhatvā tato paraṃ pucchanto nāsakkhi pañhānaṃ pariyantaṃ gahetuṃ.",
  "tika-s0201t:2256_22": "Appaṭibhāgadhammassāti nippariyāyato sabhāgapaṭibhāgena appaṭibhāgadhammassa.",
  "tika-s0201t:2256_23": "Anāgatādipariyāyena nibbānassa sabhāgapaṭibhāgo vutto,",
  "tika-s0201t:2256_24": "visabhāge ca attheva saṅkhatadhammā,",
  "tika-s0201t:2256_25": "tasmā nippariyāyato kiñci sabhāgapaṭibhāgaṃ sandhāya pucchatīti katvā “accayāsī”tiādi vuttaṃ.",
  "tika-s0201t:2256_26": "Asaṅkhatassa hi appatiṭṭhassa ekantaniccassa sato nibbānassa kuto nippariyāyena sabhāgassa sambhavo.",
  "tika-s0201t:2256_27": "Tenāha “nibbānaṃ nāmeta”ntiādi.",
  "tika-s0201t:2257_0": "Viraddhoti ettha sabhāgapaṭibhāgaṃ pucchissāmīti nicchayābhāvato pucchitamatthaṃ virajjhitvāva pucchi,",
  "tika-s0201t:2257_1": "na ajānitvāti attho.",
  "tika-s0201t:2257_2": "Etena heṭṭhā sabbapucchā diṭṭhasaṃsandananayena jānitvāva pavattāti dīpitaṃ hoti.",
  "tika-s0201t:2257_3": "Therī pana taṃ taṃ pucchitamatthaṃ sabhāvato vibhāventī satthu desanāñāṇaṃ anugantvāva vissajjesi.",
  "tika-s0201t:2257_4": "Nibbānogadhanti nibbānaṃ ogāhitvā ṭhitaṃ nibbānantogadhaṃ.",
  "tika-s0201t:2257_5": "Tenāha “nibbānabbhantaraṃ nibbānaṃ anupaviṭṭha”nti.",
  "tika-s0201t:2257_6": "Assāti brahmacariyassa.",
  "tika-s0201t:2258_0": "467.",
  "tika-s0201t:2258_1": "Paṇḍiccena samannāgatāti ettha vuttapaṇḍiccaṃ dassetuṃ “dhātukusalā”tiādi vuttaṃ.",
  "tika-s0201t:2258_2": "Tenevāha –",
  "tika-s0201t:2258_3": "“kittāvatā nu kho, bhante,",
  "tika-s0201t:2258_4": "paṇḍito hoti? Yato kho, ānanda,",
  "tika-s0201t:2258_5": "bhikkhu dhātukusalo ca hoti,",
  "tika-s0201t:2258_6": "āyatanakusalo ca paṭiccasamuppādakusalo ca ṭhānāṭṭhānakusalo ca.",
  "tika-s0201t:2258_7": "Ettāvatā nu kho, ānanda,",
  "tika-s0201t:2258_8": "bhikkhu paṇḍito hotī”ti.",
  "tika-s0201t:2258_9": "Paññāmahattaṃ nāma theriyā asekkhappaṭisambhidappattāya paṭisambhidāyo pūretvā ṭhitatāti taṃ dassetuṃ “mahante atthe”tiādi vuttaṃ.",
  "tika-s0201t:2258_10": "Rājayuttehīti rañño kamme niyuttapurisehi.",
  "tika-s0201t:2258_11": "Āhaccavacanenāti satthārā karaṇādīni āhanitvā pavattitavacanena.",
  "tika-s0201t:2258_12": "Yadettha atthato na vibhattaṃ,",
  "tika-s0201t:2258_13": "taṃ heṭṭhā vuttanayattā suviññeyyameva.",
  "tika-s0201t:2259_0": "Cūḷavedallasuttavaṇṇanāya līnatthappakāsanā samattā.",
  "tika-s0201t:2260_0": "5. Cūḷadhammasamādānasuttavaṇṇanā",
  "tika-s0201t:2261_0": "468.",
  "tika-s0201t:2261_1": "Dhammoti gahitagahaṇānīti dhammo vā hotu itaro vā,",
  "tika-s0201t:2261_2": "dhammoti paggahitaggāhappavattā cariyāva.",
  "tika-s0201t:2261_3": "Āyūhanakkhaṇeti tassa dhammoti gahitassa pavattanakkhaṇe.",
  "tika-s0201t:2261_4": "Sukhanti akicchaṃ.",
  "tika-s0201t:2261_5": "Tenāha “sukara”nti.",
  "tika-s0201t:2261_6": "Dukkhavipākanti aniṭṭhaphalavipaccanaṃ.",
  "tika-s0201t:2262_0": "469.",
  "tika-s0201t:2262_1": "Yathā cakkhādīnaṃ pañcannaṃ indriyānaṃ yathāsakaṃ visayaggahaṇaṃ sabhāvasiddhaṃ,",
  "tika-s0201t:2262_2": "evaṃ manasopi.",
  "tika-s0201t:2262_3": "Te ca visayā iṭṭhākārato gahaṇe na koci doso,",
  "tika-s0201t:2262_4": "purisattabhāve na ca te dosaṃ pavattentīti ayaṃ tesaṃ samaṇabrāhmaṇānaṃ laddhīti āha “vatthukāmesupi kilesakāmesupi doso natthī”ti,",
  "tika-s0201t:2262_5": "assādetvā visayaparibhoge natthi ādīnavo,",
  "tika-s0201t:2262_6": "tappaccayā na koci antarāyoti adhippāyo.",
  "tika-s0201t:2262_7": "Pātabyataṃ āpajjantīti paribhuñjanakataṃ upagacchanti.",
  "tika-s0201t:2262_8": "Paribhogattho hi ayaṃ pā-",
  "tika-s0201t:2262_9": "saddo kattusādhano ca tabya- saddo,",
  "tika-s0201t:2262_10": "yathāruci paribhuñjantīti attho.",
  "tika-s0201t:2262_11": "Kilesakāmopi assādiyamāno vatthukāmantogadhoyeva,",
  "tika-s0201t:2262_12": "kilesakāmavasena pana nesaṃ assādetabbatāti āha “vatthukāmesu kilesakāmena pātabyata”nti.",
  "tika-s0201t:2262_13": "Kilesakāmenāti karaṇatthe karaṇavacanaṃ.",
  "tika-s0201t:2262_14": "Pātabyataṃ paribhuñjitabbatanti etthāpi kattuvaseneva attho veditabbo.",
  "tika-s0201t:2262_15": "Moḷiṃ katvāti veṇibandhavasena moḷiṃ katvā.",
  "tika-s0201t:2262_16": "Tāpasaparibbājikāhīti tāpasapabbajjūpagatāhi.",
  "tika-s0201t:2262_17": "Pariññaṃ paññapentīti idaṃ “pahānamāhaṃsū”ti padasseva vevacananti “pahānaṃ samatikkamaṃ paññapentī”ti vuttaṃ.",
  "tika-s0201t:2262_18": "Tena kāmā nāmete aniccā dukkhā vipariṇāmadhammāti yāthāvato parijānanaṃ idha “pahāna”nti adhippetaṃ,",
  "tika-s0201t:2262_19": "na vinābhāvamattanti dasseti.",
  "tika-s0201t:2262_20": "Māluvāsipāṭikāti māluvāvidalaṃ māluvāphale poṭṭalikā.",
  "tika-s0201t:2262_21": "Santāsaṃ āpajjeyyāti sāle adhivatthadevatāya pavattiṃ gahetvā vuttaṃ.",
  "tika-s0201t:2262_22": "Tadā hi tassā evaṃ hoti.",
  "tika-s0201t:2262_23": "Koviḷārapattasadisehīti mahākoviḷārapattasaṇṭhānehi.",
  "tika-s0201t:2262_24": "Saṇṭhānavasena hetaṃ vuttaṃ,",
  "tika-s0201t:2262_25": "māluvāpattā pana koviḷārapattehi mahantatarāni ceva ghanatarāni ca honti.",
  "tika-s0201t:2262_26": "Vipulabahughanagarupattatāya mahantaṃ bhāraṃ janetvā.",
  "tika-s0201t:2262_27": "Sāti māluvālatā.",
  "tika-s0201t:2262_28": "Oghananti heṭṭhato olambanahetubhūtaṃ ghanabhāvaṃ.",
  "tika-s0201t:2263_0": "Andhavanasubhagavanaggahaṇaṃ tesaṃ abhilakkhitabhāvato.",
  "tika-s0201t:2263_1": "Nāḷikerādīsu tiṇajātīsu.",
  "tika-s0201t:2263_2": "Khādanupalakkhaṇaṃ upacikānaṃ uṭṭhahanaggahaṇanti āha “uṭṭhaheyyu”nti.",
  "tika-s0201t:2263_3": "Keḷiṃ karontī viyāti vilambananadī viya keḷiṃ karontī.",
  "tika-s0201t:2263_4": "Idāni ahaṃ taṃ ajjhottharinti pamodamānā viya ito cito ca vipphandamānā vilambantī.",
  "tika-s0201t:2263_5": "Samphassopi sukho mudutaluṇakomalabhāvato.",
  "tika-s0201t:2263_6": "Dassanampi sukhaṃ ghanabahalapattasaṃhatatāya.",
  "tika-s0201t:2263_7": "Somanassajātāti pubbe anussavavasena bhavanavināsabhayā santāsaṃ āpajji,",
  "tika-s0201t:2263_8": "idāni tassā sampattidassanena palobhitā somanassajātā ahosi.",
  "tika-s0201t:2264_0": "Viṭabhiṃ kareyyāti ātānavitānavasena jaṭentī jālaṃ kareyya.",
  "tika-s0201t:2264_1": "Tathābhūtā ca ghanapattasañchannatāya chattasadisī hotīti āha “chattākārena tiṭṭheyyā”ti.",
  "tika-s0201t:2264_2": "Sakalaṃ rukkhanti upari sabbasākhāpasākhaṃ sabbarukkhaṃ.",
  "tika-s0201t:2264_3": "Bhassamānāti paliveṭhanavaseneva otaramānā.",
  "tika-s0201t:2264_4": "Yāva mūlā otiṇṇasākhāhīti māluvā bhārena onamitvā rukkhassa yāva mūlā otiṇṇasākhāhi puna abhiruhamānā.",
  "tika-s0201t:2264_5": "Sabbasākhāti heṭṭhā majjhe upari cāti sabbāpi sākhāyo paliveṭhentī.",
  "tika-s0201t:2264_6": "Saṃsibbitvā jālasantānakaniyāmena jaṭetvā.",
  "tika-s0201t:2264_7": "Evaṃ aparāparaṃ saṃsibbanena ajjhottharantī.",
  "tika-s0201t:2264_8": "Sabbasākhā heṭṭhā katvā sayaṃ upari ṭhatvā mahābhārabhāvena vāte vā vāyante deve vā vassante padāleyya.",
  "tika-s0201t:2264_9": "Sākhaṭṭhakavimānanti sākhāpaṭibaddhaṃ vimānaṃ.",
  "tika-s0201t:2264_10": "Yasmā idha satthārā “seyyathāpi,",
  "tika-s0201t:2264_11": "bhikkhave”tiādinā bhūtapubbameva vatthu upamābhāvena āhaṭaṃ,",
  "tika-s0201t:2264_12": "tasmā “idaṃ pana vimāna”ntiādi vuttaṃ.",
  "tika-s0201t:2265_0": "471.",
  "tika-s0201t:2265_1": "Bahalarāgasabhāvoti paccavekkhaṇāhi nīharituṃ asakkuṇeyyatāya balavā hutvā abhibhavanarāgadhātuko.",
  "tika-s0201t:2265_2": "Rāgajanti rāganimittajātaṃ.",
  "tika-s0201t:2265_3": "Diṭṭhe diṭṭhe ārammaṇeti diṭṭhe diṭṭhe visabhāgārammaṇe.",
  "tika-s0201t:2265_4": "Nimittaṃ gaṇhātīti kilesuppattiyā kāraṇabhūtaṃ anubyañjanaso nimittaṃ gaṇhāti,",
  "tika-s0201t:2265_5": "sikkhāgāravena pana kilesehi nissitaṃ maggaṃ na paṭipajjati,",
  "tika-s0201t:2265_6": "tato eva ācariyupajjhāyehi āṇattaṃ daṇḍakammaṃ karoteva.",
  "tika-s0201t:2265_7": "Tenāha “na tveva vītikkamaṃ karotī”ti.",
  "tika-s0201t:2265_8": "Hatthaparāmāsādīnīti –",
  "tika-s0201t:2265_9": "“ehi tāva tayā vuttaṃ mayā vuttañca amutra gantvā vīmaṃsissāmā”tiādinā hatthaggahaṇādīni karonto,",
  "tika-s0201t:2265_10": "na karuṇāmettānidānavasena.",
  "tika-s0201t:2265_11": "Mohajātikoti bahalamohasabhāvo.",
  "tika-s0201t:2266_0": "472.",
  "tika-s0201t:2266_1": "Kammaniyāmenāti purimajātisiddhena lobhussadatādiniyamitena kammaniyāmena.",
  "tika-s0201t:2266_2": "Idāni taṃ lobhussadatādiṃ vibhāgena dassetuṃ “yassa hī”tiādi āraddhaṃ.",
  "tika-s0201t:2266_3": "Tattha kammāyūhanakkhaṇeti kammakaraṇavelāya.",
  "tika-s0201t:2266_4": "Lobho balavāti tajjāya sāmaggiyā sāmatthiyato lobho adhiko hoti.",
  "tika-s0201t:2266_5": "Alobho mandoti tappaṭipakkho alobho dubbalo hoti.",
  "tika-s0201t:2266_6": "Kathaṃ panete lobhālobhā aññamaññaṃ ujuvipaccanīkabhūtā ekakkhaṇe pavattanti?",
  "tika-s0201t:2266_7": "Na kho panetaṃ evaṃ daṭṭhabbaṃ “ekakkhaṇe pavattantī”ti,",
  "tika-s0201t:2266_8": "nikantikkhaṇaṃ pana āyūhanakkhaṇameva katvā evaṃ vuttaṃ.",
  "tika-s0201t:2266_9": "Esa nayo sesesu.",
  "tika-s0201t:2266_10": "Pariyādātunti abhibhavituṃ na sakkoti.",
  "tika-s0201t:2266_11": "Yo hi “evaṃsundaraṃ evaṃvipulaṃ evaṃmahagghañca na sakkā parassa dātu”ntiādinā amuttacāgatādivasena pavattāya",
  "tika-s0201t:2266_12": "cetanāya sampayutto alobho sammadeva lobhaṃ pariyādātuṃ na sakkoti.",
  "tika-s0201t:2266_13": "Dosamohānaṃ anuppattiyaṃ tādisapaccayalābheneva adosāmohā balavanto.",
  "tika-s0201t:2266_14": "Tasmāti lobhādosāmohānaṃ balavabhāvato alobhadosamohānañca dubbalabhāvatoti vuttameva kāraṇaṃ paccāmasati.",
  "tika-s0201t:2266_15": "Soti taṃsamaṅgī.",
  "tika-s0201t:2266_16": "Tena kammenāti tena lobhādiupanissayavatā kusalakammunā.",
  "tika-s0201t:2266_17": "Sukhasīloti sakhilo.",
  "tika-s0201t:2266_18": "Tamevatthaṃ akkodhanoti pariyāyena vadati.",
  "tika-s0201t:2267_0": "Mandā alobhādosā lobhadose pariyādātuṃ na sakkonti,",
  "tika-s0201t:2267_1": "amoho pana balavā mohaṃ pariyādātuṃ sakkotīti evaṃ yathārahaṃ paṭhamavāre vuttanayeneva atidesattho veditabbo.",
  "tika-s0201t:2267_2": "Purimanayenevāti pubbe vuttanayānusārena.",
  "tika-s0201t:2267_3": "Duṭṭhoti kodhano.",
  "tika-s0201t:2267_4": "Dandhoti mandamañño.",
  "tika-s0201t:2267_5": "Sukhasīlakoti sukhasīlo.",
  "tika-s0201t:2268_0": "Ettha ca lobhavasena, dosamoha-",
  "tika-s0201t:2268_1": "lobhadosa-",
  "tika-s0201t:2268_2": "lobhamoha- dosamoha-",
  "tika-s0201t:2268_3": "lobhadosamohavasenāti tayo ekakā,",
  "tika-s0201t:2268_4": "tayo dukā,",
  "tika-s0201t:2268_5": "eko tikoti lobhādiussadavasena akusalapakkhe eva satta vārā,",
  "tika-s0201t:2268_6": "tathā kusalapakkhe alobhādiussadavasenāti cuddasa vārā labbhanti.",
  "tika-s0201t:2268_7": "Tattha alobhadosamohā,",
  "tika-s0201t:2268_8": "alobhādosamohā,",
  "tika-s0201t:2268_9": "alobhadosāmohā balavantoti āgatehi kusalapakkhe tatiyadutiyapaṭhamavārehi dosussadamohussadadosamohussadavārā gahitā eva honti.",
  "tika-s0201t:2268_10": "Tathā akusalapakkhe lobhādosāmohā,",
  "tika-s0201t:2268_11": "lobhadosāmohā,",
  "tika-s0201t:2268_12": "lobhādosamohā balavantoti āgatehi tatiyadutiyapaṭhamavārehi adosussadaamohussadaadosāmohussadavārā gahitā",
  "tika-s0201t:2268_13": "evāti akusalakusalapakkhesu tayo tayo vāre antogadhe katvā aṭṭheva vārā dassitā.",
  "tika-s0201t:2268_14": "Ye pana ubhayasammissatāvasena lobhālobhussadavārādayo apare ekūnapaññāsa vārā kāmaṃ dassetabbā,",
  "tika-s0201t:2268_15": "tesaṃ asambhavato eva na dassitā.",
  "tika-s0201t:2268_16": "Na hi “ekasmiṃ santāne antarena avatthantaraṃ lobho ca balavā alobho cā”tiādi yujjati.",
  "tika-s0201t:2268_17": "Paṭipakkhavasena vāpi etesaṃ balavadubbalabhāvo sahajātadhammavasena vā.",
  "tika-s0201t:2268_18": "Tattha lobhassa tāva paṭipakkhavasena anabhibhūtatāya balavabhāvo,",
  "tika-s0201t:2268_19": "tathā dosamohānaṃ adosāmohehi.",
  "tika-s0201t:2268_20": "Alobhādīnaṃ pana lobhādianabhibhavanato.",
  "tika-s0201t:2268_21": "Sabbesañca samānajātiyasamadhibhuyya pavattivasena sahajātadhammato balavabhāvo.",
  "tika-s0201t:2268_22": "Tena vuttaṃ aṭṭhakathāyaṃ –",
  "tika-s0201t:2268_23": "“lobho balavā,",
  "tika-s0201t:2268_24": "alobho mando.",
  "tika-s0201t:2268_25": "Adosāmohā balavanto,",
  "tika-s0201t:2268_26": "dosamohā mandā”tiādi,",
  "tika-s0201t:2268_27": "so ca nesaṃ mandabalavabhāvo purimūpanissayato tathā āsayassa paribhāvitatāya veditabbo.",
  "tika-s0201t:2268_28": "Tenevāha “kammaniyāmenā”ti.",
  "tika-s0201t:2268_29": "Sesaṃ vuttanayattā suviññeyyamevāti.",
  "tika-s0201t:2269_0": "Cūḷadhammasamādānasuttavaṇṇanāya līnatthappakāsanā samattā.",
  "tika-s0201t:2270_0": "6. Mahādhammasamādānasuttavaṇṇanā",
  "tika-s0201t:2271_0": "473.",
  "tika-s0201t:2271_1": "Evaṃ idāni vuccamānākāro kāmo kāmanaṃ icchā etesanti evaṃkāmā.",
  "tika-s0201t:2271_2": "Evaṃ chando chandanaṃ rocanaṃ ajjhāsayo etesanti evaṃchandā.",
  "tika-s0201t:2271_3": "Abhimukhaṃ,",
  "tika-s0201t:2271_4": "abhinivissa vā pakārehi eti upagacchatīti adhippāyo, laddhi.",
  "tika-s0201t:2271_5": "Sā hi laddhabbavatthuṃ abhimukhaṃ “evameta”nti abhinivisantī tena tena pakārena upagacchati,",
  "tika-s0201t:2271_6": "hatthagataṃ katvā tiṭṭhati na vissajjeti.",
  "tika-s0201t:2271_7": "Evaṃ vuccamānākāro adhippāyo etesanti evaṃadhippāyā.",
  "tika-s0201t:2271_8": "Bhagavā mūlaṃ kāraṇaṃ etesaṃ yāthāvato adhigamāyāti bhagavaṃmūlakā.",
  "tika-s0201t:2271_9": "Tenāha “bhagavantañhi nissāya mayaṃ ime dhamme ājānāma paṭivijjhāmā”ti.",
  "tika-s0201t:2271_10": "Amhākaṃ dhammāti tehi attanā adhigantabbatāya vuttaṃ.",
  "tika-s0201t:2271_11": "Sevitabbānañhi yāthāvato adhigamañāṇāni adhigacchanakasambandhīni,",
  "tika-s0201t:2271_12": "tāni ca sammāsambuddhamūlakāni anaññavisayattā.",
  "tika-s0201t:2271_13": "Tenāha “pubbe kassapasambuddhenā”tiādi.",
  "tika-s0201t:2271_14": "Bhagavā netā tesanti bhagavaṃnettikā.",
  "tika-s0201t:2271_15": "Netāti sevitabbadhamme vineyyasantānaṃ pāpetā.",
  "tika-s0201t:2271_16": "Vinetāti asevitabbadhamme vineyyasantānato apanetā.",
  "tika-s0201t:2271_17": "Tadaṅgavinayādivasena vā vinetā.",
  "tika-s0201t:2271_18": "Anunetāti ime dhammā sevitabbā,",
  "tika-s0201t:2271_19": "ime na sevitabbāti ubhayasampāpanāpanayanatthaṃ paññapetā.",
  "tika-s0201t:2271_20": "Tenāha “yathāsabhāvato”tiādi.",
  "tika-s0201t:2272_0": "Paṭisaranti etthāti paṭisaraṇaṃ,",
  "tika-s0201t:2272_1": "bhagavā paṭisaraṇaṃ etesanti bhagavaṃpaṭisaraṇā.",
  "tika-s0201t:2272_2": "Paṭisarati sabhāvasampaṭivedhavasena paccekamupagacchatīti vā paṭisaraṇaṃ,",
  "tika-s0201t:2272_3": "bhagavā paṭisaraṇaṃ etesanti bhagavaṃpaṭisaraṇā.",
  "tika-s0201t:2272_4": "Paṭivedhavasenāti paṭivijjhitabbatāvasena.",
  "tika-s0201t:2272_5": "Asatipi mukhe atthato evaṃ vadanto viya hotīti āha “phasso āgacchati,",
  "tika-s0201t:2272_6": "ahaṃ bhagavā kiṃ nāmo”ti.",
  "tika-s0201t:2272_7": "Paṭibhātūti ettha paṭi-",
  "tika-s0201t:2272_8": "saddāpekkhāya “bhagavanta”nti upayogavacanaṃ,",
  "tika-s0201t:2272_9": "attho pana sāmivacanavaseneva veditabboti dassento āha “bhagavato”ti paṭibhātūti ca bhagavato bhāgo hotu.",
  "tika-s0201t:2272_10": "Bhagavato hi esa bhāgo,",
  "tika-s0201t:2272_11": "yadidaṃ dhammassa desanā,",
  "tika-s0201t:2272_12": "amhākaṃ pana bhāgo savananti adhippāyo.",
  "tika-s0201t:2272_13": "Keci pana paṭibhātūti padissatūti atthaṃ vadanti,",
  "tika-s0201t:2272_14": "ñāṇena dissatu,",
  "tika-s0201t:2272_15": "desīyatūti vā attho.",
  "tika-s0201t:2272_16": "Upaṭṭhātūti ca ñāṇassa paccupaṭṭhātu.",
  "tika-s0201t:2273_0": "474.",
  "tika-s0201t:2273_1": "Nissayitabbeti attano santāne uppādanavasena apassayitabbe.",
  "tika-s0201t:2273_2": "Tatiyacatutthadhammasamādānāni hi apassāya sattānaṃ etarahi āyatiñca sampattiyo abhivaḍḍhanti.",
  "tika-s0201t:2273_3": "Bhajitabbeti tasseva vevacanaṃ.",
  "tika-s0201t:2273_4": "Sevitabbeti vā sappurisupassayasaddhammassavanayonisomanasikāre sandhāyāha.",
  "tika-s0201t:2273_5": "Bhajitabbeti tappaccaye dānādipuññadhamme.",
  "tika-s0201t:2274_0": "475.",
  "tika-s0201t:2274_1": "Uppaṭipāṭiākārenāti paṭhamaṃ saṃkilesadhamme dassetvā pacchā vodānadhammadassanaṃ satthu desanāpaṭipāṭi, yathā –",
  "tika-s0201t:2274_2": "“vāmaṃ muñca,",
  "tika-s0201t:2274_3": "dakkhiṇaṃ gaṇhā”ti,",
  "tika-s0201t:2274_4": "tathā uppaṭipāṭipakārena,",
  "tika-s0201t:2274_5": "sā ca kho purimesu dvīsu dhammasamādānesu,",
  "tika-s0201t:2274_6": "pacchimesu pana paṭipāṭiyāva mātikā paṭṭhapitā.",
  "tika-s0201t:2274_7": "Yathādhammarasenevāti pahātabbapahāyakadhammānaṃ yathāsabhāveneva.",
  "tika-s0201t:2274_8": "Sabhāvo hi yāthāvato rasitabbato jānitabbato “raso”ti vuccati.",
  "tika-s0201t:2274_9": "Paṭhamaṃ pahātabbadhamme dassetvā tadanantaraṃ “ime dhammā etehi pahīyantī”ti pahāyakadhammadassanaṃ desanānupubbī.",
  "tika-s0201t:2274_10": "Gahaṇaṃ ādiyanaṃ attano santāne uppādanaṃ.",
  "tika-s0201t:2275_0": "478.",
  "tika-s0201t:2275_1": "Vadhadaṇḍādīhi bhītassa upasaṅkamane,",
  "tika-s0201t:2275_2": "micchā caritvā tathā apagamane ca pubbāparacetanānaṃ vasena micchācāro dukkhavedano hoti,",
  "tika-s0201t:2275_3": "tathā issānindādīhi upaddutassa aparacetanāvasena,",
  "tika-s0201t:2275_4": "evaṃ abhijjhāmicchādiṭṭhīsupi yathārahaṃ veditabbaṃ.",
  "tika-s0201t:2275_5": "Tissannampi cetanānanti pubbāparasanniṭṭhāpakacetanānaṃ.",
  "tika-s0201t:2275_6": "Adinnādānaṃ musāvādo pisuṇavācā samphappalāpoti imesaṃ catunnaṃ sanniṭṭhāpakacetanānaṃ sukhasampayuttā",
  "tika-s0201t:2275_7": "vā upekkhāsampayuttā vāti ayaṃ nayo idha adhikatattā na uddhaṭo.",
  "tika-s0201t:2275_8": "Domanassameva cettha dukkhanti idaṃ pubbabhāgāparabhāgacetanāpi cettha āsannā domanassasahagatā eva hontīti katvā vuttaṃ.",
  "tika-s0201t:2275_9": "Anāsannā pana sandhāya “pariyeṭṭhiṃ vā āpajjantassā”tiādi vuttaṃ.",
  "tika-s0201t:2275_10": "Teneva micchācārābhijjhāmicchādiṭṭhīnaṃ pubbabhāgāparabhāgacetanā āsannā sanniṭṭhāpakacetanāgatikāvāti dassitaṃ hotīti daṭṭhabbaṃ.",
  "tika-s0201t:2275_11": "Pariyeṭṭhinti micchācārādīsu vītikkamitabbavatthumālāgandhādipariyesanaṃ.",
  "tika-s0201t:2275_12": "Pāṇātipātādīsu māretabbavatthuāvudhādipariyesanaṃ āpajjantassa.",
  "tika-s0201t:2275_13": "Akicchenapi tesaṃ pariyesanaṃ sambhavatīti “vaṭṭatiyevā”ti sāsaṅkaṃ vadati.",
  "tika-s0201t:2276_0": "479.",
  "tika-s0201t:2276_1": "Sukhavedanā hontīti sukhavedanāpi hontīti adhippāyo.",
  "tika-s0201t:2276_2": "Tāsaṃ cetanānaṃ asukhavedanatāpi labbhatīti “sukhavedanāpi hontiyevā”ti sāsaṅkavacanaṃ.",
  "tika-s0201t:2276_3": "Somanassameva cettha sukhanti idaṃ pubbabhāgāparabhāgacetanāpi somanassasahagatā eva hontīti katvā vuttaṃ.",
  "tika-s0201t:2276_4": "Tañca kho micchācāravajjānaṃ channaṃ vasena.",
  "tika-s0201t:2276_5": "Micchācārassa pana pubbāparabhāgassa vasena “kāyikaṃ sukhampi vaṭṭatiyevāti sāsaṅkavacanaṃ.",
  "tika-s0201t:2277_0": "480.",
  "tika-s0201t:2277_1": "Dosajapariḷāhavasenassa siyā kāyikampi dukkhanti adhippāyena “so gaṇhantopi dukkhito”ti vuttaṃ.",
  "tika-s0201t:2277_2": "Cetodukkhameva vā sandhāya tassa aparāparuppattidassanatthaṃ “dukkhito domanassito”ti vuttaṃ.",
  "tika-s0201t:2278_0": "481.",
  "tika-s0201t:2278_1": "Dasasupi padesūti dasasupi koṭṭhāsesu,",
  "tika-s0201t:2278_2": "vākyesu vā.",
  "tika-s0201t:2278_3": "Upekkhāsampayuttatāpi sambhavatīti “sukhasampayuttā hontiyevā”ti idha sāsaṅkavacanaṃ.",
  "tika-s0201t:2278_4": "Pāṇātipātā paṭiviratassa kāyopi siyā vigatadarathapariḷāhoti pāṇātipātāveramaṇiādipaccayā kāyikapaṭisaṃvedanāpi",
  "tika-s0201t:2278_5": "sambhavatīti sahāpi sukhenāti ettha kāyiyasukhampi vaṭṭatiyeva.",
  "tika-s0201t:2279_0": "482.",
  "tika-s0201t:2279_1": "Tittakālābūti upabhuttassa ummādādipāpanena kucchitatittakaraso alābu.",
  "tika-s0201t:2279_2": "Na ruccissati aniṭṭharasatāya aniṭṭhaphalatāya ca.",
  "tika-s0201t:2280_0": "483. Rasaṃ detīti rasaṃ dasseti vibhāveti.",
  "tika-s0201t:2281_0": "484.",
  "tika-s0201t:2281_1": "Pūtimuttanti pūtisabhāvamuttaṃ.",
  "tika-s0201t:2281_2": "Taruṇanti dhārāvasena nipatantaṃ hutvā uṇhaṃ.",
  "tika-s0201t:2281_3": "Tenassa uparimuttatamāha.",
  "tika-s0201t:2281_4": "Muttañhi passāvamaggato muccamānaṃ kāyusmāvasena uṇhaṃ hoti.",
  "tika-s0201t:2282_0": "485.",
  "tika-s0201t:2282_1": "Yaṃ bhagandarasaṃsaṭṭhaṃ lohitaṃ pakkhandatīti bhagandarabyādhisahitāya lohitapakkhandatāya vasena yaṃ lohitaṃ vissavati.",
  "tika-s0201t:2282_2": "Pittasaṃsaṭṭhaṃ lohitaṃ pakkhandatīti ānetvā sambandho.",
  "tika-s0201t:2283_0": "486.",
  "tika-s0201t:2283_1": "Ubbiddheti dūre.",
  "tika-s0201t:2283_2": "Abbhamahikādiupakkilesavigamena hi ākāsaṃ uttuṅgaṃ viya dūraṃ viya ca khāyati.",
  "tika-s0201t:2283_3": "Tenāha “dūrībhūte”ti.",
  "tika-s0201t:2283_4": "Tamaṃyeva tamagataṃ “gūthagataṃ muttagata”nti yathā.",
  "tika-s0201t:2283_5": "Bhāsate ca tapate ca virocate ca idaṃ catutthaṃ dhammasamādānaṃ vibhajantena kusalakammapathassa vibhajitvā dassitattā.",
  "tika-s0201t:2284_0": "Saṅgararukkho kandamādasapova.",
  "tika-s0201t:2284_1": "Sarabhaññavasenāti atthaṃ avibhajitvā padaso sarabhaññavasena.",
  "tika-s0201t:2284_2": "Osārentassāti uccārentassa.",
  "tika-s0201t:2284_3": "Saddeti osāraṇasadde.",
  "tika-s0201t:2284_4": "Adhigatavisesaṃ anārocetukāmā devatā tattheva antaradhāyi.",
  "tika-s0201t:2284_5": "Taṃ divasanti satthārā desitadivase.",
  "tika-s0201t:2284_6": "Iti attano visesādhigamanimittatāya ayaṃ devatā imaṃ suttaṃ piyāyati.",
  "tika-s0201t:2284_7": "Sesaṃ uttānameva.",
  "tika-s0201t:2285_0": "Mahādhammasamādānasuttavaṇṇanāya līnatthappakāsanā samattā.",
  "tika-s0201t:2286_0": "7. Vīmaṃsakasuttavaṇṇanā",
  "tika-s0201t:2287_0": "487.",
  "tika-s0201t:2287_1": "Atthavīmaṃsakoti attatthaparatthādiatthavijānanako.",
  "tika-s0201t:2287_2": "Saṅkhāravīmaṃsakoti saṅkhatadhamme salakkhaṇato sāmaññalakkhaṇato vā āyatanādivibhāgato ca vīmaṃsako.",
  "tika-s0201t:2287_3": "Satthuvīmaṃsakoti “satthā nāma guṇato ediso ediso cā”ti satthu upaparikkhako.",
  "tika-s0201t:2287_4": "Vīmaṃsakoti vicārako.",
  "tika-s0201t:2287_5": "Yaṃ cetaso sarāgādivibhāgato paricchindanaṃ,",
  "tika-s0201t:2287_6": "taṃ cetopariyāyo.",
  "tika-s0201t:2287_7": "Tenāha “cittapariccheda”nti.",
  "tika-s0201t:2287_8": "Yasmā cetopariyāyañāṇalābhī –",
  "tika-s0201t:2287_9": "“idaṃ cittaṃ ito paraṃ pavattaṃ idamito para”nti parassa cittuppattiṃ pajānāti,",
  "tika-s0201t:2287_10": "tasmā vuttaṃ “cetopariyāyanti cittavāra”nti.",
  "tika-s0201t:2287_11": "Vāratthepi hi pariyāya-",
  "tika-s0201t:2287_12": "saddo hoti –",
  "tika-s0201t:2287_13": "“kassa nu kho, ānanda,",
  "tika-s0201t:2287_14": "pariyāyo ajja bhikkhuniyo ovaditu”ntiādīsu.",
  "tika-s0201t:2287_15": "Cittacārantipi pāṭho,",
  "tika-s0201t:2287_16": "cittapavattinti attho.",
  "tika-s0201t:2287_17": "Evaṃ vijānanatthāyāti idāni vuccamānākārena vīmaṃsanatthāya.",
  "tika-s0201t:2288_0": "488.",
  "tika-s0201t:2288_1": "Kalyāṇamittūpanissayanti kalyāṇamittasaṅkhātaṃ brahmacariyavāsassa balavasannissayaṃ.",
  "tika-s0201t:2288_2": "Upaḍḍhaṃ attano ānubhāvenāti iminā puggalena sampādiyamānassa brahmacariyassa upaḍḍhabhāgamattaṃ attano vimuttiparipācakadhammānubhāvena sijjhati.",
  "tika-s0201t:2288_3": "Upaḍḍhaṃ kalyāṇamittānubhāvenāti itaro pana upaḍḍhabhāgo yaṃ nissāya brahmacariyaṃ vussati,",
  "tika-s0201t:2288_4": "tassa kalyāṇamittassa upadesānubhāvena hoti,",
  "tika-s0201t:2288_5": "sijjhatīti attho.",
  "tika-s0201t:2288_6": "Lokasiddho eva ayamattho.",
  "tika-s0201t:2288_7": "Lokiyā hi –",
  "tika-s0201t:2289_0": "“Pādo siddho ācariyā, pādo hissānubhāvato;",
  "tika-s0201t:2290_0": "Taṃvijjāsevakā pādo, pādo kālena paccatī”ti. –",
  "tika-s0201t:2291_0": "Vadanti.",
  "tika-s0201t:2291_1": "Attano dhammatāyāti attano sabhāvena,",
  "tika-s0201t:2291_2": "ñāṇenāti attho.",
  "tika-s0201t:2291_3": "Kalyāṇamittatāti kalyāṇo bhadro sundaro mitto etassāti kalyāṇamitto,",
  "tika-s0201t:2291_4": "tassa bhāvo kalyāṇamittatā,",
  "tika-s0201t:2291_5": "kalyāṇamittavantatā.",
  "tika-s0201t:2291_6": "Sīlādiguṇasampannehi kalyāṇapuggaleheva ayanaṃ pavatti kalyāṇasahāyatā.",
  "tika-s0201t:2291_7": "Tesu eva cittena ceva kāyena ca ninnapoṇapabbhārabhāvena pavatti kalyāṇasampavaṅkatā.",
  "tika-s0201t:2291_8": "Māhevanti evaṃ mā āha,",
  "tika-s0201t:2291_9": "“upaḍḍhaṃ brahmacariyassā”ti mā kathehīti attho.",
  "tika-s0201t:2291_10": "Tadamināti ettha nti nipātamattaṃ da-",
  "tika-s0201t:2291_11": "kāro padasandhikaro i-",
  "tika-s0201t:2291_12": "kārassa a-",
  "tika-s0201t:2291_13": "kāraṃ katvā niddeso.",
  "tika-s0201t:2291_14": "Imināpīti idāni vuccamānenapīti attho.",
  "tika-s0201t:2291_15": "Pariyāyenāti kāraṇena.",
  "tika-s0201t:2291_16": "Idāni taṃ kāraṇaṃ dassetuṃ “mamaṃ hī”tiādi vuttaṃ.",
  "tika-s0201t:2292_0": "Yathā cettha,",
  "tika-s0201t:2292_1": "aññesupi suttesu kalyāṇamittupanissayameva visesoti dassento “bhikkhūnaṃ bāhiraṅgasampattiṃ kathentopī”tiādimāha.",
  "tika-s0201t:2292_2": "Tattha vimuttiparipācaniyadhammeti vimuttiyā arahattassa paripācakadhamme.",
  "tika-s0201t:2292_3": "Paccayeti gilānapaccayabhesajje.",
  "tika-s0201t:2292_4": "Mahājaccoti mahākulīno.",
  "tika-s0201t:2293_0": "Kāyiko samācāroti abhikkamapaṭikkamādiko satisampajaññaparikkhato pākatiko ca.",
  "tika-s0201t:2293_1": "Vīmaṃsakassa upaparikkhakassa.",
  "tika-s0201t:2293_2": "Cakkhuviññeyyo nāma cakkhudvārānusārena viññātabbattā.",
  "tika-s0201t:2293_3": "Sotaviññeyyoti etthāpi eseva nayo.",
  "tika-s0201t:2293_4": "Saṃkiliṭṭhāti rāgādisaṃkilesadhammehi vibādhitā,",
  "tika-s0201t:2293_5": "upatāpitā vidūsitā malīnā cāti attho.",
  "tika-s0201t:2293_6": "Te pana tehi samannāgatā hontīti āha “kilesasampayuttā”ti.",
  "tika-s0201t:2293_7": "Yadi na cakkhusotaviññeyyā,",
  "tika-s0201t:2293_8": "pāḷiyaṃ kathaṃ tathā vuttāti āha “yathā panā”tiādi.",
  "tika-s0201t:2293_9": "Kāyavacīsamācārāpi saṃkiliṭṭhāyeva nāma saṃkiliṭṭhacittasamuṭṭhānato.",
  "tika-s0201t:2293_10": "Bhavati hi taṃhetukepi tadupacāro yathā “semho guḷo”ti.",
  "tika-s0201t:2293_11": "“Mā me idaṃ asāruppaṃ paro aññāsī”ti pana paṭicchannatāya na na upalabbhanti.",
  "tika-s0201t:2293_12": "“Na kho mayaṃ, bhante,",
  "tika-s0201t:2293_13": "bhagavato kiñci garahāmā”ti vatvā garahitabbābhāvaṃ dassento “bhagavā hī”tiādimāha.",
  "tika-s0201t:2293_14": "Abhāvitamaggassa hi garahitabbatā nāma siyā,",
  "tika-s0201t:2293_15": "na bhāvitamaggassa.",
  "tika-s0201t:2293_16": "Esa uttaro māṇavo “buddhampi garahitvā pakkamissāmī”ti katvā anubandhi.",
  "tika-s0201t:2293_17": "Evaṃ cintesi mahābhinikkhamanadivase attano vacane aṭṭhitattā.",
  "tika-s0201t:2293_18": "Kiñci vajjaṃ apassanto māro evamāha –",
  "tika-s0201t:2294_0": "“Satta vassāni bhagavantaṃ, anubandhiṃ padāpadaṃ;",
  "tika-s0201t:2295_0": "Otāraṃ nādhigacchissaṃ, sambuddhassa satīmato”ti. ;",
  "tika-s0201t:2296_0": "Kāle kaṇhā,",
  "tika-s0201t:2296_1": "kāle sukkāti yathāsamādinnaṃ sammāpaṭipattiṃ parisuddhaṃ katvā pavattetuṃ asakkontassa kadāci kaṇhā aparisuddhā kāyasamācārādayo,",
  "tika-s0201t:2296_2": "kadāci sukkā parisuddhāti evaṃ antarantarā byāmissavasena vomissakā.",
  "tika-s0201t:2296_3": "Nikkilesāti nirupakkilesā anupakkiliṭṭhā.",
  "tika-s0201t:2297_0": "Anavajjaṃ vajjarahitattā.",
  "tika-s0201t:2297_1": "Dīgharattanti accantasaṃyoge upayogavacanaṃ.",
  "tika-s0201t:2297_2": "Samāpannoti sammā āpanno samaṅgībhūto.",
  "tika-s0201t:2297_3": "Tenāha “samannāgato”ti.",
  "tika-s0201t:2297_4": "Attanā katassa asāruppassa paṭicchādanatthaṃ āraññako viya hutvā.",
  "tika-s0201t:2297_5": "Tassa parihāranti uḷārehi pūjāsakkārehi manussehi tassa parihariyamānataṃ.",
  "tika-s0201t:2297_6": "Atidappitoti evaṃ manussānaṃ sambhāvanāya ativiya datto gabbito.",
  "tika-s0201t:2298_0": "Na ittarasamāpannoti jānāti. Kasmā?",
  "tika-s0201t:2298_1": "Sīlaṃ nāma dīghena addhunā jānitabbaṃ,",
  "tika-s0201t:2298_2": "na ittarena.",
  "tika-s0201t:2298_3": "Idāni anekajātisamudācāravasena tathāgato imaṃ kusalaṃ dhammaṃ dīgharattaṃ samāpanno,",
  "tika-s0201t:2298_4": "tañcassa ativiya acchariyanti dassetuṃ “anacchariyaṃ ceta”ntiādi vuttaṃ.",
  "tika-s0201t:2299_0": "Araññagāmaketi araññapadese ekasmiṃ khuddakagāme.",
  "tika-s0201t:2299_1": "Tattha nesaṃ divase divase piṇḍāya caraṇassa avicchinnataṃ dassetuṃ “piṇḍāya carantī”ti vuttaṃ.",
  "tika-s0201t:2299_2": "Pivantīti etthāpi eseva nayo.",
  "tika-s0201t:2299_3": "Dullabhaloṇo hoti samuddassa dūratāya.",
  "tika-s0201t:2300_0": "Tadā kira videharaṭṭhe soḷasa gāmasahassāni mahantāneva. Tenāha –",
  "tika-s0201t:2300_1": "“hitvā gāmasahassāni,",
  "tika-s0201t:2300_2": "paripuṇṇāni soḷasā”ti.",
  "tika-s0201t:2300_3": "Idāni kasmā “sannidhiṃ dāni kubbasī”ti maṃ ghaṭṭethāti vatthukāmo taṃ anāvikatvā “loṇa…pe…",
  "tika-s0201t:2300_4": "na karothā”ti āha.",
  "tika-s0201t:2300_5": "Gandhāro tassādhippāyaṃ vibhāvetukāmo “kiṃ mayā kataṃ vedehīsī”ti āha.",
  "tika-s0201t:2301_0": "Itaro attano adhippāyaṃ vibhāvento “hitvā”ti gāthamāha.",
  "tika-s0201t:2301_1": "Itaro “dhammaṃ bhaṇāmī”ti gāthanti evaṃ sabbāpi nesaṃ vacanapaṭivacanagāthā.",
  "tika-s0201t:2301_2": "Tattha pasāsasīti ghaṭṭento viya anusāsasi.",
  "tika-s0201t:2301_3": "Na pāpamupalimpati cittappakopābhāvato.",
  "tika-s0201t:2301_4": "Mahatthiyanti mahāatthasaṃhitaṃ.",
  "tika-s0201t:2301_5": "No ce assa sakā buddhītiādi vedehaisino –",
  "tika-s0201t:2301_6": "“ācariyo mama hitesitāya ṭhatvā dhammaṃ eva bhaṇatī”ti yoniso ummujjanākāradassanaṃ.",
  "tika-s0201t:2301_7": "Tenāha “evañca pana vatvā”tiādi.",
  "tika-s0201t:2302_0": "“Ñattā”ti loke ñāyati vissutoti ñāto,",
  "tika-s0201t:2302_1": "ñātassa bhāvo ñattaṃ.",
  "tika-s0201t:2302_2": "Ajjhāpannoti upagato. Ñatta-",
  "tika-s0201t:2302_3": "ggahaṇena patthaṭayasatā vibhāvitāti āha “yasañca parivārasampatti”nti.",
  "tika-s0201t:2302_4": "Kinti kiṃpayojanaṃ,",
  "tika-s0201t:2302_5": "ko ettha dosoti adhippāyo.",
  "tika-s0201t:2303_0": "Tattha tattha vijjhantoti yasamadena parivāramadena ca matto hutvā gāmepi vihārepi janavivittepi saṅghamajjhepi",
  "tika-s0201t:2303_1": "aññe bhikkhū ghaṭṭento “mayhaṃ nāma pādā itaresaṃ pādaphusanaṭṭhānaṃ phusantī”ti aphusitukāmatāya aggapādena",
  "tika-s0201t:2303_2": "bhūmiṃ phusanto viya carati.",
  "tika-s0201t:2303_3": "Onamatīti nivātavuttitāya avanamati anuddhato atthaddho hoti.",
  "tika-s0201t:2303_4": "Akiñcanabhāvanti “pabbajitena nāma akiñcanañāṇena samapariggahena bhavitabba”nti akiñcanajjhāsayaṃ paṭiavekkhitvā.",
  "tika-s0201t:2303_5": "Lābhepi tādī,",
  "tika-s0201t:2303_6": "alābhepi tādīti yathā alābhakāle lābhassa laddhakālepi tathevāti tādī ekasadiso.",
  "tika-s0201t:2303_7": "Yase satipi mahāparivārakālepi.",
  "tika-s0201t:2304_0": "Abhayo hutvā uparatoti nibbhayo hutvā bhayassa abhāveneva oramitabbato uparato bhayahetūnaṃ pahīnattā.",
  "tika-s0201t:2304_1": "Tañca kho na katipayakālaṃ,",
  "tika-s0201t:2304_2": "atha kho accantameva uparatoti accantūparato.",
  "tika-s0201t:2304_3": "Atha kho bhāyitabbavatthuṃ avekkhitvā tato bhayena uparato.",
  "tika-s0201t:2304_4": "Kilesā eva bhāyitabbato kilesabhayaṃ.",
  "tika-s0201t:2304_5": "Esa nayo sesesupi.",
  "tika-s0201t:2304_6": "Satta sekkhāti satta sekkhāpi bhayūparatā,",
  "tika-s0201t:2304_7": "pageva puthujjanoti adhippāyo.",
  "tika-s0201t:2305_0": "Thaṇḍilapīṭhakanti thaṇḍilamañcasadisaṃ pīṭhakanti attho.",
  "tika-s0201t:2305_1": "Nissāyāti apassāya taṃ apassāyaṃ katvā.",
  "tika-s0201t:2305_2": "Dvinnaṃ majjhe thaṇḍilapīṭhakā dvāre ṭhatvā olokentassa nevāsikabhikkhussa na paññāyi.",
  "tika-s0201t:2305_3": "Asaññatanīhārenāti na saññatākārena.",
  "tika-s0201t:2305_4": "“Maṃ bhāyanto heṭṭhāmañcaṃ paviṭṭho bhavissatī”ti heṭṭhāmañcaṃ oloketvā.",
  "tika-s0201t:2305_5": "Ukkāsi “bahi gacchanto akkositvā mā apuññaṃ pasavī”ti.",
  "tika-s0201t:2305_6": "Adhivāsetunti tādisaṃ iddhānabhāvaṃ disvāpi paṭapaṭāyanto attano kodhaṃ adhivāsetuṃ asakkonto.",
  "tika-s0201t:2306_0": "Khayenevāti rāgassa accantakkhayeneva vītarāgattā.",
  "tika-s0201t:2306_1": "Na paṭisaṅkhāya vāretvāti na paṭisaṅkhānabalena rāgapariyuṭṭhānaṃ nivāretvā vītarāgattā.",
  "tika-s0201t:2306_2": "Evaṃ vuttappakārena.",
  "tika-s0201t:2306_3": "Kāyasamācārādīnaṃ saṃkiliṭṭhānaṃ vītikkamiyānañca abhāvaṃ ācārassa vodānaṃ cirakālasamāciṇṇatāya ñātassa",
  "tika-s0201t:2306_4": "sahitabhāvepi anupakkiliṭṭhatāya abhayūparatabhāvasamannesanāya ākarīyati ñāpetuṃ icchito attho pakārato",
  "tika-s0201t:2306_5": "ñāpīyati etehīti ākārā,",
  "tika-s0201t:2306_6": "upapattisādhanakāraṇāni.",
  "tika-s0201t:2306_7": "Tāni pana yasmā attano yathānumatassa atthassa ñāpakabhāvena vavatthīyanti,",
  "tika-s0201t:2306_8": "tasmā tāni tesaṃ mūlakāraṇabhūtāni anumānañāṇāni ca dassento bhagavā –",
  "tika-s0201t:2306_9": "“ke panāyasmato ākārā ke anvayā”ti avocāti imamatthaṃ vibhāvento “ākārāti kāraṇāni,",
  "tika-s0201t:2306_10": "anvayāti anubuddhiyo”ti āha.",
  "tika-s0201t:2306_11": "Yathā hi loke diṭṭhena dhūmena adiṭṭhaṃ aggiṃ anveti anumānato jānāti,",
  "tika-s0201t:2306_12": "evaṃ vīmaṃsako bhikkhu –",
  "tika-s0201t:2306_13": "“bhagavā ekekavihāresu suppaṭipannesu duppaṭipannesu ca yathā ekasadisatādassanena abhayūparatataṃ anveti anumānato jānāti,",
  "tika-s0201t:2306_14": "suppaṭipannaduppaṭipannapuggalesu anussādanānapasādanappattāya satthu aviparītadhammadesanatāya sammāsambuddhataṃ",
  "tika-s0201t:2306_15": "saṅghasuppaṭipattiñca anveti anumānato jānāti,",
  "tika-s0201t:2306_16": "evaṃ jānanto ca abhayūparato tathāgato sabbadhi vītarāgattā,",
  "tika-s0201t:2306_17": "yo yattha vītarāgo,",
  "tika-s0201t:2306_18": "na so tannimittaṃ kiñci bhayaṃ passati seyyathāpi brahmā kāmabhavanimittaṃ,",
  "tika-s0201t:2306_19": "tathā sammāsambuddho bhagavā aviparītadhammadesanattā,",
  "tika-s0201t:2306_20": "svākhāto dhammo ekantaniyyānikattā,",
  "tika-s0201t:2306_21": "suppaṭipanno saṅgho aveccappasannattā”ti vatthuttayaṃ guṇato yāthāvato jānāti.",
  "tika-s0201t:2307_0": "Gaṇabandhanenāti “mama saddhivihārikā mama antevāsikā”ti evaṃ gaṇe apekkhāsaṅkhātena bandhanena baddhā payuttā.",
  "tika-s0201t:2307_1": "Tāya tāya paṭipattiyāti “sugatā duggatā”ti vuttāya suppaṭipattiyā duppaṭipattiyā ca.",
  "tika-s0201t:2307_2": "Ussādanāti guṇavasena ukkaṃsanā.",
  "tika-s0201t:2307_3": "Apasādanāti hīḷanā.",
  "tika-s0201t:2307_4": "Ubhayattha gehassitavasenāti iminā sammāpaṭipattiyā paresaṃ uyyojanatthaṃ – “paṇḍito,",
  "tika-s0201t:2307_5": "bhikkhave,",
  "tika-s0201t:2307_6": "mahākaccāno”tiādinā guṇato ukkaṃsanampi āyatiṃ saṃvarāya yathāparādhaṃ garahaṇampi na nivāreti.",
  "tika-s0201t:2308_0": "489.",
  "tika-s0201t:2308_1": "Vīmaṃsakassapi adhippāyo vīmaṃsanavasena pavatto.",
  "tika-s0201t:2308_2": "Mūlavīmaṃsako hetuvāditāya.",
  "tika-s0201t:2308_3": "Gaṇṭhivīmaṃsakassa anussutibhāvato vuttaṃ “parasseva kathāya niṭṭhaṅgato”ti.",
  "tika-s0201t:2308_4": "Tenāha bhagavā –",
  "tika-s0201t:2308_5": "“parassa cetopariyāyaṃ ajānantenā”ti.",
  "tika-s0201t:2308_6": "Tathāgatova paṭipucchitabboti iminā pubbe sādhāraṇato vuttaṃ anumānaṃ ukkaṃsaṃ pāpetvā vadati.",
  "tika-s0201t:2308_7": "Ukkaṃsagatañhetaṃ anumānaṃ,",
  "tika-s0201t:2308_8": "yadidaṃ sabbaññuvacanaṃ avisaṃvādaṃ sāmaññato aputhujjanagocarassa atthassa anumānato.",
  "tika-s0201t:2308_9": "Tividho hi attho,",
  "tika-s0201t:2308_10": "koci paccakkhasiddho,",
  "tika-s0201t:2308_11": "yo rūpādidhammānaṃ paccattavedaniyo aniddisitabbākāro.",
  "tika-s0201t:2308_12": "Koci anumānasiddho,",
  "tika-s0201t:2308_13": "yo ghaṭādīsu pasiddhena paccayāyattabhāvena sādhiyamāno saddādīnaṃ aniccatādiākāro.",
  "tika-s0201t:2308_14": "Koci okappanasiddho,",
  "tika-s0201t:2308_15": "yo pacurajanassa accantamadiṭṭho saddhāvisayo paralokanibbānādi.",
  "tika-s0201t:2308_16": "Tattha yassa satthuno vacanaṃ paccakkhasiddhe anumānasiddhe ca atthe na visaṃvādeti aviparītappavattiyā,",
  "tika-s0201t:2308_17": "tassa vacanena saddheyyatthasiddhi,",
  "tika-s0201t:2308_18": "saddheyyarūpā eva ca yebhuyyena satthuguṇā accantasambhavato.",
  "tika-s0201t:2309_0": "Esa mayhaṃ pathoti yvāyaṃ ājīvaṭṭhamakasīlasaṅkhāto mayhaṃ oramattako guṇo,",
  "tika-s0201t:2309_1": "esa aparacittaviduno vīmaṃsakassa bhikkhuno mama jānanapatho jānanamaggo.",
  "tika-s0201t:2309_2": "Esa gocaroti eso ettako eva tassa mayi gocaro,",
  "tika-s0201t:2309_3": "na ito paraṃ.",
  "tika-s0201t:2309_4": "Tathā hi brahmajālepi bhagavatā ājīvaṭṭhamakasīlameva niddiṭṭhaṃ.",
  "tika-s0201t:2309_5": "Etāpāthoti ettakāpātho.",
  "tika-s0201t:2309_6": "Yo sīle patiṭṭhito “etaṃ mamā”ti,",
  "tika-s0201t:2309_7": "“imināhaṃ sīlena devo vā bhavissāmi devaññataro vā”ti taṇhāya parāmasanto,",
  "tika-s0201t:2309_8": "tassa visesabhāgiyatāya,",
  "tika-s0201t:2309_9": "nibbedhabhāgiyatāya vā akāraṇena taṇhaṃ anativattanato so tammayo nāma.",
  "tika-s0201t:2309_10": "Tenāha “na tammayo na sataṇho”tiādi.",
  "tika-s0201t:2310_0": "Sutassa uparūpari visesāvahabhāvena uttaruttarañceva tassa ca visesassa anukkamena paṇītatarabhāvato paṇītatarañca katvā deseti.",
  "tika-s0201t:2310_1": "Savipakkhanti pahātabbapahāyakabhāvena sappaṭipakkhaṃ.",
  "tika-s0201t:2310_2": "Kaṇhaṃ paṭibāhitvā sukkanti idaṃ dhammajātaṃ kaṇhaṃ nāma,",
  "tika-s0201t:2310_3": "imassa pahāyakaṃ idaṃ sukkaṃ nāmāti evaṃ kaṇhaṃ paṭibāhitvā sukkaṃ.",
  "tika-s0201t:2310_4": "Sukkaṃ paṭibāhitvā kaṇhanti etthāpi eseva nayo.",
  "tika-s0201t:2310_5": "Idha pana “iminā pahātabba”nti vattabbaṃ.",
  "tika-s0201t:2310_6": "Saussāhanti sabyāpāraṃ.",
  "tika-s0201t:2310_7": "Kiriyamayacittānañhi anupacchinnāvijjātaṇhāmānādike santāne sabyāpāratā saussāhatā,",
  "tika-s0201t:2310_8": "savipākadhammatāti attho.",
  "tika-s0201t:2310_9": "Tasmiṃ desite dhammeti tasmiṃ satthārā desite lokiyalokuttaradhamme.",
  "tika-s0201t:2310_10": "Ekaccaṃ ekadesabhūtaṃ maggaphalanibbānasaṅkhātaṃ paṭivedhadhammaṃ abhiññāya abhivisiṭṭhāya maggapaññāya jānitvā.",
  "tika-s0201t:2310_11": "Paṭivedhadhammena maggena.",
  "tika-s0201t:2310_12": "Desanādhammeti desanāruḷhe pubbabhāgiye bodhipakkhiyadhamme niṭṭhaṃ gacchati –",
  "tika-s0201t:2310_13": "“addhā imāya paṭipadāya jarāmaraṇato muccissāmī”ti.",
  "tika-s0201t:2310_14": "Pubbe pothujjanikasaddhāyapi pasanno,",
  "tika-s0201t:2310_15": "tato bhiyyosomattāya aviparītadhammadesano sammāsambuddho so bhagavāti satthari pasīdati.",
  "tika-s0201t:2310_16": "Niyyānikattāti vaṭṭadukkhato eva tato niyyānāvahattā.",
  "tika-s0201t:2310_17": "Vaṅkādīti ādi-",
  "tika-s0201t:2310_18": "saddena aññaṃ asāmīcipariyāyaṃ sabbaṃ dosaṃ saṅgaṇhāti.",
  "tika-s0201t:2311_0": "490.",
  "tika-s0201t:2311_1": "Imehi satthuvīmaṃsanakāraṇehīti “parisuddhakāyasamācāratādīhi ceva uttaruttaripaṇītapaṇītaaviparītadhammadesanāhi",
  "tika-s0201t:2311_2": "cā”ti imehi yathāvuttehi satthuupaparikkhanakāraṇehi.",
  "tika-s0201t:2311_3": "Akkharasampiṇḍanapadehīti tesaṃyeva kāraṇānaṃ sambodhanehi akkharasamudāyalakkhaṇehi padehi.",
  "tika-s0201t:2311_4": "Idha vuttehi akkharehīti imasmiṃ sutte vuttehi yathāvuttassa atthassa abhibyañjanato byañjanasaññitehi akkharehi.",
  "tika-s0201t:2311_5": "Okappanāti saddheyyavatthuṃ okkantitvā pasīdanato okappanalakkhaṇā.",
  "tika-s0201t:2311_6": "Saddhāya mūlaṃ nāmāti aveccappasādabhūtāya saddhāya mūlaṃ nāma kāraṇanti saddahanassa kāraṇaṃ parisuddhakāyasamācārādikaṃ.",
  "tika-s0201t:2311_7": "Thirā paṭipakkhasamucchedena suppatiṭṭhitattā.",
  "tika-s0201t:2311_8": "Harituṃ na sakkāti apanetuṃ asakkuṇeyyā.",
  "tika-s0201t:2311_9": "Itaresu samaṇabrāhmaṇadevesu vattabbameva natthīti āha “samitapāpasamaṇena vā”tiādi.",
  "tika-s0201t:2312_0": "“Buddhānaṃ kesañci sāvakānañca vibādhanatthaṃ māro upagacchatī”ti sutapubbattā “ayaṃ māro āgato”ti cintesi.",
  "tika-s0201t:2312_1": "Ānubhāvasampannena ariyasāvakena pucchitattā musāvādaṃ kātuṃ nāsakkhi.",
  "tika-s0201t:2312_2": "Eteti yathāvutte samitapāpasamaṇādayo ṭhapetvā.",
  "tika-s0201t:2312_3": "Sabhāvasamannesanāti yāthāvasamannesanā aviparītavīmaṃsā.",
  "tika-s0201t:2312_4": "Sabhāvenevāti sabbhāveneva yathābhūtaguṇato eva.",
  "tika-s0201t:2312_5": "Suṭṭhu sammadeva.",
  "tika-s0201t:2312_6": "Samannesitoti upaparikkhito.",
  "tika-s0201t:2312_7": "Sesaṃ suviññeyyamevāti.",
  "tika-s0201t:2313_0": "Vīmaṃsakasuttavaṇṇanāya līnatthappakāsanā samattā.",
  "tika-s0201t:2314_0": "8. Kosambiyasuttavaṇṇanā",
  "tika-s0201t:2315_0": "491.",
  "tika-s0201t:2315_1": "Tasmāti yasmā kosambarukkhavatī,",
  "tika-s0201t:2315_2": "tasmā nagaraṃ kosambītisaṅkhamagamāsi.",
  "tika-s0201t:2315_3": "Kusambassa vā isino nivāsabhūmi kosambī,",
  "tika-s0201t:2315_4": "tassāvidūre bhavattā nagaraṃ kosambī.",
  "tika-s0201t:2316_0": "Ghositaseṭṭhinā kārite ārāmeti ettha ko ghositaseṭṭhi,",
  "tika-s0201t:2316_1": "kathañcānena ārāmo kāritoti antolīnāya codanāya vissajjane samudāgamato paṭṭhāya ghositaseṭṭhiṃ dassetuṃ “addilaraṭṭhaṃ nāma ahosī”tiādi āraddhaṃ.",
  "tika-s0201t:2316_2": "Kedāraparicchinnanti tattha tattha kedārabhūmiyā paricchinnaṃ.",
  "tika-s0201t:2316_3": "Gacchantoti kedārapāḷiyā gacchanto.",
  "tika-s0201t:2316_4": "Pahūtapāyasanti pahūtataraṃ pāyasaṃ,",
  "tika-s0201t:2316_5": "taṃ pana garu siniddhaṃ antarāmagge appāhāratāya mandagahaṇiko samāno jīrāpetuṃ nāsakkhi.",
  "tika-s0201t:2316_6": "Tenāha “jīrāpetuṃ asakkonto”tiādi.",
  "tika-s0201t:2316_7": "Yasavati rūpavati kulaghare nibbatti.",
  "tika-s0201t:2316_8": "Ghositaseṭṭhi nāma jātoti evamettha saṅkhepeneva ghositaseṭṭhivatthuṃ katheti,",
  "tika-s0201t:2316_9": "vitthāro pana dhammapadavatthumhi vuttanayeneva veditabbo.",
  "tika-s0201t:2317_0": "Upasaṃkappanavasenāti upasaṅkappananiyāmena.",
  "tika-s0201t:2317_1": "Āhāraparikkhīṇakāyassāti āhāranimittaparikkhīṇakāyassa,",
  "tika-s0201t:2317_2": "āhārakkhayena parikkhīṇakāyassāti attho.",
  "tika-s0201t:2317_3": "Suññāgāreti janavivitte phāsukaṭṭhāne.",
  "tika-s0201t:2318_0": "Kalahassa pubbabhāgo bhaṇḍanaṃ nāmāti kalahassa hetubhūtā paribhāsā taṃsadisī ca aniṭṭhakiriyā bhaṇḍanaṃ nāma.",
  "tika-s0201t:2318_1": "Hatthaparāmāsādivasenāti kujjhitvā aññamaññassa hatthe gahetvā parāmasanaaccantabandhanādivasena.",
  "tika-s0201t:2318_2": "“Ayaṃ dhammo”tiādinā viruddhavādabhūtaṃ āpannāti vivādāpannā.",
  "tika-s0201t:2318_3": "Tenāha “viruddhabhūta”ntiādi.",
  "tika-s0201t:2318_4": "Mukhasannissitatāya vācā idha “mukha”nti adhippetāti āha “mukhasattīhīti vācāsattīhī”ti.",
  "tika-s0201t:2318_5": "Saññattinti saññāpanaṃ “ayaṃ dhammo,",
  "tika-s0201t:2318_6": "ayaṃ vinayo”ti saññāpetabbataṃ.",
  "tika-s0201t:2318_7": "Nijjhattinti yāthāvato tassa nijjhānaṃ.",
  "tika-s0201t:2318_8": "Aṭṭhakathāyaṃ pana “saññattivevacanameveta”nti vuttaṃ.",
  "tika-s0201t:2319_0": "Sace hoti desessāmīti subbacatāya sikkhākāmatāya ca āpattiṃ passi.",
  "tika-s0201t:2319_1": "Natthi te āpattīti anāpattipakkhopi ettha sambhavatīti adhippāyenāha.",
  "tika-s0201t:2319_2": "Sā panāpatti eva. Tenāha –",
  "tika-s0201t:2319_3": "“tassā āpattiyā anāpattidiṭṭhi ahosī”ti.",
  "tika-s0201t:2320_0": "492.",
  "tika-s0201t:2320_1": "Kalahabhaṇḍanavasenāti kalahabhaṇḍanassa nimittavasena.",
  "tika-s0201t:2320_2": "Yathānusandhināva gatanti kalahabhaṇḍanānaṃ sāraṇīyadhammapaṭipakkhattā tadupasamāvahā heṭṭhādesanāya",
  "tika-s0201t:2320_3": "anurūpāva uparidesanāti yathānusandhināva uparisuttadesanā pavattā.",
  "tika-s0201t:2320_4": "Saritabbayuttāti anussaraṇārahā.",
  "tika-s0201t:2320_5": "Sabrahmacārīnanti sahadhammikānaṃ.",
  "tika-s0201t:2320_6": "Piyaṃ piyāyitabbaṃ karontīti piyakaraṇā.",
  "tika-s0201t:2320_7": "Garuṃ garuṭṭhāniyaṃ karontīti garukaraṇā.",
  "tika-s0201t:2320_8": "Saṅgahaṇatthāyāti saṅgahavatthuvisesabhāvato sabrahmacārīnaṃ saṅgaṇhanāya saṃvattantīti sambandho.",
  "tika-s0201t:2320_9": "Avivādanatthāyāti saṅgahavatthubhāvato eva na vivādanāya.",
  "tika-s0201t:2320_10": "Sati ca avivādanahetubhūtasaṅgāhaṇatte tesaṃ vasena sabrahmacārīnaṃ samaggabhāvo bhedābhāvo siddhoyevāti āha “sāmaggiyā”tiādi.",
  "tika-s0201t:2320_11": "Mijjati siniyhati etāyāti mettā,",
  "tika-s0201t:2320_12": "mittabhāvo,",
  "tika-s0201t:2320_13": "mettā etassa atthīti mettaṃ,",
  "tika-s0201t:2320_14": "kāyakammaṃ.",
  "tika-s0201t:2320_15": "Taṃ pana yasmā mettāsahagatacittasamuṭṭhānaṃ,",
  "tika-s0201t:2320_16": "tasmā vuttaṃ “mettacittena kattabbaṃ kāyakamma”nti.",
  "tika-s0201t:2320_17": "Imāni mettakāyakammādīni bhikkhūnaṃ vasena āgatāni pāṭhe bhikkhūhi paccupaṭṭhapetabbatāvacanato.",
  "tika-s0201t:2320_18": "Bhikkhuggahaṇeneva cettha sesasahadhammikānampi gahaṇaṃ daṭṭhabbaṃ.",
  "tika-s0201t:2320_19": "Bhikkhuno sabbampi anavajjakāyakammaṃ ābhisamācārikakammantogadhamevāti āha –",
  "tika-s0201t:2320_20": "“mettacittena…pe…",
  "tika-s0201t:2320_21": "kāyakammaṃ nāmā”ti.",
  "tika-s0201t:2320_22": "Vattavasena pavattiyamānā cetiyabodhīnaṃ vandanā mettāsadisīti katvā tadatthāya gamanaṃ mettaṃ kāyakammanti vuttaṃ. Ādi-",
  "tika-s0201t:2320_23": "saddena cetiyabodhibhikkhūsu vuttāvasesaapacāyanādiṃ mettāvasena pavattaṃ kāyikaṃ kiriyaṃ saṅgaṇhāti.",
  "tika-s0201t:2321_0": "Tepiṭakampi buddhavacanaṃ kathiyamānanti adhippāyo.",
  "tika-s0201t:2321_1": "Tīṇi sucaritāni kāyavacīmanosucaritāni.",
  "tika-s0201t:2321_2": "Cintananti iminā evaṃ cintanamattampi mettaṃ manokammaṃ,",
  "tika-s0201t:2321_3": "pageva vidhipaṭipannā bhāvanāti dasseti.",
  "tika-s0201t:2322_0": "Sahāyabhāvūpagamanaṃ tesaṃ purato.",
  "tika-s0201t:2322_1": "Tesu karontesuyeva hi sahāyabhāvūpagamanaṃ sammukhā kāyakammaṃ nāma hoti.",
  "tika-s0201t:2322_2": "Kevalaṃ “devo”ti avatvā guṇehi thirabhāvajotanaṃ devattheroti vacanaṃ paggayha vacanaṃ.",
  "tika-s0201t:2322_3": "Mamattabodhanaṃ vacanaṃ mamāyanavacanaṃ.",
  "tika-s0201t:2322_4": "Ekantatirokkhakassa manokammassa sammukhatā nāma viññattisamuṭṭhāpanavaseneva hoti,",
  "tika-s0201t:2322_5": "tañca kho loke kāyakammanti pākaṭaṃ paññātaṃ hatthavikārādiṃ anāmasitvā eva dassento “nayanāni ummīletvā”ti āha.",
  "tika-s0201t:2322_6": "Tathā hi vacībhedavasena pavatti na gahitā.",
  "tika-s0201t:2323_0": "Laddhapaccayā labbhantīti lābhā,",
  "tika-s0201t:2323_1": "parisuddhāgamanā paccayā.",
  "tika-s0201t:2323_2": "Na sammā gayhamānāpi na dhammaladdhā nāma na hontīti tappaṭisedhanatthaṃ pāḷiyaṃ “dhammaladdhā”ti vuttaṃ.",
  "tika-s0201t:2323_3": "Deyyaṃ dakkhiṇeyyañca appaṭivibhattaṃ katvā bhuñjatīti appaṭivibhattabhogī.",
  "tika-s0201t:2323_4": "Tenāha “dve paṭivibhattāni nāmā”tiādi.",
  "tika-s0201t:2323_5": "Cittena vibhajananti etena –",
  "tika-s0201t:2323_6": "“cittuppādamattenapi vibhajanaṃ paṭivibhattaṃ nāma,",
  "tika-s0201t:2323_7": "pageva payogato”ti dasseti.",
  "tika-s0201t:2324_0": "Paṭiggaṇhantova…pe…",
  "tika-s0201t:2324_1": "passatīti iminā āgamanato paṭṭhāya sādhāraṇabuddhiṃ upaṭṭhāpeti.",
  "tika-s0201t:2324_2": "Evaṃ hissa sādhāraṇabhogitā sukarā,",
  "tika-s0201t:2324_3": "sāraṇīyadhammo cassa supūro hoti.",
  "tika-s0201t:2324_4": "Vattanti sāraṇīyadhammapūraṇavattaṃ.",
  "tika-s0201t:2325_0": "Dātabbanti avassaṃ dātabbaṃ.",
  "tika-s0201t:2325_1": "Attano palibodhavasena sapalibodhasseva pūretuṃ asakkuṇeyyattā odissakadānampissa na sabbattha vāritanti dassetuṃ “tena panā”tiādi vuttaṃ.",
  "tika-s0201t:2325_2": "Adātumpīti pi-",
  "tika-s0201t:2325_3": "saddena dussīlassapi atthikassa sati sambhave dātabbanti dasseti.",
  "tika-s0201t:2325_4": "Dānañhi nāma kassaci na nivāritaṃ.",
  "tika-s0201t:2326_0": "Mahāgirigāmo nāma nāgadīpapasse eko gāmo.",
  "tika-s0201t:2326_1": "Sāraṇīyadhammo me, bhante,",
  "tika-s0201t:2326_2": "pūrito…pe…",
  "tika-s0201t:2326_3": "pattagataṃ na khīyatīti āha tesaṃ kukkuccavinodanatthaṃ.",
  "tika-s0201t:2326_4": "Taṃ sutvā tepi therā “sāraṇīyadhammapūrako aya”nti abbhaññaṃsu.",
  "tika-s0201t:2326_5": "Daharakāle eva kiresa sāraṇīyadhammapūrako ahosi,",
  "tika-s0201t:2326_6": "tassā ca paṭipattiyā avañjhabhāvavibhāvanatthaṃ “ete mayhaṃ pāpuṇissantī”ti āha.",
  "tika-s0201t:2327_0": "Ahaṃ sāraṇīyadhammapūrikā,",
  "tika-s0201t:2327_1": "mama pattapariyāpannenapi sabbāpimā bhikkhuniyo yāpessantīti āha “mā tumhe tesaṃ gatabhāvaṃ cintayitthā”ti.",
  "tika-s0201t:2328_0": "Sattasu āpattikkhandhesu ādimhi vā ante vā,",
  "tika-s0201t:2328_1": "vemajjheti ca idaṃ uddesāgatapāḷivasena vuttaṃ.",
  "tika-s0201t:2328_2": "Na hi añño koci āpattikkhandhānaṃ anukkamo atthi.",
  "tika-s0201t:2328_3": "Pariyante chinnasāṭako viyāti vatthante,",
  "tika-s0201t:2328_4": "dasante vā chinnavatthaṃ viya.",
  "tika-s0201t:2328_5": "Khaṇḍanti khaṇḍavantaṃ,",
  "tika-s0201t:2328_6": "khaṇḍitaṃ vā.",
  "tika-s0201t:2328_7": "Chiddanti etthāpi eseva nayo.",
  "tika-s0201t:2328_8": "Visabhāgavaṇṇena upaḍḍhaṃ,",
  "tika-s0201t:2328_9": "tatiyabhāgaṃ vā sambhinnavaṇṇaṃ sabalaṃ,",
  "tika-s0201t:2328_10": "visabhāgavaṇṇeheva pana bindūhi antarantarā vimissaṃ kammāsaṃ,",
  "tika-s0201t:2328_11": "ayaṃ imesaṃ viseso.",
  "tika-s0201t:2328_12": "Taṇhādāsabyato mocanavacaneneva tesaṃ sīlānaṃ vivaṭṭupanissayatamāha.",
  "tika-s0201t:2328_13": "Bhujissabhāvakaraṇatoti iminā bhujissakarāni bhujissānīti uttarapadalopenāyaṃ niddesoti dasseti.",
  "tika-s0201t:2328_14": "Aviññūnaṃ appamāṇatāya “viññuppasatthānī”ti vuttaṃ.",
  "tika-s0201t:2328_15": "Taṇhādiṭṭhīhi aparāmaṭṭhattāti –",
  "tika-s0201t:2328_16": "“imināhaṃ sīlena devo vā bhavissāmi devaññataro vā”ti taṇhāparāmāsena –",
  "tika-s0201t:2328_17": "“imināhaṃ sīlena devo hutvā tattha nicco dhuvo sassato bhavissāmī”ti diṭṭhiparāmāsena ca aparāmaṭṭhattā.",
  "tika-s0201t:2328_18": "Parāmaṭṭhunti codetuṃ.",
  "tika-s0201t:2328_19": "Sīlaṃ nāma avippaṭisārādipārampariyena yāvadeva samādhisampādanatthanti āha “samādhisaṃvattakānī”ti.",
  "tika-s0201t:2328_20": "Samānabhāvo sāmaññaṃ,",
  "tika-s0201t:2328_21": "paripuṇṇacatupārisuddhibhāvena majjhe bhinnasuvaṇṇassa viya bhedābhāvato sīlena sāmaññaṃ sīlasāmaññaṃ,",
  "tika-s0201t:2328_22": "taṃ gato upagatoti sīlasāmaññagato.",
  "tika-s0201t:2328_23": "Tenāha “samānabhāvūpagatasīlo”ti.",
  "tika-s0201t:2329_0": "Yāyaṃ diṭṭhīti yā ayaṃ diṭṭhi mayhañceva tumhākañca paccakkhabhūtā.",
  "tika-s0201t:2329_1": "Catusaccadassanaṭṭhena diṭṭhi,",
  "tika-s0201t:2329_2": "“sabbe saṅkhārā aniccā,",
  "tika-s0201t:2329_3": "sabbe saṅkhārā dukkhā,",
  "tika-s0201t:2329_4": "sabbe dhammā anattā”ti,",
  "tika-s0201t:2329_5": "“sammāsambuddho bhagavā,",
  "tika-s0201t:2329_6": "svākhāto bhagavatā dhammo,",
  "tika-s0201t:2329_7": "suppaṭipanno saṅgho”ti ca diṭṭhiyā sāmaññaṃ samānadiṭṭhibhāvaṃ.",
  "tika-s0201t:2329_8": "Aggaṃ itaresaṃ sāraṇīyadhammānaṃ padhānabhāvato.",
  "tika-s0201t:2329_9": "Etasmiṃ sati sukhasiddhito tesaṃ saṅgāhikaṃ,",
  "tika-s0201t:2329_10": "tato eva tesaṃ saṅghāṭanikaṃ gopānasiyo aparipatante katvā saṅgaṇhāti dhāretīti saṅgāhikaṃ.",
  "tika-s0201t:2329_11": "Saṅghāṭanti aggabhāvena saṅghāṭabhāvaṃ.",
  "tika-s0201t:2329_12": "Saṅghāṭanaṃ etesaṃ atthīti saṅghāṭanikaṃ,",
  "tika-s0201t:2329_13": "saṅghāṭaniyanti vā pāṭho,",
  "tika-s0201t:2329_14": "saṅghāṭane niyuttanti vā saṅghāṭanikaṃ, ka-",
  "tika-s0201t:2329_15": "kārassa ya-",
  "tika-s0201t:2329_16": "kāraṃ katvā saṅghāṭaniyaṃ.",
  "tika-s0201t:2329_17": "Sāmaññato eva gahitattā napuṃsakaniddeso.",
  "tika-s0201t:2330_0": "493.",
  "tika-s0201t:2330_1": "Paṭhamamaggasammādiṭṭhipi evaṃsabhāvā,",
  "tika-s0201t:2330_2": "aññamaggasammādiṭṭhīsu vattabbameva natthīti āha “yāyaṃ sotāpattimaggadiṭṭhī”ti.",
  "tika-s0201t:2330_3": "Ettāvatāpīti ettakenapi rāgādīsu ekekena pariyuṭṭhitacittatāyapi pariyuṭṭhitacittoyeva nāma hoti,",
  "tika-s0201t:2330_4": "pageva dvīhi,",
  "tika-s0201t:2330_5": "bahūhi vā pariyuṭṭhitacittatāya.",
  "tika-s0201t:2330_6": "Sabbatthāti sabbesu aṭṭhasupi vāresu.",
  "tika-s0201t:2330_7": "Suṭṭhu ṭhapitanti yathā maggabhāvanā upari saccābhisambodho hoti,",
  "tika-s0201t:2330_8": "evaṃ sammā ṭhapitaṃ.",
  "tika-s0201t:2330_9": "Tenāha “saccānaṃ bodhāyā”ti.",
  "tika-s0201t:2330_10": "Taṃ ñāṇanti “natthi kho me taṃ pariyuṭṭhāna”ntiādinā pavattaṃ paccavekkhaṇañāṇaṃ.",
  "tika-s0201t:2330_11": "Ariyānaṃ hotīti ariyānameva hoti.",
  "tika-s0201t:2330_12": "Tesañhi ekadesatopi pahīnaṃ vattabbataṃ arahati.",
  "tika-s0201t:2330_13": "Tenāha “na puthujjanāna”nti.",
  "tika-s0201t:2330_14": "Ariyanti vuttaṃ “ariyesu jāta”nti katvā.",
  "tika-s0201t:2330_15": "Lokuttarahetukatāya lokuttaranti vuttaṃ.",
  "tika-s0201t:2330_16": "Tenevāha “yesaṃ panā”tiādi.",
  "tika-s0201t:2330_17": "Tathā hissa puthujjanehi asādhāraṇatā.",
  "tika-s0201t:2330_18": "Tenāha “puthujjanānaṃ pana abhāvato”ti.",
  "tika-s0201t:2330_19": "Sabbavāresūti sabbesu itaresu chasu vāresu.",
  "tika-s0201t:2331_0": "494.",
  "tika-s0201t:2331_1": "Paccattanti pāṭiyekkaṃ attani mama citteyeva.",
  "tika-s0201t:2331_2": "Tenāha “attano citte”ti.",
  "tika-s0201t:2331_3": "“Paccattaṃ attano citte nibbutiṃ kilesavūpasamaṃ labhāmī”ti imamatthaṃ “eseva nayo”ti iminā atidisati.",
  "tika-s0201t:2332_0": "495.",
  "tika-s0201t:2332_1": "Tathārūpāya diṭṭhiyāti idaṃ “yathārūpāya diṭṭhiyā samannāgato”ti imassa atthassa paccāmasananti āha “tathārūpāya",
  "tika-s0201t:2332_2": "diṭṭhiyāti evarūpāya sotāpattimaggadiṭṭhiyā”ti.",
  "tika-s0201t:2333_0": "496.",
  "tika-s0201t:2333_1": "Sabhāvenāti niyatapañcasikkhāpadatādisabhāvena.",
  "tika-s0201t:2333_2": "Saṅghakammavasenāti mānattacariyādisaṅghakammavasena.",
  "tika-s0201t:2333_3": "Daharoti bālo.",
  "tika-s0201t:2333_4": "Kumāroti dārako.",
  "tika-s0201t:2333_5": "Yasmā daharo “kumāro”ti ca “yuvā”ti ca vuccati,",
  "tika-s0201t:2333_6": "tasmā mandoti vuttaṃ.",
  "tika-s0201t:2333_7": "Mandindriyatāya hi mando.",
  "tika-s0201t:2333_8": "Tenāha “cakkhusotādīnaṃ mandatāyā”ti.",
  "tika-s0201t:2333_9": "Evampi yuvāvatthāpi keci mandindriyā hontīti tannivattanatthaṃ “uttānaseyyako”ti vuttaṃ.",
  "tika-s0201t:2333_10": "Yadi uttānaseyyako,",
  "tika-s0201t:2333_11": "kathamassa aṅgārakkamananti?",
  "tika-s0201t:2333_12": "Yathā tathā aṅgārassa phusanaṃ idha “akkamana”nti adhippetanti āha “ito cito cā”tiādi.",
  "tika-s0201t:2333_13": "Manussānanti mahallakamanussānaṃ.",
  "tika-s0201t:2333_14": "Na sīghaṃ hattho jhāyati kathinahatthatāya.",
  "tika-s0201t:2333_15": "Khippaṃ paṭisaṃharati mudutaluṇasarīratāya.",
  "tika-s0201t:2333_16": "Adhivāseti kiñci payojanaṃ apekkhitvā.",
  "tika-s0201t:2334_0": "497.",
  "tika-s0201t:2334_1": "Uccāvacānīti mahantāni ceva khuddakāni ca.",
  "tika-s0201t:2334_2": "Tatthevāti sudhākammādimhiyeva.",
  "tika-s0201t:2334_3": "Kasāvapacanaṃ sudhādisaṅkharaṇatthaṃ,",
  "tika-s0201t:2334_4": "udakānayanaṃ dhovanādiatthaṃ,",
  "tika-s0201t:2334_5": "haliddivaṇṇadhātulepanatthaṃ kucchakaraṇaṃ.",
  "tika-s0201t:2334_6": "Bahalapatthanoti daḷhachando.",
  "tika-s0201t:2334_7": "Vacchakanti nibbattadhenupagavacchaṃ.",
  "tika-s0201t:2334_8": "Apacinātīti apavindati,",
  "tika-s0201t:2334_9": "āloketīti attho.",
  "tika-s0201t:2334_10": "Tenāha “apaloketī”ti.",
  "tika-s0201t:2334_11": "Tanninno hotīti adhisīlasikkhādininnova hoti uccāvacānampi kiṃkaraṇīyānaṃ cārittasīlassa pūraṇavaseneva karaṇato,",
  "tika-s0201t:2334_12": "yonisomanasikāravaseneva ca tesaṃ paṭipajjanato.",
  "tika-s0201t:2334_13": "Therassa santike aṭṭhāsi yonisomanasikārābhāvato “taṃ taṃ samullapissāmī”ti.",
  "tika-s0201t:2335_0": "498.",
  "tika-s0201t:2335_1": "Balaṃ eva balatāti āha “balena samannāgato”ti.",
  "tika-s0201t:2335_2": "Atthikabhāvaṃ katvāti tena dhammena savisesaṃ atthikabhāvaṃ uppādetvā.",
  "tika-s0201t:2335_3": "Sakalacittenāti desanāyaādimhi majjhe pariyosāneti sabbattheva pavattatāya sakalena anavasesena cittena.",
  "tika-s0201t:2336_0": "500.",
  "tika-s0201t:2336_1": "Sabhāvoti ariyasāvakassa puthujjanehi asādhāraṇatāya āveṇiko sabhāvo.",
  "tika-s0201t:2336_2": "Suṭṭhu samannesitoti sammadeva upaparikkhito.",
  "tika-s0201t:2336_3": "Sotāpattiphalasacchikiriyāyāti sotāpattiphalassa sacchikaraṇena,",
  "tika-s0201t:2336_4": "sacchikatabhāvenāti attho.",
  "tika-s0201t:2336_5": "Tenāha “sotāpattiphalasacchikatañāṇenā”ti.",
  "tika-s0201t:2336_6": "Paṭhamamaggaphalassa paccavekkhaṇañāṇavisesā hete pavattiākārabhinnā.",
  "tika-s0201t:2336_7": "Tenevāha “sattahi mahāpaccavekkhaṇañāṇehī”ti.",
  "tika-s0201t:2336_8": "Ayaṃ tāva ācariyānaṃ samānakathāti “idamassa paṭhamaṃ ñāṇa”ntiādinā vuttāni paccavekkhaṇañāṇāni,",
  "tika-s0201t:2336_9": "na maggañāṇānīti evaṃ pavattā paramparāgatā pubbācariyānaṃ samānā sādhāraṇā imissā pāḷiyā aṭṭhakathā atthavaṇṇanā.",
  "tika-s0201t:2336_10": "Tattha kāraṇamāha “lokuttaramaggo hi bahucittakkhaṇiko nāma natthī”ti.",
  "tika-s0201t:2336_11": "Yadi so bahucittakkhaṇiko siyā nānābhisamayo,",
  "tika-s0201t:2336_12": "tathā sati saṃyojanattayādīnaṃ ekadesappahānaṃ pāpuṇātīti ariyamaggassa anantaraphalattā ekadesasotāpannatādibhāvo āpajjati,",
  "tika-s0201t:2336_13": "phalānaṃ vā anekabhāvo,",
  "tika-s0201t:2336_14": "sabbametaṃ ayuttanti tasmā ekacittakkhaṇikova ariyamaggo.",
  "tika-s0201t:2337_0": "Yaṃ pana suttapadaṃ nissāya vitaṇḍavādī ariyamaggassa ekacittakkhaṇikataṃ paṭikkhipati,",
  "tika-s0201t:2337_1": "taṃ dassento “satta vassānīti hi vacanato”ti āha.",
  "tika-s0201t:2337_2": "Kilesā pana lahu…pe…",
  "tika-s0201t:2337_3": "chijjantīti vadantena hi khippaṃ tāva kilesappahānaṃ,",
  "tika-s0201t:2337_4": "dandhapavattikā maggabhāvanāti paṭiññātaṃ hoti.",
  "tika-s0201t:2337_5": "Tattha sace maggassa bhāvanāya āraddhamattāya kilesā pahīyanti,",
  "tika-s0201t:2337_6": "sesā maggabhāvanā niratthakā siyā,",
  "tika-s0201t:2337_7": "atha pacchā kilesappahānaṃ,",
  "tika-s0201t:2337_8": "kilesā pana lahu chijjantīti idaṃ micchā,",
  "tika-s0201t:2337_9": "“sotāpattiphalasacchikiriyāyā”ti vakkhatīti.",
  "tika-s0201t:2337_10": "Tato suttapaṭijānanato.",
  "tika-s0201t:2337_11": "Maggaṃ abhāvetvāti ariyamaggaṃ paripuṇṇaṃ katvā abhāvetvā.",
  "tika-s0201t:2337_12": "Attharasaṃ viditvāti suttassa aviparīto attho eva attharaso,",
  "tika-s0201t:2337_13": "taṃ yāthāvato ñatvā.",
  "tika-s0201t:2337_14": "Evaṃ vitaṇḍavādivādaṃ bhinditvā vuttamevatthaṃ nigametuṃ “imāni satta ñāṇānī”tiādi vuttaṃ.",
  "tika-s0201t:2337_15": "Sesaṃ suviññeyyameva.",
  "tika-s0201t:2338_0": "Kosambiyasuttavaṇṇanāya līnatthappakāsanā samattā.",
  "tika-s0201t:2339_0": "9. Brahmanimantanikasuttavaṇṇanā",
  "tika-s0201t:2340_0": "501.",
  "tika-s0201t:2340_1": "“Sassato attā ca loko cā”ti evaṃ pavattā diṭṭhi sassatadiṭṭhi.",
  "tika-s0201t:2340_2": "Saha kāyenāti saha tena brahmattabhāvena.",
  "tika-s0201t:2340_3": "Brahmaṭṭhānanti attano brahmavatthuṃ.",
  "tika-s0201t:2340_4": "“Aniccaṃ nicca”nti vadati aniccatāya attano apaññāyamānattā.",
  "tika-s0201t:2340_5": "Thiranti daḷhaṃ,",
  "tika-s0201t:2340_6": "vināsābhāvato sārabhūtanti attho.",
  "tika-s0201t:2340_7": "Uppādavipariṇāmābhāvato sadā vijjamānaṃ.",
  "tika-s0201t:2340_8": "Kevalanti paripuṇṇaṃ.",
  "tika-s0201t:2340_9": "Tenāha “akhaṇḍa”nti.",
  "tika-s0201t:2340_10": "Kevalanti vā jātiādīhi amissaṃ,",
  "tika-s0201t:2340_11": "virahitanti adhippāyo.",
  "tika-s0201t:2340_12": "Uppādādīnaṃ abhāvato eva acavanadhammaṃ.",
  "tika-s0201t:2340_13": "Koci jāyanako vā…pe…",
  "tika-s0201t:2340_14": "upapajjanako vā natthi niccabhāvato.",
  "tika-s0201t:2340_15": "Ṭhānena saddhiṃ tannivāsīnaṃ niccabhāvañhi so paṭijānāti.",
  "tika-s0201t:2340_16": "Tisso jhānabhūmiyoti dutiyatatiyacatutthajjhānabhūmiyo.",
  "tika-s0201t:2340_17": "Catutthajjhānabhūmivisesā hi asaññasuddhāvāsāruppabhavā.",
  "tika-s0201t:2340_18": "Paṭibāhatīti santaṃyeva samānaṃ ajānantova natthīti paṭikkhipati.",
  "tika-s0201t:2340_19": "Avijjāya gatoti avijjāya saha gato pavatto.",
  "tika-s0201t:2340_20": "Sahayoge hi idaṃ karaṇavacanaṃ.",
  "tika-s0201t:2340_21": "Tenāha “samannāgato”ti.",
  "tika-s0201t:2340_22": "Aññāṇīti avidvā.",
  "tika-s0201t:2340_23": "Paññācakkhuvirahato andho bhūto,",
  "tika-s0201t:2340_24": "andhabhāvaṃ vā pattoti andhībhūto.",
  "tika-s0201t:2341_0": "502.",
  "tika-s0201t:2341_1": "Tadā bhagavato subhagavane viharaṇassa avicchinnataṃ sandhāya vuttaṃ “subhagavane viharatīti ñatvā”ti.",
  "tika-s0201t:2341_2": "Tattha pana tadāssa bhagavato adassanaṃ sandhāyāha “kattha nu kho gatoti olokento”ti.",
  "tika-s0201t:2341_3": "Brahmalokaṃ gacchantaṃ disvāti iminā katipayacittavāravasena tadā bhagavato brahmalokagamanaṃ jātaṃ,",
  "tika-s0201t:2341_4": "na ekacittakkhaṇenāti dasseti.",
  "tika-s0201t:2341_5": "Na cettha kāyagatiyā cittapariṇāmanaṃ adhippetaṃ –",
  "tika-s0201t:2341_6": "“seyyathāpi nāma balavā puriso samiñjitaṃ vā bāhaṃ pasāreyyā”tiādivacanato.",
  "tika-s0201t:2341_7": "Yaṃ panettha vattabbaṃ,",
  "tika-s0201t:2341_8": "taṃ heṭṭhā vuttameva.",
  "tika-s0201t:2341_9": "Vichandanti chandavigamaṃ.",
  "tika-s0201t:2341_10": "Apasāditoti diṭṭhiyā gāhassa viparivattanena santajjito.",
  "tika-s0201t:2341_11": "“Metamāsado”ti vacanena upatthambho hutvā.",
  "tika-s0201t:2342_0": "Anvāvisitvāti āvisanavasena tassa attabhāvaṃ adhibhavitvā.",
  "tika-s0201t:2342_1": "Tathā abhibhavato hi tassa sarīraṃ paviṭṭho viya hotīti vuttaṃ “sarīraṃ pavisitvā”ti.",
  "tika-s0201t:2342_2": "Yañhi sattaṃ devayakkhanāgādayo āvisanti,",
  "tika-s0201t:2342_3": "tassa pākatikakiriyamayaṃ cittappavattiṃ nivāretvā attano iddhānubhāvena yaṃ icchitaṃ hasitalapitādi,",
  "tika-s0201t:2342_4": "taṃ tena kārāpenti,",
  "tika-s0201t:2342_5": "kārentā ca āviṭṭhapuggalassa cittavasena kārenti.",
  "tika-s0201t:2342_6": "“Attanovā”ti na vattabbametaṃ acinteyyattā kammajassa iddhānubhāvassāti keci.",
  "tika-s0201t:2342_7": "Apare pana yathā tadā cakkhuviññāṇādipavatti āviṭṭhapuggalasseva,",
  "tika-s0201t:2342_8": "evaṃ kiriyamayacittapavattipi tasseva,",
  "tika-s0201t:2342_9": "āvesakānubhāvena pana sāmaññatā parivattati.",
  "tika-s0201t:2342_10": "Tathā hi mahānubhāvaṃ puggalaṃ te āvisituṃ na sakkonti,",
  "tika-s0201t:2342_11": "tikicchāvuṭṭhāpane pana chavasarīraṃ anupavisitvā satantaṃ karoti vijjānubhāvena.",
  "tika-s0201t:2342_12": "Korakhattiyādīnaṃ pana chavasarīrassa uṭṭhānaṃ vacīnicchāraṇañca kevalaṃ buddhānubhāvena.",
  "tika-s0201t:2342_13": "Acinteyyā hi buddhānaṃ buddhānubhāvāti.",
  "tika-s0201t:2342_14": "Abhibhavitvā ṭhitoti sakalalokaṃ attano ānubhāvena abhibhavitvā ṭhito.",
  "tika-s0201t:2342_15": "Jeṭṭhakoti padhāno,",
  "tika-s0201t:2342_16": "tādisaṃ vā ānubhāvasampannattā uttamo.",
  "tika-s0201t:2342_17": "Passatīti daso.",
  "tika-s0201t:2342_18": "Visesavacanicchāya abhāvato anavasesavisayo daso-",
  "tika-s0201t:2342_19": "saddoti āha “sabbaṃ passatī”ti.",
  "tika-s0201t:2342_20": "Sabbajananti laddhanāmaṃ sabbasattakāyaṃ.",
  "tika-s0201t:2342_21": "Vase vatteti,",
  "tika-s0201t:2342_22": "seṭṭhattā nimmāpakattā ca attano vase vatteti.",
  "tika-s0201t:2342_23": "Lokassa īsanasīlatāya issaro.",
  "tika-s0201t:2342_24": "Sattānaṃ kammassa kārakabhāvena kattā.",
  "tika-s0201t:2342_25": "Thāvarajaṅgamavibhāgaṃ sakalaṃ lokaṃ nimmānetīti nimmātā.",
  "tika-s0201t:2343_0": "Guṇavisesena loke pāsaṃsattā seṭṭho.",
  "tika-s0201t:2343_1": "Tādiso ca ukkaṭṭhatamo hotīti āha “uttamo”ti.",
  "tika-s0201t:2343_2": "Sattānaṃ nimmānaṃ tathā tathā sajanaṃ visajanaṃ viya hotīti āha “tvaṃ khattiyo”tiādi.",
  "tika-s0201t:2343_3": "Jhānādīsu attano citte ca ciṇṇavasittā vasī.",
  "tika-s0201t:2343_4": "Bhūtānanti nibbattānaṃ.",
  "tika-s0201t:2343_5": "Bhavaṃ abhijātaṃ arahantīti bhabyā,",
  "tika-s0201t:2343_6": "sambhavesino,",
  "tika-s0201t:2343_7": "tesaṃ bhabyānaṃ.",
  "tika-s0201t:2343_8": "Tenāha “aṇḍajajalābujā sattā”tiādi.",
  "tika-s0201t:2344_0": "Pathavīādayo niccā dhuvā sassatā.",
  "tika-s0201t:2344_1": "Ye tesaṃ “aniccā”tiādinā garahakā jigucchā sattā,",
  "tika-s0201t:2344_2": "te ayathābhūtavāditāya matakāle apāyaniṭṭhā ahesuṃ.",
  "tika-s0201t:2344_3": "Ye pana pathavīādīnaṃ “niccā dhuvā”tiādinā pasaṃsakā,",
  "tika-s0201t:2344_4": "te yathābhūtavāditāya brahmakāyūpagā ahesunti māro pāpimā anvayato byatirekato ca pathavīādimukhena saṅkhārānaṃ",
  "tika-s0201t:2344_5": "pariññāpaññāpane ādīnavaṃ vibhāveti tato vivecetukāmo.",
  "tika-s0201t:2344_6": "Tenāha “pathavīgarahakā”tiādi.",
  "tika-s0201t:2344_7": "Ettha ca māro pathavīādidhātumahābhūtaggahaṇena manussalokaṃ,",
  "tika-s0201t:2344_8": "bhūtaggahaṇena cātumahārājike,",
  "tika-s0201t:2344_9": "devaggahaṇena avasesakāmadevalokaṃ,",
  "tika-s0201t:2344_10": "pajāpatiggahaṇena attano ṭhānaṃ,",
  "tika-s0201t:2344_11": "brahmaggahaṇena brahmakāyike gaṇhi.",
  "tika-s0201t:2344_12": "Ābhassarādayo pana avisayatāya eva anena aggahitāti daṭṭhabbaṃ.",
  "tika-s0201t:2344_13": "Taṇhādiṭṭhivasenāti taṇhābhinandanāya diṭṭhābhinandanāya ca vasena.",
  "tika-s0201t:2344_14": "“Etaṃ mama,",
  "tika-s0201t:2344_15": "eso me attā”ti abhinandino abhinandakā,",
  "tika-s0201t:2344_16": "abhinandanasīlā vā.",
  "tika-s0201t:2344_17": "Brahmuno ovāde ṭhitānaṃ iddhānubhāvaṃ dassetīti tesaṃ tattha sannipatitabrahmānaṃ iddhānubhāvaṃ tassa",
  "tika-s0201t:2344_18": "mahābrahmuno ovāde ṭhitattā nibbattaṃ katvā dasseti.",
  "tika-s0201t:2344_19": "Yasenāti ānubhāvena.",
  "tika-s0201t:2344_20": "Siriyāti sobhāya.",
  "tika-s0201t:2344_21": "Maṃ brahmaparisaṃ upanesīti yādisā brahmaparisā issariyādisampattiyā,",
  "tika-s0201t:2344_22": "tattha maṃ uyyojesi.",
  "tika-s0201t:2344_23": "Mahājanassa māraṇatoti mahājanassa vivaṭṭūpanissayaguṇavināsanena ānubhāvena māraṇato.",
  "tika-s0201t:2344_24": "Ayasanti yasapaṭipakkhaṃ akittikammānubhāvañcāti attho.",
  "tika-s0201t:2345_0": "503.",
  "tika-s0201t:2345_1": "Kasiṇaṃ āyunti vassasataṃ sandhāya vadati.",
  "tika-s0201t:2345_2": "Upanissāya setīti upasayo,",
  "tika-s0201t:2345_3": "upasayova opasāyiko yathā “venayiko”ti āha “samīpasayo”ti.",
  "tika-s0201t:2345_4": "Sayaggahaṇañcettha nidassanamattanti dassetuṃ “maṃ gacchanta”ntiādi vuttaṃ.",
  "tika-s0201t:2345_5": "Anekatthattā dhātūnaṃ vattanattho daṭṭhabbo.",
  "tika-s0201t:2345_6": "Mama vatthusmiṃ sayanakoti mayhaṃ ṭhāne visaye vattanako.",
  "tika-s0201t:2345_7": "Bāhitvāti nīcaṃ katvā,",
  "tika-s0201t:2345_8": "abhibhavitvā vā.",
  "tika-s0201t:2345_9": "Jajjharikāgumbatoti ettha jajjharikā nāma pathaviṃ pattharitvā jātā ekā gacchajāti.",
  "tika-s0201t:2346_0": "Imināti “sace kho tvaṃ bhikkhū”tiādivacanena.",
  "tika-s0201t:2346_1": "Esa brahmā.",
  "tika-s0201t:2346_2": "Upalāpetīti saṅgaṇhāti.",
  "tika-s0201t:2346_3": "Apasādetīti niggaṇhāti.",
  "tika-s0201t:2346_4": "Sesapadehīti vatthusāyiko yathākāmakaraṇīyo bāhiteyyoti imehi padehi.",
  "tika-s0201t:2346_5": "Mayhaṃ ārakkhaṃ gaṇhissasīti mama ārakkhako bhavissasi.",
  "tika-s0201t:2346_6": "Lakuṇḍakataranti nīcataraṃ nihīnavuttisarīraṃ.",
  "tika-s0201t:2347_0": "Phusitumpi samatthaṃ kiñci na passati,",
  "tika-s0201t:2347_1": "pageva ñāṇavibhavanti adhippāyo.",
  "tika-s0201t:2347_2": "Nipphattinti nipphajjanaṃ,",
  "tika-s0201t:2347_3": "phalanti attho.",
  "tika-s0201t:2347_4": "Tañhi kāraṇavasena gantabbato adhigantabbato gatīti vuccati.",
  "tika-s0201t:2347_5": "Ānubhāvanti pabhāvaṃ.",
  "tika-s0201t:2347_6": "So hi jotanaṭṭhena virocanaṭṭhena jutīti vuccati.",
  "tika-s0201t:2347_7": "Mahatā ānubhāvena paresaṃ abhibhavanato mahesoti akkhāyatīti mahesakkho.",
  "tika-s0201t:2347_8": "Tayidaṃ abhibhavanaṃ kittisampattiyā parivārasampattiyā cāti āha “mahāyaso mahāparivāro”ti.",
  "tika-s0201t:2348_0": "Pariharantīti sineruṃ dakkhiṇato katvā parivattanti.",
  "tika-s0201t:2348_1": "Disāti bhummatthe etaṃ paccattavacananti āha “disāsu virocamānā”ti.",
  "tika-s0201t:2348_2": "Attano jutiyā dibbamānāya vā.",
  "tika-s0201t:2348_3": "Tehīti candimasūriyehi.",
  "tika-s0201t:2348_4": "Tattakena pamāṇenāti yattake candimasūriyehi obhāsiyamāno lokadhātusaṅkhāto eko loko,",
  "tika-s0201t:2348_5": "tattakena pamāṇena.",
  "tika-s0201t:2348_6": "Idaṃ cakkavāḷaṃ buddhānaṃ uppattiṭṭhānabhūtaṃ seṭṭhaṃ uttamaṃ padhānaṃ,",
  "tika-s0201t:2348_7": "tasmā yebhuyyena etthupapannā devatā aññesu cakkavāḷesu devatā abhibhuyya vattanti.",
  "tika-s0201t:2348_8": "Tathā hi brahmā sahampati dasasahassabrahmaparivāro bhagavato santikaṃ upagañchi.",
  "tika-s0201t:2348_9": "Tenāha “ettha cakkavāḷasahasse tuyhaṃ vaso vattatī”ti.",
  "tika-s0201t:2348_10": "Idāni “ettha te vattate vaso”ti vuttaṃ vase vattanaṃ sarūpato dassetuṃ “paroparañca jānāsī”tiādi vuttaṃ.",
  "tika-s0201t:2348_11": "Tattha paṭhamagāthāyaṃ vuttaṃ ettha-",
  "tika-s0201t:2348_12": "saddaṃ ānetvā attho veditabboti dassento “ettha cakkavāḷasahasse”ti āha.",
  "tika-s0201t:2348_13": "Uccanīceti jātikularūpabhogaparivārādivasena uḷāre ca anuḷāre ca.",
  "tika-s0201t:2348_14": "Ayaṃ iddho ayaṃ pakatimanussoti iminā “sarūpato evassa sattānaṃ paroparajānanaṃ,",
  "tika-s0201t:2348_15": "na samudāgamato”ti dasseti.",
  "tika-s0201t:2348_16": "Yaṃ pana vakkhati “sattānaṃ āgatiṃ gatinti,",
  "tika-s0201t:2348_17": "taṃ kāmaloke sattānaṃ ādānanikkhepajānanamattaṃ sandhāya vuttaṃ,",
  "tika-s0201t:2348_18": "na kammavipākajānanaṃ.",
  "tika-s0201t:2348_19": "Yadi hi samudāgamato jāneyya,",
  "tika-s0201t:2348_20": "attanopi jāneyya,",
  "tika-s0201t:2348_21": "na cassa taṃ atthīti,",
  "tika-s0201t:2348_22": "tathā āha “itthambhāvoti idaṃ cakkavāḷa”ntiādi.",
  "tika-s0201t:2348_23": "Rāgayogato rāgo etassa atthīti vā rāgo,",
  "tika-s0201t:2348_24": "virajjanasīlo virāgī,",
  "tika-s0201t:2348_25": "taṃ rāgavirāginaṃ.",
  "tika-s0201t:2348_26": "Sahassibrahmā nāma tvaṃ cūḷaniyā eva lokadhātuyā jānanato.",
  "tika-s0201t:2348_27": "Tayāti nissakke karaṇavacanaṃ.",
  "tika-s0201t:2348_28": "Catuhatthāyāti anekahatthena sāṇipākārena kātabbapaṭappamāṇaṃ dīghato catuhatthāya,",
  "tika-s0201t:2348_29": "vitthārato dvihatthāya pilotikāya kātuṃ vāyamanto viya gopphake udake nimujjitukāmo viya ca pamāṇaṃ ajānanto vihaññatīti niggaṇhāti.",
  "tika-s0201t:2349_0": "504.",
  "tika-s0201t:2349_1": "Taṃ kāyanti tadeva nikāyaṃ.",
  "tika-s0201t:2349_2": "Jānitabbaṭṭhānaṃ patvāpīti anaññasādhāraṇā mayhaṃ sīlādayo guṇavisesā tāva tiṭṭhantu,",
  "tika-s0201t:2349_3": "īdisaṃ lokiyaṃ parittakaṃ jānitabbaṭṭhānampi patvā.",
  "tika-s0201t:2349_4": "Ayaṃ imesaṃ atisayena nīcoti nīceyyo,",
  "tika-s0201t:2349_5": "tassa bhāvo nīceyyanti āha “tayā nīcatarabhāvo pana mayhaṃ kuto”ti.",
  "tika-s0201t:2350_0": "Heṭṭhūpapattikoti uparūparito cavitvā heṭṭhā laddhūpapattiko.",
  "tika-s0201t:2350_1": "Evaṃ saṅkhepato vuttamatthaṃ vitthārato dassetuṃ “anuppanne buddhuppāde”ti āha.",
  "tika-s0201t:2350_2": "Heṭṭhūpapattikaṃ katvāti heṭṭhūpapattikaṃ patthanaṃ katvā.",
  "tika-s0201t:2350_3": "Yathā kenaci bahūsu ānantariyesu katesu yaṃ tattha garutaraṃ balavaṃ,",
  "tika-s0201t:2350_4": "tadeva paṭisandhiṃ deti,",
  "tika-s0201t:2350_5": "itarāni pana tassa anubalappadāyakāni honti,",
  "tika-s0201t:2350_6": "na paṭisandhidāyakāni,",
  "tika-s0201t:2350_7": "evaṃ catūsu rūpajjhānesu bhāvitesu yaṃ tattha garutaraṃ chandapaṇidhiadhimokkhādivasena sābhisaṅkhārañca,",
  "tika-s0201t:2350_8": "tadeva ca paṭisandhiṃ deti,",
  "tika-s0201t:2350_9": "itarāni pana aladdhokāsatāya tassa anubalappadāyakāni honti,",
  "tika-s0201t:2350_10": "na paṭisandhidāyakāni,",
  "tika-s0201t:2350_11": "tannibbattitajjhāneneva āyatiṃ punabbhavābhinibbatti hotīti āha “tatiyajjhānaṃ paṇītaṃ bhāvetvā”ti.",
  "tika-s0201t:2350_12": "Tatthāti subhakiṇhabrahmaloke.",
  "tika-s0201t:2350_13": "Puna tatthāti ābhassarabrahmaloke.",
  "tika-s0201t:2350_14": "Paṭhamakāleti tasmiṃ bhave paṭhamasmiṃ kāle.",
  "tika-s0201t:2350_15": "Ubhayanti atītaṃ attano nibbattaṭṭhānaṃ,",
  "tika-s0201t:2350_16": "tattha nibbattiyā hetubhūtaṃ attano katakammanti ubhayaṃ.",
  "tika-s0201t:2350_17": "Pamussitvā kālassa ciratarabhāvato.",
  "tika-s0201t:2350_18": "Vītināmeti paṭipajjantīti ca tadā tassā kiriyāya pavattikkhaṇaṃ upādāya pavattamānapayogo.",
  "tika-s0201t:2351_0": "Apāyesīti pāyesi.",
  "tika-s0201t:2351_1": "Pipāsiteti tasite.",
  "tika-s0201t:2351_2": "Ghammanīti ghammakāle.",
  "tika-s0201t:2351_3": "Sampareteti ghammapariḷāhena pipāsāya abhibhūte.",
  "tika-s0201t:2351_4": "Nti pānīyadānaṃ.",
  "tika-s0201t:2351_5": "Vatasīlavattanti samādānavasena vatabhūtaṃ cārittasīlabhāvena samāciṇṇattā sīlavattaṃ.",
  "tika-s0201t:2351_6": "Suttappabuddhova anussarāmīti supitvā pabuddhamatto viya supinaṃ tava pubbanivutthaṃ mama pubbenivāsānussatiñāṇena anussarāmi,",
  "tika-s0201t:2351_7": "sabbaññutaññāṇena viya paccakkhato passāmīti attho.",
  "tika-s0201t:2352_0": "Karamareti vilumpitvā ānīte. Kammasajjanti yuddhasajjaṃ, āvudhādāyininti attho.",
  "tika-s0201t:2353_0": "Eṇīkūlasminti eṇīmigabāhullena “eṇīkūla”nti saṅkhaṃ gate gaṅgāya tīrappadese.",
  "tika-s0201t:2353_1": "Gayhaka nīyamānanti gayhavasena karamarabhāvena corehi attano ṭhānaṃ nīyamānaṃ.",
  "tika-s0201t:2354_0": "Āvāhavivāhavasena mittasanthavaṃ katvā.",
  "tika-s0201t:2354_1": "“Evaṃ amhesu kīḷantesu gaṅgeyyako nāgo kupito”ti mayi saññampi na karontīti.",
  "tika-s0201t:2354_2": "Susukāranti susūti pavattaṃ bheravanāganissāsaṃ.",
  "tika-s0201t:2355_0": "Gahītanāvanti viheṭhetukāmatāya gatinivāraṇavasena gahitaṃ niggahitaṃ nāvaṃ.",
  "tika-s0201t:2355_1": "Luddenāti kurūrena.",
  "tika-s0201t:2355_2": "Manussakappāti nāvāgatānaṃ manussānaṃ viheṭhetukāmatāya.",
  "tika-s0201t:2356_0": "Baddhacaroti paṭibaddhacariyo.",
  "tika-s0201t:2356_1": "Tenāha “antevāsiko”ti.",
  "tika-s0201t:2356_2": "Taṃ nissāyevāti raññā upaṭṭhiyamānopi rājānaṃ pahāya taṃ kappaṃ antevāsiṃ nissāyeva.",
  "tika-s0201t:2357_0": "Sambuddhimantaṃ vatinaṃ amaññīti ayaṃ sammadeva buddhimā vatasampannoti amaññi sambhāvesi ca.",
  "tika-s0201t:2358_0": "Nānattabhāvesūti nānā visuṃ visuṃ attabhāvesu.",
  "tika-s0201t:2359_0": "Addhāti ekaṃsena.",
  "tika-s0201t:2359_1": "Mametamāyunti mayhaṃ etaṃ yathāvuttaṃ tattha tattha bhave pavattaṃ āyuṃ.",
  "tika-s0201t:2359_2": "Na kevalaṃ mama āyumeva,",
  "tika-s0201t:2359_3": "atha kho aññampi sabbaññeyyaṃ jānāsi,",
  "tika-s0201t:2359_4": "na tuyhaṃ aviditaṃ nāma atthi.",
  "tika-s0201t:2359_5": "Tathā hi buddho sammāsambuddho tuvaṃ.",
  "tika-s0201t:2359_6": "No ce kathamayamattho ñāto?",
  "tika-s0201t:2359_7": "Tathā hi sammāsambuddhattā eva te ayaṃ jalito jotamāno ānubhāvo obhāsayaṃ sabbampi brahmalokaṃ obhāsento",
  "tika-s0201t:2359_8": "dibbamāno tiṭṭhatīti satthu asamasamataṃ pavedesi.",
  "tika-s0201t:2360_0": "Pathavattenāti pathavīattena.",
  "tika-s0201t:2360_1": "Tenāha “pathavīsabhāvenā”ti.",
  "tika-s0201t:2360_2": "Ettha ca yasmā –",
  "tika-s0201t:2360_3": "“sabbasaṅkhārasamathoti”ādinā sādhāraṇato,",
  "tika-s0201t:2360_4": "“yattha neva pathavī”ti asādhāraṇato ca pathaviyā asabhāvena nibbānassa gahetabbatā atthi,",
  "tika-s0201t:2360_5": "taṃ nivattetvā pathaviyā anaññasādhāraṇaṃ sabhāvaṃ gahetuṃ “pathaviyā pathavattenā”ti vuttaṃ.",
  "tika-s0201t:2360_6": "Nāpahosinti na pāpuṇiṃ.",
  "tika-s0201t:2360_7": "Idha pathaviyā pāpuṇanaṃ nāma “etaṃ mamā”tiādinā gahaṇanti āha “taṇhādiṭṭhimānaggāhehi na gaṇhi”nti.",
  "tika-s0201t:2361_0": "Vāditāyāti vādasīlatāya.",
  "tika-s0201t:2361_1": "Sabbanti akkharaṃ niddisitvāti “sabbaṃ kho ahaṃ brahme”tiādinā bhagavatā vuttaṃ sabba- saddaṃ –",
  "tika-s0201t:2361_2": "“sace kho te mārisa sabbassa sabbattena ananubhūta”nti paccanubhāsanavasena niddisitvā.",
  "tika-s0201t:2361_3": "Akkhare dosaṃ gaṇhantoti bhagavatā sakkāyasabbaṃ sandhāya sabba-",
  "tika-s0201t:2361_4": "sadde gahite sabbasabbavasena tadatthaparivattanena sabba-",
  "tika-s0201t:2361_5": "saddavacanīyatāsāmaññena ca dosaṃ gaṇhanto.",
  "tika-s0201t:2361_6": "Tenāha “satthā panā”tiādi.",
  "tika-s0201t:2361_7": "Tattha yadi sabbaṃ ananubhūtaṃ “natthi sabba”nti loke anavasesaṃ pucchati.",
  "tika-s0201t:2361_8": "Sace sabbassa sabbattena anavasesasabhāvena ananubhūtaṃ appattaṃ,",
  "tika-s0201t:2361_9": "taṃ gaganakusumaṃ viya kiñci na siyā.",
  "tika-s0201t:2361_10": "Athassa ananubhūtaṃ atthīti assa sabbattena ananubhūtaṃ yadi atthi,",
  "tika-s0201t:2361_11": "“sabba”nti idaṃ vacanaṃ micchā,",
  "tika-s0201t:2361_12": "sabbaṃ nāma taṃ na hotīti adhippāyo.",
  "tika-s0201t:2361_13": "Tenāha “mā heva te rittakamevā”tiādi.",
  "tika-s0201t:2362_0": "Ahaṃ sabbañca vakkhāmi,",
  "tika-s0201t:2362_1": "ananubhūtañca vakkhāmīti ahaṃ “sabba”nti ca vakkhāmi,",
  "tika-s0201t:2362_2": "“ananubhūta”nti ca vakkhāmi,",
  "tika-s0201t:2362_3": "ettha ko dosoti adhippāyo.",
  "tika-s0201t:2362_4": "Kāraṇaṃ āharantoti sabbassa sabbattena ananubhūtassa atthibhāve kāraṇaṃ niddisanto.",
  "tika-s0201t:2362_5": "Vijānitabbanti maggaphalapaccavekkhaṇañāṇehi visesato sabbasaṅkhatavisiṭṭhatāya jānitabbaṃ.",
  "tika-s0201t:2362_6": "Anidassananti idaṃ nibbānassa sanidassanaduke dutiyapadasahitatādassananti adhippāyena “cakkhuviññāṇassa",
  "tika-s0201t:2362_7": "āpāthaṃ anupagamanato anidassanaṃ nāmā”ti vuttaṃ.",
  "tika-s0201t:2362_8": "Sabbasaṅkhatavidhuratāya vā natthi etassa nidassananti anidassanaṃ.",
  "tika-s0201t:2362_9": "Natthi etassa antoti anantaṃ.",
  "tika-s0201t:2362_10": "Tena vuttaṃ “tayida”ntiādi.",
  "tika-s0201t:2363_0": "Bhūtānīti paccayasambhūtāni.",
  "tika-s0201t:2363_1": "Asambhūtanti paccayehi asambhūtaṃ,",
  "tika-s0201t:2363_2": "nibbānanti attho.",
  "tika-s0201t:2363_3": "Apabhassarabhāvahetūnaṃ sabbaso abhāvā sabbato pabhāti sabbatopabhaṃ.",
  "tika-s0201t:2363_4": "Tenāha “nibbānato hī”tiādi.",
  "tika-s0201t:2363_5": "Tathā hi vuttaṃ –",
  "tika-s0201t:2363_6": "“tamo tattha na vijjatī”ti.",
  "tika-s0201t:2363_7": "pabhūtamevāti pakaṭṭhabhāvena ukkaṭṭhabhāvena vijjamānameva.",
  "tika-s0201t:2363_8": "Arūpībhāvena adesikattā sabbato pabhavati vijjatīti sabbatopabhaṃ.",
  "tika-s0201t:2363_9": "Tenāha “puratthimadisādīsū”tiādi.",
  "tika-s0201t:2363_10": "Pavisanti etthāti pavisaṃ,",
  "tika-s0201t:2363_11": "tadeva sa-",
  "tika-s0201t:2363_12": "kārassa bha- kāraṃ, vi-",
  "tika-s0201t:2363_13": "kārassa ca lopaṃ katvā vuttaṃ “pabha”nti.",
  "tika-s0201t:2363_14": "Tenāha “titthassa nāma”nti.",
  "tika-s0201t:2363_15": "Vādaṃ patiṭṭhapesīti evaṃ mayā sabbañca vuttaṃ,",
  "tika-s0201t:2363_16": "ananubhūtañca vuttaṃ,",
  "tika-s0201t:2363_17": "tattha yaṃ tayā adhippāyaṃ ajānantena sahasā appaṭisaṅkhāya dosaggahaṇaṃ,",
  "tika-s0201t:2363_18": "taṃ micchāti brahmānaṃ niggaṇhanto bhagavā attano vādaṃ patiṭṭhapesi.",
  "tika-s0201t:2364_0": "Gahitagahitanti “idaṃ nicca”ntiādinā gahitagahitaṃ gāhaṃ.",
  "tika-s0201t:2364_1": "Tattha tattha dosadassanamukhena niggaṇhantena satthārā vissajjāpito kiñci gahetabbaṃ attano paṭisaraṇaṃ",
  "tika-s0201t:2364_2": "adisvā parājayaṃ paṭicchādetuṃ laḷitakaṃ kātukāmo vādaṃ pahāya iddhiyā pāṭihāriyalīḷaṃ dassetukāmo.",
  "tika-s0201t:2364_3": "Yadi sakkosi mayhaṃ antaradhāyituṃ,",
  "tika-s0201t:2364_4": "na pana sakkhissasīti adhippāyo.",
  "tika-s0201t:2364_5": "Mūlapaṭisandhiṃ gantukāmoti attano pākatikena attabhāvena ṭhātukāmo.",
  "tika-s0201t:2364_6": "So hi paṭisandhikāle nibbattasadisatāya mūlapaṭisandhīti vutto.",
  "tika-s0201t:2364_7": "Aññesanti heṭṭhā aññakāyikānaṃ brahmūnaṃ.",
  "tika-s0201t:2364_8": "Na adāsi abhisaṅkhatakāyenevāyaṃ tiṭṭhatu,",
  "tika-s0201t:2364_9": "na pākatikarūpenāti cittaṃ uppādesi.",
  "tika-s0201t:2364_10": "Tena so abhisaṅkhatakāyaṃ apanetuṃ avisahanto attabhāvapaṭicchādakaṃ andhakāraṃ nimminituṃ ārabhi.",
  "tika-s0201t:2364_11": "Satthā taṃ tamaṃ viddhaṃseti.",
  "tika-s0201t:2364_12": "Tena vuttaṃ “mūlapaṭisandhiṃ vā”tiādi.",
  "tika-s0201t:2365_0": "Bhavevāhanti bhave eva ahaṃ.",
  "tika-s0201t:2365_1": "Ayañca eva-",
  "tika-s0201t:2365_2": "saddo aṭṭhānapayuttoti dassento āha “ahaṃ bhave bhayaṃ disvāyevā”ti,",
  "tika-s0201t:2365_3": "sabbasmiṃ bhave jātiādibhayaṃ ñāṇacakkhunā yāthāvato disvā.",
  "tika-s0201t:2365_4": "Sattabhavanti sattasaṅkhātaṃ bhavaṃ.",
  "tika-s0201t:2365_5": "Kammabhavapaccaye hi upapattibhave sattasamaññā.",
  "tika-s0201t:2365_6": "Vibhavanti vimuttiṃ.",
  "tika-s0201t:2365_7": "Pariyesamānampi upāyassa anadhigatattā bhaveyeva disvā.",
  "tika-s0201t:2365_8": "Bhavañca vibhavesinaṃ vibhavaṃ nibbutiṃ esamānānaṃ sattānaṃ bhavaṃ,",
  "tika-s0201t:2365_9": "bhavesu uppattiñca disvāti evaṃ vā ettha attho daṭṭhabbo.",
  "tika-s0201t:2365_10": "Na abhivadinti “aho vata sukha”nti evaṃ abhivadāpanākārābhāvato na abhinivisiṃ,",
  "tika-s0201t:2365_11": "lakkhaṇavacanametaṃ.",
  "tika-s0201t:2365_12": "Gāhattho eva vā abhivāda-",
  "tika-s0201t:2365_13": "saddoti āha “nābhivadi”nti,",
  "tika-s0201t:2365_14": "“na gavesi”nti.",
  "tika-s0201t:2365_15": "Bhavaggahaṇenettha dukkhasaccaṃ,",
  "tika-s0201t:2365_16": "nandīgahaṇena samudayasaccaṃ,",
  "tika-s0201t:2365_17": "vibhavaggahaṇena nirodhasaccaṃ,",
  "tika-s0201t:2365_18": "nandiñca na upādiyinti iminā maggasaccaṃ pakāsitanti āha “iti cattāri saccāni pakāsento”ti.",
  "tika-s0201t:2365_19": "Tadidaṃ catunnaṃ ariyasaccānaṃ gāthāya vibhāvanadassanaṃ.",
  "tika-s0201t:2365_20": "Satthā pana tesaṃ brahmūnaṃ ajjhāsayānurūpaṃ saccāni vitthārato pakāsento vipassanaṃ pāpetvā arahattena desanāya kūṭaṃ gaṇhi.",
  "tika-s0201t:2365_21": "Te ca brahmāno keci sotāpattiphale,",
  "tika-s0201t:2365_22": "keci sakadāgāmiphale,",
  "tika-s0201t:2365_23": "keci anāgāmiphale,",
  "tika-s0201t:2365_24": "keci arahatte ca patiṭṭhahiṃsu.",
  "tika-s0201t:2365_25": "Tena vuttaṃ “saccāni pakāsento satthā dhammaṃ desesī”tiādi.",
  "tika-s0201t:2365_26": "Acchariyajātāti sañjātacchariyā.",
  "tika-s0201t:2365_27": "Samūlaṃ bhavanti taṇhāvijjāhi samūlaṃ bhavaṃ.",
  "tika-s0201t:2366_0": "505.",
  "tika-s0201t:2366_1": "Mama vasaṃ ativattitānīti sabbaso kāmadhātusamatikkamanapaṭipadāya mayhaṃ visayaṃ atikkamitāni.",
  "tika-s0201t:2366_2": "Kathaṃ panāyaṃ tesaṃ ariyabhūmisamokkamanaṃ jānātīti?",
  "tika-s0201t:2366_3": "Nayaggāhato –",
  "tika-s0201t:2366_4": "“samaṇo gotamo dhammaṃ desento saṃsāre ādīnavaṃ,",
  "tika-s0201t:2366_5": "nibbāne ca ānisaṃsaṃ pakāsento veneyyajanaṃ nibbānaṃ diṭṭhameva karoti,",
  "tika-s0201t:2366_6": "tassa desanā avañjhā amoghā indena vissaṭṭhavajirasadisā,",
  "tika-s0201t:2366_7": "tassa ca āṇāya ṭhitā saṃsāre na dissantevā”ti nayaggāhena anumānena jānāti.",
  "tika-s0201t:2366_8": "Sace tvaṃ evaṃ anubuddhoti yathā tvaṃ paresaṃ saccābhisambodhaṃ vadati,",
  "tika-s0201t:2366_9": "evaṃ tvaṃ attano anurūpato sayambhuñāṇena buddho dhammaṃ paṭivijjhitvā ṭhito.",
  "tika-s0201t:2366_10": "Taṃ dhammaṃ mā upanayasīti tayā paṭividdhadhammaṃ mā sāvakapaṭivedhaṃ pāpesi.",
  "tika-s0201t:2366_11": "Idanti idaṃ anantaraṃ vuttaṃ brahmaloke patiṭṭhānaṃyeva sandhāya māro vadati,",
  "tika-s0201t:2366_12": "te dassento “anuppanne hī”tiādimāha.",
  "tika-s0201t:2366_13": "Apāyapatiṭṭhānaṃ pana ājīvakanigaṇṭhādipabbajjaṃ upagate titthakare,",
  "tika-s0201t:2366_14": "ye keci vā pabbajitvā micchāpaṭipanne jane sandhāya vadati.",
  "tika-s0201t:2366_15": "Anuppanneti asañjāte,",
  "tika-s0201t:2366_16": "appatteti attho.",
  "tika-s0201t:2366_17": "Anullapanatāyāti yathā māro upari kiñci uttaraṃ lapituṃ na sakkoti,",
  "tika-s0201t:2366_18": "evaṃ tathā uttarabhāsanena.",
  "tika-s0201t:2366_19": "Nimantanavacanenāti viññāpanavacanena.",
  "tika-s0201t:2366_20": "Brahmaṃ seṭṭhaṃ nimantanaṃ,",
  "tika-s0201t:2366_21": "brahmuno vā nimantanaṃ ettha atthīti brahmanimantanikaṃ, suttaṃ.",
  "tika-s0201t:2366_22": "Yaṃ panettha atthato avibhattaṃ,",
  "tika-s0201t:2366_23": "taṃ suviññeyyameva.",
  "tika-s0201t:2367_0": "Brahmanimantanikasuttavaṇṇanāya līnatthappakāsanā samattā.",
  "tika-s0201t:2368_0": "10. Māratajjanīyasuttavaṇṇanā",
  "tika-s0201t:2369_0": "506.",
  "tika-s0201t:2369_1": "Koṭṭhamanupaviṭṭhoti āsayo vaccaguttaṭṭhānatāya koṭṭhaṃ,",
  "tika-s0201t:2369_2": "tassa abbhantarañhettha koṭṭhaṃ.",
  "tika-s0201t:2369_3": "Anurūpo hutvā paviṭṭho anupaviṭṭho.",
  "tika-s0201t:2369_4": "Sukhumañhi tadanucchavikaṃ attabhāvaṃ māpetvā ayaṃ tattha paviṭṭho.",
  "tika-s0201t:2369_5": "Garugaro viyāti garukagaruko viya. U-",
  "tika-s0201t:2369_6": "kārassa hi o-",
  "tika-s0201t:2369_7": "kāraṃ katvā ayaṃ niddeso,",
  "tika-s0201t:2369_8": "ativiya garuko maññeti attho.",
  "tika-s0201t:2369_9": "Garugaru viya icceva vā pāṭho.",
  "tika-s0201t:2369_10": "Māsabhattaṃ māso uttarapadalopena,",
  "tika-s0201t:2369_11": "māsabhattena ācitaṃ pūritaṃ māsācitaṃ maññe.",
  "tika-s0201t:2369_12": "Tenāha “māsabhattaṃ bhuttassa kucchi viyā”ti.",
  "tika-s0201t:2369_13": "Uttarapadalopena vinā atthaṃ dassetuṃ “māsapūritapasibbako viyā”ti vuttaṃ.",
  "tika-s0201t:2369_14": "Tintamāso viyāti tintamāso pasibbako viya.",
  "tika-s0201t:2369_15": "Kiṃ nu kho etaṃ mama kucchiyaṃ pubbaṃ bhārikattaṃ,",
  "tika-s0201t:2369_16": "kiṃ nu kho kathaṃ nu kho jātanti adhippāyo?",
  "tika-s0201t:2369_17": "Upāyenāti pathena ñāyena.",
  "tika-s0201t:2369_18": "Byatirekato panassa anupāyaṃ dassetuṃ “sace panā”tiādi vuttaṃ.",
  "tika-s0201t:2369_19": "Attānameva vā sandhāya “mā tathāgataṃ vihesesī”ti āha.",
  "tika-s0201t:2369_20": "Yathā hi ariyasaṅgho “tathāgataṃ devamanussapūjitaṃ,",
  "tika-s0201t:2369_21": "saṅghaṃ namassāma suvatthi hotū”tiādīsu tathāgatoti vuccati,",
  "tika-s0201t:2369_22": "evaṃ tappariyāpannā ariyapuggalā,",
  "tika-s0201t:2369_23": "yathā ca purimakā dutiyaaggasāvakā kappānaṃ satasahassādhikaṃ ekaṃ asaṅkhyeyyaṃ pāramiyo pūretvā āgatā,",
  "tika-s0201t:2369_24": "ayampi mahāthero tathā āgatoti tathāgatoti.",
  "tika-s0201t:2369_25": "Patiaggaḷeva aṭṭhāsīti aggaḷassa bahibhāge aṭṭhāsi.",
  "tika-s0201t:2370_0": "507.",
  "tika-s0201t:2370_1": "Rukkhadevatā nāma cātumahārājikesu nihīno kāyo,",
  "tika-s0201t:2370_2": "tasmā nesaṃ manussagandho paricitattā nātijegucchoti āha “ākāsaṭṭhadevatāna”nti.",
  "tika-s0201t:2370_3": "Ābādhaṃ karotīti dukkhaṃ janeti.",
  "tika-s0201t:2370_4": "Nāgarikoti sukumāro.",
  "tika-s0201t:2370_5": "Paricokkhoti sabbaso sucirūpo.",
  "tika-s0201t:2370_6": "Ñātikoṭinti ñātibhāgaṃ.",
  "tika-s0201t:2370_7": "Anādimati hi saṃsāre ñātibhāgarahito nāma satto kassacipi natthīti adhippāyo.",
  "tika-s0201t:2370_8": "Idanti “so me tvaṃ bhāgineyyo hosī”ti idaṃ vacanaṃ.",
  "tika-s0201t:2370_9": "Paveṇivasenāti tadā mayhaṃ bhāgineyyo hutvā idāni māraṭṭhāne ṭhitoti imissā paveṇiyā vasena vuttaṃ.",
  "tika-s0201t:2370_10": "Aññassa vā vesamaṃ dhuro vidhuro.",
  "tika-s0201t:2370_11": "Tenāha “aññehi saddhiṃ asadiso”ti.",
  "tika-s0201t:2370_12": "Appadukkhenāti sukheneva.",
  "tika-s0201t:2370_13": "Panthānaṃ avanti gacchantīti pathāvino.",
  "tika-s0201t:2370_14": "Ettakenāti ettāvatā citakasannisayena.",
  "tika-s0201t:2370_15": "Udakaleṇanti udakanissandanaleṇaṃ.",
  "tika-s0201t:2370_16": "Samāpattitoti nirodhasamāpattito.",
  "tika-s0201t:2370_17": "Samāpattiphalanti nirodhasamāpattiphalaṃ.",
  "tika-s0201t:2371_0": "508.",
  "tika-s0201t:2371_1": "Dasahi akkosavatthūhīti dasahipi akkosavatthūhi,",
  "tika-s0201t:2371_2": "tato kiñci ahāpentā.",
  "tika-s0201t:2371_3": "Paribhāsathāti garahatha.",
  "tika-s0201t:2371_4": "Ghaṭṭethāti anūnāhi kathāhi imesu ovijjhatha.",
  "tika-s0201t:2371_5": "Dukkhāpethāti citte dukkhaṃ janetha.",
  "tika-s0201t:2371_6": "Etesanti tesaṃ bhikkhūnaṃ tumhākaṃ akkosanādīhi bhikkhūnaṃ kilesuppattiyā.",
  "tika-s0201t:2371_7": "Tenettha dūsī māro otāraṃ labhati nāmāti adhippāyo.",
  "tika-s0201t:2371_8": "Upaṭṭhātabbaṃ ibhaṃ arahantīti ibbhā,",
  "tika-s0201t:2371_9": "hatthibhaṇḍakā,",
  "tika-s0201t:2371_10": "hīnajīvikatāya hete ibbhā viyāti ibbhā,",
  "tika-s0201t:2371_11": "te pana sadutiyakavasena “gahapatikā”ti vuttā.",
  "tika-s0201t:2371_12": "Kaṇhāti kaṇhābhijātikā.",
  "tika-s0201t:2371_13": "Pādato jātattā pādānaṃ apaccā.",
  "tika-s0201t:2371_14": "Ālasiyajātāti kasivaṇijjādikammassa akaraṇena sañjātālasiyā.",
  "tika-s0201t:2371_15": "Gūthaniddhamanapanāḷīti vaccakūpato gūthassa nikkhamapadeso.",
  "tika-s0201t:2372_0": "Manussānaṃ akusalaṃ na bhaveyya tesaṃ tādisāya abhisandhiyā abhāvato.",
  "tika-s0201t:2372_1": "Āvesakassa ānubhāvena āviṭṭhassa cittasantati viparivattatīti vuttovāyamattho.",
  "tika-s0201t:2372_2": "Visabhāgavatthunti bhikkhūnaṃ santike itthirūpaṃ,",
  "tika-s0201t:2372_3": "bhikkhunīnaṃ santike purisarūpanti īdisaṃ,",
  "tika-s0201t:2372_4": "aññaṃ vā pabbajitānaṃ asāruppaṃ visabhāgavatthuṃ.",
  "tika-s0201t:2372_5": "Vippaṭisārārammaṇanti passantānaṃ vippaṭisārassa paccayaṃ.",
  "tika-s0201t:2372_6": "Lepayaṭṭhinti lepalittaṃ vākurayaṭṭhiṃ.",
  "tika-s0201t:2373_0": "510.",
  "tika-s0201t:2373_1": "Somanassavasenāti gehassitasomanassavasena.",
  "tika-s0201t:2373_2": "Aññathattanti uppilāvitattaṃ.",
  "tika-s0201t:2373_3": "Purimanayenevāti “sace māro manussānaṃ sarīre adhimuccitvā”tiādinā pubbe vuttanayena.",
  "tika-s0201t:2373_4": "Yadi mārova tathā kareyya,",
  "tika-s0201t:2373_5": "manussānaṃ kusalaṃ na bhaveyya,",
  "tika-s0201t:2373_6": "mārasseva bhaveyya,",
  "tika-s0201t:2373_7": "sarīre pana anadhimuccitvā tādisaṃ pasādanīyaṃ pasādavatthuṃ dassesi.",
  "tika-s0201t:2373_8": "Tenāha “yathā hī”tiādi.",
  "tika-s0201t:2374_0": "511.",
  "tika-s0201t:2374_1": "Asubhasaññāparicitenāti sakalaṃ kāyaṃ asubhanti pavattāya saññāya sahagatajjhānaṃ asubhasaññā,",
  "tika-s0201t:2374_2": "tena paricitena paribhāvitena.",
  "tika-s0201t:2374_3": "Cetasā cittena.",
  "tika-s0201t:2374_4": "Bahulanti abhiṇhaṃ.",
  "tika-s0201t:2374_5": "Viharatoti viharantassa,",
  "tika-s0201t:2374_6": "asubhasamāpattibahulassāti attho.",
  "tika-s0201t:2374_7": "Patilīyatīti saṅkucati tattha paṭikūlatāya saṇṭhitattā.",
  "tika-s0201t:2374_8": "Patikuṭatīti apasakkati.",
  "tika-s0201t:2374_9": "Pativattatīti nivattati.",
  "tika-s0201t:2374_10": "Tato eva na sampasāriyati.",
  "tika-s0201t:2374_11": "Rasataṇhāyāti madhurādirasavisayāya taṇhāya.",
  "tika-s0201t:2375_0": "Sabbaloke anabhiratisaññāti tīsupi bhavesu aruccanavasena pavattā vipassanābhāvanā.",
  "tika-s0201t:2375_1": "Nibbidānupassanā hesā.",
  "tika-s0201t:2375_2": "Lokacitresūti hatthiassarathapāsādakūṭāgārādibhedesu ceva ārāmarāmaṇeyyakādibhedesu ca loke cittavicittesu.",
  "tika-s0201t:2375_3": "Rāgasantāni vūpasantarāgāni.",
  "tika-s0201t:2375_4": "Dosamohasantānīti etthāpi eseva nayo.",
  "tika-s0201t:2375_5": "Imesaṃ evaṃ kammaṭṭhānaggahaṇaṃ sabbesaṃ sappāyabhāvato.",
  "tika-s0201t:2376_0": "512.",
  "tika-s0201t:2376_1": "Sakkharaṃ gahetvāti sakkharāsīsena tattakaṃ bhinnapāsāṇamuṭṭhinti āha “antomuṭṭhiyaṃ tiṭṭhanapamāṇaṃ pāsāṇa”nti.",
  "tika-s0201t:2376_2": "Muṭṭhipariyāpannanti attho.",
  "tika-s0201t:2376_3": "Ayañhi pāsāṇassa heṭṭhimakoṭi.",
  "tika-s0201t:2376_4": "Hatthināgoti mahāhatthī.",
  "tika-s0201t:2376_5": "Mahantapariyāyo nāga-",
  "tika-s0201t:2376_6": "saddoti keci.",
  "tika-s0201t:2376_7": "Ahināgādito vā visesanatthaṃ hatthināgoti vuttaṃ.",
  "tika-s0201t:2376_8": "Sakalasarīreneva nivattitvā apalokesīti vuttamatthaṃ vivarituṃ “yathā hī”tiādi vuttaṃ.",
  "tika-s0201t:2376_9": "Na vāyanti ettha vā-",
  "tika-s0201t:2376_10": "saddo avadhāraṇatthoti āha “neva pamāṇaṃ aññāsī”ti.",
  "tika-s0201t:2376_11": "Sahāpalokanāyāti ca vacanatoti iminā vacanena imaṃ vacanamattaṃ gahetvāti adhippāyo.",
  "tika-s0201t:2376_12": "Uḷāreti uḷāraguṇe.",
  "tika-s0201t:2376_13": "Bhagavantañhi ṭhapetvā natthi tadā sadevake loke tādiso guṇavisesayuttoti.",
  "tika-s0201t:2377_0": "Visuṃ visuṃ paccattavedaniyo ayasūlena saddhiṃ bhūtāni cha phassāyatanāni etassāti cha phassāyatanaṃ, dukkhaṃ.",
  "tika-s0201t:2377_1": "Taṃ ettha atthīti cha phassāyataniko, nirayo.",
  "tika-s0201t:2377_2": "Tenāha “chasu phassā…pe…",
  "tika-s0201t:2377_3": "paccayo”ti.",
  "tika-s0201t:2377_4": "Samāhanatīti samāhato,",
  "tika-s0201t:2377_5": "anekasatabhedo saṅkusamāhato ettha atthīti saṅkusamāhato, nirayo.",
  "tika-s0201t:2377_6": "Visesapaccayatāya vedanāya ṭhitoti vedaniyo,",
  "tika-s0201t:2377_7": "kāraṇākārakena vinā paccattaṃ sayameva vedaniyoti paccattavedaniyo.",
  "tika-s0201t:2377_8": "Ayasūlena saddhiṃ ayasūlanti pādapadesato paṭṭhāya nirantaraṃ abhihananavasena āgatena paṇṇāsāya janehi",
  "tika-s0201t:2377_9": "gahitena ayasūlena saha sīsapadesato paṭṭhāya āgataṃ.",
  "tika-s0201t:2377_10": "Ayasūlabhāvasāmaññena cetaṃ ekavacanaṃ,",
  "tika-s0201t:2377_11": "satamattāni patitāni sūlāni.",
  "tika-s0201t:2377_12": "Iminā te ṭhānena cintetvāti nissitavohārena nissayaṃ vadati.",
  "tika-s0201t:2377_13": "Evaṃ vuttanti “tadā jāneyyāsi vassasahassaṃ me niraye paccamānassā”ti evaṃ vuttaṃ.",
  "tika-s0201t:2377_14": "Vuṭṭhānimanti vuṭṭhāne bhavaṃ,",
  "tika-s0201t:2377_15": "antimanti attho.",
  "tika-s0201t:2377_16": "Tenāha “vipākavuṭṭhānavedana”nti,",
  "tika-s0201t:2377_17": "vipākassa pariyosānaṃ vedananti attho.",
  "tika-s0201t:2377_18": "Dukkhatarā hoti padīpassa vijjhāyanakkhaṇe mahantabhāvo viya.",
  "tika-s0201t:2378_0": "513.",
  "tika-s0201t:2378_1": "Ghaṭṭayitvā pothetvā.",
  "tika-s0201t:2378_2": "Pāṭiyekkavedanājanakāti paccekaṃ mahādukkhasamuppādakā.",
  "tika-s0201t:2378_3": "Ayato apagato nirayo,",
  "tika-s0201t:2378_4": "so devadūtasuttena dīpetabbo.",
  "tika-s0201t:2378_5": "Atthavaṇṇanā panassa parato sayameva āgamissati.",
  "tika-s0201t:2378_6": "Imaṃ pana atītavatthuṃ āharitvā attano ñāṇānubhāvadīpanamukhena māraṃ santajjento mahāthero “yo etamabhijānātī”ti gāthamāha.",
  "tika-s0201t:2378_7": "Tassattho –",
  "tika-s0201t:2378_8": "yo mahābhiñño etaṃ kammaṃ kammaphalañca hatthatale ṭhapitaṃ āmalakaṃ viya abhimukhaṃ katvā paccakkhato jānāti.",
  "tika-s0201t:2378_9": "Sabbaso bhinnakilesatāya bhikkhu sammāsambuddhassa aggasāvako,",
  "tika-s0201t:2378_10": "tādisaṃ uḷāraguṇaṃ āsajja ghaṭṭayitvā ekantakāḷakehi pāpadhammehi samannāgatattā kaṇha māra āyatiṃ mahādukkhaṃ vindissasi.",
  "tika-s0201t:2379_0": "Udakaṃ vatthuṃ katvāti tattha nibbattanakasattānaṃ sādhāraṇakammaphalena mahāsamuddaudakameva adhiṭṭhānaṃ katvā.",
  "tika-s0201t:2379_1": "Tathā hi tāni kappaṭṭhitikāni honti.",
  "tika-s0201t:2379_2": "Tenāha “kappaṭṭhāyino”ti.",
  "tika-s0201t:2379_3": "Tesanti vimānānaṃ.",
  "tika-s0201t:2379_4": "Etaṃ yathāvuttavimānavatthuṃ tāsaṃ accharānaṃ sampattiṃ,",
  "tika-s0201t:2379_5": "tassa ca kāraṇaṃ attapaccakkhaṃ katvā jānāti.",
  "tika-s0201t:2379_6": "Pādaṅguṭṭhena kampayīti pubbārāme visākhāya mahāupāsikāya kāritaṃ sahassagabbhapaṭimaṇḍitamahāpāsādaṃ attano pādaṅguṭṭhena kampesi.",
  "tika-s0201t:2379_7": "Tenāha “idaṃ pāsādakampanasuttena dīpetabba”nti.",
  "tika-s0201t:2379_8": "Idanti “yo vejayanta”nti imissā gāthāya atthajātaṃ cūḷataṇhāsaṅkhayavimuttisutteneva dīpetabbaṃ.",
  "tika-s0201t:2380_0": "Tassa brahmagaṇassa tathācintanasamanantarameva tasmiṃ brahmaloke sudhammaṃ brahmasabhaṃ gantvā.",
  "tika-s0201t:2380_1": "Tepīti mahāmoggallānādayo.",
  "tika-s0201t:2380_2": "Paccekaṃ disāsūti mahāmoggallānatthero puratthimadisāyaṃ,",
  "tika-s0201t:2380_3": "mahākassapatthero dakkhiṇadisāyaṃ,",
  "tika-s0201t:2380_4": "mahākappinatthero pacchimadisāyaṃ,",
  "tika-s0201t:2380_5": "anuruddhatthero uttaradisāyanti evaṃ cattāro therā brahmaparisamatthake majjhe nisinnassa bhagavato samantato catuddisā nisīdiṃsu.",
  "tika-s0201t:2380_6": "Gāthā vuttāti “yo brahmaṃ paripucchatī”ti gāthā vuttā.",
  "tika-s0201t:2380_7": "Aññatarabrahmasuttenāti –",
  "tika-s0201t:2380_8": "“tena kho pana samayena aññatarassa brahmuno evarūpaṃ pāpakaṃ diṭṭhigataṃ uppannaṃ hotī”tiādinā mahāvagge āgatena aññatarabrahmasuttena.",
  "tika-s0201t:2381_0": "Jhānavimokkhena phusīti jhānavimokkhasannissayena abhiññāñāṇena phassayi.",
  "tika-s0201t:2381_1": "Vananti jambudīpaṃ aphassayīti sambandho.",
  "tika-s0201t:2381_2": "Jambudīpo hi vanabahulatāya idha “vana”nti vutto.",
  "tika-s0201t:2381_3": "Tenāha “jambusaṇḍassa issaro”ti.",
  "tika-s0201t:2381_4": "Pubbavidehānaṃ dīpanti pubbavidehavāsīnaṃ dīpaṃ,",
  "tika-s0201t:2381_5": "pubbavidehadīpanti attho.",
  "tika-s0201t:2381_6": "Bhūmisayā narā nāma aparagoyānakā uttarakurukā ca.",
  "tika-s0201t:2381_7": "Yasmā te gehapariggahābhāvato bhūmiyaṃyeva sayanti,",
  "tika-s0201t:2381_8": "na pāsādādīsu.",
  "tika-s0201t:2381_9": "Paṭilabhīti uppādesi.",
  "tika-s0201t:2381_10": "Etaṃ āsaṃ mā akāsīti esā yathā pubbe dūsimārassa,",
  "tika-s0201t:2381_11": "evaṃ tuyhaṃ āsā dīgharattaṃ anatthāvahā,",
  "tika-s0201t:2381_12": "tasmā edisaṃ āsaṃ mā akāsīti mārassa ovādaṃ adāsi.",
  "tika-s0201t:2381_13": "Sesaṃ sabbattha suviññeyyameva.",
  "tika-s0201t:2382_0": "Papañcasūdaniyā majjhimanikāyaṭṭhakathāya",
  "tika-s0201t:2383_0": "Māratajjanīyasuttavaṇṇanāya līnatthappakāsanā samattā.",
  "tika-s0201t:2384_0": "Niṭṭhitā ca cūḷayamakavaggavaṇṇanā.",
  "tika-s0201t:2385_0": "Mūlapaṇṇāsaṭīkā samattā.",
  "tika-s0201t:2386_0": "Dutiyo bhāgo niṭṭhito."
}