{
  "anya-e0501n0:0_0": "Namo tassa bhagavato arahato sammāsambuddhassa",
  "anya-e0501n0:1_0": "Paṭṭhānuddesa dīpanīpāṭha",
  "anya-e0501n0:2_0": "1. Hetupaccayo",
  "anya-e0501n0:3_0": "Katamo hetupaccayo. Lobho hetupaccayo. Doso, moho, alobho, adoso, amoho hetu paccayo.",
  "anya-e0501n0:4_0": "Katame dhammā hetupaccayassa paccayuppannā.",
  "anya-e0501n0:4_1": "Lobha sahajātā cittacetasikā dhammā ca rūpakalāpādhammā ca dosasaha jātā mohasahajātā alobhasahajātā",
  "anya-e0501n0:4_2": "adosasaha jātā amohasahajātā cittacetasikā dhammā ca rūpakalāpā dhammā ca hetupaccayato uppannā hetupaccayuppannā dhammā.",
  "anya-e0501n0:5_0": "Sahajātarūpakalāpā nāma sahetukapaṭisandhikkhaṇe kammajarūpāni ca pavattikāle sahetukacittajarūpāni ca.",
  "anya-e0501n0:5_1": "Tattha paṭisandhikkhaṇo nāma paṭisandhicittassa uppādakkhaṇo.",
  "anya-e0501n0:5_2": "Pavattikālo nāma paṭisandhicittassa ṭhitikkhaṇato paṭṭhāya yāva cutikālaṃ vuccati.",
  "anya-e0501n0:6_0": "Kenaṭṭhena hetu,",
  "anya-e0501n0:6_1": "kenaṭṭhena paccayoti.",
  "anya-e0501n0:6_2": "Mūlaṭṭhena hetu,",
  "anya-e0501n0:6_3": "upakārakaṭṭhena paccayoti.",
  "anya-e0501n0:6_4": "Tattha mūlayamake vuttānaṃ lobhādīnaṃ mūladhammānaṃ mūlabhāvo mūlaṭṭho nāma.",
  "anya-e0501n0:6_5": "So mūlaṭṭho mūlayamakadīpaniyaṃ amhehi rukkhopamāya dīpitoyeva.",
  "anya-e0501n0:7_0": "Api ca eko puriso ekissaṃ itthiyaṃ paṭibaddha citto hoti.",
  "anya-e0501n0:7_1": "So yāva taṃ cittaṃ na jahati,",
  "anya-e0501n0:7_2": "tāva taṃ itthiṃ ārabbha tassa purisassa lobhasahajātāni kāyavacīmanokammāni ca lobhasamuṭṭhitāni cittajarūpāni ca cirakālaṃpi pavattanti.",
  "anya-e0501n0:7_3": "Sabbāni ca tāni cittacetasikarūpāni tassaṃ itthiyaṃ rajjanalobhamūlakāni honti.",
  "anya-e0501n0:7_4": "So lobho tesaṃ mūlaṭṭhena hetu ca,",
  "anya-e0501n0:7_5": "upakārakaṭṭhena paccayo ca.",
  "anya-e0501n0:7_6": "Tasmā hetupaccayo.",
  "anya-e0501n0:7_7": "Esa nayo sesāni rajjanīyavatthūni ārabbharajjanavasena uppannesu lobhesu,",
  "anya-e0501n0:7_8": "dussanīyavatthūni ārabbha dussanavasena uppannesu dosesu,",
  "anya-e0501n0:7_9": "muyhanīyavatthūni ārabbha muyhanavasena uppannesu mohesu ca.",
  "anya-e0501n0:8_0": "Tattha yathā rukkhassa mūlāni sayaṃ antopathaviyaṃ suṭṭhu patiṭṭhahitvā pathavirasañca āporasañca gahetvā taṃ rukkhaṃ yāva aggā abhiharanti,",
  "anya-e0501n0:8_1": "tena rukkho cirakālaṃ vaḍḍhamāno tiṭṭhati.",
  "anya-e0501n0:8_2": "Tathā lobho ca tasmiṃ tasmiṃ vatthumhi rajjanavasena suṭṭhu patiṭṭhahitvā tassa tassa vatthussa piyarūparasañca",
  "anya-e0501n0:8_3": "sātarūparasañca gahetvā sampayuttadhamme yāva kāyavacīvītikkamā abhiharati,",
  "anya-e0501n0:8_4": "kāya vītikkamaṃ vā vacīvītikkamaṃ vā pāpeti.",
  "anya-e0501n0:8_5": "Tathā doso ca dussana vasena appiyarūparasañca asātarūparasañca gahetvā,",
  "anya-e0501n0:8_6": "moho ca muyhanavasena nānārammaṇesu niratthakacittācārarasaṃ vaḍḍhetvāti vattabbaṃ.",
  "anya-e0501n0:8_7": "Evaṃ abhiharantā tayo dhammā rajjanīyādīsu vatthūsu sampayuttadhamme modamāne pamodamāne karonto viya cira kālaṃ pavattenti.",
  "anya-e0501n0:8_8": "Sampayuttadhammā ca tathā pavattanti.",
  "anya-e0501n0:8_9": "Sampayutta dhammesu ca tathā pavattamānesu sahajātarūpakalāpāpi tathā pavattantiyeva.",
  "anya-e0501n0:8_10": "Tattha sampayuttadhamme abhiharatīti dve piyarūpa sātarūparase sampayuttadhammānaṃ santikaṃ pāpetīti attho.",
  "anya-e0501n0:9_0": "Sukkapakkhe so puriso yadākāmesu ādīnavaṃ passati,",
  "anya-e0501n0:9_1": "tadā so taṃ cittaṃjahati,",
  "anya-e0501n0:9_2": "taṃ itthiṃ ārabbha alobho sañjā yati.",
  "anya-e0501n0:9_3": "Pubbe yasmiṃ kāle taṃ itthiṃ ārabbha lobhamūlakāni asuddhāni kāyavacīmanokammāni vattanti.",
  "anya-e0501n0:9_4": "Idāni tasmiṃ kālepi alobhamūlakāni suddhāni kāyavacīmanokammāni vattanti.",
  "anya-e0501n0:9_5": "Pabbajita sīlasaṃvarāni vā jhānaparikammāni vā appanājhānāni vā vattanti.",
  "anya-e0501n0:9_6": "So alobho tesaṃ mūlaṭṭhena hetu ca hoti,",
  "anya-e0501n0:9_7": "upakārakaṭṭhena paccayoca.",
  "anya-e0501n0:9_8": "Tasmā hetupaccayo.",
  "anya-e0501n0:9_9": "Esa nayo sesesu lobha paṭipakkhesu alobhesu,",
  "anya-e0501n0:9_10": "dosapaṭipakkhesu adosesu,",
  "anya-e0501n0:9_11": "moha paṭipakkhesu amohesu ca.",
  "anya-e0501n0:10_0": "Tattha rukkhamūlāni viya alobho lobhaneyyavatthūsu lobhaṃ pahāya lobhavivekasukharasaṃ vaḍḍhetvā tena",
  "anya-e0501n0:10_1": "sukhena sampayuttadhamme modamāne pamodamāne karonto viya yāva jhānasamāpattisukhā vā yāva maggaphalasukhā",
  "anya-e0501n0:10_2": "vā vaḍḍhāpeti.",
  "anya-e0501n0:10_3": "Tathā adoso ca dosaneyyavatthūsu dosavivekasukharasaṃ vaḍḍhetvā,",
  "anya-e0501n0:10_4": "amoho ca mohaneyyavatthūsu mohavivekasukharasaṃ vaḍḍhetvāti vattabbaṃ.",
  "anya-e0501n0:10_5": "Evaṃ vaḍḍhāpentā tayo dhammā kusalesu dhammesu sampayuttadhamme modamāne pamodamāne karonto viya cira kālaṃpi pavattenti.",
  "anya-e0501n0:10_6": "Sampayuttadhammā ca tathā pavattanti.",
  "anya-e0501n0:10_7": "Sampayutta dhammesu ca tathā pavattamānesu sahajātarūpakalāpāpi tathā pavattantiyeva.",
  "anya-e0501n0:11_0": "Tattha lobhavivekasukharasanti viviccanaṃ vigamanaṃ viveko.",
  "anya-e0501n0:11_1": "Lobhassa viveko lobhaviveko.",
  "anya-e0501n0:11_2": "Lobhaviveke sukhaṃ lobhavivekasukhaṃ.",
  "anya-e0501n0:11_3": "Lobhavivekaṃ paṭicca uppannasukhanti vuttaṃ hoti.",
  "anya-e0501n0:11_4": "Tadeva raso lobhavivekasukharasoti samāso.",
  "anya-e0501n0:11_5": "Ayaṃ abhidhamme paṭṭhānanayo.",
  "anya-e0501n0:12_0": "Hattantanayo pana avijjāsaṅkhāto moho ca taṇhāsaṅkhāto lobho cāti dve dhammā sabbesaṃpi vaṭṭadukkhadhammānaṃ mūlāni honti.",
  "anya-e0501n0:12_1": "Doso pana lobhassa nissandabhūtaṃ pāpamūlaṃ hoti.",
  "anya-e0501n0:12_2": "Vijjāsaṅkhāto amoho ca nikkhamadhātusaṅkhāto alobho cāti dve dhammā vivaṭṭadhammānaṃ mūlāni honti.",
  "anya-e0501n0:12_3": "Adoso pana alobhassa nissandabhūtaṃ kalyāṇamūlaṃ hoti.",
  "anya-e0501n0:12_4": "Evaṃ chabbidhāni mūlāni sahajātānaṃpi asahajātānaṃpi nāmarūpadhammānaṃ paccayā hontīti.",
  "anya-e0501n0:12_5": "Ayaṃ suttantesu nayo.",
  "anya-e0501n0:12_6": "Hetupaccayadīpanā niṭṭhitā.",
  "anya-e0501n0:13_0": "2. Ārammaṇapaccayo",
  "anya-e0501n0:14_0": "Katamo ārammaṇapaccayo.",
  "anya-e0501n0:14_1": "Sabbepi cittacetasikā dhammā sabbepi rūpadhammā sabbaṃpi nibbānaṃ sabbāpi paññattiyo ārammaṇa paccayo.",
  "anya-e0501n0:14_2": "Na hi so nāma ekopi dhammo atthi,",
  "anya-e0501n0:14_3": "yo citta cetasikānaṃ ārammaṇaṃ na hoti.",
  "anya-e0501n0:14_4": "Saṅkhepato pana ārammaṇaṃ chabbidhaṃ hoti rūpārammaṇaṃ saddārammaṇaṃ gandhārammaṇaṃ rasārammaṇaṃ phoṭṭhabbārammaṇaṃ dhammārammaṇanti.",
  "anya-e0501n0:15_0": "Katame dhammā ārammaṇapaccayassa paccayuppannā.",
  "anya-e0501n0:15_1": "Sabbepi citta cetasikādhammā ārammaṇapaccayassa paccayuppannā.",
  "anya-e0501n0:15_2": "Na hi kiñci cittaṃ nāma atthi,",
  "anya-e0501n0:15_3": "yaṃ cittaṃ bhūtena vā abhūtena vā ārammaṇena vinā pavattati.",
  "anya-e0501n0:16_0": "Tattha paccuppannaṃ rūpārammaṇaṃ duvidhassa cakkhuviññāṇacittassa ārammaṇapaccayo.",
  "anya-e0501n0:16_1": "Paccuppannaṃ saddārammaṇaṃ duvidhassa sotaviññāṇa cittassa.",
  "anya-e0501n0:16_2": "Paccuppannaṃ gandhārammaṇaṃ duvidhassa ghānaviññāṇacittassa.",
  "anya-e0501n0:16_3": "Paccuppannaṃ rasārammaṇaṃ duvidhassa jithaviññāṇacittassa.",
  "anya-e0501n0:16_4": "Paccuppannaṃ tividhaṃ phoṭṭhabbārammaṇaṃ duvidhassa kāyaviññāṇacittassa.",
  "anya-e0501n0:16_5": "Paccuppannāni tāni pañcārammaṇāni tividhassa manodhātucittassa ārammaṇapaccayo.",
  "anya-e0501n0:16_6": "Sabbāni tāni atītānāgatapaccuppannāni pañcārammaṇāni vā sabbāni tekālikāni kālavimuttāni dhammārammaṇāni",
  "anya-e0501n0:16_7": "vā cha sattatividhānaṃ manoviññāṇacittānaṃ yathārahaṃ ārammaṇapaccayo.",
  "anya-e0501n0:17_0": "Kenaṭṭhena ārammaṇaṃ,",
  "anya-e0501n0:17_1": "kenaṭṭhena paccayoti.",
  "anya-e0501n0:17_2": "Citta cetasikehi ālambitabbaṭṭhena ārammaṇaṃ,",
  "anya-e0501n0:17_3": "upakārakaṭṭhena paccayoti.",
  "anya-e0501n0:18_0": "Ālambitabbaṭṭhenāti cettha ālambaṇakiriyā nāma citta cetasikānaṃ ārammaṇaggahaṇakiriyā,",
  "anya-e0501n0:18_1": "ārammaṇupādāna kiriyā.",
  "anya-e0501n0:19_0": "Yathā hi loke ayodhātuṃ kāmeti icchatīti atthena ayokantako nāma lohadhātuviseso atthi.",
  "anya-e0501n0:19_1": "So ayokhandhasamīpaṃ sampatto taṃ ayokhandhaṃ kāmento viya icchanto viya ayokhandhābhimukho cañcalati.",
  "anya-e0501n0:19_2": "Sayaṃ vā taṃ ayokhandhaṃ upagacchati.",
  "anya-e0501n0:19_3": "Ayokhandhaṃ vā attābhimukhaṃ ākaḍḍhati,",
  "anya-e0501n0:19_4": "ayokhandho tadabhimukho cañcalati,",
  "anya-e0501n0:19_5": "taṃ vā upagacchati.",
  "anya-e0501n0:19_6": "Ayaṃ ayokantakassa ālambaṇakiriyā nāma.",
  "anya-e0501n0:19_7": "Evameva cittacetasikānaṃ ārammaṇesu ālambaṇakiriyā daṭṭhabbā.",
  "anya-e0501n0:19_8": "Na kevalaṃ ārammaṇesu ālambaṇa mattaṃ hoti.",
  "anya-e0501n0:19_9": "Atha kho cittacetasikā dhammā sattasantāne uppajjamānā chasu dvāresu ārammaṇānaṃ āpātāgamane eva khaṇe khaṇe uppajjanti.",
  "anya-e0501n0:19_10": "Uppajjitvā ca khaṇe khaṇe nirujjhanti.",
  "anya-e0501n0:20_0": "Yathā taṃ bheritale bherisaddā uppajjamānā tattha tattha hatthena paharaṇakāle eva khaṇe khaṇe uppajjanti,",
  "anya-e0501n0:20_1": "uppajjitvā ca khaṇe khaṇe nirujjhanti.",
  "anya-e0501n0:20_2": "Vīṇāsaddā uppajjamānā vīṇātantīsu tattha tattha vīṇādantakena paharaṇakāle eva khaṇe khaṇe uppajjanti,",
  "anya-e0501n0:20_3": "uppajjitvā ca khaṇe khaṇe nirujjhantīti.",
  "anya-e0501n0:20_4": "Niddāyantassa bhavaṅgacittappavatti kālepi pubbabhave maraṇāsannakāle chasu dvāresu āpāta māgatāni kamma",
  "anya-e0501n0:20_5": "kammanimitta gatinimittāni eva bhavaṅgacittānaṃ ārammaṇapaccayoti.",
  "anya-e0501n0:20_6": "Ārammaṇapaccayadīpanā niṭṭhitā.",
  "anya-e0501n0:21_0": "3. Adhipatipaccayo",
  "anya-e0501n0:22_0": "Duvidho adhipatipaccayo ārammaṇādhipatipaccayo saha jātādhipatipaccayo ca.",
  "anya-e0501n0:22_1": "Tattha katamo ārammaṇādhipatipaccayo.",
  "anya-e0501n0:22_2": "Ārammaṇapaccaye vuttesu ārammaṇesu yāni ārammaṇāni atiiṭṭhāni honti atikantāni atimanāpāni garukatāni.",
  "anya-e0501n0:22_3": "Tāni ārammaṇāni ārammaṇādhipatipaccayo.",
  "anya-e0501n0:22_4": "Tattha atiiṭṭhānīti sabhāvato iṭṭhāni vā hontu aniṭṭhāni vā,",
  "anya-e0501n0:22_5": "tena tena puggalena atiicchitāni ārammaṇāni idha atiiṭṭhāni nāma.",
  "anya-e0501n0:23_0": "Tāni pana dhammato dve dosamūlacittuppāde ca dve momūha cittuppāde ca dukkhasahagatakāyaviññāṇacittuppāde",
  "anya-e0501n0:23_1": "ca ṭhapetvā avasesāni sabbāni kāmāvacaracittacetasikāni ca rūpārūpa lokuttaracittacetasikāni ca sabbāni",
  "anya-e0501n0:23_2": "atiiṭṭharūpāni ca honti.",
  "anya-e0501n0:24_0": "Tesupi kāmārammaṇāni garuṃ karontasseva ārammaṇā dhipatipaccayo.",
  "anya-e0501n0:24_1": "Garuṃ akarontassa ārammaṇādhipatipaccayo na hoti.",
  "anya-e0501n0:24_2": "Jhānalābhino pana attanā paṭiladdhāni mahaggatajhānāni ariyasāvakā ca attanā paṭiladdhe lokuttaradhamme garuṃ akarontā nāma natthi.",
  "anya-e0501n0:25_0": "Katame dhammā tassa paccayassa paccayuppannā.",
  "anya-e0501n0:25_1": "Aṭṭha lobha mūlacittāni aṭṭha kāmāvacarakusalacittāni cattāri kāmāvacara ñāṇasampayuttakiriyacittāni",
  "anya-e0501n0:25_2": "aṭṭha lokuttaracittāni tassa paccayassa paccayuppannā.",
  "anya-e0501n0:26_0": "Tattha lokiyāni chaḷārammaṇāni lobhamūlacittānaṃ paccayo.",
  "anya-e0501n0:26_1": "Sattarasa lokiyakusalāni catunnaṃ ñāṇavippayutta kusalānaṃ.",
  "anya-e0501n0:26_2": "Tāni kusalāniceva heṭṭhimamaggaphalāni ca nibbānañca catunnaṃ ñāṇasampayuttakusalānaṃ.",
  "anya-e0501n0:26_3": "Arahattamaggaphalāni ca nibbānañca catunnaṃ ñāṇasampayuttakiriyānaṃ.",
  "anya-e0501n0:26_4": "Nibbānaṃ aṭṭhannaṃ lokuttara cittānanti.",
  "anya-e0501n0:27_0": "Kenaṭṭhena ārammaṇaṃ,",
  "anya-e0501n0:27_1": "kenaṭṭhena adhipati.",
  "anya-e0501n0:27_2": "Ālambi tabbaṭṭhena ārammaṇaṃ,",
  "anya-e0501n0:27_3": "ādhipaccaṭṭhena adhipati.",
  "anya-e0501n0:27_4": "Ko ādhipaccaṭṭho.",
  "anya-e0501n0:27_5": "Attānaṃ garuṃ katvā pavattesu cittacetasikesu issarabhāvo ādhipaccaṭṭho.",
  "anya-e0501n0:27_6": "Loke sāmikā viya ārammaṇādhipatipaccaya dhammā daṭṭhabbā,",
  "anya-e0501n0:27_7": "dāsā viya paccayuppannadhammā daṭṭhabbā.",
  "anya-e0501n0:28_0": "Sutasomajātake rājā porisādo manussamaṃsaṃ garuṃ karonto manussamaṃsahetu rajjaṃ pahāya araññe vicarati.",
  "anya-e0501n0:28_1": "Tattha manussamaṃse gandharasa dhammā ārammaṇādhipatipaccayo.",
  "anya-e0501n0:28_2": "Rañño porisādassa lobhamūlacittaṃ paccayuppannadhammo.",
  "anya-e0501n0:28_3": "Rājā suta somo saccadhammaṃ garuṃ katvā saccadhammahetu rajjasampattiñca ñāti saṅghañca attano jīvitañca",
  "anya-e0501n0:28_4": "chaṭṭetvā puna rañño porisādassa hatthaṃ upagato.",
  "anya-e0501n0:28_5": "Tattha saccadhammo ārammaṇādhipatipaccayo.",
  "anya-e0501n0:28_6": "Rañño sutasomassa kusalacittaṃ paccayuppannadhammo.",
  "anya-e0501n0:28_7": "Esanayo sabbesu garukatesu ārammaṇesu.",
  "anya-e0501n0:29_0": "Katamo sahajātādhipatipaccayo.",
  "anya-e0501n0:29_1": "Adhipatibhāvaṃ pattā cattāro dhammā adhipatipaccayo,",
  "anya-e0501n0:29_2": "chando cittaṃ vīriyaṃ vīmaṃsā.",
  "anya-e0501n0:30_0": "Katame dhammā tassa paccayassa paccayuppannā.",
  "anya-e0501n0:30_1": "Adhipati sampayuttā cittacetasikā ca adhipatisamuṭṭhitā cittajarūpadhammā ca tassa paccayassa paccayuppannā.",
  "anya-e0501n0:31_0": "Kenaṭṭhena sahajāto, kenaṭṭhena adhipati.",
  "anya-e0501n0:32_0": "Sahuppādanaṭṭhena sahajāto,",
  "anya-e0501n0:32_1": "sahajātānaṃ dhammānaṃ abhibhavanaṭṭhena adhipati.",
  "anya-e0501n0:32_2": "Tattha sahuppādanaṭṭhenāti yo dhammo sayaṃ uppajjamāno attanā sahajātadhamme ca attanā saheva uppādeti,",
  "anya-e0501n0:32_3": "tassa attanā sahajātadhammānaṃ sahuppādanaṭṭhena.",
  "anya-e0501n0:33_0": "Abhibhavanaṭṭhenāti ajjhottharaṇaṭṭhena.",
  "anya-e0501n0:33_1": "Yathā rājā cakkavatti attano puññiddhiyā sakaladīpavāsino abhibhavanto ajjhottharanto attano vase vattāpeti,",
  "anya-e0501n0:33_2": "sakaladīpavāsino ca tassa vase vattanti.",
  "anya-e0501n0:33_3": "Tathā adhipatiṭṭhānapattā ime cattāro dhammā attano attano visaye sahajātadhamme abhibhavantā ajjhottharantā attano vase vattāpenti,",
  "anya-e0501n0:33_4": "sahajātadhammā ca tesaṃ vase vattanti.",
  "anya-e0501n0:33_5": "Yathā vā silāthambhe pathavidhātu udakakkhandhe āpodhātu aggikkhandhe tejodhātu vātakkhandhe vāyodhātu",
  "anya-e0501n0:33_6": "attanā sahajātā tisso dhātuyo abhibhavantā ajjhottharantā attano gatiṃ gamāpenti,",
  "anya-e0501n0:33_7": "sahajātadhātuyo ca tāsaṃ gatiṃ gacchanti,",
  "anya-e0501n0:33_8": "evameva adhipatiṭṭhānapattā ime cattāro dhammā attano balena sahajātadhamme attano gatiṃ gamāpenti,",
  "anya-e0501n0:33_9": "sahajātadhammā ca tesaṃ gatiṃ gacchanti,",
  "anya-e0501n0:33_10": "evaṃ sahajātadhammānaṃ abhibhavanaṭṭhena.",
  "anya-e0501n0:34_0": "Ettha vadeyyuṃ,",
  "anya-e0501n0:34_1": "yadi sahajātadhammānaṃ abhibhavanaṭṭhena adhipatināma siyā.",
  "anya-e0501n0:34_2": "Evaṃ sati tiṭṭhatu chando,",
  "anya-e0501n0:34_3": "lobho eva adhipatināma siyā,",
  "anya-e0501n0:34_4": "so hi chandatopi balavataro hutvā saha jātadhamme abhibhavanto pavattatīti. Vuccate,",
  "anya-e0501n0:34_5": "bālaputhujjanesu eva lobho chandato balavataro hoti,",
  "anya-e0501n0:34_6": "paṇḍitesu pana chando eva lobhato balavataro hutvā sahajātadhamme abhi bhavanto pavattati.",
  "anya-e0501n0:34_7": "Sace hi lobho eva chandato balavataro siyā,",
  "anya-e0501n0:34_8": "kathaṃ ime sattā lobhassa hatthagatā bhavasampatti bhogasammattiyo chaṭṭetvā nekkhammadhamme pūretvā vaṭṭadukkhato nissareyyuṃ.",
  "anya-e0501n0:34_9": "Yasmā pana chando eva lobhato balavataro hoti,",
  "anya-e0501n0:34_10": "tasmā ime sattā lobhassa hatthagatā bhavasampatti bhogasampattiyo chaṭṭetvā nekkhammadhamme pūretvā vaṭṭadukkhato nissaranti.",
  "anya-e0501n0:34_11": "Tasmā chando eva lobhato balavataro hoti,",
  "anya-e0501n0:34_12": "chando eva adhipati,",
  "anya-e0501n0:34_13": "na lobhoti.",
  "anya-e0501n0:34_14": "Esa nayo dosādīsupīti.",
  "anya-e0501n0:35_0": "Tattha loke mahantesu sudukkaresu purisakammesu paccupaṭṭhitesu ime cattāro dhammā kammasiddhiyā saṃvattanti. Kathaṃ.",
  "anya-e0501n0:36_0": "Hīnacchandā bahujjanā mahantāni sudukkarāni purisakammāni disvā nivattacchandā honti.",
  "anya-e0501n0:36_1": "Kātuṃ na icchanti,",
  "anya-e0501n0:36_2": "amhākaṃ avisayoti nirapekkhā ṭhapenti.",
  "anya-e0501n0:36_3": "Chandādhiko pana tādisāni purisakammāni disvā uggatacchando hoti,",
  "anya-e0501n0:36_4": "ativiya kātuṃ icchati,",
  "anya-e0501n0:36_5": "mama visayo esoti adhiṭṭhānaṃ gacchati.",
  "anya-e0501n0:36_6": "So chandena abhikaḍḍhito yāva taṃ kammaṃ na sijjhati,",
  "anya-e0501n0:36_7": "tāva antarā taṃ kammaṃ chaṭṭetuṃ na sakkoti.",
  "anya-e0501n0:36_8": "Evañca sati atimahantaṃpi taṃ kammaṃ ekasmiṃ kāle siddhaṃ bhavissati.",
  "anya-e0501n0:37_0": "Hīnavīriyā ca bahujjanā tādisāni kammāni disvā nivatta vīriyā honti,",
  "anya-e0501n0:37_1": "idaṃ me kammaṃ karontassa bahuṃ kāyadukkhaṃ vā cetodukkhaṃ vā bhavissatīti nivattanti.",
  "anya-e0501n0:37_2": "Vīriyādhiko pana tādisāni purisakammāni disvā uggatavīriyo hoti,",
  "anya-e0501n0:37_3": "idāneva uṭṭhahitvā kātuṃ icchati.",
  "anya-e0501n0:37_4": "So cirakālaṃpi taṃ kammaṃ karonto bahuṃ kāyadukkhaṃ vā cetodukkhaṃ vā anubhavantopi tasmiṃ vīriya kamme nanibbindati,",
  "anya-e0501n0:37_5": "mahantena kammavīriyena vinā bhavituṃ na sakkoti,",
  "anya-e0501n0:37_6": "tādisena vīriyena rattidivaṃ khepento cittasukhaṃ vindati.",
  "anya-e0501n0:37_7": "Evañca sati atimahantaṃpi taṃ kammaṃ ekasmiṃ kāle siddhaṃ bhavissati.",
  "anya-e0501n0:38_0": "Hīnacittā ca bahujjanā tādisāni kammāni disvā nivattacittā honti.",
  "anya-e0501n0:38_1": "Puna ārammaṇaṃpi na karonti.",
  "anya-e0501n0:38_2": "Cittādhiko pana tādisāni kammāni disvā uggatacitto hoti,",
  "anya-e0501n0:38_3": "cittaṃ vinodetuṃpi na sakkoti,",
  "anya-e0501n0:38_4": "niccakālaṃ tattha nibandhacitto hoti.",
  "anya-e0501n0:38_5": "So cittavasiko hutvā cirakālaṃpi taṃ kammaṃ karonto bahuṃ kāyadukkhaṃvāpītiādinā chandādhipatinayena vattabbaṃ.",
  "anya-e0501n0:39_0": "Mandapaññā ca bahujjanā tādisāni kammāni disvā nivattapaññā honti,",
  "anya-e0501n0:39_1": "kammānaṃ ādimpi na passanti,",
  "anya-e0501n0:39_2": "antapi na passanti,",
  "anya-e0501n0:39_3": "andhakāre pavisantā viya honti,",
  "anya-e0501n0:39_4": "tāni kammāni kātuṃ cittaṃpi na namati.",
  "anya-e0501n0:39_5": "Paññādhiko pana tādisāni kammāni disvā uggatapañño hoti,",
  "anya-e0501n0:39_6": "kammānaṃ ādiṃpi passati,",
  "anya-e0501n0:39_7": "antaṃpi passati,",
  "anya-e0501n0:39_8": "phalaṃpi passati,",
  "anya-e0501n0:39_9": "ānisaṃsaṃpi passati.",
  "anya-e0501n0:39_10": "Sukhena kammasiddhiyā nānāupāyaṃpi passati.",
  "anya-e0501n0:39_11": "So cirakālaṃpi taṃ kammaṃ karontotiādinā vīriyādhipatinayena vattabbaṃ.",
  "anya-e0501n0:39_12": "Idha pana mahatiyā kammavīmaṃsāyāti ca tādisiyā kamma vīmaṃsāyāti ca vattabbaṃ.",
  "anya-e0501n0:40_0": "Evaṃ loke mahantesu sudukkaresu purisakammesu paccupaṭṭhitesu ime cattāro dhammā kammasiddhiyā saṃvattanti.",
  "anya-e0501n0:40_1": "Imesañca catunnaṃ adhipatīnaṃ vijjamānattā loke purisavisesā nāma dissanti,",
  "anya-e0501n0:40_2": "sabbaññubuddhā nāma dissanti,",
  "anya-e0501n0:40_3": "sabbaññubodhisattā nāma dissanti,",
  "anya-e0501n0:40_4": "paccekabuddhā nāma dissanti,",
  "anya-e0501n0:40_5": "paccekabodhisattānāma dissanti,",
  "anya-e0501n0:40_6": "aggasāvakānāma mahāsāvakā nāma sāvakabodhisattā nāma dissanti.",
  "anya-e0501n0:40_7": "Lokepi evarūpānaṃ purisavisesānaṃ vasena satta lokassa atthāya hitāya sukhāya paññāsippavisesā ca paribhogavatthuvisesā ca dissantīti.",
  "anya-e0501n0:40_8": "Adhipatipaccayadīpanā niṭṭhitā.",
  "anya-e0501n0:41_0": "4. Anantarapaccayo",
  "anya-e0501n0:42_0": "Katamo anantarapaccayo. Anantare khaṇe niruddho citta cetasikadhammasamūho anantarapaccayo.",
  "anya-e0501n0:43_0": "Katamo dhammo anantarapaccayassa paccayuppanno.",
  "anya-e0501n0:43_1": "Pacchime anantare eva khaṇe uppanno cittacetasikadhammasamūho tassa paccayassa paccayuppanno.",
  "anya-e0501n0:44_0": "Ekasmiṃ bhave paṭisandhicittaṃ paṭhamabhavaṅgacittassa anantara paccayo,",
  "anya-e0501n0:44_1": "paṭhama bhavaṅgacittaṃ dutiyabhavaṅgacittassa anantarapaccayotiādinā vattabbo.",
  "anya-e0501n0:45_0": "Yadā pana dhammayamake suddhāvāsānaṃ dutiye akusale citte vattamāneti vuttanayena tassa sattassa attano",
  "anya-e0501n0:45_1": "abhinavaṃ attabhāvaṃ ārabbha etaṃ mama esohamasmi eso me attāti pavattaṃ bhavanikantika taṇhāsahagatacittaṃ",
  "anya-e0501n0:45_2": "uppajjati.",
  "anya-e0501n0:45_3": "Tadā paṭhamaṃ dvikkhattuṃ bhavaṅgaṃ calati.",
  "anya-e0501n0:45_4": "Tato manodvārāvajjanacittaṃ uppajjati.",
  "anya-e0501n0:45_5": "Tato satta bhavanikantikajavanāni uppajjanti.",
  "anya-e0501n0:45_6": "Tato paraṃ bhavaṅgavāro.",
  "anya-e0501n0:46_0": "Api ca so satto tadā paccuppannabhave kiñci na jānāti,",
  "anya-e0501n0:46_1": "pubbabhave attanā anubhūtaṃ ārammaṇaṃ anussaramāno acchati.",
  "anya-e0501n0:46_2": "Vatthussa pana atidubbalattā tañca ārammaṇaṃ aparibyattameva hoti.",
  "anya-e0501n0:46_3": "Taṃ ārabbha uddhaccasahagatacittameva bahulaṃ pavattati.",
  "anya-e0501n0:47_0": "Yadā gabbho thokaṃ vaḍḍhamāno hoti atirekadvemāsaṃ gato,",
  "anya-e0501n0:47_1": "tadā cakkhādīni indriyāni paripuṇṇāni honti.",
  "anya-e0501n0:47_2": "Evaṃ santepi mātugabbhe ālokādīnaṃ paccayānaṃ abhāvato cakkhuviññāṇādīni cattāri viññāṇāni nuppajjanti,",
  "anya-e0501n0:47_3": "kāyaviññāṇamanoviññāṇāni eva uppajjanti.",
  "anya-e0501n0:47_4": "So satto mātuyā iriyāpathaparivattanādīsu bahūni dukkhadomanassāni paccanubhoti.",
  "anya-e0501n0:47_5": "Vijāyanakāle pana bhusaṃ dukkhaṃ nigacchatiyeva.",
  "anya-e0501n0:47_6": "Vijāyitvāpi yāva vatthurūpāni mudūni honti,",
  "anya-e0501n0:47_7": "paripākaṃ na gacchanti,",
  "anya-e0501n0:47_8": "tāva so atimandarūpo uttānaseyyako hutvā acchati.",
  "anya-e0501n0:47_9": "Na kiñci paccuppannaṃ ārammaṇaṃ sallakkheti.",
  "anya-e0501n0:47_10": "Yebhuyyena purima bhavānusārī eva tassa viññāṇaṃ hoti.",
  "anya-e0501n0:47_11": "Sace so niraya bhavato āgato hoti,",
  "anya-e0501n0:47_12": "so virūpamukhabahulo hoti.",
  "anya-e0501n0:47_13": "Purimāni nirayārammaṇāni ārabbha khaṇe khaṇe virūpamukhamassa paññāyati.",
  "anya-e0501n0:47_14": "Atha devalokato āgato hoti,",
  "anya-e0501n0:47_15": "dibbāni ārammaṇāni ārabbha vippasannamukhabahulo hoti,",
  "anya-e0501n0:47_16": "khaṇe khaṇe mihitamukhamassa paññāyati.",
  "anya-e0501n0:48_0": "Yadā pana vatthurūpāni tikkhāni honti,",
  "anya-e0501n0:48_1": "paripākaṃ gacchanti.",
  "anya-e0501n0:48_2": "Viññāṇāni cassa suvisadāni pavattanti.",
  "anya-e0501n0:48_3": "Tadā amandarūpo hutvā kīḷanto līḷanto modanto pamodanto acchati.",
  "anya-e0501n0:48_4": "Paccuppanne ārammaṇāni sallakkheti.",
  "anya-e0501n0:48_5": "Mātubhāsaṃ sallakkheti.",
  "anya-e0501n0:48_6": "Idha lokānusārī viññāṇamassa bahulaṃ pavattati.",
  "anya-e0501n0:48_7": "Purimajātiṃ pamussati.",
  "anya-e0501n0:49_0": "Kiṃ pana sabbopi satto imasmiṃ ṭhāne eva purimaṃ jātiṃ pamussatīti ce.",
  "anya-e0501n0:49_1": "Na sabbopi satto imasmiṃ ṭhāne eva pamussati.",
  "anya-e0501n0:49_2": "Koci atirekataraṃ gambhavāsadukkhena paripīḷito gabbhe eva pamussati.",
  "anya-e0501n0:49_3": "Koci vijāyanakāle,",
  "anya-e0501n0:49_4": "koci imasmiṃ ṭhāne pamussati.",
  "anya-e0501n0:49_5": "Koci itoparampi daharakāle na pamussati.",
  "anya-e0501n0:49_6": "Vuḍḍhakāle eva pamussati.",
  "anya-e0501n0:49_7": "Koci yāvajīvaṃpi na pamussati.",
  "anya-e0501n0:49_8": "Dve tayo bhave anussarantopi atthiyeva.",
  "anya-e0501n0:49_9": "Ime jātissarasattā nāma honti.",
  "anya-e0501n0:50_0": "Tattha vijāyanakālato paṭṭhāya chadvārikavīthicittāni pavattanti.",
  "anya-e0501n0:50_1": "Paccuppannārammaṇaṃ sallakkhaṇato paṭṭhāya chadvārikavīthi cittāni paripuṇṇāni pavattanti.",
  "anya-e0501n0:50_2": "Sabbatthapi purimaṃ purimaṃ anantare niruddhaṃ cittaṃ pacchimassa pacchimassa anantare uppannassa cittassa anantara paccayo hoti.",
  "anya-e0501n0:50_3": "Ayañca anantarapaccayo nāma anamatagge saṃsāre ekassa sattassa ekappabandho eva hoti.",
  "anya-e0501n0:50_4": "Yadā satto arahatta maggaṃ labhitvā khandhaparinibbānaṃ pāpuṇāti,",
  "anya-e0501n0:50_5": "tadā eva so pabandho chijjati.",
  "anya-e0501n0:51_0": "Kenaṭṭhena anantaro,",
  "anya-e0501n0:51_1": "kenaṭṭhena paccayoti.",
  "anya-e0501n0:51_2": "Attano anantare attasadisassa dhammantarassa uppādanaṭṭhena anantaro,",
  "anya-e0501n0:51_3": "upakārakaṭṭhena paccayo.",
  "anya-e0501n0:51_4": "Tattha attasadisassāti sārammaṇa bhāvena attanā sadisassa.",
  "anya-e0501n0:51_5": "Sārammaṇabhāvenāti ca yo dhammo ārammaṇena vinā na pavattati,",
  "anya-e0501n0:51_6": "so sārammaṇo nāma,",
  "anya-e0501n0:51_7": "evaṃ sārammaṇabhāvena.",
  "anya-e0501n0:51_8": "Dhammantarassa uppādanaṭṭhenāti purimasmiṃ citte niruddhepi tassa cintanakiriyāvego na vūpasammati,",
  "anya-e0501n0:51_9": "pacchimaṃ cittaṃ uppādetvā eva vūpasammati,",
  "anya-e0501n0:51_10": "evaṃ pacchimassa dhammantarassa uppādanaṭṭhena.",
  "anya-e0501n0:52_0": "Tattha purimā purimā mātuparamparā viya anantarapaccayaparamparā daṭṭhabbā.",
  "anya-e0501n0:52_1": "Pacchimā pacchimā dhītuparamparā viya tassa paccayuppannaparamparā daṭṭhabbā.",
  "anya-e0501n0:52_2": "Evaṃ sante arahantānaṃ sabbapacchimaṃ parinibbānacittampi puna paṭisandhicittasaṅkhātaṃ dhammantaraṃ uppādeyyāti.",
  "anya-e0501n0:52_3": "Na uppādeyya. Kasmā,",
  "anya-e0501n0:52_4": "tadā kammakilesavegānaṃ sabbaso paṭippassaddhibhāvena accantasantatarattā tassa cittassāti.",
  "anya-e0501n0:52_5": "Anantarapaccaya dīpanā niṭṭhitā.",
  "anya-e0501n0:53_0": "5. Samanantarapaccayo",
  "anya-e0501n0:54_0": "Paccayadhammavibhāgo ca paccayuppannadhammavibhāgo ca anantapaccaya sadiso.",
  "anya-e0501n0:55_0": "Kenaṭṭhena samanantaroti.",
  "anya-e0501n0:55_1": "Suṭṭhu anantaraṭṭhena samanantaro.",
  "anya-e0501n0:55_2": "Yathā silāthambhādīsu rūpakalāpā ekābaddhā samānāpi rūpa dhammabhāvena saṇṭhāna jātikattā majjhe paricchedarūpasahitā eva honti.",
  "anya-e0501n0:55_3": "Dvinnaṃ rūpakalāpānaṃ majjhe antaraṃ nāma vivaraṃ nāma atthiyeva.",
  "anya-e0501n0:55_4": "Na tathā purimapacchimānaṃ dvinnaṃ cittacetasika kalāpānaṃ majjhe.",
  "anya-e0501n0:55_5": "Te pana arūpadhammabhāvena asaṇṭhāna jātikattā majjhe paricchedadhammassa nāma kassaci ākāsavivarassa abhāvato sabbaso antara rahitā eva honti.",
  "anya-e0501n0:55_6": "Lokassapi dvinnaṃ kalāpānaṃ antaraṃ nāma na dissati.",
  "anya-e0501n0:55_7": "Tato ime sattā cittaṃ nāma niccaṃ dhuvaṃ thāvaraṃ avipariṇāmadhammanti evaṃ citte niccasaññino honti.",
  "anya-e0501n0:55_8": "Evaṃ suṭṭhu anantaraṭṭhena samanantaro.",
  "anya-e0501n0:55_9": "Anantaraṭṭhenāti ca attano anantare attasadisassa dhammantarassa uppādanaṭṭhenāti pubbe vuttameva.",
  "anya-e0501n0:56_0": "Evaṃ sante nirodhasamāpattikāle purimacittaṃ nāma neva saññānāsaññāyatanacittaṃ,",
  "anya-e0501n0:56_1": "pacchimacittaṃ nāma ariyaphalacittaṃ,",
  "anya-e0501n0:56_2": "dvinnaṃ cittānaṃ antare ekarattidivampi dverattidivānipi.La.",
  "anya-e0501n0:56_3": "Sattarattidivānipi acittako hoti.",
  "anya-e0501n0:56_4": "Asaññasattabhūmiyaṃpi purime kāmabhave cuticittaṃ purimacittaṃ nāma.",
  "anya-e0501n0:56_5": "Pacchime kāmabhave paṭisandhicittaṃ pacchimacittaṃ nāma,",
  "anya-e0501n0:56_6": "dvinnaṃ cittānaṃ antare asaññasattabhave pañcakappasatāni puggalo acittako tiṭṭhati.",
  "anya-e0501n0:56_7": "Tattha dve purimacittāni attano anantare attasadisassa dhammantarassa uppādanapaccayasattirahitāni hontīti. Na honti.",
  "anya-e0501n0:56_8": "Mahantehi pana bhāvanāpaṇidhibalehi paṭibāhitattā purimacittāni ca nirujjhamānāni anantare dhammantarassa uppādana sattisahitāni eva nirujjhanti.",
  "anya-e0501n0:56_9": "Pacchimacittāni ca uppajjamānāni tasmiṃ khaṇe ekābaddhabhāvena anuppajjitvā cirakāle eva uppajjanti.",
  "anya-e0501n0:56_10": "Na ca ettakamattena purimacittānaṃ anantare dhammantarassa uppādana sattināma natthīti ca,",
  "anya-e0501n0:56_11": "te anantarapaccayadhammā nāma na hontīti ca sakkā vattuṃ.",
  "anya-e0501n0:56_12": "Yathā taṃ rañño yodhā nāma atthi,",
  "anya-e0501n0:56_13": "kadāci rājā kālaṃ ñatvā tumhe idāni māyujjhatha,",
  "anya-e0501n0:56_14": "yuddhakālo na hoti,",
  "anya-e0501n0:56_15": "asukasmiṃ kāle eva yujjhathāti vadeyya.",
  "anya-e0501n0:56_16": "Te ca tadā ayujjhamānā vicareyyuṃ.",
  "anya-e0501n0:56_17": "Evaṃ santepi tesaṃ yujjhanasatti nāma natthīti ca,",
  "anya-e0501n0:56_18": "te yodhā nāma na hontīti ca na sakkā vattunti.",
  "anya-e0501n0:57_0": "Ettha vadeyyuṃ,",
  "anya-e0501n0:57_1": "imasmiṃ paccaye te pana arūpadhammabhāvena asaṇṭhāna jātikattā majjheparicchedadhammassa nāma kassaci",
  "anya-e0501n0:57_2": "abhāvato sabbaso antararahitā eva hontīti vuttaṃ.",
  "anya-e0501n0:57_3": "Evaṃ sante pubbe ārammaṇa paccaye bherisaddavīṇāsaddopamāhi yo cittānaṃ khaṇe khaṇe uppādo ca nirodho ca vutto,",
  "anya-e0501n0:57_4": "so amhehi kathaṃ paccetabboti.",
  "anya-e0501n0:57_5": "Aññamaññaviruddhānaṃ nānācittānaṃ khaṇamattepi pubbāpara parivattanassa loke paññāyanato.",
  "anya-e0501n0:57_6": "Ayamattho pubbe citta yamakadīpaniyaṃ vitthārato vuttoyevāti.",
  "anya-e0501n0:57_7": "Samanantarapaccaya dīpanā niṭṭhitā.",
  "anya-e0501n0:58_0": "6. Sahajātapaccayo",
  "anya-e0501n0:59_0": "Paccayadhammavibhāgo ca paccayuppannadhammavibhāgoca vuccati.",
  "anya-e0501n0:59_1": "Ekato uppannā sabbepi cittacetasikā dhammā aññamaññaṃ sahajāta paccayā ca honti sahajātapaccayuppannā ca.",
  "anya-e0501n0:59_2": "Paṭisandhināmakkhandhā ca paṭisandhisahajātaṃ hadayavatthu ca aññamaññaṃ sahajātapaccayā ca honti sahajātapaccayuppannā ca.",
  "anya-e0501n0:59_3": "Sabbāni mahābhūtānipi aññamaññaṃ sahajātapaccayā ca honti paccayuppannadhammā ca.",
  "anya-e0501n0:59_4": "Paṭisandhicittassa uppādakkhaṇe sabbāni kammajarūpāni ca pavattikāle tassa tassa cittassa uppādakkhaṇe",
  "anya-e0501n0:59_5": "tena tena cittena jātāni sabbāni cittajarūpāni ca sahajātacittassa paccayuppannāni nāma.",
  "anya-e0501n0:59_6": "Sabbāni upādārūpāni sahajātamahābhūtānaṃ paccayuppannāni nāma.",
  "anya-e0501n0:60_0": "Kenaṭṭhena sahajāto,",
  "anya-e0501n0:60_1": "kenaṭṭhena paccayo.",
  "anya-e0501n0:60_2": "Saha jānanaṭṭhena sahajāto,",
  "anya-e0501n0:60_3": "upakārakaṭṭhena paccayo.",
  "anya-e0501n0:60_4": "Tattha sahajānanaṭṭhenāti yo dhammo jāyamāno attano paccayuppannehi dhammehi saheva sayañca jāyati uppajjati,",
  "anya-e0501n0:60_5": "attano paccayuppanne ca dhamme attanā saheva janeti uppādeti,",
  "anya-e0501n0:60_6": "tassa so attho sahajānanaṭṭho nāma.",
  "anya-e0501n0:61_0": "Yathā sūriyo nāma udayanto sūriyātape ca sūriyā loke ca attanā saheva janayanto udeti.",
  "anya-e0501n0:61_1": "Yathā ca padīpo nāma jalanto padīpātape ca padīpāloke ca attanā saheva janayanto jalati.",
  "anya-e0501n0:61_2": "Evamevaṃ ayaṃ paccayadhammo uppajjamāno attano paccayuppannadhamme attanā saheva uppādeti.",
  "anya-e0501n0:61_3": "Tattha sūriyo viya ekameko nāma dhammo,",
  "anya-e0501n0:61_4": "sūriyātapā viya taṃsampayuttadhammā,",
  "anya-e0501n0:61_5": "sūriyālokā viya sahajātarūpadhammā.",
  "anya-e0501n0:61_6": "Tathā sūriyo viya ekameko mahābhūtarūpadhammo,",
  "anya-e0501n0:61_7": "sūriyātapā viya sahajātamahābhūtadhammā,",
  "anya-e0501n0:61_8": "sūriyālokā viya sahajātaupādārūpadhammā,",
  "anya-e0501n0:61_9": "esa nayo padīpupamāyapīti.",
  "anya-e0501n0:61_10": "Sahajātapaccayadīpanā niṭṭhitā.",
  "anya-e0501n0:62_0": "7. Aññamaññapaccayo",
  "anya-e0501n0:63_0": "Sahajātapaccaye vibhattesu dhammesu yo yo paccaya dhammoti vutto,",
  "anya-e0501n0:63_1": "so so eva idha paccayadhammo ceva paccayuppanna dhammo ca hoti.",
  "anya-e0501n0:63_2": "Sabbepi cittacetasikā dhammā aññamaññassa paccayadhammā ca honti aññamaññassa paccayuppannadhammā.",
  "anya-e0501n0:63_3": "Sahajātā cattāro mahābhūtā aññamaññassa paccayadhammā ca honti aññamaññassa paccayuppannadhammā ca.",
  "anya-e0501n0:63_4": "Paṭisandhināmakkhandhā ca paṭisandhi sahajātaṃ hadayavatthurūpañca aññamaññassa paccayadhammā ca honti aññamaññassa paccayuppannadhammā ca.",
  "anya-e0501n0:63_5": "Attho suviññeyyoyeva.",
  "anya-e0501n0:64_0": "Yathā aññamaññaṃ nissāya ussāpitā tayo daṇḍā aññamaññassa nissayā ca honti,",
  "anya-e0501n0:64_1": "aññamaññaṃ nissitā ca.",
  "anya-e0501n0:64_2": "Tesu ekamekasmiṃ ussite sabbe ussitā honti,",
  "anya-e0501n0:64_3": "ekamekasmiṃ patante sabbe patanti.",
  "anya-e0501n0:64_4": "Evaṃ aññamaññadhammā ca daṭṭhabbā.",
  "anya-e0501n0:65_0": "Ettha vadeyyuṃ,",
  "anya-e0501n0:65_1": "sabbe cetasikā dhammā cittapaccayaṃ alabha mānā uppajjituṃ na sakkontīti yuttaṃ. Kasmā.",
  "anya-e0501n0:65_2": "Phusanādīnaṃ cetasika kiccānaṃ vijānanakiccapubbaṅgamattā,",
  "anya-e0501n0:65_3": "manopubbaṅgamāti hi vuttaṃ.",
  "anya-e0501n0:65_4": "Cittaṃ pana cetasikapaccayaṃ alabhamānaṃ uppajjituṃ na sakkotīti na yujjeyyāti. Vuccate,",
  "anya-e0501n0:65_5": "cetasikadhammā nāma cittassa sahāyaṅgāni honti.",
  "anya-e0501n0:65_6": "Tasmā tehi vinā cittampi uppajjituṃ na sakkotiyeva.",
  "anya-e0501n0:65_7": "Eseva nayo catūsu mahābhūtesupīti.",
  "anya-e0501n0:65_8": "Upādārūpāni pana mahābhūtānaṃ nissandamattattā sahāyaṅgāni na hontīti.",
  "anya-e0501n0:65_9": "Nanu āhārarūpañca jīvitarūpañca paccayavisesattā sahāyaṅgaṃ hotīti. Vuccate,",
  "anya-e0501n0:65_10": "ṭhitiyā eva sahāyaṅgaṃ hoti.",
  "anya-e0501n0:65_11": "Na uppāde.",
  "anya-e0501n0:65_12": "Idha pana uppāde sahāyaṅgaṃ adhippetanti.",
  "anya-e0501n0:65_13": "Aññamaññapaccayadīpanā niṭṭhitā.",
  "anya-e0501n0:66_0": "8. Nissayapaccayo",
  "anya-e0501n0:67_0": "Tividho nissayapaccayo, sahajātanissayo vatthu purejātanissayo vatthārammaṇapurejātanissayo.",
  "anya-e0501n0:68_0": "Tattha katamo sahajātanissayo.",
  "anya-e0501n0:68_1": "Sabbo sahajāta paccayo sahajātanissayo.",
  "anya-e0501n0:68_2": "Tasmā tattha paccayavibhāgo ca paccayuppannavibhāgo ca sahajātapaccaye vuttanayena veditabbo.",
  "anya-e0501n0:69_0": "Katamo pana vatthupurejātanissayo.",
  "anya-e0501n0:69_1": "Cha vatthūni cakkhu vatthu sotavatthu ghānavatthu jithavatthu kāyavatthu hadayavatthu.",
  "anya-e0501n0:69_2": "Imāni chavatthūni pavattikāle sattānaṃ viññāṇadhātūnaṃ vatthupure jātanissayo.",
  "anya-e0501n0:70_0": "Vatthurūpameva purejātaṃ hutvā nissayo vatthupurejāta nissayo.",
  "anya-e0501n0:70_1": "Tattha cittacetasikānaṃ nissayaṭṭhānaṭṭhena vatthu nāma.",
  "anya-e0501n0:70_2": "Purejātanti attano attano paccayuppannassa dhammassa uppattikkhaṇato purime khaṇe jātaṃ.",
  "anya-e0501n0:71_0": "Tattha paṭisandhicittaṃ tadā purejātassa vatthurūpassa abhāvato attanā sahuppannameva hadayavatthurūpaṃ nissāya uppajjati.",
  "anya-e0501n0:71_1": "Paṭhama bhavaṅgacittaṃ pana paṭisandhicittena sahuppannahadaya vatthurūpaṃ nissāya uppajjati.",
  "anya-e0501n0:71_2": "Dutiyabhavaṅgacittaṃ paṭhamabhavaṅgacittena sahuppannaṃ nissāya uppajjati.",
  "anya-e0501n0:71_3": "Evaṃ tatiyabhavaṅgacittaṃ dutiya bhavaṅgacittena sahuppannantiādinā yāvamaraṇāsannakālā dvinnaṃ manodhātumanoviññāṇadhātūnaṃ",
  "anya-e0501n0:71_4": "vatthupurejātanissayo veditabbo.",
  "anya-e0501n0:72_0": "Yathā vīṇāsaddā nāma vīṇātantīsu vīṇādaṇḍakehi paharaṇavegena eva jāyanti,",
  "anya-e0501n0:72_1": "no aññathā.",
  "anya-e0501n0:72_2": "Tathā pañcaviññāṇāni nāma pañcavatthusaṅkhātesu pañcadvāresu pañcannaṃ ārammaṇānaṃ āpātā gamanavegena eva jāyanti,",
  "anya-e0501n0:72_3": "no aññathā.",
  "anya-e0501n0:73_0": "Āpātāgamanañca tesaṃ dvārārammaṇānaṃ ṭhitipattakāle eva hoti.",
  "anya-e0501n0:73_1": "Āpātāgamanapaccayā ca dvikkhattuṃ bhavaṅgaṃ calati.",
  "anya-e0501n0:73_2": "Bhavaṅgacalana paccayā ca āvajjanaṃ uppajjati.",
  "anya-e0501n0:73_3": "Āvajjanapaccayā ca tāni pañcaviññāṇāni uppajjanti.",
  "anya-e0501n0:73_4": "Tasmā cakkhādīni pañcavatthūni pure atītabhavaṅgacittassa uppādakkhaṇe uppannāni eva pañcaviññāṇadhātūnaṃ vatthupurejātapaccayā honti.",
  "anya-e0501n0:74_0": "Maraṇāsannakāle pana sabbāni cha vatthūni cuticittato pure sattarasamassa bhavaṅgacittassa uppādakkhaṇe eva uppajjanti,",
  "anya-e0501n0:74_1": "tato paraṃ na uppajjanti.",
  "anya-e0501n0:74_2": "Tasmā maraṇāsannakāle bhavaṅgacittāni ca sabbāni chadvārikavīthicittāni ca cuticittañca puretaraṃ uppannāni",
  "anya-e0501n0:74_3": "tāniyeva attano attano vatthūni nissāya uppajjanti.",
  "anya-e0501n0:74_4": "Ayaṃ vatthupurejāta nissayo.",
  "anya-e0501n0:75_0": "Katamo pana vatthārammaṇapurejātanissayo.",
  "anya-e0501n0:75_1": "Yadā attano ajjhattaṃ vatthurūpaṃ ārabbha yaṃ rūpaṃ nissāya mama manoviññāṇaṃ vattati,",
  "anya-e0501n0:75_2": "etaṃ mama eso hamasmi eso me attāti evaṃ taṇhāmāna diṭṭhīhi gahaṇavasena vā etaṃ aniccaṃ etaṃ dukkhaṃ",
  "anya-e0501n0:75_3": "etaṃ anattāti evaṃ sammasanavasena vā āvajjanādīni manodvārikavīthi cittāni pavattanti.",
  "anya-e0501n0:75_4": "Tadā taṃ taṃ vatthurūpaṃ paccekaṃ tesaṃ nissayavatthu ca hoti tesaṃ ārammaṇañca.",
  "anya-e0501n0:75_5": "Tasmā taṃ taṃ hadayarūpaṃ tassa tassa cittuppādassa vatthārammaṇapurejātapaccayo hoti.",
  "anya-e0501n0:75_6": "Ayaṃ vatthārammaṇa purejātanissayo.",
  "anya-e0501n0:75_7": "Evaṃ nissayapaccayo tividho hoti.",
  "anya-e0501n0:76_0": "Idha suttantanissayopi vattabbo.",
  "anya-e0501n0:76_1": "Ime manussā vā tiracchānagatā vā rukkhādayo vā mahāpathaviyaṃ patiṭṭhitā,",
  "anya-e0501n0:76_2": "mahā pathavī ca heṭṭhā mahāudakakkhandhe,",
  "anya-e0501n0:76_3": "mahāudakakkhandho ca heṭṭhā mahāvātakkhandhe,",
  "anya-e0501n0:76_4": "mahāvātakkhandho ca heṭṭhā ajaṭākāse,",
  "anya-e0501n0:76_5": "manussā gehesu,",
  "anya-e0501n0:76_6": "bhikkhū vihāresu,",
  "anya-e0501n0:76_7": "devā dibbavimānesūtiādinā sabbaṃ lokappavattiṃ ñatvā nissayapaccayo veditabbo.",
  "anya-e0501n0:76_8": "Nissayapaccayadīpanā niṭṭhitā.",
  "anya-e0501n0:77_0": "9. Upanissayapaccayo",
  "anya-e0501n0:78_0": "Tividho upanissayapaccayo,",
  "anya-e0501n0:78_1": "ārammaṇūpanissayo anantarūpanissayo pakatūpanissayo.",
  "anya-e0501n0:78_2": "Tattha ārammaṇūpa nissayo ārammaṇādhipatipaccayasadiso,",
  "anya-e0501n0:78_3": "anantarūpanissayo anantarapaccayasadiso.",
  "anya-e0501n0:79_0": "Katamo pakatūpanissayo.",
  "anya-e0501n0:79_1": "Sabbepi atītānāgata paccuppannā ajjhattabahiddhābhūtā cittacetasikarūpadhammā ca nibbānañca paññatti",
  "anya-e0501n0:79_2": "ca sabbesaṃ paccuppannānaṃ cittacetasikānaṃ dhammānaṃ yathārahaṃ pakatūpanissayo.",
  "anya-e0501n0:80_0": "Tattha atīto parinibbuto amhākaṃ buddho ca dhammo ca ariyasāvakasaṅgho ca sammutisaṅghaparamparā ca amhākaṃ",
  "anya-e0501n0:80_1": "pacchima janānaṃ kusaluppattiyā pakatūpanissayapaccayo.",
  "anya-e0501n0:80_2": "Tathā loke atītā kālaṅkatā mātāpitaro ca ācariyā ca paṇḍitasamaṇabrāhmaṇā ca pākaṭā nānātitthācariyā",
  "anya-e0501n0:80_3": "ca mahiddhikā mahānubhāvā porāṇakarājāno ca pacchimakānaṃ janānaṃ kusaluppattiyā vā akusaluppattiyā vā",
  "anya-e0501n0:80_4": "sukhadukkhuppattiyā vā pakatūpanissayo.",
  "anya-e0501n0:80_5": "Tathā hi te pacchimakānaṃ janānaṃ atthāya nānāsaddhammapaññattiyo vā nānāasaddhammapaññattiyo vā nānālokūpakaraṇāni vā pure paṭṭhapesuṃ.",
  "anya-e0501n0:80_6": "Pacchimajanā ca tehi paṭṭhapitesu dānasīlādidhammesu vā lokacāritta kulagottacāritta dhammesu vā nānādiṭṭhivādesu",
  "anya-e0501n0:80_7": "vā nānākammāyatanasippāyatana vijjāṭhānesu vā yathāpaṭṭhapitesu gāmanigamanagarakhettavatthu taḷākapokkharaṇiāvāṭādīsu",
  "anya-e0501n0:80_8": "vā geharathasakaṭanāvā sampotasambandhādīsu vā jātarūparajatamaṇimuttādīsu vā dāyajjaṃ paṭipajjantā loke",
  "anya-e0501n0:80_9": "vaḍḍhanti.",
  "anya-e0501n0:81_0": "Anāgatopi metteyyo nāma buddho ca tassa dhammo ca tassa saṅgho ca etarahi bahujjanānaṃ pāramipuññappavattiyā pakatūpanissayapaccayo.",
  "anya-e0501n0:81_1": "Tathā imasmiṃ bhave ca pacchime kāle paṭilabhissamānā issariyaṭṭhānadhanadhaññasampattiyo purime kāle",
  "anya-e0501n0:81_2": "ṭhitānaṃ mahājanānaṃ nānābhisaṅkhāruppattiyā pakatūpanissaya paccayo.",
  "anya-e0501n0:81_3": "Anāgatabhave ca anubhavissamānā bhavasampatti bhoga sampattiyo maggaphalanibbānasampattiyo ca etarahi",
  "anya-e0501n0:81_4": "paccuppannabhave ṭhitānaṃ dānasīlādipuññakiriyuppattiyā pakatūpanissayapaccayo.",
  "anya-e0501n0:81_5": "Yathā hi loke hemante kāle dhaññapphalāni labhissāmāti vassike kāle kassanavappanakammāni ārabhanti,",
  "anya-e0501n0:81_6": "kamme siddhe taṃ taṃ dhanaṃ labhissāmāti pubbabhāge taṃ taṃ vīriyakammaṃ vā taṃ taṃ paññākammaṃ vā ārabhanti.",
  "anya-e0501n0:81_7": "Tattha dhaññapphalappaṭilābho ca taṃ taṃ dhanappaṭi lābhoca taṃ taṃ kammārambhassa anāgatapakatūpanissayapaccayo",
  "anya-e0501n0:81_8": "taṃ taṃ kammārambho ca dhaññapphalappaṭilābhassa ca taṃ taṃ dhanappaṭi lābhassa ca atītapakatūpanissayapaccayo.",
  "anya-e0501n0:81_9": "Evameva pacchime anāgate kāle nānākammapphalāni sampassantā patthayantā mahājanā purime paccuppanne kāle nānāpuññakammāni ārabhanti.",
  "anya-e0501n0:81_10": "Tattha puññapphalāni puññakammānaṃ anāgatapakatūpanissayapaccayo.",
  "anya-e0501n0:81_11": "Puññakammāni puññapphalānaṃ atītapakatūpanissayapaccayo.",
  "anya-e0501n0:81_12": "Tasmā anāgatapakatūpanissayopi atītapakatūpanissayo viya atimahanto paccayo hoti.",
  "anya-e0501n0:82_0": "Paccuppannā buddhāyo paccayā paccuppannānaṃ manussadevabrahmānaṃ paccuppannā mātāpitaro paccuppannānaṃ",
  "anya-e0501n0:82_1": "puttadhītādīnaṃ paccuppannapakatūpa nissayo nāma.",
  "anya-e0501n0:82_2": "So supākaṭoyeva.",
  "anya-e0501n0:83_0": "Ajjhattabhūtā pakatūpanissayadhammā nāma buddhādīsu saviññāṇakasantānesu uppannā paccayadhammā.",
  "anya-e0501n0:83_1": "Bahiddhābhūtā pakatūpanissayadhammā nāma sattānaṃ patiṭṭhānabhūtā pathavipabbatanadī samuddādayo tesaṃ",
  "anya-e0501n0:83_2": "tesaṃ sattānaṃ bahūpakārā araññavanarukkha tiṇapubbaṇṇāparaṇṇādayo candasūriyagahanakkhattādayo vassodakaaggivātasītauṇhādayo",
  "anya-e0501n0:83_3": "ca sabbepi te sattānaṃ kusaluppattiyā vā akusaluppattiyā vā sukhuppattiyā vā dukkhuppattiyā vā balavapaccayā honti.",
  "anya-e0501n0:84_0": "Ime janā diṭṭheva dhamme parinibbāyissāmāti bodhipakkhiya dhamme vā bhāventi,",
  "anya-e0501n0:84_1": "anāgate buddhakāle parinibbāyissāmāti pāramīdhamme vā paripūrenti.",
  "anya-e0501n0:84_2": "Tattha nibbānaṃ tesaṃ dhammānaṃ uppattiyā balavapaccayo hoti.",
  "anya-e0501n0:85_0": "Loke nānāvohārabhūtā nāmapaññattiyo ca buddha sāsane tipiṭakapariyattidhammabhūtā nāmapaññattiyo ca tesaṃ tesaṃ atthānaṃ jānanatthāya balavapaccayo.",
  "anya-e0501n0:86_0": "Tattha saṅkhatadhammā nāma paccaye sati uppajjanti,",
  "anya-e0501n0:86_1": "asati nuppajjanti.",
  "anya-e0501n0:86_2": "Uppajjitvāpi paccaye sati tiṭṭhanti,",
  "anya-e0501n0:86_3": "asati na tiṭṭhanti.",
  "anya-e0501n0:86_4": "Tasmā tesaṃ uppattiyā vā ṭhitiyā vā paccayo nāma icchitabbo.",
  "anya-e0501n0:86_5": "Nibbānaṃ pana paññatti ca asaṅkhatadhammā honti ajātidhammā anuppādadhammā nicca dhammā dhuvadhammā.",
  "anya-e0501n0:86_6": "Tasmā tesaṃ uppādāya vā ṭhitiyā vā paccayo nāma natthīti.",
  "anya-e0501n0:87_0": "Kusalo kusalassa upanissayo.",
  "anya-e0501n0:87_1": "Saddhaṃ upanissāya dānaṃ deti,",
  "anya-e0501n0:87_2": "sīlaṃ samādiyatītiādinā supākaṭo.",
  "anya-e0501n0:87_3": "Tathā rāgaṃ upanissāya pāṇaṃ hanati,",
  "anya-e0501n0:87_4": "adinnaṃ ādiyatītiādinā sappāyaṃ utuṃ sappāyaṃ bhojanaṃ upanissāya kāyikaṃ sukhaṃ paccanubhotītiādinā ca akusalo akusalassa,",
  "anya-e0501n0:87_5": "abyākato abyākatassa upanissayopi supākaṭo.",
  "anya-e0501n0:88_0": "Kusalo pana akusalassapi balavūpanissayo.",
  "anya-e0501n0:88_1": "Dānaṃ datvā tena dānena attānaṃ ukkaṃseti,",
  "anya-e0501n0:88_2": "paraṃ vambheti.",
  "anya-e0501n0:88_3": "Tathā sīla sampanno hutvā samādhisampanno hutvā paññāsampanno hutvā attānaṃ ukkaṃseti,",
  "anya-e0501n0:88_4": "paraṃ vambheti.",
  "anya-e0501n0:89_0": "Kusalo abyākatassapi balavūpanissayo.",
  "anya-e0501n0:89_1": "Sabbāni catubhūmikakusalakammāni vā kammaparivārāni kusalāni vā kālantare catubhūmikānaṃ vipākābyākatānaṃ balavūpanissayo.",
  "anya-e0501n0:89_2": "Dānapāramiṃ pūrentā pūraṇakāle bahuṃ kāyikadukkhaṃ paccanubhavanti.",
  "anya-e0501n0:89_3": "Tathā sīlapāramiṃ nikkhamapāramiṃ paññāpāramiṃ vīriyapāramiṃ khantipāramiṃ saccapāramiṃ adhiṭṭhānapāramiṃ mettāpāramiṃ upekkhā pāramiṃ.",
  "anya-e0501n0:89_4": "Eseva nayo jhānabhāvanā maggabhāvanāsupi.",
  "anya-e0501n0:90_0": "Akusalo kusalassapi balavūpanissayo.",
  "anya-e0501n0:90_1": "Idhekacco pāpaṃ katvā pacchā vippaṭisārī hutvā tassa pāpassa pahānāya dānasīlajhānamaggakusalāni sampādeti.",
  "anya-e0501n0:90_2": "Taṃ pāpaṃ tesaṃ kusalānaṃ balavūpanissayo.",
  "anya-e0501n0:91_0": "Akusalo abyākatassapi balavūpanissayo.",
  "anya-e0501n0:91_1": "Idha bahū janā duccaritāni katvā catūsu apāyesu patitvā apāyadukkhaṃ paccanubhavanti.",
  "anya-e0501n0:91_2": "Diṭṭhadhammepi keci attano vā parassa vā duccaritakamma paccayā bahuṃ dukkhaṃ paccanubhavanti.",
  "anya-e0501n0:91_3": "Keci duccaritakammena dhanaṃ labhitvā sukhaṃ paccanubhavanti.",
  "anya-e0501n0:91_4": "Bahujjanā rāgamūlakaṃ bahuṃ dukkhaṃ paccanubhavanti,",
  "anya-e0501n0:91_5": "dosamūlakaṃ diṭṭhimūlakaṃ mānamūlakanti.",
  "anya-e0501n0:92_0": "Abyākato kusalassapi balavūpanissayo.",
  "anya-e0501n0:92_1": "Dhana sampattiyā dānaṃ deti,",
  "anya-e0501n0:92_2": "sīlaṃ pūreti,",
  "anya-e0501n0:92_3": "paññaṃ pūreti,",
  "anya-e0501n0:92_4": "bhāvanāsappāyaṃ āvāsaṃ vā leṇaṃ vā guhaṃvā rukkhaṃ vā araññaṃ vā pabbataṃ vā gocaragāmaṃ vā utusappāyaṃ",
  "anya-e0501n0:92_5": "vā āhārasappāyaṃ vā labhitvā taṃ taṃ bhāvanaṃ bhāveti.",
  "anya-e0501n0:93_0": "Abyākato akusalassapi balavūpanissayo.",
  "anya-e0501n0:93_1": "Loke cakkhusampadaṃ nissāya bahūni dassanamūlāni akusalāni uppajjanti.",
  "anya-e0501n0:93_2": "Esa nayo sotasampadādīsu.",
  "anya-e0501n0:93_3": "Tathā hatthasampadaṃ pādasampadaṃ satthasampadaṃ āvudhasampadantiādināpi vattabbo.",
  "anya-e0501n0:93_4": "Evaṃ upanissayo tividho hoti.",
  "anya-e0501n0:94_0": "Idha suttantūpanissayopi vattabbo.",
  "anya-e0501n0:94_1": "Kalyāṇamittaṃ upa nissāya pāpamittaṃ upanissāya gāmaṃ upanissāya araññaṃ upanissāyātiādinā bahūsu ṭhānesu āgato.",
  "anya-e0501n0:94_2": "Api ca pañcaniyāmadhammā sattaloka saṅkhāraloka okāsaloka saṅkhātānaṃ tiṇṇaṃ lokānaṃ avicchinnappavattiyā balavapaccayā honti.",
  "anya-e0501n0:94_3": "Ayañca attho niyāmadīpaniyaṃ amhehi vitthārato dīpitoti.",
  "anya-e0501n0:95_0": "Kenaṭṭhena ārammaṇūpanissayoti.",
  "anya-e0501n0:95_1": "Adhipatibhūtaṃ ārammaṇameva ārammaṇikadhammānaṃ balavanissayaṭṭhena ārammaṇūpa nissayo.",
  "anya-e0501n0:96_0": "Kenaṭṭhena anantarūpanissayoti.",
  "anya-e0501n0:96_1": "Purimaṃ anantaracittameva pacchimassa anantaracittassa uppajjanatthāya balavanissayaṭṭhena anantarūpanissayo.",
  "anya-e0501n0:96_2": "Mātā viya purimacittaṃ,",
  "anya-e0501n0:96_3": "putto viya pacchimacittaṃ.",
  "anya-e0501n0:96_4": "Yathā mātā attano anantare puttassa uppajjanatthāya balavūpa nissayo hoti,",
  "anya-e0501n0:96_5": "tathā purimacittaṃ pacchimacittassa uppajjanatthāyāti.",
  "anya-e0501n0:97_0": "Kenaṭṭhena pakatūpanissayoti. Pakatiyāva loke paṇḍitānaṃ pākaṭo upanissayo pakatūpanissayo.",
  "anya-e0501n0:98_0": "Ettha ca anantarūpanissayānubhāvo anantaracitte eva pharati.",
  "anya-e0501n0:98_1": "Pakatūpanissayānubhāvo pana dūrepi pharatiyeva.",
  "anya-e0501n0:98_2": "Tathā hi imasmiṃ bhave purimesu divasesu vā māsesu vā saṃvaccharesu vā diṭṭhasutaghāyitasāyitaphusitaviññātāni",
  "anya-e0501n0:98_3": "ārammaṇāni pacchātathārūpe paccaye sati vassasatepi manodvāre āpātaṃ āgacchanti.",
  "anya-e0501n0:98_4": "Idaṃ nāma pubbe mayā diṭṭhaṃ sutantiādinā sattā anussaranti.",
  "anya-e0501n0:98_5": "Opapātikasattā pana purimabhavaṃpi anussaranti.",
  "anya-e0501n0:98_6": "Tathā manussesupi appekacce jātissarasaññālābhino.",
  "anya-e0501n0:98_7": "Tathā pubbe anekasatasahassesu diṭṭhādīsu vatthūsu pacchā ekasmiṃ khaṇe ekaṃ vatthuṃ disvā vā sutvā vā",
  "anya-e0501n0:98_8": "tasmiṃ eva khaṇe bahūsupi tesu manoviññāṇasantānaṃ pharamānaṃ pavattatīti.",
  "anya-e0501n0:98_9": "Upanissayapaccaya dīpanā niṭṭhitā.",
  "anya-e0501n0:99_0": "10. Purejātapaccayo",
  "anya-e0501n0:100_0": "Tividho purejātapaccayo.",
  "anya-e0501n0:100_1": "Vatthupurejātapaccayo ca ārammaṇapurejātapaccayo ca vatthārammaṇapurejātapaccayo ca.",
  "anya-e0501n0:101_0": "Tattha vatthupurejāto ca vatthārammaṇapurejāto ca pubbe nissayapaccaye nissayanāmena vuttā eva.",
  "anya-e0501n0:102_0": "Ārammaṇapurejāto nāma paccuppannāni aṭṭhārasanipphannarūpāni eva.",
  "anya-e0501n0:102_1": "Tesupi paccuppannāni rūpasaddādīni pañcārammaṇāni pañcannaṃ pañcaviññāṇa vīthicittānaṃ niyamato ārammaṇapurejātapaccayā honti.",
  "anya-e0501n0:102_2": "Yathā hi vīṇāsaddā nāma vīṇātantīsu vīṇādaṇḍakena paharaṇa paccayā eva uppajjanti.",
  "anya-e0501n0:102_3": "Evañca sati te saddā purejātāhi vīṇātanti vīṇādaṇḍakehi vinā uppajjituṃ na sakkonti.",
  "anya-e0501n0:102_4": "Evamevaṃ pañca viññāṇa vīthicittānipi pañcasu vatthudvāresu pañcannaṃ ārammaṇānaṃ āpātāgamana paccayā eva uppajjanti.",
  "anya-e0501n0:102_5": "Āpātāgamanañca tesaṃ dvinnaṃ ṭhitipattakāle eva hoti.",
  "anya-e0501n0:102_6": "Na kevalañca tasmiṃ kāle tāni pañcārammaṇāni tesu pañcavatthūsu eva āpātamāgacchanti.",
  "anya-e0501n0:102_7": "Atha kho bhavaṅgamanodvārepi āpātaṃ āgacchantiyeva.",
  "anya-e0501n0:102_8": "Tasmiṃ āpātagamanattā eva taṃ bhavaṅgampi dvikkhattuṃ calitvā upacchijjati,",
  "anya-e0501n0:102_9": "bhavaṅgupacchede eva tāni vīthicittāni uppajjanti.",
  "anya-e0501n0:102_10": "Evañca sati tāni vīthicittāni purejātehi vatthu dvārārammaṇehi vinā uppajjituṃ na sakkontīti.",
  "anya-e0501n0:102_11": "Tāni pana sabbānipi aṭṭhārasanipphannarūpāni niruddhāni hutvā atītānipi honti,",
  "anya-e0501n0:102_12": "anuppannāni hutvā anāgatānipi honti.",
  "anya-e0501n0:102_13": "Uppannāni hutvā paccuppannānipi honti.",
  "anya-e0501n0:102_14": "Sabbānipi manoviññāṇavīthicittānaṃ ārammaṇāni honti.",
  "anya-e0501n0:102_15": "Tesu paccuppannāni eva tesaṃ ārammaṇapurejātapaccayā honti.",
  "anya-e0501n0:102_16": "Yadā dūre vā paṭicchanne vā ṭhitaṃ taṃ taṃ ārammaṇavatthuṃ manasā eva ārammaṇaṃ karoti,",
  "anya-e0501n0:102_17": "tadā taṃ taṃ vatthu sace tattha tattha vijjamānaṃ hoti,",
  "anya-e0501n0:102_18": "paccuppannaṃ nāma hoti.",
  "anya-e0501n0:102_19": "Purejātapaccayadīpanā niṭṭhitā.",
  "anya-e0501n0:103_0": "11. Pacchājātapaccayo",
  "anya-e0501n0:104_0": "Pacchimaṃ pacchimaṃ paccuppannaṃ cittaṃ purejātassa paccuppannassa catu samuṭṭhānikassa rūpakāyassa vuḍḍhiviruḷhiyā pacchājātapaccayo.",
  "anya-e0501n0:104_1": "Yathā taṃ pacchimavassesu anuvassaṃ vassamānāni vassodakāni purimavassesu jātānaṃ rukkhapotakānaṃ vuḍḍhiviruḷhiyā pacchājāta paccayā hontīti.",
  "anya-e0501n0:105_0": "Tattha pacchimaṃ pacchimaṃ cittanti paṭhamabhavaṅgato paṭṭhāya yāva cuti cittā sabbaṃ cittaṃ vuccati.",
  "anya-e0501n0:105_1": "Purejātassāti paṭisandhicittena sahuppannaṃ kammajarūpakāyaṃ ādiṃ katvā ajjhattasantānapariyāpanno sabbo catusamuṭṭhānikarūpakāyo vuccati.",
  "anya-e0501n0:106_0": "Paṭisandhicittena sahuppannassa kammajarūpakāyassa paṭhama bhavaṅgādīni pannarasabhavaṅgacittāni pacchājātapaccayā honti.",
  "anya-e0501n0:106_1": "Paṭisandhi cittaṃ pana tena kāyena sahuppannattā pacchajātaṃ na hoti.",
  "anya-e0501n0:106_2": "Soḷasamabhavaṅgacittañca tassa kāyassa bhijjanakkhette uppannattā paccayo na hoti.",
  "anya-e0501n0:106_3": "Tasmā pannarasabhavaṅgacittānīti vuttaṃ.",
  "anya-e0501n0:107_0": "Paṭisandhicittassa ṭhitikkhaṇe pana dve rūpakāyā uppajjanti kammajarūpakāyo ca utujarūpakāyoca.",
  "anya-e0501n0:107_1": "Tathā bhaṅgakkhaṇepi.",
  "anya-e0501n0:107_2": "Paṭhamabhavaṅgassa uppādakkhaṇe pana tayo rūpakāyā uppajjanti kammajarūpakāyo ca utujarūpakāyo ca cittajarūpakāyo ca.",
  "anya-e0501n0:107_3": "Yadā bahiddhāhārappharaṇaṃ labhitvā ajjhattāhāro āhārajarūpakāyaṃ janeti,",
  "anya-e0501n0:107_4": "tato paṭṭhāya catusamuṭṭhānikā cattāro rūpakāyā dīpa jālā viya pavattanti.",
  "anya-e0501n0:107_5": "Te uppādakkhaṇaṃ atikkamma yāva ṭhitibhāvena dharanti,",
  "anya-e0501n0:107_6": "tāva pannarasacittāni tesaṃ kāyānaṃ pacchājātapaccayā hontiyeva.",
  "anya-e0501n0:108_0": "Vuḍḍhiviruḷhiyāti catusamuṭṭhānikarūpasantatiyā uparūpari vuḍḍhiyā ca viruḷhiyā ca.",
  "anya-e0501n0:108_1": "Tathāhi purimā purimā cattāro rūpakāyā sace pacchājāta paccayaṃ punappunaṃ labhanti,",
  "anya-e0501n0:108_2": "evaṃ sati te nirujjhantāpi pacchārūpasantatiparamparānaṃ vuḍḍhiyā ca viruḷhiyā ca vepullāya ca balava paccayā hutvā nirujjhantīti.",
  "anya-e0501n0:108_3": "Pacchājātapaccayadīpanā niṭṭhitā.",
  "anya-e0501n0:109_0": "12. Āsevanapaccayo",
  "anya-e0501n0:110_0": "Dvādasa akusalacittāni sattarasa lokiyakusala cittāni āvajjanadvayavajjitāni aṭṭhārasakiriyacittānīti",
  "anya-e0501n0:110_1": "satta cattālīsaṃ lokiyajavanacittāni āsevanapaccayo.",
  "anya-e0501n0:110_2": "Tesu nirantarappavattaṃ javanasantatiṃ patvā purimaṃ purimaṃ javanacittaṃ āsevana paccayo.",
  "anya-e0501n0:110_3": "Catūhi maggacittehi pacchimaṃ pacchimaṃ cittaṃ āsevanapaccayuppannaṃ.",
  "anya-e0501n0:111_0": "Kenaṭṭhena āsevananti.",
  "anya-e0501n0:111_1": "Uparūparipaguṇabhāvavaḍḍhanatthaṃthāma balavaḍḍhanatthañca parivāsaggāhāpanaṭṭhena.",
  "anya-e0501n0:112_0": "Tattha paguṇabhāvoti punappunaṃ sajjhāyitassa pāḷipāṭhassa sukhena pavattanaṃ viya javanaṭṭhānajavanakiccasaṅkhāte",
  "anya-e0501n0:112_1": "ṭhānakiccavisese pacchima pacchimacittassa sukhena pavattanaṃ.",
  "anya-e0501n0:112_2": "Parivāso nāma koseyyavatthaṃ punappunaṃ sugandhena parivāsanaṃ viya cittasantāne punappunnaṃ rajjanadussanādinā",
  "anya-e0501n0:112_3": "vā arajjana adussanādinā vā parivāsanaṃ.",
  "anya-e0501n0:112_4": "Purimasmiṃ javanacitte niruddhepi tassa javanavego na nirujjhati,",
  "anya-e0501n0:112_5": "pacchimaṃ cittasantānaṃ pharamāno pavattatiyeva.",
  "anya-e0501n0:112_6": "Tasmā pacchimaṃ pacchimaṃ javanacittaṃ uppajjamānaṃ tena vegena paggahitaṃ balavataraṃ hutvā uppajjati.",
  "anya-e0501n0:112_7": "Evaṃ purimacittaṃ attano parivāsaṃ pacchimacittaṃ gaṇhāpeti.",
  "anya-e0501n0:112_8": "Pacchimañca cittaṃ purimassa cittassa parivāsaṃ gahetvā pavattati.",
  "anya-e0501n0:112_9": "Evaṃ santepi so āsevanavego pakatiyā sattahi cittavārehi parikkhayaṃ gacchati,",
  "anya-e0501n0:112_10": "tato paraṃ tadārammaṇavipāka cittaṃ vā uppajjati,",
  "anya-e0501n0:112_11": "bhavaṅga cittavāro vā pavattati.",
  "anya-e0501n0:113_0": "Idha suttantāsevanapaccayopi vattabbo.",
  "anya-e0501n0:113_1": "Satipaṭṭhānaṃ bhāveti,",
  "anya-e0501n0:113_2": "sammappadhānaṃ bhāveti,",
  "anya-e0501n0:113_3": "satisambojjhaṅgaṃ bhāveti,",
  "anya-e0501n0:113_4": "dhamma vicayasambojjhaṅgaṃ bhāveti,",
  "anya-e0501n0:113_5": "sammādiṭṭhiṃ bhāveti,",
  "anya-e0501n0:113_6": "sammāsaṅkappaṃ bhāvetītiādinā bahūsu ṭhānesu vutto.",
  "anya-e0501n0:113_7": "Tattha bhāvetīti ekaṃpi divasaṃ bhāveti,",
  "anya-e0501n0:113_8": "sattapi divasāni bhāveti,",
  "anya-e0501n0:113_9": "ekaṃpi māsaṃ bhāveti,",
  "anya-e0501n0:113_10": "sattapi māsāni bhāveti,",
  "anya-e0501n0:113_11": "ekaṃpi saṃvaccharaṃ bhāveti,",
  "anya-e0501n0:113_12": "sattapi saṃvaccharāni bhāvetīti attho.",
  "anya-e0501n0:114_0": "Purimapurimesu bhavesu āsevitāni bhāvitāni bahulī katāni kusalāni vā akusalāni vā pacchimapacchimesu",
  "anya-e0501n0:114_1": "bhavesu balavatarānaṃ kusalānaṃ vā akusalānaṃ vā uppattiyā āsevana paccayo.",
  "anya-e0501n0:115_0": "Kālantare vā bhavantare vā tādisānaṃ kusalākusalānaṃ uppattiyā paccayo upanissayapaccayo nāma.",
  "anya-e0501n0:115_1": "Tesaṃyeva balavataratthāya paccayo āsevanapaccayo nāma.",
  "anya-e0501n0:116_0": "Lokepi mahantesu cittabhāvanākammesu vācā bhāvanākammesu kāyabhāvanākammesu aṅgapaccaṅgabhāvanākammesu",
  "anya-e0501n0:116_1": "kammāyatanasippāyatanavijjāṭhānesu ca āsevanā bhāvanā bahulīkammānaṃ nissandaguṇā nāma sandissantiyeva.",
  "anya-e0501n0:117_0": "Sabbesaṃ khaṇikadhammānaṃ majjhe evarūpassa āsevana paccayassa vijjamānattā purisabalapurisathāmānaṃ",
  "anya-e0501n0:117_1": "uparūpari vaḍḍhana vasena cirakālaṃ pavattitāni purisakammāni nipphattiṃ pāpuṇanti,",
  "anya-e0501n0:117_2": "sabbaññubuddhabhāvaṃpi gacchanti.",
  "anya-e0501n0:117_3": "Āsevanapaccayadīpanā niṭṭhitā.",
  "anya-e0501n0:118_0": "13. Kammapaccayo",
  "anya-e0501n0:119_0": "Duvidho kammapaccayo sahajātakammapaccayo nānākkhaṇika kammapaccayo.",
  "anya-e0501n0:120_0": "Tattha khaṇattayasamaṅgi bhūtā sabbāpi kusalākusalā byākatacetanā sahajātakamma paccayo.",
  "anya-e0501n0:120_1": "Cetanāsampayuttā sabbepi cittacetasikā dhammāca paṭisandhicittena sahuppannā kammajarūpadhammā ca pavattikāle",
  "anya-e0501n0:120_2": "sabbepi cittajarūpadhammā ca tassa paccayassa paccayuppannā.",
  "anya-e0501n0:121_0": "Atītā kusalākusalacetanā nānākkhaṇikakamma paccayo.",
  "anya-e0501n0:121_1": "Bāttiṃsavidhā lokiyavipāka cittacetasikā dhammā ca sabbe kammajarūpadhammā ca tassa paccayassa paccayuppannā.",
  "anya-e0501n0:122_0": "Kenaṭṭhena kammanti.",
  "anya-e0501n0:122_1": "Kiriyāvisesaṭṭhena kammaṃ.",
  "anya-e0501n0:122_2": "Cetanā hi kiriyā viseso hoti sabbakammesu jeṭṭhakattā.",
  "anya-e0501n0:122_3": "Tā hi sabbesu kāyavacīmanokammesu paccupaṭṭhitesu tassa tassa kammassa nipphattatthāya sampayuttadhamme ceteti kappeti saṃvidahati,",
  "anya-e0501n0:122_4": "ekato uṭṭhāpeti,",
  "anya-e0501n0:122_5": "tasmā sabbakammesu jeṭṭhakā hoti.",
  "anya-e0501n0:122_6": "Iti kiriyāvisesaṭṭhena kammaṃ nāma.",
  "anya-e0501n0:122_7": "Karonti etenāti vā kammaṃ.",
  "anya-e0501n0:122_8": "Kiṃ karonti.",
  "anya-e0501n0:122_9": "Kāyikakiriyaṃpi karonti,",
  "anya-e0501n0:122_10": "vācasikakiriyaṃpi karonti,",
  "anya-e0501n0:122_11": "mānasikakiriyaṃpi karonti.",
  "anya-e0501n0:122_12": "Tattha kāyikakiriyā nāma gamanaṭhāna nisajjādayo abhikkamanapaṭikkamanādayo antamaso akkhidalānaṃ ukkhipananikkhipanānipi.",
  "anya-e0501n0:122_13": "Vācasikakiriyā nāma vācāpavattanakiriyā.",
  "anya-e0501n0:122_14": "Mānasikakiriyā nāma sucintita ducintitakiriyā,",
  "anya-e0501n0:122_15": "antamaso pañca viññāṇānaṃ dassanakiccasavanakiccādīnipi.",
  "anya-e0501n0:122_16": "Sabbāpi imā kiriyāyo etāya cetanāya sattā karonti,",
  "anya-e0501n0:122_17": "saṃvidahanti,",
  "anya-e0501n0:122_18": "tasmā sā cetanā kammaṃ nāma.",
  "anya-e0501n0:123_0": "Attano paccayuppannena saha jāyatīti sahajātaṃ.",
  "anya-e0501n0:123_1": "Sahajātañca taṃ kammañcāti sahajātakammaṃ.",
  "anya-e0501n0:123_2": "Sahajātakammaṃ hutvā paccayo sahajātakamma paccayo.",
  "anya-e0501n0:123_3": "Sahajātakammabhāvena paccayoti vuttaṃ hoti.",
  "anya-e0501n0:124_0": "Añño kammassa uppattikkhaṇo añño vipākassa uppattikkhaṇoti evaṃ visuṃ visuṃ uppattikkhaṇo etassāti nānākkhaṇikaṃ.",
  "anya-e0501n0:124_1": "Nānākkhaṇikañca taṃ kammañcāti nānākkhaṇikakammaṃ.",
  "anya-e0501n0:124_2": "Nānākkhaṇikakammaṃ hutvā paccayo nānākkhaṇikakammapaccayo.",
  "anya-e0501n0:124_3": "Nānākkhaṇikakammapaccayabhāvena paccayoti vuttaṃ hoti.",
  "anya-e0501n0:124_4": "Ariyamaggasampayuttā cetanā attano niruddhānantare eva ariyaphalavipākaṃ janeti,",
  "anya-e0501n0:124_5": "sāpi nānākkhaṇikā eva hoti.",
  "anya-e0501n0:125_0": "Ettha ca ekā dānakusalacetanā attanā sahajātānaṃ cittacetasikānañca kāyikavācasikakiriyābhūtānaṃ cittajarūpānañca sahajātakammapaccayo.",
  "anya-e0501n0:125_1": "Tāya cetanāya āyatiṃ kālantare uppajjamānassa vipākakkhandhassa ca kammajarūpakkhandhassa ca nānākkhaṇika kammapaccayo.",
  "anya-e0501n0:125_2": "Evaṃ ekā kammapathapattā sucaritaduccaritacetanā dvīsu kālesudvinnaṃ paccayuppannānaṃ dvīhi paccayasattīhi paccayo hotīti.",
  "anya-e0501n0:126_0": "Ettha ca nānākkhaṇikakammapaccaye kammanti kiriyāviseso.",
  "anya-e0501n0:126_1": "So pana cetanāya niruddhāyapi anirujjhitvā taṃ cittasantānaṃ anugacchatiyeva.",
  "anya-e0501n0:126_2": "Yadā vipaccituṃ okāsaṃ labhati,",
  "anya-e0501n0:126_3": "tadā so kiriyā viseso cutinantare eko attabhāvo hutvā vipaccati pātubhavati.",
  "anya-e0501n0:126_4": "Okāsaṃ pana alabhamānā bhavasataṃpi bhavasahassaṃpi bhavasatasahassaṃpi taṃ santānaṃ anugacchatiyeva.",
  "anya-e0501n0:126_5": "Mahaggatakammaṃ pana laddhokāse sati dutiyabhave brahmaloke eko brahmattabhāvo hutvā vipaccati pātubhavati.",
  "anya-e0501n0:126_6": "Suparipakkakammattā pana dutiyabhaveyeva khīyati,",
  "anya-e0501n0:126_7": "tato paraṃ nānugacchatīti.",
  "anya-e0501n0:126_8": "Kammapaccayadīpanā niṭṭhitā.",
  "anya-e0501n0:127_0": "14. Vipākapaccayo",
  "anya-e0501n0:128_0": "Chattiṃsavidhā vipākabhūtā sahajātacittacetasikā dhammā vipāka paccayo.",
  "anya-e0501n0:128_1": "Teyeva aññamaññañca paṭisandhikkhaṇe kammajarūpāni ca pavattikkhaṇe vipāka cittajātāni cittajarūpāni ca vipākapaccayuppannā.",
  "anya-e0501n0:129_0": "Kenaṭṭhena vipākoti.",
  "anya-e0501n0:129_1": "Vipaccanaṭṭhena vipāko.",
  "anya-e0501n0:129_2": "Vipaccanaṃ nāma mudutaruṇabhāvaṃ atikkamma vipakkabhāvaṃ āpajjanaṃ.",
  "anya-e0501n0:129_3": "Kassa pana dhammassa mudutaruṇabhāvo,",
  "anya-e0501n0:129_4": "kassa vipakkabhāvoti.",
  "anya-e0501n0:129_5": "Nānākkhaṇikakammapaccaya saṅkhātassa atītakammassa mudutaruṇabhāvo,",
  "anya-e0501n0:129_6": "tasseva kammassa vipakkabhāvo.",
  "anya-e0501n0:130_0": "Tattha ekassa kammassa catasso avatthāyo honti cetanā vatthā kammāvatthā nimittāvatthā vipākāvatthāti.",
  "anya-e0501n0:131_0": "Tattha tāya cetanāya niruddhāyapi tassā kiriyā viseso na nirujjhati,",
  "anya-e0501n0:131_1": "taṃ cittasantānaṃ anugacchatiyeva.",
  "anya-e0501n0:131_2": "Ayaṃ kammāvatthā nāma.",
  "anya-e0501n0:132_0": "Nimittāvatthāti taṃ kammaṃ yadā vipaccituṃ okāsaṃ labhati,",
  "anya-e0501n0:132_1": "tadā maraṇāsannakāle tassa puggalassa tameva kammaṃ vā paccupaṭṭhāti,",
  "anya-e0501n0:132_2": "so puggalo tadā dānaṃ dento viya sīlaṃ rakkhanto viya pāṇaghātaṃ vā karonto viya hoti.",
  "anya-e0501n0:132_3": "Kammanimittaṃ vā paccupaṭṭhāti,",
  "anya-e0501n0:132_4": "dāna vatthuādikaṃ vā satthādikaṃ vā aññaṃ vāpi pubbe tassa kammassa upakaraṇabhūtaṃ ārammaṇaṃ tadā tassa puggalassa hatthagataṃ viya hoti.",
  "anya-e0501n0:132_5": "Gatinimittaṃ vā paccupaṭṭhāti,",
  "anya-e0501n0:132_6": "dibbavimānādikaṃ vā nirayaggijālādikaṃ vā uppajjamānabhave upalabhitabbaṃ vā anubhavitabbaṃ vā ārammaṇaṃ tadā dissamānaṃ hoti.",
  "anya-e0501n0:132_7": "Ayaṃ nimittā vatthā nāma.",
  "anya-e0501n0:133_0": "Vipākāvatthāti sace so puggalo tathā paccupaṭṭhitaṃ taṃ kammaṃ vā kammanimittaṃ vā gatinimittaṃ vā ekaṃ ārammaṇaṃ amuñcamāno marati,",
  "anya-e0501n0:133_1": "tadā taṃ kammaṃ tasmiṃbhave vipaccati,",
  "anya-e0501n0:133_2": "taṃ kammaṃ tasmiṃbhave eko attabhāvo hutvā pātubhavati.",
  "anya-e0501n0:133_3": "Tattha purimāsu tīsu avatthāsu taṃ kammaṃ mudutaruṇabhūtaṃ hoti,",
  "anya-e0501n0:133_4": "pacchimaṃ pana vipākāvatthaṃ patvā vipakkabhūtaṃ hoti.",
  "anya-e0501n0:133_5": "Tena vuttaṃ vipaccanaṃ nāma mudutaruṇabhāvaṃ atikkamma vipakkabhāvaṃ āpajjananti.",
  "anya-e0501n0:133_6": "Evaṃ vipakkabhāvaṃ āpanno citta cetasikadhammasamūho vipāko nāma.",
  "anya-e0501n0:134_0": "Tattha yathā ambapphalāni nāma yadā vipakkabhāvaṃ āpajjanti,",
  "anya-e0501n0:134_1": "tadā sabbaso siniddharūpāni honti.",
  "anya-e0501n0:134_2": "Evamevaṃ vipākadhammā nāma nirussāhā nibyāpārā hutvā sabbaso santarūpā honti.",
  "anya-e0501n0:134_3": "Tesaṃ santarūpattāyeva bhavaṅgacittānaṃ ārammaṇaṃ avibhūtaṃ hoti,",
  "anya-e0501n0:134_4": "bhavaṅgato vuṭṭhānakāle taṃ ārammaṇaṃ na jānāti.",
  "anya-e0501n0:134_5": "Tathāhi rattiyaṃ niddāyantassa purimabhave maraṇāsannakāle yathāgahitaṃ kammādikaṃ ārammaṇaṃ ārabbha",
  "anya-e0501n0:134_6": "bhavaṅgasotaṃ pavattamānaṃpi tassa bhavaṅgasotassa taṃ ārammaṇaṃ ārabbha idaṃ nāma me purimabhave ārammaṇaṃ",
  "anya-e0501n0:134_7": "diṭṭhanti kassaci jānanavīthicittassa uppattiyā paccayo na hoti.",
  "anya-e0501n0:134_8": "So puggalo niddāyanakālepi uṭṭhānakālepi purimabhavasiddhaṃ taṃ nimittaṃ na jānāti.",
  "anya-e0501n0:134_9": "Evaṃ nirussāhanibyāpārasantarūpa bhāvena upakārakatā vipākapaccayatā nāmāti.",
  "anya-e0501n0:134_10": "Vipāka paccayadīpanā niṭṭhitā.",
  "anya-e0501n0:135_0": "15. Āhārapaccayo",
  "anya-e0501n0:136_0": "Duvidho āhārapaccayo rūpāhārapaccayo arūpāhāra paccayo.",
  "anya-e0501n0:137_0": "Tattha rūpāhārapaccayo nāma kabaḷīkārāhārasaṅkhātaṃ oja rūpaṃ vuccati.",
  "anya-e0501n0:137_1": "So ca ajjhattāhāro bahiddhāhāroti duvidho.",
  "anya-e0501n0:137_2": "Kabaḷīkārāhārabhakkhānaṃ sattānaṃ sabbepi catusamuṭṭhānikarūpadhammā tassa duvidhassa rūpāhārassa paccayuppannā.",
  "anya-e0501n0:138_0": "Arūpāhāro pana tividho phassāhāro manosañcetanā hāro viññāṇāhāro ca.",
  "anya-e0501n0:138_1": "Tayopete dhammā sahajātānaṃ nāmarūpadhammānaṃ āhārapaccayo honti.",
  "anya-e0501n0:138_2": "Sahajātā ca nāmarūpa dhammā tesaṃ paccayuppannā.",
  "anya-e0501n0:139_0": "Kenaṭṭhena āhāroti.",
  "anya-e0501n0:139_1": "Bhusaṃ haraṇaṭṭhena āhāro.",
  "anya-e0501n0:139_2": "Bhusaṃ haraṇaṭṭhenātica daḷhaṃ pavattāpanaṭṭhena,",
  "anya-e0501n0:139_3": "cirakālaṃ ṭhitiyā vuḍḍhiyā viruḷhiyā vepullāya upatthambhanaṭṭhenāti vuttaṃ hoti.",
  "anya-e0501n0:139_4": "Jananakiccayuttopi āhāro upatthambhanakiccappadhāno hotīti.",
  "anya-e0501n0:140_0": "Tattha duvidho rūpāhāro ajjhattasantāne catusamuṭṭhānikaṃ rūpakāyaṃ upabrūhayanto bhusaṃ harati,",
  "anya-e0501n0:140_1": "daḷhaṃ pavatteti,",
  "anya-e0501n0:140_2": "ciraṃ addhānaṃ gameti,",
  "anya-e0501n0:140_3": "taṃ taṃ āyukappapariyosānaṃ pāpetīti āhāro.",
  "anya-e0501n0:141_0": "Phassāhāro ārammaṇesu iṭṭhāniṭṭharasaṃ nīharanto sampayuttadhamme bhusaṃ harati.",
  "anya-e0501n0:141_1": "Manosañcetanāhāro kāyavacī manokammesu ussāhaṃ janento sampayuttadhamme bhusaṃ harati.",
  "anya-e0501n0:141_2": "Viññāṇāhāro ārammaṇavijānanaṭṭhena pubbaṅgamakiccaṃ vahanto sampayuttadhamme bhusaṃ harati,",
  "anya-e0501n0:141_3": "daḷhaṃ pavatteti,",
  "anya-e0501n0:141_4": "ciraṃ addhānaṃ gametīti āhāro.",
  "anya-e0501n0:141_5": "Sampayuttadhamme bhusaṃ haranto sahajātarūpadhammepi bhusaṃ haratiyeva.",
  "anya-e0501n0:142_0": "Idha suttantanayopi vattabbo.",
  "anya-e0501n0:142_1": "Yathā sakuṇā nāma cakkhūhi disāvidisaṃ vibhāvetvā pattehi rukkhato rukkhaṃ vanato vanaṃ ākāsena pakkhanditvā",
  "anya-e0501n0:142_2": "tuṇḍakehi phalāphalāni tuditvā yāvajīvaṃ attānaṃ yāpenti.",
  "anya-e0501n0:142_3": "Tathā ime sattā chahi viññāṇehi ārammaṇāni vibhāvetvā chahi manosañcetanāhārehi ārammaṇavatthuppaṭilābhatthāya",
  "anya-e0501n0:142_4": "ussukkanaṃ katvā chahi phassāhārehi ārammaṇesu rasaṃ pātubhavantaṃ katvā sukhadukkhaṃ anubhavanti.",
  "anya-e0501n0:142_5": "Viññāṇehi vā ārammaṇāni vibhāvetvā nāmarūpa sampattiṃ sādhenti.",
  "anya-e0501n0:142_6": "Phassehi ārammaṇesu rasaṃ pātubhavantaṃ katvā ārammaṇarasānubhavanaṃ vedanaṃ sampādetvā taṇhāvepullaṃ āpajjanti.",
  "anya-e0501n0:142_7": "Cetanāhi taṇhāmūlakāni nānākammāni pasavetvā bhavato bhavaṃ saṃsaranti.",
  "anya-e0501n0:142_8": "Evaṃ āhāradhammānaṃ mahantaṃ āhārakiccaṃ veditabbanti.",
  "anya-e0501n0:142_9": "Āhārapaccayadīpanā niṭṭhitā.",
  "anya-e0501n0:143_0": "16. Indriyapaccayo",
  "anya-e0501n0:144_0": "Tividho indriyapaccayo sahajātindriyapaccayo pure jātindriyapaccayo rūpajīvitindriyapaccayo.",
  "anya-e0501n0:145_0": "Tattha pannarasindriyadhammā sahajātindriyapaccayo nāma,",
  "anya-e0501n0:145_1": "jīvitindriyaṃ manindriyaṃ sukhindriyaṃ dukkhindriyaṃ somanassindriyaṃ domanassindriyaṃ upekkhindriyaṃ",
  "anya-e0501n0:145_2": "saddhindriyaṃ vīriyindriyaṃ satindriyaṃ samādhindriyaṃ paññindriyaṃ anaññātaññassāmītindriyaṃ aññindriyaṃ",
  "anya-e0501n0:145_3": "aññātāvindriyanti.",
  "anya-e0501n0:145_4": "Tehi sahajātā cittacetasikadhammā ca rūpadhammā ca tassa paccayuppannā.",
  "anya-e0501n0:146_0": "Pañcindriyarūpāni purejātindriyapaccayo,",
  "anya-e0501n0:146_1": "cakkhundriyaṃ sotindriyaṃ ghānindriyaṃ jivhindriyaṃ kāyindriyaṃ.",
  "anya-e0501n0:146_2": "Pañcaviññāṇacitta cetasika dhammā tassa paccayuppannā.",
  "anya-e0501n0:147_0": "Ekaṃ rūpajīvitindriyaṃ rūpajīvitindriyapaccayo.",
  "anya-e0501n0:147_1": "Sabbāni kammaja rūpāni jīvitarūpavajjitāni tassa paccayuppannāni.",
  "anya-e0501n0:148_0": "Kenaṭṭhena indriyanti.",
  "anya-e0501n0:148_1": "Issariyaṭṭhena indriyaṃ.",
  "anya-e0501n0:148_2": "Tattha kattha issariyanti.",
  "anya-e0501n0:148_3": "Attano attano paccayuppannesu dhammesu issariyaṃ.",
  "anya-e0501n0:148_4": "Kasmiṃ kasmiṃ kicce issariyanti.",
  "anya-e0501n0:148_5": "Attano attano kicce issariyaṃ.",
  "anya-e0501n0:148_6": "Nāmajīvitaṃ sampayuttadhammānaṃ jīvanakicce issariyaṃ.",
  "anya-e0501n0:148_7": "Jīvanakicceti āyuvaḍḍhanakicce,",
  "anya-e0501n0:148_8": "santatiṭhitiyā cirakālaṭhitikicceti attho.",
  "anya-e0501n0:148_9": "Manindriyaṃ ārammaṇaggahaṇakicce sampayuttadhammānaṃ issariyaṃ.",
  "anya-e0501n0:148_10": "Avaseso indriyaṭṭho pubbe indriyayamakadīpaniyaṃ vuttoyeva.",
  "anya-e0501n0:149_0": "Ettha vadeyya,",
  "anya-e0501n0:149_1": "dve itthindriyapurisindriyadhammā indriyabhūtā samānāpi kasmā indriyapaccaye visuṃ na gahitāti.",
  "anya-e0501n0:149_2": "Paccayakiccassa abhāvato.",
  "anya-e0501n0:149_3": "Tividhañhi paccayakiccaṃ jananakiccañca upatthambhanakiccañca anupālanakiccañca.",
  "anya-e0501n0:149_4": "Tattha yo paccayo paccayuppannadhammassa uppādāya paccayo hoti,",
  "anya-e0501n0:149_5": "yasmiṃ asati paccayuppanno dhammo na uppajjati,",
  "anya-e0501n0:149_6": "tassa paccayakiccaṃ jananakiccaṃ nāma.",
  "anya-e0501n0:149_7": "Yathā anantarapaccayo.",
  "anya-e0501n0:149_8": "Yo paccayo paccayuppannadhammassa ṭhitiyā ca vuḍḍhiyā ca viruḷhiyā ca paccayo hoti,",
  "anya-e0501n0:149_9": "yasmiṃ asati paccayuppanno dhammo na tiṭṭhati na vaḍḍhati na virūhati,",
  "anya-e0501n0:149_10": "tassa paccayakiccaṃ upatthambhanakiccaṃ nāma.",
  "anya-e0501n0:149_11": "Yathā pacchājātapaccayo.",
  "anya-e0501n0:149_12": "Yo paccayo paccayuppannassa dhammassa pavattiyā paccayo hoti,",
  "anya-e0501n0:149_13": "yena vinā paccayuppanno dhammo cirakālaṃ na pavattati,",
  "anya-e0501n0:149_14": "santati gamanaṃ chijjati,",
  "anya-e0501n0:149_15": "tassa paccaya kiccaṃ anupālanakiccaṃ nāma.",
  "anya-e0501n0:149_16": "Yathā rūpa jīvitindriyapaccayo.",
  "anya-e0501n0:149_17": "Ete pana dve indriyadhammā tesu tīsu paccaya kiccesu ekakiccaṃpi nasādhenti,",
  "anya-e0501n0:149_18": "tasmā ete dve dhammā indriya paccaye visuṃ na gahitāti.",
  "anya-e0501n0:150_0": "Etaṃ sante ete dve dhammā indriyātipi na vattabbāti.",
  "anya-e0501n0:150_1": "No na vattabbā. Kasmā.",
  "anya-e0501n0:150_2": "Indriyakiccasabbhāvatoti.",
  "anya-e0501n0:150_3": "Kiṃ pana etesaṃ indriyakiccanti.",
  "anya-e0501n0:150_4": "Liṅganimittakuttaākappesu issaratā indriya kiccaṃ.",
  "anya-e0501n0:150_5": "Tathā hi yassa puggalassa paṭisandhikkhaṇe itthindriyarūpaṃ uppajjati,",
  "anya-e0501n0:150_6": "tassa santāne catūhi kammādīhi paccayehi uppannā pañcakkhandha dhammā itthibhāvāya pariṇamanti,",
  "anya-e0501n0:150_7": "so attabhāvo ekantena itthiliṅga itthinimitta itthikutta itthākappayutto hoti,",
  "anya-e0501n0:150_8": "no aññathā.",
  "anya-e0501n0:150_9": "Na ca itthindriyarūpaṃ te pañcakkhandhadhamme janeti,",
  "anya-e0501n0:150_10": "na ca upatthambhati,",
  "anya-e0501n0:150_11": "nāpi anupāleti,",
  "anya-e0501n0:150_12": "atha kho te dhammā attano attano paccayehi uppajjamānā evañcevañca uppajjantūti āṇaṃ ṭhapentaṃ viya tesu attano anubhāvaṃ pavatteti.",
  "anya-e0501n0:150_13": "Te ca dhammā tatheva uppajjanti,",
  "anya-e0501n0:150_14": "no aññathāti.",
  "anya-e0501n0:150_15": "Ayaṃ itthindriyarūpassa itthiliṅgādīsu issaratā.",
  "anya-e0501n0:150_16": "Esa nayo purisindriyarūpassa purisaliṅgādīsu issaratāyaṃ.",
  "anya-e0501n0:150_17": "Evaṃ ete dve dhammā liṅgādīsu indriyakicca sabbhāvato indriyā nāma hontīti.",
  "anya-e0501n0:151_0": "Hadayavatthurūpaṃ pana dvinnaṃ viññāṇadhātūnaṃ nissayavatthukiccaṃ sādhayamānaṃpi tāsu indriyakiccaṃ na sādheti.",
  "anya-e0501n0:151_1": "Na hi bhāvita cittassa puggalassa hadayarūpe pasannevā appasanne vā jātepi manoviññāṇadhātuyo tadanuvattikā hontīti.",
  "anya-e0501n0:151_2": "Indriya paccayadīpanā niṭṭhitā.",
  "anya-e0501n0:152_0": "17. Jhānapaccayo",
  "anya-e0501n0:153_0": "Satta jhānaṅgāni jhānapaccayo,",
  "anya-e0501n0:153_1": "vitakko vicāro pīti somanassaṃ domanassaṃ upekkhā ekaggatā.",
  "anya-e0501n0:153_2": "Tehi sahajātā pañcaviññāṇavajjitā cittacetasikadhammā ca rūpadhammā ca tassa paccayuppannā.",
  "anya-e0501n0:154_0": "Kenaṭṭhena jhānanti.",
  "anya-e0501n0:154_1": "Upanijjhāyanaṭṭhena jhānaṃ.",
  "anya-e0501n0:154_2": "Upanijjhāya naṭṭhenāti ca manasā ārammaṇaṃ upagantvā nijjhāyanaṭṭhena pekkhanaṭṭhena.",
  "anya-e0501n0:154_3": "Yathā hi issāso dūre ṭhatvā khuddake lakkhamaṇḍale saraṃ pavesento hatthehi saraṃ ujukañca niccalañca",
  "anya-e0501n0:154_4": "katvā maṇḍalañca vibhūtaṃ katvā cakkhunā nijjhāyanto paveseti.",
  "anya-e0501n0:154_5": "Evameva imehi aṅgehi cittaṃ ujukañca niccalañca katvā ārammaṇañca vibhūtaṃ katvā nijjhāyanto puggalo upanijjhāyatīti vuccati.",
  "anya-e0501n0:154_6": "Evaṃ upanijjhāyitvā yaṃkiñci kāyakammaṃ vā vacīkammaṃ vā manokammaṃ vā karonto avirajjhamāno karoti.",
  "anya-e0501n0:155_0": "Tattha kāyakammaṃ nāma abhikkamappaṭikkamādikaṃ vuccati.",
  "anya-e0501n0:155_1": "Vacīkammaṃ nāma akkharavaṇṇaparipuṇṇaṃ vacībhedakaraṇaṃ vuccati.",
  "anya-e0501n0:155_2": "Manokammaṃ nāma yaṃkiñci manasā ārammaṇavibhāvanaṃ vuccati.",
  "anya-e0501n0:155_3": "Dānakammaṃ vā pāṇātipāta kammaṃ vā anurūpehi jhānaṅgehi vinā dubbalena cittena kātuṃ na sakkā hoti.",
  "anya-e0501n0:155_4": "Esa nayo sesesu kusalākusala kammesūti.",
  "anya-e0501n0:156_0": "Ayañca attho vitakkādīnaṃ jhānaṅgadhammānaṃ visuṃ visuṃ sabhāva lakkhaṇehi dīpetabbo.",
  "anya-e0501n0:156_1": "Sampayuttadhamme ārammaṇābhiniropana lakkhaṇo vitakko,",
  "anya-e0501n0:156_2": "so cittaṃ ārammaṇe daḷhaṃ niyojeti.",
  "anya-e0501n0:156_3": "Ārammaṇānumajjanalakkhaṇo vicāro,",
  "anya-e0501n0:156_4": "so cittaṃ ārammaṇe daḷhaṃ saṃyojeti.",
  "anya-e0501n0:156_5": "Ārammaṇasampiyāyanalakkhaṇāpīti,",
  "anya-e0501n0:156_6": "sā cittaṃ ārammaṇe parituṭṭhaṃ karoti.",
  "anya-e0501n0:156_7": "Tissopi vedanā ārammaṇarasānu bhavanalakkhaṇā,",
  "anya-e0501n0:156_8": "tāpi cittaṃ ārammaṇe iṭṭhāniṭṭhamajjhattarasānubhavana kiccena daḷhappaṭibaddhaṃ karonti.",
  "anya-e0501n0:156_9": "Samādhānalakkhaṇā ekaggatā,",
  "anya-e0501n0:156_10": "sāpi cittaṃ ārammaṇe niccalaṃ katvā ṭhapetīti.",
  "anya-e0501n0:156_11": "Jhānapaccayadīpanā niṭṭhitā.",
  "anya-e0501n0:157_0": "18. Maggapaccayo",
  "anya-e0501n0:158_0": "Dvādasa maggaṅgāni maggapaccayo sammādiṭṭhi sammāsaṅkappo sammā vācā sammākammanto sammāājīvo sammāvāyāmo",
  "anya-e0501n0:158_1": "sammāsati sammāsamādhi micchādiṭṭhi micchāsaṅkappo micchāvāyāmo micchāsamādhi.",
  "anya-e0501n0:158_2": "Sesā micchāvācā micchākammanto micchāājīvoti tayo dhammā visuṃ cetasikadhammā na honti.",
  "anya-e0501n0:158_3": "Musāvādādivasena pavattānaṃ catunnaṃ akusalakhandhānaṃ nāmaṃ.",
  "anya-e0501n0:158_4": "Tasmā te maggapaccaye visuṃ na gahitāti.",
  "anya-e0501n0:158_5": "Sabbe sahetukā citta cetasikadhammā ca sahetukacittasaha jātā rūpadhammā ca tassa paccayuppannā.",
  "anya-e0501n0:159_0": "Kenaṭṭhena maggoti.",
  "anya-e0501n0:159_1": "Sugatiduggatinibbāna disādesasampā panaṭṭhena maggo.",
  "anya-e0501n0:159_2": "Sammādiṭṭhiādikāni hi aṭṭha sammāmaggaṅgāni sugati disādesañca nibbānadisādesañca sampāpanatthāya saṃvattanti.",
  "anya-e0501n0:159_3": "Cattāri micchāmaggaṅgāni duggatidisādesaṃ sampāpanatthāya saṃvattantīti.",
  "anya-e0501n0:160_0": "Tattha jhānapaccayo ārammaṇe cittaṃ ujuṃ karoti,",
  "anya-e0501n0:160_1": "thiraṃ karoti,",
  "anya-e0501n0:160_2": "appanāpattaṃ karoti.",
  "anya-e0501n0:160_3": "Appanāpattaṃ nāma gambhīre udake pakkhitto macchoviya kasiṇanimittādike nimittārammaṇe anupaviṭṭhaṃ cittaṃ pavuccati.",
  "anya-e0501n0:160_4": "Maggapaccayo vaṭṭapathe cetanākammaṃ vivaṭṭapathe bhāvanākammaṃ ujuṃ karoti,",
  "anya-e0501n0:160_5": "thiraṃ karoti,",
  "anya-e0501n0:160_6": "kammapathapattaṃ karoti,",
  "anya-e0501n0:160_7": "vuddhiṃ viruḷhiṃ vepullaṃ karoti,",
  "anya-e0501n0:160_8": "bhūmantarapattaṃ karoti.",
  "anya-e0501n0:160_9": "Aya metesaṃ dvinnaṃ paccayānaṃ viseso.",
  "anya-e0501n0:161_0": "Tattha kammapathapattaṃ nāma pāṇātipātādīnaṃ kusalākusala kammānaṃ aṅgapāripūriyā paṭisandhijanane samatthabhāvasaṅkhātaṃ",
  "anya-e0501n0:161_1": "kammagatiṃ pattaṃ cetanākammaṃ.",
  "anya-e0501n0:161_2": "Bhūmantarapattaṃ nāma bhāvanānukkamena kāma bhūmito paṭṭhāya yāva lokuttarabhūmiyā ekasmiṃiriyāpathepi uparūparibhūmiṃ pattaṃ bhāvanākammaṃ.",
  "anya-e0501n0:161_3": "Ayañca attho jhānapaccaye vuttanayena sammādiṭṭhiādikānaṃ maggaṅgadhammānaṃ visuṃ visuṃ sabhāva lakkhaṇehi dīpetabboti.",
  "anya-e0501n0:161_4": "Maggapaccayadīpanā niṭṭhitā.",
  "anya-e0501n0:162_0": "19. Sampayuttapaccayo",
  "anya-e0501n0:163_0": "Sampayuttapaccayo vippayuttapaccayoti ekaṃ dukkaṃ.",
  "anya-e0501n0:163_1": "Atthi paccayo natthi paccayoti ekaṃ dukkaṃ.",
  "anya-e0501n0:163_2": "Vigatapaccayo avigata paccayoti ekaṃ dukkaṃ.",
  "anya-e0501n0:163_3": "Imāni tīṇi paccayadukkāni visuṃ paccaya visesāni na honti.",
  "anya-e0501n0:163_4": "Pubbe āgatesu paccayesu keci paccayā attano paccayuppannehi sampayuttā hutvā paccayattaṃ gacchanti,",
  "anya-e0501n0:163_5": "keci vippayuttā hutvā,",
  "anya-e0501n0:163_6": "keci vijjamānā hutvā,",
  "anya-e0501n0:163_7": "keci avijjamānā hutvā,",
  "anya-e0501n0:163_8": "keci vigatā hutvā,",
  "anya-e0501n0:163_9": "keci avigatā hutvā paccayattaṃ gacchantīti dassanatthaṃ imāni tīṇi paccayadukkāni vuttāni.",
  "anya-e0501n0:164_0": "Ettha ca atthīti kho kaccāna ayameko anto,",
  "anya-e0501n0:164_1": "natthīti kho dutiyo antoti evarūpesu ṭhānesu atthinatthisaddā sassatucchedesupavattanti,",
  "anya-e0501n0:164_2": "tasmā evarūpānaṃ atthānaṃ nivattanatthaṃ puna vigatadukkaṃ vuttaṃ.",
  "anya-e0501n0:165_0": "Sabbepi sahajātā cittacetasikā dhammā aññamaññassa paccayā ceva honti paccayuppannā ca.",
  "anya-e0501n0:166_0": "Kenaṭṭhena sampayutto.",
  "anya-e0501n0:166_1": "Ekuppādatā ekanirodhatā ekavatthukatā ekārammaṇatāti imehi catūhi sampayogaṅgehi samannāgato hutvā saṃyutto ekībhāvaṃ gatoti sampayutto.",
  "anya-e0501n0:167_0": "Tattha ekībhāvaṃ gatoti cakkhuviññāṇaṃ phassādīhi sattahi cetasikehi saha ekībhāvaṃ gataṃ hoti,",
  "anya-e0501n0:167_1": "dassananti ekaṃ vohāraṃ gacchati.",
  "anya-e0501n0:167_2": "Aṭṭha dhammā visuṃ visuṃ vohāraṃ na gacchanti,",
  "anya-e0501n0:167_3": "vinibbhujjitvā viññātuṃ na sakkoti.",
  "anya-e0501n0:167_4": "Esa nayo sesesu sabbacittuppādesūti.",
  "anya-e0501n0:167_5": "Sampayuttapaccayadīpanā niṭṭhitā.",
  "anya-e0501n0:168_0": "20. Vippayuttapaccayo",
  "anya-e0501n0:169_0": "Catubbidho vippayuttapaccayo, sahajāto vatthupure jāto vatthārammaṇapurejāto pacchājātoti.",
  "anya-e0501n0:170_0": "Tattha sahajātavippayutto nāma dvisu sahajātapaccaya paccayuppannesu nāmarūpesu nāmaṃ vā rūpassa rūpaṃ vā nāmassa vippayuttaṃ hutvā paccayo.",
  "anya-e0501n0:170_1": "Tattha nāmanti pavattikāle catukkhandhanāmaṃ,",
  "anya-e0501n0:170_2": "rūpassāti cittajarūpassa,",
  "anya-e0501n0:170_3": "rūpanti paṭisandhikkhaṇe hadayavatthurūpaṃ,",
  "anya-e0501n0:170_4": "nāmassāti paṭisandhicatukkhandhanāmassa.",
  "anya-e0501n0:170_5": "Sesā tayopi vippayuttapaccayā pubbe vibhattā evāti.",
  "anya-e0501n0:170_6": "Vippayuttapaccayadīpanā niṭṭhitā.",
  "anya-e0501n0:171_0": "21. Atthipaccayo",
  "anya-e0501n0:172_0": "Sattavidho atthipaccayo,",
  "anya-e0501n0:172_1": "sahajātatthipaccayo vatthupure jātatthi paccayo ārammaṇapurejātatthipaccayo vatthārammaṇapure jātatthipaccayo",
  "anya-e0501n0:172_2": "pacchājātatthipaccayo rūpāhāratthipaccayo rūpa jīvitindriyatthipaccayoti.",
  "anya-e0501n0:173_0": "Tattha sahajātapaccayo eva sahajātatthipaccayo nāma.",
  "anya-e0501n0:173_1": "Esa nayo sesesu chasu.",
  "anya-e0501n0:173_2": "Paccayapaccayuppannavibhāgopi heṭṭhā tattha tattha vuttoyeva.",
  "anya-e0501n0:174_0": "Kenaṭṭhena atthipaccayo.",
  "anya-e0501n0:174_1": "Sayaṃ khaṇikapaccuppannatā saṅkhātena atthibhāvena paccuppannassa dhammassa paccayo atthipaccayo.",
  "anya-e0501n0:174_2": "Atthipaccayadīpanā niṭṭhitā.",
  "anya-e0501n0:175_0": "22. Natthipaccayo",
  "anya-e0501n0:176_0": "23. Vigatapaccayo",
  "anya-e0501n0:177_0": "24. Avigatapaccayo",
  "anya-e0501n0:178_0": "Sabbo anantarapaccayo natthi paccayo nāma.",
  "anya-e0501n0:178_1": "Tathā vigata paccayo.",
  "anya-e0501n0:178_2": "Avigatapaccayopi atthipaccayena sabbasadiso.",
  "anya-e0501n0:178_3": "Atthītica avigatoti ca atthato ekameva.",
  "anya-e0501n0:178_4": "Tathā natthīti ca vigatotica.",
  "anya-e0501n0:178_5": "Natthivigataavigatapaccayadīpanā niṭṭhitā.",
  "anya-e0501n0:179_0": "Paccayatthadīpanā niṭṭhitā.",
  "anya-e0501n0:180_0": "Paccayasabhāgo",
  "anya-e0501n0:181_0": "Paccayasabhāgo vuccate.",
  "anya-e0501n0:181_1": "Pañcadasa sahajātajātikā honti,",
  "anya-e0501n0:181_2": "cattāro mahāsahajātā cattāro majjhimasahajātā satta khuddakasahajātā.",
  "anya-e0501n0:181_3": "Tattha cattāro mahāsahajātā nāma sahajāto sahajātanissayo sahajātatthi sahajāta avigato.",
  "anya-e0501n0:181_4": "Cattāro majjhimasahajātā nāma aññamañño vipāko sampayutto sahajātavippayutto.",
  "anya-e0501n0:181_5": "Satta khuddakasaha jātā nāma hetu sahajātādhipati sahajātakammaṃ saha jātāhāro sahajātindriyaṃ jhānaṃ maggo.",
  "anya-e0501n0:182_0": "Tayo rūpāhārā, rūpāhāro rūpāhāratthi rūpāhārā vigato.",
  "anya-e0501n0:183_0": "Tīṇi rūpajīvitindriyāni, rūpajīvitindriyaṃ rūpajīvitindriyatthi rūpajīvitindriyāvigataṃ.",
  "anya-e0501n0:184_0": "Sattarasa purejātajātikā honti,",
  "anya-e0501n0:184_1": "cha vatthupurejātā cha ārammaṇapurejātā pañca vatthārammaṇapurejātā.",
  "anya-e0501n0:184_2": "Tattha cha vatthupurejātā nāma vatthupurejāto vatthupurejātanissayo vatthupurejātindriyaṃ vatthupurejātavippayuttaṃ",
  "anya-e0501n0:184_3": "vatthupurejātatthi vatthu purejātaavigato.",
  "anya-e0501n0:184_4": "Cha ārammaṇapurejātā nāma ārammaṇa purejāto kiñciārammaṇaṃ koci ārammaṇādhipati koci ārammaṇūpanissaso ārammaṇapurejātatthi ārammaṇapurejāta avigato.",
  "anya-e0501n0:184_5": "Kiñci ārammaṇantiādīsu kiñcikocivacanehi paccuppannaṃ nipphannarūpaṃ gayhati.",
  "anya-e0501n0:184_6": "Pañca vatthārammaṇapurejātā nāma vatthārammaṇa purejāto vatthārammaṇapurejātanissayo vatthārammaṇapure",
  "anya-e0501n0:184_7": "jāta vippayutto vatthārammaṇapurejātatthi vatthārammaṇapurejāta avigato.",
  "anya-e0501n0:185_0": "Cattāro pacchājātajātikā honti, pacchājāto pacchājātavippayutto pacchājātatthi pacchājātaavigato.",
  "anya-e0501n0:186_0": "Satta anantarā honti,",
  "anya-e0501n0:186_1": "anantaro samanantaro anantarūpa nissayo āsevanaṃ anantarakammaṃ natthi vigato.",
  "anya-e0501n0:186_2": "Ettha ca anantara kammaṃ nāma ariyamaggacetanā,",
  "anya-e0501n0:186_3": "sā attano anantare ariyaphalaṃ janeti.",
  "anya-e0501n0:187_0": "Pañca visuṃ paccayā honti,",
  "anya-e0501n0:187_1": "avasesaṃ ārammaṇaṃ avaseso ārammaṇādhipati avaseso ārammaṇūpa nissayo sabbo pakatūpanissayo avasesaṃ nānākkhaṇika kammaṃ.",
  "anya-e0501n0:187_2": "Iti vitthārato paṭṭhānapaccayā catupaññāsappabhedā hontīti.",
  "anya-e0501n0:188_0": "Tattha sabbe sahajātajātikā ca sabbe purejāta jātikā sabbe pacchājātajātikā rūpāhāro rūpajīvitindriyanti ime paccuppannapaccayā nāma.",
  "anya-e0501n0:188_1": "Sabbe anantarajātikā sabbaṃ nānākkhaṇika kammanti ime atītapaccayā nāma.",
  "anya-e0501n0:188_2": "Ārammaṇaṃ pakatūpanissayoti ime tekālikā ca nibbānapaññattīnaṃ vasena kālavimuttā ca honti.",
  "anya-e0501n0:189_0": "Nibbānañca paññatti cāti ime dve dhammā appaccayā nāma asaṅkhatā nāma. Kasmā.",
  "anya-e0501n0:189_1": "Ajātikattā.",
  "anya-e0501n0:189_2": "Yesañhi jāti nāma atthi,",
  "anya-e0501n0:189_3": "uppādo nāma atthi.",
  "anya-e0501n0:189_4": "Te sappaccayānāma saṅkhatā nāma paṭiccasamuppannā nāma.",
  "anya-e0501n0:189_5": "Ime dve dhammā ajātikattā anuppādattā ajātipaccayattāca appaccayā nāma asaṅkhatā nāmāti.",
  "anya-e0501n0:190_0": "Sappaccayesu ca dhammesu saṅkhatesu ekopi dhammo nicco dhuvo sassato aviparītadhammo nāma natthi.",
  "anya-e0501n0:190_1": "Atha kho sabbe te khayaṭṭhena aniccā eva honti. Kasmā.",
  "anya-e0501n0:190_2": "Sayañca paccayāyattavutti kattā paccayānañca aniccadhammattā.",
  "anya-e0501n0:190_3": "Nanu nibbānañca paññatti ca paccayā honti.",
  "anya-e0501n0:190_4": "Te ca niccā dhuvāti. Saccaṃ.",
  "anya-e0501n0:190_5": "Kevalena pana nibbānapaccayena vā paññattipaccayena vā uppanno nāma natthi,",
  "anya-e0501n0:190_6": "bahūhi paccayehi eva uppanno,",
  "anya-e0501n0:190_7": "te pana paccayā aniccā eva adhuvāti.",
  "anya-e0501n0:191_0": "Ye ca dhammā aniccā honti,",
  "anya-e0501n0:191_1": "te niccakālaṃ satte tividhehi dukkhadaṇḍehi paṭippīḷenti bādhenti,",
  "anya-e0501n0:191_2": "tasmā te dhammā bhayaṭṭhena dukkhā eva honti.",
  "anya-e0501n0:191_3": "Tattha tividhā dukkhadaṇḍā nāma dukkhadukkhatā saṅkhāra dukkhatā vipariṇāmadukkhatā.",
  "anya-e0501n0:192_0": "Ye keci aniccā eva honti,",
  "anya-e0501n0:192_1": "ekasmiṃ iriyāpathepi punappunaṃ bhijjanti,",
  "anya-e0501n0:192_2": "te kathaṃ yāvajīvaṃ niccasaññitānaṃ sattapuggalānaṃ attā nāma bhaveyyuṃ,",
  "anya-e0501n0:192_3": "sārā nāma bhaveyyuṃ.",
  "anya-e0501n0:192_4": "Ye ca dukkhā eva honti,",
  "anya-e0501n0:192_5": "te kathaṃ dukkhappaṭikulānaṃ sukhakāmānaṃ sattānaṃ attā nāma bhaveyyuṃ,",
  "anya-e0501n0:192_6": "sārā nāma bhaveyyuṃ.",
  "anya-e0501n0:192_7": "Tasmā te dhammā asārakaṭṭhena anattā eva honti.",
  "anya-e0501n0:193_0": "Api ca yasmā imāya catuvīsatiyā paccayadesanāya imamatthaṃ dasseti.",
  "anya-e0501n0:193_1": "Sabbepi saṅkhatadhammā nāma paccayāyattavuttikā eva honti,",
  "anya-e0501n0:193_2": "sattānaṃ vasāyattavuttikā na honti.",
  "anya-e0501n0:193_3": "Paccayāyatta vuttikesu ca tesu na ekopi dhammo appakena paccayena uppajjati.",
  "anya-e0501n0:193_4": "Atha kho bahūhi eva paccayehi uppajjatīti,",
  "anya-e0501n0:193_5": "tasmā ayaṃ desanā dhammānaṃ anattalakkhaṇadīpane matthakapattā hotīti.",
  "anya-e0501n0:194_0": "Paccayasabhāgasaṅgaho niṭṭhito.",
  "anya-e0501n0:195_0": "Paccayaghaṭanānayo",
  "anya-e0501n0:196_0": "Pañcaviññāṇesu paccayaghaṭanānayo",
  "anya-e0501n0:197_0": "Paccayaghaṭanānayo vuccate.",
  "anya-e0501n0:197_1": "Ekekasmiṃ paccayuppanne bahunnaṃ paccayānaṃ samodhānaṃ paccayaghaṭanā nāma.",
  "anya-e0501n0:197_2": "Yena pana dhammā sappaccayā saṅkhatā paṭiccasamuppannāti vuccanti,",
  "anya-e0501n0:197_3": "sabbe te dhammā uppāde ca ṭhitiyañca imehi catuvīsatiyā paccayehi sahitattā sappaccayā nāma,",
  "anya-e0501n0:197_4": "sappaccayattā saṅkhatā nāma,",
  "anya-e0501n0:197_5": "saṅkhatattā paṭiccasamuppannā nāma.",
  "anya-e0501n0:197_6": "Katame pana te dhammāti.",
  "anya-e0501n0:197_7": "Ekavīsasatacittāni ca dvipaññāsacetasikāni ca aṭṭhavīsati rūpāni ca.",
  "anya-e0501n0:198_0": "Tattha ekavīsasatacittāni dhātuvasena sattavidhāni bhavanti,",
  "anya-e0501n0:198_1": "cakkhu viññāṇadhātu sotaviññāṇadhātu ghānaviññāṇadhātu jitha viññāṇadhātu kāyaviññāṇadhātu manodhātu manoviññāṇa dhātūti.",
  "anya-e0501n0:198_2": "Tattha cakkhuviññāṇadvayaṃ cakkhuviññāṇadhātu nāma.",
  "anya-e0501n0:198_3": "Sotaviññāṇadvayaṃ sotaviññāṇadhātu nāma.",
  "anya-e0501n0:198_4": "Ghānaviññāṇadvayaṃ ghānaviññāṇadhātu nāma.",
  "anya-e0501n0:198_5": "Jithaviññāṇadvayaṃ jithaviññāṇadhātu nāma.",
  "anya-e0501n0:198_6": "Kāyaviññāṇadvayaṃ kāyaviññāṇadhātu nāma.",
  "anya-e0501n0:198_7": "Pañcadvārāvajjana cittañca sampaṭicchanacittadvayañca manodhātu nāma.",
  "anya-e0501n0:198_8": "Sesāni aṭṭhasataṃ cittāni manoviññāṇadhātu nāma.",
  "anya-e0501n0:199_0": "Dvipaññāsacetasikāni ca rāsivasena catubbidhāni bhavanti,",
  "anya-e0501n0:199_1": "satta sabbacittikāni ca cha pakiṇṇakāni ca cuddasa pāpānica pañcavīsati kalyāṇāni ca.",
  "anya-e0501n0:200_0": "Catuvīsatipaccayesu ca pannarasapaccayā sabbacittuppāda sādhāraṇā honti,",
  "anya-e0501n0:200_1": "ārammaṇañca anantarañca samanantarañca saha jāto ca aññamaññañca nissayo ca upanissayo ca kammañca āhāro",
  "anya-e0501n0:200_2": "ca indriyañca sampayutto ca atthi ca natthi ca vigato ca avigato ca.",
  "anya-e0501n0:200_3": "Na hi kiñci cittaṃ vā cetasikaṃ vā ārammaṇena vinā uppannaṃ nāma atthi.",
  "anya-e0501n0:200_4": "Tathā anantarādīhi ca.",
  "anya-e0501n0:200_5": "Aṭṭhapaccayā kesañci cittuppādānaṃ paccayā sādhāraṇā honti,",
  "anya-e0501n0:200_6": "hetu ca adhipati ca pure jāto ca āsevanañca vipāko ca jhānañca maggo ca vippayutto ca.",
  "anya-e0501n0:200_7": "Tattha hetu sahetukacittuppādānaṃ eva sādhāraṇā,",
  "anya-e0501n0:200_8": "adhipati ca sādhipatijavanānaṃ eva,",
  "anya-e0501n0:200_9": "purejāto ca kesañci cittuppādānaṃ eva,",
  "anya-e0501n0:200_10": "āsevanañca kusalākusalakiriyajavanānaṃ eva,",
  "anya-e0501n0:200_11": "vipāko ca vipākacittuppādānaṃ eva,",
  "anya-e0501n0:200_12": "jhānañca manodhātu manoviññāṇadhātu cittuppādānaṃ eva,",
  "anya-e0501n0:200_13": "maggo ca sahetukacittuppādānaṃ eva,",
  "anya-e0501n0:200_14": "vippayutto ca arūpaloke cittuppādānaṃ natthi,",
  "anya-e0501n0:200_15": "eko pacchājāto rūpadhammānaṃ eva visuṃbhūto hoti.",
  "anya-e0501n0:201_0": "Tatrāyaṃ dīpanā.",
  "anya-e0501n0:201_1": "Satta sabbacittikāni cetasikāni nāma,",
  "anya-e0501n0:201_2": "phasso vedanā saññā cetanā ekaggatā jīvitaṃ manasikāro.",
  "anya-e0501n0:201_3": "Tattha cittaṃ adhipatijātikañca āhārapaccayo ca indriyapaccayo ca.",
  "anya-e0501n0:201_4": "Phasso āhārapaccayo.",
  "anya-e0501n0:201_5": "Vedanā indriyapaccayo ca jhāna paccayo ca.",
  "anya-e0501n0:201_6": "Cetanā kammapaccayo ca āhārapaccayo ca.",
  "anya-e0501n0:201_7": "Ekaggatā indriyapaccayo ca jhāna paccayo ca maggapaccayo ca.",
  "anya-e0501n0:201_8": "Jīvitaṃ indriyapaccayo.",
  "anya-e0501n0:201_9": "Sesā dve dhammā visesapaccayā na honti.",
  "anya-e0501n0:202_0": "Cakkhuviññāṇe satta sabbacittikāni cetasikāni labbhanti,",
  "anya-e0501n0:202_1": "viññāṇena saddhiṃ aṭṭha nāmadhammā honti.",
  "anya-e0501n0:202_2": "Sabbe te dhammā sattahi paccayehi aññamaññassa paccayā honti catūhi mahāsahajātehi ca vippayuttavajjitehi tīhi majjhimasahajātehi ca.",
  "anya-e0501n0:202_3": "Tesveva aṭṭhasu dhammesu viññāṇaṃ sesānaṃ sattannaṃ dhammānaṃ āhārapaccayena ca indriyapaccayena ca paccayo hoti.",
  "anya-e0501n0:202_4": "Phasso āhārapaccayena,",
  "anya-e0501n0:202_5": "vedanā indriyapaccayamattena,",
  "anya-e0501n0:202_6": "cetanā kammapaccayena ca āhāra paccayena ca,",
  "anya-e0501n0:202_7": "ekaggatā indriyapaccayamattena,",
  "anya-e0501n0:202_8": "jīvitaṃ sesānaṃ sattannaṃ dhammānaṃ indriyapaccayena paccayo hoti.",
  "anya-e0501n0:202_9": "Cakkhuvatthurūpaṃ pana tesaṃ aṭṭhannaṃ dhammānaṃ chahi vatthupurejātehi tasmiṃ cakkhuvatthumhi āpātamāgatāni",
  "anya-e0501n0:202_10": "paccuppannāni rūpārammaṇāni tesaṃ catūhi ārammaṇa purejātehi,",
  "anya-e0501n0:202_11": "anantaraniruddhaṃ pañcadvārāvajjanacittañca pañcahi anantarehi,",
  "anya-e0501n0:202_12": "pubbe kataṃ kusalakammaṃ vā akusalakammaṃ vā kusalavipākānaṃ vā akusalavipākānaṃ vā tesaṃ nānākkhaṇikakammapaccayena,",
  "anya-e0501n0:202_13": "kamma sahāyabhūtāni purimabhave avijjātaṇhūpādānāni ca imasmiṃ bhave āvāsapuggalautubhojanādayo ca tesaṃ",
  "anya-e0501n0:202_14": "aṭṭhannaṃ dhammānaṃ pakatūpanissayapaccayena paccayā honti.",
  "anya-e0501n0:202_15": "Imasmiṃ citte hetu ca adhipati ca pacchājāto ca āsevanañca jhānañca maggocāti chapaccayā na labbhanti,",
  "anya-e0501n0:202_16": "aṭṭhārasapaccayā labbhanti.",
  "anya-e0501n0:202_17": "Yathā ca imasmiṃ citte,",
  "anya-e0501n0:202_18": "tathā sotaviññāṇādīsupi cha paccayā na labbhanti,",
  "anya-e0501n0:202_19": "aṭṭhārasapaccayā labbhantīti.",
  "anya-e0501n0:203_0": "Pañcaviññāṇesu paccayaghaṭanānayo niṭṭhito.",
  "anya-e0501n0:204_0": "Ahetuka cittuppādesu paccayaghaṭanānayo",
  "anya-e0501n0:205_0": "Cha pakiṇṇakāni cetasikāni nāma,",
  "anya-e0501n0:205_1": "vitakko vicāro adhimokkho vīriyaṃ pīti chando.",
  "anya-e0501n0:205_2": "Tattha vitakko jhānapaccayo ca maggapaccayo ca.",
  "anya-e0501n0:205_3": "Vicāro jhānapaccayo.",
  "anya-e0501n0:205_4": "Vīriyaṃ adhipatijātikañca indriyapaccayo ca maggapaccayo ca.",
  "anya-e0501n0:205_5": "Pīti jhānapaccayo.",
  "anya-e0501n0:205_6": "Chando adhipatijātiko.",
  "anya-e0501n0:205_7": "Adhimokkho pana visesapaccayo na hoti.",
  "anya-e0501n0:206_0": "Pañcadvārāvajjanacittañca sampaṭicchanacittadvayañca upekkhāsantīraṇa dvayañcāti pañcasu cittesu dasa cetasikāni labbhanti,",
  "anya-e0501n0:206_1": "satta sabba cittikāni ca pakiṇṇakesu vitakko ca vicāro ca adhimokkho ca.",
  "anya-e0501n0:206_2": "Viññāṇena saddhiṃ paccekaṃ ekādasa nāmadhammā honti.",
  "anya-e0501n0:206_3": "Imesu cittesu jhānakiccaṃ labbhati.",
  "anya-e0501n0:206_4": "Vedanā ca ekaggatā ca vitakko ca vicāro ca jhānapaccayaṃ sādhenti.",
  "anya-e0501n0:206_5": "Pañcadvārāvajjanacittaṃ pana kiriyacittaṃ hoti,",
  "anya-e0501n0:206_6": "vipākapaccayo natthi.",
  "anya-e0501n0:206_7": "Nānākkhaṇikakammañca upanissayaṭṭhāne tiṭṭhati.",
  "anya-e0501n0:206_8": "Vipākapaccayena saddhiṃ cha paccayā na labbhanti.",
  "anya-e0501n0:206_9": "Jhānapaccayena saddhiṃ aṭṭhārasapaccayā labbhanti.",
  "anya-e0501n0:206_10": "Sesesu catūsu vipākacittesu pañca paccayā na labbhanti.",
  "anya-e0501n0:206_11": "Vipākapaccayena ca jhānapaccayena ca saddhiṃ ekūnavīsati paccayā labbhanti.",
  "anya-e0501n0:207_0": "Somanassasantīraṇe pītiyā saddhiṃ ekādasacetasikā yujjanti,",
  "anya-e0501n0:207_1": "manodvārāvajjanacitte ca vīriyena saddhiṃ ekādasāti viññāṇena saddhiṃ dvādasa nāmadhammā honti.",
  "anya-e0501n0:207_2": "Hasituppādacitte pana pītiyā ca vīriyena ca saddhiṃ dvādasa cetasikāni yujjanti.",
  "anya-e0501n0:207_3": "Viññāṇena saddhiṃ terasa nāmadhammā honti.",
  "anya-e0501n0:207_4": "Tattha somanassasantīraṇe jhānaṅgesu pītimattaṃ adhikaṃ hoti,",
  "anya-e0501n0:207_5": "pubbe upekkhāsantīraṇadvaye viya pañcapaccayā na labbhanti.",
  "anya-e0501n0:207_6": "Ekūnavīsatipaccayā labbhanti.",
  "anya-e0501n0:207_7": "Manodvārā vajjanacitte ca vīriyamattaṃ adhikaṃ hoti,",
  "anya-e0501n0:207_8": "tañca indriyakicca jhāna kiccānisādheti.",
  "anya-e0501n0:207_9": "Adhipatikiccañca maggakiccañca na sādheti.",
  "anya-e0501n0:207_10": "Kiriya cittattāvipākapaccayo ca natthi.",
  "anya-e0501n0:207_11": "Pubbe pañcadvārāvajjanacitte viya vipāka paccayena saddhiṃ cha paccayā na labbhanti.",
  "anya-e0501n0:207_12": "Jhānapaccayena saddhiṃ aṭṭharasa paccayā labbhanti.",
  "anya-e0501n0:207_13": "Hasituppādacittepi kiriyacittattā vipākapaccayo natthi,",
  "anya-e0501n0:207_14": "javanacittattā pana āsevanaṃ atthi,",
  "anya-e0501n0:207_15": "vipākapaccayena saddhiṃ pañca paccayā na labbhanti.",
  "anya-e0501n0:207_16": "Āsevanapaccayena saddhiṃ ekūnavīsati paccayā labbhanti.",
  "anya-e0501n0:208_0": "Ahetukacittuppādesu paccayaghaṭanānayo niṭṭhito.",
  "anya-e0501n0:209_0": "Akusalacittuppādesu paccayaghaṭanānayo",
  "anya-e0501n0:210_0": "Dvādasa akusalacittāni,",
  "anya-e0501n0:210_1": "dve mohamūlikāni aṭṭha lobha mūlikāni dve dosamūlikāni.",
  "anya-e0501n0:210_2": "Cuddasa pāpacetasikāni nāma moho ahirikaṃ anottappaṃ uddhaccanti idaṃ mohacatukkaṃ nāma.",
  "anya-e0501n0:210_3": "Lobho diṭṭhi mānoti idaṃ lobhatikkaṃ nāma.",
  "anya-e0501n0:210_4": "Doso issā macchariyaṃ kukkuccanti idaṃ dosacatukkaṃ nāma.",
  "anya-e0501n0:210_5": "Thinaṃ middhaṃ vicikicchāti idaṃ visuṃ tikkaṃ nāma.",
  "anya-e0501n0:211_0": "Tattha lobho doso mohoti tayo mūladhammā hetupaccayā,",
  "anya-e0501n0:211_1": "diṭṭhi maggapaccayo,",
  "anya-e0501n0:211_2": "sesā dasadhammā visesapaccayā na honti.",
  "anya-e0501n0:212_0": "Tattha dve mohamūlikāni nāma vicikicchāsampayuttacittaṃ uddhacca sampayuttacittaṃ.",
  "anya-e0501n0:212_1": "Tattha vicikicchāsampayuttacitte pannarasa cetasikāni uppajjanti satta sabbacittikāni ca vitakko vicāro",
  "anya-e0501n0:212_2": "vīriyanti tīṇi pakiṇṇakāni ca pāpacetasikesu mohacatukkañca vicikicchā cāti,",
  "anya-e0501n0:212_3": "cittena saddhiṃ soḷasa nāmadhammā honti.",
  "anya-e0501n0:212_4": "Imasmiṃ citte hetu paccayopi maggapaccayopi labbhanti.",
  "anya-e0501n0:212_5": "Tattha moho hetupaccayo,",
  "anya-e0501n0:212_6": "vitakko ca vīriyañca maggapaccayo,",
  "anya-e0501n0:212_7": "ekaggatā pana vicikicchāya duṭṭhattā imasmiṃ citte indriyakiccañca maggakiccañca na sādheti,",
  "anya-e0501n0:212_8": "jhānakiccamattaṃ sādheti.",
  "anya-e0501n0:212_9": "Adhipati ca pacchājāto vipāko cāti tayo paccayāna labbhanti,",
  "anya-e0501n0:212_10": "sesā ekavīsatipaccayā labbhanti.",
  "anya-e0501n0:212_11": "Uddhaccasampayuttacittepi vicikicchaṃ pahāya adhimokkhena saddhiṃ pannaraseva cetasikāni,",
  "anya-e0501n0:212_12": "soḷaseva nāmadhammā honti.",
  "anya-e0501n0:212_13": "Imasmiṃ citte ekaggatā indriya kiccañca jhānakiccañca maggakiccañca sādheti,",
  "anya-e0501n0:212_14": "tayo paccayā na labbhanti,",
  "anya-e0501n0:212_15": "ekavīsati paccayā labbhanti.",
  "anya-e0501n0:213_0": "Aṭṭhasu lobhamūlikacittesu pana satta sabbacittikāni ca cha pakiṇṇakāni ca pāpesu mohacatukkañca lobhatikkañca",
  "anya-e0501n0:213_1": "thinamiddhañcāti dvāvīsati cetasikāni uppajjanti.",
  "anya-e0501n0:213_2": "Tesu lobho ca mohocāti dve mūlāni hetupaccayo.",
  "anya-e0501n0:213_3": "Chando ca cittañca vīriyañcāti tayo adhipatijātikā kadāci adhipatikiccaṃ sādhenti,",
  "anya-e0501n0:213_4": "ārammaṇādhipatipi ettha labbhati.",
  "anya-e0501n0:213_5": "Cetanā kammapaccayo.",
  "anya-e0501n0:213_6": "Tayo āhārā āhārapaccayo.",
  "anya-e0501n0:213_7": "Cittañca vedanā ca ekaggatā ca jīvitañca vīriyañcāti pañca indriyadhammā indriyapaccayo.",
  "anya-e0501n0:213_8": "Vitakko ca vicāro ca pīti ca vedanā ca ekaggatācāti pañca jhānaṅgāni jhānapaccayo.",
  "anya-e0501n0:213_9": "Vitakko ca ekaggatā ca diṭṭhi ca vīriyañcāti cattāri maggaṅgāni maggapaccayo.",
  "anya-e0501n0:213_10": "Pacchājāto ca vipāko cāti dve paccayā na labbhanti.",
  "anya-e0501n0:213_11": "Sesā dvāvīsati paccayā labbhanti.",
  "anya-e0501n0:214_0": "Dvīsu dosamūlikacittesu pītiñca lobhatikkañca pahāya dosacatukkena saddhiṃ dvāvīsati eva cetasikāni,",
  "anya-e0501n0:214_1": "doso ca moho ca dve mūlāni,",
  "anya-e0501n0:214_2": "tayo adhipati jātikā,",
  "anya-e0501n0:214_3": "tayo āhārā,",
  "anya-e0501n0:214_4": "pañca indriyāni,",
  "anya-e0501n0:214_5": "cattāri jhānaṅgāni,",
  "anya-e0501n0:214_6": "tīṇi maggaṅgāni.",
  "anya-e0501n0:214_7": "Etthāpi dve paccayā na labbhanti,",
  "anya-e0501n0:214_8": "dvāvīsati paccayā labbhanti.",
  "anya-e0501n0:215_0": "Akusalacittuppādesu paccayaghaṭanānayo niṭṭhito.",
  "anya-e0501n0:216_0": "Cittuppādesu paccayaghaṭanānayo",
  "anya-e0501n0:217_0": "Ekanavuti sobhaṇacittāni nāma,",
  "anya-e0501n0:217_1": "catuvīsati kāma sobhaṇacittāni pannarasa rūpacittāni dvādasa arūpacittāni cattālīsa lokuttaracittāni.",
  "anya-e0501n0:217_2": "Tattha catuvīsati kāmasobhaṇa cittāni nāma aṭṭha kāmakusalacittāni aṭṭha kāmasobhaṇavipāka cittāni aṭṭha kāmasobhaṇakiriyacittāni.",
  "anya-e0501n0:218_0": "Pañca vīsati kalyāṇacetasikāni nāma,",
  "anya-e0501n0:218_1": "alobho adoso amohoceti tīṇi kalyāṇamūlikāni ca saddhā ca sati ca hirī ca ottappañca tatramajjhattatā",
  "anya-e0501n0:218_2": "ca kāyapassaddhi ca citta passaddhi ca kāyalahutā ca cittalahutā ca kāyamudutā ca citta mudutā ca kāyakammaññatā",
  "anya-e0501n0:218_3": "ca citta kammaññatā ca kāyapāguññatā ca cittapāguññatā ca kāyujukatā ca cittujukatā ca sammāvācā sammākammanto",
  "anya-e0501n0:218_4": "sammāājīvoti tisso viratiyo ca karuṇā muditāti dve appamaññāyo ca.",
  "anya-e0501n0:219_0": "Tattha tīṇi kalyāṇamūlāni hetupaccayo,",
  "anya-e0501n0:219_1": "amoho pana adhipatipaccaye vīmaṃsādhipatināma,",
  "anya-e0501n0:219_2": "indriyapaccaye paññindriyaṃ nāma,",
  "anya-e0501n0:219_3": "maggapaccaye sammādiṭṭhi nāma.",
  "anya-e0501n0:219_4": "Saddhā indriyapaccaye saddhindriyaṃ nāma.",
  "anya-e0501n0:219_5": "Sati indriyapaccaye satindriyaṃ nāma,",
  "anya-e0501n0:219_6": "maggapaccaye sammāsati nāma.",
  "anya-e0501n0:219_7": "Tisso viratiyo maggapaccayo,",
  "anya-e0501n0:219_8": "sesā sattarasa dhammā visesapaccayā na honti.",
  "anya-e0501n0:220_0": "Aṭṭhasu kāmakusalacittesu aṭṭhatiṃsa cetasikāni saṅgayhanti,",
  "anya-e0501n0:220_1": "satta sabbacittikāni cha pakiṇṇakāni pañcavīsati kalyāṇāni.",
  "anya-e0501n0:220_2": "Tesu ca pīti catūsu somanassikesu eva,",
  "anya-e0501n0:220_3": "amoho catūsu ñāṇasampayuttesu eva,",
  "anya-e0501n0:220_4": "tisso viratiyo sikkhāpadasīlapūraṇa kāle eva,",
  "anya-e0501n0:220_5": "dve appamaññāyo sattesu kāruññamodanākāresu evāti.",
  "anya-e0501n0:220_6": "Imesupi aṭṭhasu cittesu dve vā tīṇi vā kalyāṇamūlāni hetupaccayo,",
  "anya-e0501n0:220_7": "chando ca cittañca vīriyañca vīmaṃsācāti catūsu adhipatijātikesu ekamekova kadāci adhipatipaccayo.",
  "anya-e0501n0:220_8": "Cetanā kammapaccayo.",
  "anya-e0501n0:220_9": "Tayo āhārā āhārapaccayo.",
  "anya-e0501n0:220_10": "Cittañca vedanā ca ekaggatā ca jīvitañca saddhā ca sati ca vīriyañca paññācāti aṭṭha indriyāni indriyapaccayo.",
  "anya-e0501n0:220_11": "Vitakko ca vicāro ca pīti ca vedanā ca ekaggatācāti pañcajhānaṅgāni jhānapaccayo.",
  "anya-e0501n0:220_12": "Paññā ca vitakko ca tisso viratiyo ca sati ca vīriyañca ekaggatācāti aṭṭha maggaṅgāni maggapaccayo.",
  "anya-e0501n0:220_13": "Imesupi aṭṭhasu cittesu pacchājāto ca vipākocāti dve paccayā na labbhanti,",
  "anya-e0501n0:220_14": "sesā dvāvīsatipaccayā labbhanti.",
  "anya-e0501n0:221_0": "Aṭṭhasu kāmasobhaṇakiriyacittesu tisso viratiyo na labbhanti,",
  "anya-e0501n0:221_1": "kusalesu viya dve paccayā na labbhanti,",
  "anya-e0501n0:221_2": "dvāvīsati paccayā labbhanti.",
  "anya-e0501n0:222_0": "Aṭṭhasu kāmasobhaṇavipākesu tisso viratiyo ca dve appamaññāyo ca na labbhanti.",
  "anya-e0501n0:222_1": "Adhipatipaccayo ca pacchājāto ca āsevanañcāti tayo paccayā na labbhanti,",
  "anya-e0501n0:222_2": "ekavīsati paccayā labbhanti.",
  "anya-e0501n0:223_0": "Upari rūpārūpalokuttaracittesupi dvāvīsatipaccayato atirekaṃ natthi.",
  "anya-e0501n0:223_1": "Tasmā catūsu ñāṇasampayuttakāmakusala cittesu viya imesu paccayaghaṭanā veditabbā.",
  "anya-e0501n0:224_0": "Evaṃ sante kasmā tāni cittāni kāmacittato mahanta tarāni ca paṇītatarāni ca hontīti.",
  "anya-e0501n0:224_1": "Āsevanamahantattā.",
  "anya-e0501n0:224_2": "Tāni hi cittāni bhāvanākammavisesehi siddhāni honti,",
  "anya-e0501n0:224_3": "tasmā tesu āsevanapaccayo mahanto hoti.",
  "anya-e0501n0:224_4": "Āsevana mahantattā ca indriyapaccayopi jhānapaccayopi maggapaccayopi aññepi vā tesaṃ paccayā mahantā honti.",
  "anya-e0501n0:224_5": "Paccayānaṃ uparūpari mahantattā tāni cittāni uparūpari ca kāmacittato mahantatarāni ca paṇītatarāni ca hontīti.",
  "anya-e0501n0:225_0": "Cittuppādesu paccayaghaṭanānayo niṭṭhito.",
  "anya-e0501n0:226_0": "Rūpakalāpesu paccayaghaṭanānayo",
  "anya-e0501n0:227_0": "Rūpakalāpesu paccayaghaṭanānayo vuccate.",
  "anya-e0501n0:227_1": "Aṭṭhavīsati rūpāni nāma,",
  "anya-e0501n0:227_2": "cattāri mahābhūtāni pathavī āpo tejo vāyo.",
  "anya-e0501n0:227_3": "Pañca pasādarūpāni cakkhu sotaṃ ghānaṃ jitha kāyo.",
  "anya-e0501n0:227_4": "Pañca gocararūpāni rūpaṃ saddo gandho raso phoṭṭhabbaṃ.",
  "anya-e0501n0:227_5": "Tattha phoṭṭhabbaṃ tividhaṃ pathavīphoṭṭhabbaṃ tejophoṭṭhabbaṃ vāyophoṭṭhabbaṃ.",
  "anya-e0501n0:227_6": "Dve bhāvarūpāni itthibhāvarūpaṃ pumbhāvarūpaṃ.",
  "anya-e0501n0:227_7": "Ekaṃ jīvitarūpaṃ,",
  "anya-e0501n0:227_8": "ekaṃ hadayarūpaṃ.",
  "anya-e0501n0:227_9": "Ekaṃ āhārarūpaṃ.",
  "anya-e0501n0:227_10": "Ekaṃ ākāsadhāturūpaṃ.",
  "anya-e0501n0:227_11": "Dve viññattirūpāni kāyaviññattirūpaṃ vacīviññatti rūpaṃ.",
  "anya-e0501n0:227_12": "Tīṇi vikārarūpāni lahutā mudutā kammaññatā.",
  "anya-e0501n0:227_13": "Cattāri lakkhaṇarūpāni upacayo santati jaratā aniccatā.",
  "anya-e0501n0:228_0": "Tattha cha rūpadhammā rūpadhammānaṃ paccayā honti cattāri mahābhūtāni ca jīvitarūpañca āhārarūpañca.",
  "anya-e0501n0:228_1": "Tattha cattāri mahā bhūtāni aññamaññassa pañcahi paccayehi paccayā honti sahajātena ca aññamaññena ca nissayena ca atthiyā ca avigatenaca.",
  "anya-e0501n0:228_2": "Sahajātānaṃ upādārūpānaṃ aññamaññavajjitehi catūhi paccayehi paccayā honti.",
  "anya-e0501n0:228_3": "Jīvitarūpaṃ sahajātānaṃ kammajarūpānaṃ indriyapaccayena paccayo.",
  "anya-e0501n0:228_4": "Āhārarūpaṃ sahajātānañca asahajātānañca sabbesaṃ ajjhattarūpadhammānaṃ āhārapaccayena paccayo.",
  "anya-e0501n0:229_0": "Tattheva terasa rūpadhammā nāmadhammānaṃ visesapaccayā honti,",
  "anya-e0501n0:229_1": "pañcapasādarūpāni ca satta gocararūpāni ca hadayavatthurūpañca.",
  "anya-e0501n0:229_2": "Tattha pañca pasādarūpāni pañcannaṃ viññāṇadhātūnaṃ mātaro viya puttakānaṃ vatthupurejātena ca vatthupurejātindriyena",
  "anya-e0501n0:229_3": "ca vatthu purejātavippayuttena ca paccayā honti.",
  "anya-e0501n0:229_4": "Satta gocararūpāni pañcannaṃ viññāṇadhātūnaṃ tissannaṃ manodhātūnañca pitaro viya puttakānaṃ ārammaṇapurejātena paccayā honti.",
  "anya-e0501n0:229_5": "Hadayavatthurūpaṃ dvinnaṃ manodhātu manoviññāṇadhātūnaṃ rukkho viya rukkhadevatānaṃ yathārahaṃ paṭisandhikkhaṇe",
  "anya-e0501n0:229_6": "sahajātanissayena pavattikāle vatthupurejātena ca vatthupurejātavippayuttena ca paccayo hoti.",
  "anya-e0501n0:230_0": "Tevīsati rūpakalāpā.",
  "anya-e0501n0:230_1": "Tattha ekāya rajjuyā bandhitānaṃ kesānaṃ kesakalāpo viya tiṇānaṃ tiṇakalāpo viya ekena jātirūpena bandhitānaṃ",
  "anya-e0501n0:230_2": "rūpadhammānaṃ kalāpo paripiṇḍirūpa kalāpo nāma.",
  "anya-e0501n0:231_0": "Tattha cattāri mahābhūtāni vaṇṇo gandho raso ojāti ime aṭṭha dhammā eko sabbamūlakalāpo nāma,",
  "anya-e0501n0:231_1": "sabbamūlaṭṭhakanti ca vuccati.",
  "anya-e0501n0:232_0": "Nava kammajarūpakalāpā, –",
  "anya-e0501n0:232_1": "jīvitanavakaṃ vatthudasakaṃ kāya dasakaṃ itthibhāvadasakaṃ pumbhāvadasakaṃ cakkhudasakaṃ sotadasakaṃ ghānadasakaṃ jithadasakaṃ.",
  "anya-e0501n0:232_2": "Tattha sabbamūlaṭṭhakamevajīvitarūpena saha jīvitanavakaṃ nāma.",
  "anya-e0501n0:232_3": "Etadeva kammajakalāpesu mūlanavakaṃ hoti.",
  "anya-e0501n0:232_4": "Mūlanavakameva yathākkamaṃ hadayavatthurūpādīhi aṭṭharūpehi saha vatthudasakādīni aṭṭhadasakāni bhavati.",
  "anya-e0501n0:232_5": "Tattha jīvitanavakañca kāyadasakañca bhāvadasakānicāti cattāro kalāpā sakala kāye pavattanti.",
  "anya-e0501n0:232_6": "Tattha jīvitanavakanti pācakaggi ca kāyaggi ca vuccati.",
  "anya-e0501n0:232_7": "Pācakaggi nāma pācakatejo koṭṭhāso,",
  "anya-e0501n0:232_8": "so āmāsaye pavattitvā asitapītakhāyitasāyitāni paripāceti.",
  "anya-e0501n0:232_9": "Kāyaggi nāma sakalakāyabyāpako usmātejo koṭṭhāso,",
  "anya-e0501n0:232_10": "so sakala kāye pavattitvā pittasemhalohitāni apūtīni vippasannāni karoti.",
  "anya-e0501n0:232_11": "Tesaṃ dvinnaṃ visamavuttiyā sati sattā bahvābādhā honti,",
  "anya-e0501n0:232_12": "samavuttiyā sati appābādhā.",
  "anya-e0501n0:232_13": "Tadubhayaṃ jīvitanavakaṃ sattānaṃ āyuṃ sampādeti.",
  "anya-e0501n0:232_14": "Vaṇṇaṃ sampādeti.",
  "anya-e0501n0:232_15": "Kāyadasakaṃ sakalakāye sukhasamphassa dukkhasamphassāni sampādeti.",
  "anya-e0501n0:232_16": "Bhāva dasakāni itthīnaṃ sabbe itthākāre sampādeti.",
  "anya-e0501n0:232_17": "Purisānaṃ sabbe purisākāre sampādehi.",
  "anya-e0501n0:232_18": "Sesāni vatthudasakādīni pañcadasakāni padesadasakāni nāma.",
  "anya-e0501n0:232_19": "Tattha vatthudasakaṃ hadayakosabbhantare pavattitvā sattānaṃ nānāpakārāni sucintitaducintitāni sampādeti.",
  "anya-e0501n0:232_20": "Cakkhudasakādīni cattāri dasakāni cakkhuguḷa kaṇṇabila nāsabila jithatalesu pavattitvā dassana savana ghāyana sāyanāni sampādeti.",
  "anya-e0501n0:233_0": "Aṭṭha cittajarūpakalāpā,",
  "anya-e0501n0:233_1": "sabbamūlaṭṭhakaṃ saddanavakaṃ kāya viññattinavakaṃ saddavacīviññattidasakanti cattāro mūlakalāpā ca teyeva",
  "anya-e0501n0:233_2": "lahutā mudutā kammaññatāsaṅkhātehi tīhi vikāra rūpehi saha cattāro savikārakalāpā ca.",
  "anya-e0501n0:234_0": "Tattha sarīradhātūnaṃ visamappavattikāle gilānassa mūla kalāpāni eva pavattanti.",
  "anya-e0501n0:234_1": "Tadā hi tassa sarīrarūpāni garūni vā thaddhāni vā akammaññāni vā honti,",
  "anya-e0501n0:234_2": "yathāruci iriyapathaṃpi pavattetuṃ aṅga paccaṅgānipi cāletuṃ vacanaṃpi kathetuṃ dukkho hoti.",
  "anya-e0501n0:234_3": "Sarīradhātūnaṃ samappavattikāle pana agilānassa garuthaddhādīnaṃ sarīradosānaṃ abhāvato savikārā pavattanti.",
  "anya-e0501n0:234_4": "Tesu ca cittaṅgavasena kāyaṅga calane dve kāyaviññattikalāpā pavattanti.",
  "anya-e0501n0:234_5": "Cittavaseneva mukhato vacanasaddappavattikāle dve vacīviññattikalāpā,",
  "anya-e0501n0:234_6": "cittavaseneva akkharavaṇṇarahitānaṃ hasanarodanādīnaṃ avacanasaddānaṃ mukhato pavattikāle dve saddakalāpā,",
  "anya-e0501n0:234_7": "sesakālesu dve ādi kalāpā pavattanti.",
  "anya-e0501n0:235_0": "Cattāro utujarūpakalāpā,",
  "anya-e0501n0:235_1": "sabbamūlaṭṭhakaṃ saddanavakanti dve mūlakalāpā ca dve savikārakalāpā ca.",
  "anya-e0501n0:235_2": "Tattha ayaṃ kāyo yāvajīvaṃ iriyāpathasotaṃ anugacchanto yāpeti,",
  "anya-e0501n0:235_3": "tasmā iriyāpathanānattaṃ paṭicca imasmiṃ kāye khaṇe khaṇe dhātūnaṃ samappavattivisamappavattiyo paññāyanti.",
  "anya-e0501n0:235_4": "Tathā utunānattaṃ paṭicca āhāranānattaṃ paṭicca vātātapasapphassanānattaṃ paṭicca kāyaṅga parihāranānattaṃ",
  "anya-e0501n0:235_5": "paṭicca attūpakkamaparūpakkamanānattaṃ paṭicca.",
  "anya-e0501n0:235_6": "Tattha visamappavattikāle dve mūlakalāpā eva pavattanti,",
  "anya-e0501n0:235_7": "samappavattikāle dve savikārā.",
  "anya-e0501n0:235_8": "Tesu ca dve saddakalāpā cittajasaddato paramparasaddesu ca aññesu loke nānappakārasaddesu ca pavattanti.",
  "anya-e0501n0:236_0": "Dve āhārajarūpakalāpā, –",
  "anya-e0501n0:236_1": "sabbamūlaṭṭhakaṃ savikāranti.",
  "anya-e0501n0:236_2": "Ime dve kalāpā sappāyena vā asappāyena vā āhārena jātānaṃ samarūpavisamarūpānaṃ vasena veditabbā.",
  "anya-e0501n0:237_0": "Ākāsadhātu ca lakkhaṇarūpānicāti pañcarūpāni kalāpa muttāni honti.",
  "anya-e0501n0:237_1": "Tesu ākāsadhātu kalāpānaṃ antarā pariccheda mattattā kalāpamuttā hoti.",
  "anya-e0501n0:237_2": "Lakkhaṇarūpāni saṅkhatabhūtānaṃ rūpa kalāpānaṃ saṅkhatabhāvajānanatthāya lakkhaṇamattattā kalāpa muttāni.",
  "anya-e0501n0:238_0": "Ime tevīsati kalāpā ajjhattasantāne labbhanti.",
  "anya-e0501n0:238_1": "Bahiddhā santāne pana dve utujamūlakalāpā eva labbhanti.",
  "anya-e0501n0:238_2": "Tattha dve rūpa santānāni ajjhattasantānañca bahiddhāsantānañca.",
  "anya-e0501n0:238_3": "Tattha ajjhattasantānaṃ nāma sattasantānaṃ vuccati.",
  "anya-e0501n0:238_4": "Bahiddhāsantānaṃ nāma pathavīpabbatanadīsamudda rukkhatiṇādīni vuccati.",
  "anya-e0501n0:238_5": "Tattha ajjhattasantāne aṭṭhavīsati rūpāni tevīsati rūpakalāpāni labbhanti.",
  "anya-e0501n0:239_0": "Tattha paṭisandhināmadhammā paṭisandhikkhaṇe kammajarūpakalāpānaṃ chadhā paccayā honti catūhi mahāsahajātehi ca vipākena ca vippayuttena ca.",
  "anya-e0501n0:239_1": "Hadayavatthurūpassa pana aññamaññena saha sattadhā paccayā honti.",
  "anya-e0501n0:239_2": "Tesveva nāmadhammesu hetudhammā hetubhāvena,",
  "anya-e0501n0:239_3": "cetanā kammabhāvena,",
  "anya-e0501n0:239_4": "āhāradhammā āhārabhāvena,",
  "anya-e0501n0:239_5": "indriya dhammā indriyabhāvena,",
  "anya-e0501n0:239_6": "jhānadhammā jhāna bhāvena,",
  "anya-e0501n0:239_7": "maggadhammā magga bhāvenāti yathārahaṃ chadhā paccayā honti.",
  "anya-e0501n0:239_8": "Atītāni pana kusalākusalakammāni ekadhāva paccayā honti kammapaccayena,",
  "anya-e0501n0:239_9": "paṭhamabhavaṅgādikā pacchājātā pavattanāmadhammā purejātānaṃ kammajarūpa kalāpānaṃ ekadhā paccayā honti pacchājātena.",
  "anya-e0501n0:239_10": "Ettha ca pacchājāta vacanena cattāro pacchājātajātikā paccayā gahitā honti.",
  "anya-e0501n0:239_11": "Atītāni ca kammāni ekadhāva paccayā honti.",
  "anya-e0501n0:239_12": "Evaṃ nāmadhammā kammajarūpakalāpānaṃ yathārahaṃ cuddasahi paccayehi paccayā honti.",
  "anya-e0501n0:239_13": "Idha dasapaccayā na labbhanti ārammaṇañca adhipati ca anantarañca samanantarañca upanissayo ca purejāto",
  "anya-e0501n0:239_14": "ca āsevanañca sampayutto ca natthi ca vigato ca.",
  "anya-e0501n0:240_0": "Pavattikāle rūpajanakā nāmadhammā attanā sahajātānaṃ cittajarūpakalāpānaṃ pañcadhā paccayā honti catūhi mahāsaha jātehi ca vippayuttena ca.",
  "anya-e0501n0:240_1": "Tesveva nāmadhammesu hetudhammā hetubhāvena,",
  "anya-e0501n0:240_2": "adhipatidhammā adhipatibhāvena,",
  "anya-e0501n0:240_3": "cetanā kammabhāvena,",
  "anya-e0501n0:240_4": "vipākadhammā vipākabhāvena,",
  "anya-e0501n0:240_5": "āhāradhammā āhāra bhāvena,",
  "anya-e0501n0:240_6": "indriyadhammā indriyabhāvena,",
  "anya-e0501n0:240_7": "jhānadhammā jhānabhāvena,",
  "anya-e0501n0:240_8": "maggadhammā maggabhāvenāti yathārahaṃ aṭṭhadhā paccayā honti.",
  "anya-e0501n0:240_9": "Pacchājātā sabbe nāmadhammā purejātānaṃ cittajarūpakalāpānaṃ ekadhā paccayā honti pacchājātena.",
  "anya-e0501n0:240_10": "Evaṃ nāmadhammā cittajarūpa kalāpānaṃ yathārahaṃ cuddasahi paccayehi paccayā honti.",
  "anya-e0501n0:240_11": "Idhapi dasa paccayā na labbhanti ārammaṇañca anantarañca samanantarañca aññamaññañca upanissayo ca purejāto",
  "anya-e0501n0:240_12": "ca āsevanañca sampayutto ca natthi ca vigato ca.",
  "anya-e0501n0:241_0": "Paṭisandhicittassa ṭhitikālato paṭṭhāya pavattikāle sabbepi nāmadhammā sabbesaṃ utujarūpakalāpānañca",
  "anya-e0501n0:241_1": "āhārajarūpa kalāpānañca ekadhā paccayā honti pacchājātavasena.",
  "anya-e0501n0:241_2": "Etthapi pacchājātavacanena cattāro pacchājātajātikā gahitā honti,",
  "anya-e0501n0:241_3": "sesā vīsati paccayā na labbhanti.",
  "anya-e0501n0:242_0": "Sabbesu pana tevīsatiyā rūpakalāpesucattāromahā bhūtā aññamaññassa pañcadhā paccayā honti catūhi mahāsaha jātehi ca aññamaññena ca,",
  "anya-e0501n0:242_1": "sahajātānaṃ upādārūpānaṃ catudhā paccayā honti catūhi mahāsahajātehi.",
  "anya-e0501n0:242_2": "Āhārarūpaṃ sahajātānañca asahajātānañca sabbesaṃ ajjhattarūpakalāpānaṃ āhāra paccayena paccayo hoti.",
  "anya-e0501n0:242_3": "Navasu kammajarūpakalāpesu jīvitarūpaṃ sahajātānameva rūpānaṃ indriyapaccayena paccayo hoti.",
  "anya-e0501n0:242_4": "Evaṃ ajjhattarūpadhammā ajjhattarūpadhammānaṃ sattadhā paccayā honti.",
  "anya-e0501n0:242_5": "Bahiddhā rūpadhammā pana bahiddhābhūtānaṃ dvinnaṃ utujarūpakalāpānaṃ pañcadhā paccayā hontīti.",
  "anya-e0501n0:243_0": "Rūpakalāpesu paccayaghaṭanānayo niṭṭhito.",
  "anya-e0501n0:244_0": "Ettha ca paṭṭhānasaddassa attho vattabbo.",
  "anya-e0501n0:244_1": "Padhānaṃ ṭhānanti paṭṭhānaṃ.",
  "anya-e0501n0:244_2": "Tattha padhānanti pamukhaṃ,",
  "anya-e0501n0:244_3": "ṭhānanti paccayo,",
  "anya-e0501n0:244_4": "pamukhapaccayo mukhyapaccayo ekantapaccayoti vuttaṃ hoti.",
  "anya-e0501n0:244_5": "So ca ekanta paccayo ekantapaccayuppannaṃ paṭicca vattabbo.",
  "anya-e0501n0:245_0": "Duvidhañhi paccayuppannaṃ mukhyapaccayuppannaṃ nissandapaccayuppannanti.",
  "anya-e0501n0:245_1": "Tattha mukhyapaccayuppannaṃ nāma mūlapaccayuppannaṃ,",
  "anya-e0501n0:245_2": "nissandapaccayuppannaṃ nāma parampara paccayuppannaṃ.",
  "anya-e0501n0:245_3": "Tattha mūlapaccayuppannameva ekantapaccayuppannaṃ nāma.",
  "anya-e0501n0:245_4": "Tañhi attano paccaye sati ekantena uppajjatiyeva,",
  "anya-e0501n0:245_5": "no nuppajjati.",
  "anya-e0501n0:245_6": "Paramparapaccayuppannaṃ pana anekantapaccayuppannaṃnāma,",
  "anya-e0501n0:245_7": "tañhi tasmiṃ paccaye satipi uppajjati vā,",
  "anya-e0501n0:245_8": "na vā uppajjati.",
  "anya-e0501n0:245_9": "Tattha ekantapaccayuppannaṃ paṭicca so paccayo ekantapaccayo nāma.",
  "anya-e0501n0:245_10": "So eva imasmiṃ mahāpakaraṇe vutto.",
  "anya-e0501n0:245_11": "Tato eva ayaṃ catuvīsatipaccayagaṇo ca imaṃ mahā pakaraṇañca paṭṭhānanti vuccati.",
  "anya-e0501n0:246_0": "Tattha ekassa purisassa dhanadhaññatthāya lobho uppajjati.",
  "anya-e0501n0:246_1": "So lobhavasena uṭṭhāya araññaṃ gantvā ekasmiṃ padese khettāni karoti,",
  "anya-e0501n0:246_2": "vatthūni karoti,",
  "anya-e0501n0:246_3": "uyyānāni karoti.",
  "anya-e0501n0:246_4": "Tesu sampajjamānesu so puriso bahūni dhanadhaññāni labhitvā attanā ca paribhuñjati,",
  "anya-e0501n0:246_5": "puttadāre ca poseti,",
  "anya-e0501n0:246_6": "puññāni ca karoti,",
  "anya-e0501n0:246_7": "puññaphalāni ca āyatiṃ paccanubhavissati.",
  "anya-e0501n0:246_8": "Tattha lobhasaha jātāni nāmarūpāni mukhyapaccayuppannāni nāma.",
  "anya-e0501n0:246_9": "Tato paraṃ yāva āyatiṃ bhavesu puññaphalāni paccanubhoti,",
  "anya-e0501n0:246_10": "tāva uppannāni paramparaphalāni tassa lobhassa nissandapaccayuppannāni nāma.",
  "anya-e0501n0:246_11": "Tesu dvīsu paccayuppannesu mukhyapaccayuppannameva paṭṭhāne vuttaṃ.",
  "anya-e0501n0:246_12": "Nissandapaccayuppannaṃ pana suttantanayena kathetabbaṃ.",
  "anya-e0501n0:246_13": "Tattha suttantanayo nāma imasmiṃ sati idaṃ hoti,",
  "anya-e0501n0:246_14": "imassa uppādā idaṃ uppajjatīti evarūpo paccayanayo.",
  "anya-e0501n0:246_15": "Api ca lobho doso mohoti tayo dhammā sakalassa sattalokassapi saṅkhāralokassapi okāsa lokassapi vipattiyā mūlaṭṭhena hetū nāma.",
  "anya-e0501n0:246_16": "Alobho adoso amohoti tayo dhammā sampattiyā mūlaṭṭhena hetūnāmāti kathetabbaṃ.",
  "anya-e0501n0:246_17": "Esa nayo sabbesu paṭṭhānapaccayesu yathārahaṃ veditabbo.",
  "anya-e0501n0:246_18": "Evañca sati loke sabbā lokappavattiyo imesaṃ catuvīsatiyā paccayānaṃ mukhya paccayuppannena saddhiṃ nissandapaccayuppannā eva hontīti veditabboti.",
  "anya-e0501n0:247_0": "Ettāvatā paccayānaṃ atthadīpanā paccayānaṃ sabhāgasaṅgaho paccayānaṃ ghaṭanānayoti tīhi kaṇḍehi paricchinnā paṭṭhānuddesa dīpanī niṭṭhitā hoti.",
  "anya-e0501n0:248_0": "Mrammaraṭṭhe mौṃjvānagare leḍītīaraññavihāravāsinā mahā therena katāyaṃ paccayuddesadīpanī."
}