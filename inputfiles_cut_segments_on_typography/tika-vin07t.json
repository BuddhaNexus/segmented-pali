{
  "tika-vin07t:6_0": "Namo tassa bhagavato arahato sammāsambuddhassa",
  "tika-vin07t:7_0": "Vinayapiṭake",
  "tika-vin07t:8_0": "Vimativinodanī-ṭīkā (paṭhamo bhāgo)",
  "tika-vin07t:9_0": "Ganthārambhakathā",
  "tika-vin07t:10_0": "Karuṇāpuṇṇahadayaṃ, sugataṃ hitadāyakaṃ;",
  "tika-vin07t:11_0": "Natvā dhammañca vimalaṃ, saṅghañca guṇasampadaṃ.",
  "tika-vin07t:12_0": "Vaṇṇanā nipuṇāhesuṃ, vinayaṭṭhakathāya yā;",
  "tika-vin07t:13_0": "Pubbakehi katā nekā, nānānayasamākulā.",
  "tika-vin07t:14_0": "Tattha kāci suvitthiṇṇā, dukkhogāhā ca ganthato;",
  "tika-vin07t:15_0": "Viraddhā atthato cāpi, saddato cāpi katthaci.",
  "tika-vin07t:16_0": "Kāci katthaci apuṇṇā, kāci sammohakārinī;",
  "tika-vin07t:17_0": "Tasmā tāhi samādāya, sāraṃ saṅkheparūpato.",
  "tika-vin07t:18_0": "Līnatthañca pakāsento, viraddhañca visodhayaṃ;",
  "tika-vin07t:19_0": "Upaṭṭhitanayañcāpi, tattha tattha pakāsayaṃ.",
  "tika-vin07t:20_0": "Vinaye vimatiṃ chetuṃ, bhikkhūnaṃ lahuvuttinaṃ;",
  "tika-vin07t:21_0": "Saṅkhepena likhissāmi, tassā līnatthavaṇṇanaṃ.",
  "tika-vin07t:22_0": "Ganthārambhakathāvaṇṇanā",
  "tika-vin07t:23_0": "Vinayasaṃvaṇṇanārambhe ratanattayaṃ namassitukāmo tassa visiṭṭhaguṇayogasandassanatthaṃ yo kappakoṭīhipītiādimāha.",
  "tika-vin07t:23_1": "Visiṭṭhaguṇayogena hi vandanārahabhāvo,",
  "tika-vin07t:23_2": "vandanārahe ca katā vandanā yathādhippetamatthaṃ sādheti.",
  "tika-vin07t:23_3": "Ettha ca saṃvaṇṇanārambhe ratanattayapaṇāmakaraṇappayojanaṃ tattha tattha bahudhā papañcenti ācariyā,",
  "tika-vin07t:23_4": "mayaṃ pana idhādhippetameva payojanaṃ dassayissāma.",
  "tika-vin07t:23_5": "Tasmā saṃvaṇṇanārambhe ratanattayapaṇāmakaraṇaṃ yathāpaṭiññātasaṃvaṇṇanāya anantarāyena parisamāpanatthanti veditabbaṃ.",
  "tika-vin07t:23_6": "Tathā hi vuttaṃ “tassānubhāvena hatantarāyo”ti.",
  "tika-vin07t:23_7": "Ratanattayapaṇāmakaraṇena hi rāgādidosavigamato paññādiguṇapāṭavato āyuādivaḍḍhanato puññātisayabhāvādito",
  "tika-vin07t:23_8": "ca hoteva yathāpaṭiññātasaṃvaṇṇanāya anantarāyena parisamāpanaṃ.",
  "tika-vin07t:24_0": "Tattha paṭhamaṃ tāva bhagavato vandanaṃ kattukāmo “yo kappakoṭīhipi…pe…",
  "tika-vin07t:24_1": "tassā”ti āha.",
  "tika-vin07t:24_2": "Imissā pana vinayadesanāya karuṇāppadhānañāṇasamuṭṭhitatāya karuṇāppadhānameva thomanaṃ āraddhaṃ.",
  "tika-vin07t:24_3": "Esā hi ācariyassa pakati,",
  "tika-vin07t:24_4": "yadidaṃ ārambhānurūpathomanā.",
  "tika-vin07t:24_5": "Karuṇāggahaṇena cettha aparimeyyappabhāvā sabbepi buddhaguṇā nayato saṅgahitāti daṭṭhabbā taṃmūlakattā sesabuddhaguṇānaṃ.",
  "tika-vin07t:24_6": "Tattha yoti imassa aniyamavacanassa nāthoti iminā sambandho.",
  "tika-vin07t:24_7": "Kappakoṭīhipi appameyyaṃ kālanti kappakoṭigaṇanāvasenapi “ettakā kappakoṭiyo”ti pametuṃ asakkuṇeyyaṃ kālaṃ. Api-",
  "tika-vin07t:24_8": "saddena pageva vassagaṇanāyāti dasseti.",
  "tika-vin07t:24_9": "Appameyyaṃ kālanti ca accantasaṃyoge upayogavacanaṃ,",
  "tika-vin07t:24_10": "tena kappakoṭigaṇanāvasena paricchinditumasakkuṇeyyamapi,",
  "tika-vin07t:24_11": "asaṅkhyeyyavasena pana paricchinditabbato salakkhaṃ caturasaṅkhyeyyakappakālaṃ accantameva nirantaraṃ",
  "tika-vin07t:24_12": "pañcamahāpaaccāgādiatidukkarāni karonto khedaṃ kāyikaṃ parissamaṃ pattoti dasseti.",
  "tika-vin07t:25_0": "Lokahitāyāti sattalokassa hitāya.",
  "tika-vin07t:25_1": "Nāthatīti nātho,",
  "tika-vin07t:25_2": "veneyyānaṃ hitasukhaṃ āsīsatīti attho.",
  "tika-vin07t:25_3": "Atha vā nāthati veneyyagate kilese upatāpeti,",
  "tika-vin07t:25_4": "nāthati vā yācati veneyye attano hitakaraṇe yācitvāpi niyojetīti nātho,",
  "tika-vin07t:25_5": "lokapaṭisaraṇo lokasāmī lokanāyakoti vuttaṃ hoti.",
  "tika-vin07t:25_6": "Mahākāruṇikassāti yo karuṇāya kampitahadayattā lokahitatthaṃ atidukkarakiriyāya anekappakāraṃ tādisaṃ dukkhaṃ anubhavitvā āgato,",
  "tika-vin07t:25_7": "tassa mahākāruṇikassāti attho.",
  "tika-vin07t:25_8": "Tattha kiratīti karuṇā,",
  "tika-vin07t:25_9": "paradukkhaṃ vikkhipati apanetīti attho.",
  "tika-vin07t:25_10": "Dukkhitesu vā kiriyati pasāriyatīti karuṇā.",
  "tika-vin07t:25_11": "Atha vā kiṇātīti karuṇā,",
  "tika-vin07t:25_12": "paradukkhe sati kāruṇikaṃ hiṃsati vibādheti,",
  "tika-vin07t:25_13": "vināseti vā parassa dukkhanti attho.",
  "tika-vin07t:25_14": "Paradukkhe sati sādhūnaṃ kampanaṃ hadayakhedaṃ karotīti vā karuṇā.",
  "tika-vin07t:25_15": "Atha vā kamiti sukhaṃ,",
  "tika-vin07t:25_16": "taṃ rundhatīti karuṇā.",
  "tika-vin07t:25_17": "Esā hi paradukkhāpanayanakāmatālakkhaṇā attasukhanirapekkhatāya kāruṇikānaṃ sukhaṃ rundhati vibādheti.",
  "tika-vin07t:25_18": "Karuṇāya niyutto kāruṇiko,",
  "tika-vin07t:25_19": "mahanto kāruṇiko mahākāruṇiko,",
  "tika-vin07t:25_20": "tassa namo atthūti pāṭhaseso.",
  "tika-vin07t:26_0": "Evaṃ karuṇāmukhena saṅkhepato sakalasabbaññuguṇehi bhagavantaṃ thometvā idāni saddhammaṃ thometuṃ asambudhantiādimāha.",
  "tika-vin07t:26_1": "Tattha buddhanisevitaṃ yaṃ asambudhaṃ jīvaloko bhavā bhavaṃ gacchati,",
  "tika-vin07t:26_2": "tassa dhammavarassa namoti sambandho.",
  "tika-vin07t:26_3": "Tattha asambudhanti asambujjhanto,",
  "tika-vin07t:26_4": "yathāsabhāvaṃ appaṭivijjhanatoti vuttaṃ hoti.",
  "tika-vin07t:26_5": "Hetuattho hettha antapaccayo.",
  "tika-vin07t:26_6": "Yanti aniyamato sapariyattiko navalokuttaradhammo kammabhāvena niddiṭṭho.",
  "tika-vin07t:26_7": "Buddhanisevitanti tasseva visesanaṃ,",
  "tika-vin07t:26_8": "sammāsambuddhena,",
  "tika-vin07t:26_9": "paccekabuddhasāvakabuddhehipi vā gocarāsevanabhāvanāsevanāhi yathārahaṃ nisevitaṃ,",
  "tika-vin07t:26_10": "ajahitanti attho.",
  "tika-vin07t:26_11": "Tattha pariyattiphalanibbānāni gocarāsevanavaseneva nisevitāni,",
  "tika-vin07t:26_12": "maggo pana bhāvanāsevanavasenāpi paccavekkhaṇañāṇādivasena gocarāsevanavasenāpi nisevito.",
  "tika-vin07t:26_13": "Bhavābhavanti bhavato bhavaṃ.",
  "tika-vin07t:26_14": "Atha vā hīnapaṇītādivasena khuddakaṃ mahantañca bhavanti attho.",
  "tika-vin07t:26_15": "Vuḍḍhatthopi hi a-",
  "tika-vin07t:26_16": "kāro dissati asekkhā dhammātiādīsu viya.",
  "tika-vin07t:26_17": "Atha vā bhavoti vuḍḍhi,",
  "tika-vin07t:26_18": "abhavoti hāni.",
  "tika-vin07t:26_19": "Bhavoti vā sassatadiṭṭhi,",
  "tika-vin07t:26_20": "abhavoti ucchedadiṭṭhi.",
  "tika-vin07t:26_21": "Vuttappakāro bhavo ca abhavo ca bhavābhavo,",
  "tika-vin07t:26_22": "taṃ bhavābhavaṃ.",
  "tika-vin07t:26_23": "Gacchatīti upagacchati.",
  "tika-vin07t:26_24": "Jīvalokoti sattaloko.",
  "tika-vin07t:26_25": "Avijjādikilesajālaviddhaṃsinoti dhammavisesanaṃ.",
  "tika-vin07t:26_26": "Tattha na vidati dhammānaṃ yathāsabhāvaṃ na vijānātīti avijjā, aññāṇaṃ.",
  "tika-vin07t:26_27": "Sā ādi yesaṃ taṇhādīnaṃ,",
  "tika-vin07t:26_28": "teyeva kilissanti etehi sattāti kilesā,",
  "tika-vin07t:26_29": "teyeva ca sattānaṃ vibādhanaṭṭhena jālasadisāti jālaṃ,",
  "tika-vin07t:26_30": "taṃ viddhaṃseti sabbaso vināseti sīlenāti avijjādikilesajālaviddhaṃsī, tassa.",
  "tika-vin07t:27_0": "Nanu cettha sapariyattiko navalokuttaradhammo adhippeto,",
  "tika-vin07t:27_1": "tattha ca maggoyeva kilese viddhaṃseti,",
  "tika-vin07t:27_2": "netareti ce? Vuccate –",
  "tika-vin07t:27_3": "maggassāpi nibbānamāgamma kilesaviddhaṃsanato nibbānampi kilese viddhaṃseti nāma,",
  "tika-vin07t:27_4": "maggassa kilesaviddhaṃsanakiccaṃ phalena niṭṭhitanti phalampi “kilesaviddhaṃsī”ti vuccati,",
  "tika-vin07t:27_5": "pariyattidhammopi kilesaviddhaṃsanassa upanissayapaccayattā “kilesaviddhaṃsī”ti vattuṃ arahatīti na koci doso.",
  "tika-vin07t:27_6": "Dhammavarassa tassāti pubbe aniyamitassa niyāmakavacanaṃ.",
  "tika-vin07t:27_7": "Tattha yathānusiṭṭhaṃ paṭipajjamāne catūsu apāyesu saṃsāradukkhe ca apatamāne dhāretīti dhammo.",
  "tika-vin07t:27_8": "Vuttappakāro dhammo eva attano uttaritarābhāvena varo pavaro anuttaroti dhammavaro,",
  "tika-vin07t:27_9": "tassa dhammavarassa namo atthūti attho.",
  "tika-vin07t:28_0": "Evaṃ saṅkhepanayeneva sabbadhammaguṇehi saddhammaṃ thometvā idāni ariyasaṅghaṃ thometuṃ guṇehītiādimāha.",
  "tika-vin07t:28_1": "Tattha guṇehi yo yutto,",
  "tika-vin07t:28_2": "tamariyasaṅghaṃ namāmīti sambandho.",
  "tika-vin07t:28_3": "Sīlādayo guṇā cettha lokiyalokuttarā adhippetā.",
  "tika-vin07t:28_4": "“Vimuttivimuttiñāṇa”nti vattabbe ekadesasarūpekasesanayena “vimuttiñāṇa”nti vuttaṃ,",
  "tika-vin07t:28_5": "ādisaddapariyāyena pabhutisaddena vā vimuttiggahaṇaṃ veditabbaṃ.",
  "tika-vin07t:28_6": "Tattha vimuttīti phalaṃ.",
  "tika-vin07t:28_7": "Vimuttiñāṇanti paccavekkhaṇañāṇaṃ. Pabhuti-",
  "tika-vin07t:28_8": "saddena chaḷabhiññācatupaṭisambhidādayo guṇā saṅgahitāti daṭṭhabbā.",
  "tika-vin07t:28_9": "Kusalatthikānaṃ janānaṃ puññātisayavuḍḍhiyā khettasadisattā khettanti āha “khettaṃ janānaṃ kusalatthikāna”nti.",
  "tika-vin07t:28_10": "Khittaṃ bījaṃ mahapphalabhāvakaraṇena tāyatīti hi khettaṃ.",
  "tika-vin07t:28_11": "Ariyasaṅghanti ettha ārakattā kilesehi,",
  "tika-vin07t:28_12": "anaye na iriyanato,",
  "tika-vin07t:28_13": "aye ca iriyanato,",
  "tika-vin07t:28_14": "sadevakena lokena “saraṇa”nti araṇīyato upagantabbato,",
  "tika-vin07t:28_15": "upagatānañca tadatthasiddhito ariyā,",
  "tika-vin07t:28_16": "aṭṭha ariyapuggalā,",
  "tika-vin07t:28_17": "ariyānaṃ saṅgho samūhoti ariyasaṅgho,",
  "tika-vin07t:28_18": "taṃ ariyasaṅghaṃ.",
  "tika-vin07t:29_0": "Idāni ratanattayapaṇāmajanitaṃ kusalābhisandaṃ yathādhippete payojane niyojetvā attanā saṃvaṇṇiyamānassa",
  "tika-vin07t:29_1": "vinayassa sakalasāsanamūlabhāvadassanamukhena saṃvaṇṇanākaraṇassāpi sāsanamūlataṃ dassetuṃ iccevamiccādigāthādvayamāha.",
  "tika-vin07t:29_2": "Puññābhisandanti puññoghaṃ,",
  "tika-vin07t:29_3": "puññappavāhaṃ puññarāsinti attho.",
  "tika-vin07t:29_4": "Tassānubhāvenāti tassa yathāvuttassa puññappavāhassa ānubhāvena balena hatantarāyo vinayaṃ vaṇṇayissanti sambandho.",
  "tika-vin07t:30_0": "Aṭṭhitassa susaṇṭhitassa bhagavato sāsanaṃ yasmiṃ ṭhite patiṭṭhitaṃ hotīti yojetabbaṃ.",
  "tika-vin07t:30_1": "Tattha yasminti yasmiṃ vinayapiṭake.",
  "tika-vin07t:30_2": "Ṭhiteti pāḷito ca atthato ca anūnaṃ hutvā lajjīpuggalesu pavattanaṭṭhena ṭhite.",
  "tika-vin07t:30_3": "Sāsananti sikkhattayasaṅgahitaṃ sāsanaṃ.",
  "tika-vin07t:30_4": "Aṭṭhitassāti kāmasukhallikattakilamathānuyogasaṅkhāte antadvaye aṭṭhitassa,",
  "tika-vin07t:30_5": "“parinibbutassapi bhagavato”tipi vadanti.",
  "tika-vin07t:30_6": "Susaṇṭhitassāti antadvayavirahitāya majjhimāya paṭipadāya suṭṭhu ṭhitassa.",
  "tika-vin07t:30_7": "Amissanti bhāvanapuṃsakaniddeso,",
  "tika-vin07t:30_8": "nikāyantaraladdhīhi asammissaṃ katvā anākulaṃ katvā vaṇṇayissanti vuttaṃ hoti.",
  "tika-vin07t:30_9": "Nissāya pubbācariyānubhāvanti pubbācariyehi saṃvaṇṇitaṃ aṭṭhakathaṃ nissāya,",
  "tika-vin07t:30_10": "na attano balenāti adhippāyo.",
  "tika-vin07t:31_0": "Atha porāṇaṭṭhakathāsu vijjamānāsu puna vinayasaṃvaṇṇanā kiṃpayojanāti?",
  "tika-vin07t:31_1": "Āha kāmañcātiādi.",
  "tika-vin07t:31_2": "Tattha kāmanti ekantena,",
  "tika-vin07t:31_3": "yathicchakaṃ vā,",
  "tika-vin07t:31_4": "sabbasoti vuttaṃ hoti,",
  "tika-vin07t:31_5": "tassa saṃvaṇṇitoyaṃ vinayoti iminā sambandho.",
  "tika-vin07t:31_6": "Pubbācariyāsabhehīti mahākassapattherādayo pubbācariyā eva akampiyaṭṭhena uttamaṭṭhena ca āsabhā,",
  "tika-vin07t:31_7": "tehi pubbācariyavarehīti vuttaṃ hoti.",
  "tika-vin07t:31_8": "Kīdisā pana te pubbācariyāti?",
  "tika-vin07t:31_9": "Āha ñāṇambūtiādi.",
  "tika-vin07t:31_10": "Aggamaggañāṇasaṅkhātena ambunā salilena niddhotāni nissesato āyatiṃ anuppattidhammatāpādanena dhotāni",
  "tika-vin07t:31_11": "visodhitāni rāgādīni tīṇi malāni kāmāsavādayo ca cattāro āsavā yehi te ñāṇambuniddhotamalāsavā,",
  "tika-vin07t:31_12": "tehi khīṇāsavehīti attho.",
  "tika-vin07t:31_13": "Khīṇāsavabhāvepi na ete sukkhavipassakāti āha “visuddhavijjāpaṭisambhidehī”ti.",
  "tika-vin07t:31_14": "Tattha vijjāti tisso vijjā,",
  "tika-vin07t:31_15": "aṭṭha vijjā vā.",
  "tika-vin07t:31_16": "Paṭisambhidāppattesupi mahākassapattherādīnaṃ uccinitvā gahitatāya tesaṃ saddhammasaṃvaṇṇane sāmatthiyaṃ",
  "tika-vin07t:31_17": "sātisayanti dassento āha “saddhammasaṃvaṇṇanakovidehī”ti.",
  "tika-vin07t:32_0": "Kilesajātaṃ,",
  "tika-vin07t:32_1": "parikkhārabāhullaṃ vā sallikhati tanuṃ karotīti sallekho,",
  "tika-vin07t:32_2": "appicchatādiguṇasamūho,",
  "tika-vin07t:32_3": "idha pana khīṇāsavādhikārattā parikkhārabāhullassa sallikhanavaseneva attho gahetabbo.",
  "tika-vin07t:32_4": "Sallekhena nibbattaṃ sallekhiyaṃ,",
  "tika-vin07t:32_5": "tasmiṃ sallekhiye,",
  "tika-vin07t:32_6": "dhutaṅgapariharaṇādisallekhapaapattiyanti vuttaṃ hoti.",
  "tika-vin07t:32_7": "Nosulabhūpamehīti sallekhapaṭipattiyā “asukasadisā”ti natthi sulabhā upamā etesanti nosulabhūpamā, tehi.",
  "tika-vin07t:32_8": "Mahāvihārassāti iminā nikāyantaraṃ paṭikkhipati.",
  "tika-vin07t:32_9": "Vihārasīsena hettha tattha nivāsīnañceva tehi samaladdhikānañca sabbesaṃ bhikkhūnaṃ gahaṇaṃ daṭṭhabbaṃ.",
  "tika-vin07t:32_10": "Tasmā tesaṃ mahāvihāravāsīnaṃ diṭṭhisīlavisuddhiyā pabhavattena saññāṇabhūtattā dhammasaṅgāhakā mahākassapattherādayo",
  "tika-vin07t:32_11": "“mahāvihārassa dhajūpamā”ti vuttā,",
  "tika-vin07t:32_12": "tehi ayaṃ vinayo saṃvaṇṇito sammā anūnaṃ katvā vaṇṇito.",
  "tika-vin07t:32_13": "Kathanti āha “cittehi nayehī”ti.",
  "tika-vin07t:32_14": "Vicittehi nayehi sambuddhavaranvayehi sabbaññubuddhavaraṃ anugatehi,",
  "tika-vin07t:32_15": "bhagavato adhippāyānugatehi nayehīti vuttaṃ hoti.",
  "tika-vin07t:33_0": "Evaṃ porāṇaṭṭhakathāya anūnabhāvaṃ dassetvā idāni attano saṃvaṇṇanāya payojanavisesaṃ ajjhesakañca dassetuṃ saṃvaṇṇanātiādimāha.",
  "tika-vin07t:33_1": "Tattha saṅkhatattāti racitattā.",
  "tika-vin07t:33_2": "Na kañci atthaṃ abhisambhuṇātīti na kañci atthaṃ sādheti.",
  "tika-vin07t:34_0": "Saṃvaṇṇanaṃ tañcātiādinā attano saṃvaṇṇanāya karaṇappakāraṃ dasseti.",
  "tika-vin07t:34_1": "Tattha tañca idāni vuccamānaṃ saṃvaṇṇanaṃ samārabhanto sakalāyapi mahāaṭṭhakathāya idha gahetabbato mahāaṭṭhakathaṃ",
  "tika-vin07t:34_2": "tassā idāni vuccamānāya saṃvaṇṇanāya sarīraṃ katvā mahāpaccariyaṃ yo vinicchayo vutto,",
  "tika-vin07t:34_3": "tatheva kurundīnāmādīsu vissutāsu aṭṭhakathāsu yo vinicchayo vutto,",
  "tika-vin07t:34_4": "tatopi vinicchayato yuttamatthaṃ apariccajanto antogadhattheravādaṃ katvā saṃvaṇṇanaṃ sammā samārabhissanti padatthasambandho veditabbo.",
  "tika-vin07t:34_5": "Ettha ca attho kathīyati etāyāti aṭṭhakathā ttha-",
  "tika-vin07t:34_6": "kārassa ṭṭha-",
  "tika-vin07t:34_7": "kāraṃ katvā.",
  "tika-vin07t:34_8": "Mahāpaccariyanti mahāpaccarīnāmikaṃ.",
  "tika-vin07t:34_9": "Ettha ca paccarīti uḷumpaṃ vuccati,",
  "tika-vin07t:34_10": "tasmiṃ nisīditvā katattā tameva nāmaṃ jātaṃ.",
  "tika-vin07t:34_11": "“Kurundīvallivihāro nāma atthi,",
  "tika-vin07t:34_12": "tattha katattā ‘kurundī’ti nāmaṃ jāta”nti vadanti.",
  "tika-vin07t:34_13": "Ādisaddena andhakaṭṭhakathaṃ saṅkhepaṭṭhakathañca saṅgaṇhāti.",
  "tika-vin07t:35_0": "Yuttamatthanti mahāaṭṭhakathānayena,",
  "tika-vin07t:35_1": "catubbidhavinayayuttiyā vā yuttamatthaṃ.",
  "tika-vin07t:35_2": "“Aṭṭhakathaṃyeva gahetvā saṃvaṇṇanaṃ karissāmī”ti vutte aṭṭhakathāsu vuttattheravādānaṃ bāhirabhāvo siyāti",
  "tika-vin07t:35_3": "tepi antokattukāmo “antogadhatheravāda”nti āha,",
  "tika-vin07t:35_4": "theravādepi antokatvāti vuttaṃ hoti.",
  "tika-vin07t:36_0": "Taṃ meti gāthāya sotūhi paṭipajjitabbavidhiṃ dasseti.",
  "tika-vin07t:36_1": "Tattha dhammappadīpassāti dhammo eva mohandhakāraviddhaṃsanato padīpasadisattā padīpo assāti dhammappadīpo, bhagavā, tassa.",
  "tika-vin07t:36_2": "Patimānayantāti pūjentā manasā garuṃ karontā nisāmentu suṇantu.",
  "tika-vin07t:37_0": "Buddhenātiādinā attano saṃvaṇṇanāya āgamanasuddhidassanamukhena pamāṇabhāvaṃ dassetvā anusikkhitabbataṃ dasseti.",
  "tika-vin07t:37_1": "Tattha yatheva buddhena yo dhammo vinayo ca vutto,",
  "tika-vin07t:37_2": "so tassa buddhassa yehi puttehi mahākassapattherādīhi tatheva ñāto,",
  "tika-vin07t:37_3": "tesaṃ buddhaputtānaṃ matimaccajantā sīhaḷaṭṭhakathācariyā yasmā pure aṭṭhakathā akaṃsūti sambandho veditabbo.",
  "tika-vin07t:37_4": "Tattha dhammoti suttābhidhamme saṅgaṇhāti.",
  "tika-vin07t:37_5": "Vinayoti sakalaṃ vinayapiṭakaṃ.",
  "tika-vin07t:37_6": "Vuttoti pāḷito ca atthato ca buddhena bhagavatā vutto.",
  "tika-vin07t:37_7": "Na hi bhagavatā abyākataṃ nāma tantipadaṃ atthi,",
  "tika-vin07t:37_8": "tattha tattha bhagavatā pavattitapakiṇṇakadesanāyeva hi aṭṭhakathā.",
  "tika-vin07t:37_9": "Tatheva ñātoti yatheva buddhena vutto,",
  "tika-vin07t:37_10": "tatheva ekapadampi ekakkharampi avināsetvā adhippāyañca avikopetvā ñāto viditoti attho.",
  "tika-vin07t:37_11": "Tesaṃ matimaccajantāti tesaṃ buddhaputtānaṃ matisaṅkhātaṃ theraparamparāya uggahetvā ābhataṃ abbocchinnaṃ",
  "tika-vin07t:37_12": "pāḷivaṇṇanāvasena ceva pāḷimuttakavasena ca pavattaṃ sabbaṃ aṭṭhakathāvinicchayaṃ apariccajantā.",
  "tika-vin07t:37_13": "Aṭṭhakathā akaṃsūti mahāaṭṭhakathāmahāpaccariādikā sīhaḷaṭṭhakathāyo akaṃsu.",
  "tika-vin07t:37_14": "“Aṭṭhakathāmakaṃsū”tipi pāṭho,",
  "tika-vin07t:37_15": "tatthāpi soyevattho.",
  "tika-vin07t:38_0": "Tasmāti yasmā tesaṃ buddhaputtānaṃ adhippāyaṃ avikopetvā pure aṭṭhakathā akaṃsu, tasmā.",
  "tika-vin07t:38_1": "Yaṃ aṭṭhakathāsu vuttaṃ,",
  "tika-vin07t:38_2": "taṃ sabbampi pamāṇanti yojanā.",
  "tika-vin07t:38_3": "Hīti nipātamattaṃ hetuatthassa tasmāti imināyeva pakāsitattā,",
  "tika-vin07t:38_4": "avadhāraṇattho vā,",
  "tika-vin07t:38_5": "pamāṇamevāti.",
  "tika-vin07t:38_6": "Yadi aṭṭhakathāsu vuttaṃ sabbampi pamāṇaṃ,",
  "tika-vin07t:38_7": "evaṃ sati tattha pamādalekhāpi pamāṇaṃ siyāti āha “vajjayitvāna pamādalekha”nti,",
  "tika-vin07t:38_8": "aparāparaṃ likhantehi pamādena satiṃ apaccupaṭṭhapetvā aññattha likhitabbaṃ aññattha likhanādivasena pavattitā pamādalekhā nāma,",
  "tika-vin07t:38_9": "sā ca samantapāsādikāyaṃ tattha tattha sayameva āvibhavissati.",
  "tika-vin07t:38_10": "Puna yasmāti padassa sambandhadassanavasena ayaṃ atthayojanā –",
  "tika-vin07t:38_11": "yasmā aṭṭhakathāsu vuttaṃ idha imasmiṃ sāsane sikkhāsu sagāravānaṃ paṇḍitānaṃ pamāṇameva,",
  "tika-vin07t:38_12": "yasmā ca ayaṃ vaṇṇanāpi bhāsantarapariccāgādimattavisiṭṭhatāya atthato abhinnā,",
  "tika-vin07t:38_13": "tato eva pamāṇabhūtāva hessati,",
  "tika-vin07t:38_14": "tasmā anusikkhitabbāti.",
  "tika-vin07t:39_0": "Tatoti tāhi aṭṭhakathāhi.",
  "tika-vin07t:39_1": "Bhāsantarameva hitvāti sīhaḷabhāsaṃyeva apanetvā.",
  "tika-vin07t:39_2": "Vitthāramaggañca samāsayitvāti porāṇaṭṭhakathāsu yathāṭhāne vattabbampi padatthavinicchayādikaṃ ativitthiṇṇena",
  "tika-vin07t:39_3": "vacanakkamena ceva vuttameva atthanayaṃ appamattakavisesena punappunaṃ kathanena ca tattha tattha papañcitaṃ",
  "tika-vin07t:39_4": "tādisaṃ vitthāramaggaṃ pahāya sallahukena atthaviññāpakena padakkamena ceva vuttanayasadisaṃ vattabbaṃ",
  "tika-vin07t:39_5": "atidisitvā ca saṅkhepanayeneva vaṇṇayissāmāti adhippāyo.",
  "tika-vin07t:39_6": "Sāratthadīpaniyaṃ pana vinayaṭīkāyaṃ “porāṇaṭṭhakathāsu upari vuccamānampi ānetvā tattha tattha papañcitaṃ ñatticatutthena kammena…pe…",
  "tika-vin07t:39_7": "upasampannoti bhikkhūti ettha apalokanādīnaṃ catunnampi kammānaṃ vitthārakathā viya tādisaṃ vitthāramaggaṃ saṅkhipitvā”ti vuttaṃ,",
  "tika-vin07t:39_8": "taṃ tantikkamaṃ kañci avokkamitvāti ettheva vattuṃ yuttaṃ.",
  "tika-vin07t:39_9": "Aññattha pāḷiyā vattabbaṃ aññattha kathanañhi tantikkamaṃ vokkamitvā kathanaṃ nāma.",
  "tika-vin07t:39_10": "Tathā hi vuttaṃ “tatheva vaṇṇituṃ yuttarūpaṃ hutvā anukkamena āgataṃ pāḷiṃ pariccajitvā saṃvaṇṇanato",
  "tika-vin07t:39_11": "sīhaḷaṭṭhakathāsu ayuttaṭṭhāne vaṇṇitaṃ yathāṭhāneyeva vaṇṇanato ca vuttaṃ ‘tantikkamaṃ kañci avokkamitvā”’ti.",
  "tika-vin07t:39_12": "Tasmā yathāvuttanayeneva attho gahetabbo.",
  "tika-vin07t:39_13": "Kathaṃ pana vitthāramaggassa saṅkhipane vinicchayo na hīyatīti?",
  "tika-vin07t:39_14": "Āha “vinicchayaṃ sabbamasesayitvā”ti.",
  "tika-vin07t:39_15": "Saṅkhipantopi punappunaṃ vacanādimeva saṅkhipanto,",
  "tika-vin07t:39_16": "vinicchayaṃ pana aṭṭhakathāsu sabbāsupi vuttaṃ sabbampi asesayitvā,",
  "tika-vin07t:39_17": "kiñcimattampi aparihāpetvāti vuttaṃ hoti.",
  "tika-vin07t:39_18": "Tantikkamaṃ kañci avokkamitvāti kañci pāḷikkamaṃ anatikkamitvā,",
  "tika-vin07t:39_19": "anukkameneva pāḷiṃ vaṇṇayissāmāti attho.",
  "tika-vin07t:40_0": "Suttantikānaṃ vacanānamatthanti verañjakaṇḍādīsu āgatānaṃ jhānakathādīnaṃ suttantavacanānaṃ sīhaḷaṭṭhakathāsu",
  "tika-vin07t:40_1": "“suttantikānaṃ bhāro”ti vatvā avaṇṇitabbaṭṭhānaṃ atthaṃ taṃtaṃsuttānurūpaṃ sabbaso paridīpayissāmāti",
  "tika-vin07t:40_2": "adhippāyo.",
  "tika-vin07t:40_3": "Hessatīti bhavissati,",
  "tika-vin07t:40_4": "karīyissatīti vā attho.",
  "tika-vin07t:40_5": "Ettha ca paṭhamasmiṃ atthavikappe “bhāsantarapariccāgādikaṃ catubbidhaṃ kiccaṃ nipphādetvā suttantikānaṃ",
  "tika-vin07t:40_6": "vacanānamatthaṃ paridīpayantī ayaṃ vaṇṇanā bhavissatī”ti vaṇṇanāvasena samānakattukatā veditabbā.",
  "tika-vin07t:40_7": "Pacchimasmiṃ atthavikappe pana “heṭṭhā vuttabhāsantarapariccāgādikaṃ katvā suttantikānaṃ vacanānamatthaṃ",
  "tika-vin07t:40_8": "paridīpayantī ayaṃ vaṇṇanā amhehi karīyissatī”ti evaṃ ācariyavasena samānakattukatā veditabbā.",
  "tika-vin07t:41_0": "Ganthārambhakathāvaṇṇanānayo niṭṭhito.",
  "tika-vin07t:42_0": "Bāhiranidānakathā",
  "tika-vin07t:43_0": "Idāni saṃvaravinayapahānavinayādīsu bahūsu vinayesu attanā “taṃ vaṇṇayissaṃ vinaya”nti evaṃ saṃvaṇṇetabbabhāvena",
  "tika-vin07t:43_1": "paṭiññātaṃ vinayaṃ dassento āha tatthātiādi.",
  "tika-vin07t:43_2": "Tattha tatthāti yathāvuttāsu gāthāsu. Tāva-",
  "tika-vin07t:43_3": "saddo paṭhamanti imasmiṃ atthe daṭṭhabbo,",
  "tika-vin07t:43_4": "tena paṭhamaṃ vinayaṃ vavatthapetvā pacchā tassa vaṇṇanaṃ karissāmāti dīpeti.",
  "tika-vin07t:43_5": "Vavatthapetabboti niyametabbo.",
  "tika-vin07t:43_6": "Tenetaṃ vuccatīti yasmā vavatthapetabbo,",
  "tika-vin07t:43_7": "tena hetunā etaṃ vinayo nāmātiādikaṃ niyāmakavacanaṃ vuccatīti attho.",
  "tika-vin07t:43_8": "Assāti vinayassa.",
  "tika-vin07t:43_9": "Mātikāti uddeso.",
  "tika-vin07t:43_10": "So hi niddesapadānaṃ jananīṭhāne ṭhitattā mātā viyāti “mātikā”ti vuccati.",
  "tika-vin07t:44_0": "Idāni saṃvaṇṇetabbamatthaṃ mātikaṃ paṭṭhapetvā dassento āha vuttaṃ yenātiādi.",
  "tika-vin07t:44_1": "Idaṃ vuttaṃ hoti –",
  "tika-vin07t:44_2": "etaṃ tena samayena buddho bhagavā verañjāyaṃ viharatītiādinidānavacanapaṭimaṇḍitaṃ vinayapiṭakaṃ yena puggalena vuttaṃ,",
  "tika-vin07t:44_3": "yasmiṃ kāle vuttaṃ,",
  "tika-vin07t:44_4": "yasmā kāraṇā vuttaṃ,",
  "tika-vin07t:44_5": "yena dhāritaṃ,",
  "tika-vin07t:44_6": "yena ca ābhataṃ,",
  "tika-vin07t:44_7": "yesu patiṭṭhitaṃ,",
  "tika-vin07t:44_8": "etaṃ yathāvuttavidhānaṃ vatvā tato tena samayenātiādipāṭhassa atthaṃ anekappakārato dassento vinayassa atthavaṇṇanaṃ karissāmīti.",
  "tika-vin07t:45_0": "Ettha ca vuttaṃ yena yadā yasmāti idaṃ vacanaṃ tena samayena buddho bhagavātiādinidānavacanamattaṃ apekkhitvā",
  "tika-vin07t:45_1": "vattukāmopi visuṃ avatvā “nidānena ādikalyāṇaṃ,",
  "tika-vin07t:45_2": "idamavocāti nigamanena pariyosānakalyāṇa”nti vacanato nidānanigamanānipi satthudesanāya anuvidhānattā",
  "tika-vin07t:45_3": "tadantogadhānevāti nidānassāpi vinayapāḷiyaṃyeva antogadhattā vuttaṃ yena yadā yasmāti idampi vinayapiṭakasambandhaṃyeva",
  "tika-vin07t:45_4": "katvā mātikaṃ ṭhapeti.",
  "tika-vin07t:45_5": "Mātikāya hi etanti vuttaṃ vinayapiṭakaṃyeva sāmaññato sabbattha sambandhamupagacchati.",
  "tika-vin07t:46_0": "Idāni pana taṃ visuṃ nīharitvā dassento tattha vuttaṃ yenātiādimāha.",
  "tika-vin07t:46_1": "Tatthāti tesu mātikāpadesu.",
  "tika-vin07t:46_2": "Idanti tena samayenātiādinidānavacanaṃ. Hi-",
  "tika-vin07t:46_3": "saddo yasmāti attho daṭṭhabbo,",
  "tika-vin07t:46_4": "yasmā buddhassa bhagavato attapaccakkhavacanaṃ na hoti,",
  "tika-vin07t:46_5": "tasmāti vuttaṃ hoti.",
  "tika-vin07t:46_6": "Attapaccakkhavacanaṃ na hotīti attanā paccakkhaṃ katvā vuttavacanaṃ na hoti.",
  "tika-vin07t:46_7": "Atha vā attano paccakkhakāle dharamānakāle vuttavacanaṃ na hoti.",
  "tika-vin07t:46_8": "Tadubhayenāpi bhagavato vuttavacanaṃ na hotīti attho.",
  "tika-vin07t:47_0": "Paṭhamamahāsaṅgītikathāvaṇṇanā",
  "tika-vin07t:48_0": "Paṭhamamahāsaṅgīti nāma cesāti ettha ca-",
  "tika-vin07t:48_1": "saddo vattabbasampiṇḍanattho,",
  "tika-vin07t:48_2": "upaññāsattho vā,",
  "tika-vin07t:48_3": "upaññāsoti ca vākyārambho vuccati.",
  "tika-vin07t:48_4": "Esā hi ganthakārānaṃ pakati,",
  "tika-vin07t:48_5": "yadidaṃ kiñci vatvā puna aparaṃ vattumārabhantānaṃ ca-",
  "tika-vin07t:48_6": "saddappayogo.",
  "tika-vin07t:48_7": "Yathāpaccayaṃ tattha tattha desitattā vippakiṇṇānaṃ dhammavinayānaṃ sabhāgatthavasena saṅgahetvā gāyanaṃ kathanaṃ saṅgīti,",
  "tika-vin07t:48_8": "mahāvisayattā pūjanīyattā ca mahatī saṅgīti mahāsaṅgīti.",
  "tika-vin07t:48_9": "Dutiyādiṃ upādāya cesā “paṭhamamahāsaṅgītī”ti vuttā.",
  "tika-vin07t:48_10": "Nidadāti desanaṃ desakālādivasena aviditaṃ viditaṃ katvā nidassetīti nidānaṃ,",
  "tika-vin07t:48_11": "tattha kosallatthaṃ.",
  "tika-vin07t:49_0": "Veneyyānaṃ maggaphaluppattihetubhūtāva kiriyā nippariyāyena buddhakiccanti āha “dhammacakkappavattanañhi ādiṃ katvā”ti.",
  "tika-vin07t:49_1": "Tattha satipaṭṭhānādidhammo eva pavattanaṭṭhena cakkanti dhammacakkaṃ,",
  "tika-vin07t:49_2": "cakkanti vā āṇā,",
  "tika-vin07t:49_3": "taṃ dhammato anapetattā dhammacakkaṃ,",
  "tika-vin07t:49_4": "dhammena ñāyena cakkantipi dhammacakkaṃ.",
  "tika-vin07t:49_5": "Katabuddhakicceti niṭṭhitabuddhakicce bhagavati lokanātheti sambandho.",
  "tika-vin07t:49_6": "Kusinārāyanti samīpatthe etaṃ bhummavacanaṃ.",
  "tika-vin07t:49_7": "Upavattane mallānaṃ sālavaneti tassa nagarassa upavattanabhūtaṃ mallarājūnaṃ sālavanuyyānaṃ dasseti.",
  "tika-vin07t:49_8": "Tattha nagaraṃ pavisantā uyyānato upecca vattanti gacchanti etenāti “upavattana”nti uyyānassa ca nagarassa ca majjhe sālavanaṃ vuccati.",
  "tika-vin07t:49_9": "Kusinārāya hi dakkhiṇapacchimadisāya taṃ uyyānaṃ hoti,",
  "tika-vin07t:49_10": "tato uyyānato sālavanarājivirājito maggo pācīnābhimukho gantvā nagarassa dakkhiṇadvārābhimukho uttarena nivatto,",
  "tika-vin07t:49_11": "tena maggena manussā nagaraṃ pavisanti,",
  "tika-vin07t:49_12": "tasmā taṃ “upavattana”nti vuccati.",
  "tika-vin07t:49_13": "Tattha kira upavattane aññamaññasaṃsaṭṭhaviṭapānaṃ sampannachāyānaṃ sālapantīnamantare bhagavato parinibbānamañco paññatto,",
  "tika-vin07t:49_14": "taṃ sandhāya vuttaṃ “yamakasālānamantare”ti.",
  "tika-vin07t:49_15": "Upādīyati kammakilesehīti upādi,",
  "tika-vin07t:49_16": "vipākakkhandhā kaṭattā ca rūpaṃ.",
  "tika-vin07t:49_17": "Tadeva kammakilesehi sammā appahīnatāya seso,",
  "tika-vin07t:49_18": "natthi ettha upādisesoti anupādisesā,",
  "tika-vin07t:49_19": "nibbānadhātu, tāya.",
  "tika-vin07t:49_20": "Itthambhūtalakkhaṇe cāyaṃ karaṇaniddeso.",
  "tika-vin07t:49_21": "Parinibbāneti nimittatthe bhummaṃ,",
  "tika-vin07t:49_22": "parinibbānahetu tasmiṃ ṭhāne sannipatitānanti attho.",
  "tika-vin07t:49_23": "Saṅghassa thero jeṭṭho saṅghatthero.",
  "tika-vin07t:49_24": "Ettha ca saṅghasaddassa bhikkhusatasahassasaddasāpekkhattepi gamakattā therasaddena samāso yathā devadattassa garukulanti.",
  "tika-vin07t:49_25": "Āyasmā mahākassapo dhammavinayasaṅgāyanatthaṃ bhikkhūnaṃ ussāhaṃ janesīti sambandho.",
  "tika-vin07t:50_0": "Tathā ussāhaṃ jananassa kāraṇamāha sattāhaparinibbutetiādi.",
  "tika-vin07t:50_1": "Satta ahāni samāhaṭāni sattāhaṃ,",
  "tika-vin07t:50_2": "sattāhaṃ parinibbutassa assāti sattāhaparinibbuto,",
  "tika-vin07t:50_3": "sattāhaparinibbute subhaddena vuḍḍhapabbajitena vuttavacanamanussarantoti sambandho. Alaṃ,",
  "tika-vin07t:50_4": "āvusotiādinā tena vuttavacanaṃ dasseti.",
  "tika-vin07t:50_5": "Tattha alanti paṭikkhepavacanaṃ.",
  "tika-vin07t:50_6": "Tena mahāsamaṇenāti nissakke karaṇavacanaṃ,",
  "tika-vin07t:50_7": "tato mahāsamaṇato suṭṭhu muttā mayanti attho,",
  "tika-vin07t:50_8": "upaddutā ca homa tadāti adhippāyo,",
  "tika-vin07t:50_9": "homāti vā atītatthe vattamānavacanaṃ,",
  "tika-vin07t:50_10": "ahumhāti attho.",
  "tika-vin07t:50_11": "Ṭhānaṃ kho panetaṃ vijjatīti tiṭṭhati ettha phalaṃ tadāyattavuttitāyāti ṭhānaṃ, hetu.",
  "tika-vin07t:50_12": "Khoti avadhāraṇe,",
  "tika-vin07t:50_13": "etaṃ kāraṇaṃ vijjateva,",
  "tika-vin07t:50_14": "no na vijjatīti attho.",
  "tika-vin07t:50_15": "Kiṃ taṃ kāraṇanti?",
  "tika-vin07t:50_16": "Āha yaṃ pāpabhikkhūtiādi.",
  "tika-vin07t:50_17": "Ettha yanti nipātamattaṃ,",
  "tika-vin07t:50_18": "kāraṇaniddeso vā,",
  "tika-vin07t:50_19": "yena kāraṇena antaradhāpeyyuṃ,",
  "tika-vin07t:50_20": "tadetaṃ kāraṇaṃ vijjatīti attho.",
  "tika-vin07t:50_21": "Atīto atikkanto satthā ettha,",
  "tika-vin07t:50_22": "etassāti vā atītasatthukaṃ,",
  "tika-vin07t:50_23": "pāvacanaṃ.",
  "tika-vin07t:50_24": "Padhānaṃ vacanaṃ pāvacanaṃ,",
  "tika-vin07t:50_25": "dhammavinayanti vuttaṃ hoti.",
  "tika-vin07t:50_26": "Pakkhaṃ labhitvāti alajjīpakkhaṃ labhitvā.",
  "tika-vin07t:50_27": "Na cirassevāti na cireneva.",
  "tika-vin07t:50_28": "Yāva ca dhammavinayo tiṭṭhatīti yattakaṃ kālaṃ dhammo ca vinayo ca lajjīpuggalesu tiṭṭhati.",
  "tika-vin07t:51_0": "Vuttañhetaṃ bhagavatāti parinibbānamañce nipannena bhagavatā vuttanti attho.",
  "tika-vin07t:51_1": "Desito paññattoti suttābhidhammapiṭakasaṅgahitassa dhammassa ceva vinayapiṭakasaṅgahitassa vinayassa ca atisajjanaṃ pabodhanaṃ desanā.",
  "tika-vin07t:51_2": "Tasseva pakārato ñāpanaṃ asaṅkarato ṭhapanaṃ paññāpanaṃ.",
  "tika-vin07t:51_3": "So vo mamaccayena satthāti so dhammavinayo tumhākaṃ mamaccayena satthā mayi parinibbute satthukiccaṃ sādhessati.",
  "tika-vin07t:51_4": "Sāsananti pariyattipaṭipattipaṭivedhavasena tividhaṃ sāsanaṃ,",
  "tika-vin07t:51_5": "nippariyāyato pana sattattiṃsa bodhipakkhiyadhammā.",
  "tika-vin07t:51_6": "Addhaniyanti addhānakkhamaṃ,",
  "tika-vin07t:51_7": "tadeva ciraṭṭhitikaṃ assa bhaveyyāti sambandho.",
  "tika-vin07t:52_0": "Idāni sammāsambuddhena attano kataṃ anuggahavisesaṃ vibhāvento āha yañcāhaṃ bhagavatātiādi.",
  "tika-vin07t:52_1": "Tattha yañcāhanti etassa anuggahitoti etena sambandho.",
  "tika-vin07t:52_2": "Tattha yanti yasmā,",
  "tika-vin07t:52_3": "yena kāraṇenāti vuttaṃ hoti.",
  "tika-vin07t:52_4": "Kiriyāparāmasanaṃ vā etaṃ,",
  "tika-vin07t:52_5": "tena anuggahitoti ettha anuggahaṇaṃ parāmasati.",
  "tika-vin07t:52_6": "Dhāressasītiādikaṃ bhagavatā mahākassapattherena saddhiṃ cīvaraparivattanaṃ kātukāmena vuttavacanaṃ.",
  "tika-vin07t:52_7": "Dhāressasi pana me tvaṃ kassapāti “kassapa,",
  "tika-vin07t:52_8": "tvaṃ imāni paribhogajiṇṇāni paṃsukūlāni pārupituṃ sakkhissasī”ti vadati,",
  "tika-vin07t:52_9": "tañca kho na kāyabalaṃ sandhāya,",
  "tika-vin07t:52_10": "paṭipattipūraṇaṃ pana sandhāya evamāha.",
  "tika-vin07t:52_11": "Sāṇāni paṃsukūlānīti matakaḷevaraṃ paliveṭhetvā chaḍḍitāni tumbamatte kimayo papphoṭetvā gahitāni sāṇavākamayāni paṃsukūlacīvarāni.",
  "tika-vin07t:52_12": "Rathikādīnaṃ yattha katthaci paṃsūnaṃ upari ṭhitattā abbhuggataṭṭhena tesu kūlamivāti paṃsukūlaṃ.",
  "tika-vin07t:52_13": "Atha vā paṃsu viya kucchitabhāvaṃ ulati gacchatīti paṃsukūlanti paṃsukūlasaddassa attho daṭṭhabbo.",
  "tika-vin07t:52_14": "Nibbasanānīti niṭṭhitavasanakiccāni,",
  "tika-vin07t:52_15": "paribhogajiṇṇānīti attho.",
  "tika-vin07t:52_16": "Ekameva taṃ cīvaraṃ anekāvayavattā bahuvacanaṃ kataṃ.",
  "tika-vin07t:52_17": "Sādhāraṇaparibhogenāti attanā samānaparibhogena,",
  "tika-vin07t:52_18": "sādhāraṇaparibhogena ca samasamaṭṭhapanena ca anuggahitoti sambandho.",
  "tika-vin07t:53_0": "Idāni navānupubbavihārachaḷabhiññāppabhede uttarimanussadhamme attanā samasamaṭṭhapanatthāya bhagavatā",
  "tika-vin07t:53_1": "vuttaṃ kassapasaṃyutte āgataṃ pāḷiṃ peyyālamukhena ādiggahaṇena ca saṅkhipitvā dassento āha ahaṃ,",
  "tika-vin07t:53_2": "bhikkhavetiādi.",
  "tika-vin07t:53_3": "Tattha yāvade ākaṅkhāmīti yāvadeva ākaṅkhāmi,",
  "tika-vin07t:53_4": "yattakaṃ kālaṃ icchāmīti attho,",
  "tika-vin07t:53_5": "“yāvadevā”tipi pāṭho.",
  "tika-vin07t:53_6": "Navānupubbavihārachaḷabhiññāppabhedeti ettha navānupubbavihāro nāma anupaṭipāṭiyā samāpajjitabbabhāvato",
  "tika-vin07t:53_7": "evaṃsaññitā nirodhasamāpattiyā saha aṭṭha rūpārūpasamāpattiyo.",
  "tika-vin07t:53_8": "Chaḷabhiññā nāma āsavakkhayañāṇena saddhiṃ pañcābhiññāyo.",
  "tika-vin07t:53_9": "Attanā samasamaṭṭhapanenāti “ahaṃ yattakaṃ kālaṃ yattake samāpattivihāre abhiññāyo ca vaḷañjemi,",
  "tika-vin07t:53_10": "tathā kassapopī”ti evaṃ yathāvuttauttarimanussadhamme attanā samasamaṃ katvā ṭhapanena,",
  "tika-vin07t:53_11": "idañca uttarimanussadhammasāmaññena therassa pasaṃsāmattena vuttaṃ,",
  "tika-vin07t:53_12": "na bhagavatā saddhiṃ sabbathā samatāya.",
  "tika-vin07t:53_13": "Bhagavato hi guṇavisesaṃ upādāya sāvakā paccekabuddhā ca kalampi kalabhāgampi na upenti,",
  "tika-vin07t:53_14": "tassa kimaññaṃ āṇaṇyaṃ bhavissati aññatra dhammavinayasaṅgāyanāti adhippāyo.",
  "tika-vin07t:53_15": "Tattha tassāti tassa anuggahassa,",
  "tika-vin07t:53_16": "tassa meti vā attho gahetabbo.",
  "tika-vin07t:53_17": "Potthakesu hi kesuci “tassa me”ti pāṭho dissati.",
  "tika-vin07t:53_18": "Āṇaṇyaṃ aṇaṇabhāvo.",
  "tika-vin07t:53_19": "Sakakavacaissariyānuppadānenāti ettha cīvarassa nidassanavasena kavacasseva gahaṇaṃ kataṃ,",
  "tika-vin07t:53_20": "samāpattiyā nidassanavasena issariyaṃ gahitaṃ.",
  "tika-vin07t:54_0": "Idāni yathāvuttamatthaṃ pāḷiyā vibhāvento āha yathāhātiādi.",
  "tika-vin07t:54_1": "Tattha ekamidāhanti ettha idanti nipātamattaṃ.",
  "tika-vin07t:54_2": "Ekaṃ samayanti ekasmiṃ samayeti attho.",
  "tika-vin07t:54_3": "Pāvāyāti pāvānagarato.",
  "tika-vin07t:54_4": "Addhānamaggappaṭipannoti dīghamaggappaṭipanno.",
  "tika-vin07t:54_5": "Dīghapariyāyo hettha addhānasaddo.",
  "tika-vin07t:54_6": "Sabbaṃ subhaddakaṇḍaṃ vitthārato veditabbanti pañcasatikakkhandhake āgataṃ subhaddakaṇḍaṃ idha ānetvā vitthāretabbaṃ.",
  "tika-vin07t:55_0": "Tato paranti subhaddakaṇḍato paraṃ.",
  "tika-vin07t:55_1": "Sabbaṃ subhaddakaṇḍaṃ vitthārato veditabbanti iminā “yaṃ na icchissāma,",
  "tika-vin07t:55_2": "na taṃ karissāmā”ti etaṃ pariyantaṃ subhaddakaṇḍapāḷiṃ dassetvā idāni avasesaṃ ussāhajananappakārappavattaṃ",
  "tika-vin07t:55_3": "pāḷimeva dassento handa mayaṃ āvusotiādimāha.",
  "tika-vin07t:55_4": "Tattha pure adhammo dippatīti ettha “adhammo nāma dasakusalakammapathapaṭipakkhabhūto adhammo”ti sāratthadīpaniyaṃ vuttaṃ.",
  "tika-vin07t:55_5": "Dhammasaṅgahaṇatthaṃ ussāhajananappasaṅgattā pana dhammavinayānaṃ asaṅgāyanahetudosagaṇo sambhavati,",
  "tika-vin07t:55_6": "so eva ettha adhammo dippati tappaṭipakkho dhammo ca paṭibāhīyatīti vattabbaṃ.",
  "tika-vin07t:55_7": "Api ca “adhammavādino balavanto honti dhammavādino dubbalā hontī”ti vuccamānattā yena adhammena te subhaddavajjiputtakādayo adhammavādino,",
  "tika-vin07t:55_8": "yena ca dhammena itare dhammavādinova honti.",
  "tika-vin07t:55_9": "Teyeva idha “adhammo” “dhammo”ti ca vattabbā.",
  "tika-vin07t:55_10": "Tasmā sīlavipattiādihetuko pāpicchatādidosagaṇo adhammo,",
  "tika-vin07t:55_11": "tappaṭipakkho sīlasampadādihetuko appicchatādiguṇasamūho dhammoti ca gahetabbaṃ.",
  "tika-vin07t:55_12": "Pure dippatīti api nāma dippati.",
  "tika-vin07t:55_13": "Atha vā yāva adhammo dhammaṃ paṭibāhituṃ samattho hoti,",
  "tika-vin07t:55_14": "tato puretaramevāti attho.",
  "tika-vin07t:55_15": "Dippatīti dippissati.",
  "tika-vin07t:55_16": "Puresaddayogena hi anāgatatthe ayaṃ vattamānappayogo,",
  "tika-vin07t:55_17": "yathā purā vassati devoti.",
  "tika-vin07t:55_18": "Avinayoti pahānavinayādīnaṃ paṭipakkhabhūto avinayo.",
  "tika-vin07t:56_0": "Tena hīti uyyojanatthe nipāto.",
  "tika-vin07t:56_1": "Sakalanavaṅgasatthusāsanapariyattidhareti sakalaṃ suttageyyādinavaṅgaṃ ettha,",
  "tika-vin07t:56_2": "etassa vā atthīti sakalanavaṅgaṃ,",
  "tika-vin07t:56_3": "satthusāsanaṃ.",
  "tika-vin07t:56_4": "Atthakāmena pariyāpuṇitabbato diṭṭhadhammikādipurisatthapariyattibhāvato ca “pariyattī”ti tīṇi piṭakāni vuccanti,",
  "tika-vin07t:56_5": "taṃ sakalanavaṅgasatthusāsanasaṅkhātaṃ pariyattiṃ dhārentīti sakalanavaṅgasatthusāsanapaayattidharā,",
  "tika-vin07t:56_6": "tādiseti attho.",
  "tika-vin07t:56_7": "Samathabhāvanāsinehābhāvena sukkhā lūkhā asiniddhā vipassanā etesanti sukkhavipassakā.",
  "tika-vin07t:56_8": "Tipiṭakasabbapariyattippabhedadhareti tiṇṇaṃ piṭakānaṃ samāhāro tipiṭakaṃ,",
  "tika-vin07t:56_9": "tadeva navaṅgādivasena anekabhedabhinnaṃ sabbaṃ pariyattippabhedaṃ dhārentīti tipiṭakasabbapariyattippabhedadharā.",
  "tika-vin07t:57_0": "Kissa panāti kasmā pana.",
  "tika-vin07t:57_1": "Sikkhatīti sekkho.",
  "tika-vin07t:57_2": "Tamevāha “sakaraṇīyo”ti.",
  "tika-vin07t:57_3": "Uparimaggattayakiccassa apariyositattā sakiccoti attho.",
  "tika-vin07t:57_4": "Assāti anena.",
  "tika-vin07t:57_5": "Bahukārattāti bahupakārattā.",
  "tika-vin07t:57_6": "Assāti bhaveyya.",
  "tika-vin07t:57_7": "Ativiya vissatthoti ativiya vissāsiko.",
  "tika-vin07t:57_8": "Nanti ānandattheraṃ ovadatīti sambandho.",
  "tika-vin07t:57_9": "Ānandattherassa kadāci asaññatāya navakāya saddhivihārikaparisāya janapadacārikācaraṇaṃ,",
  "tika-vin07t:57_10": "tesañca saddhivihārikānaṃ ekakkhaṇe uppabbajjanañca paṭicca mahākassapatthero taṃ niggaṇhanto evamāha “na vāyaṃ kumārako mattamaññāsī”ti.",
  "tika-vin07t:57_11": "Ettha ca vā-",
  "tika-vin07t:57_12": "saddo padapūraṇo,",
  "tika-vin07t:57_13": "ayaṃ kumāro attano pamāṇaṃ na paṭijānātīti theraṃ tajjento āha.",
  "tika-vin07t:57_14": "Tatrāti evaṃ sati.",
  "tika-vin07t:58_0": "Kiñcāpi sekkhoti idaṃ na sekkhānaṃ agatigamanasabbhāvena vuttaṃ,",
  "tika-vin07t:58_1": "asekkhānaññeva pana uccinitvā gahitattāti daṭṭhabbaṃ.",
  "tika-vin07t:58_2": "Tasmā “kiñcāpi sekkho,",
  "tika-vin07t:58_3": "tathāpi thero āyasmantampi ānandaṃ uccinatū”ti evamettha sambandho veditabbo,",
  "tika-vin07t:58_4": "na pana kiñcāpi sekkho,",
  "tika-vin07t:58_5": "tathāpi abhabbo agatiṃ gantunti yojetabbaṃ.",
  "tika-vin07t:58_6": "Abhabbotiādi panassa sabhāvakathanaṃ.",
  "tika-vin07t:58_7": "Tattha chandāti chandena sinehena.",
  "tika-vin07t:58_8": "Agatiṃ gantunti akattabbaṃ kātuṃ.",
  "tika-vin07t:58_9": "Pariyattoti adhīto uggahito.",
  "tika-vin07t:59_0": "Rājagahaṃ kho mahāgocaranti ettha gāvo caranti etthāti gocaro,",
  "tika-vin07t:59_1": "gunnaṃ gocaraṭṭhānaṃ.",
  "tika-vin07t:59_2": "Gocaro viyāti gocaro,",
  "tika-vin07t:59_3": "bhikkhācaraṇaṭṭhānaṃ.",
  "tika-vin07t:59_4": "So mahanto assāti mahāgocaraṃ,",
  "tika-vin07t:59_5": "rājagahaṃ.",
  "tika-vin07t:59_6": "Ukkoṭeyyāti nivāreyya.",
  "tika-vin07t:60_0": "Sattasu sādhukīḷanadivasesūti ettha saṃvegavatthuṃ kittetvā kittetvā sādhukaṃ eva pūjāvasena kīḷanato sādhukīḷanaṃ.",
  "tika-vin07t:60_1": "Upakaṭṭhāti āsannā.",
  "tika-vin07t:60_2": "Vassaṃ upaneti upagacchati etthāti vassūpanāyikā.",
  "tika-vin07t:61_0": "Tatra sudanti tassaṃ sāvatthiyaṃ,",
  "tika-vin07t:61_1": "sudanti nipātamattaṃ.",
  "tika-vin07t:61_2": "Ussannadhātukanti upacitapittasemhādidhātukaṃ.",
  "tika-vin07t:61_3": "Samassāsetunti santappetuṃ.",
  "tika-vin07t:61_4": "Dutiyadivaseti jetavanavihāraṃ paviṭṭhadivasato dutiyadivaseti vadanti.",
  "tika-vin07t:61_5": "Viriccati etenāti virecanaṃ.",
  "tika-vin07t:61_6": "Osadhaparibhāvitaṃ khīrameva virecananti khīravirecanaṃ.",
  "tika-vin07t:61_7": "Yaṃ sandhāyāti yaṃ bhesajjapānaṃ sandhāya vuttaṃ.",
  "tika-vin07t:61_8": "Bhesajjamattāti appamattakaṃ bhesajjaṃ.",
  "tika-vin07t:61_9": "Appattho hi ayaṃ mattā-",
  "tika-vin07t:61_10": "saddo mattā sukhapariccāgātiādīsu viya.",
  "tika-vin07t:62_0": "Khaṇḍaphullappaṭisaṅkharaṇanti ettha khaṇḍanti chinnaṃ,",
  "tika-vin07t:62_1": "phullanti bhinnaṃ,",
  "tika-vin07t:62_2": "tesaṃ paṭisaṅkharaṇaṃ abhinavakaraṇaṃ.",
  "tika-vin07t:63_0": "Paricchedavasena vediyati dissatīti pariveṇaṃ.",
  "tika-vin07t:63_1": "Tatthāti tesu vihāresu khaṇḍaphullappaṭisaṅkharaṇanti sambandho.",
  "tika-vin07t:63_2": "Paṭhamaṃ māsanti vassānassa paṭhamaṃ māsaṃ,",
  "tika-vin07t:63_3": "accantasaṃyoge cetaṃ upayogavacanaṃ.",
  "tika-vin07t:63_4": "Senāsanavattānaṃ bahūnaṃ paññattattā,",
  "tika-vin07t:63_5": "senāsanakkhandhake senāsanapaṭibaddhānaṃ bahūnaṃ kammānaṃ vihitattā “bhagavatā…pe…",
  "tika-vin07t:63_6": "vaṇṇita”nti vuttaṃ.",
  "tika-vin07t:64_0": "Dutiyadivaseti “khaṇḍaphullappaṭisaṅkharaṇaṃ karomā”ti cintitadivasato dutiyadivase.",
  "tika-vin07t:64_1": "Vassūpanāyikadivaseyeva te evaṃ cintesuṃ.",
  "tika-vin07t:64_2": "Siriyā niketanamivāti siriyā nivāsanaṭṭhānaṃ viya.",
  "tika-vin07t:64_3": "Ekasmiṃ pānīyatitthe sannipatantā pakkhino viya sabbesaṃ janānaṃ cakkhūni maṇḍapeyeva nipatantīti vuttaṃ",
  "tika-vin07t:64_4": "‘ekanipātatitthamiva ca devamanussanayanavihaṅgāna”nti.",
  "tika-vin07t:64_5": "Lokarāmaṇeyyakanti loke ramaṇīyabhāvaṃ,",
  "tika-vin07t:64_6": "ramaṇaṃ arahatīti vā lokarāmaṇeyyakaṃ.",
  "tika-vin07t:64_7": "Daṭṭhabbasāramaṇḍanti daṭṭhabbesu sāraṃ daṭṭhabbasāraṃ,",
  "tika-vin07t:64_8": "tato vippasannanti daṭṭhabbasāramaṇḍaṃ.",
  "tika-vin07t:64_9": "Atha vā daṭṭhabbo sārabhūto visiṭṭhataro maṇḍo maṇḍanaṃ alaṅkāro etassāti daṭṭhabbasāramaṇḍo, maṇḍapo.",
  "tika-vin07t:64_10": "Maṇḍaṃ sūriyarasmiṃ pāti nivāretīti maṇḍapo.",
  "tika-vin07t:64_11": "Vividhāni kusumadāmāni ceva muttolambakāni ca viniggalantaṃ vamentaṃ nikkhāmentamiva cāru sobhanaṃ vitānaṃ",
  "tika-vin07t:64_12": "etthāti vividhakusumadāmolambakaviniggalantacāruvitāno.",
  "tika-vin07t:64_13": "Nānāpupphūpahāravicittasupariniṭṭhitabhūmikammattā eva “ratanavicittamaṇikoṭṭimatalamivā”ti vuttaṃ.",
  "tika-vin07t:64_14": "Ettha ca maṇiyo koṭṭetvā katatalaṃ maṇikoṭṭimatalaṃ nāma,",
  "tika-vin07t:64_15": "tamivāti vuttaṃ hoti.",
  "tika-vin07t:64_16": "Āsanārahanti nisīdanārahaṃ.",
  "tika-vin07t:64_17": "Dantakhacitanti dantehi khacitaṃ.",
  "tika-vin07t:65_0": "Āvajjesīti upanāmesi.",
  "tika-vin07t:65_1": "Anupādāyāti taṇhādiṭṭhivasena kañci dhammaṃ aggahetvā.",
  "tika-vin07t:65_2": "Kathādosoti kathāya asaccaṃ nāma natthi.",
  "tika-vin07t:66_0": "Yathāvuḍḍhanti vuḍḍhapaṭipāṭiṃ anatikkamitvā.",
  "tika-vin07t:66_1": "Eketi majjhimabhāṇakānaṃyeva eke.",
  "tika-vin07t:66_2": "Pubbe vuttampi hi sabbaṃ majjhimabhāṇakā vadantiyevāti veditabbaṃ.",
  "tika-vin07t:66_3": "Dīghabhāṇakā pana “padasāva thero sannipātamāgato”ti vadanti.",
  "tika-vin07t:66_4": "Tesu keci “ākāsenā”ti,",
  "tika-vin07t:66_5": "“te sabbepi tathā tathā āgatadivasānampi atthitāya ekamekaṃ gahetvā tathā tathā vadiṃsū”ti vadanti.",
  "tika-vin07t:67_0": "Kaṃ dhuraṃ katvāti kaṃ jeṭṭhakaṃ katvā.",
  "tika-vin07t:67_1": "Bījaniṃ gahetvāti ettha bījanīgahaṇaṃ parisāya dhammakathikānaṃ hatthakukkuccavinodanamukhavikārapaṭicchādanatthaṃ",
  "tika-vin07t:67_2": "dhammatāvasena āciṇṇanti veditabbaṃ.",
  "tika-vin07t:67_3": "Teneva hi accantasaññatappattā buddhāpi sāvakāpi dhammakathikānaṃ dhammatādassanatthameva cittabījaniṃ gaṇhanti. Paṭhamaṃ,",
  "tika-vin07t:67_4": "āvuso upāli,",
  "tika-vin07t:67_5": "pārājikaṃ kattha paññattanti ettha kathaṃ saṅgītiyā pubbe paṭhamabhāvo siddhoti?",
  "tika-vin07t:67_6": "Pātimokkhuddesānukkamādinā pubbe paṭhamabhāvassa siddhattā.",
  "tika-vin07t:67_7": "Yebhuyyena hi tīṇi piṭakāni bhagavato dharamānakāleyeva iminā anukkamena sajjhāyitāni,",
  "tika-vin07t:67_8": "teneva kamena pacchāpi saṅgītāni visesato vinayābhidhammapiṭakānīti daṭṭhabbaṃ.",
  "tika-vin07t:67_9": "Kismiṃ vatthusminti nimittatthe bhummaṃ.",
  "tika-vin07t:67_10": "Antarā ca, bhante,",
  "tika-vin07t:67_11": "rājagahaṃ antarā ca nāḷandanti rājagahassa ca nāḷandāya ca antarā,",
  "tika-vin07t:67_12": "vivare majjheti attho. Antarā-",
  "tika-vin07t:67_13": "saddena pana yuttattā upayogavacanaṃ kataṃ.",
  "tika-vin07t:67_14": "Rājāgāraketi rañño kīḷanatthāya kate agārake.",
  "tika-vin07t:67_15": "Ambalaṭṭhikāyanti rañño evaṃnāmakaṃ uyyānaṃ.",
  "tika-vin07t:67_16": "Kena saddhinti idha kasmā vuttanti?",
  "tika-vin07t:67_17": "Yasmā panetaṃ na bhagavatā eva vuttaṃ,",
  "tika-vin07t:67_18": "raññāpi kiñci kiñci vuttamatthi,",
  "tika-vin07t:67_19": "tasmā “kamārabbhā”ti avatvā evaṃ vuttanti daṭṭhabbaṃ.",
  "tika-vin07t:67_20": "Vedehiputtenāti ayaṃ kosalarañño dhītāya putto,",
  "tika-vin07t:67_21": "na videharañño dhītāya.",
  "tika-vin07t:67_22": "Yasmā mātā panassa paṇḍitā,",
  "tika-vin07t:67_23": "tasmā sā vedena ñāṇena īhati ghaṭati vāyamatīti “vedehī”ti pākaṭanāmā jātāti veditabbā.",
  "tika-vin07t:68_0": "Evaṃ nimittapayojanakāladesadesakakārakakaraṇappakārehi paṭhamamahāsaṅgītiṃ dassetvā idāni tattha vavatthāpitesu",
  "tika-vin07t:68_1": "dhammavinayesu nānappakārakosallatthaṃ ekavidhādibhede dassetuṃ tadetaṃ sabbampītiādimāha.",
  "tika-vin07t:68_2": "Tattha anuttaraṃ sammāsambodhinti ettha anāvaraṇañāṇapadaṭṭhānaṃ maggañāṇaṃ,",
  "tika-vin07t:68_3": "maggañāṇapadaṭṭhānañca anāvaraṇañāṇaṃ “sammāsambodhī”ti vuccati.",
  "tika-vin07t:68_4": "Paccavekkhantena vāti udānādivasena pavattadhammaṃ sandhāyāha.",
  "tika-vin07t:68_5": "Vimuttirasanti arahattaphalassādaṃ,",
  "tika-vin07t:68_6": "vimuttisampattikaṃ vā aggaphalanipphādanato,",
  "tika-vin07t:68_7": "vimuttikiccaṃ vā kilesānaṃ accantavimuttisampādanato.",
  "tika-vin07t:68_8": "Avasesaṃ buddhavacanaṃ dhammoti ettha yadipi dhammo eva vinayopi pariyattiyādibhāvato,",
  "tika-vin07t:68_9": "tathāpi vinayasaddasannidhānena bhinnādhikaraṇabhāvena payutto dhamma-",
  "tika-vin07t:68_10": "saddo vinayatantivirahitaṃ tantiṃ dīpeti,",
  "tika-vin07t:68_11": "yathā puññañāṇasambhāro gobalibaddantiādi.",
  "tika-vin07t:69_0": "Anekajātisaṃsāranti imissā gāthāya ayaṃ saṅkhepattho –",
  "tika-vin07t:69_1": "ahaṃ imassa attabhāvagehassa kārakaṃ taṇhāvaḍḍhakiṃ gavesanto yena ñāṇena taṃ daṭṭhuṃ sakkā,",
  "tika-vin07t:69_2": "taṃ bodhiñāṇaṃ anibbisaṃ alabhanto eva abhinīhārato pabhuti ettakaṃ kālaṃ anekajātisatasahassasaṅkhyaṃ imaṃ saṃsāravaṭṭaṃ sandhāvissaṃ saṃsariṃ,",
  "tika-vin07t:69_3": "yasmā jarābyādhimaraṇamissatāya jāti nāmesā punappunaṃ upagantuṃ dukkhā,",
  "tika-vin07t:69_4": "na ca sā tasmiṃ adiṭṭhe nivattati,",
  "tika-vin07t:69_5": "tasmā taṃ gavesanto sandhāvissanti attho.",
  "tika-vin07t:69_6": "Diṭṭhosīti idāni mayā sabbaññutaññāṇaṃ paṭivijjhantena diṭṭho asi.",
  "tika-vin07t:69_7": "Puna gehanti puna imaṃ attabhāvasaṅkhātaṃ mama gehaṃ.",
  "tika-vin07t:69_8": "Na kāhasīti na karissasi.",
  "tika-vin07t:69_9": "Kāraṇamāha sabbā tetiādi.",
  "tika-vin07t:69_10": "Tava sabbā avasesakilesaphāsukā mayā bhaggā.",
  "tika-vin07t:69_11": "Imassa tayā katassa attabhāvagehassa avijjāsaṅkhātaṃ kūṭaṃ kaṇṇikamaṇḍalaṃ visaṅkhataṃ viddhaṃsitaṃ.",
  "tika-vin07t:69_12": "Visaṅkhāraṃ nibbānaṃ ārammaṇakaraṇavasena gataṃ mama cittaṃ.",
  "tika-vin07t:69_13": "Ahañca taṇhānaṃ khayasaṅkhātaṃ arahattamaggaphalaṃ ajjhagā pattosmīti attho.",
  "tika-vin07t:69_14": "Keci pana “visaṅkhāragataṃ cittameva taṇhānaṃ khayaṃ ajjhagā”ti evampi atthaṃ vadanti.",
  "tika-vin07t:70_0": "Kecīti khandhakabhāṇakā.",
  "tika-vin07t:70_1": "Pāṭipadadivaseti idaṃ paccavekkhantassa uppannāti etena sambandhitabbaṃ,",
  "tika-vin07t:70_2": "na sabbaññubhāvappattassāti etena.",
  "tika-vin07t:70_3": "Somanassamayañāṇenāti somanassasampayuttañāṇena.",
  "tika-vin07t:70_4": "Āmantayāmīti nivedayāmi,",
  "tika-vin07t:70_5": "bodhemīti attho.",
  "tika-vin07t:70_6": "Antareti antarāḷe,",
  "tika-vin07t:70_7": "vemajjheti attho.",
  "tika-vin07t:71_0": "Suttantapiṭakanti yathā kammameva kammantaṃ,",
  "tika-vin07t:71_1": "evaṃ suttameva suttantanti veditabbaṃ.",
  "tika-vin07t:71_2": "Asaṅgītanti saṅgītikkhandhaka kathāvatthuppakaraṇādikaṃ.",
  "tika-vin07t:71_3": "Soḷasahi vārehi upalakkhitattā “soḷasa parivārā”ti vuttaṃ.",
  "tika-vin07t:71_4": "Tathā hi parivārapāḷiyaṃ paṭhamaṃ pārājikaṃ kattha paññattantiādinā vuttaṃ.",
  "tika-vin07t:71_5": "Paññattivāro kathāpattivāro vipattivāro saṅgahavāro samuṭṭhānavāro adhikaraṇavāro samathavāro samuccayavāroti ime aṭṭha vārā,",
  "tika-vin07t:71_6": "tadanantaraṃ “methunaṃ dhammaṃ paṭisevanapaccayā pārājikaṃ kattha paññatta”nti evaṃ paccayamattavisesena",
  "tika-vin07t:71_7": "puna vuttā teyeva aṭṭha vārā cāti imesaṃ soḷasannaṃ vārānaṃ vasena bhikkhuvibhaṅgassa ca bhikkhunīvibhaṅgassa",
  "tika-vin07t:71_8": "ca pakāsitattā soḷasahi vārehi upalakkhito parivāro “soḷasaparivāro”ti vuttoti veditabbo.",
  "tika-vin07t:72_0": "Daḷhīkammasithilakaraṇappayojanāti idaṃ lokavajjapaṇṇattivajjesu yathākkamaṃ yojetabbaṃ.",
  "tika-vin07t:72_1": "Saññamavelaṃ abhibhavitvā pavatto ācāro ajjhācāro,",
  "tika-vin07t:72_2": "vītikkamo.",
  "tika-vin07t:72_3": "Tenāti vividhanayattādihetunā.",
  "tika-vin07t:72_4": "Etanti vividhavisesanayattātiādigāthāvacanaṃ.",
  "tika-vin07t:72_5": "Etassāti vinayassa.",
  "tika-vin07t:73_0": "Itaraṃ panāti suttaṃ.",
  "tika-vin07t:73_1": "Attatthaparatthādibhedeti ettha ādi-",
  "tika-vin07t:73_2": "saddena diṭṭhadhammikasamparāyikatthe lokiyalokuttarādiatthe ca saṅgaṇhāti.",
  "tika-vin07t:73_3": "Veneyajjhāsayānulomena vuttattāti vinayaṃ viya issarabhāvato āṇāpatiṭṭhāpanavasena adesetvā veneyyānaṃ ajjhāsayānulomena caritānurūpaṃ vuttattā.",
  "tika-vin07t:73_4": "Anupubbasikkhādivasena adesetvā veneyyānaṃ kālantare abhinibbattiṃ dassento āha “sassamiva phala”nti.",
  "tika-vin07t:73_5": "Upāyasamaṅgīnaṃyeva nippajjanabhāvaṃ dassento “dhenu viya khīra”nti āha.",
  "tika-vin07t:73_6": "Na hi dhenuṃ visāṇādīsu,",
  "tika-vin07t:73_7": "akāle vā avijātaṃ vā dohanto khīraṃ paṭilabhati.",
  "tika-vin07t:74_0": "Yanti yasmā.",
  "tika-vin07t:74_1": "Etthāti abhidhamme.",
  "tika-vin07t:74_2": "Abhidhammeti supinantena sukkavissaṭṭhiyā anāpattibhāvepi akusalacetanā upalabbhatītiādinā vinayapaññattiyā saṅkaravirahite dhamme,",
  "tika-vin07t:74_3": "“pubbāparavirodhābhāvato saṅkaravirahite dhamme”tipi vadanti.",
  "tika-vin07t:74_4": "Ārammaṇādīhīti ārammaṇasampayuttakammadvārapaṭipadādīhi.",
  "tika-vin07t:74_5": "Lakkhaṇīyattāti sañjānitabbattā.",
  "tika-vin07t:74_6": "Yaṃ panettha avisiṭṭhanti ettha vinayapiṭakantiādīsu tīsu saddesu yaṃ avisiṭṭhaṃ samānaṃ,",
  "tika-vin07t:74_7": "taṃ piṭakasaddanti attho.",
  "tika-vin07t:74_8": "Mā piṭakasampadānenāti pāḷisampadānavasena mā gaṇhitthāti vuttaṃ hoti.",
  "tika-vin07t:74_9": "Yathāvuttenāti evaṃ duvidhatthenātiādinā vuttappakārena.",
  "tika-vin07t:75_0": "Desanāsāsanakathābhedanti ettha desanābhedaṃ sāsanabhedaṃ kathābhedanti bhedasaddo paccekaṃ yojetabbo.",
  "tika-vin07t:75_1": "Bhedanti ca nānattanti attho.",
  "tika-vin07t:75_2": "Tesūti piṭakesu.",
  "tika-vin07t:75_3": "Sikkhā ca pahānāni ca gambhīrabhāvo ca sikkhāpahānagambhīrabhāvo,",
  "tika-vin07t:75_4": "tañca yathārahaṃ paridīpayeti attho.",
  "tika-vin07t:75_5": "Pariyattibhedanti pariyāpuṇanabhedaṃ vibhāvayeti sambandho.",
  "tika-vin07t:75_6": "Yahiṃ yasmiṃ vinayādike yaṃ sampattiñca vipattiñca yathā pāpuṇāti,",
  "tika-vin07t:75_7": "tampi sabbaṃ vibhāvayeti sambandho.",
  "tika-vin07t:75_8": "Atha vā yaṃ pariyattibhedaṃ sampattiṃ vipattiñca yahiṃ yathā pāpuṇāti,",
  "tika-vin07t:75_9": "tampi sabbaṃ vibhāvayeti yojetabbaṃ.",
  "tika-vin07t:75_10": "Paridīpanā vibhāvanā cāti heṭṭhā gāthāsu vuttassa anurūpato vuttaṃ,",
  "tika-vin07t:75_11": "atthato pana ekameva.",
  "tika-vin07t:76_0": "Āṇārahenāti āṇaṃ paṇetuṃ arahatīti āṇāraho,",
  "tika-vin07t:76_1": "bhagavā sammāsambuddhattā.",
  "tika-vin07t:76_2": "So hi mahākāruṇikatāya ca aviparītato desakabhāvena pamāṇavacanattā ca āṇaṃ paṇetuṃ arahati.",
  "tika-vin07t:76_3": "Vohāraparamatthānampi sambhavato āha “āṇābāhullato”ti.",
  "tika-vin07t:76_4": "Ito paresupi eseva nayo.",
  "tika-vin07t:76_5": "Paṭhamanti vinayapiṭakaṃ.",
  "tika-vin07t:76_6": "Pacurāparādhā seyyasakattherādayo.",
  "tika-vin07t:76_7": "Te hi dosabāhullato “pacurāparādhā”ti vuttā.",
  "tika-vin07t:76_8": "Pacuro bahuko bahulo aparādho doso vītikkamo yesante pacurāparādhā.",
  "tika-vin07t:76_9": "Anekajjhāsayātiādīsu āsayova ajjhāsayo,",
  "tika-vin07t:76_10": "so ca atthato diṭṭhi ñāṇañca.",
  "tika-vin07t:76_11": "Cariyāti rāgacariyādikā cha mūlacariyā.",
  "tika-vin07t:76_12": "Atha vā cariyāti caritaṃ,",
  "tika-vin07t:76_13": "taṃ sucaritaduccaritavasena duvidhaṃ.",
  "tika-vin07t:76_14": "Adhimutti nāma sattānaṃ pubbaparicayavasena abhiruci,",
  "tika-vin07t:76_15": "sā duvidhā hīnapaṇītabhedena.",
  "tika-vin07t:76_16": "Yathānulomanti ajjhāsayādīnaṃ anurūpaṃ.",
  "tika-vin07t:76_17": "Yathādhammanti dhammasabhāvānurūpaṃ.",
  "tika-vin07t:77_0": "Saṃvarāsaṃvaroti ettha khuddako mahanto ca saṃvaroti attho.",
  "tika-vin07t:77_1": "Vuḍḍhiattho hettha a- kāro.",
  "tika-vin07t:77_2": "Diṭṭhiviniveṭhanāti diṭṭhiyā vimocanaṃ.",
  "tika-vin07t:77_3": "Suttantapāḷiyaṃ vivicceva kāmehītiādinā samādhidesanābāhullato suttantapiṭake “adhicittasikkhā”ti vuttaṃ.",
  "tika-vin07t:77_4": "Vītikkamappahānaṃ kilesānanti saṃkilesadhammānaṃ,",
  "tika-vin07t:77_5": "kammakilesānaṃ vā yo kāyavacīdvārehi vītikkamo,",
  "tika-vin07t:77_6": "tassa pahānaṃ.",
  "tika-vin07t:77_7": "Anusayavasena santānamanuvattantā kilesā pariyuṭṭhitāpi sīlabhedavasena vītikkamituṃ na labhantīti āha “vītikkamapaṭipakkhattā sīlassā”ti.",
  "tika-vin07t:77_8": "Pariyuṭṭhānappahānanti okāsadānavasena citte kusalappavattiṃ pariyādiyitvā samuppattivasena ṭhānaṃ pariyuṭṭhānaṃ,",
  "tika-vin07t:77_9": "tassa pahānaṃ.",
  "tika-vin07t:77_10": "Anusayappahānanti ariyamaggena appahīnabhāvena santāne kāraṇalābhe uppajjanārahā thāmagatā kāmarāgādayo",
  "tika-vin07t:77_11": "satta kilesā santāne anu anu sayanato anusayā nāma,",
  "tika-vin07t:77_12": "tesaṃ pahānaṃ.",
  "tika-vin07t:78_0": "Tadaṅgappahānanti tena tena dānasīlādikusalaṅgena tassa tassa akusalaṅgassa pahānaṃ tadaṅgappahānaṃ.",
  "tika-vin07t:78_1": "Duccaritasaṃkilesassa pahānanti kāyavacīduccaritameva yattha uppajjati,",
  "tika-vin07t:78_2": "taṃ santānaṃ sammā kileseti upatāpetīti saṃkileso,",
  "tika-vin07t:78_3": "tassa tadaṅgavasena pahānaṃ.",
  "tika-vin07t:78_4": "Samādhissa kāmacchandapaṭipakkhattā suttantapiṭake taṇhāsaṃkilesassa pahānaṃ vuttaṃ.",
  "tika-vin07t:78_5": "Attādisuññasabhāvadhammappakāsanato abhidhammapiṭake diṭṭhisaṃkilesassa pahānaṃ vuttaṃ.",
  "tika-vin07t:79_0": "Ekamekasmiñcetthāti ettha etesu tīsu piṭakesu ekekasmiṃ piṭaketi attho.",
  "tika-vin07t:79_1": "Dhammoti pāḷīti ettha dhammassa sīlādivisiṭṭhatthayogato,",
  "tika-vin07t:79_2": "buddhānaṃ sabhāvaniruttibhāvato ca pakaṭṭhānaṃ ukkaṭṭhānaṃ vacanappabandhānaṃ āḷi pantīti pāḷi,",
  "tika-vin07t:79_3": "pariyattidhammo.",
  "tika-vin07t:79_4": "Sammutiparamatthabhedassa atthassa anurūpavācakabhāvena paramatthasaddesu ekantena bhagavatā manasā vavatthāpito",
  "tika-vin07t:79_5": "nāmapaññattippabandho pāḷidhammo nāma.",
  "tika-vin07t:79_6": "Desanāya dhammassa ca ko visesoti ce?",
  "tika-vin07t:79_7": "Yathāvuttanayena manasā vavatthāpitadhammassa paresaṃ bodhanabhāvena atisajjanā vācāya pakāsanā “desanā”ti veditabbā. Tenāha –",
  "tika-vin07t:79_8": "“desanāti tassā manasā vavatthāpitāya pāḷiyā desanā”ti.",
  "tika-vin07t:79_9": "Tadubhayampi pana paramatthato saddo eva paramatthavinimuttāya sammutiyā abhāvā.",
  "tika-vin07t:79_10": "Imameva nayaṃ gahetvā keci ācariyā “dhammo ca desanā ca paramatthato saddo evā”ti voharanti,",
  "tika-vin07t:79_11": "tepi anupavajjāyeva.",
  "tika-vin07t:79_12": "Yathā “kāmāvacarapaṭisandhivipākā parittārammaṇā”ti vuccanti,",
  "tika-vin07t:79_13": "evaṃsampadamidaṃ daṭṭhabbaṃ.",
  "tika-vin07t:79_14": "Na hi “kāmāvacarapaṭisandhivipākā nibbattitaparamatthavisayāyevā”ti sakkā vattuṃ itthipurisādiākāraparivitakkapubbakānaṃ",
  "tika-vin07t:79_15": "rāgādiakusalānaṃ mettādikusalānañca ārammaṇaṃ gahetvāpi samuppajjanato.",
  "tika-vin07t:79_16": "Paramatthadhammamūlakattā panassa parikappassa paramatthavisayatā sakkā paññapetuṃ,",
  "tika-vin07t:79_17": "evamidhāpīti daṭṭhabbaṃ.",
  "tika-vin07t:79_18": "Tīsupi cetesu ete dhammatthadesanāpaṭivedhā gambhīrāti sambandho.",
  "tika-vin07t:79_19": "Ettha ca piṭakāvayavānaṃ dhammādīnaṃ vuccamāno gambhīrabhāvo taṃsamudāyassa piṭakassāpi vutto yevāti daṭṭhabbo.",
  "tika-vin07t:79_20": "Dukkhena ogayhanti,",
  "tika-vin07t:79_21": "dukkho vā ogāho ogāhanaṃ antopavisanametesūti dukkhogāhā.",
  "tika-vin07t:79_22": "Etthāti etesu piṭakesu,",
  "tika-vin07t:79_23": "niddhāraṇe cetaṃ bhummavacanaṃ.",
  "tika-vin07t:80_0": "Hetuno phalaṃ hetuphalaṃ.",
  "tika-vin07t:80_1": "Dhammābhilāpoti atthabyañjanako aviparītābhilāpo.",
  "tika-vin07t:80_2": "Visayato asammohato cāti lokiyalokuttarānaṃ yathākkamaṃ avabodhappakāradassanaṃ,",
  "tika-vin07t:80_3": "etassa avabodhoti iminā sambandho.",
  "tika-vin07t:80_4": "Lokiyo hi dhammatthādiṃ ālambitvāva pavattanato visayato avabodhoti vuccati.",
  "tika-vin07t:80_5": "Lokuttaro pana nibbānārammaṇatāya taṃ anālambamānopi tabbisayamohaviddhaṃsanena dhammādīsu pavattanato asammohato avabodhoti vuccati.",
  "tika-vin07t:80_6": "Atthānurūpaṃ dhammesūti kāriyānurūpaṃ kāraṇesūti attho.",
  "tika-vin07t:80_7": "Paññattipathānurūpaṃ paññattīsūti chabbidhanāmapaññattiyā patho paññattipatho,",
  "tika-vin07t:80_8": "tassa anurūpaṃ paññattīsūti attho.",
  "tika-vin07t:81_0": "Dhammajātanti kāraṇappabhedo kāraṇameva vā.",
  "tika-vin07t:81_1": "Atthajātanti kāriyappabhedo,",
  "tika-vin07t:81_2": "kāriyameva vā.",
  "tika-vin07t:81_3": "Yā cāyaṃ desanāti sambandho.",
  "tika-vin07t:81_4": "Yo cetthāti etāsu dhammatthadesanāsu yo paṭivedhoti attho.",
  "tika-vin07t:81_5": "Etthāti etesu tīsu piṭakesu.",
  "tika-vin07t:82_0": "Alagaddūpamāti ettha alagaddasaddena alagaddaggahaṇaṃ vuccati vīṇāvādanaṃ vīṇātiādīsu viya,",
  "tika-vin07t:82_1": "gahaṇañcettha yathā ḍaṃsati,",
  "tika-vin07t:82_2": "tathā duggahaṇaṃ daṭṭhabbaṃ,",
  "tika-vin07t:82_3": "itaraggahaṇe virodhābhāvā.",
  "tika-vin07t:82_4": "Tasmā alagaddassa gahaṇaṃ upamā etissāti alagaddūpamā.",
  "tika-vin07t:82_5": "Alagaddoti cettha āsiviso vuccati.",
  "tika-vin07t:82_6": "So hi alaṃ pariyatto,",
  "tika-vin07t:82_7": "jīvitaharaṇasamattho vā visasaṅkhāto gado assāti “alaṃgado”ti vattabbe “alagaddo”ti vuccati.",
  "tika-vin07t:83_0": "Vaṭṭato nissaraṇaṃ attho payojanaṃ etissāti nissaraṇatthā.",
  "tika-vin07t:83_1": "Bhaṇḍāgāriko viyāti bhaṇḍāgāriko,",
  "tika-vin07t:83_2": "dhammaratanānupālako,",
  "tika-vin07t:83_3": "tassa atthanirapekkhassa pariyatti bhaṇḍāgārikapariyatti.",
  "tika-vin07t:83_4": "Duggahitānīti duṭṭhu gahitāni.",
  "tika-vin07t:83_5": "Tenāha “upārambhādihetu pariyāpuṭā”ti.",
  "tika-vin07t:83_6": "Ettha ca upārambho nāma pariyattiṃ nissāya paravambhanaṃ. Ādi-",
  "tika-vin07t:83_7": "saddena itivādappamokkhalābhasakkārādiṃ saṅgaṇhāti.",
  "tika-vin07t:83_8": "Yaṃ sandhāyāti yaṃ pariyattiduggahaṇaṃ sandhāya.",
  "tika-vin07t:83_9": "Vuttanti alagaddūpamasutte vuttaṃ.",
  "tika-vin07t:83_10": "Tañcassa atthaṃ nānubhontīti tañca assa dhammassa sīlaparipūraṇādisaṅkhātaṃ atthaṃ ete duggahitagāhino nānubhonti na vindanti.",
  "tika-vin07t:83_11": "Paṭividdhākuppoti paṭividdhaarahattaphalo.",
  "tika-vin07t:84_0": "Idāni tīsu piṭakesu yathārahaṃ sampattivipattiyo niddhāretvā dassento āha vinaye panātiādi.",
  "tika-vin07t:84_1": "Tattha tāsaṃyevāti avadhāraṇaṃ chaḷabhiññācatupaṭisambhidānaṃ vinaye pabhedavacanābhāvaṃ sandhāya vuttaṃ.",
  "tika-vin07t:84_2": "Verañjakaṇḍe hi tisso vijjāva vibhattā.",
  "tika-vin07t:84_3": "Dutiye tāsaṃyevāti avadhāraṇaṃ catasso paṭisambhidā apekkhitvā kataṃ tissannampi vijjānaṃ chasu abhiññāsu antopaviṭṭhattā.",
  "tika-vin07t:84_4": "Tāsañcāti ettha ca-",
  "tika-vin07t:84_5": "saddena sesānampi tattha atthibhāvaṃ dīpeti.",
  "tika-vin07t:84_6": "Abhidhammapiṭake hi tisso vijjā cha abhiññā catasso paṭisambhidā ca vuttā eva.",
  "tika-vin07t:84_7": "Paṭisambhidānaṃ tattheva sammā vibhattabhāvaṃ dīpetuṃ tatthevāti avadhāraṇaṃ kataṃ.",
  "tika-vin07t:84_8": "Upādinnaphassoti maggena maggapaṭipādanaphasso.",
  "tika-vin07t:84_9": "Tesanti tesaṃ piṭakānaṃ.",
  "tika-vin07t:84_10": "Etanti etaṃ buddhavacanaṃ.",
  "tika-vin07t:85_0": "Catuttiṃseva suttantāti gāthāya ayamatthayojanā –",
  "tika-vin07t:85_1": "yassa nikāyassa suttagaṇanato catuttiṃseva suttantā vaggasaṅgahavasena tayo vaggā yassa saṅgahassāti tivaggo saṅgaho,",
  "tika-vin07t:85_2": "esa paṭhamo nikāyo idha dīghanikāyoti.",
  "tika-vin07t:85_3": "Anulomikoti apaccanīko,",
  "tika-vin07t:85_4": "atthānulomanato anvatthanāmoti vuttaṃ hoti.",
  "tika-vin07t:85_5": "Ekanikāyampīti ekasamūhampi.",
  "tika-vin07t:85_6": "Evaṃ cittanti evaṃ vicittaṃ.",
  "tika-vin07t:85_7": "Yathayidanti yathā ime.",
  "tika-vin07t:85_8": "Poṇikacikkhallikā khattiyā,",
  "tika-vin07t:85_9": "tesaṃ nivāso “poṇikanikāyo cikkhallikanikāyo”ti vuccati.",
  "tika-vin07t:85_10": "Pañcadasavaggapariggahoti pañcadasahi vaggehi pariggahito.",
  "tika-vin07t:85_11": "Suttantānaṃ sahassāni satta suttasatāni cāti pāṭhe suttantānaṃ sattasahassāni satta suttasatāni cāti yojetabbaṃ.",
  "tika-vin07t:85_12": "Katthaci pana “satta suttasahassāni,",
  "tika-vin07t:85_13": "satta suttasatāni cā”ti pāṭho.",
  "tika-vin07t:85_14": "Pubbe nidassitāti suttantapiṭakaniddese nidassitā.",
  "tika-vin07t:86_0": "Vedanti ñāṇaṃ.",
  "tika-vin07t:86_1": "Tuṭṭhinti pītiṃ.",
  "tika-vin07t:86_2": "Dhammakkhandhavasenāti dhammarāsivasena.",
  "tika-vin07t:86_3": "Dvāsītisahassāni buddhato gaṇhinti sambandho.",
  "tika-vin07t:86_4": "Dve sahassāni bhikkhutoti dhammasenāpatiādīnaṃ bhikkhūnaṃ santikā tehiyeva desitāni dve sahassāni gaṇhiṃ.",
  "tika-vin07t:86_5": "Meti mama hadaye,",
  "tika-vin07t:86_6": "iti ānandatthero attānaṃ niddisati.",
  "tika-vin07t:86_7": "Ye dhammā mama hadaye pavattino,",
  "tika-vin07t:86_8": "te caturāsītisahassānīti yojanā.",
  "tika-vin07t:86_9": "Idañca bhagavato dharamānakāle uggahitadhammakkhandhavasena vuttaṃ,",
  "tika-vin07t:86_10": "parinibbute pana bhagavati ānandattherena desitānaṃ subhasutta gopakamoggallānasuttānaṃ,",
  "tika-vin07t:86_11": "tatiyasaṅgītiyaṃ moggaliputtatissattherena kathitakathāvatthuppakaraṇassa ca vasena dhammakkhandhānaṃ caturāsītisahassatopi adhikatā veditabbā.",
  "tika-vin07t:87_0": "Ekānusandhikaṃ suttanti satipaṭṭhānādi.",
  "tika-vin07t:87_1": "Anekānusandhikanti parinibbānasuttādi.",
  "tika-vin07t:87_2": "Tañhi nānāṭhānesu nānādhammadesanānaṃ vasena pavattaṃ.",
  "tika-vin07t:87_3": "Tikadukabhājanaṃ dhammasaṅgaṇiyaṃ nikkhepakaṇḍa aṭṭhakathākaṇḍavasena gahetabbaṃ.",
  "tika-vin07t:87_4": "Cittavārabhājananti idaṃ cittuppādakaṇḍavasena vuttaṃ.",
  "tika-vin07t:87_5": "Atthi vatthūtiādīsu vatthu nāma sudinnakaṇḍādi.",
  "tika-vin07t:87_6": "Mātikāti sikkhāpadaṃ.",
  "tika-vin07t:87_7": "Antarāpattīti sikkhāpadantaresu aññasmiṃ vatthusmiṃ paññattā āpatti.",
  "tika-vin07t:87_8": "Tikacchedoti tikapācittiyāditikaparicchedo.",
  "tika-vin07t:87_9": "Buddhavacanaṃ saṅgahitanti sambandho.",
  "tika-vin07t:87_10": "Assāti buddhavacanassa.",
  "tika-vin07t:87_11": "Saṅgītipariyosāne sādhukāraṃ dadamānā viyāti sambandho.",
  "tika-vin07t:87_12": "Accharaṃ paharituṃ yuttāni acchariyāni,",
  "tika-vin07t:87_13": "pupphavassacelukkhepādīni.",
  "tika-vin07t:87_14": "Yā “pañcasatā”ti ca “therikā”ti ca pavuccati,",
  "tika-vin07t:87_15": "ayaṃ paṭhamamahāsaṅgīti nāmāti sambandho.",
  "tika-vin07t:88_0": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:89_0": "Paṭhamamahāsaṅgītikathāvaṇṇanānayo niṭṭhito.",
  "tika-vin07t:90_0": "Dutiyasaṅgītikathāvaṇṇanā",
  "tika-vin07t:91_0": "Evaṃ paṭhamamahāsaṅgītiṃ dassetvā yadatthaṃ sā idha dassitā,",
  "tika-vin07t:91_1": "taṃ nigamanavasena dassento imissātiādimāha.",
  "tika-vin07t:91_2": "Tatrāyaṃ ācariyaparamparāti tasmiṃ jambudīpe ayaṃ ācariyānaṃ paveṇī paṭipāṭi.",
  "tika-vin07t:91_3": "Vijitāvinoti vijitasabbakilesapaṭipakkhattā vijitavanto.",
  "tika-vin07t:91_4": "Jambusirivhayeti jambusadiso sirimanto avhayo nāmaṃ yassa dīpassa,",
  "tika-vin07t:91_5": "tasmiṃ jambudīpeti vuttaṃ hoti.",
  "tika-vin07t:91_6": "Mahantena hi jamburukkhena abhilakkhitattā dīpopi “jambū”ti vuccati.",
  "tika-vin07t:91_7": "Acchijjamānaṃ avinassamānaṃ katvā.",
  "tika-vin07t:91_8": "Vinayavaṃsantiādīhi tīhi vinayapāḷiyeva kathitā pariyāyavacanattā tesaṃ.",
  "tika-vin07t:91_9": "Pakataññutanti veyyattiyaṃ,",
  "tika-vin07t:91_10": "paṭubhāvanti vuttaṃ hoti.",
  "tika-vin07t:91_11": "Dhuraggāhoti padhānaggāhī,",
  "tika-vin07t:91_12": "sabbesaṃ pāmokkho hutvā gaṇhīti vuttaṃ hoti.",
  "tika-vin07t:91_13": "Bhikkhūnaṃ samudāyo samūho bhikkhusamudāyo.",
  "tika-vin07t:92_0": "Yadāti nibbāyiṃsūti sambandho.",
  "tika-vin07t:92_1": "Jotayitvā ca sabbadhīti tameva saddhammaṃ sabbattha pakāsayitvā.",
  "tika-vin07t:92_2": "Jutimantoti paññājutiyā yuttā,",
  "tika-vin07t:92_3": "tejavanto vā,",
  "tika-vin07t:92_4": "mahānubhāvāti attho.",
  "tika-vin07t:92_5": "Nibbāyiṃsūti anupādisesāya nibbānadhātuyā nibbāyiṃsu.",
  "tika-vin07t:92_6": "Anālayāti asaṅgā.",
  "tika-vin07t:93_0": "Athāti pacchā,",
  "tika-vin07t:93_1": "yadā parinibbāyiṃsu,",
  "tika-vin07t:93_2": "tato paranti attho.",
  "tika-vin07t:93_3": "Kappati siṅgīloṇakappoti ettha kappa-",
  "tika-vin07t:93_4": "saddo vikappattho,",
  "tika-vin07t:93_5": "tena siṅgīloṇavikappopi kappati.",
  "tika-vin07t:93_6": "Idampi pakkhantaraṃ kappatīti attho,",
  "tika-vin07t:93_7": "evaṃ sabbattha.",
  "tika-vin07t:93_8": "Tattha siṅgena loṇaṃ pariharitvā aloṇakapiṇḍapātena saddhiṃ bhuñjituṃ kappati,",
  "tika-vin07t:93_9": "sannidhiṃ na karotīti adhippāyo.",
  "tika-vin07t:93_10": "Kappati dvaṅgulakappoti dvaṅgulaṃ atikkantāya chāyāya vikāle bhojanaṃ bhuñjituṃ kappatīti attho.",
  "tika-vin07t:93_11": "Kappati gāmantarakappoti “gāmantaraṃ gamissāmī”ti pavāritena anatirittabhojanaṃ bhuñjituṃ kappatīti attho.",
  "tika-vin07t:93_12": "Kappati āvāsakappoti ekasīmāya nānāsenāsanesu visuṃ visuṃ uposathādīni saṅghakammāni kātuṃ vaṭṭatīti attho.",
  "tika-vin07t:93_13": "Kappati anumatikappoti “anāgatānaṃ āgatakāle anumatiṃ gahessāmā”ti tesu anāgatesuyeva vaggena saṅghena kammaṃ katvā pacchā anumatiṃ gahetuṃ kappati,",
  "tika-vin07t:93_14": "vaggakammaṃ na hotīti adhippāyo.",
  "tika-vin07t:93_15": "Kappati āciṇṇakappoti ācariyupajjhāyehi āciṇṇo kappatīti attho.",
  "tika-vin07t:93_16": "So pana ekacco kappati dhammiko,",
  "tika-vin07t:93_17": "ekacco na kappati adhammikoti veditabbo.",
  "tika-vin07t:93_18": "Kappati amathitakappoti yaṃ khīraṃ khīrabhāvaṃ vijahitaṃ dadhibhāvaṃ asampattaṃ,",
  "tika-vin07t:93_19": "taṃ bhuttāvinā pavāritena anatirittaṃ bhuñjituṃ kappatīti attho.",
  "tika-vin07t:93_20": "Kappati jaḷogiṃ pātunti ettha jaḷogīti taruṇasurā,",
  "tika-vin07t:93_21": "yaṃ majjasambhāraṃ ekato kataṃ majjabhāvamasampattaṃ,",
  "tika-vin07t:93_22": "taṃ pātuṃ vaṭṭatīti adhippāyo.",
  "tika-vin07t:93_23": "Jātarūparajatanti ettha sarasato vikāraṃ anāpajjitvā sabbadā jātarūpameva hotīti jātaṃ rūpaṃ etassāti jātarūpaṃ, suvaṇṇaṃ.",
  "tika-vin07t:93_24": "Dhavalasabhāvatāya rājatīti rajataṃ, rūpiyaṃ.",
  "tika-vin07t:93_25": "Susunāgaputtoti susunāgassa putto.",
  "tika-vin07t:93_26": "Kākaṇḍakaputtoti kākaṇḍakassa brāhmaṇassa putto.",
  "tika-vin07t:93_27": "Vajjīsūti janapadanāmattā bahuvacanaṃ kataṃ.",
  "tika-vin07t:94_0": "Tadahuposatheti ettha tadahūti tasmiṃ ahani.",
  "tika-vin07t:94_1": "Upavasanti etthāti uposatho,",
  "tika-vin07t:94_2": "upavasantīti ca sīlasamādānena vā anasanādinā vā upetā hutvā vasantīti attho.",
  "tika-vin07t:94_3": "Kaṃsapātinti suvaṇṇapātiṃ.",
  "tika-vin07t:94_4": "Māsakarūpanti māsako eva.",
  "tika-vin07t:94_5": "Sabbaṃ tāva vattabbanti iminā sattasatikakkhandhake āgatā sabbāpi pāḷi idha ānetvā vattabbāti dasseti.",
  "tika-vin07t:94_6": "Saṅgāyitasadisameva saṅgāyiṃsūti sambandho.",
  "tika-vin07t:95_0": "Sā panāyaṃ saṅgītīti sambandho.",
  "tika-vin07t:95_1": "Tesūti tesu saṅgītikārakesu theresu.",
  "tika-vin07t:95_2": "Vissutā ete saddhivihārikā ñeyyāti sambandho.",
  "tika-vin07t:95_3": "Sāṇasambhūtoti sāṇadesavāsī sambhūtatthero.",
  "tika-vin07t:95_4": "Dutiyo saṅgahoti sambandhitabbaṃ.",
  "tika-vin07t:95_5": "Pannabhārāti patitakkhandhabhārā.",
  "tika-vin07t:96_0": "Abbudanti upaddavaṃ vadanti.",
  "tika-vin07t:96_1": "“Bhagavato vacanaṃ thenetvā attano vacanassa dīpanato abbudanti corakamma”nti eke.",
  "tika-vin07t:96_2": "Idanti vakkhamānanidassanaṃ.",
  "tika-vin07t:96_3": "Sandissamānā mukhā sammukhā.",
  "tika-vin07t:96_4": "Bhāvitamagganti uppāditajjhānaṃ.",
  "tika-vin07t:96_5": "Sādhu sappurisāti ettha sādhūti āyācanatthe nipāto,",
  "tika-vin07t:96_6": "taṃ yācāmīti attho.",
  "tika-vin07t:96_7": "Haṭṭhapahaṭṭhoti punappunaṃ santuṭṭho.",
  "tika-vin07t:96_8": "Udaggudaggoti sarīravikāruppādanapītivasena udaggudaggo,",
  "tika-vin07t:96_9": "pītimā hi puggalo kāyacittānaṃ uggatattā “udaggudaggo”ti vuccati.",
  "tika-vin07t:97_0": "Tena kho pana samayenāti yasmiṃ samaye dutiyaṃ saṅgītiṃ akariṃsu,",
  "tika-vin07t:97_1": "tasmiṃ samayeti attho.",
  "tika-vin07t:97_2": "Taṃ adhikaraṇaṃ na sampāpuṇiṃsūti taṃ vajjiputtakehi uppāditaṃ adhikaraṇaṃ vinicchinituṃ na sampāpuṇiṃsu nāgamiṃsu.",
  "tika-vin07t:97_3": "No ahuvatthāti sambandho.",
  "tika-vin07t:97_4": "Yāvatāyukaṃ ṭhatvā parinibbutāti sambandho.",
  "tika-vin07t:97_5": "Kiṃ pana katvā therā parinibbutāti?",
  "tika-vin07t:97_6": "Āha dutiyaṃ saṅgahaṃ katvātiādi.",
  "tika-vin07t:97_7": "Aniccatāvasanti aniccatādhīnataṃ.",
  "tika-vin07t:97_8": "Jamminti lāmakaṃ.",
  "tika-vin07t:97_9": "Durabhisambhavaṃ anabhibhavanīyaṃ atikkamituṃ asakkuṇeyyaṃ aniccataṃ evaṃ ñatvāti sambandho.",
  "tika-vin07t:98_0": "Dutiyasaṅgītikathāvaṇṇanānayo niṭṭhito.",
  "tika-vin07t:99_0": "Tatiyasaṅgītikathāvaṇṇanā",
  "tika-vin07t:100_0": "Satta vassānīti accantasaṃyoge upayogavacanaṃ.",
  "tika-vin07t:100_1": "Aticchathāti atikkamitvā icchatha,",
  "tika-vin07t:100_2": "ito aññattha gantvā bhikkhaṃ pariyesathāti attho.",
  "tika-vin07t:100_3": "Bhattavissaggakaraṇatthāyāti bhattassa ajjhoharaṇakiccatthāya,",
  "tika-vin07t:100_4": "bhuñjanatthāyāti attho.",
  "tika-vin07t:100_5": "“Soḷasavasso”ti uddeso kathanaṃ assa atthīti soḷasavassuddesiko,",
  "tika-vin07t:100_6": "“soḷasavassiko”ti attho.",
  "tika-vin07t:101_0": "Tīsu vedesūtiādīsu iruvedayajuvedasāmavedasaṅkhātesu tīsu vedesu.",
  "tika-vin07t:101_1": "Tayo eva kira vedā aṭṭhakādīhi dhammikehi isīhi lokassa saggamaggavibhāvanatthāya katā.",
  "tika-vin07t:101_2": "Teneva hi te tehi vuccanti.",
  "tika-vin07t:101_3": "Āthabbaṇavedo pana pacchā adhammikehi brāhmaṇehi pāṇavadhādiatthāya kato.",
  "tika-vin07t:101_4": "Purimesu ca tīsu vedesu teheva dhammikasākhāyo apanetvā yāgavadhādidīpikā adhammikasākhā pakkhittāti veditabbā.",
  "tika-vin07t:101_5": "Nighaṇḍūti rukkhādīnaṃ vevacanappakāsakaṃ pariyāyanāmānurūpaṃ satthaṃ.",
  "tika-vin07t:101_6": "Tañhi loke “nighaṇḍū”ti vuccati.",
  "tika-vin07t:101_7": "Keṭubhanti kiṭati gameti kiriyādivibhāganti keṭubhaṃ,",
  "tika-vin07t:101_8": "kiriyākappavikappo kavīnaṃ upakārasatthaṃ.",
  "tika-vin07t:101_9": "Ettha ca kiriyākappavikappoti vacībhedādilakkhaṇā kiriyā kappīyati vikappīyati etenāti kiriyākappo,",
  "tika-vin07t:101_10": "so pana vaṇṇapadabandhapadatthādivibhāgato bahuvikappoti “kiriyākappavikappo”ti vuccati.",
  "tika-vin07t:101_11": "Idañca mūlakiriyākappaganthaṃ sandhāya vuttaṃ.",
  "tika-vin07t:101_12": "Saha nighaṇḍunā keṭubhena ca sanighaṇḍukeṭubhā,",
  "tika-vin07t:101_13": "tayo vedā,",
  "tika-vin07t:101_14": "tesu sanighaṇḍukeṭubhesu.",
  "tika-vin07t:101_15": "Ṭhānakaraṇādivibhāgato ca nibbacanavibhāgato ca akkharā pabhedīyanti etenāti akkharappabhedo,",
  "tika-vin07t:101_16": "sikkhā ca nirutti ca.",
  "tika-vin07t:101_17": "Saha akkharappabhedenāti sākkharappabhedā,",
  "tika-vin07t:101_18": "tesu sākkharappabhedesu.",
  "tika-vin07t:101_19": "Āthabbaṇavedaṃ catutthaṃ katvā “itiha āsa itiha āsā”ti īdisavacanapaṭisaṃyutto porāṇakathāsaṅkhāto itihāso pañcamo etesanti itihāsapañcamā,",
  "tika-vin07t:101_20": "tayo vedā,",
  "tika-vin07t:101_21": "tesu itihāsapañcamesu.",
  "tika-vin07t:102_0": "Yassa cittantiādi pañhadvayaṃ khīṇāsavānaṃ cuticittassa uppādakkhaṇaṃ sandhāya vuttaṃ.",
  "tika-vin07t:102_1": "Tattha paṭhamapañhe uppajjatīti uppādakkhaṇasamaṅgitāya uppajjati.",
  "tika-vin07t:102_2": "Na nirujjhatīti nirodhakkhaṇaṃ appattatāya na nirujjhati.",
  "tika-vin07t:102_3": "Tassa cittanti tassa puggalassa taṃ cittaṃ kiṃ nirujjhissati āyatiñca nuppajjissatīti pucchā,",
  "tika-vin07t:102_4": "tassā ca vibhajjabyākaraṇīyatāya evamettha vissajjanaṃ veditabbaṃ.",
  "tika-vin07t:102_5": "Arahato pacchimacittassa uppādakkhaṇe tassa cittaṃ uppajjati,",
  "tika-vin07t:102_6": "na nirujjhati,",
  "tika-vin07t:102_7": "āyatiñca nuppajjissati,",
  "tika-vin07t:102_8": "avassameva nirodhakkhaṇaṃ patvā nirujjhissati,",
  "tika-vin07t:102_9": "tato appaṭisandhikattā aññaṃ nuppajjissati.",
  "tika-vin07t:102_10": "Ṭhapetvā pana pacchimacittasamaṅgiṃ khīṇāsavaṃ itaresaṃ uppādakkhaṇasamaṅgicittaṃ uppādakkhaṇasamaṅgitāya",
  "tika-vin07t:102_11": "uppajjati bhaṅgaṃ appattatāya na nirujjhati,",
  "tika-vin07t:102_12": "bhaṅgaṃ pana patvā nirujjhissateva,",
  "tika-vin07t:102_13": "aññaṃ pana tasmiṃ vā aññasmiṃ vā attabhāve uppajjissati ceva nirujjhissati cāti.",
  "tika-vin07t:102_14": "Yassa vā panātiādi dutiyapañhe pana nirujjhissati nuppajjissatīti yassa cittaṃ uppādakkhaṇasamaṅgitāya",
  "tika-vin07t:102_15": "bhaṅgakkhaṇaṃ patvā nirujjhissati appaṭisandhikatāya nuppajjissati,",
  "tika-vin07t:102_16": "tassa khīṇāsavassa taṃ cittaṃ kiṃ uppajjati na nirujjhatīti pucchā,",
  "tika-vin07t:102_17": "tassā ekaṃsabyākaraṇīyatāya “āmantā”ti vissajjanaṃ veditabbaṃ.",
  "tika-vin07t:102_18": "Uddhaṃ vā adho vā harituṃ asakkontoti uparimapade vā heṭṭhimapadaṃ heṭṭhimapade vā uparimapadaṃ atthato",
  "tika-vin07t:102_19": "samannāharituṃ ghaṭetuṃ pubbenāparaṃ yojetvā atthaṃ paricchindituṃ asakkontoti attho.",
  "tika-vin07t:103_0": "Sotāpannānaṃ sīlesu paripūrakāritāya samādinnasīlato natthi parihānīti āha “abhabbo dāni sāsanato nivattitu”nti.",
  "tika-vin07t:103_1": "Vaḍḍhetvāti uparimaggatthāya kammaṭṭhānaṃ vaḍḍhetvā.",
  "tika-vin07t:103_2": "Dante punanti visodhenti etenāti dantaponaṃ vuccati dantakaṭṭhaṃ.",
  "tika-vin07t:103_3": "Abhinavānaṃ āgantukānaṃ lajjīsabhāvaṃ khantimettādiguṇasamaṅgitañca katipāhaṃ suṭṭhu vīmaṃsitvāva hatthakammādisampaṭicchanaṃ",
  "tika-vin07t:103_4": "saṅgahakaraṇañca yuttanti sāmaṇerassa ceva aññesañca bhikkhūnaṃ diṭṭhānugatiṃ āpajjantānaṃ ñāpanatthaṃ",
  "tika-vin07t:103_5": "thero tassa bhabbarūpataṃ abhiññāya ñatvāpi puna sammajjanādiṃ akāsi.",
  "tika-vin07t:103_6": "“Tassa cittadamanattha”ntipi vadanti.",
  "tika-vin07t:103_7": "Buddhavacanaṃ paṭṭhapesīti buddhavacanaṃ uggaṇhāpetuṃ ārabhi.",
  "tika-vin07t:103_8": "Sakalavinayācārapaṭipatti upasampannānameva vihitāti tappariyāpuṇanamapi tesaññeva anurūpanti āha “ṭhapetvā vinayapiṭaka”nti.",
  "tika-vin07t:103_9": "Tassa citte ṭhapitampi buddhavacanaṃ saṅgopanatthāya niyyātitabhāvaṃ dassetuṃ “hatthe patiṭṭhāpetvā”ti vuttaṃ.",
  "tika-vin07t:104_0": "Ekarajjābhisekanti sakalajambudīpe ekādhipaccavasena kariyamānaṃ abhisekaṃ.",
  "tika-vin07t:104_1": "Rājiddhiyoti rājānubhāvānugatappabhāvā.",
  "tika-vin07t:104_2": "Yatoti yato soḷasaghaṭato.",
  "tika-vin07t:104_3": "Devatā eva divase divase āharantīti sambandho.",
  "tika-vin07t:104_4": "Devasikanti divase divase.",
  "tika-vin07t:104_5": "Agadāmalakanti appakeneva sarīrasodhanādisamatthaṃ sabbadosaharaṃ osadhāmalakaṃ.",
  "tika-vin07t:104_6": "Chaddantadahatoti chaddantadahasamīpe ṭhitadevavimānato,",
  "tika-vin07t:104_7": "kapparukkhato vā,",
  "tika-vin07t:104_8": "tattha tādisā kapparukkhavisesā santi,",
  "tika-vin07t:104_9": "tato vā āharantīti attho.",
  "tika-vin07t:104_10": "Asuttamayikanti suttehi abaddhaṃ dibbasumanapuppheheva kataṃ sumanapupphapaṭaṃ.",
  "tika-vin07t:104_11": "Uṭṭhitassa sālinoti sayaṃjātasālino,",
  "tika-vin07t:104_12": "samudāyāpekkhañcettha ekavacanaṃ,",
  "tika-vin07t:104_13": "sālīnanti attho.",
  "tika-vin07t:104_14": "Nava vāhasahassānīti ettha catasso muṭṭhiyo eko kuḍuvo,",
  "tika-vin07t:104_15": "cattāro kuḍuvā eko pattho,",
  "tika-vin07t:104_16": "cattāro patthā eko āḷhako,",
  "tika-vin07t:104_17": "cattāro āḷhakā ekaṃ doṇaṃ,",
  "tika-vin07t:104_18": "cattāri doṇāni ekā mānikā,",
  "tika-vin07t:104_19": "catasso mānikā ekā khārī,",
  "tika-vin07t:104_20": "vīsati khārikā eko vāho,",
  "tika-vin07t:104_21": "tadeva “ekaṃ sakaṭa”nti suttanipātaṭṭhakathādīsu vuttaṃ.",
  "tika-vin07t:104_22": "Nitthusakaṇe karontīti thusakuṇḍakarahite karonti.",
  "tika-vin07t:104_23": "Tena nimmitaṃ buddharūpaṃ passantoti sambandho.",
  "tika-vin07t:104_24": "Puññappabhāvanibbattaggahaṇaṃ nāgarājanimmitānaṃ puññappabhāvanibbattehi sadisatāya kataṃ.",
  "tika-vin07t:104_25": "Vimalaketumālāti ettha ketumālā nāma sīsato nikkhamitvā uparimuddhani puñjo hutvā dissamānarasmirāsīti vadanti.",
  "tika-vin07t:105_0": "Bāhirakapāsaṇḍanti bāhirakappaveditaṃ samayavādaṃ.",
  "tika-vin07t:105_1": "Pariggaṇhīti vīmaṃsamāno pariggahesi.",
  "tika-vin07t:105_2": "Bhaddapīṭhakesūti vettamayapīṭhesu.",
  "tika-vin07t:105_3": "Sāroti guṇasāro.",
  "tika-vin07t:105_4": "Sīhapañjareti mahāvātapānasamīpe.",
  "tika-vin07t:105_5": "Kilesavipphandarahitacittatāya dantaṃ.",
  "tika-vin07t:105_6": "Niccaṃ paccupaṭṭhitasatārakkhatāya guttaṃ.",
  "tika-vin07t:105_7": "Khuraggeyevāti kesoropanāvasāne.",
  "tika-vin07t:105_8": "Ativiya sobhatīti sambandho.",
  "tika-vin07t:105_9": "Vāṇijako ahosīti madhuvāṇijako ahosi.",
  "tika-vin07t:106_0": "Pubbe va sannivāsenāti pubbe vā pubbajātiyaṃ vā sahavāsenāti attho.",
  "tika-vin07t:106_1": "Paccuppannahitena vāti vattamānabhave hitacaraṇena vā.",
  "tika-vin07t:106_2": "Evaṃ imehi dvīhi kāraṇehi taṃ sinehasaṅkhātaṃ pemaṃ jāyate.",
  "tika-vin07t:106_3": "Kiṃ viyāti?",
  "tika-vin07t:106_4": "Āha “uppalaṃ va yathodake”ti.",
  "tika-vin07t:106_5": "Uppalaṃ vāti rassakato vā-",
  "tika-vin07t:106_6": "saddo avuttasampiṇḍanattho. Yathā-",
  "tika-vin07t:106_7": "saddo upamāyaṃ.",
  "tika-vin07t:106_8": "Idaṃ vuttaṃ hoti –",
  "tika-vin07t:106_9": "yathā uppalañca sesañca padumādi udake jāyamānaṃ dve kāraṇāni nissāya jāyati udakañceva kalalañca,",
  "tika-vin07t:106_10": "evaṃ pemampīti.",
  "tika-vin07t:107_0": "Dhuvabhattānīti niccabhattāni.",
  "tika-vin07t:107_1": "Vajjāvajjanti khuddakaṃ mahantañca vajjaṃ.",
  "tika-vin07t:107_2": "Moggaliputtatissattherassa bhāramakāsīti therassa mahānubhāvataṃ,",
  "tika-vin07t:107_3": "tadā sāsanakiccassa nāyakabhāvena saṅghapariṇāyakatañca rañño ñāpetuṃ saṅgho tassa bhāramakāsīti veditabbaṃ,",
  "tika-vin07t:107_4": "na aññesaṃ ajānanatāya.",
  "tika-vin07t:107_5": "Sāsanassa dāyādoti sāsanassa abbhantaro ñātako homi na homīti attho.",
  "tika-vin07t:107_6": "Ye sāsane pabbajituṃ puttadhītaro pariccajanti,",
  "tika-vin07t:107_7": "te buddhasāsane sālohitañātakā nāma honti,",
  "tika-vin07t:107_8": "sakalasāsanadhāraṇe samatthānaṃ attano orasaputtānaṃ pariccattattā na paccayamattadāyakāti imamatthaṃ sandhāya thero “na kho, mahārāja,",
  "tika-vin07t:107_9": "ettāvatā sāsanassa dāyādo hotī”ti āha.",
  "tika-vin07t:107_10": "Kathañcarahīti ettha carahīti nipāto akkhantiṃ dīpeti.",
  "tika-vin07t:107_11": "Tissakumārassāti rañño ekamātukassa kaniṭṭhassa.",
  "tika-vin07t:107_12": "Sakkhasīti sakkhissasi.",
  "tika-vin07t:107_13": "Sikkhāya patiṭṭhāpesunti pāṇātipātā veramaṇiādīsu vikālabhojanā veramaṇipariyosānāsu chasu sikkhāsu pāṇātipātā",
  "tika-vin07t:107_14": "veramaṇiṃ dve vassāni avītikkamma samādānaṃ samādiyāmītiādinā samādānavasena sikkhāsammutidānānantaraṃ",
  "tika-vin07t:107_15": "sikkhāya patiṭṭhāpesuṃ.",
  "tika-vin07t:107_16": "Cha vassāni abhisekassa assāti chavassābhiseko.",
  "tika-vin07t:108_0": "Sabbaṃ theravādanti dve saṅgītiyo āruḷhā pāḷi.",
  "tika-vin07t:108_1": "Sā hi mahāsaṅghikādibhinnaladdhikāhi vivecetuṃ “theravādo”ti vuttā.",
  "tika-vin07t:108_2": "Ayañhi vibhajjavādo mahākassapattherādīhi asaṅkarato rakkhito ānīto cāti “theravādo”ti vuccati,",
  "tika-vin07t:108_3": "“satheravāda”ntipi likhanti.",
  "tika-vin07t:108_4": "Tattha “aṭṭhakathāsu āgatatheravādasahitaṃ sāṭṭhakathaṃ tipiṭakasaṅgahitaṃ buddhavacana”nti ānetvā yojetabbaṃ.",
  "tika-vin07t:108_5": "Tejodhātuṃ samāpajjitvāti tejokasiṇārammaṇaṃ jhānaṃ samāpajjitvā.",
  "tika-vin07t:109_0": "Sabhāyanti nagaramajjhe vinicchayasālāyaṃ.",
  "tika-vin07t:109_1": "Diṭṭhigatānīti diṭṭhiyova.",
  "tika-vin07t:109_2": "Na kho panetaṃ sakkā imesaṃ majjhe vasantena vūpasametunti tesañhi majjhe vasanto tesuyeva antogadhattā ādeyyavacano na hoti,",
  "tika-vin07t:109_3": "tasmā evaṃ cintesi.",
  "tika-vin07t:109_4": "Ahogaṅgapabbatanti evaṃnāmakaṃ pabbataṃ.",
  "tika-vin07t:109_5": "“Adhogaṅgāpabbata”ntipi likhanti,",
  "tika-vin07t:109_6": "taṃ na sundaraṃ.",
  "tika-vin07t:109_7": "Pañcātapena tappentīti catūsu ṭhānesu aggiṃ jāletvā majjhe ṭhatvā sūriyamaṇḍalaṃ ullokentā sūriyātapena tappenti.",
  "tika-vin07t:109_8": "Ādiccaṃ anuparivattantīti udayakālato pabhuti sūriyaṃ olokayamānā yāva atthaṅgamanā sūriyābhimukhāva parivattanti.",
  "tika-vin07t:109_9": "Vobhindissāmāti paggaṇhiṃsūti vināsessāmāti ussāhamakaṃsu.",
  "tika-vin07t:110_0": "Vissaṭṭhoti maraṇasaṅkārahito,",
  "tika-vin07t:110_1": "nibbhayoti attho.",
  "tika-vin07t:110_2": "Migavaṃ nikkhamitvāti araññe vicaritvā migamāraṇakīḷā migavaṃ,",
  "tika-vin07t:110_3": "taṃ uddissa nikkhamitvā migavadhatthaṃ nikkhamitvāti attho.",
  "tika-vin07t:110_4": "Ahināgādito visesanatthaṃ “hatthināgenā”ti vuttaṃ.",
  "tika-vin07t:110_5": "Tassa passantassevāti anādare sāmivacanaṃ,",
  "tika-vin07t:110_6": "tasmiṃ passanteyevāti attho.",
  "tika-vin07t:110_7": "Ākāse uppatitvāti ettha ayaṃ vikubbaniddhi na hotīti gihissāpi imaṃ iddhiṃ dassesi adhiṭṭhāniddhiyā appaṭikkhittattā.",
  "tika-vin07t:110_8": "Pakativaṇṇañhi vijahitvā nāgavaṇṇādidassanaṃ vikubbaniddhi.",
  "tika-vin07t:110_9": "Chaṇavesanti ussavavesaṃ.",
  "tika-vin07t:110_10": "Padhānagharanti bhāvanānuyogavasena vīriyārambhassa anurūpaṃ vivittasenāsanaṃ.",
  "tika-vin07t:110_11": "Sopīti rañño bhāgineyyaṃ sandhāya vuttaṃ.",
  "tika-vin07t:111_0": "Kusalādhippāyoti manāpajjhāsayo.",
  "tika-vin07t:111_1": "Dveḷhakajātoti saṃsayamāpanno.",
  "tika-vin07t:111_2": "Ekekaṃ bhikkhusahassaparivāranti ettha “gaṇhitvā āgacchathā”ti āṇākārena vuttepi therā bhikkhū sāsanahitattā gatā.",
  "tika-vin07t:111_3": "Kappiyasāsanañhetaṃ,",
  "tika-vin07t:111_4": "na gihīnaṃ gihikammapaṭisaṃyuttaṃ.",
  "tika-vin07t:111_5": "Thero nāgacchīti kiñcāpi “rājā pakkosatī”ti vuttepi dhammakammatthāya āgantuṃ vaṭṭati,",
  "tika-vin07t:111_6": "dvikkhattuṃ pana pesitepi “ananurūpā yācanā”ti nāgato,",
  "tika-vin07t:111_7": "“mahānubhāvo thero yathānusiṭṭhaṃ paṭipattiko pamāṇabhūto”ti rañño ceva ubhayapakkhikānañca attani bahumānuppādanavasena",
  "tika-vin07t:111_8": "uddhaṃ kattabbakammasiddhiṃ ākaṅkhanto asāruppavacanalesena nāgacchi.",
  "tika-vin07t:111_9": "Ekato saṅghaṭitā nāvā nāvāsaṅghāṭaṃ.",
  "tika-vin07t:111_10": "Sāsanapaccatthikānaṃ bahubhāvato āha “ārakkhaṃ saṃvidhāyā”ti.",
  "tika-vin07t:111_11": "Yanti yasmā.",
  "tika-vin07t:111_12": "Abbāhiṃsūti ākaḍḍhiṃsu.",
  "tika-vin07t:111_13": "Bāhiratoti uyyānassa bāhirato.",
  "tika-vin07t:111_14": "Passantānaṃ atidukkarabhāvena upaṭṭhānaṃ sandhāya “padesapathavīkampanaṃ dukkara”nti āha.",
  "tika-vin07t:111_15": "Adhiṭṭhāne panettha visuṃ dukkaratā nāma natthi.",
  "tika-vin07t:112_0": "Dīpakatittiroti sākuṇikehi samajātikānaṃ gahaṇatthāya posetvā sikkhetvā pāsaṭṭhāne ṭhapanakatittiro.",
  "tika-vin07t:112_1": "Na paṭicca kammaṃ phusatīti gāthāya yadi tava pāpakiriyāya mano nappadussati,",
  "tika-vin07t:112_2": "luddena taṃ nissāya katampi pāpakammaṃ taṃ na phusati.",
  "tika-vin07t:112_3": "Pāpakiriyāya hi appossukkassa nirālayassa bhadrassa sato tava taṃ pāpaṃ na upalimpati,",
  "tika-vin07t:112_4": "tava cittaṃ na allīyatīti attho.",
  "tika-vin07t:113_0": "Kiṃ vadati sīlenāti kiṃvādī.",
  "tika-vin07t:113_1": "Atha vā ko katamo vādo kiṃvādo,",
  "tika-vin07t:113_2": "so etassa atthīti kiṃvādī.",
  "tika-vin07t:113_3": "Attānañca lokañca sassatoti vādo etesanti sassatavādino.",
  "tika-vin07t:113_4": "Sattesu saṅkhāresu vā ekaccaṃ sassatanti pavatto vādo ekaccasassato,",
  "tika-vin07t:113_5": "tasmiṃ niyuttā ekaccasassatikā. “Anto, ananto,",
  "tika-vin07t:113_6": "antānanto,",
  "tika-vin07t:113_7": "nevanto nānanto”ti evaṃ antānantaṃ ārabbha pavattā cattāro vādā antānantā,",
  "tika-vin07t:113_8": "tesu niyuttā antānantikā.",
  "tika-vin07t:113_9": "Na marati na upacchijjatīti amarā,",
  "tika-vin07t:113_10": "evantipi me no,",
  "tika-vin07t:113_11": "tathātipi me notiādinā pavattā diṭṭhi ceva vācā ca,",
  "tika-vin07t:113_12": "tassā vikkhepo etesanti amarāvikkhepikā.",
  "tika-vin07t:113_13": "Atha vā amarā nāma macchajāti duggahā hoti,",
  "tika-vin07t:113_14": "tassā amarāya viya vikkhepo etesanti amarāvikkhepikā.",
  "tika-vin07t:113_15": "Adhicca yadicchakaṃ yaṃ kiñci kāraṇaṃ anapekkhitvā samuppanno attā ca loko cāti vāde niyuttā adhiccasamuppannikā.",
  "tika-vin07t:113_16": "Saññī attāti vādo yesante saññīvādā.",
  "tika-vin07t:113_17": "Evaṃ asaññīvādā nevasaññīnāsaññīvādāti etthāpi.",
  "tika-vin07t:113_18": "“Kāyassa bhedā satto ucchijjatī”ti evaṃ ucchedaṃ vadantīti ucchedavādā.",
  "tika-vin07t:113_19": "Diṭṭhadhammoti paccakkho yathāsakaṃ attabhāvo,",
  "tika-vin07t:113_20": "tasmiṃyeva yathākāmaṃ pañcakāmaguṇaparibhogena nibbānaṃ dukkhūpasamaṃ vadantīti diṭṭhadhammanibbānavādā.",
  "tika-vin07t:113_21": "Vibhajitvā vādo etassāti vibhajjavādī, bhagavā.",
  "tika-vin07t:113_22": "Sabbaṃ ekarūpena avatvā yathādhammaṃ vibhajitvā nijjaṭaṃ nigumbaṃ katvā yathā diṭṭhisandehādayo vigacchanti,",
  "tika-vin07t:113_23": "sammutiparamatthā ca dhammā asaṅkarā paṭibhanti,",
  "tika-vin07t:113_24": "evaṃ ekantavibhajanasīloti vuttaṃ hoti.",
  "tika-vin07t:113_25": "Parappavādaṃ maddamānoti tasmiṃ kāle uppannaṃ,",
  "tika-vin07t:113_26": "āyatiṃ uppajjanakañca sabbaṃ paravādaṃ kathāvatthumātikāvivaraṇamukhena nimmaddanaṃ karontoti attho.",
  "tika-vin07t:114_0": "Tatiyasaṅgītikathāvaṇṇanānayo niṭṭhito.",
  "tika-vin07t:115_0": "Ācariyaparamparakathāvaṇṇanā",
  "tika-vin07t:116_0": "Kenābhatanti imaṃ pañhaṃ vissajjentena jambudīpe tāva yāva tatiyasaṅgīti,",
  "tika-vin07t:116_1": "tāva dassetvā idāni sīhaḷadīpe ācariyaparamparaṃ dassetuṃ tatiyasaṅgahato pana uddhantiādi āraddhaṃ.",
  "tika-vin07t:116_2": "Imaṃ dīpanti tambapaṇṇidīpaṃ.",
  "tika-vin07t:116_3": "Tasmiṃ dīpe nisīditvā ācariyena aṭṭhakathāya katattā “imaṃ dīpa”nti vuttaṃ.",
  "tika-vin07t:116_4": "Kañci kālanti accantasaṃyoge upayogavacanaṃ,",
  "tika-vin07t:116_5": "kismiñci kāleti attho.",
  "tika-vin07t:116_6": "Porāṇāti sīhaḷadīpe sīhaḷaṭṭhakathākārakā.",
  "tika-vin07t:116_7": "Bhaddanāmoti bhaddasālatthero.",
  "tika-vin07t:116_8": "Āguṃ pāpaṃ na karontīti nāgā.",
  "tika-vin07t:116_9": "Vinayapiṭakaṃ vācayiṃsūti sambandho.",
  "tika-vin07t:116_10": "Tambapaṇṇiyāti bhummavacanaṃ.",
  "tika-vin07t:116_11": "Nikāye pañcāti vinayābhidhammānaṃ visuṃ gahitattā tabbinimuttā pañca nikāyā gahetabbā.",
  "tika-vin07t:116_12": "Pakaraṇeti abhidhammapakaraṇe vācesunti yojanā.",
  "tika-vin07t:116_13": "Tīṇi piṭakāni svāgatāni assāti “tepiṭako”ti vattabbe “tipeṭako”ti chandānurakkhaṇatthaṃ vuttaṃ.",
  "tika-vin07t:116_14": "Tārakarājāti candimā.",
  "tika-vin07t:116_15": "Pupphanāmoti ettha mahāpadumatthero sumanatthero ca ñātabboti dvikkhattuṃ “pupphanāmo”ti vuttaṃ.",
  "tika-vin07t:117_0": "Vanavāsinti vanavāsīraṭṭhaṃ.",
  "tika-vin07t:117_1": "Karakavassanti himapātanakavassaṃ,",
  "tika-vin07t:117_2": "karakadhārāsadisaṃ vā vassaṃ.",
  "tika-vin07t:117_3": "Harāpetvāti udakoghena harāpetvā.",
  "tika-vin07t:117_4": "Chinnabhinnapaṭadharoti satthakena chinnaṃ raṅgena bhinnaṃ paṭaṃ dhāraṇako.",
  "tika-vin07t:117_5": "Bhaṇḍūti muṇḍako.",
  "tika-vin07t:117_6": "Makkhaṃ asahamānoti therassa ānubhāvaṃ paṭicca attano uppannaṃ paresaṃ guṇamakkhanalakkhaṇaṃ makkhaṃ tathā pavattaṃ kodhaṃ asahamāno.",
  "tika-vin07t:117_7": "Asaniyo phalantīti gajjantā patanti.",
  "tika-vin07t:117_8": "Me mama bhayabheravaṃ janetuṃ paṭibalo na assa na bhaveyyāti yojanā.",
  "tika-vin07t:117_9": "Aññadatthūti ekaṃsena.",
  "tika-vin07t:117_10": "Kasmīragandhārāti kasmīragandhāraraṭṭhavāsino.",
  "tika-vin07t:117_11": "Isivātapaṭivātāti bhikkhūnaṃ cīvaracalanakāyacalanehi sañjanitavātehi parito samantato bījayamānā ahesuṃ.",
  "tika-vin07t:117_12": "Dhammacakkhunti heṭṭhāmaggattaye ñāṇaṃ.",
  "tika-vin07t:117_13": "Anamataggiyanti anamataggasaṃyuttaṃ.",
  "tika-vin07t:117_14": "Samadhikānīti sādhikāni.",
  "tika-vin07t:117_15": "Pañca raṭṭhānīti pañca cinaraṭṭhāni.",
  "tika-vin07t:117_16": "Vegasāti vegena.",
  "tika-vin07t:117_17": "Samantato rakkhaṃ ṭhapesīti tesaṃ appavesanatthāya adhiṭṭhānavasena rakkhaṃ ṭhapesi.",
  "tika-vin07t:117_18": "Aḍḍhuḍḍhāni sahassānīti aḍḍhena catutthāni aḍḍhuḍḍhāni,",
  "tika-vin07t:117_19": "atirekapañcasatāni tīṇi sahassānīti attho.",
  "tika-vin07t:117_20": "Diyaḍḍhasahassanti aḍḍhena dutiyaṃ diyaḍḍhaṃ,",
  "tika-vin07t:117_21": "atirekapañcasatikaṃ sahassanti attho.",
  "tika-vin07t:117_22": "Niddhametvānāti palāpetvā.",
  "tika-vin07t:118_0": "Rājagahanagaraparivattakenāti rājagahanagaraṃ parivattetvā tato bahi taṃ padakkhiṇaṃ katvā gatamaggena,",
  "tika-vin07t:118_1": "gamanena vā.",
  "tika-vin07t:118_2": "Āropesīti paṭipādesi.",
  "tika-vin07t:118_3": "Paḷināti ākāsaṃ pakkhandiṃsu.",
  "tika-vin07t:118_4": "Naguttameti cetiyagirimāha.",
  "tika-vin07t:118_5": "Puratoti pācīnadisābhāge.",
  "tika-vin07t:118_6": "Puraseṭṭhassāti seṭṭhassa anurādhapurassa.",
  "tika-vin07t:118_7": "Silakūṭamhīti evaṃnāmake pabbatakūṭe.",
  "tika-vin07t:118_8": "Sīhakumārassa puttoti ettha “kaliṅgarājadhītu kucchismiṃ sīhassa jāto sīhakumāro”ti vadanti.",
  "tika-vin07t:118_9": "Jeṭṭhamāsassa puṇṇamiyaṃ jeṭṭhanakkhattaṃ vā mūlanakkhattaṃ vā hotīti āha “jeṭṭhamūlanakkhattaṃ nāma hotī”ti.",
  "tika-vin07t:118_10": "Migānaṃ vānato hiṃsanato bādhanato migavaṃ,",
  "tika-vin07t:118_11": "migavijjhanakīḷā.",
  "tika-vin07t:118_12": "Rohitamigarūpanti gokaṇṇamigavesaṃ.",
  "tika-vin07t:118_13": "Rathayaṭṭhippamāṇāti rathapatodappamāṇā.",
  "tika-vin07t:118_14": "Ekā latāyaṭṭhi nāmāti ekā rajatamayā kañcanalatāya paṭimaṇḍitattā evaṃ laddhanāmā.",
  "tika-vin07t:118_15": "Pupphayaṭṭhiyaṃ nīlādīni pupphāni,",
  "tika-vin07t:118_16": "sakuṇayaṭṭhiyaṃ nānappakārā migapakkhino vicittakammakatā viya khāyantīti daṭṭhabbaṃ.",
  "tika-vin07t:118_17": "Rājakakudhabhaṇḍānīti rājārahauttamabhaṇḍāni.",
  "tika-vin07t:118_18": "Saṅkhanti dakkhiṇāvaṭṭaṃ abhisekasaṅkhaṃ.",
  "tika-vin07t:118_19": "Vaḍḍhamānanti alaṅkāracuṇṇaṃ,",
  "tika-vin07t:118_20": "“nahānacuṇṇa”nti keci.",
  "tika-vin07t:118_21": "Vaṭaṃsakanti kaṇṇapiḷandhanaṃ vaṭaṃsakanti vuttaṃ hoti.",
  "tika-vin07t:118_22": "Nandiyāvaṭṭanti nandiyāvaṭṭapupphākārena maṅgalatthaṃ suvaṇṇena kataṃ.",
  "tika-vin07t:118_23": "Kaññanti khattiyakumāriṃ.",
  "tika-vin07t:118_24": "Hatthapuñchananti pītavaṇṇaṃ mahagghahatthapuñchanavatthaṃ.",
  "tika-vin07t:118_25": "Aruṇavaṇṇamattikanti nāgabhavanasambhavaṃ.",
  "tika-vin07t:118_26": "Vatthakoṭikanti vatthayugameva.",
  "tika-vin07t:118_27": "Nāgamāhaṭanti nāgehi āhaṭaṃ.",
  "tika-vin07t:118_28": "Amatosadhanti evaṃnāmikā guḷikajāti.",
  "tika-vin07t:118_29": "Amatasadisakiccattā evaṃ vuccati.",
  "tika-vin07t:118_30": "Bhūmattharaṇasaṅkhepenāti bhūmattharaṇākārena.",
  "tika-vin07t:118_31": "Uppātapāṭhakāti nimittapāṭhakā.",
  "tika-vin07t:118_32": "Alaṃ gacchāmāti “purassa accāsannattā sāruppaṃ na hotī”ti paṭikkhipanto āha.",
  "tika-vin07t:118_33": "Aḍḍhanavamānaṃ pāṇasahassānanti pañcasatādhikānaṃ aṭṭhannaṃ pāṇasahassānaṃ.",
  "tika-vin07t:118_34": "Appamādasuttanti aṅguttaranikāye mahāappamādasuttaṃ,",
  "tika-vin07t:118_35": "rājovādasuttanti vuttaṃ hoti.",
  "tika-vin07t:119_0": "Mahaccāti mahatā.",
  "tika-vin07t:119_1": "Upasaṅkamantoti ativiya kilantarūpo hutvā upasaṅkamīti attho.",
  "tika-vin07t:119_2": "Tumhe jānanatthanti sambandho.",
  "tika-vin07t:119_3": "Pañcapaṇṇāsāyāti ettha “catupaññāsāyāti vattabbaṃ.",
  "tika-vin07t:119_4": "Evañhi sati upari vuccamānaṃ dvāsaṭṭhi arahantoti vacanaṃ sametī”ti sāratthadīpaniyaṃ vuttaṃ.",
  "tika-vin07t:119_5": "Dasabhātikasamākulanti muṭasivassa puttehi devānaṃpiyatissādīhi dasahi bhātikehi samākiṇṇaṃ.",
  "tika-vin07t:119_6": "Ciradiṭṭho sammāsambuddhoti dhātuyo sandhāyāha.",
  "tika-vin07t:119_7": "Sabbatāḷāvacareti sabbāni turiyabhaṇḍāni,",
  "tika-vin07t:119_8": "taṃsahacarite vā vādake.",
  "tika-vin07t:119_9": "Upaṭṭhāpetvāti upahārakārāpanavasena sannipātetvā.",
  "tika-vin07t:119_10": "Vaḍḍhamānakacchāyāyāti pacchābhattaṃ.",
  "tika-vin07t:119_11": "Pokkharavassanti pokkharapatte viya atemitukāmānaṃ upari atemetvā pavattanakavassaṃ.",
  "tika-vin07t:119_12": "Mahāvīroti satthuvohārena dhātu eva vuttā.",
  "tika-vin07t:119_13": "Pacchimadisābhimukhova hutvā apasakkantoti ettha puratthābhimukho ṭhitova piṭṭhito apasakkanena pacchimadisāya",
  "tika-vin07t:119_14": "gacchanto tādisopasaṅkamanaṃ sandhāya “pacchimadisābhimukho”ti vutto.",
  "tika-vin07t:119_15": "“Mahejavatthu nāma evaṃnāmakaṃ devaṭṭhāna”nti vadanti.",
  "tika-vin07t:120_0": "Pajjarakenāti amanussasamuṭṭhāpitena pajjarakarogena.",
  "tika-vin07t:120_1": "Devoti megho.",
  "tika-vin07t:120_2": "Anuppavecchīti vimucci.",
  "tika-vin07t:120_3": "Vivādo hotīti ettha kiriyākālamapekkhitvā vattamānappayogo daṭṭhabbo.",
  "tika-vin07t:120_4": "Evaṃ īdisesu sabbattha.",
  "tika-vin07t:120_5": "Tadetanti ṭhānaṃ tiṭṭhatīti sambandho.",
  "tika-vin07t:120_6": "“Channaṃ vaṇṇānaṃ sambandhabhūtānaṃ raṃsiyo cā”ti ajjhāharitabbaṃ,",
  "tika-vin07t:120_7": "“channaṃ vaṇṇānaṃ udakadhārā cā”ti evampettha sambandhaṃ vadanti.",
  "tika-vin07t:120_8": "Parinibbutepi bhagavati tassānubhāvena evarūpaṃ pāṭihāriyaṃ ahosi evāti dassetuṃ evaṃ acintiyātiādigāthamāha.",
  "tika-vin07t:120_9": "Rakkhaṃ karontoti attanā upāyena palāpitānaṃ yakkhānaṃ puna appavisanatthāya parittānaṃ karonto.",
  "tika-vin07t:120_10": "Āvijjīti pariyāyi.",
  "tika-vin07t:121_0": "Rañño bhātāti rañño kaniṭṭhabhātā.",
  "tika-vin07t:121_1": "Anuḷādevī nāma rañño jeṭṭhabhātu jāyā.",
  "tika-vin07t:121_2": "Sarasaraṃsijālavissajjanakenāti siniddhatāya rasavantaṃ ojavantaṃ raṃsijālaṃ vissajjentena.",
  "tika-vin07t:121_3": "Ekadivasena agamāsīti sambandho.",
  "tika-vin07t:121_4": "Appesīti lekhasāsanaṃ patiṭṭhāpesi.",
  "tika-vin07t:121_5": "Udikkhatīti apekkhati pattheti.",
  "tika-vin07t:121_6": "Bhāriyanti garukaṃ,",
  "tika-vin07t:121_7": "anatikkamanīyanti attho.",
  "tika-vin07t:121_8": "Maṃ paṭimānetīti maṃ udikkhati.",
  "tika-vin07t:121_9": "Kammāravaṇṇanti rañño pakatisuvaṇṇakāravaṇṇaṃ.",
  "tika-vin07t:121_10": "Tihatthavikkhambhanti tihatthavitthāraṃ.",
  "tika-vin07t:121_11": "Sakalajambudīparajjenāti ettha rañño idanti rajjaṃ,",
  "tika-vin07t:121_12": "sakalajambudīpato uppajjanakaāyo ceva āṇādayo ca,",
  "tika-vin07t:121_13": "tena pūjemīti attho,",
  "tika-vin07t:121_14": "na sakalapathavīpāsādādivatthunā tassa sattāhaṃ demītiādinā kālaparicchedaṃ katvā dātuṃ ayuttattā.",
  "tika-vin07t:121_15": "Evañhi dento tāvakālikaṃ deti nāma vatthupariccāgalakkhaṇattā dānassa,",
  "tika-vin07t:121_16": "pathavādivatthupariccāgena ca puna gahaṇassa ayuttattā.",
  "tika-vin07t:121_17": "Niyamitakāle pana āyādayo pariccattā evāti tato paraṃ apariccattattā gahetuṃ vaṭṭati.",
  "tika-vin07t:121_18": "Tasmā vuttanayenettha ito parampi āyādidānavaseneva rajjadānaṃ veditabbaṃ.",
  "tika-vin07t:121_19": "Pupphuḷakā hutvāti ketakīpārohaṅkurā viya udakapupphuḷakākārā hutvā.",
  "tika-vin07t:121_20": "Gavakkhajālasadisanti bhāvanapuṃsakaṃ,",
  "tika-vin07t:121_21": "vātapānesu jālākārena ṭhapitadārupaṭasadisanti attho,",
  "tika-vin07t:121_22": "gavakkhena ca suttādimayajālena ca sadisanti vā attho.",
  "tika-vin07t:122_0": "Devadundubhiyoti ettha devoti megho,",
  "tika-vin07t:122_1": "tassa acchasukkhatāya ākāsamiva khāyamānassa animittagajjitaṃ devadundubhi nāma,",
  "tika-vin07t:122_2": "yaṃ “ākāsadundubhī”tipi vadanti.",
  "tika-vin07t:122_3": "Phaliṃsūti thaniṃsu.",
  "tika-vin07t:122_4": "Pabbatānaṃ naccehīti pathavīkampena ito cito ca bhamantānaṃ pabbatānaṃ naccehi.",
  "tika-vin07t:122_5": "Vimhayajātā yakkhā “hi”ntisaddaṃ nicchārentīti āha “yakkhānaṃ hiṅkārehī”ti.",
  "tika-vin07t:122_6": "Sakasakapaṭibhānehīti attano attano sippakosallehi.",
  "tika-vin07t:122_7": "Abhisekaṃ datvāti anotattadahodakena abhisekaṃ datvā.",
  "tika-vin07t:123_0": "Devatākulānīti mahābodhiṃ parivāretvā ṭhitanāgayakkhādidevatākulāni datvāti sambandho.",
  "tika-vin07t:123_1": "Gopakarājakammino tathā “taracchā”ti vadanti.",
  "tika-vin07t:123_2": "Iminā parivārenāti sahatthe karaṇavacanaṃ,",
  "tika-vin07t:123_3": "iminā parivārena sahāti attho.",
  "tika-vin07t:123_4": "Tāmalittinti evaṃnāmakaṃ samuddatīre paṭṭanaṃ.",
  "tika-vin07t:123_5": "Idamassa tatiyanti suvaṇṇakaṭāhe patiṭṭhitasākhābodhiyā rajjasampadānaṃ sandhāya vuttaṃ.",
  "tika-vin07t:123_6": "Tato pana pubbe ekavāraṃ rajjasampadānaṃ acchinnāya sākhāya mahābodhiyā eva kataṃ,",
  "tika-vin07t:123_7": "tena saddhiṃ catukkhattuṃ rājā rajjena pūjesi.",
  "tika-vin07t:123_8": "Rajjena pūjitadivasesu kira sakaladīpato uppannaṃ āyaṃ gahetvā mahābodhimeva pūjesi.",
  "tika-vin07t:124_0": "Paṭhamapāṭipadadivaseti sukkapakkhapāṭipadadivase.",
  "tika-vin07t:124_1": "Tañhi kaṇhapakkhapāṭipadadivasaṃ apekkhitvā “paṭhamapāṭipadadivasa”nti vuttaṃ,",
  "tika-vin07t:124_2": "idañca tasmiṃ tambapaṇṇidīpe vohāraṃ gahetvā vuttaṃ,",
  "tika-vin07t:124_3": "idha pana puṇṇamito paṭṭhāya yāva aparā puṇṇamī,",
  "tika-vin07t:124_4": "tāva eko māsoti vohāro.",
  "tika-vin07t:124_5": "Tasmā iminā vohārena “dutiyapāṭipadadivase”ti vattabbaṃ siyā kaṇhapakkhapāṭipadassa idha paṭhamapāṭipadattā.",
  "tika-vin07t:124_6": "Gacchati vatareti ettha areti khede.",
  "tika-vin07t:124_7": "Samantāyojananti accantasaṃyoge upayogavacanaṃ,",
  "tika-vin07t:124_8": "yojanappamāṇe padese sabbatthāti attho.",
  "tika-vin07t:124_9": "Supaṇṇarūpenāti mahābodhiṃ balakkārena gahetvā nāgabhavanaṃ netukāmāni nāgarājakulāni iddhiyā gahitena garuḷarūpena santāseti.",
  "tika-vin07t:124_10": "Taṃ vibhūtiṃ passitvāti devatādīhi karīyamānaṃ pūjāmahattaṃ,",
  "tika-vin07t:124_11": "mahābodhiyā ca ānubhāvamahattaṃ disvā sayampi tathā pūjetukāmā theriṃ yācitvāti yojanā.",
  "tika-vin07t:124_12": "Samuddasālavatthusminti yasmiṃ padese ṭhatvā rājā samudde āgacchantaṃ bodhiṃ therānubhāvena addasa,",
  "tika-vin07t:124_13": "yattha ca pacchā samuddassa diṭṭhaṭṭhānanti pakāsetuṃ samuddasālaṃ nāma sālaṃ akaṃsu,",
  "tika-vin07t:124_14": "tasmiṃ samuddasālāya vatthubhūte padese.",
  "tika-vin07t:124_15": "Therassāti mahāmahindattherassa.",
  "tika-vin07t:124_16": "Pupphaagghiyānīti kūṭāgārasadisāni pupphacetiyāni.",
  "tika-vin07t:124_17": "Āgato vatareti ettha areti pamode.",
  "tika-vin07t:124_18": "Aṭṭhahi amaccakulehi aṭṭhahi brāhmaṇakulehi cāti soḷasahi jātisampannakulehi.",
  "tika-vin07t:124_19": "Rajjaṃ vicāresīti rajjaṃ vicāretuṃ vissajjesi.",
  "tika-vin07t:124_20": "Rājavatthudvārakoṭṭhakaṭṭhāneti rājuyyānassa dvārakoṭṭhakaṭṭhāne.",
  "tika-vin07t:124_21": "Anupubbavipassananti udayabbayādianupubbavipassanaṃ.",
  "tika-vin07t:124_22": "“Saha bodhipatiṭṭhānenā”ti karaṇavacanena vattabbe vibhattipariṇāmena “saha bodhipatiṭṭhānā”ti nissakkavacanaṃ kataṃ.",
  "tika-vin07t:124_23": "Sati hi sahasaddappayoge karaṇavacaneneva bhavitabbaṃ.",
  "tika-vin07t:124_24": "Dassiṃsūti paññāyiṃsu.",
  "tika-vin07t:124_25": "Mahāāsanaṭṭhāneti pubbapasse mahāsilāsanena patiṭṭhitaṭṭhāne.",
  "tika-vin07t:124_26": "Pūjetvā vandīti āgāminaṃ mahācetiyaṃ vandi.",
  "tika-vin07t:124_27": "Purime pana mahāvihāraṭṭhāne pūjāmattasseva katattā anāgate saṅghassapi navakatā avanditabbatā ca pakāsitāti veditabbā.",
  "tika-vin07t:124_28": "Anāgate pana metteyyādibuddhā paccekabuddhā ca buddhabhāvakkhaṇaṃ uddissa vanditabbāva sabhāvena visiṭṭhapuggalattāti gahetabbaṃ.",
  "tika-vin07t:125_0": "Mahāariṭṭhoti pañcapaññāsāya bhātukehi saddhiṃ cetiyagirimhi pabbajitaṃ sandhāya vuttaṃ.",
  "tika-vin07t:125_1": "Meghavaṇṇābhayaamaccassa pariveṇaṭṭhāneti meghavaṇṇaabhayassa rañño amaccena kattabbassa pariveṇassa vatthubhūte ṭhāne.",
  "tika-vin07t:125_2": "Maṅgalanimittabhāvena ākāse samuppanno manoharasaddo ākāsassa ravo viya hotīti vuttaṃ “ākāsaṃ mahāviravaṃ ravī”ti.",
  "tika-vin07t:125_3": "Na hi ākāso nāma koci dhammo atthi,",
  "tika-vin07t:125_4": "yo saddaṃ samuṭṭhāpeyya,",
  "tika-vin07t:125_5": "ākāsagatautuvisesasamuṭṭhitova so saddoti gahetabbo.",
  "tika-vin07t:125_6": "Paṭhamakattikapavāraṇadivase…pe…",
  "tika-vin07t:125_7": "vinayapiṭakaṃ pakāsesīti idaṃ vinayaṃ vācetuṃ āraddhadivasaṃ sandhāya vuttaṃ.",
  "tika-vin07t:125_8": "Anusiṭṭhikarānanti anusāsanīkarānaṃ.",
  "tika-vin07t:125_9": "Rājinoti upayogatthe sāmivacanaṃ,",
  "tika-vin07t:125_10": "devānaṃpiyatissarājānanti attho.",
  "tika-vin07t:125_11": "Aññepīti mahindādīhi aṭṭhasaṭṭhimahātherehi aññepi,",
  "tika-vin07t:125_12": "tesaṃ sarūpaṃ dassento āha tesaṃ therānantiādi.",
  "tika-vin07t:125_13": "Tattha tesaṃ therānaṃ antevāsikāti mahindattherādīnaṃ aṭṭhasaṭṭhimahātherānaṃ ariṭṭhādayo antevāsikā",
  "tika-vin07t:125_14": "ca mahāariṭṭhattherassa antevāsikā tissadattakāḷasumanādayo cāti yojetabbaṃ.",
  "tika-vin07t:125_15": "Antevāsikānaṃ antevāsikāti ubhayattha vuttaantevāsikānaṃ antevāsikaparamparā cāti attho.",
  "tika-vin07t:125_16": "Pubbe vuttappakārāti mahindo iṭṭiyo uttiyotiādigāthāhi pakāsitā ācariyaparamparā.",
  "tika-vin07t:126_0": "Na paggharatīti na gaḷati,",
  "tika-vin07t:126_1": "na pamussatīti attho.",
  "tika-vin07t:126_2": "Satigatidhitimantesūti ettha satīti uggahadhāraṇe sati.",
  "tika-vin07t:126_3": "Gatīti saddatthavibhāgaggahaṇe ñāṇaṃ.",
  "tika-vin07t:126_4": "Dhitīti uggahapariharaṇādīsu vīriyaṃ.",
  "tika-vin07t:126_5": "Kukkuccakesūti “kappati na kappatī”ti vīmaṃsakukkuccakārīsu.",
  "tika-vin07t:126_6": "Mātāpituṭṭhāniyoti vatvā tamevatthaṃ samatthetuṃ āha tadāyattāhītiādi.",
  "tika-vin07t:126_7": "Vinayapariyattiṃ nissāyāti vinayapiṭakapariyāpuṇanaṃ nissāya.",
  "tika-vin07t:126_8": "Attano sīlakkhandho suguttoti lajjino vinayadhāraṇassa alajjiaññāṇatādīhi chahi ākārehi āpattiyā anāpajjanato",
  "tika-vin07t:126_9": "attano sīlakkhandho khaṇḍādidosavirahito sugutto surakkhito hoti.",
  "tika-vin07t:126_10": "Kukkuccapakatānanti kappiyākappiyaṃ nissāya uppannena kukkuccena pakatānaṃ upaddutānaṃ abhibhūtānaṃ yathāvinayaṃ",
  "tika-vin07t:126_11": "kukkuccaṃ vinodetvā suddhante patiṭṭhāpanena paṭisaraṇaṃ hoti.",
  "tika-vin07t:126_12": "Vigato sārado bhayametassāti visārado.",
  "tika-vin07t:126_13": "“Evaṃ kathentassa doso evaṃ na doso”ti ñatvāva kathanato nibbhayova saṅghamajjhe voharati.",
  "tika-vin07t:126_14": "Paccatthiketi attapaccatthike ceva vajjiputtakādisāsanapaccatthike ca.",
  "tika-vin07t:126_15": "Sahadhammenāti sakāraṇena vacanena sikkhāpadaṃ dassetvā yathā te asaddhammaṃ patiṭṭhāpetuṃ na sakkonti,",
  "tika-vin07t:126_16": "evaṃ suniggahitaṃ katvā niggaṇhāti.",
  "tika-vin07t:126_17": "Saddhammaṭṭhitiyāti pariyattipaṭipattipaṭivedhasaṅkhātassa tividhassāpi saddhammassa ṭhitiyā,",
  "tika-vin07t:126_18": "pavattiyāti attho.",
  "tika-vin07t:127_0": "Vinayo saṃvaratthāyātiādīsu vinayapariyāpuṇanaṃ vinayo,",
  "tika-vin07t:127_1": "vinayapaññatti vā kāyavacīdvārasaṃvaratthāya.",
  "tika-vin07t:127_2": "Avippaṭisāroti katākataṃ nissāya vippaṭisārābhāvo santāpābhāvo.",
  "tika-vin07t:127_3": "Pāmojjaṃ taruṇapīti.",
  "tika-vin07t:127_4": "Pīti nāma balavapīti.",
  "tika-vin07t:127_5": "Passaddhīti kāyacittapassaddhi.",
  "tika-vin07t:127_6": "Yathābhūtañāṇadassananti sappaccayanāmarūpapariggaho.",
  "tika-vin07t:127_7": "Nibbidāti vipassanā.",
  "tika-vin07t:127_8": "Virāgoti ariyamaggo.",
  "tika-vin07t:127_9": "Vimuttīti aggaphalaṃ.",
  "tika-vin07t:127_10": "Vimuttiñāṇadassananti paccavekkhaṇañāṇaṃ.",
  "tika-vin07t:127_11": "Anupādāti kañci dhammaṃ anupādiyitvā pariccajitvā.",
  "tika-vin07t:127_12": "Parinibbānatthāyāti paccavekkhaṇañāṇe anuppanne antarā parinibbānābhāvena taṃparinibbānatthāyāti paccayattena vuttaṃ anantarādipaccayattā.",
  "tika-vin07t:127_13": "Etadatthā kathāti ayaṃ vinayakathā nāma etassa anupādāparinibbānassa atthāyāti attho.",
  "tika-vin07t:127_14": "Mantanāti vinayamantanāyeva,",
  "tika-vin07t:127_15": "bhikkhūnaṃ “evaṃ karissāma,",
  "tika-vin07t:127_16": "evaṃ na karissāmā”ti vinayapaṭibaddhamantanā.",
  "tika-vin07t:127_17": "Upanisāti upanisīdati ettha phalanti upanisā, kāraṇaṃ.",
  "tika-vin07t:127_18": "Vinayo saṃvaratthāyātiādikāraṇaparamparāpi etadatthāti attho.",
  "tika-vin07t:127_19": "Sotāvadhānanti imissā paramparapaccayakathāya attānaṃ samanatthāya sotāvadhānaṃ,",
  "tika-vin07t:127_20": "tampi etamatthaṃ.",
  "tika-vin07t:127_21": "Yadidanti nipāto.",
  "tika-vin07t:127_22": "Yo ayaṃ catūhi upādānehi anupādiyitvā cittassa arahattamaggasaṅkhāto,",
  "tika-vin07t:127_23": "tapphalasaṅkhāto vā vimokkho,",
  "tika-vin07t:127_24": "sopi etadatthāya anupādāparinibbānatthāya.",
  "tika-vin07t:127_25": "Atha vā yo ayaṃ kañci dhammaṃ anupādācittassa vimokkho vimuccanaṃ vigamo parinibbānaṃ etadatthā kathāti",
  "tika-vin07t:127_26": "evaṃ upasaṃharaṇavasena yojetumpi vaṭṭati maggaphalavimokkhassa pubbe vuttattā.",
  "tika-vin07t:127_27": "Āyogoti uggahaṇādivasena punappunaṃ abhiyogo.",
  "tika-vin07t:128_0": "Ācariyaparamparakathāvaṇṇanānayo niṭṭhito.",
  "tika-vin07t:129_0": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:130_0": "Bāhiranidānakathāvaṇṇanānayo niṭṭhito.",
  "tika-vin07t:131_0": "Verañjakaṇḍavaṇṇanā",
  "tika-vin07t:132_0": "Seyyathidanti taṃ katamaṃ,",
  "tika-vin07t:132_1": "taṃ kathanti vā attho.",
  "tika-vin07t:132_2": "Aniyamaniddesavacananti attano atthaṃ sarūpena niyametvā niddisatīti niyamaniddeso,",
  "tika-vin07t:132_3": "na niyamaniddeso aniyamaniddeso.",
  "tika-vin07t:132_4": "Sova vuccate anenāti vacananti aniyamaniddesavacanaṃ.",
  "tika-vin07t:132_5": "Tassāti tenātipadassa.",
  "tika-vin07t:132_6": "Parivitakkoti “katamesānaṃ kho buddhānaṃ bhagavantānaṃ brahmacariyaṃ na ciraṭṭhitikaṃ ahosī”tiādinā pavatto.",
  "tika-vin07t:132_7": "Pubbe vā pacchā vāti tenātipadato heṭṭhā vuttapāṭhe vā upari vakkhamānapāṭhe vāti attho.",
  "tika-vin07t:132_8": "Atthato siddhenāti sāmatthiyato siddhena.",
  "tika-vin07t:132_9": "Tatridaṃ mukhamattanidassananti tassā yathāvuttayuttiyā paridīpane idaṃ upāyamattanidassanaṃ.",
  "tika-vin07t:132_10": "Mukhaṃ dvāraṃ upāyoti hi atthato ekaṃ.",
  "tika-vin07t:133_0": "Samayasaddo dissatīti sambandho.",
  "tika-vin07t:133_1": "Assāti samayasaddassa samavāyo atthoti sambandho.",
  "tika-vin07t:133_2": "Kālañca samayañca upādāyāti ettha kālo nāma upasaṅkamanassa yuttakālo,",
  "tika-vin07t:133_3": "samayo nāma sarīrabalādikāraṇasamavāyo,",
  "tika-vin07t:133_4": "te upādāya paṭiccāti attho.",
  "tika-vin07t:133_5": "Khaṇoti okāso.",
  "tika-vin07t:133_6": "Buddhuppādādayo hi maggabrahmacariyassa okāso.",
  "tika-vin07t:133_7": "So eva samayo.",
  "tika-vin07t:133_8": "Teneva “ekovā”ti vuttaṃ.",
  "tika-vin07t:133_9": "Mahāsamayoti mahāsamūho.",
  "tika-vin07t:133_10": "Pavanasminti vanasaṇḍe.",
  "tika-vin07t:133_11": "Samayopi kho te bhaddālīti ettha samayoti sikkhāpadāvilaṅghanassa hetu, ko so?",
  "tika-vin07t:133_12": "Attano vippaṭipattiyā bhagavato jānanaṃ,",
  "tika-vin07t:133_13": "so samayasaṅkhāto hetu tassā appaṭividdhoti attho.",
  "tika-vin07t:133_14": "Bhagavātiādi tassa paṭivijjhanākāradassanaṃ.",
  "tika-vin07t:133_15": "Uggahamānoti kiñci kiñci uggahetuṃ samatthatāya uggahamāno,",
  "tika-vin07t:133_16": "sumanaparibbājakassevetaṃ nāmaṃ.",
  "tika-vin07t:133_17": "Samayaṃ diṭṭhiṃ pavadanti etthāti samayappavādako,",
  "tika-vin07t:133_18": "mallikāya ārāmo.",
  "tika-vin07t:133_19": "Sveva tindukācīrasaṅkhātāya timbarurukkhapantiyā parikkhittattā “tindukācīra”nti ca,",
  "tika-vin07t:133_20": "ekāva nivāsā sālā etthāti “ekasālako”ti ca vuccati.",
  "tika-vin07t:133_21": "Atthābhisamayāti yathāvuttassa diṭṭhadhammikasamparāyikassa atthassa hitassa paṭilābhato.",
  "tika-vin07t:133_22": "Mānābhisamayāti mānappahānā.",
  "tika-vin07t:133_23": "Pīḷanaṭṭhoti pīḷanaṃ taṃsamaṅgino hiṃsanaṃ,",
  "tika-vin07t:133_24": "avipphārikatākaraṇaṃ,",
  "tika-vin07t:133_25": "pīḷanameva attho pīḷanaṭṭho.",
  "tika-vin07t:133_26": "Santāpoti dukkhadukkhatādivasena santāpanaṃ.",
  "tika-vin07t:133_27": "Vipariṇāmoti jarāya maraṇena cāti dvidhā vipariṇāmetabbatā abhisametabbo paṭivijjhitabboti abhisamayo,",
  "tika-vin07t:133_28": "sova abhisamayaṭṭho,",
  "tika-vin07t:133_29": "pīḷanādīni.",
  "tika-vin07t:134_0": "Ettha ca upasaggānaṃ jotakamattattā samayasaddassa atthuddhārepi saupasaggo abhisamayasaddo uddhaṭo.",
  "tika-vin07t:134_1": "Tattha saṅgamavasena paccayānaṃ phaluppādanaṃ paṭi ayanaṃ ekato pavatti etthāti samayo, samavāyo.",
  "tika-vin07t:134_2": "Vivaṭṭūpanissayasaṅgame sati enti ettha sattā pavattantīti samayo, khaṇo.",
  "tika-vin07t:134_3": "Sameti ettha saṅkhatadhammo,",
  "tika-vin07t:134_4": "sayaṃ vā eti āgacchati vigacchati cāti samayo, kālo.",
  "tika-vin07t:134_5": "Samenti avayavā etasmiṃ,",
  "tika-vin07t:134_6": "sayaṃ vā tesūti samayo, samūho.",
  "tika-vin07t:134_7": "Paccayantarasaṅgame eti āgacchati etasmā phalanti samayo, hetu.",
  "tika-vin07t:134_8": "Saññāvasena vipallāsato dhammesu eti abhinivisatīti samayo, diṭṭhi.",
  "tika-vin07t:134_9": "Samīpaṃ ayanaṃ upagamanaṃ samayo,",
  "tika-vin07t:134_10": "paṭilābho.",
  "tika-vin07t:134_11": "Sammadeva sahitānaṃ vācānaṃ ayanaṃ vigamoti samayo, pahānaṃ.",
  "tika-vin07t:134_12": "Sammadeva,",
  "tika-vin07t:134_13": "sahitānaṃ vā saccānaṃ ayanaṃ jānananti samayo,",
  "tika-vin07t:134_14": "paṭivedho.",
  "tika-vin07t:134_15": "Evaṃ tasmiṃ tasmiṃ atthe samayasaddassa pavatti veditabbā.",
  "tika-vin07t:135_0": "Ettha ca samayasaddassa sāmaññena anekatthatā vuttā.",
  "tika-vin07t:135_1": "Na hi ekasmiṃ atthavisese vattamāno saddo tadaññepi vattati.",
  "tika-vin07t:135_2": "Tasmā atthā viya taṃtaṃvācakā samayasaddāpi bhinnā evāti gahetabbā.",
  "tika-vin07t:135_3": "Evaṃ sabbattha atthuddhāresu.",
  "tika-vin07t:136_0": "Tattha tathāti tesu suttābhidhammesu upayogabhummavacanehi.",
  "tika-vin07t:136_1": "Idhāti vinaye,",
  "tika-vin07t:136_2": "aññathāti karaṇavacanena.",
  "tika-vin07t:136_3": "Accantamevāti nirantarameva.",
  "tika-vin07t:136_4": "Bhāvo nāma kiriyā,",
  "tika-vin07t:136_5": "kiriyāya kiriyantarūpalakkhaṇaṃ bhāvenabhāvalakkhaṇaṃ,",
  "tika-vin07t:136_6": "yathā udaye sati cande jāto rājaputtoti.",
  "tika-vin07t:136_7": "Adhikaraṇañhītiādi abhidhamme samayasaddo kālasamūhakhaṇasamavāyahetusaṅkhātesu pañcasu atthesu vattati,",
  "tika-vin07t:136_8": "na vinaye viya kāle eva,",
  "tika-vin07t:136_9": "tesu ca kālasamūhatthā dve tattha vuttānaṃ phassādidhammānaṃ adhikaraṇabhāvena niddisituṃ yuttā.",
  "tika-vin07t:136_10": "Khaṇasamavāyahetuatthā pana tayopi attano bhāvena phassādīnaṃ bhāvassa upalakkhaṇabhāvena niddisituṃ",
  "tika-vin07t:136_11": "yuttāti vibhāvanamukhena yathāvuttamatthaṃ samatthetuṃ vuttaṃ.",
  "tika-vin07t:136_12": "Tattha yasmiñhi kāle,",
  "tika-vin07t:136_13": "dhammasamūhe vā samaye adhikaraṇabhūte kusalaṃ uppannaṃ,",
  "tika-vin07t:136_14": "tasmiññeva kāle,",
  "tika-vin07t:136_15": "dhammasamūhe vā samaye phassādayo hontīti evaṃ adhikaraṇatthayojanā,",
  "tika-vin07t:136_16": "yasmiṃ pana khaṇe,",
  "tika-vin07t:136_17": "samavāye hetumhi vā samaye sati vijjamāne kusalaṃ uppannaṃ,",
  "tika-vin07t:136_18": "tasmiññeva khaṇādimhi samayepi vijjamāne phassādayo hontīti bhāvenabhāvalakkhaṇatthayojanā ca veditabbā.",
  "tika-vin07t:137_0": "Hoti cetthāti ettha yathāvuttaatthavisaye saṅgahagāthā hoti.",
  "tika-vin07t:137_1": "Aññatrāti suttābhidhammesu.",
  "tika-vin07t:137_2": "Abhilāpamattabhedoti desanāvilāsato saddamatteneva bhedo,",
  "tika-vin07t:137_3": "na atthato.",
  "tika-vin07t:138_0": "Avisesenāti sāmaññena.",
  "tika-vin07t:138_1": "Iriyāpathotiādīsu iriyāya sabbadvārikakiriyāya patho pavattanaṭṭhānaṃ tabbinimuttakammassa abhāvāti ṭhānādayo iriyāpatho,",
  "tika-vin07t:138_2": "sova vihāro.",
  "tika-vin07t:138_3": "Brahmabhūtā seṭṭhabhūtā parahitacittādivasappavattito mettādayo brahmavihāro nāma.",
  "tika-vin07t:138_4": "Tadavasesā pana mahaggatā sabbanīvaraṇavigamanādisiddhena jotanādiatthena dibbavihāro nāma.",
  "tika-vin07t:138_5": "Brahmavihārabhāvena visuṃ gahitattā mettādayo idha asaṅgahitā.",
  "tika-vin07t:138_6": "Ariyānameva vihāroti phalasamāpattiyo ariyavihāro nāma.",
  "tika-vin07t:139_0": "Rukkhādimūleyeva mūlasaddassa niruḷhabhāvaṃ dassetuṃ aparena mūlasaddena visesetvā “mūlamūle”ti vuttaṃ,",
  "tika-vin07t:139_1": "yathā dukkhadukkhanti.",
  "tika-vin07t:139_2": "Lobhādīnaṃ dosamūlādicittāsādhāraṇattā “asādhāraṇahetumhī”ti vuttaṃ.",
  "tika-vin07t:140_0": "Tattha siyāti tattha verañjāyantiādīsu padesu kassaci codanā siyāti attho.",
  "tika-vin07t:140_1": "Ubhayathā nidānakittanassa pana kiṃ payojananti?",
  "tika-vin07t:140_2": "Āha gocaragāmanidassanatthantiādi.",
  "tika-vin07t:140_3": "Tattha assāti bhagavato.",
  "tika-vin07t:141_0": "Kilamova kilamatho,",
  "tika-vin07t:141_1": "attano attabhāvassa kilamatho attakilamatho,",
  "tika-vin07t:141_2": "tassa anu anu yogo punappunaṃ pavattanaṃ attakilamathānuyogo.",
  "tika-vin07t:141_3": "Vatthukāmārammaṇe sukhe sampayogavasena līnā yuttā,",
  "tika-vin07t:141_4": "kāmataṇhā,",
  "tika-vin07t:141_5": "taṃsahacarite kāme sukhe vā ārammaṇabhūte allīnā pavattatīti kāmasukhallikā taṇhā,",
  "tika-vin07t:141_6": "tassā kāmasukhallikāya anu anu yogo kāmasukhallikānuyogo.",
  "tika-vin07t:141_7": "Loke saṃvaḍḍhabhāvanti āmisopabhogena saṃvaḍḍhitabhāvaṃ.",
  "tika-vin07t:141_8": "Uppajjamāno bahujanahitādiatthāyeva uppajjatīti yojanā.",
  "tika-vin07t:142_0": "Diṭṭhisīlasāmaññena saṃhatattā saṅghoti imamatthaṃ vibhāvento āha diṭṭhītiādi.",
  "tika-vin07t:142_1": "Ettha ca “yāyaṃ diṭṭhi ariyā niyyānikā niyyāti takkarassa sammā dukkhakkhayāya,",
  "tika-vin07t:142_2": "tathārūpāya diṭṭhiyā diṭṭhisāmaññagato viharatī”ti evaṃ vuttāya diṭṭhiyā.",
  "tika-vin07t:142_3": "“Yāni tāni sīlāni akhaṇḍāni…pe…",
  "tika-vin07t:142_4": "samādhisaṃvattanikāni,",
  "tika-vin07t:142_5": "tathārūpesu sīlesu sīlasāmaññagato viharatī”ti evaṃ vuttānañca sīlānaṃ sāmaññasaṅkhātena saṅghāto saṅghaṭito samaṇagaṇo,",
  "tika-vin07t:142_6": "tenāti attho.",
  "tika-vin07t:142_7": "“Diṭṭhisīlasāmaññasaṅghātasaṅghātenā”ti vā pāṭhenettha bhavitabbaṃ,",
  "tika-vin07t:142_8": "tassa diṭṭhisīlasāmaññabhūtena saṃhananena saṅghāto samaṇagaṇo,",
  "tika-vin07t:142_9": "tenāti attho.",
  "tika-vin07t:142_10": "Evañhi pāṭhe saddato attho yuttataro hoti.",
  "tika-vin07t:142_11": "Assāti mahato bhikkhusaṅghassa.",
  "tika-vin07t:143_0": "Brahmaṃ aṇatīti ettha brahma-",
  "tika-vin07t:143_1": "saddena vedo vuccati,",
  "tika-vin07t:143_2": "so mantabrahmakappavasena tividho.",
  "tika-vin07t:143_3": "Tattha iruvedādayo tayo vedā mantā,",
  "tika-vin07t:143_4": "te ca padhānā,",
  "tika-vin07t:143_5": "itare pana sannissitā,",
  "tika-vin07t:143_6": "tena padhānasseva gahaṇaṃ.",
  "tika-vin07t:143_7": "Mante sajjhāyatīti iruvedādike mantasatthe sajjhāyatīti attho.",
  "tika-vin07t:143_8": "Iruvedādayo hi guttabhāsitabbatāya “mantā”ti vuccanti.",
  "tika-vin07t:143_9": "“Bāhitapāpattā brāhmaṇo,",
  "tika-vin07t:143_10": "samitapāpattā samaṇo”ti yathāvuttamatthadvayaṃ udāharaṇadvayena vibhāvetuṃ vuttañhetantiādi vuttaṃ.",
  "tika-vin07t:143_11": "“Samitattā hi pāpānaṃ ‘samaṇo’ti pavuccatī”ti hi idaṃ vacanaṃ gahetvā “samitapāpattā ‘samaṇo’ti vuccatī”ti vuttaṃ,",
  "tika-vin07t:143_12": "bāhitapāpoti idaṃ pana aññasmiṃ gāthābandhe vuttavacanaṃ.",
  "tika-vin07t:143_13": "Yathābhuccaguṇādhigatanti yathābhūtaguṇādhigataṃ.",
  "tika-vin07t:143_14": "Sakiñcanoti sadoso.",
  "tika-vin07t:144_0": "Gottavasenāti ettha gaṃ tāyatīti gottaṃ, go-",
  "tika-vin07t:144_1": "saddena cettha abhidhānaṃ buddhi ca vuccati.",
  "tika-vin07t:144_2": "Kenaci pārijuññenāti ñātipārijuññādinā kenaci pārijuññena,",
  "tika-vin07t:144_3": "parihāniyāti attho.",
  "tika-vin07t:144_4": "Tato paranti verañjāyantiādivacanaṃ.",
  "tika-vin07t:144_5": "Itthambhūtākhyānatthe upayogavacananti itthaṃ imaṃ pakāraṃ bhūto āpannoti itthambhūto,",
  "tika-vin07t:144_6": "tassa ākhyānaṃ itthambhūtākhyānaṃ,",
  "tika-vin07t:144_7": "soyevattho itthambhūtākhyānattho.",
  "tika-vin07t:144_8": "Atha vā “itthaṃ evaṃpakāro bhūto jāto”ti evaṃ kathanattho itthambhūtākhyānattho,",
  "tika-vin07t:144_9": "tasmiṃ upayogavacananti attho.",
  "tika-vin07t:144_10": "Ettha ca abbhuggatoti ettha abhi-",
  "tika-vin07t:144_11": "saddo itthambhūtākhyānatthajotako abhibhavitvā uggamanappakārassa dīpanato,",
  "tika-vin07t:144_12": "tena yogato taṃ kho pana bhavantaṃ gotamanti idaṃ upayogavacanaṃ sāmiatthepi samāne itthambhūtākhyānadīpanato “itthambhūtākhyānatthe”ti vuttaṃ,",
  "tika-vin07t:144_13": "tenevāha “tassa kho pana bhoto gotamassāti attho”ti.",
  "tika-vin07t:145_0": "Idaṃ vuttaṃ hoti –",
  "tika-vin07t:145_1": "yathā sādhu devadatto mātaramabhīti ettha abhisaddayogato itthambhūtākhyāne upayogavacanaṃ kataṃ,",
  "tika-vin07t:145_2": "evamidhāpi taṃ kho pana bhavantaṃ gotamaṃ abhi evaṃ kalyāṇo kittisaddo uggatoti abhisaddayogato itthambhūtākhyāne upayogavacananti.",
  "tika-vin07t:145_3": "Sādhu devadatto mātaramabhīti ettha hi “devadatto mātaramabhi mātari visaye mātuyā vā sādhū”ti evaṃ adhikaraṇatthe",
  "tika-vin07t:145_4": "vā sāmiatthe vā bhummavacanassa sāmivacanassa vā pasaṅge itthambhūtākhyānatthajotakena abhisaddena yoge",
  "tika-vin07t:145_5": "upayogavacanaṃ kataṃ,",
  "tika-vin07t:145_6": "yathā cettha devadatto mātuvisaye mātusambandhī vā so vuttappakārappattoti ayamattho viññāyati,",
  "tika-vin07t:145_7": "evamidhāpi bhoto gotamassa sambandhī kittisaddo abbhuggato abhibhavitvā uggamanapakārappattoti ayamattho viññāyati.",
  "tika-vin07t:145_8": "Tattha hi devadattaggahaṇaṃ viya idha kittisaddaggahaṇaṃ,",
  "tika-vin07t:145_9": "tattha mātaranti vacanaṃ viya idha taṃ kho pana bhavantaṃ gotamanti vacanaṃ,",
  "tika-vin07t:145_10": "tattha sādhusaddaggahaṇaṃ viya idha uggatasaddaggahaṇaṃ veditabbaṃ.",
  "tika-vin07t:145_11": "Kittisaddoti kittibhūto saddo,",
  "tika-vin07t:145_12": "na kevaloti dassanatthaṃ visesitanti āha “kitti evā”ti.",
  "tika-vin07t:145_13": "Tato kittīti thuti,",
  "tika-vin07t:145_14": "tassā pakāsako saddo kittisaddoti dassetuṃ “thutighoso vā”ti vuttaṃ.",
  "tika-vin07t:146_0": "So bhagavāti ettha soti pasiddhiyaṃ,",
  "tika-vin07t:146_1": "yo so samattiṃsa pāramiyo pūretvā sabbakilese bhañjitvā dasasahassilokadhātuṃ kampento anuttaraṃ sammāsambodhiṃ abhisambuddho,",
  "tika-vin07t:146_2": "so loke atipākaṭoti “so bhagavā”ti vuttaṃ.",
  "tika-vin07t:146_3": "Bhagavāti ca idaṃ satthu nāmakittanaṃ,",
  "tika-vin07t:146_4": "na guṇakittanaṃ.",
  "tika-vin07t:146_5": "Parato pana bhagavāti guṇakittanameva.",
  "tika-vin07t:146_6": "Iminā ca iminā cāti etena arahantiādipadānaṃ paccekaṃ anekaguṇagaṇaṃ paṭicca pavattabhāvaṃ dasseti.",
  "tika-vin07t:147_0": "Suvidūravidūreti dvīhi saddehi ativiya dūreti dasseti,",
  "tika-vin07t:147_1": "suvidūratā eva hi vidūratā.",
  "tika-vin07t:147_2": "Savāsanānaṃ kilesānaṃ viddhaṃsitattāti iminā paccekabuddhādīhi asādhāraṇaṃ bhagavato arahattanti dasseti tesaṃ vāsanāya appahīnattā,",
  "tika-vin07t:147_3": "vāsanā ca nāma nikkilesassāpi sakalañeyyānavabodhādidvārattayappayogaviguṇatāhetubhūto kilesanihito ākāro",
  "tika-vin07t:147_4": "ciranigaḷitapādānaṃ nigaḷamokkhepi saṅkucitatāgamanahetuko nigaḷanihito ākāro viya.",
  "tika-vin07t:147_5": "Yāya pilindavacchādīnaṃ vasalavohārādiviguṇatā hoti,",
  "tika-vin07t:147_6": "ayaṃ vāsanāti gahetabbā.",
  "tika-vin07t:147_7": "Ārakāti ettha ākārassa rassattaṃ ka-",
  "tika-vin07t:147_8": "kārassa ca ha-",
  "tika-vin07t:147_9": "kāraṃ sānussaraṃ katvā niruttinayena “araha”nti padasiddhi veditabbā.",
  "tika-vin07t:147_10": "Evaṃ uparipi yathārahaṃ niruttinayena padasiddhi veditabbā.",
  "tika-vin07t:147_11": "Yañcetaṃ saṃsāracakkanti sambandho.",
  "tika-vin07t:147_12": "Puññādīti ādi-",
  "tika-vin07t:147_13": "saddena apuññābhisaṅkhāraāneñjābhisaṅkhāre saṅgaṇhāti.",
  "tika-vin07t:147_14": "Āsavā eva avijjādīnaṃ kāraṇattā samudayoti āha “āsavasamudayamayenā”ti.",
  "tika-vin07t:147_15": "“Āsavasamudayā avijjāsamudayo”ti hi vuttaṃ.",
  "tika-vin07t:147_16": "Vipākakaṭattārūpappabhedo tibhavo eva ratho,",
  "tika-vin07t:147_17": "tasmiṃ tibhavarathe.",
  "tika-vin07t:147_18": "Saṃsāracakkanti yathāvuttakilesakammavipākasamudayo.",
  "tika-vin07t:148_0": "“Khandhānañca paṭipāṭi, dhātuāyatanāna ca;",
  "tika-vin07t:149_0": "Abbocchinnaṃ vattamānā, ‘saṃsāro’ti pavuccatī”ti. –",
  "tika-vin07t:150_0": "Evaṃ vutto saṃsārova cakkaṃ viya paribbhamanato cakkaṃ,",
  "tika-vin07t:150_1": "tassa cakkassa sabbe arā hatāti sambandho.",
  "tika-vin07t:150_2": "Anenāti bhagavatā.",
  "tika-vin07t:150_3": "Bodhīti ñāṇaṃ,",
  "tika-vin07t:150_4": "taṃ ettha maṇḍaṃ pasannaṃ jātanti bodhimaṇḍo.",
  "tika-vin07t:150_5": "Kammakkhayakaraṃ ñāṇapharasunti arahattamaggañāṇaṃ vuttaṃ,",
  "tika-vin07t:150_6": "taṃ chinditabbaṃ abhisaṅkhārasaṅkhātaṃ kammaṃ paricchindatīti dassetuṃ kammakkhayakaravisesanavisiṭṭhaṃ vuttanti veditabbaṃ.",
  "tika-vin07t:151_0": "Evaṃ katipayaṅgehi saṃsāracakkaṃ tadavasesaṅgehi phalabhūtanāmarūpadhammehi tibhavarathañca tasmiṃ rathe",
  "tika-vin07t:151_1": "yojitasaṃsāracakkārānaṃ hananappakārañca dassetvā idāni sabbehipi dvādasahi paṭiccasamuppādaṅgehi rathavirahitameva",
  "tika-vin07t:151_2": "kevalaṃ saṃsāracakkaṃ,",
  "tika-vin07t:151_3": "tassa araghātanappakārabhedañca dassetuṃ athavātiādi vuttaṃ.",
  "tika-vin07t:151_4": "Tattha anamatagganti anu anu amataggaṃ,",
  "tika-vin07t:151_5": "sabbathā anugacchantehipi aviññātakoṭikanti attho.",
  "tika-vin07t:151_6": "Avijjāmūlakattā jarāmaraṇapariyosānattāti idaṃ saṅkhārādīnaṃ dasannaṃ arabhāvena ekattaṃ samāropetvāti vuttaṃ.",
  "tika-vin07t:151_7": "Na hi tesaṃ paccekaṃ avijjāmūlakatā jarāmaraṇapariyosānatā ca atthi tathā paṭiccasamuppādapāḷiyaṃ avuttattā.",
  "tika-vin07t:151_8": "Atha vā tesampi yathārahaṃ atthato avijjāmūlakattaṃ,",
  "tika-vin07t:151_9": "attano attano lakkhaṇabhūtakhaṇikajarāmaraṇavasena tappariyosānatañca sandhāyetaṃ vuttanti veditabbaṃ.",
  "tika-vin07t:151_10": "Evañca tesaṃ paccekaṃ arabhāvo siddho hoti.",
  "tika-vin07t:152_0": "Evaṃ sabbākāraṃ saṃsāracakkameva dassetvā idāni yena ñāṇena imassa saṃsāracakkassa arānaṃ chedo bhagavato siddho,",
  "tika-vin07t:152_1": "tassa dhammaṭṭhitiñāṇassa “paccayapariggahe paññā dhammaṭṭhitiñāṇa”nti mātikā vuttattā bhavacakkāvayavesu",
  "tika-vin07t:152_2": "avijjādīsu paccayapaccayuppannattā pariggahavasena pavattiākāraṃ dassetvā parato tassa atthassa nigamanavasena",
  "tika-vin07t:152_3": "vuttena evamayaṃ avijjāhetūtiādikena paṭisambhidāpāḷisahitena pāṭhena sarūpato dhammaṭṭhitiñāṇaṃ,",
  "tika-vin07t:152_4": "tassa ca tesuyeva avijjādīsu catusaṅkhepādivasena pavattivibhāgañca dassetvā tato paraṃ iti bhagavātiādipāṭhena",
  "tika-vin07t:152_5": "bhagavato tena dhammaṭṭhitiñāṇena paṭiccasamuppādassa sabbākārato paṭividdhabhāvaṃ dassetvā puna iminā",
  "tika-vin07t:152_6": "dhammaṭṭhitiñāṇenātiādinā bhagavato tena ñāṇena saṃsāracakkārānaṃ viddhaṃsitabhāvaṃ dassetuṃ tattha dukkhādīsu",
  "tika-vin07t:152_7": "aññāṇaṃ avijjātiādi vuttaṃ.",
  "tika-vin07t:152_8": "Tattha tiṇṇaṃ āyatanānanti cakkhusotamanāyatanānaṃ tiṇṇaṃ.",
  "tika-vin07t:152_9": "Esa nayo tiṇṇaṃ phassānantiādīsupi.",
  "tika-vin07t:152_10": "Rūpataṇhādivasena cha taṇhākāyā eva veditabbā.",
  "tika-vin07t:153_0": "Saggasampattinti kāmasugatīsu sampattiṃ.",
  "tika-vin07t:153_1": "Tathevāti kāmupādānapaccayā eva.",
  "tika-vin07t:153_2": "Brahmalokasampattinti rūpībrahmalokasampattiṃ.",
  "tika-vin07t:153_3": "Tebhūmakadhammavisayassa sabbassāpi rāgassa kilesakāmabhāvato bhavarāgopi kāmupādānamevāti āha “kāmupādānapaccayāyeva mettaṃ bhāvetī”ti.",
  "tika-vin07t:153_4": "Sesupādānamūlikāsupīti diṭṭhupādānasīlabbatupādānaattavādupādānamūlikāsupi yojanāsu.",
  "tika-vin07t:153_5": "Tatrāyaṃ yojanānayo –",
  "tika-vin07t:153_6": "idhekacco “natthi paraloko ucchijjati attā”ti diṭṭhiṃ gaṇhāti,",
  "tika-vin07t:153_7": "so diṭṭhupādānapaccayā kāyena duccaritaṃ caratītiādinā,",
  "tika-vin07t:153_8": "aparo “asukasmiṃ bhave attā ucchijjatī”ti diṭṭhiṃ gahetvā kāmarūpārūpabhavūpapattiyā taṃ taṃ kusalaṃ karotītiādinā ca diṭṭhupādānamūlikā yojanā,",
  "tika-vin07t:153_9": "imināva nayena attavādupādānamūlikā yojanā veditabbā.",
  "tika-vin07t:153_10": "Aparo “sīlena suddhi vatena suddhī”ti asuddhimaggaṃ “suddhimaggo”ti parāmasanto sīlabbatupādānapaccayā",
  "tika-vin07t:153_11": "kāyena duccaritaṃ caratītiādinā sabbabhavesu sīlabbatupādānamūlikā yojanā veditabbā.",
  "tika-vin07t:154_0": "Idāni yassa saṃsāracakkārānaṃ ghātanasamatthassa dhammaṭṭhitiñāṇassa avijjādipaccayapaaggahākāraṃ dassetuṃ",
  "tika-vin07t:154_1": "kāmabhave ca avijjā kāmabhave saṅkhārānaṃ paccayo hotītiādinā avijjādīnaṃ paccayapaccayuppannabhāvo dassito,",
  "tika-vin07t:154_2": "tameva ñāṇaṃ avijjādīsu pavattiākārena saddhiṃ paṭisambhidāmaggapāḷiṃ ānetvā nigamanavasena dassento evamayantiādimāha.",
  "tika-vin07t:154_3": "Visuddhimaggaṭīkāyaṃ pana “idāni yvāyaṃ saṃsāracakkaṃ dassentena kāmabhave avijjā kāmabhave saṅkhārānaṃ",
  "tika-vin07t:154_4": "paccayo hotītiādinā avijjādīnaṃ paccayabhāvo saṅkhārādīnaṃ paccayuppannabhāvo dassito,",
  "tika-vin07t:154_5": "tameva paṭisambhidāmaggapāḷiṃ ānetvā nigamanavasena dassento evamayantiādimāhā”ti vuttaṃ.",
  "tika-vin07t:154_6": "Sāratthadīpaniyā vinayaṭīkāyapi ayameva pāṭho likhito.",
  "tika-vin07t:154_7": "Tattha ca kāmabhave ca avijjātiādinā avijjādīnaṃ paccayapaccayuppannabhāvo saṃsāracakkaṃ dassentena vutto na hoti tassa ca avijjā nābhi,",
  "tika-vin07t:154_8": "mūlattātiādinā pubbeva dassitattā upari cakkarūpato payogattena upasaṃhārābhāvā ca.",
  "tika-vin07t:154_9": "“Api ca tameva paccayapaccayuppannabhāvaṃ nigamanavasena dassento”ti ca vuttaṃ,",
  "tika-vin07t:154_10": "na cettha paccayapaccayuppannabhāvo nigamanavasena padhānattena dassito,",
  "tika-vin07t:154_11": "atha kho paccayapariggahavasappavattaṃ dhammaṭṭhitiñāṇameva yathāvuttapaccayapariggahākārassa nigamanavasena dassitaṃ.",
  "tika-vin07t:154_12": "Tathā hi “evamayaṃ avijjā hetu,",
  "tika-vin07t:154_13": "saṅkhārā hetusamuppannā,",
  "tika-vin07t:154_14": "ubhopete dhammā hetusamuppannāti paccayapariggahe paññā dhammaṭṭhitiñāṇaṃ.",
  "tika-vin07t:154_15": "Atītampi addhānaṃ.",
  "tika-vin07t:154_16": "Anāgatampi addhānaṃ avijjā hetu…pe…",
  "tika-vin07t:154_17": "dhammaṭṭhitiñāṇa”nti dhammaṭṭhitiñāṇameva padhānattena dassitaṃ.",
  "tika-vin07t:154_18": "“Avijjā hetu,",
  "tika-vin07t:154_19": "saṅkhārā hetusamuppannā”tiādi pana paccayapariggahe paññā dhammaṭṭhitiñāṇanti vuccamānattā tassa paccayapariggahākāraparidīpanatthaṃ",
  "tika-vin07t:154_20": "visayattena vuttaṃ,",
  "tika-vin07t:154_21": "na padhānattena.",
  "tika-vin07t:155_0": "Ayañhettha attho –",
  "tika-vin07t:155_1": "evanti anantare vuttanayena ayaṃ avijjā saṅkhārānaṃ hetu,",
  "tika-vin07t:155_2": "saṅkhārā ca tena hetunā samuppannā.",
  "tika-vin07t:155_3": "Ubhopeteti yasmā ayaṃ avijjā paraparikappitapakatiissarādi viya ahetukā niccā dhuvā na hoti,",
  "tika-vin07t:155_4": "atha kho “āsavasamudayā avijjāsamudayo”ti vacanato sayampi sahetukā saṅkhatā aniccāyeva hoti,",
  "tika-vin07t:155_5": "tasmā ubhopete avijjāsaṅkhārā hetusamuppannāyeva.",
  "tika-vin07t:155_6": "Itīti evaṃ yathāvuttanayena paccayapariggaṇhane yā paññā,",
  "tika-vin07t:155_7": "taṃ dhammānaṃ ṭhitisaṅkhāte kāraṇe yāthāvato pavattattā dhammaṭṭhitiñāṇaṃ nāmāti.",
  "tika-vin07t:156_0": "Ettha hi ñāṇassa visayavibhāvanavaseneva avijjādīnaṃ paccayādibhāvo vutto,",
  "tika-vin07t:156_1": "na padhānattena,",
  "tika-vin07t:156_2": "ñāṇameva panettha padhānato vuttaṃ,",
  "tika-vin07t:156_3": "tasmā etassa ñāṇassa paccayapariggahākāradassanatthameva heṭṭhāpi kāmabhave ca avijjātiādinā avijjādīnaṃ paccayādibhāvo vutto,",
  "tika-vin07t:156_4": "idhāpi nigamanavasena upasaṃhaṭo,",
  "tika-vin07t:156_5": "na bhavacakkadassanatthanti ayamettha attano mati.",
  "tika-vin07t:157_0": "Tattha ca paccayuppannadhammesu adiṭṭhesu hetūnaṃ paccayabhāvopi na sakkā daṭṭhunti “saṅkhārā hetusamuppannā”ti",
  "tika-vin07t:157_1": "paccayapariggahañāṇaniddese paccayuppannadhammānampi gahaṇaṃ katanti veditabbaṃ.",
  "tika-vin07t:157_2": "Etena nayenāti avijjāyaṃ vuttanayena saṅkhārā hetu,",
  "tika-vin07t:157_3": "viññāṇaṃ hetusamuppannantiādinā sabbāni jātipariyosānāni padāni vitthāretabbāni.",
  "tika-vin07t:158_0": "Evaṃ paṭisambhidāmaggapāḷiyā dhammaṭṭhitiñāṇassa avijjādīsu pavattiākāraṃ dassetvā idāni tassa tesu paccayesu",
  "tika-vin07t:158_1": "aññehipi ākārehi pavattiākāraṃ dassetuṃ tatthātiādi vuttaṃ.",
  "tika-vin07t:158_2": "Tattha tatthāti tesu paṭiccasamuppādaṅgesu.",
  "tika-vin07t:158_3": "Saṅkhippanti ettha avijjādayo hetusāmaññena phalasāmaññena vāti saṅkhepo, saṅgaho,",
  "tika-vin07t:158_4": "koṭṭhāso rāsīti attho.",
  "tika-vin07t:158_5": "So pana jātito duvidhopi kālabhedavasena catubbidho jāto.",
  "tika-vin07t:158_6": "Paccuppanno addhāti anuvattati.",
  "tika-vin07t:158_7": "Taṇhupādānabhavā gahitā kilesakammasāmaññato tadavinābhāvato ca.",
  "tika-vin07t:158_8": "Avijjādikilesavaṭṭampi vipākadhammadhammatāsarikkhatāya idha kammavaṭṭamevāti āha ime pañca dhammātiādi.",
  "tika-vin07t:158_9": "Vipākā dhammātiādīsu kammajaarūpakkhandhānameva vipākasaddavacanīyattepi nāmarūpādipadesu rūpamissampi",
  "tika-vin07t:158_10": "phalapañcakaṃ arūpappadhānatāya ca tabbahulatāya ca “vipākavaṭṭa”nti vuttaṃ.",
  "tika-vin07t:158_11": "Vipākappadhānaṃ vaṭṭaṃ,",
  "tika-vin07t:158_12": "vipākabahulaṃ vā vaṭṭanti attho.",
  "tika-vin07t:158_13": "Kammajapariyāyo vā ettha vipāka-",
  "tika-vin07t:158_14": "saddo daṭṭhabbo.",
  "tika-vin07t:158_15": "Jātijarāmaraṇāpadesenāti paramatthadhammavinimuttajātijarāmaraṇaṃ nāma natthīti tadapadesena tesaṃ kathanena taṃmukhenāti attho.",
  "tika-vin07t:158_16": "Ākirīyanti pakāsīyantīti ākārā,",
  "tika-vin07t:158_17": "avijjādisarūpā,",
  "tika-vin07t:158_18": "tato paccayākāratoti attho.",
  "tika-vin07t:158_19": "Eko sandhīti avicchedappavattihetubhūto hetuphalasandhi,",
  "tika-vin07t:158_20": "dutiyo phalahetusandhi,",
  "tika-vin07t:158_21": "tatiyo hetuphalasandhīti daṭṭhabbaṃ.",
  "tika-vin07t:159_0": "Evaṃ dhammaṭṭhitiñāṇassa avijjādīsu anekehi pakārehi pavattiākāraṃ dassetvā idāni tehi,",
  "tika-vin07t:159_1": "avuttehi ca sabbehi ākārehi bhagavato paṭiccasamuppādassa paṭividdhabhāvaṃ,",
  "tika-vin07t:159_2": "tassa ca ñāṇassa dhammaṭṭhitiñāṇasaddappavattinimittataṃ paṭisambhidāpāḷinayena dassetuṃ upasaṃhāravasena iti bhagavātiādi vuttaṃ.",
  "tika-vin07t:159_3": "Tattha itīti vuttappakāraparāmasanaṃ,",
  "tika-vin07t:159_4": "tenāha catusaṅkhepantiādi.",
  "tika-vin07t:159_5": "Sabbākāratoti idha kāmabhave ca avijjā kāmabhave saṅkhārānaṃ paccayotiādinā idha vuttehi ca avuttehi",
  "tika-vin07t:159_6": "ca paṭiccasamuppādavibhaṅgādīsu āgatehi sabbehi pakārehi paṭivijjhati.",
  "tika-vin07t:159_7": "Tanti yena ñāṇena bhagavā evaṃ jānāti,",
  "tika-vin07t:159_8": "taṃ ñāṇaṃ.",
  "tika-vin07t:159_9": "Ñātaṭṭhenāti jānanaṭṭhena.",
  "tika-vin07t:159_10": "Pajānanaṭṭhenāti paṭivijjhanaṭṭhena.",
  "tika-vin07t:160_0": "Idāni yamidaṃ dhammaṭṭhitiñāṇaṃ paccayapariggahākārabhedehi saddhiṃ papañcato dassitaṃ,",
  "tika-vin07t:160_1": "tasmiṃ araghāte etassa upayogitaṃ dassetuṃ iminā dhammaṭṭhitiñāṇenātiādi vuttaṃ.",
  "tika-vin07t:160_2": "Tattha dhammaṭṭhitiñāṇena are hanīti sambandho. Kathanti?",
  "tika-vin07t:160_3": "Āha “te dhamme”tiādi.",
  "tika-vin07t:160_4": "Te avijjādike dhamme mahāvajirañāṇāvudhena tena dhammaṭṭhitiñāṇena yathābhūtaṃ ñatvā tena balavavipassanāvudhena",
  "tika-vin07t:160_5": "nibbindanto ariyamaggāvudhena virajjanto vimuccanto are hanīti yojanā.",
  "tika-vin07t:160_6": "Ariyamaggañāṇampi hi kiccato samudayasaccādibodhato “dhammaṭṭhitiñāṇa”nti vuccati.",
  "tika-vin07t:161_0": "Ekekaṃ dhammakkhandhaṃ ekekavihārena pūjemīti dhammakkhandhaṃ ārabbha pavattāpi vihārakaraṇapūjā bhagavati",
  "tika-vin07t:161_1": "pemeneva pavattattā sadhātukādicetiyapaṭimaṇḍitattā ca bhagavatova pūjāti āha bhagavantaṃ uddissātiādi.",
  "tika-vin07t:161_2": "Kilesārīna so munīti ettha niggahītalopo,",
  "tika-vin07t:161_3": "kilesārīnaṃ hatattāti attho.",
  "tika-vin07t:161_4": "Paccayādīna cārahoti etthāpi niggahītalopo daṭṭhabbo.",
  "tika-vin07t:162_0": "Sammāsambuddhoti ettha saṃ-",
  "tika-vin07t:162_1": "saddo sayanti atthe pavattatīti āha “sāma”nti,",
  "tika-vin07t:162_2": "aparaneyyo hutvāti attho.",
  "tika-vin07t:162_3": "Sabbadhammānanti idaṃ kassaci visayavisesassa aggahitattā siddhaṃ.",
  "tika-vin07t:162_4": "Padesaggahaṇe hi asati gahetabbassa nippadesatāva viññāyati,",
  "tika-vin07t:162_5": "yathā dikkhito na dadātīti.",
  "tika-vin07t:162_6": "Evañca katvā atthavisesānapekkhā kattariyeva buddha-",
  "tika-vin07t:162_7": "saddasiddhi veditabbā kammavacanicchāya abhāvato.",
  "tika-vin07t:162_8": "“Sammā sāmaṃ buddhattā sammāsambuddho”ti ettakameva hi idha saddato labbhati.",
  "tika-vin07t:162_9": "Sabbadhammānanti idaṃ pana atthato labbhamānaṃ gahetvā vuttaṃ,",
  "tika-vin07t:162_10": "na hi bujjhanakiriyā avisayā yujjati.",
  "tika-vin07t:162_11": "Abhiññeyyeti lakkhaṇādito aniccādito ca abhivisiṭṭhena lokiyalokuttarañāṇena jānitabbe catusaccadhamme.",
  "tika-vin07t:162_12": "Pariññeyyeti aniccādivasena paricchinditvā jānitabbaṃ dukkhaṃ ariyasaccamāha.",
  "tika-vin07t:162_13": "Pahātabbeti samudayasaccaṃ.",
  "tika-vin07t:162_14": "Sacchikātabbeti nirodhasaccaṃ.",
  "tika-vin07t:162_15": "Bahuvacananiddeso panettha sopādisesādikaṃ pariyāyasiddhaṃ bhedaṃ apekkhitvā kato.",
  "tika-vin07t:163_0": "Abhiññeyyanti gāthāya pahātabbabhāvetabbānaṃ samudayamaggasaccānaṃ hetudhammānaṃ gahaṇeneva tapphalānaṃ",
  "tika-vin07t:163_1": "dukkhasaccanirodhasaccānampi siddhito pariññātabbañca pariññātaṃ sacchikātabbañca sacchikatanti idampettha",
  "tika-vin07t:163_2": "saṅgahitamevāti daṭṭhabbaṃ,",
  "tika-vin07t:163_3": "tenāha “tasmā buddhosmī”ti.",
  "tika-vin07t:163_4": "Yasmā cattāripi saccāni mayā buddhāni,",
  "tika-vin07t:163_5": "tasmā sabbampi ñeyyaṃ buddhosmi,",
  "tika-vin07t:163_6": "abbhaññāsinti attho.",
  "tika-vin07t:164_0": "Vicittavisayapatthanākārappavattiyā taṇhā dukkhavicittatāya padhānakāraṇanti āha “mūlakāraṇabhāvenā”ti.",
  "tika-vin07t:164_1": "Ubhinnanti cakkhussa taṃsamudayassa ca.",
  "tika-vin07t:164_2": "Appavattīti appavattinimittaṃ,",
  "tika-vin07t:164_3": "na abhāvamattaṃ.",
  "tika-vin07t:164_4": "Tassa avatthuttā sappaccayattādianekabhedā sabbasaṅgahitā.",
  "tika-vin07t:164_5": "Nirodhappajānanāti sacchikiriyābhisamayavasena nirodhassa paṭivijjhanā.",
  "tika-vin07t:164_6": "Ekekapaduddhārenāpīti cakkhu cakkhusamudayotiādinā ekekakoṭṭhāsaniddhāraṇenāpi,",
  "tika-vin07t:164_7": "na dukkhasaccādisāmaññato evāti adhippāyo.",
  "tika-vin07t:164_8": "Taṇhāyapi saṅkhāradukkhapariyāpannatāya pariññeyyattā dukkhasaccabhāvaṃ dassetuṃ “cha taṇhākāyā”ti vuttaṃ.",
  "tika-vin07t:164_9": "Yasmiṃ pana attabhāve sā uppajjati,",
  "tika-vin07t:164_10": "tassa mūlakāraṇabhāvena samuṭṭhāpikā purimabhavasiddhā taṇhā samudayasaccanti gahetabbā.",
  "tika-vin07t:164_11": "Kasiṇānīti kasiṇārammaṇāni jhānāni.",
  "tika-vin07t:164_12": "Dvattiṃsākārāti kesādayo tadārammaṇajjhānāni ca.",
  "tika-vin07t:164_13": "Nava bhavāti kāmabhavādayo tayo saññībhavādayo tayo ekavokārabhavādayo tayo cāti nava bhavā.",
  "tika-vin07t:164_14": "Cattāri jhānānīti ārammaṇavisesaṃ anapekkhitvā sāmaññato cattāri jhānāni vuttāni.",
  "tika-vin07t:164_15": "Vipākakiriyānampi yathārahaṃ sabbattha saṅgaho daṭṭhabbo.",
  "tika-vin07t:164_16": "Ettha ca kusaladhammānaṃ upanissayabhūtā taṇhāsamuṭṭhāpikāti veditabbā,",
  "tika-vin07t:164_17": "kiriyadhammānaṃ pana tassa attabhāvassa kāraṇabhūtā taṇhā.",
  "tika-vin07t:164_18": "Anulomatoti ettha avijjā dukkhasaccaṃ,",
  "tika-vin07t:164_19": "taṃsamuṭṭhāpikā purimataṇhā āsavā samudayasaccanti yojetabbaṃ.",
  "tika-vin07t:164_20": "Saṅkhārādīsu pana avijjādayova samudayasaccabhāvena yojetabbā.",
  "tika-vin07t:164_21": "Tenāti tasmā.",
  "tika-vin07t:165_0": "Vijjāti attano visayaṃ viditaṃ karotīti vijjā.",
  "tika-vin07t:165_1": "Sampannattāti samannāgatattā,",
  "tika-vin07t:165_2": "sampuṇṇattā vā.",
  "tika-vin07t:165_3": "Tatrāti ambaṭṭhasutte.",
  "tika-vin07t:165_4": "Manomayiddhiyāti ettha “idha bhikkhu imamhā kāyā aññaṃ kāyaṃ abhinimminātī”ti vuttattā sarīrabbhantarajhānamanena",
  "tika-vin07t:165_5": "aññassa sarīrassa nibbattivasena pavattā manomayiddhi nāma,",
  "tika-vin07t:165_6": "sā atthato jhānasampayuttā paññāyeva.",
  "tika-vin07t:165_7": "Satta saddhammā nāma saddhā hirī ottappaṃ bāhusaccaṃ vīriyaṃ sati paññā ca.",
  "tika-vin07t:165_8": "Gacchati amataṃ disanti dukkhanittharaṇatthikehi daṭṭhabbato amataṃ nibbānameva disaṃ gacchati,",
  "tika-vin07t:165_9": "iminā ca caraṇānaṃ sikkhattayasaṅgahitaariyamaggabhāvato nibbānatthikehi ekaṃsena icchitabbataṃ dasseti.",
  "tika-vin07t:165_10": "Idānissā vijjācaraṇasampadāya sāvakādiasādhāraṇataṃ dassetuṃ tattha vijjāsampadātiādi vuttaṃ.",
  "tika-vin07t:165_11": "Tattha āsavakkhayavijjāvasena sabbaññutā sijjhati,",
  "tika-vin07t:165_12": "caraṇadhammabhūtesu jhānesu antogadhāya mahākaruṇāsamāpattiyā vasena mahākāruṇikatā sijjhatīti āha “vijjā…pe…",
  "tika-vin07t:165_13": "mahākāruṇikata”nti.",
  "tika-vin07t:165_14": "Yathā tanti ettha tanti nipātamattaṃ,",
  "tika-vin07t:165_15": "yathā aññopi vijjācaraṇasampanno buddho niyojeti,",
  "tika-vin07t:165_16": "tathā ayampīti attho.",
  "tika-vin07t:165_17": "Tenāti anatthaparivajjanaatthaniyojanena.",
  "tika-vin07t:165_18": "Attantapādayoti ādi-",
  "tika-vin07t:165_19": "saddena parantapaubhayantapā gahitā.",
  "tika-vin07t:165_20": "Asajjamāno bhavesu apaccāgacchantoti pahīnānaṃ punānuppattito na puna upagacchanto.",
  "tika-vin07t:166_0": "Tatrāti yuttavācābhāsane sādhetabbe cetaṃ bhummaṃ.",
  "tika-vin07t:166_1": "Abhūtanti abhūtatthaṃ.",
  "tika-vin07t:166_2": "Atacchanti tasseva vevacanaṃ.",
  "tika-vin07t:166_3": "Anatthasaṃhitanti pisuṇādidosayuttaṃ.",
  "tika-vin07t:166_4": "Sammāgadattāti sundaravacanattā,",
  "tika-vin07t:166_5": "gadanaṃ gado,",
  "tika-vin07t:166_6": "kathananti attho.",
  "tika-vin07t:166_7": "Sundaro gado vacanamassāti “sugado”ti vattabbe niruttinayena da-",
  "tika-vin07t:166_8": "kārassa ta-",
  "tika-vin07t:166_9": "kāraṃ katvā “sugato”ti vuttaṃ.",
  "tika-vin07t:167_0": "Sabhāvatoti dukkhasabhāvato.",
  "tika-vin07t:167_1": "Lokanti khandhādilokaṃ.",
  "tika-vin07t:167_2": "Yathāvuttamatthaṃ suttato āha yatthātiādi.",
  "tika-vin07t:167_3": "Tattha yatthāti yasmiṃ lokantasaṅkhāte nibbāne.",
  "tika-vin07t:167_4": "Tanti lokassantaṃ,",
  "tika-vin07t:167_5": "okāsaloke kāyagamanena ñātabbaṃ pattabbanti nāhaṃ vadāmīti yojanā.",
  "tika-vin07t:167_6": "Idañca rohitadevaputtena lokassa kāyagativasena antagamanassa pucchitattā vuttaṃ.",
  "tika-vin07t:167_7": "Appatvā lokassantanti khandhādilokaṃ sandhāya vuttaṃ.",
  "tika-vin07t:168_0": "Kinte padasā okāsalokaparibbhamanena,",
  "tika-vin07t:168_1": "parimitaṭṭhāne eva taṃ ñāṇagamanena gacchantānaṃ dassemīti dassento api cātiādimāha.",
  "tika-vin07t:168_2": "Tattha byāmamatte kaḷevareti sarīre.",
  "tika-vin07t:168_3": "Tena rūpakkhandhaṃ dasseti.",
  "tika-vin07t:168_4": "Sasaññimhīti saññāsīsena vedanādayo tayo khandhe.",
  "tika-vin07t:168_5": "Samanaketi viññāṇakkhandhaṃ.",
  "tika-vin07t:168_6": "Lokanti khandhādilokaṃ,",
  "tika-vin07t:168_7": "dukkhanti attho.",
  "tika-vin07t:168_8": "Lokanirodhanti nibbānena lokassa nirujjhanaṃ,",
  "tika-vin07t:168_9": "nibbānameva vā.",
  "tika-vin07t:168_10": "Adesampi hi nibbānaṃ yesaṃ nirodhāya hoti,",
  "tika-vin07t:168_11": "upacārato tannissitaṃ viya hotīti “byāmamatte kaḷevare lokanirodhampi paññapemī”ti vuttaṃ,",
  "tika-vin07t:168_12": "cakkhu loke piyarūpaṃ,",
  "tika-vin07t:168_13": "sātarūpaṃ,",
  "tika-vin07t:168_14": "etthesā taṇhā nirujjhamānā nirujjhatītiādīsu viya.",
  "tika-vin07t:168_15": "Kudācananti kadācipi.",
  "tika-vin07t:168_16": "Appatvāti aggamaggena anadhigantvā.",
  "tika-vin07t:168_17": "Tasmāti yasmā taṃ gamanena pattuṃ na sakkā, tasmā.",
  "tika-vin07t:168_18": "Haveti nipātamattaṃ,",
  "tika-vin07t:168_19": "ekaṃsatthe vā.",
  "tika-vin07t:168_20": "Lokavidūti sabhāvādito khandhādijānanako.",
  "tika-vin07t:168_21": "Catusaccadhammānaṃ abhisamitattā samitāvī,",
  "tika-vin07t:168_22": "samitakilesoti vā attho.",
  "tika-vin07t:168_23": "Nāsīsati na pattheti appaṭisandhikattā.",
  "tika-vin07t:169_0": "Evaṃ saṅkhepato lokaṃ dassetvā idāni vitthārato taṃ dassetuṃ api ca tayo lokātiādi vuttaṃ.",
  "tika-vin07t:169_1": "Tattha indriyabaddhānaṃ khandhānaṃ samūhasantānabhūto sattaloko.",
  "tika-vin07t:169_2": "So hi rūpādīsu sattavisattatāya “satto”ti ca,",
  "tika-vin07t:169_3": "lokiyanti ettha kammakilesā tabbipākā cāti “loko”ti ca vuccati.",
  "tika-vin07t:169_4": "Anindriyabaddhānaṃ utujarūpānaṃ samūhasantānabhūto okāsaloko.",
  "tika-vin07t:169_5": "So hi sattasaṅkhārānaṃ ādhārato “okāso”ti ca,",
  "tika-vin07t:169_6": "lokiyanti ettha tassādhārā ca ādheyyabhūtāti “loko”ti ca pavuccati.",
  "tika-vin07t:169_7": "Indriyānindriyabaddhā pana sabbeva upādānakkhandhā paccayehi saṅkhataṭṭhena lujjanapalujjanaṭṭhena ca “saṅkhāraloko”ti ca vuccati.",
  "tika-vin07t:169_8": "Āharati attano phalanti āhāro, paccayo.",
  "tika-vin07t:169_9": "Tena tiṭṭhanasīlā uppajjitvā yāva bhaṅgā pavattanasīlāti āhāraṭṭhitikā,",
  "tika-vin07t:169_10": "sabbe saṅkhatadhammā.",
  "tika-vin07t:169_11": "Sabbe sattāti ca imināpi veneyyānurūpato puggalādhiṭṭhānattā desanāya saṅkhārāva gahitā.",
  "tika-vin07t:170_0": "Yāvatā candimasūriyā pariharantīti yattake ṭhāne candimasūriyā parivattanti pavattanti.",
  "tika-vin07t:170_1": "Virocanāti tesaṃ virocanahetu obhāsanahetūti hetumhi nissakkavacanaṃ.",
  "tika-vin07t:170_2": "Disā bhantīti sabbā disā yāvatā vigatandhakārā paññāyanti.",
  "tika-vin07t:170_3": "Atha vā disāti upayogabahuvacanaṃ.",
  "tika-vin07t:170_4": "Tasmā virocamānā candimasūriyā yattakā disā bhanti obhāsentīti attho.",
  "tika-vin07t:170_5": "Tāva sahassadhā lokoti tattakena pamāṇena sahassappakāro okāsaloko,",
  "tika-vin07t:170_6": "sahassacakkavāḷānīti attho.",
  "tika-vin07t:170_7": "Etthāti sahassacakkavāḷe.",
  "tika-vin07t:170_8": "Vasoti iddhisaṅkhāto vaso vattatīti attho.",
  "tika-vin07t:171_0": "Tampīti tividhampi lokaṃ.",
  "tika-vin07t:171_1": "Assāti anena bhagavatā saṅkhāralokopi sabbathā viditoti sambandho.",
  "tika-vin07t:171_2": "Eko lokoti yvāyaṃ heṭṭhā vuttanayena sabbasaṅkhatānaṃ paccayāyattavuttito tena sāmaññena saṅkhāraloko eko ekavidho,",
  "tika-vin07t:171_3": "esa nayo sesesupi.",
  "tika-vin07t:171_4": "Sabbatthāpi lokiyadhammāva lokoti adhippetā lokuttarānaṃ pariññeyyattābhāvā.",
  "tika-vin07t:171_5": "Upādānānaṃ ārammaṇabhūtā khandhā upādānakkhandhā.",
  "tika-vin07t:171_6": "Satta viññāṇaṭṭhitiyoti tathā tathā samuppannā pajāyeva vuccanti.",
  "tika-vin07t:171_7": "Nānattakāyā nānattasaññino,",
  "tika-vin07t:171_8": "nānattakāyā ekattasaññino,",
  "tika-vin07t:171_9": "ekattakāyā nānattasaññino,",
  "tika-vin07t:171_10": "ekattakāyā ekattasaññino,",
  "tika-vin07t:171_11": "heṭṭhimā ca tayo āruppāti imā sattavidhā pajāyeva viññāṇaṃ tiṭṭhati etthāti viññāṇaṭṭhitiyo nāma.",
  "tika-vin07t:171_12": "Tattha nānattaṃ kāyo etesamatthīti nānattakāyā.",
  "tika-vin07t:171_13": "Nānattaṃ saññā etesanti nānattasaññino.",
  "tika-vin07t:171_14": "Saññāsīsenettha paṭisandhiviññāṇaṃ gahitaṃ,",
  "tika-vin07t:171_15": "esa nayo sesesupi.",
  "tika-vin07t:172_0": "Tattha sabbamanussā ca cha kāmāvacaradevā ca nānattakāyā nānattasaññino nāma.",
  "tika-vin07t:172_1": "Tesañhi aññamaññaṃ visadisatāya nānā kāyo,",
  "tika-vin07t:172_2": "paṭisandhisaññā ca navavidhatāya nānā.",
  "tika-vin07t:172_3": "Tīsu paṭhamajjhānabhūmīsu brahmakāyikā ceva catūsu apāyesu sattā ca nānattakāyā ekattasaññino nāma.",
  "tika-vin07t:172_4": "Tesu hi brahmapārisajjādīnaṃ tiṇṇampi sarīraṃ aññamaññaṃ visadisaṃ,",
  "tika-vin07t:172_5": "paṭisandhisaññā pana paṭhamajjhānavipākavasena ekāva,",
  "tika-vin07t:172_6": "tathā āpāyikānampi,",
  "tika-vin07t:172_7": "tesaṃ pana sabbesaṃ akusalavipākāhetukāva paṭisandhisaññā.",
  "tika-vin07t:172_8": "Dutiyajjhānabhūmikā ca parittābha appamāṇābha ābhassarā ekattakāyā nānattasaññino nāma.",
  "tika-vin07t:172_9": "Tesañhi sabbesaṃ ekappamāṇova kāyo,",
  "tika-vin07t:172_10": "paṭisandhisaññā pana dutiyatatiyajjhānavipākavasena nānā hoti.",
  "tika-vin07t:172_11": "Tatiyajjhānabhūmiyaṃ parittasubhādayo tayo,",
  "tika-vin07t:172_12": "catutthajjhānabhūmiyaṃ asaññasattavajjitā vehapphalā,",
  "tika-vin07t:172_13": "pañca ca suddhāvāsāti navasu bhūmīsu sattā ekattakāyā ekattasaññino nāma.",
  "tika-vin07t:172_14": "Ābhānānattena pana sabbattha kāyanānattaṃ na gayhati,",
  "tika-vin07t:172_15": "saṇṭhānanānatteneva gayhatīti.",
  "tika-vin07t:172_16": "Asaññasattā viññāṇābhāvena viññāṇaṭṭhitisaṅkhyaṃ na gacchanti.",
  "tika-vin07t:172_17": "Nevasaññā nāsaññāyatanaṃ pana yathā saññāya,",
  "tika-vin07t:172_18": "evaṃ viññāṇassāpi sukhumattā nevaviññāṇaṃ nāviññāṇaṃ,",
  "tika-vin07t:172_19": "tasmā paribyattaviññāṇakiccavantesu viññāṇaṭṭhitīsu na gayhati.",
  "tika-vin07t:172_20": "Tasmā sesāni ākāsānañcāyatanādīni tīṇiyeva gahitāni,",
  "tika-vin07t:172_21": "tehi saddhiṃ imā satta viññāṇaṭṭhitiyoti veditabbā.",
  "tika-vin07t:173_0": "Aṭṭha lokadhammāti lābho alābho yaso ayaso nindā pasaṃsā sukhaṃ dukkhanti ime aṭṭha lokassa sabhāvattā lokadhammā.",
  "tika-vin07t:173_1": "Lābhālābhādipaccayā uppajjanakā panettha anurodhavirodhā vā lābhādisaddehi vuttāti veditabbā.",
  "tika-vin07t:173_2": "Nava sattāvāsāti heṭṭhā vuttā satta viññāṇaṭṭhitiyo eva asaññasattacatutthāruppehi saddhiṃ “nava sattāvāsā”ti vuccanti.",
  "tika-vin07t:173_3": "Sattā āvasanti etthāti sattāvāsā,",
  "tika-vin07t:173_4": "sattanikāyo,",
  "tika-vin07t:173_5": "atthato tathā pavattā pajā eva idha saṅkhāralokabhāvena gayhantīti veditabbā.",
  "tika-vin07t:173_6": "Dasāyatanānīti dhammāyatanamanāyatanavajjitāni dasa.",
  "tika-vin07t:174_0": "Ettha ca tīsu bhavesu assādadassanavasena tisso vedanāva lokabhāvena vuttā,",
  "tika-vin07t:174_1": "tathā paccayadassanavasena cattārova āhārā.",
  "tika-vin07t:174_2": "Attaggāhanimittadassanavasena cha ajjhattikāneva āyatanāni.",
  "tika-vin07t:174_3": "Thūlasaññībhavadassanavasena satta viññāṇaṭṭhitiyova,",
  "tika-vin07t:174_4": "anurodhavirodhadassanavasena aṭṭha lokadhammā vā,",
  "tika-vin07t:174_5": "thūlāyatanadassanavasena dasāyatanāneva lokabhāvena vuttāni.",
  "tika-vin07t:174_6": "Tesaṃ gahaṇeneva tannissayatappaṭibaddhā tadārammaṇā sabbe tebhūmakā nāmarūpadhammā atthato gahitā eva honti.",
  "tika-vin07t:174_7": "Sesehi pana ekavidhādikoṭṭhāsehi sarūpeneva te gahitāti veditabbaṃ.",
  "tika-vin07t:175_0": "Āsayaṃ jānātītiādīsu āhacca cittaṃ ettha setīti āsayo,",
  "tika-vin07t:175_1": "aññasmiṃ visaye pavattitvāpi cittaṃ yattha sarasena pavisitvā tiṭṭhati,",
  "tika-vin07t:175_2": "so vaṭṭāsayo vivaṭṭāsayoti duvidho.",
  "tika-vin07t:175_3": "Tattha vaṭṭāsayopi sassatucchedadiṭṭhivasena duvidho.",
  "tika-vin07t:175_4": "Vivaṭṭāsayo pana vipassanāsaṅkhātā anulomikā khanti,",
  "tika-vin07t:175_5": "maggasaṅkhātaṃ yathābhūtañāṇañcāti duvidho. Yathāha –",
  "tika-vin07t:176_0": "“Sassatucchedadiṭṭhi ca, khanti cevānulomikaṃ;",
  "tika-vin07t:177_0": "Yathābhūtañca yaṃ ñāṇaṃ, etaṃ āsayasaddita”nti. ;",
  "tika-vin07t:178_0": "Etaṃ duvidhampi āsayaṃ sattānaṃ appavattikkhaṇeyeva bhagavā sabbathā jānāti.",
  "tika-vin07t:178_1": "Anusayanti kāmarāgānusayādivasena sattavidhaṃ anusayaṃ.",
  "tika-vin07t:178_2": "Caritanti “sucaritaduccarita”nti niddese vuttaṃ.",
  "tika-vin07t:178_3": "Atha vā caritanti cariyā,",
  "tika-vin07t:178_4": "te rāgādayo cha mūlacariyā,",
  "tika-vin07t:178_5": "saṃsaggasannipātavasena anekavidhā honti.",
  "tika-vin07t:178_6": "Adhimuttinti ajjhāsayadhātuṃ,",
  "tika-vin07t:178_7": "tattha tattha cittassa abhirucivasena ninnatā,",
  "tika-vin07t:178_8": "sā duvidhā hīnādhimutti paṇītādhimuttīti.",
  "tika-vin07t:178_9": "Yāya dussīlādike hīnādhimuttike sevanti,",
  "tika-vin07t:178_10": "sā hīnādhimutti.",
  "tika-vin07t:178_11": "Yāya paṇītādhimuttike sevanti,",
  "tika-vin07t:178_12": "sā paṇītādhimutti.",
  "tika-vin07t:178_13": "Taṃ duvidhampi adhimuttiṃ bhagavā sabbākārato jānāti.",
  "tika-vin07t:178_14": "Appaṃ rāgādirajaṃ etesanti apparajakkhā,",
  "tika-vin07t:178_15": "anussadarāgādidosā.",
  "tika-vin07t:178_16": "Ussadarāgādidosā mahārajakkhā.",
  "tika-vin07t:178_17": "Upanissayabhūtehi tikkhehi saddhādiindriyehi mudukehi ca samannāgatā tikkhindriyā mudindriyā ca.",
  "tika-vin07t:178_18": "Heṭṭhā vuttehi āsayādīhi sundarehi asundarehi ca samannāgatā svākārā dvākārā ca veditabbā.",
  "tika-vin07t:178_19": "Sammattaniyāmaṃ viññāpetuṃ sukarā suviññāpayā,",
  "tika-vin07t:178_20": "viparītā duviññāpayā.",
  "tika-vin07t:178_21": "Maggaphalapaṭivedhāya upanissayasampannā bhabbā,",
  "tika-vin07t:178_22": "viparītā abhabbā.",
  "tika-vin07t:178_23": "Evaṃ sattasantānagatadhammavisesajānaneneva sattalokopi vidito dhammavinimuttassa sattassa abhāvāti veditabbaṃ.",
  "tika-vin07t:179_0": "Ekaṃ cakkavāḷaṃ…pe…",
  "tika-vin07t:179_1": "paññāsañca yojanānīti ettha hotīti seso.",
  "tika-vin07t:179_2": "Parikkhepato pamāṇaṃ vuccatīti seso.",
  "tika-vin07t:179_3": "Cakkavāḷassa sabbaṃ parimaṇḍalaṃ chattiṃsa satasahassāni…pe…",
  "tika-vin07t:179_4": "satāni ca hontīti yojetabbaṃ.",
  "tika-vin07t:179_5": "Tatthāti cakkavāḷe,",
  "tika-vin07t:179_6": "dve satasahassāni cattāri nahutāni ca yojanāni yāni ettakaṃ ettakappamāṇaṃ bahalattena ayaṃ vasundharā saṅkhātāti yojanā.",
  "tika-vin07t:179_7": "Tattha ettakanti kiriyāvisesanaṃ daṭṭhabbaṃ.",
  "tika-vin07t:179_8": "Sandhārakaṃ jalaṃ ettakaṃ ettakappamāṇaṃ hutvā patiṭṭhitanti yojanā.",
  "tika-vin07t:179_9": "Etthāti cakkavāḷe.",
  "tika-vin07t:179_10": "Ajjhogāḷhuggatāti ajjhogāḷhā ca uggatā ca.",
  "tika-vin07t:179_11": "Brahāti mahantā.",
  "tika-vin07t:179_12": "Yojanānaṃ satānucco,",
  "tika-vin07t:179_13": "himavā pañcāti yojanānaṃ pañcasatāni ucco ubbedho.",
  "tika-vin07t:179_14": "Tipañcayojanakkhandhaparikkhepāti pannarasayojanappamāṇakkhandhapariṇāhā.",
  "tika-vin07t:179_15": "Nagavhayāti rukkhābhidhānā jambūti yojanā.",
  "tika-vin07t:179_16": "Samantatoti sabbasobhāgena,",
  "tika-vin07t:179_17": "āyāmato ca vitthārato ca satayojanavitthārāti attho.",
  "tika-vin07t:179_18": "Yassānubhāvenāti yassā mahantatākappaṭṭhāyikādippakārena pabhāvena.",
  "tika-vin07t:179_19": "Parikkhipitvā taṃ sabbaṃ,",
  "tika-vin07t:179_20": "lokadhātumayaṃ ṭhitoti heṭṭhā vuttaṃ sabbampi taṃ parikkhipitvā cakkavāḷasiluccayo ṭhito,",
  "tika-vin07t:179_21": "ayaṃ ekā lokadhātu nāmāti attho, ma-",
  "tika-vin07t:179_22": "kāro padasandhivasena vutto.",
  "tika-vin07t:179_23": "Atha vā taṃ sabbaṃ lokadhātuṃ parikkhipitvā ayaṃ cakkavāḷasiluccayo ṭhitoti yojetabbaṃ.",
  "tika-vin07t:180_0": "Tatthāti tassaṃ lokadhātuyaṃ.",
  "tika-vin07t:180_1": "Tāvatiṃsabhavananti tidasapuraṃ.",
  "tika-vin07t:180_2": "Asurabhavananti asurapuraṃ.",
  "tika-vin07t:180_3": "Avīcimahānirayo ca tathā dasasahassayojano,",
  "tika-vin07t:180_4": "so pana catunnaṃ lohabhittīnamantarā yojanasatāyāmavitthāropi samantā soḷasahi ussadanirayehi saddhiṃ dasasahassayojano vuttoti veditabbo.",
  "tika-vin07t:180_5": "Tadanantaresūti tesaṃ cakkavāḷānaṃ antaresu.",
  "tika-vin07t:180_6": "Lokānaṃ cakkavāḷānaṃ antare vivare bhavattā lokantarikā.",
  "tika-vin07t:180_7": "Tiṇṇañhi sakaṭacakkānaṃ pattānaṃ vā āsannaṭṭhapitānaṃ antarasadise tiṇṇaṃ tiṇṇaṃ cakkavāḷānaṃ antaresu",
  "tika-vin07t:180_8": "ekeko lokantarikanirayo aṭṭhayojanasahassappamāṇo sītanarako sattānaṃ akusalavipākena nibbattati.",
  "tika-vin07t:180_9": "Anantānīti tiriyaṃ aṭṭhasu disāsu cakkavāḷāni ākāso viya anantāni.",
  "tika-vin07t:180_10": "Uddhaṃ pana adho ca antāneva.",
  "tika-vin07t:180_11": "Anantena buddhañāṇenāti ettha anantañeyyapaṭivedhasāmatthiyayogatova ñāṇaṃ “ananta”nti veditabbaṃ.",
  "tika-vin07t:181_0": "Attanoti nissakke sāmivacanametaṃ,",
  "tika-vin07t:181_1": "attatoti attho.",
  "tika-vin07t:181_2": "Guṇehi attano visiṭṭhatarassāti sambandho,",
  "tika-vin07t:181_3": "taraggahaṇañcettha anuttaroti padassa atthaniddesavasena kataṃ,",
  "tika-vin07t:181_4": "na visiṭṭhassa kassaci atthitāya.",
  "tika-vin07t:181_5": "Sadevake hi loke sadisakappopi nāma koci tathāgatassa natthi,",
  "tika-vin07t:181_6": "kuto sadiso,",
  "tika-vin07t:181_7": "tenāha sīlaguṇenāpi asamotiādi.",
  "tika-vin07t:181_8": "Tattha asamehi sammāsambuddhehi samo asamasamo.",
  "tika-vin07t:181_9": "Natthi paṭimā etassāti appaṭimo.",
  "tika-vin07t:181_10": "Esa nayo sesesupi.",
  "tika-vin07t:181_11": "Tattha upamāmattaṃ paṭimā,",
  "tika-vin07t:181_12": "sadisūpamā paṭibhāgo.",
  "tika-vin07t:181_13": "Yugaggāhavasena ṭhito paṭimo puggaloti veditabbo.",
  "tika-vin07t:181_14": "Attanāti attato.",
  "tika-vin07t:181_15": "Purisadammetiādīsu damitabbā dammā,",
  "tika-vin07t:181_16": "“dammapurisā”ti vattabbe visesanassa paranipātaṃ katvā “purisadammā”ti vuttaṃ,",
  "tika-vin07t:181_17": "purisaggahaṇañcettha ukkaṭṭhavasena itthīnampi dametabbato.",
  "tika-vin07t:181_18": "Nibbisā katā dosavisassa vinodanena.",
  "tika-vin07t:181_19": "Atthapadanti atthābhibyañjanakaṃ padaṃ,",
  "tika-vin07t:181_20": "vākyanti attho.",
  "tika-vin07t:181_21": "Ekapadabhāvena ca anaññasādhāraṇo satthu purisadammasārathibhāvo dassito hoti,",
  "tika-vin07t:181_22": "tenāha bhagavā hītiādi.",
  "tika-vin07t:181_23": "Aṭṭha disāti aṭṭha samāpattiyo.",
  "tika-vin07t:181_24": "Asajjamānāti vasībhāvappattiyā nissaṅgacārā.",
  "tika-vin07t:182_0": "Diṭṭhadhammo vuccati paccakkho attabhāvo,",
  "tika-vin07t:182_1": "tattha niyuttoti diṭṭhadhammiko,",
  "tika-vin07t:182_2": "idhalokattho.",
  "tika-vin07t:182_3": "Kammakilesavasena samparetabbato samāgantabbato samparāyo, paraloko,",
  "tika-vin07t:182_4": "tattha niyuttoti samparāyiko,",
  "tika-vin07t:182_5": "paralokattho.",
  "tika-vin07t:182_6": "Paramo uttamo attho paramattho, nibbānaṃ.",
  "tika-vin07t:182_7": "Saha atthena vattatīti sattho,",
  "tika-vin07t:182_8": "bhaṇḍamūlena vāṇijjāya desantaraṃ gacchanto janasamūho.",
  "tika-vin07t:182_9": "So assa atthīti satthā,",
  "tika-vin07t:182_10": "satthavāhoti niruttinayena.",
  "tika-vin07t:182_11": "So viya bhagavāti āha “satthā,",
  "tika-vin07t:182_12": "bhagavā satthavāho”ti.",
  "tika-vin07t:182_13": "Idāni tamatthaṃ niddesapāḷinayena dassetuṃ yathā satthavāhotiādi vuttaṃ.",
  "tika-vin07t:182_14": "Tattha sattheti satthike jane.",
  "tika-vin07t:182_15": "Kaṃ udakaṃ tārenti etthāti kantāro,",
  "tika-vin07t:182_16": "nirudako araññappadeso.",
  "tika-vin07t:182_17": "Corādīhi adhiṭṭhitaaraññappadesāpi duggamanaṭṭhena taṃsadisatāya kantārātveva niruḷhāti sāmaññato “kantāraṃ",
  "tika-vin07t:182_18": "tāretī”ti vatvā taṃ vivaranto corakantārantiādimāha.",
  "tika-vin07t:183_0": "Bhagavatoti nissakke sāmivacanaṃ,",
  "tika-vin07t:183_1": "bhagavantato dhammassavanenāti attho.",
  "tika-vin07t:183_2": "Yathā “upajjhāyato ajjhetī”ti,",
  "tika-vin07t:183_3": "bhagavato santiketi vā attho.",
  "tika-vin07t:183_4": "Sare nimittaṃ aggahesīti pubbabuddhuppādesu saddhammassavanaparicayena “dhammo eso vuccatī”ti sare ākāraṃ gaṇhi.",
  "tika-vin07t:183_5": "Pubbābhiyogavaseneva hi īdisānaṃ tiracchānānaṃ dhammassavanādīsu pasādo uppajjati vagguliādīnaṃ viya.",
  "tika-vin07t:183_6": "Itarathā sabbatiracchānānampi tathā pasāduppattippasaṅgato.",
  "tika-vin07t:183_7": "Yadi hi uppajjeyya,",
  "tika-vin07t:183_8": "bhagavā anantacakkavāḷesu sabbasattānampi ekakkhaṇe sappāṭihāriyadhammaṃ sāvetuṃ sakkotīti sabbasattānampi ito pubbeva vimuttippasaṅgo siyā.",
  "tika-vin07t:183_9": "Ye pana devamanussanāgasupaṇṇādayo pakatiyāva kammassakataññāṇādiyuttā honti,",
  "tika-vin07t:183_10": "teyeva pubbe anupanissayāpi bhagavato saddhammassavanādinā paṭhamaṃ vivaṭṭūpanissayaṃ pasādaṃ uppādetuṃ sakkonti,",
  "tika-vin07t:183_11": "na itareti gahetabbaṃ.",
  "tika-vin07t:183_12": "Are ahampi nāmāti ettha “kutohaṃ idha nibbattoti oloketvā maṇḍūkabhāvatoti ñatvā”ti idaṃ ettakampi are",
  "tika-vin07t:183_13": "ahampi nāmāti vimhayavacaneneva sijjhatīti avuttanti veditabbaṃ.",
  "tika-vin07t:183_14": "Jalanti jalanto vijjotamāno.",
  "tika-vin07t:183_15": "Maṇḍūkohanti gāthāya udaketi sañjātaṭṭhānadassanaṃ,",
  "tika-vin07t:183_16": "tena thalamaṇḍūkatā nivattanaṃ kataṃ hoti.",
  "tika-vin07t:183_17": "Udake jātānampi kacchapādīnaṃ thalagocaratāpi atthīti taṃ nivattanatthaṃ “vārigocaro”ti vuttaṃ,",
  "tika-vin07t:183_18": "udakasañcārīti attho.",
  "tika-vin07t:184_0": "Vimokkhantikañāṇavasenāti ettha sabbaso kilesehi vimuccatīti vimokkho,",
  "tika-vin07t:184_1": "aggamaggo,",
  "tika-vin07t:184_2": "tassa anto,",
  "tika-vin07t:184_3": "aggaphalaṃ,",
  "tika-vin07t:184_4": "tattha bhavaṃ vimokkhantikaṃ,",
  "tika-vin07t:184_5": "sabbaññutaññāṇena saddhiṃ sabbampi buddhañāṇaṃ.",
  "tika-vin07t:184_6": "Idāni sammāsambuddhapadato buddhapadassa visesaṃ dassetuṃ yasmā vātiādi vuttaṃ.",
  "tika-vin07t:184_7": "Sammāsambuddhapadena hi satthu paṭivedhañāṇānubhāvo vutto,",
  "tika-vin07t:184_8": "iminā pana buddhapadena desanāñāṇānubhāvopi,",
  "tika-vin07t:184_9": "tenāha aññepi satte bodhesītiādi.",
  "tika-vin07t:185_0": "Guṇavisiṭṭhasattuttamagarugāravādhivacananti sabbehi sīlādiguṇehi visiṭṭhassa tato eva sabbasattehi uttamassa",
  "tika-vin07t:185_1": "garuno gāravavasena vuccamānavacanamidaṃ bhagavāti.",
  "tika-vin07t:185_2": "Seṭṭhanti seṭṭhavācakaṃ vacanaṃ seṭṭhaguṇasahacaraṇato.",
  "tika-vin07t:185_3": "Atha vā vuccatīti vacanaṃ, attho,",
  "tika-vin07t:185_4": "so seṭṭhoti attho.",
  "tika-vin07t:185_5": "Uttamanti etthāpi eseva nayo.",
  "tika-vin07t:185_6": "Garugāravayuttoti ettha garubhāvo gāravaṃ,",
  "tika-vin07t:185_7": "garuguṇayogato garukaraṇaṃ vā gāravaṃ,",
  "tika-vin07t:185_8": "tena sāvakādīnaṃ asādhāraṇatāya garubhūtena mahantena gāravena yuttoti garugāravayutto.",
  "tika-vin07t:185_9": "Atha vā garu ca sabbalokassa sikkhakattā teneva gāravayutto cātipi yojetabbaṃ.",
  "tika-vin07t:186_0": "Avatthāya viditaṃ āvatthikaṃ.",
  "tika-vin07t:186_1": "Evaṃ liṅgikaṃ.",
  "tika-vin07t:186_2": "Nimittato āgataṃ nemittikaṃ.",
  "tika-vin07t:186_3": "Adhicca yaṃkiñci nimittaṃ adhivacanavasena anapekkhitvā pavattaṃ adhiccasamuppannaṃ,",
  "tika-vin07t:186_4": "tenāha “vacanatthamanapekkhitvā”ti.",
  "tika-vin07t:186_5": "Yadicchāya āgataṃ yādicchakaṃ.",
  "tika-vin07t:186_6": "Ettha ca bāhiraṃ daṇḍādi liṅgaṃ,",
  "tika-vin07t:186_7": "abbhantaraṃ tevijjādi nimittaṃ.",
  "tika-vin07t:186_8": "Pacurajanavisayaṃ vā dissamānaṃ liṅgaṃ,",
  "tika-vin07t:186_9": "tabbiparītaṃ nimittanti veditabbaṃ.",
  "tika-vin07t:186_10": "Sacchikāpaññattīti sabbadhammānaṃ sacchikiriyānimittā paññatti.",
  "tika-vin07t:186_11": "Atha vā sacchikāpaññattīti paccakkhasiddhā paññatti.",
  "tika-vin07t:186_12": "Yaṃguṇanimittā hi sā,",
  "tika-vin07t:186_13": "te guṇā satthu paccakkhabhūtāti guṇā viya sāpi sacchikatā eva nāma hoti,",
  "tika-vin07t:186_14": "na paresaṃ,",
  "tika-vin07t:186_15": "vohāramattenāti adhippāyo.",
  "tika-vin07t:186_16": "Yaṃguṇanemittikanti yehi guṇehi nimittabhūtehi etaṃ nāmaṃ nemittikañca jātaṃ.",
  "tika-vin07t:186_17": "Vadantīti dhammasenāpatissa garubhāvato bahuvacanenāha,",
  "tika-vin07t:186_18": "saṅgītikārehi vā katamanuvādaṃ sandhāya.",
  "tika-vin07t:187_0": "Issariyādibhedo bhago assa atthīti bhagī.",
  "tika-vin07t:187_1": "Maggaphalādiariyaguṇaṃ araññādivivekaṭṭhānañca bhaji sevi sīlenāti bhajī.",
  "tika-vin07t:187_2": "Cīvarādipaccayānaṃ attharasādīnañca sīlādiguṇānañca bhāgī,",
  "tika-vin07t:187_3": "dāyādoti attho.",
  "tika-vin07t:187_4": "Vibhaji uddesaniddesādippakārehi dhammaratanaṃ pavibhajīti vibhattavā.",
  "tika-vin07t:187_5": "Rāgādipāpadhammaṃ bhaggaṃ akāsīti bhagavāti vuccatīti sabbattha sambandho.",
  "tika-vin07t:187_6": "Garupi loke bhagavāti vuccatīti āha “garū”ti,",
  "tika-vin07t:187_7": "yasmā garu,",
  "tika-vin07t:187_8": "tasmāpi bhagavāti attho.",
  "tika-vin07t:187_9": "Pāramitāsaṅkhātaṃ bhagyamassa atthīti bhagyavā.",
  "tika-vin07t:187_10": "Bahūhi ñāyehīti kāyabhāvanādikehi anekehi bhāvanākkamehi.",
  "tika-vin07t:187_11": "Subhāvitattanoti paccatte etaṃ sāmivacanaṃ,",
  "tika-vin07t:187_12": "tena subhāvitasabhāvoti attho.",
  "tika-vin07t:187_13": "Bhavānaṃ antaṃ nibbānaṃ gatoti bhavantago.",
  "tika-vin07t:187_14": "Tattha tattha bhagavāti saddasiddhi niruttinayeneva veditabbā.",
  "tika-vin07t:188_0": "Idāni bhagī bhajīti niddesagāthāya navahi padehi dassitamatthaṃ bhagyavāti gāthāya chahi padehi saṅgahetvā",
  "tika-vin07t:188_1": "padasiddhiṃ atthayojanānayabhedehi saddhiṃ dassetuṃ ayaṃ pana aparo nayotiādi vuttaṃ.",
  "tika-vin07t:188_2": "Tattha vaṇṇavipariyayoti ettha iti-",
  "tika-vin07t:188_3": "saddo ādiattho,",
  "tika-vin07t:188_4": "teneva vaṇṇavikāro vaṇṇalopo dhātuatthena niyojanañcāti imaṃ tividhaṃ lakkhaṇaṃ saṅgaṇhāti.",
  "tika-vin07t:188_5": "Saddanayenāti saddalakkhaṇanayena.",
  "tika-vin07t:188_6": "Pisodarādīnaṃ saddānaṃ ākatigaṇabhāvato vuttaṃ “pisodarādipakkhepalakkhaṇaṃ gahetvā”ti.",
  "tika-vin07t:188_7": "Pakkhipanameva lakkhaṇaṃ.",
  "tika-vin07t:188_8": "Tappariyāpannatākaraṇañhi pakkhipanaṃ.",
  "tika-vin07t:188_9": "Bhagyanti kusalaṃ.",
  "tika-vin07t:189_0": "Lobhādayo cattāro dosā ekakavasena gahitā.",
  "tika-vin07t:189_1": "Ahirikādayo dukavasena.",
  "tika-vin07t:189_2": "Akkocchimantiādinā punappunaṃ kujjhanavasena cittapariyonandhano kodhova upanāho.",
  "tika-vin07t:189_3": "Paresaṃ pubbakāritālakkhaṇassa guṇassa nipuñchano makkho nāma.",
  "tika-vin07t:189_4": "Bahussutādīhi saddhiṃ yugaggāho attano samakaraṇaṃ palāso.",
  "tika-vin07t:189_5": "Attano vijjamānadosapaṭicchādanā māyā.",
  "tika-vin07t:189_6": "Avijjamānaguṇappakāsanaṃ sāṭheyyaṃ.",
  "tika-vin07t:189_7": "Garūsupi thaddhatā anonatatā thambho.",
  "tika-vin07t:189_8": "Taduttarikaraṇalakkhaṇo sārambho.",
  "tika-vin07t:189_9": "Jātiādiṃ nissāya unnatilakkhaṇo māno.",
  "tika-vin07t:189_10": "Abbhunnatilakkhaṇo atimāno.",
  "tika-vin07t:189_11": "Jātiādiṃ nissāya majjanākārappatto mānova mado nāma.",
  "tika-vin07t:189_12": "So sattavīsatividho.",
  "tika-vin07t:189_13": "Kāmaguṇesu cittassa vossaggo pamādo.",
  "tika-vin07t:189_14": "Kāyaduccaritādīni tividhaduccaritāni.",
  "tika-vin07t:189_15": "Taṇhādiṭṭhiduccaritavasena tividhasaṃkilesā.",
  "tika-vin07t:189_16": "Rāgadosamohāva malāni.",
  "tika-vin07t:189_17": "Teyeva kāyaduccaritādayo ca tividhavisamāni.",
  "tika-vin07t:189_18": "Kāmabyāpādavihiṃsāsaññā tividhasaññā nāma.",
  "tika-vin07t:189_19": "Teyeva vitakkā.",
  "tika-vin07t:189_20": "Taṇhādiṭṭhimānā papañcā.",
  "tika-vin07t:189_21": "Subhasukhaniccaattavipariyesā catubbidhavipariyesā.",
  "tika-vin07t:189_22": "Chandādayo agati.",
  "tika-vin07t:189_23": "Cīvarādīsu paccayesu lobhā cattāro taṇhupādā.",
  "tika-vin07t:189_24": "Buddhadhammasaṅghasikkhāsu kaṅkhā,",
  "tika-vin07t:189_25": "sabrahmacārīsu kopo ca pañca cetokhīlā.",
  "tika-vin07t:189_26": "Kāme kāye rūpe ca avītarāgatā,",
  "tika-vin07t:189_27": "yāvadatthaṃ bhuñjitvā seyyasukhādianuyogo,",
  "tika-vin07t:189_28": "aññataraṃ devanikāyaṃ paṇidhāya brahmacariyacaraṇañca pañca cetovinibandhā.",
  "tika-vin07t:189_29": "Rūpābhinandanādayo pañca abhinandanā.",
  "tika-vin07t:189_30": "Kodhamakkhaissāsāṭheyyapāpicchatāsandiṭṭhiparāmāsā cha vivādamūlāni.",
  "tika-vin07t:189_31": "Rūpataṇhādayo cha taṇhākāyā.",
  "tika-vin07t:189_32": "Micchādiṭṭhiādayo aṭṭhamaggaṅgapaṭipakkhā micchattā.",
  "tika-vin07t:189_33": "Taṇhaṃ paṭicca pariyesanā,",
  "tika-vin07t:189_34": "pariyesanaṃ paṭicca lābho,",
  "tika-vin07t:189_35": "lābhaṃ paṭicca vinicchayo,",
  "tika-vin07t:189_36": "taṃ paṭicca chandarāgo,",
  "tika-vin07t:189_37": "taṃ paṭicca ajjhosānaṃ,",
  "tika-vin07t:189_38": "taṃ paṭicca pariggaho,",
  "tika-vin07t:189_39": "taṃ paṭicca macchariyaṃ,",
  "tika-vin07t:189_40": "taṃ paṭicca ārakkhā,",
  "tika-vin07t:189_41": "ārakkhādhikaraṇaṃ daṇḍādānādianekākusalarāsīti nava taṇhāmūlakā dhammā.",
  "tika-vin07t:189_42": "Pāṇātipātādayo dasa akusalakammapathā.",
  "tika-vin07t:189_43": "Cattāro sassatavādā tathā ekaccasassatavādā antānantikā amarāvikkhepikā dve adhiccasamuppannikā soḷasa",
  "tika-vin07t:189_44": "saññīvādā aṭṭha asaññīvādā aṭṭha nevasaññīnāsaññīvādā satta ucchedavādā pañca diṭṭhadhammanibbānavādāti",
  "tika-vin07t:189_45": "etāni dvāsaṭṭhi diṭṭhigatāni.",
  "tika-vin07t:189_46": "Rūpataṇhādichataṇhā eva paccekaṃ kāmataṇhābhavataṇhāvibhavataṇhāvasena aṭṭhārasa honti,",
  "tika-vin07t:189_47": "tā ajjhattabahiddharūpādīsu pavattivasena chattiṃsa,",
  "tika-vin07t:189_48": "puna kālattayavasena aṭṭhasatataṇhāvicaritāni honti. Pabheda-",
  "tika-vin07t:189_49": "saddaṃ paccekaṃ sambandhitvā lobhappabhedotiādinā yojetabbaṃ.",
  "tika-vin07t:189_50": "Sabbadarathapariḷāhakilesasatasahassānīti sabbāni sattānaṃ darathasaṅkhātapariḷāhakarāni kilesānaṃ anekāni satasahassāni,",
  "tika-vin07t:189_51": "ārammaṇādivibhāgato pavattiākāravibhāgato ca nesaṃ evaṃ pabhedo veditabbo.",
  "tika-vin07t:189_52": "Pañca māre abhañjīti sambandho.",
  "tika-vin07t:189_53": "Parissayānanti upaddavānaṃ.",
  "tika-vin07t:190_0": "Evaṃ bhagyavā bhaggavāti dvinnaṃ padānaṃ atthaṃ vibhajitvā idāni tehi dvīhi gahitamatthaṃ dassetuṃ bhagyavantatāya cassātiādi vuttaṃ.",
  "tika-vin07t:190_1": "Tattha satapuññajalakkhaṇadharassāti anekasatapuññanibbattamahāpurisalakkhaṇadharassa bhagavato.",
  "tika-vin07t:190_2": "Sakacitte issariyaṃ nāma paṭikkūlādīsu appaṭikkūlasaññitādivasappavattiyā ceva cetosamādhivasena ca attano cittassa vasībhāvāpādanameva.",
  "tika-vin07t:190_3": "Aṇimā laghimādikanti ādi-",
  "tika-vin07t:190_4": "saddena mahimā patti pākammaṃ īsitā vasitā yatthakāmāvasāyitāti ime chapi saṅgahitā.",
  "tika-vin07t:190_5": "Tattha kāyassa aṇubhāvakaraṇaṃ aṇimā.",
  "tika-vin07t:190_6": "Ākāse padasā gamanādiarahabhāvena lahubhāvo laghimā.",
  "tika-vin07t:190_7": "Kāyassa mahantatāpādanaṃ mahimā.",
  "tika-vin07t:190_8": "Iṭṭhadesassa pāpuṇanaṃ patti.",
  "tika-vin07t:190_9": "Adhiṭṭhānādivasena icchitatthanipphādanaṃ pākammaṃ.",
  "tika-vin07t:190_10": "Sayaṃvasitā issarabhāvo īsitā.",
  "tika-vin07t:190_11": "Iddhividhe vasībhāvo vasitā.",
  "tika-vin07t:190_12": "Ākāsena vā gacchato,",
  "tika-vin07t:190_13": "aññaṃ vā kiñci karoto yattha katthaci vosānappatti yatthakāmāvasāyitā,",
  "tika-vin07t:190_14": "“kumārakarūpādidassana”ntipi vadanti.",
  "tika-vin07t:190_15": "Sabbaṅgapaccaṅgasirīti sabbesaṃ aṅgapaccaṅgānaṃ sobhā.",
  "tika-vin07t:190_16": "Atthīti anuvattati.",
  "tika-vin07t:190_17": "Lahusādhanaṃ taṃ taṃ kālikaṃ icchitaṃ,",
  "tika-vin07t:190_18": "garusādhanaṃ cirakālikaṃ buddhattādipatthitaṃ.",
  "tika-vin07t:190_19": "Bhagā assa santīti bhagavāti idaṃ saddasatthanayena siddhaṃ,",
  "tika-vin07t:190_20": "sesaṃ sabbaṃ niruttinayena siddhanti veditabbaṃ.",
  "tika-vin07t:191_0": "Pīḷanasaṅkhatasantāpavipariṇāmaṭṭhenātiādīsu pīḷanaṭṭho saṅkhataṭṭhotiādinā attha-",
  "tika-vin07t:191_1": "saddo paccekaṃ yojetabbo.",
  "tika-vin07t:191_2": "Tattha attano sabhāvena pīḷanalakkhaṇaṃ dukkhaṃ.",
  "tika-vin07t:191_3": "Tassa yo pīḷanameva attho “pīḷanaṭṭho”ti vuccati,",
  "tika-vin07t:191_4": "so sabhāvo.",
  "tika-vin07t:191_5": "Yasmā pana taṃsamudayena saṅkhataṃ,",
  "tika-vin07t:191_6": "tasmā saṅkhataṭṭho samudayadassanena āvibhūto.",
  "tika-vin07t:191_7": "Yasmā ca maggo kilesasantāpaharattā susītalo,",
  "tika-vin07t:191_8": "tasmāssa maggadassanena santāpaṭṭho āvibhūto tappaṭiyogattā.",
  "tika-vin07t:191_9": "Avipariṇāmadhammassa pana nirodhassa dassanena vipariṇāmaṭṭho āvibhūtoti.",
  "tika-vin07t:191_10": "Ekasseva sabhāvadhammassa sakabhāvato itarasaccattayanivattito ca parikappetabbattā cattāro atthā vuttā.",
  "tika-vin07t:191_11": "Samudayassa pana rāsikaraṇato āyūhanaṭṭho sabhāvo,",
  "tika-vin07t:191_12": "tasseva dukkhadassanena nidānaṭṭho āvibhūto.",
  "tika-vin07t:191_13": "Visaṃyogabhūtassa nirodhassa dassanena saṃyogaṭṭho.",
  "tika-vin07t:191_14": "Niyyānabhūtassa maggassa dassanena palibodhaṭṭho āvibhūto.",
  "tika-vin07t:192_0": "Nirodhassa pana nissaraṇaṭṭho sabhāvo,",
  "tika-vin07t:192_1": "tasseva samudayadassanena vivekaṭṭho āvibhūto.",
  "tika-vin07t:192_2": "Saṅkhatassa maggassa dassanena asaṅkhataṭṭho,",
  "tika-vin07t:192_3": "visayabhūtassa maraṇadhammassa vā dukkhassa dassanena amataṭṭho.",
  "tika-vin07t:192_4": "Maggassa pana niyyānaṭṭho sabhāvo,",
  "tika-vin07t:192_5": "tasseva samudayadassanena dukkhassevāyaṃ hetu,",
  "tika-vin07t:192_6": "nibbānappattiyā pana ayameva hetūti hetvaṭṭho,",
  "tika-vin07t:192_7": "atisukhumanirodhadassanena idhameva dassananti dassanaṭṭho,",
  "tika-vin07t:192_8": "adhikapaṇassa dukkhassa dassanena adhipateyyaṭṭho āvibhūto.",
  "tika-vin07t:192_9": "Ete eva ca pīḷanādayo soḷasa ākārāti vuccanti.",
  "tika-vin07t:193_0": "Kāmehi vivekaṭṭhakāyatā kāyaviveko.",
  "tika-vin07t:193_1": "Nīvaraṇādīhi vivittā aṭṭha samāpattiyo cittaviveko.",
  "tika-vin07t:193_2": "Upadhīyanti ettha yathāsakaṃ phalānīti upadhayo,",
  "tika-vin07t:193_3": "pañcakāmaguṇasaṅkhātakāmakhandhakilesaabhisaṅkhārā,",
  "tika-vin07t:193_4": "tehi catūhi vivittaṃ nibbānaṃ upadhiviveko nāma.",
  "tika-vin07t:194_0": "Anattānupassanāya paṭiladdho dukkhāniccānupassanāhi ca paṭiladdho ariyamaggo āgamanavasena yathākkamaṃ",
  "tika-vin07t:194_1": "suññataappaṇihitaanimittavimokkhasaññaṃ paṭilabhati,",
  "tika-vin07t:194_2": "kilesehi vimuttattā hi esa vimokkhoti.",
  "tika-vin07t:195_0": "Yathā loke ekekapadato ekekamakkharaṃ gahetvā “mekhalā”ti vuttaṃ,",
  "tika-vin07t:195_1": "evamidhāpīti attho.",
  "tika-vin07t:195_2": "Mehanassāti guyhappadesassa.",
  "tika-vin07t:195_3": "Khassāti okāsassa.",
  "tika-vin07t:196_0": "Saha devehītiādīsu saha devehi vattatīti sadevako loko.",
  "tika-vin07t:196_1": "Taṃ sadevakantiādinā yojanā veditabbā.",
  "tika-vin07t:196_2": "Sadevakavacanenāti sadevaka-",
  "tika-vin07t:196_3": "sadde visesanabhāvena ṭhitadevavacanena.",
  "tika-vin07t:196_4": "Tassāpi sadevakapade antobhūtattā avayave samudāyopacāravasena vohāro kato.",
  "tika-vin07t:196_5": "Itarathā tena devavisiṭṭhalokasseva gahaṇato pañcakāmāvacaradevaggahaṇaṃ na siyā,",
  "tika-vin07t:196_6": "evaṃ uparipi.",
  "tika-vin07t:196_7": "Samārakavacanena mārasaddena tena sahacaritā sabbe vasavattidevā ca gahitāti āha “chaṭṭhakāmāvacaradevaggahaṇa”nti.",
  "tika-vin07t:196_8": "Brahmakāyikā nāma paṭhamajjhānabhūmikā.",
  "tika-vin07t:196_9": "Te ādi yesaṃ āruppapariyantānaṃ brahmānaṃ tesaṃ brahmānaṃ gahaṇaṃ brahmakāyikādibrahmaggahaṇaṃ. Loka-",
  "tika-vin07t:196_10": "saddassa okāsalokādīnampi sādhāraṇattā sattalokāveṇikameva pajāgahaṇaṃ katanti āha “pajāvacanena sattalokaggahaṇa”nti.",
  "tika-vin07t:196_11": "Sadevakādivacanena upapattidevānaṃ,",
  "tika-vin07t:196_12": "sassamaṇavacanena visuddhidevānañca gahitattā āha “sadevamanussavacanena sammutidevaavasesamanussaggahaṇa”nti.",
  "tika-vin07t:196_13": "Tattha sammutidevā rājāno,",
  "tika-vin07t:196_14": "avasesamanussā sammutidevasamaṇabrāhmaṇehi avasiṭṭhā.",
  "tika-vin07t:196_15": "Sattalokāveṇikassa pajāsaddassa visuṃ gahitattā sadevakaṃ lokanti ettha lokasaddaggahaṇaṃ okāsalokameva niyametīti āha “tīhi padehi okāsaloko”ti.",
  "tika-vin07t:196_16": "Idañca sadevakādipadattayavacanīyassa padhānatthassa vasena vuttaṃ.",
  "tika-vin07t:196_17": "Okāsalokavisesanassa panettha devamārādisattalokassāpi gahaṇaṃ veditabbaṃ sāmatthiyato gamyamānattā saputto āgatotiādīsu puttādīnaṃ viya.",
  "tika-vin07t:196_18": "Imasmiñca naye sadevakaṃ samārakaṃ sabrahmakaṃ okāsalokaṃ sassamaṇabrāhmaṇiṃ sadevamanussaṃ pajañcāti ca-",
  "tika-vin07t:196_19": "kāraṃ ānetvā yojetabbaṃ,",
  "tika-vin07t:196_20": "okāsasattalokānaṃ gahaṇena cettha tadubhayasammutinimittabhūto saṅkhāralokopi tadavinābhāvato gahito evāti daṭṭhabbo.",
  "tika-vin07t:196_21": "Apare pana “sadevakantiādīhi pañcahi padehi sattalokova attano avayavabhūtadevādivisesanehi visesetvā gahito,",
  "tika-vin07t:196_22": "taggahaṇena tadādhāro okāsaloko,",
  "tika-vin07t:196_23": "tadubhayapaññattivisayo saṅkhāraloko ca gahitā eva hontī”ti vadanti.",
  "tika-vin07t:196_24": "Tesañca pajanti idaṃ lokasaddassa visesanaṃ katvā sadevakaṃ pajaṃ lokaṃ…pe…",
  "tika-vin07t:196_25": "sadevamanussaṃ pajaṃ lokanti yojetabbaṃ.",
  "tika-vin07t:197_0": "Arūpāvacaraloko gahito pārisesañāyena itaresaṃ padantarehi gahitattā.",
  "tika-vin07t:197_1": "Māraggahaṇena tappadhānā taṃsadisā ca upapattidevā saṅgayhantīti āha “chakāmāvacaradevaloko”ti.",
  "tika-vin07t:197_2": "Khattiyaparisā brāhmaṇagahapatisamaṇacātumahārājikatāvatiṃsamārabrahmaparisāti imāsu aṭṭhasu parisāsu",
  "tika-vin07t:197_3": "cātumahārājikādīnaṃ catunnaṃ parisānaṃ sadevakādipadehi saṅgahitattā idha sassamaṇabrāhmaṇinti iminā",
  "tika-vin07t:197_4": "samaṇaparisā brāhmaṇaparisā ca,",
  "tika-vin07t:197_5": "sadevamanussanti iminā khattiyaparisā gahapatiparisā ca vuttāti āha “catuparisavasenā”ti.",
  "tika-vin07t:197_6": "Tassa manussaloko gahitoti iminā sambandho.",
  "tika-vin07t:197_7": "Tattha manussalokoti manussasamūho,",
  "tika-vin07t:197_8": "tenāha “avasesasabbasattaloko vā”ti.",
  "tika-vin07t:198_0": "Vikappantaraṃ dassento āha “sammutidevehi vā saha manussaloko”ti.",
  "tika-vin07t:198_1": "Devapadena sammutidevā,",
  "tika-vin07t:198_2": "samaṇabrāhmaṇamanussapadehi sesamanussā ca gahitāti evaṃ vikappadvayepi manussaṃ pajaṃ manussiṃ pajanti pajā-",
  "tika-vin07t:198_3": "saddaṃ manussa-",
  "tika-vin07t:198_4": "saddena visesetvā taṃ puna saha devehi vattatīti sadevā, pajā.",
  "tika-vin07t:198_5": "Sadevā ca sā manussā cāti sadevamanussā,",
  "tika-vin07t:198_6": "taṃ sadevamanussaṃ pajaṃ.",
  "tika-vin07t:198_7": "Puna kiṃ bhūtaṃ sassamaṇabrāhmaṇinti evaṃ yathā pajāsaddena manussānaññeva gahaṇaṃ siyā,",
  "tika-vin07t:198_8": "tathā nibbacanaṃ kātabbaṃ,",
  "tika-vin07t:198_9": "itarathā manussānaññeva gahaṇaṃ na sampajjati sabbamanussānaṃ visesanabhāvena gahitattā aññapadatthabhūtassa kassaci manussassa abhāvā.",
  "tika-vin07t:198_10": "Idāni pajanti iminā avasesanāgādisattepi saṅgahetvā dassetukāmo āha “avasesasabbasattaloko vā”ti.",
  "tika-vin07t:198_11": "Etthāpi catuparisavasena avasesasabbasattaloko sammutidevamanussehi vā saha avasesasabbasattalokoti yojetabbaṃ.",
  "tika-vin07t:199_0": "Ettāvatā bhāgaso lokaṃ gahetvā yojanaṃ dassetvā idāni ekekapadena abhāgaso sabbalokānaṃ gahaṇapakkhepi",
  "tika-vin07t:199_1": "tassa tassa visesanassa sapphalataṃ dassetuṃ api cetthātiādi vuttaṃ.",
  "tika-vin07t:199_2": "Ukkaṭṭhaparicchedatoti ukkaṭṭhānaṃ devagatipariyāpannānaṃ paricchinnavasena jānanavasena kittisaddo sayaṃ",
  "tika-vin07t:199_3": "attano avayavabhūtena sadevakavacanena taṃ suṇantānaṃ sāvento abbhuggatoti yojanā.",
  "tika-vin07t:199_4": "Anusandhikkamoti atthānañceva padānañca anusandhānakkamo,",
  "tika-vin07t:199_5": "jānanakkamoti attho.",
  "tika-vin07t:200_0": "Abhiññāti ya-",
  "tika-vin07t:200_1": "kāralopena niddesoti āha “abhiññāyā”ti.",
  "tika-vin07t:200_2": "Samantabhadrakattāti sabbabhāgehi sundarattā.",
  "tika-vin07t:200_3": "Sāsanadhammoti paṭipattipaṭivedhasāsanassa pakāsako pariyattidhammo.",
  "tika-vin07t:200_4": "Buddhasubodhitatāyāti idaṃ tikaṃ dhammassa hetusarūpaphalavasena vuttaṃ,",
  "tika-vin07t:200_5": "tathā nāthapabhavattikampi.",
  "tika-vin07t:200_6": "Majjhe tikadvayaṃ phalavaseneva vuttanti veditabbaṃ.",
  "tika-vin07t:200_7": "Kiccasuddhiyāti dhammaṃ sutvā yathāsutavasena paṭipajjantānaṃ suppaṭipattisaṅkhātakiccasuddhiyā.",
  "tika-vin07t:201_0": "Idāni ādikalyāṇādippakārameva dhammaṃ desento bhagavā sotūnaṃ yaṃ sāsanabrahmacariyaṃ maggabrahmacariyañca pakāseti,",
  "tika-vin07t:201_1": "tappakāsakassa brahmacariyapadassa sātthantiādīni padāni visesanabhāvena vuttāni,",
  "tika-vin07t:201_2": "na dhammapadassāti dassanamukhena nānappakārato atthaṃ vivaritukāmo sātthaṃ sabyañjananti evamādīsu panātiādimāha.",
  "tika-vin07t:201_3": "Tattha tisso sikkhā sakalo ca tantidhammo sāsanabrahmacariyaṃ nāma.",
  "tika-vin07t:201_4": "Bhagavā hi dhammaṃ desento sīlādike viya tappakāsakaṃ tantidhammampi pakāseti eva saddatthasamudāyattā pariyattidhammassa.",
  "tika-vin07t:201_5": "Yathānurūpanti yathārahaṃ.",
  "tika-vin07t:201_6": "Sikkhattayasaṅgahitañhi sāsanabrahmacariyaṃ maggabrahmacariyañca atthasampattiyā sampannatthatāya,",
  "tika-vin07t:201_7": "uparūpari adhigantabbavisesasaṅkhātaatthasampattiyā ca saha atthena payojanena vattatīti sātthameva,",
  "tika-vin07t:201_8": "na tu sabyañjanaṃ,",
  "tika-vin07t:201_9": "tantidhammasaṅkhātaṃ sāsanabrahmacariyaṃ yathāvuttena atthena sātthaṃ sabyañjanañca.",
  "tika-vin07t:201_10": "Kirātādimilakkhavacanānampi sātthasabyañjanatte samānepi visiṭṭhatthabyañjanayogaṃ sandhāya sahattho",
  "tika-vin07t:201_11": "devadatto savittotiādi viya “sātthaṃ sabyañjana”nti vuttanti āha “atthasampattiyā sātthaṃ,",
  "tika-vin07t:201_12": "byañjanasampattiyā sabyañjana”nti.",
  "tika-vin07t:201_13": "Tattha yaṃ atthaṃ sutvā tathā paṭipajjantā sabbadukkhakkhayaṃ pāpuṇanti,",
  "tika-vin07t:201_14": "tassa tādisasampatti atthasampatti nāma,",
  "tika-vin07t:201_15": "sampannatthatāti attho.",
  "tika-vin07t:201_16": "Byañjanasampatti nāma sithiladhanitādibyañjanaparipuṇṇāya māgadhikāya sabhāvaniruttiyā gambhīrampi atthaṃ",
  "tika-vin07t:201_17": "uttānaṃ katvā dassanasamatthatā sampannabyañjanatāti attho.",
  "tika-vin07t:202_0": "Idāni nettippakaraṇanayenāpi (netti 4 dvādasapada) atthaṃ dassetuṃ saṅkāsanātiādi vuttaṃ.",
  "tika-vin07t:202_1": "Tattha saṅkhepato kāsīyati dīpīyatīti saṅkāsananti kammasādhanavasena attho daṭṭhabbo,",
  "tika-vin07t:202_2": "evaṃ sesesupi.",
  "tika-vin07t:202_3": "Paṭhamaṃ kāsanaṃ pakāsanaṃ.",
  "tika-vin07t:202_4": "Ubhayampetaṃ uddesatthavacanasaṅkhātassa vitthāravacanaṃ.",
  "tika-vin07t:202_5": "Sakiṃ vuttassa puna vacanañca vivaraṇavibhajanāni.",
  "tika-vin07t:202_6": "Ubhayampetaṃ niddesatthavacanaṃ.",
  "tika-vin07t:202_7": "Vivaṭassa vitthāratarābhidhānaṃ vibhattassa ca pakārehi ñāpanaṃ uttānīkaraṇapaññattiyo.",
  "tika-vin07t:202_8": "Ubhayampetaṃ paṭiniddesatthavacanasaṅkhātassa vitthāravacanaṃ.",
  "tika-vin07t:202_9": "Atthapadasamāyogatoti yathāvuttāni eva cha padāni pariyattiyā atthavibhāgattā atthapadāni,",
  "tika-vin07t:202_10": "tehi sahitatāya atthakoṭṭhāsayuttattāti attho.",
  "tika-vin07t:202_11": "Apariyosite pade ādimajjhagatavaṇṇo akkharaṃ,",
  "tika-vin07t:202_12": "ekakkharaṃ,",
  "tika-vin07t:202_13": "padaṃ vā akkharaṃ.",
  "tika-vin07t:202_14": "Vibhattiyantaṃ padaṃ.",
  "tika-vin07t:202_15": "Padābhihitaṃ atthaṃ byañjetīti byañjanaṃ, vākyaṃ.",
  "tika-vin07t:202_16": "Kathitassevatthassa anekavidhena vibhāgakaraṇaṃ ākāro nāma.",
  "tika-vin07t:202_17": "Ākārābhihitassa nibbacanaṃ nirutti.",
  "tika-vin07t:202_18": "Nibbacanatthavitthāro niddeso.",
  "tika-vin07t:202_19": "Atha vā “akkharehi saṅkāseti,",
  "tika-vin07t:202_20": "padehi pakāseti,",
  "tika-vin07t:202_21": "byañjanehi vivarati,",
  "tika-vin07t:202_22": "ākārehi vibhajati,",
  "tika-vin07t:202_23": "niruttīhi uttāniṃ karoti,",
  "tika-vin07t:202_24": "niddesehi paññapetī”ti vacanato saṅkāsanapakāsanasaṅkhaātauddesatthavācakāni vacanāni akkharapadāni nāma.",
  "tika-vin07t:202_25": "Vivaraṇavibhajanasaṅkhātaniddesatthavācakāni vacanāni byañjanākārā nāma.",
  "tika-vin07t:202_26": "Uttānīkaraṇapaññattisaṅkhātapaṭiniddesatthavācakāni vacanāni niruttiniddesā nāma,",
  "tika-vin07t:202_27": "tesaṃ sampattiyā sabyañjananti attho.",
  "tika-vin07t:203_0": "Atthagambhīratātiādīsu attho nāma tantiattho,",
  "tika-vin07t:203_1": "hetuphalaṃ vā.",
  "tika-vin07t:203_2": "Dhammo nāma tanti, hetu vā.",
  "tika-vin07t:203_3": "Desanā nāma yathādhammaṃ dhammābhilāpo.",
  "tika-vin07t:203_4": "Paṭivedho nāma yathāvuttaatthādīnaṃ aviparītāvabodho.",
  "tika-vin07t:203_5": "Te panete atthādayo yasmā sasādīhi viya mahāsamuddo mandabuddhīhi dukkhogāhā alabbhaneyyapatiṭṭhā ca,",
  "tika-vin07t:203_6": "tasmā gambhīrā.",
  "tika-vin07t:203_7": "Tesu paṭivedhassāpi atthasannissitattā atthasabhāgattā ca vuttaṃ “atthagambhīratāpaṭivedhagambhīratāhi sāttha”nti.",
  "tika-vin07t:203_8": "Dhammadesanānaṃ atthasannissitattepi sayaṃ byañjanarūpattā vuttaṃ “dhammagambhīratādesanāgambhīratāhi sabyañjana”nti.",
  "tika-vin07t:203_9": "Yathāvuttaatthādīsu pabhedagatāni ñāṇāni atthapaṭisambhidādayo.",
  "tika-vin07t:203_10": "Tattha niruttīti tantipadānaṃ niddhāretvā vacanaṃ,",
  "tika-vin07t:203_11": "nibbacananti attho.",
  "tika-vin07t:203_12": "Tīsu paṭisambhidāsu ñāṇaṃ paṭibhānapaṭisambhidā.",
  "tika-vin07t:203_13": "Lokiyā saddheyyavacanamukheneva atthesu pasīdanti,",
  "tika-vin07t:203_14": "na atthamukhenāti āha saddheyyatotiādi.",
  "tika-vin07t:203_15": "Kevalasaddo sakalādhivacananti āha “sakalaparipuṇṇabhāvenā”ti.",
  "tika-vin07t:203_16": "Brahmacariya-",
  "tika-vin07t:203_17": "saddo idha sikkhattayasaṅgahaṃ sakalaṃ sāsanaṃ dīpetīti āha sikkhattayapariggahitattātiādi.",
  "tika-vin07t:204_0": "Yathāvuttamevatthaṃ aparenāpi pariyāyena dassetuṃ api cātiādi vuttaṃ.",
  "tika-vin07t:204_1": "Tattha sanidānanti desakālādidīpakena nidānavacanena sanidānaṃ.",
  "tika-vin07t:204_2": "Sauppattikanti aṭṭhuppattiādiyuttiyuttaṃ.",
  "tika-vin07t:204_3": "Tatrāyaṃ pāḷiyojanākkamo –",
  "tika-vin07t:204_4": "“verañjo brāhmaṇo samaṇo khalu bho…pe…",
  "tika-vin07t:204_5": "viharatī”ti ca,",
  "tika-vin07t:204_6": "“taṃ kho pana bhavantaṃ gotamaṃ ‘itipi so…pe…",
  "tika-vin07t:204_7": "pavedetī’ti evaṃ kalyāṇo kittisaddo abbhuggato”ti ca,",
  "tika-vin07t:204_8": "“so dhammaṃ deseti…pe…",
  "tika-vin07t:204_9": "pariyosānakalyāṇaṃ,",
  "tika-vin07t:204_10": "desento ca sātthasabyañjanādiguṇasaṃyuttaṃ brahmacariyaṃ pakāsetī”ti ca,",
  "tika-vin07t:204_11": "“sādhu kho pana tathārūpānaṃ arahataṃ dassanaṃ hotī”ti ca assosi,",
  "tika-vin07t:204_12": "sutvā ca atha kho verañjo brāhmaṇo yena bhagavā tenupasaṅkamīti.",
  "tika-vin07t:205_0": "Aṭṭhakathāyaṃ pana kiñcāpi “dassanamattampi sādhu hotīti evaṃ ajjhāsayaṃ katvā atha kho verañjo…pe…",
  "tika-vin07t:205_1": "upasaṅkamī”ti evaṃ sādhu kho panātiādipāṭhassa brāhmaṇassa parivitakkanabhāvena vuttattā brahmacariyaṃ",
  "tika-vin07t:205_2": "pakāsetīti padānantarameva assosīti padaṃ sambandhitabbaṃ viya paññāyati,",
  "tika-vin07t:205_3": "tathāpi “sādhu kho pana tathārūpānaṃ arahataṃ dassanaṃ hotī”ti evaṃ yathāvuttanidassanatthena iti-",
  "tika-vin07t:205_4": "saddena paricchinditvā vuttattā pana aññattha iti-",
  "tika-vin07t:205_5": "saddassa adassanato ca atha kho verañjotiādinā kattabbantaradassanamukhena pāḷiyā pakārantare pavattito",
  "tika-vin07t:205_6": "ca yathāvuttavaseneva “sādhu kho pana tathārūpānaṃ arahataṃ dassanaṃ hotī”ti vacanānantarameva assosīti",
  "tika-vin07t:205_7": "padaṃ ānetvā sambandhanaṃ yuttaṃ.",
  "tika-vin07t:205_8": "Aṭṭhakathācariyena hi brāhmaṇassa attanā sutavaseneva ajjhāsayo uppajjatīti upasaṅkamanahetudassanamukhena",
  "tika-vin07t:205_9": "dassanamattampi sādhu hotīti evaṃ ajjhāsayaṃ katvātiādi vuttanti gahetabbaṃ.",
  "tika-vin07t:206_0": "2.",
  "tika-vin07t:206_1": "Sītodakaṃ viya uṇhodakenāti idaṃ ukkamena mukhāruḷhavasena vuttaṃ,",
  "tika-vin07t:206_2": "anupasantasabhāvatāya brāhmaṇasseva uṇhodakaṃ viya sītodakenāti attho gahetabbo,",
  "tika-vin07t:206_3": "ñāṇatejayuttatāya vā bhagavā uṇhodakopamoti katvā tabbirahitaṃ brāhmaṇaṃ sītodakaṃ viya katvā tathā vuttanti gahetabbaṃ.",
  "tika-vin07t:206_4": "Ekībhāvanti sammodanakiriyāya ekarūpataṃ.",
  "tika-vin07t:206_5": "Yāyātiādīsu yāya kathāya sammodi brāhmaṇo,",
  "tika-vin07t:206_6": "taṃ sammodanīyaṃ kathanti yojanā.",
  "tika-vin07t:206_7": "Tattha khamanīyanti dukkhabahulaṃ idaṃ sarīraṃ,",
  "tika-vin07t:206_8": "kacci khamituṃ sakkuṇeyyaṃ.",
  "tika-vin07t:206_9": "Yāpanīyanti cirappabandhasaṅkhātāya yāpanāya yāpetuṃ sakkuṇeyyaṃ.",
  "tika-vin07t:206_10": "Rogābhāvena appābādhaṃ.",
  "tika-vin07t:206_11": "Dukkhajīvitābhāvena appātaṅkaṃ.",
  "tika-vin07t:206_12": "Taṃtaṃkiccakaraṇatthāya lahuṃ akicchena uṭṭhātuṃ yoggatāya lahuṭṭhānaṃ.",
  "tika-vin07t:206_13": "Balanti sarīrassa sabbakiccakkhamaṃ balaṃ kacci atthīti pucchati.",
  "tika-vin07t:206_14": "Phāsuvihāroti sukhavihāro.",
  "tika-vin07t:206_15": "Saraṇīyameva dīghaṃ katvā “sāraṇīya”nti vuttanti āha “saritabbabhāvato ca sāraṇīya”nti.",
  "tika-vin07t:206_16": "Pariyāyehīti kāraṇehi.",
  "tika-vin07t:207_0": "Bhāvoti kiriyā,",
  "tika-vin07t:207_1": "tasmiṃ vattamāno napuṃsaka-",
  "tika-vin07t:207_2": "saddo bhāvanapuṃsakaniddeso nāma,",
  "tika-vin07t:207_3": "kiriyāvisesanasaddoti attho.",
  "tika-vin07t:207_4": "Ekamante ekasmiṃ ante yuttappadeseti attho.",
  "tika-vin07t:207_5": "Khaṇḍiccādibhāvanti khaṇḍitadantapalitakesādibhāvaṃ.",
  "tika-vin07t:207_6": "Rājaparivaṭṭeti rājūnaṃ parivattanaṃ,",
  "tika-vin07t:207_7": "paṭipāṭiyoti attho.",
  "tika-vin07t:207_8": "Purātanuccakulappasutatāya jiṇṇatā,",
  "tika-vin07t:207_9": "na vayasāti āha “cirakālappavattakulanvaye”ti.",
  "tika-vin07t:207_10": "Vibhavānaṃ mahantattaṃ lāti gaṇhātīti mahallakoti āha “vibhavamahattatāya samannāgate”ti.",
  "tika-vin07t:207_11": "Vibhāvane nāma attheti pakativibhāvanasaṅkhāte atthe.",
  "tika-vin07t:207_12": "Na abhivādeti vāti abhivādetabbanti na sallakkheti,",
  "tika-vin07t:207_13": "evaṃ asallakkhaṇapakatikoti vuttaṃ hoti.",
  "tika-vin07t:207_14": "Rūpaṃ niccaṃ vā aniccaṃ vāti etthāpi niccapakatikaṃ aniccapakatikaṃ vāti attho.",
  "tika-vin07t:207_15": "Aniccaṃ vāti ettha vā-",
  "tika-vin07t:207_16": "saddo avadhāraṇattho.",
  "tika-vin07t:208_0": "Sampatijātoti muhuttajāto,",
  "tika-vin07t:208_1": "jātasamanantaramevāti attho.",
  "tika-vin07t:208_2": "Sattapadavītihārena gantvā…pe…",
  "tika-vin07t:208_3": "olokesīti ettha dvāraṃ pidhāya nikkhantotiādīsu viya gamanato pure katampi olokanaṃ pacchā kataṃ viya vuttanti daṭṭhabbaṃ.",
  "tika-vin07t:208_4": "Olokesinti ca lokavivaraṇapāṭihāriye jāte maṃsacakkhunā volokesīti attho.",
  "tika-vin07t:208_5": "Seṭṭhoti pasatthataro.",
  "tika-vin07t:208_6": "Patimānesīti pūjesi.",
  "tika-vin07t:208_7": "Āsabhinti uttamaṃ.",
  "tika-vin07t:209_0": "3.",
  "tika-vin07t:209_1": "Taṃ vacananti nāhaṃ taṃ brāhmaṇātiādivacanaṃ.",
  "tika-vin07t:209_2": "Aññāya saṇṭhaheyyāti arahatte patiṭṭhaheyya.",
  "tika-vin07t:209_3": "Jātivasenāti khattiyādijātivasena.",
  "tika-vin07t:209_4": "Upapattivasenāti devesu upapattivasena.",
  "tika-vin07t:209_5": "Āviñchantīti ākaḍḍhanti.",
  "tika-vin07t:209_6": "Yassa abhivādādikaraṇasaṅkhātassa sāmaggirasassa bhagavati abhāvaṃ maññamāno brāhmaṇo “arasarūpo”ti āha,",
  "tika-vin07t:209_7": "tabbidhurassa rūpataṇhādikasseva sāmaggirasassa abhāvena bhagavā “arasarūpo”ti dassetuṃ sāmaggirasasaddassa",
  "tika-vin07t:209_8": "rūparasādīsu vattanappakāraṃ dassento āha vatthārammaṇādītiādi.",
  "tika-vin07t:210_0": "Tālāvatthukatāti ucchinnamūlānaṃ tālānaṃ vatthu viya nesaṃ rūparasādīnaṃ vatthu cittasantānaṃ katanti",
  "tika-vin07t:210_1": "imasmiṃ atthe majjhepadalopaṃ dīghañca katvā niddesoti āha tālavatthu viyātiādi.",
  "tika-vin07t:210_2": "Tālavatthu viya yesaṃ vatthu kataṃ te tālāvatthukatāti visesanassa paranipāto daṭṭhabbo,",
  "tika-vin07t:210_3": "katatālavatthukāti attho.",
  "tika-vin07t:210_4": "Matthakacchinnatāloyeva pattaphalādīnaṃ akāraṇatāya avatthūti tālāvatthu,",
  "tika-vin07t:210_5": "taṃ viya yesaṃ vatthu kataṃ te rūparasādayo tālāvatthukatā,",
  "tika-vin07t:210_6": "ayaṃ aññapadatthavasena atthaggāho heṭṭhā vuttanayena sugamoti visesamatthaṃ dassento āha “matthakacchinnatālo viya katā”ti.",
  "tika-vin07t:210_7": "Evañca matthakasadisesu rūparasādīsu rāgesu chinnesupi tabbatthubhūtassa tālāvatthusadisassa cittasantānassa",
  "tika-vin07t:210_8": "yāva parinibbānaṭṭhānaṃ upapannameva hoti.",
  "tika-vin07t:210_9": "Yathārutato pana visesanasamāsavasena atthe gayhamāne rūparasādīnaṃ tālāvatthusadisatāya ṭhānaṃ āpajjati.",
  "tika-vin07t:210_10": "Yaṃ pana sāratthadīpaniyaṃ etaṃ dosaṃ pariharituṃ rūparasādīnaṃ kusalākusalattaṃ vuttaṃ,",
  "tika-vin07t:210_11": "taṃ te tathāgatassa pahīnātiādipāḷiyā,",
  "tika-vin07t:210_12": "kāmasukhassādasaṅkhātā rūparasātiādiaṭṭhakathāya ca na sameti,",
  "tika-vin07t:210_13": "khīṇāsavānampi yāva parinibbānā kusalākusalānaṃ phaluppattito tesaṃ matthakacchinnatālasadisatāpi na yuttāti gahetabbaṃ.",
  "tika-vin07t:210_14": "Atha vā matthakacchinnatālassa ṭhitaṃ aṭṭhitañca amanasikatvā puna anuppattidhammatāsadisamattaṃ upametvā",
  "tika-vin07t:210_15": "tālāvatthu viya katāti visesanasamāsavasena atthaggahaṇepi na koci doso. Anu-",
  "tika-vin07t:210_16": "saddo pacchāti atthe vattatīti āha pacchābhāvo na hotītiādi.",
  "tika-vin07t:210_17": "Anu abhāvaṃ gatāti pacchā anuppattidhammatāvasena abhāvaṃ gatā.",
  "tika-vin07t:210_18": "Anacchariyāti anu anu uparūpari vimhayakatāti attho.",
  "tika-vin07t:210_19": "Yañca kho tvaṃ vadesīti yaṃ vandanādisāmaggīrasābhāvasaṅkhātaṃ kāraṇaṃ arasarūpatāya vadesi,",
  "tika-vin07t:210_20": "taṃ kāraṇaṃ na vijjatīti attho.",
  "tika-vin07t:211_0": "4.",
  "tika-vin07t:211_1": "Sandhāya bhāsitamatthanti yaṃ atthaṃ sandhāya brāhmaṇo nibbhogo bhavaṃ gotamotiādimāha,",
  "tika-vin07t:211_2": "bhagavā ca yaṃ sandhāya nibbhogatādiṃ attani anujānāti,",
  "tika-vin07t:211_3": "taṃ sandhāya bhāsitamatthaṃ.",
  "tika-vin07t:212_0": "5.",
  "tika-vin07t:212_1": "Kulasamudācārakammanti kulācārakammaṃ.",
  "tika-vin07t:212_2": "Kāyato kāyadvārato pavattaṃ duccaritaṃ kāyaduccaritaṃ.",
  "tika-vin07t:212_3": "Anekavihitāti anekappakārā.",
  "tika-vin07t:213_0": "6.",
  "tika-vin07t:213_1": "Pañcakāmaguṇikarāgassāti rūpādīsu pañcasu kāmakoṭṭhāsesu ativiya saṅgavasena niyuttassa kāmarāgassa,",
  "tika-vin07t:213_2": "etena anāgāmīnaṃ vatthābharaṇādīsu saṅganikantivasena uppajjanakāmarāgassa kāmarāgatābhāvaṃ dasseti tassa rūparāgādīsu saṅgahato.",
  "tika-vin07t:213_3": "Avasesānanti ettha sakkāyadiṭṭhivicikicchānaṃ paṭhamena maggena,",
  "tika-vin07t:213_4": "sesānaṃ catūhipi ucchedaṃ vadati,",
  "tika-vin07t:213_5": "tenāha “yathānurūpa”nti.",
  "tika-vin07t:214_0": "7.",
  "tika-vin07t:214_1": "Jigucchati maññeti jigucchati viya,",
  "tika-vin07t:214_2": "“jigucchatī”ti vā sallakkhemi.",
  "tika-vin07t:214_3": "Akosallasambhūtaṭṭhenāti aññāṇasambhūtaṭṭhena.",
  "tika-vin07t:215_0": "8- 10.",
  "tika-vin07t:215_1": "Tatrāti yathāvuttesu dvīsu atthavikappesu.",
  "tika-vin07t:215_2": "Paṭisandhipariyāyopi idha gabbhasaddoti āha “devalokapaṭisandhipaṭilābhāyā”ti.",
  "tika-vin07t:215_3": "Apunabbhavabhūtāti khaṇe khaṇe uppajjamānānaṃ dhammānaṃ abhinibbatti.",
  "tika-vin07t:216_0": "11.",
  "tika-vin07t:216_1": "Dhammadhātunti sabbaññutaññāṇaṃ.",
  "tika-vin07t:216_2": "Tañhi dhamme yāthāvato dhāreti upadhāretīti “dhammadhātū”ti vuccati.",
  "tika-vin07t:216_3": "Desanāvilāsappattoti abhirucivasena parivattetvā desetuṃ samatthatā desanāvilāso,",
  "tika-vin07t:216_4": "taṃ patto.",
  "tika-vin07t:216_5": "Karuṇāvipphāranti sabbasattesu mahākaruṇāya pharaṇaṃ.",
  "tika-vin07t:216_6": "Tādiguṇalakkhaṇameva upamāya vibhāvento āha “pathavīsamacittata”nti.",
  "tika-vin07t:216_7": "Tatoyeva akujjhanasabhāvato akuppadhammatā.",
  "tika-vin07t:216_8": "Jātiyā anugatanti jātiyā anubaddhaṃ.",
  "tika-vin07t:216_9": "Jarāya anusaṭanti jarāya paliveṭhitaṃ.",
  "tika-vin07t:216_10": "Vaṭṭakhāṇubhūtanti vaṭṭato uddharituṃ asakkuṇeyyatāya vaṭṭe niccalabhāvena ṭhitaṃ khāṇu viya bhūtaṃ.",
  "tika-vin07t:216_11": "Jātānaṃ maccānaṃ niccaṃ maraṇato bhayanti āha ajja maritvātiādi.",
  "tika-vin07t:216_12": "Appaṭisamaṃ purejātabhāvanti asadisaṃ ariyāya jātiyā paṭhamajātabhāvaṃ,",
  "tika-vin07t:216_13": "sabbajeṭṭhabhāvanti attho.",
  "tika-vin07t:217_0": "“Apī”ti avatvā “pī”ti vadanto pi-",
  "tika-vin07t:217_1": "saddo visuṃ atthi nipātoti dasseti.",
  "tika-vin07t:217_2": "Sammā adhisayitānīti pādādīhi upaghātaṃ akarontiyā sammadeva upari sayitāni,",
  "tika-vin07t:217_3": "akammakassāpi sayatidhātuno adhipubbatāya sakammakatā daṭṭhabbā.",
  "tika-vin07t:217_4": "Nakhasikhāti nakhaggāni.",
  "tika-vin07t:217_5": "Sakuṇānaṃ pakkhā hatthapādaṭṭhāniyāti āha “saṅkuṭitahatthapādā”ti.",
  "tika-vin07t:217_6": "Etthāti ālokaṭṭhāne.",
  "tika-vin07t:217_7": "Nikkhamantānanti nikkhamantesu,",
  "tika-vin07t:217_8": "niddhāraṇe hetaṃ sāmivacanaṃ.",
  "tika-vin07t:217_9": "Aṇḍakosanti aṇḍakapālaṃ.",
  "tika-vin07t:218_0": "Lokoyeva lokasannivāso.",
  "tika-vin07t:218_1": "Abujjhi etthāti rukkho bodhi,",
  "tika-vin07t:218_2": "sayaṃ bujjhati,",
  "tika-vin07t:218_3": "bujjhanti vā tenāti maggopi sabbaññutaññāṇampi bodhi.",
  "tika-vin07t:218_4": "Bujjhīyatīti nibbānaṃ bodhi.",
  "tika-vin07t:218_5": "Antarā ca bodhinti dutiyamudāharaṇaṃ vināpi rukkha-",
  "tika-vin07t:218_6": "saddena bodhi-",
  "tika-vin07t:218_7": "saddassa rukkhappavattidassanatthaṃ.",
  "tika-vin07t:218_8": "Varabhūrimedhasoti mahāpathavī viya patthaṭapaññoti attho.",
  "tika-vin07t:218_9": "Tisso vijjāti arahattamaggo attanā saha vattamānaṃ sammādiṭṭhisaṅkhātaṃ āsavakkhayañāṇañceva itarā dve",
  "tika-vin07t:218_10": "mahaggatavijjā ca tabbinibandhakakilesaviddhaṃsanavasena uppādanato “tisso vijjā”ti vuccati.",
  "tika-vin07t:218_11": "Cha abhiññāti etthāpi eseva nayo.",
  "tika-vin07t:218_12": "Sāvakapāramīñāṇanti aggasāvakehi paṭilabhitabbaṃ sabbameva lokiyalokuttarañāṇaṃ.",
  "tika-vin07t:218_13": "Paccekabodhiñāṇanti etthāpi eseva nayo.",
  "tika-vin07t:219_0": "Opammasampaṭipādananti opammatthassa upameyyena samaṃ paṭipādanaṃ.",
  "tika-vin07t:219_1": "Atthenāti upameyyatthena.",
  "tika-vin07t:219_2": "Tikkhakharavippasannasūrabhāvoti iminā saṅkhārupekkhāpattataṃ vipassanāya dasseti.",
  "tika-vin07t:219_3": "Pariṇāmakāloti iminā vuṭṭhānagāminibhāvāpattiṃ.",
  "tika-vin07t:219_4": "Tadā ca sā maggañāṇagabbhaṃ dhārentī viya hotīti āha “gabbhaggahaṇakālo”ti.",
  "tika-vin07t:219_5": "Anupubbādhigatenāti paṭhamamaggādipaṭipāṭiyā adhigatena.",
  "tika-vin07t:219_6": "Caturaṅgasamannāgatanti “kāmaṃ taco ca nhāru ca aṭṭhi ca avasissatu,",
  "tika-vin07t:219_7": "sarīre upasussatu maṃsalohita”nti evaṃ vuttacaturaṅgasamannāgataṃ vīriyaṃ.",
  "tika-vin07t:220_0": "Chando kāmotiādīsu patthanākārena pavatto dubbalo lobho icchanaṭṭhena chando.",
  "tika-vin07t:220_1": "Tato balavā rañjanaṭṭhena rāgo.",
  "tika-vin07t:220_2": "Tatopi balavataro chandarāgo.",
  "tika-vin07t:220_3": "Nimittānubyañjanasaṅkappavasena pavatto saṅkappo.",
  "tika-vin07t:220_4": "Tatopi balavasaṅkappavaseneva pavatto rāgo.",
  "tika-vin07t:220_5": "Tatopi balavataro saṅkapparāgo.",
  "tika-vin07t:220_6": "Svāyaṃ pabhedo ekasseva lobhassa pavattiākārabhedena avatthābhedena ca vutto.",
  "tika-vin07t:221_0": "Paṭhamajjhānakathāvaṇṇanā",
  "tika-vin07t:222_0": "Seyyathidanti taṃ kathanti attho.",
  "tika-vin07t:222_1": "Etanti pubbapadeyeva avadhāraṇakaraṇaṃ,",
  "tika-vin07t:222_2": "etaṃ atthajātaṃ vā.",
  "tika-vin07t:222_3": "Tannissaraṇatoti tesaṃ kāmānaṃ nissaraṇattā.",
  "tika-vin07t:222_4": "Esāti eva- kāro.",
  "tika-vin07t:222_5": "Kāmadhātu nāma kāmabhavo,",
  "tika-vin07t:222_6": "nekkhammanti paṭhamajjhānaṃ.",
  "tika-vin07t:222_7": "Esāti niyamo.",
  "tika-vin07t:222_8": "Tadaṅgavikkhambhanasamucchedapaṭippassaddhinissaraṇavivekā tadaṅgavivekādayo.",
  "tika-vin07t:222_9": "Kāyacittaupadhivivekā kāyavivekādayo,",
  "tika-vin07t:222_10": "tayo eva idha jhānakathāya,",
  "tika-vin07t:222_11": "samucchedavivekādīnaṃ asambhavā.",
  "tika-vin07t:222_12": "Niddeseti mahāniddese.",
  "tika-vin07t:222_13": "Tatthevāti mahāniddese eva.",
  "tika-vin07t:222_14": "Vibhaṅgeti jhānavibhaṅge.",
  "tika-vin07t:222_15": "Evañhi satīti ubhayesampi kāmānaṃ saṅgahe sati.",
  "tika-vin07t:223_0": "Purimenāti kāyavivekena.",
  "tika-vin07t:223_1": "Etthāti etasmiṃ kāyacittavivekadvaye.",
  "tika-vin07t:223_2": "Dutiyenāti cittavivekena.",
  "tika-vin07t:223_3": "Etesanti yathāvuttanayena vatthukāmakilesakāmavivekadvayassa vācakabhūtānaṃ vivicceva kāmehi vivicca akusalehīti imesaṃ padānaṃ,",
  "tika-vin07t:223_4": "niddhāraṇe cetaṃ sāmivacanaṃ.",
  "tika-vin07t:223_5": "Bālabhāvassa hetupariccāgoti anuvattati.",
  "tika-vin07t:223_6": "Akusaladhammo hi bālabhāvassa hetu.",
  "tika-vin07t:223_7": "Āsayaposananti āsayassa visodhanaṃ vaḍḍhanañca.",
  "tika-vin07t:223_8": "Vibhaṅge nīvaraṇāneva vuttānīti sambandho.",
  "tika-vin07t:223_9": "Tattha kāraṇamāha “uparijhānaṅgapaccanīkapaṭipakkhabhāvadassanato”ti.",
  "tika-vin07t:223_10": "Tattha upari savitakkantiādinā vuccamānāni jhānaṅgāni,",
  "tika-vin07t:223_11": "tesaṃ attano paccanīkānaṃ paṭipakkhabhāvadassanatoti attho.",
  "tika-vin07t:223_12": "Uparijhānaṅgānaṃ paccanīkapaṭipakkhabhāvassa dassanatotipi pāṭho.",
  "tika-vin07t:223_13": "Tattha “upari vuccamānajhānaṅgānaṃ ujuvipaccanīkavasena paṭipakkhabhāvadassanato”ti “nīvaraṇānaṃ tāneva vibhaṅge vuttānī”tipi atthaṃ vadanti.",
  "tika-vin07t:223_14": "Peṭaketi mahākaccāyanattherena kataṃ nettippakaraṇanayānusāripakaraṇaṃ,",
  "tika-vin07t:223_15": "taṃ pana piṭakānaṃ vaṇṇanābhūtattā “peṭaka”nti vuttaṃ,",
  "tika-vin07t:223_16": "tasminti attho.",
  "tika-vin07t:224_0": "Vitakkanaṃ nāma ārammaṇaparikappananti āha “ūhana”nti.",
  "tika-vin07t:224_1": "Rūpaṃ rūpantiādinā visaye ākoṭentassa visayappavattiāhananaṃ upari āhanananti veditabbaṃ.",
  "tika-vin07t:224_2": "Ārammaṇe cittassa ānayanaṃ nāma ārammaṇābhimukhakaraṇaṃ.",
  "tika-vin07t:224_3": "Anusañcaraṇanti anuparibbhamanaṃ,",
  "tika-vin07t:224_4": "tañca khaṇantarassa tathākārena uppādanameva,",
  "tika-vin07t:224_5": "na hi paramatthato ekassa sañcaraṇamatthi,",
  "tika-vin07t:224_6": "evamaññatthāpi īdisesu.",
  "tika-vin07t:224_7": "Anumajjananti parimajjanaṃ.",
  "tika-vin07t:224_8": "Tatthāti ārammaṇe.",
  "tika-vin07t:224_9": "Sahajātānuyojanaṃ sakiccānuvattitākaraṇena.",
  "tika-vin07t:224_10": "Katthacīti dutiyajjhānavirahitesu savicāracittesu sabbatthāti attho.",
  "tika-vin07t:224_11": "Vicārena saha uppajjamānopi vitakko ārammaṇe abhiniropanākārena pavattiṃ sandhāya “paṭhamābhinipāto”ti vutto.",
  "tika-vin07t:224_12": "Vipphāravāti avūpasantasabhāvatāya vegavā,",
  "tika-vin07t:224_13": "tenevesa dutiyajjhāne pahānaṅgaṃ jātaṃ.",
  "tika-vin07t:224_14": "Paṭhamadutiyajjhānesūti pañcakanayaṃ sandhāya vuttaṃ.",
  "tika-vin07t:224_15": "Aṅgavinimuttassa jhānassa abhāvaṃ dassento rukkho viyātiādimāha.",
  "tika-vin07t:225_0": "Viveka-",
  "tika-vin07t:225_1": "saddassa bhāvasādhanapakkhe “tasmā vivekā”ti vuttaṃ,",
  "tika-vin07t:225_2": "itarapakkhe “tasmiṃ viveke”ti.",
  "tika-vin07t:225_3": "Pinayatīti tappeti,",
  "tika-vin07t:225_4": "vaḍḍheti vā.",
  "tika-vin07t:225_5": "Pharaṇarasāti paṇītarūpehi kāye byāpanarasā.",
  "tika-vin07t:225_6": "Sātalakkhaṇanti iṭṭhasabhāvaṃ,",
  "tika-vin07t:225_7": "madhuranti attho.",
  "tika-vin07t:225_8": "Sampayuttānaṃ pīḷanajjhupekkhanaṃ akatvā anu anu gaṇhanaṃ upakāritā vā anuggaho.",
  "tika-vin07t:225_9": "Vanameva vanantaṃ.",
  "tika-vin07t:225_10": "Udakameva udakantaṃ.",
  "tika-vin07t:225_11": "Tasmiṃ tasmiṃ samaye pākaṭabhāvatoti iminā iṭṭhārammaṇādipaṭilābhasamayepi sukhaṃ vijjamānampi apākaṭaṃ,",
  "tika-vin07t:225_12": "pītiyeva tattha pākaṭā,",
  "tika-vin07t:225_13": "paṭiladdharasānubhavanasamaye ca vijjamānapītitopi sukhameva pākaṭataranti dasseti.",
  "tika-vin07t:225_14": "Ettha ca cetasikasukhavaseneva paṭiladdharasānubhavanaṃ veditabbaṃ,",
  "tika-vin07t:225_15": "na kāyikasukhavasena tassa pītisampayogasseva abhāvena idhānadhippetattā.",
  "tika-vin07t:225_16": "Ayañca pītītiādi aññapadatthasamaāsadassanaṃ,",
  "tika-vin07t:225_17": "assatthipakkhe taddhitapaccayadassanaṃ vā.",
  "tika-vin07t:225_18": "Dutiyavikappena aññapadatthasamāsavaseneva “vivekajaṃ pītisukha”nti idaṃ ekaṃ padanti dasseti,",
  "tika-vin07t:225_19": "vibhattiyā ca alopaṃ.",
  "tika-vin07t:226_0": "Gaṇanānupubbatāti desanākkamaṃ sandhāya vuttaṃ.",
  "tika-vin07t:226_1": "Paṭhamaṃ samāpajjatīti idaṃ ādikammikavasena vuttaṃ,",
  "tika-vin07t:226_2": "ciṇṇavasīnaṃ pana yogīnaṃ uppaṭipāṭiyāpi jhānaṃ uppajjateva.",
  "tika-vin07t:226_3": "Jhāpetīti dahati.",
  "tika-vin07t:226_4": "Aniccādilakkhaṇavisayāya vipassanāya upanijjhāyanaṃ kathaṃ nibbānālambanassa maggassa hotīti āha vipassanāyātiādi.",
  "tika-vin07t:226_5": "Tattha maggena sijjhatīti niccādivipallāsappahāyakena saha maggeneva taṃ lakkhaṇūpanijjhānaṃ asammohato attano sijjhati.",
  "tika-vin07t:226_6": "Atha vā maggenāti maggakiccena,",
  "tika-vin07t:226_7": "vipallāsappahānenāti attho.",
  "tika-vin07t:227_0": "Aññoti satto.",
  "tika-vin07t:227_1": "Avuttattāti “sacittekaggata”nti jhānapāḷiyaṃ avuttattā.",
  "tika-vin07t:227_2": "Vuttattāti tassā jhānapāḷiyā vibhaṅge vuttattā.",
  "tika-vin07t:228_0": "Dutiyajjhānakathāvaṇṇanā",
  "tika-vin07t:229_0": "Ajjhattanti jhānavisesanattā vuttaṃ “idha niyakajjhattamadhippeta”nti.",
  "tika-vin07t:229_1": "Jhānañhi ajjhattajjhattaṃ na hoti chaḷindriyānameva tabbhāvato.",
  "tika-vin07t:229_2": "Khuddakā ūmiyo vīciyo.",
  "tika-vin07t:229_3": "Mahatiyo taraṅgā.",
  "tika-vin07t:229_4": "Santā honti samitātiādīni aññamaññavevacanāni,",
  "tika-vin07t:229_5": "jhānabalena samatikkantāti adhippāyo.",
  "tika-vin07t:229_6": "Appitāti gamitā vināsaṃ pāpitā.",
  "tika-vin07t:229_7": "Pariyāyoti jhānaparikkhāre jhānavohārattā aparamatthato.",
  "tika-vin07t:230_0": "Tatiyajjhānakathāvaṇṇanā",
  "tika-vin07t:231_0": "Tadadhigamāyāti tatiyamaggādhigamāya.",
  "tika-vin07t:231_1": "Upapattito ikkhatīti paññāya sahacaraṇaparicayena yathā samavāhibhāvo hoti,",
  "tika-vin07t:231_2": "evaṃ yuttito passati.",
  "tika-vin07t:231_3": "Vipulāyāti mahaggatabhāvappattāya.",
  "tika-vin07t:231_4": "Thāmagatāyāti vitakkavicārapītivigamena thirabhāvappattiyā,",
  "tika-vin07t:231_5": "teneva vakkhati “vitakkavicārapītīhi anabhibhūtattā”tiādi..",
  "tika-vin07t:231_6": "Upekkhābhedaṃ dassetvā idhādhippetaṃ upekkhaṃ pakāsetuṃ upekkhā panātiādi vuttaṃ.",
  "tika-vin07t:231_7": "Tattha tatramajjhattatāva khīṇāsavānaṃ iṭṭhāniṭṭhachaḷārammaṇāpāthe parisuddhapakatibhāvāvijahanākārena ajjhupekkhanato “chaḷaṅgupekkhā”ti ca,",
  "tika-vin07t:231_8": "sattesu majjhattākārappavattattā “brahmavihārupekkhā”ti ca,",
  "tika-vin07t:231_9": "sahajātadhammānaṃ majjhattākārabhūtā “bojjhaṅgupekkhā”ti ca,",
  "tika-vin07t:231_10": "kevalā “tatramajjhattupekkhā”ti ca,",
  "tika-vin07t:231_11": "tatiyajjhānasahagatā aggasukhepi tasmiṃ apakkhapātabhūtā “jhānupekkhā”ti ca,",
  "tika-vin07t:231_12": "catutthajjhānasahagatā sabbapaccanīkaparisuddhitāya “pārisuddhupekkhā”ti ca tena tena avatthābhedena chadhā vuttā.",
  "tika-vin07t:232_0": "Vīriyameva pana anaccāraddhaanatisithilesu sahajātesu saṅkhāresu upekkhanākārena pavattaṃ “vīriyupekkhā”ti vuttaṃ.",
  "tika-vin07t:232_1": "Aṭṭhannaṃ rūpārūpajjhānānaṃ paṭilābhato pubbabhāge eva nīvaraṇavitakkavicārādīnaṃ pahānābhimukhībhūtattā",
  "tika-vin07t:232_2": "tesaṃ pahānepi abyāpārabhāvūpagamanena majjhattākārappavattā samādhivasena uppannā aṭṭha paññā ceva upādānakkhandhabhūtesu",
  "tika-vin07t:232_3": "saṅkhāresu ajjhupekkhanākārappavattā vipassanāvasena uppannā catunnaṃ maggānaṃ pubbabhāge tassa tassa",
  "tika-vin07t:232_4": "adhigamāya catasso catunnaṃ phalasamāpattīnaṃ pubbabhāge tassa tassa adhigamāya appaṇihitavimokkhavasena",
  "tika-vin07t:232_5": "pavattā catasso suññataanimittavimokkhavasena dveti dasa paññā cāti ime aṭṭhārasa paññā saṅkhārupekkhā nāma.",
  "tika-vin07t:232_6": "Yathāvuttavipassanāpaññāva lakkhaṇavicinanepi majjhattabhūtā vipassanupekkhā nāma.",
  "tika-vin07t:232_7": "Adukkhamasukhavedanā vedanupekkhā nāma.",
  "tika-vin07t:232_8": "Imāsaṃ pana dasannampi upekkhānaṃ “tattha tattha āgatanayato vibhāgo dhammasaṅgahaṭṭhakathāyaṃ vuttanayena",
  "tika-vin07t:232_9": "veditabbo”ti dassento āha evamayaṃ dasavidhāpītiādi.",
  "tika-vin07t:232_10": "Tattha tattha āgatanayatoti idampi hi tāsaṃ vibhāgadassanassa bhūmipuggalādipadaṃ viya visuṃ mātikāpadavasena vuttaṃ,",
  "tika-vin07t:232_11": "na pana bhūmipuggalādivasena vibhāgadassanassa āgataṭṭhānaparāmasanaṃ āgataṭṭhānassa aṭṭhasāliniyātiādinā vuttattā,",
  "tika-vin07t:232_12": "tasmā sāratthadīpaniyaṃ yaṃ vuttaṃ “imāsaṃ pana dasannampi upekkhānaṃ bhūmipuggalādivasena vibhāgo tattha",
  "tika-vin07t:232_13": "tattha vuttanayeneva veditabboti dassento āha evamayaṃ dasavidhātiādī”ti,",
  "tika-vin07t:232_14": "taṃ amanasikatvā vuttanti gahetabbaṃ.",
  "tika-vin07t:232_15": "Tattha tattha āgatanayatoti “idha (khīṇāsavo) bhikkhu cakkhunā rūpaṃ disvā neva sumano hoti,",
  "tika-vin07t:232_16": "na dummano,",
  "tika-vin07t:232_17": "upekkhako viharati sato sampajāno”tiādinā chaḷaṅgupekkhā āgatā,",
  "tika-vin07t:232_18": "“upekkhāsahagatena cetasā ekaṃ disaṃ pharitvā viharatī”ti evaṃ brahmavihārupekkhā āgatāti iminā nayena",
  "tika-vin07t:232_19": "dasannampi upekkhānaṃ tattha tattha vuttapadesesu āgatanayadassanato ca ayaṃ dasavidhāpi upekkhā dhammasaṅgahaṭṭhakathāyaṃ",
  "tika-vin07t:232_20": "vuttanayeneva veditabbāti sambandho.",
  "tika-vin07t:233_0": "Bhūmītiādīsu pana chaḷaṅgupekkhā kāmāvacarā,",
  "tika-vin07t:233_1": "brahmavihārupekkhā rūpāvacarātiādinā bhūmito ca,",
  "tika-vin07t:233_2": "chaḷaṅgupekkhā asekkhānameva,",
  "tika-vin07t:233_3": "brahmavihārupekkhā puthujjanādīnaṃ tiṇṇampi puggalānantiādinā puggalato ca,",
  "tika-vin07t:233_4": "chaḷaṅgupekkhā somanassupekkhāsahagatacittasampayuttātiādinā cittato ca,",
  "tika-vin07t:233_5": "chaḷaṅgupekkhā chaḷārammaṇātiādinā ārammaṇato ca,",
  "tika-vin07t:233_6": "“vedanupekkhā vedanākkhandhena saṅgahitā,",
  "tika-vin07t:233_7": "itarā nava saṅkhārakkhandhenā”ti khandhasaṅgahavasena ca,",
  "tika-vin07t:233_8": "“chaḷaṅgupekkhā brahmavihārabojjhaṅgajhāna pārisuddhitatramajjhattupekkhā ca atthato ekā.",
  "tika-vin07t:233_9": "Tasmā ekakkhaṇe ca tāsu ekāya sati itarā na uppajjanti,",
  "tika-vin07t:233_10": "tathā saṅkhārupekkhā vipassanupekkhāpi veditabbā.",
  "tika-vin07t:233_11": "Vedanāvīriyupekkhānamekakkhaṇe siyā uppattī”ti ekakkhaṇavasena ca,",
  "tika-vin07t:233_12": "“chaḷaṅgupekkhā abyākatā brahmavihārupekkhā kusalābyākatā,",
  "tika-vin07t:233_13": "tathā sesā.",
  "tika-vin07t:233_14": "Vedanupekkhā pana siyā akusalāpī”ti evaṃ kusalattikavasena ca,",
  "tika-vin07t:233_15": "“saṅkhepato cattāro ca dhammā vīriyavedanātatramajjhattatāñāṇavasenā”ti evaṃ saṅkhepavasena ca ayaṃ dasavidhāpi",
  "tika-vin07t:233_16": "upekkhā dhammasaṅgahaṭṭhakathāyaṃ vuttanayeneva veditabbāti yojanā.",
  "tika-vin07t:234_0": "Ettha cetā kiñcāpi aṭṭhasāliniyaṃ bhūmipuggalādivasena sarūpato uddharitvā na vuttā,",
  "tika-vin07t:234_1": "tathāpi tattha vuttappakāreheva tāsaṃ bhūmipuggalādivibhāgo nayato uddharitvā sakkā ñātunti tattha sarūpato",
  "tika-vin07t:234_2": "vuttañca avuttañca ekato saṅgahetvā tattha tattha āgatanayatotiādīhi navahi pakārehi atideso kato,",
  "tika-vin07t:234_3": "teneva “dhammasaṅgahaṭṭhakathāyaṃ vuttavasenā”ti avatvā “vuttanayenevā”ti vuttaṃ.",
  "tika-vin07t:234_4": "Tathāhi khīṇāsavo bhikkhu cakkhunā rūpaṃ disvāti ādimhi vutte chaḷaṅgupekkhā rūpādiārammaṇatāya bhūmito",
  "tika-vin07t:234_5": "kāmāvacarā ca puggalato asekkhānameva ca uppajjati,",
  "tika-vin07t:234_6": "cittato somanassupekkhācittasampayuttā,",
  "tika-vin07t:234_7": "ārammaṇato chaḷārammaṇā,",
  "tika-vin07t:234_8": "kusalattikato abyākatā cāti paṇḍitehi sakkā ñātuṃ,",
  "tika-vin07t:234_9": "tathā chaḷaṅgupekkhā ca brahmavihārupekkhā ca tatramajjhattupekkhā ca jhānupekkhā ca pārisuddhupekkhā",
  "tika-vin07t:234_10": "ca atthato ekātiādimhi vutte panassa saṅkhārakkhandhasaṅgahitattā brahmavihārupekkhādīhi saha ekakkhaṇe",
  "tika-vin07t:234_11": "anuppattiādayo ca sakkā ñātuṃ,",
  "tika-vin07t:234_12": "yathā ca chaḷaṅgupekkhā,",
  "tika-vin07t:234_13": "evaṃ sesānampi yathārahaṃ aṭṭhasāliniyaṃ vuttanayato bhūmiādivibhāguddhāranayo ñātabbo.",
  "tika-vin07t:234_14": "Anābhogarasāti paṇītasukhepi tasmiṃ avanatipaṭipakkhakiccāti attho.",
  "tika-vin07t:235_0": "Puggalenāti puggalādhiṭṭhānena.",
  "tika-vin07t:235_1": "Kilesehi sampayuttānaṃ ārakkhā.",
  "tika-vin07t:235_2": "Tīraṇaṃ kiccassa pāragamanaṃ.",
  "tika-vin07t:235_3": "Pavicayo vīmaṃsā.",
  "tika-vin07t:235_4": "Idanti satisampajaññaṃ.",
  "tika-vin07t:235_5": "Yasmā tassa nāmakāyena sampayuttaṃ sukhanti imassa tasmā etamatthantiādinā sambandho.",
  "tika-vin07t:235_6": "Tassāti jhānasamaṅgino.",
  "tika-vin07t:235_7": "Taṃsamuṭṭhānenāti taṃ yathāvuttanāmakāyasampayuttaṃ sukhaṃ samuṭṭhānaṃ kāraṇaṃ yassa rūpassa tena taṃsamuṭṭhānena rūpena.",
  "tika-vin07t:235_8": "Assāti yogino.",
  "tika-vin07t:235_9": "Yassāti rūpakāyassa.",
  "tika-vin07t:235_10": "Phuṭattāti atipaṇītena rūpena phuṭattā.",
  "tika-vin07t:235_11": "Etamatthaṃ dassentoti kāyikasukhahetubhūtarūpasamuṭṭhāpakanāmakāyasukhaṃ paṭisaṃvediyamāno eva jhānasamaṅgitākaraṇe",
  "tika-vin07t:235_12": "kāriyopacārato “sukhañca kāyena paṭisaṃvedetī”ti vuccatīti imamatthaṃ dassentoti attho.",
  "tika-vin07t:235_13": "Yanti hetuatthe nipātoti āha “yaṃjhānahetū”ti.",
  "tika-vin07t:235_14": "Sukhapāramippatteti sukhassa ukkaṃsapariyantaṃ patte.",
  "tika-vin07t:235_15": "Evametesaṃ pahānaṃ veditabbanti sambandho.",
  "tika-vin07t:235_16": "Atha kasmā jhānesveva nirodho vuttoti sambandho.",
  "tika-vin07t:236_0": "Catutthajjhānakathāvaṇṇanā",
  "tika-vin07t:237_0": "Kattha cuppannanti ettha katthāti hetumhi bhummaṃ,",
  "tika-vin07t:237_1": "kasmiṃ hetumhi satīti attho.",
  "tika-vin07t:237_2": "Nānāvajjaneti appanāvīthiāvajjanato nānā bhinnaṃ purimavīthīsu āvajjanaṃ yassa upacārassa,",
  "tika-vin07t:237_3": "tasmiṃ nānāvajjane.",
  "tika-vin07t:237_4": "Visamanisajjāya uppannakilamatho visamāsanupatāpo.",
  "tika-vin07t:237_5": "Upacāre vātiādi pakkhantaradassanaṃ ekāvajjanūpacārepi vāti attho.",
  "tika-vin07t:237_6": "Pītipharaṇenāti iminā appanāvīthiyā viya ekavīthiyampi kāmāvacarapītiyā pharaṇamattassa abhāvaṃ dasseti.",
  "tika-vin07t:237_7": "Domanassindriyassa assa siyā uppattīti sambandho.",
  "tika-vin07t:237_8": "Etanti domanassindriyaṃ uppajjatīti sambandho.",
  "tika-vin07t:237_9": "Vitakkavicārappaccayepīti pi-",
  "tika-vin07t:237_10": "saddo aṭṭhānappayutto.",
  "tika-vin07t:237_11": "So “pahīnassā”ti heṭṭhā vuttapadānantaraṃ yojetabbo “pahīnassāpi domanassindriyassā”ti.",
  "tika-vin07t:237_12": "Vitakkavicārabhāveti ettha “uppajjati domanassindriya”nti ānetvā sambandhitabbaṃ.",
  "tika-vin07t:237_13": "Nimittatthe cetaṃ bhummaṃ,",
  "tika-vin07t:237_14": "vitakkavicārabhāvahetūti attho.",
  "tika-vin07t:237_15": "Vitakkavicārāti ettha iti-",
  "tika-vin07t:237_16": "saddo tasmāti etasmiṃ atthe daṭṭhabbo,",
  "tika-vin07t:237_17": "tena yasmā etaṃ domanassindriyaṃ vitakkavicārapaccaye…pe…",
  "tika-vin07t:237_18": "neva uppajjati,",
  "tika-vin07t:237_19": "yattha pana uppajjati,",
  "tika-vin07t:237_20": "tattha vitakkavicārabhāveyeva uppajjati.",
  "tika-vin07t:237_21": "Yasmā ca appahīnāyeva dutiyajjhānūpacāre vitakkavicārā,",
  "tika-vin07t:237_22": "tasmā tatthassa siyā uppattīti evamettha yojanā veditabbā.",
  "tika-vin07t:238_0": "Tatthāti dutiyajjhānūpacāre.",
  "tika-vin07t:238_1": "Assāti domanassindriyassa.",
  "tika-vin07t:238_2": "Siyā uppattīti idañca paccayamattadassanena sambhāvanamattato vuttaṃ.",
  "tika-vin07t:238_3": "Domanassuppattisambhāvanāpi hi upacārakkhaṇeyeva kātuṃ yuttā,",
  "tika-vin07t:238_4": "vitakkavicārarahite pana dutiyajjhānakkhaṇe taduppattisambhāvanāpi na yuttā kātunti.",
  "tika-vin07t:238_5": "Itarathā kusalacittakkhaṇe akusaladomanassuppattiyā asambhavato “tatthassa siyā uppattī”ti na vattabbaṃ siyā.",
  "tika-vin07t:238_6": "Samīpatthe vā etaṃ bhummaṃ,",
  "tika-vin07t:238_7": "upacārajjhānānantaravīthīsūti attho.",
  "tika-vin07t:238_8": "Dutiyajjhāneti etthāpi anantaravīthīsupi na tveva uppajjatīti attho,",
  "tika-vin07t:238_9": "evaṃ upari sukhindriyepi.",
  "tika-vin07t:238_10": "Somanassindriyassa uppattīti sambandho.",
  "tika-vin07t:238_11": "Pahīnāti vuttāti idaṃ “pañcannaṃ orambhāgiyānaṃ saṃyojanānaṃ parikkhayā”ti vuttattā vuttaṃ.",
  "tika-vin07t:238_12": "Dukkhābhāvenāti dukkhatābhāvena.",
  "tika-vin07t:238_13": "Evaṃ sukhābhāvenāti etthāpi.",
  "tika-vin07t:238_14": "Etenāti dukkhasukhapaṭikkhepavacanena.",
  "tika-vin07t:238_15": "Iṭṭhāniṭṭhaviparītānubhavanalakkhaṇāti atiiṭṭhaatianiṭṭhānaṃ viparītassa majjhattārammaṇassa anubhavanalakkhaṇā,",
  "tika-vin07t:238_16": "majjhattārammaṇampi hi iṭṭhāniṭṭhesu eva paviṭṭhaṃ tabbinimuttassa abhāvā.",
  "tika-vin07t:239_0": "Jhānacatukkakathāvaṇṇanānayo niṭṭhito.",
  "tika-vin07t:240_0": "Pubbenivāsakathāvaṇṇanā",
  "tika-vin07t:241_0": "12.",
  "tika-vin07t:241_1": "Arūpajjhānānampi aṅgasamatāya catutthajjhāne saṅgahoti āha kesañci abhiññāpādakānītiādi,",
  "tika-vin07t:241_2": "teneva vakkhati “aṭṭha samāpattiyo nibbattetvā”tiādi.",
  "tika-vin07t:241_3": "Tesu ca catutthajjhānameva abhiññāpādakaṃ nirodhapādakaṃ hoti,",
  "tika-vin07t:241_4": "na itarāni.",
  "tika-vin07t:241_5": "Dūrakāraṇataṃ pana sandhāya “cattāri jhānānī”ti nesampi ekato gahaṇaṃ katanti daṭṭhabbaṃ.",
  "tika-vin07t:241_6": "Cittekaggatatthānīti idaṃ diṭṭhadhammasukhavihāraṃ sandhāya vuttanti āha khīṇāsavānantiādi.",
  "tika-vin07t:241_7": "Sabbakiccasādhakanti dibbavihārādisabbabuddhakiccasādhakaṃ.",
  "tika-vin07t:241_8": "Sabbalokiyalokuttaraguṇadāyakanti iminā yathāvuttaṃ vipassanāpādakattādisabbaṃ sampiṇḍeti.",
  "tika-vin07t:241_9": "Idañhi jhānaṃ bhagavato sabbabuddhaguṇadāyakassa maggañāṇassa padaṭṭhānattā evaṃ vuttanti daṭṭhabbaṃ.",
  "tika-vin07t:241_10": "Yathayidanti yathā idaṃ.",
  "tika-vin07t:241_11": "Abhinīhārakkhamanti iddhividhādiatthaṃ tadabhimukhaṃ nīharaṇayoggaṃ.",
  "tika-vin07t:242_0": "Jhānappaṭilābhapaccayānanti jhānappaṭilābhahetukānaṃ jhānappaṭilābhaṃ nissāya uppajjanakānaṃ.",
  "tika-vin07t:242_1": "Pāpakānanti lāmakānaṃ.",
  "tika-vin07t:242_2": "Icchāvacarānanti icchāya vasena otiṇṇānaṃ nīvaraṇabhāvaṃ tadekaṭṭhatañca appattānaṃ attukkaṃsanādivasappavattānaṃ",
  "tika-vin07t:242_3": "aho vata mameva satthā paṭipucchitvā bhikkhūnaṃ evarūpaṃ dhammaṃ deseyyātiādinayappavattānaṃ mānādīnaṃ.",
  "tika-vin07t:242_4": "Potthakesu pana “jhānappaṭilābhapaccanīkāna”ntipi pāṭhaṃ likhanti,",
  "tika-vin07t:242_5": "so pamādapāṭhoti gahetabbo “jhānappaṭilābhapaccanīkānaṃ nīvaraṇānaṃ abhāvassa nīvaraṇadūrībhāvena parisuddho”ti",
  "tika-vin07t:242_6": "evaṃ pubbe parisuddhapadeyeva vuttattā.",
  "tika-vin07t:242_7": "Sāratthadīpaniyaṃ pana “icchāvacarānanti icchāya avacarānaṃ icchāvasena otiṇṇānaṃ pavattānaṃ nānappakārānaṃ",
  "tika-vin07t:242_8": "kopaappaccayānanti atthoti ayampi pāṭho ayutto evāti gahetabbaṃ.",
  "tika-vin07t:242_9": "Tato eva ca visuddhimagge ayaṃ pāṭho sabbena sabbaṃ na dassito”ti vuttaṃ.",
  "tika-vin07t:242_10": "Tattha ca nānappakārānaṃ kopaappaccayānanti evaṃ nīvaraṇabhāvappattadosānaṃ parāmaṭṭhattā ayaṃ pāṭho paṭikkhittoti veditabbo.",
  "tika-vin07t:243_0": "Abhijjhādīnanti ettha abhijjhā-",
  "tika-vin07t:243_1": "saddena ca anīvaraṇasabhāvasseva lobhassa mānādīnañca gahaṇaṃ jhānappaṭilābhapaccayānanti anuvattamānattā.",
  "tika-vin07t:243_2": "Ubhayampīti anaṅgaṇattaṃ vigatūpakkilesattañcāti etaṃ ubhayampi yathākkamaṃ anaṅgaṇasuttavatthasuttānusāreneva veditabbaṃ.",
  "tika-vin07t:243_3": "Tesu ca suttesu kiñcāpi nīvaraṇasabhāvappattā thūladosāpi vuttā,",
  "tika-vin07t:243_4": "tathāpi adhigatacatautthajjhānassa vasena vuttattā idha sukhumā eva te gahitā.",
  "tika-vin07t:243_5": "Aṅgaṇupakkilesasāmaññena panettha suttānaṃ apadisanaṃ.",
  "tika-vin07t:243_6": "Tathā hi “suttānusārenā”ti vuttaṃ,",
  "tika-vin07t:243_7": "na pana suttavasenāti.",
  "tika-vin07t:244_0": "Pubbenivāsānussatiyaṃ ñāṇaṃ pubbenivāsānussatiñāṇanti nibbacanaṃ dassento āha pubbenivāsānussatimhītiādi.",
  "tika-vin07t:244_1": "Idāni pubbenivāsaṃ pubbenivāsānussatiṃ tattha ñāṇañca vibhāgato dassetuṃ tatthātiādi vuttaṃ. Pubba-",
  "tika-vin07t:244_2": "saddo atītabhavavisayo, nivāsa-",
  "tika-vin07t:244_3": "saddo ca kammasādhanoti āha “pubbe atītajātīsu nivutthakkhandhā”ti.",
  "tika-vin07t:244_4": "Nivutthatā cettha sakasantāne pavattatā,",
  "tika-vin07t:244_5": "tenāha anubhūtātiādi.",
  "tika-vin07t:244_6": "Idāni saparasantānasādhanavasena nivāsa-",
  "tika-vin07t:244_7": "saddassa atthaṃ dassetuṃ “nivutthadhammā vā nivutthā”ti vatvā taṃ vivarituṃ gocaranivāsenātiādi vuttaṃ.",
  "tika-vin07t:244_8": "Gocarabhūtāpi hi dhammā ñāṇena nivutthā nāma honti,",
  "tika-vin07t:244_9": "te pana saparaviññāṇagocaratāya duvidhāti dassetuṃ attanotiādi vuttaṃ.",
  "tika-vin07t:244_10": "Paraviññāṇaviññātāpi vā nivutthāti sambandho.",
  "tika-vin07t:244_11": "Idhāpi paricchinnāti padaṃ ānetvā sambandhitabbaṃ.",
  "tika-vin07t:244_12": "Anamataggepi hi saṃsāre attanā aviññātapubbānaṃ sattānaṃ khandhā pareheva kehici viññātattā paraviññāṇaviññātā nāma vuttā,",
  "tika-vin07t:244_13": "tesaṃ anussaraṇaṃ purimato dukkaraṃ yehi parehi viññātatāya te paraviññāṇaviññātā nāma jātā,",
  "tika-vin07t:244_14": "tesaṃ vattamānasantānānusārena viññātabbato.",
  "tika-vin07t:244_15": "Te ca paraviññāṇaviññātā duvidhā parinibbutā aparinibbutāti.",
  "tika-vin07t:244_16": "Tesu ca parinibbutānussaraṇaṃ dukkaraṃ sabbaso susamucchinnasantānattā.",
  "tika-vin07t:244_17": "Taṃ pana sikhāppattaparaviññātaṃ pubbenivāsaṃ dassetuṃ “chinnavaṭumakānussaraṇādīsū”ti vuttaṃ.",
  "tika-vin07t:244_18": "Tattha chinnavaṭumakā atīte parinibbutā khīṇāsavā chinnasaṃsāramaggattā. Ādi-",
  "tika-vin07t:244_19": "saddena aparinibbutānaṃ paraviññāṇaviññātānampi sīhokkantikavasaena anussaraṇaṃ gahitaṃ.",
  "tika-vin07t:244_20": "Yāya satiyā pubbenivāsaṃ anussarati,",
  "tika-vin07t:244_21": "sā pubbenivāsānussatīti ānetvā sambandhitabbaṃ.",
  "tika-vin07t:245_0": "Vihita-",
  "tika-vin07t:245_1": "saddo vidha-",
  "tika-vin07t:245_2": "saddapariyāyoti āha “anekavidha”nti,",
  "tika-vin07t:245_3": "bhavayoniādivasena bahuvidhanti attho.",
  "tika-vin07t:245_4": "Vihitanti vā payuttaṃ vaṇṇitanti atthaṃ gahetvā “anekehi pakārehi vihita”nti vattabbe majjhepadalopaṃ katvā niddiṭṭhanti āha “anekehi…pe…",
  "tika-vin07t:245_5": "saṃvaṇṇita”nti.",
  "tika-vin07t:245_6": "Pakārehīti nāmagottādipakārehi.",
  "tika-vin07t:245_7": "Saṃvaṇṇitanti buddhādīhi kathitaṃ. Anu-",
  "tika-vin07t:245_8": "saddo anantaratthadīpakoti āha “abhininnāmitamatte evā”ti,",
  "tika-vin07t:245_9": "etena ca parikammassa āraddhataṃ dasseti.",
  "tika-vin07t:245_10": "Pūritapāramīnañhītiādinā parikammaṃ vināpi siddhiṃ dasseti.",
  "tika-vin07t:246_0": "Āraddhappakāradassanattheti anussarituṃ āraddhānaṃ pubbe nivutthakkhandhānaṃ dassanatthe.",
  "tika-vin07t:246_1": "Jāyatīti jāti, bhavo.",
  "tika-vin07t:246_2": "So ekakammamūlako ādānanikkhepaparicchinno khandhappabandho idha “jātī”ti adhippetoti āha ekampītiādi.",
  "tika-vin07t:246_3": "Kappoti asaṅkhyeyyakappo,",
  "tika-vin07t:246_4": "so pana atthato kālo tathāpavattadhammamupādāya paññatto,",
  "tika-vin07t:246_5": "tesaṃ vasenassa parihāni ca vaḍḍhi ca veditabbā.",
  "tika-vin07t:246_6": "Saṃvaṭṭo saṃvaṭṭanaṃ vināso assa atthīti saṃvaṭṭo,",
  "tika-vin07t:246_7": "asaṅkhyeyyakappo.",
  "tika-vin07t:246_8": "Saṃvaṭṭena vināsena saha tiṭṭhati sīlenāti saṃvaṭṭaṭṭhāyī.",
  "tika-vin07t:246_9": "Evaṃ vivaṭṭotiādīsupi.",
  "tika-vin07t:246_10": "Tattha vivaṭṭanaṃ vivaṭṭo, uppatti,",
  "tika-vin07t:246_11": "vaḍḍhi vā.",
  "tika-vin07t:246_12": "Tejena vināso tejosaṃvaṭṭo.",
  "tika-vin07t:246_13": "Vitthārato panāti puthulato pana saṃvaṭṭasīmābhedo natthi,",
  "tika-vin07t:246_14": "tenāha “sadāpī”ti.",
  "tika-vin07t:246_15": "Ekanagariyā viya assa jātakkhaṇe vikārāpajjanato jātikkhettavohāroti dassetuṃ “paṭisandhiādīsu kampatī”ti vuttaṃ.",
  "tika-vin07t:246_16": "Ānubhāvo pavattatīti tadantogadhānaṃ sabbesaṃ sattānaṃ rogādiupaddavo vūpasammatīti adhippāyo.",
  "tika-vin07t:246_17": "Yaṃ yāvatā vā pana ākaṅkheyyāti vuttanti yaṃ visayakkhettaṃ sandhāya ekasmiṃ eva khaṇe sabbattha sarena abhiviññāpanaṃ,",
  "tika-vin07t:246_18": "attano rūpakāyadassanañca paṭijānantena bhagavatā “yāvatā vā pana ākaṅkheyyā”ti vuttaṃ.",
  "tika-vin07t:247_0": "Etesūti niddhāraṇe bhummaṃ.",
  "tika-vin07t:247_1": "Pavattaphalabhojanoti sayaṃpatitaphalāhāro,",
  "tika-vin07t:247_2": "idañca tāpasakālaṃ sandhāya vuttaṃ.",
  "tika-vin07t:247_3": "Idhūpapattiyāti idha carimabhave upapattiyā.",
  "tika-vin07t:247_4": "Ekagottoti tusitagottena ekagotto.",
  "tika-vin07t:247_5": "Itareti vaṇṇādayo.",
  "tika-vin07t:247_6": "Titthiyāti kammaphalavādino.",
  "tika-vin07t:247_7": "Abhinīhāroti abhinīhāropalakkhito puññañāṇasambharaṇakālo vutto.",
  "tika-vin07t:247_8": "Cutipaṭisandhivasenāti attano parassa vā tasmiṃ tasmiṃ attabhāve cutiṃ disvā antarā kiñci anāmasitvā",
  "tika-vin07t:247_9": "paṭisandhiyā eva gahaṇavasena evaṃ jānanaṃ icchitappadesokkamananti āha tesañhītiādi.",
  "tika-vin07t:247_10": "Ubhayathāpīti khandhapaṭipāṭiyāpi cutipaṭisandhivasenapi.",
  "tika-vin07t:247_11": "Sīhokkantavasenapīti sīhanipātavasenapi.",
  "tika-vin07t:247_12": "Kilesānaṃ ātāpanaparitāpanaṭṭhena vīriyaṃ ātāpoti āha “vīriyātāpenā”ti.",
  "tika-vin07t:248_0": "Dibbacakkhuñāṇakathāvaṇṇanā",
  "tika-vin07t:249_0": "13.",
  "tika-vin07t:249_1": "Divi bhavattā dibbanti devānaṃ pasādacakkhu vuccatīti āha “dibbasadisattā”ti.",
  "tika-vin07t:249_2": "Dūrepīti pi-",
  "tika-vin07t:249_3": "saddena sukhumassāpi ārammaṇassa gahaṇaṃ.",
  "tika-vin07t:249_4": "Vīriyārambhavasena ijjhanato sabbāpi bhāvanā,",
  "tika-vin07t:249_5": "padhānasaṅkhārasamannāgato vā iddhipādabhāvanāvisesato vīriyabhāvanāti āha “vīriyabhāvanābalanibbatta”nti.",
  "tika-vin07t:249_6": "Dibbavihāravasenāti kasiṇādijjhānacataukkavasena.",
  "tika-vin07t:249_7": "Iminā dūrakāraṇatthe assa dibbabhāvamāha.",
  "tika-vin07t:249_8": "Dibbavihārasannissitattāti iminā āsannakāraṇabhūtapādakajjhānato nibbattanti dibbavihārasannissitattāti",
  "tika-vin07t:249_9": "imassa dibbavihārapaayāpannaṃ attanā sampayuttaṃ rūpāvacaracatutthajjhānaṃ nissayapaccayabhūtaṃ nissāya",
  "tika-vin07t:249_10": "dibbacakkhuñāṇassa pavattattātipi attho.",
  "tika-vin07t:249_11": "Divudhātussa jutigatiyogaṃ sandhāya ālokapaaggahenātiādi vuttaṃ.",
  "tika-vin07t:249_12": "Tattha ālokapariggahenāti kasiṇālokapariggahavasena.",
  "tika-vin07t:249_13": "Dassanaṭṭhenāti rūpadassanabhāvena,",
  "tika-vin07t:249_14": "iminā “cakkhati rūpaṃ vibhāvetī”ti nibbacanato cakkhuttaṃ dasseti.",
  "tika-vin07t:249_15": "Cakkhukiccakaraṇenāti idaṃ cakkhumiva cakkhūti upamāya sadisanimittadassanaṃ,",
  "tika-vin07t:249_16": "samavisamādidassanasaṅkhātassa cakkhukiccassa karaṇatoti attho.",
  "tika-vin07t:250_0": "Yathāhāti upakkilesasuttappadesaṃ nidasseti.",
  "tika-vin07t:250_1": "Tattha vicikicchātiādīsu bhagavato bodhimūle anabhisambuddhasseva dibbacakkhunā nānāvidhāni rūpāni passantassa “idaṃ nu kho kiṃ,",
  "tika-vin07t:250_2": "idaṃ nu kho ki”nti vicikicchā uppannā,",
  "tika-vin07t:250_3": "tato pana vicikicchānivattanatthaṃ tāni rūpāni amanasikaroto amanasikarontassa thinamiddhaṃ uppannaṃ,",
  "tika-vin07t:250_4": "tato nivattanatthaṃ puna sabbarūpāni manasikaroto rakkhasādīsu chambhitattaṃ uppannaṃ,",
  "tika-vin07t:250_5": "“kimettha bhāyitabba”nti bhayavinodanavasena manasikaroto attano manasikārakosallaṃ paṭicca uppilasaṅkhātā samādhidūsikā gehasitapīti uppannā,",
  "tika-vin07t:250_6": "tannisedhāya manasikāravīriyaṃ sithilaṃ karontassa kāyālasiyasaṅkhātaṃ duṭṭhullaṃ,",
  "tika-vin07t:250_7": "tannisedhāya puna vīriyaṃ paggaṇhato accāraddhavīriyaṃ,",
  "tika-vin07t:250_8": "puna tannisedhāya vīriyaṃ sithilayato atilīnavīriyaṃ uppannaṃ,",
  "tika-vin07t:250_9": "tannisedhetvā dibbarūpāni passato abhijappāsaṅkhātā taṇhā uppannā,",
  "tika-vin07t:250_10": "tannisedhāya hīnādinānārūpāni manasikaroto nānārammaṇavikkhepasaṅkhātā nānattasaññā uppannā.",
  "tika-vin07t:250_11": "Puna taṃ vihāya ekameva manasikaroto atinijjhāyitattaṃ rūpānaṃ ativiya cintanaṃ uppannaṃ.",
  "tika-vin07t:250_12": "Obhāsanti parikammasamuṭṭhitaṃ obhāsaṃ.",
  "tika-vin07t:250_13": "Na ca rūpāni passāmīti “parikammobhāsamanasikārapasutatāya dibbacakkhunā rūpāni na passāmī”ti evaṃ uppattikkamasahito attho veditabbo,",
  "tika-vin07t:250_14": "manussānaṃ idanti mānusakaṃ mānusakacakkhugocaraṃ thūlarūpaṃ vuccati.",
  "tika-vin07t:250_15": "Tadeva manussānaṃ dassanūpacārattā manussūpacāroti āha “manussūpacāraṃ atikkamitvā”ti.",
  "tika-vin07t:250_16": "Rūpadassanenāti dūrasukhumādirūpadassanena.",
  "tika-vin07t:251_0": "Yasmā niyamena purejātaṭṭhitarūpārammaṇaṃ dibbacakkhuñāṇaṃ āvajjanaparikammehi vinā na uppajjati,",
  "tika-vin07t:251_1": "na ca uppajjamānaṃ bhijjamānaṃ rūpamassa ārammaṇaṃ hoti dubbalattā,",
  "tika-vin07t:251_2": "cuticittañca kammajarūpassa bhaṅgakkhaṇe eva uppajjati,",
  "tika-vin07t:251_3": "paṭisandhicittañca upapattikkhaṇe,",
  "tika-vin07t:251_4": "tasmā āha cutikkhaṇetiādi.",
  "tika-vin07t:251_5": "Rūpadassanamevettha sattadassananti cavamānetiādinā puggalādhiṭṭhānena vuttaṃ.",
  "tika-vin07t:251_6": "Abhirūpe virūpetipīti idaṃ vaṇṇa-",
  "tika-vin07t:251_7": "saddassa saṇṭhānavācakataṃ sandhāya vuttaṃ mahantaṃ hatthirājavaṇṇaṃ abhinimminitvātiādīsu viya.",
  "tika-vin07t:251_8": "Sundaraṃ gatiṃ gatā sugatāti āha “sugatigate”ti.",
  "tika-vin07t:251_9": "Iminā pana padenāti yathākammupageti iminā padena.",
  "tika-vin07t:252_0": "Nerayikānaṃ aggijālasatthanipātādīhi vibhinnasarīravaṇṇaṃ disvā tadanantarehi kāmāvacarajavaneheva ñātaṃ",
  "tika-vin07t:252_1": "tesaṃ dukkhānubhavanampi dassanaphalāyattatāya “dibbacakkhukiccamevā”ti vuttaṃ.",
  "tika-vin07t:252_2": "Evaṃ manasikarotīti tesaṃ kammassa ñātukāmatāvasena pādakajjhānaṃ samāpajjitvā vuṭṭhāya parikammavasena kinnu khotiādinā manasikaroti.",
  "tika-vin07t:252_3": "Athassa taṃ kammaṃ ārammaṇaṃ katvā āvajjanaparikammādīnaṃ upari uppannena rūpāvacaracatutthajjhānena sampayuttaṃ yaṃ ñāṇaṃ uppajjati,",
  "tika-vin07t:252_4": "idaṃ yathākammupagañāṇaṃ nāmāti yojanā.",
  "tika-vin07t:252_5": "Devānaṃ dassanepi eseva nayo.",
  "tika-vin07t:252_6": "Visuṃ parikammanti pubbenivāsādīnaṃ viya dibbacakkhuñāṇaparikammaṃ vinā visuṃ parikammaṃ natthi.",
  "tika-vin07t:252_7": "Keci panettha “pādakajjhānasamāpajjanaparikammehi kiccaṃ natthi,",
  "tika-vin07t:252_8": "kinnu kho kammantiādimanasikārānantarameva kammaṃ.",
  "tika-vin07t:252_9": "Kammasīsena taṃsampayutte ca dhamme ārammaṇaṃ katvā appanāvīthi uppajjati.",
  "tika-vin07t:252_10": "Evamanāgataṃsañāṇepi,",
  "tika-vin07t:252_11": "teneva visuṃ parikammaṃ nāma natthi…pe…",
  "tika-vin07t:252_12": "dibbacakkhunā saheva ijjhantīti vutta”nti vadanti.",
  "tika-vin07t:252_13": "Taṃ na gahetabbaṃ vasībhūtānampi abhiññānaṃ pādakajjhānādiparikammaṃ vinā anuppattito.",
  "tika-vin07t:252_14": "Pādakajjhānādimattena ca visuṃ parikammaṃ nāma na hotīti dibbacakkhunāva etāni ñāṇāni siddhānīti gahetabbaṃ.",
  "tika-vin07t:252_15": "Evaṃ anāgataṃsañāṇassāpīti dibbacakkhunā diṭṭhassa sattassa anāgate pavattiṃ ñātukāmatāya pādakajjhānādīnamanantaraṃ",
  "tika-vin07t:252_16": "ñāṇabalānurūpaṃ anāgatesu anekakappesu uppajjanārahe pubbe attabhāvapariyāpanne pañcakkhandhe tappaṭibaddhe",
  "tika-vin07t:252_17": "tadārammaṇe ca sabbe lokiyalokuttaradhamme sammutiñca ekakkhaṇe ālambitvā uppajjanakassa catutthajjhānasampayuttassa",
  "tika-vin07t:252_18": "anāgataṃsañaāṇassāpi visuṃ parikammaṃ nāma natthīti yojanā.",
  "tika-vin07t:253_0": "Keci panettha “pubbenivāsānussatiyaṃ viya nāmagottādigahaṇampi attheva,",
  "tika-vin07t:253_1": "tañca na abhiññākkhaṇe,",
  "tika-vin07t:253_2": "atha kho tadanantaresu kāmāvacarajavanakkhaṇesu eva hoti nāmaparikappakāle itaraparikappāsambhavā kammenuppattiyañca pariyantābhāvā.",
  "tika-vin07t:253_3": "Sabbaparikammanimittesu pana dhammesu atthesupi ekakkhaṇe abhiññāya diṭṭhesu yathārucivasena pacchā evaṃnāmotiādinā",
  "tika-vin07t:253_4": "kāmāvacaracittena vikappo uppajjati cakkhunā diṭṭhesu bahūsu rūpesu thambhakumbhādivikappo viya.",
  "tika-vin07t:253_5": "Yañca kattha avikappitaṃ,",
  "tika-vin07t:253_6": "tampi vikappanārahanti sabbaṃ nāmagottādito vikappitameva hoti.",
  "tika-vin07t:253_7": "Yathā cettha,",
  "tika-vin07t:253_8": "evaṃ pubbenivāsānussatiyampi parikappārahatampi sandhāya pāḷiyaṃ evaṃnāmotiādinā apadesasahitameva vutta”nti vadanti.",
  "tika-vin07t:253_9": "Aññe pana “nāmagottādikaṃ sabbampi ekakkhaṇe paññāyati,",
  "tika-vin07t:253_10": "abhirucitaṃ pana vacasā voharantī”ti vadanti,",
  "tika-vin07t:253_11": "tepi atthato purimehi sadisā eva,",
  "tika-vin07t:253_12": "pubbe diṭṭhassa puna vohārakālepi parikappetabbato parikappārahadhammadassanameva tehipi atthato upagataṃ.",
  "tika-vin07t:253_13": "Eke pana “so tato cuto amutra udapādintiādivacanato kameneva atītānāgatadhammajānanena nāmagottādīhi saddhiṃ gahaṇaṃ sukara”nti vadanti,",
  "tika-vin07t:253_14": "taṃ ayuttameva buddhānampi sabbaṃ ñātuṃ asakkuṇeyyatāya sabbaññutāhānippasaṅgato.",
  "tika-vin07t:253_15": "Pāḷiyaṃ ime vata bhontotiādi yathākammupagañāṇassa pavattiākāradassanaṃ.",
  "tika-vin07t:253_16": "Kāyavācādi cettha kāyavacīviññattiyo.",
  "tika-vin07t:254_0": "Bhāriyanti ānantariyasadisattā vuttaṃ.",
  "tika-vin07t:254_1": "Khamāpane hi asati ānantariyameva.",
  "tika-vin07t:254_2": "Tassāti bhāriyasabhāvassa upavādassa.",
  "tika-vin07t:254_3": "Mahallakoti kevalaṃ vayasāva mahallako,",
  "tika-vin07t:254_4": "na ñāṇena,",
  "tika-vin07t:254_5": "“nāyaṃ kiñci lokavohāramattampi jānāti,",
  "tika-vin07t:254_6": "parisadūsako eva amhākaṃ lajjitabbassa karaṇato”ti adhippāyena hīḷetvā vuttattā guṇaparidhaṃsanena upavadatīti veditabbaṃ.",
  "tika-vin07t:254_7": "Āvusotiādinā thero uparimagguppattimassa ākaṅkhanto karuṇāya attānamāvikāsi.",
  "tika-vin07t:254_8": "Pākatikaṃ ahosīti maggāvaraṇaṃ nāhosīti adhippāyo.",
  "tika-vin07t:254_9": "Attanā vuḍḍhataroti sayampi vuḍḍho.",
  "tika-vin07t:254_10": "Etthāpi “ukkuṭikaṃ nisīditvā”ti visuddhimagge vuttaṃ.",
  "tika-vin07t:254_11": "Anāgāmī arahā ca āyatiṃ saṃvaratthāya na khameyyuṃ,",
  "tika-vin07t:254_12": "sesā dosenapīti āha “sace so na khamatī”ti.",
  "tika-vin07t:255_0": "Ye ca…pe…",
  "tika-vin07t:255_1": "samādapenti,",
  "tika-vin07t:255_2": "tepi micchādiṭṭhikammasamādānāti yojetabbaṃ.",
  "tika-vin07t:255_3": "Sīlasampannotiādīsu nippariyāyato aggamaggaṭṭho adhippeto tasseva aññārādhanā niyamato,",
  "tika-vin07t:255_4": "sesāpi vā pacchimabhavikā sīlādīsu ṭhitā tesampi aññuppattiniyamato.",
  "tika-vin07t:255_5": "Aññanti arahattaphalaṃ.",
  "tika-vin07t:255_6": "Evaṃ sampadanti evaṃ nibbattikaṃ.",
  "tika-vin07t:255_7": "Yathā taṃ avirajjhanakanibbattikaṃ,",
  "tika-vin07t:255_8": "evamidampi etassa niraye nibbattananti attho.",
  "tika-vin07t:255_9": "Yaṃ sandhāya “evaṃsampadamida”nti niddiṭṭhaṃ,",
  "tika-vin07t:255_10": "taṃ dassetuṃ taṃ vācantiādi vuttaṃ.",
  "tika-vin07t:255_11": "Taṃ vācanti ariyūpavādaṃ.",
  "tika-vin07t:255_12": "Cittanti ariyūpavādakacittaṃ.",
  "tika-vin07t:255_13": "Diṭṭhinti ariyūpavāde dosābhāvadassanadiṭṭhiṃ.",
  "tika-vin07t:255_14": "“Sabbametaṃ pajahissāmī”ti cittena accayaṃ desetvā khamāpanavasena appahāya appaṭinissajjitvā.",
  "tika-vin07t:255_15": "Yathābhataṃ nikkhitto evaṃ nirayeti yathā nirayapālehi āharitvā niraye ṭhapito,",
  "tika-vin07t:255_16": "evaṃ niraye ṭhapito eva,",
  "tika-vin07t:255_17": "ariyūpavādenevassa idaṃ niyamena niraye nibbattanaṃ yathā maggena phalaṃ sampajjati,",
  "tika-vin07t:255_18": "evaṃ sampajjanakanti adhippāyo.",
  "tika-vin07t:256_0": "Micchādiṭṭhi sabbapāpamūlattā paramā padhānā yesaṃ vajjānaṃ tāni micchādiṭṭhiparamāni vajjāni,",
  "tika-vin07t:256_1": "sabbavajjehi micchādiṭṭhiyeva paramaṃ vajjanti attho.",
  "tika-vin07t:256_2": "Avītarāgassa maraṇato paraṃ nāma bhavantarupādānamevāti āha “paraṃ maraṇāti tadanantaraṃ abhinibbattakkhandhaggahaṇe”ti.",
  "tika-vin07t:256_3": "Yena tiṭṭhati,",
  "tika-vin07t:256_4": "tassa upacchedeneva kāyo bhijjatīti āha “kāyassa bhedāti jīvitindriyassupacchedā”ti.",
  "tika-vin07t:256_5": "Eti etasmā sukhanti ayo, puññaṃ.",
  "tika-vin07t:256_6": "Āyassāti āgamanassa,",
  "tika-vin07t:256_7": "hetussa vā.",
  "tika-vin07t:256_8": "Ayati iṭṭhārammaṇādīhi pavattatīti āyo, assādo.",
  "tika-vin07t:256_9": "Asurasadisanti petāsurasadisaṃ.",
  "tika-vin07t:257_0": "Āsavakkhayañāṇakathāvaṇṇanā",
  "tika-vin07t:258_0": "14.",
  "tika-vin07t:258_1": "Sarasalakkhaṇapaṭivedhenāti sabhāvasaṅkhātassa lakkhaṇassa asammohato paṭivijjhanena.",
  "tika-vin07t:258_2": "Nibbattikanti nipphādanaṃ.",
  "tika-vin07t:258_3": "Yaṃ ṭhānaṃ patvāti yaṃ nibbānaṃ maggassa ārammaṇapaccayaṭṭhena ṭhānaṃ kāraṇabhūtaṃ āgamma.",
  "tika-vin07t:258_4": "Appavattinti appavattihetuṃ.",
  "tika-vin07t:258_5": "Kilesavasenāti yesaṃ āsavānaṃ khepanena idaṃ ñāṇaṃ āsavakkhayañāṇaṃ jātaṃ,",
  "tika-vin07t:258_6": "tesaṃ kilesānaṃ vasena,",
  "tika-vin07t:258_7": "tesaṃ āsavānaṃ vasena sabbakilesānaṃ saṅgahaṇato pariyāyato pakārantaratoti attho.",
  "tika-vin07t:258_8": "Pāḷiyaṃ atītakālavasena “abbhaññāsi”nti vatvāpi abhisamayakāle tassa tassa jānanassa paccuppannataṃ upādāya",
  "tika-vin07t:258_9": "“evaṃ jānato evaṃ passato”ti vattamānakālena niddeso kato.",
  "tika-vin07t:258_10": "Kāmāsavādīnaṃ vimuccaneneva tadavinābhāvato diṭṭhāsavassāpi vimutti veditabbā.",
  "tika-vin07t:259_0": "“Khīṇā jātī”ti jānanaṃ kilesakkhayapaccavekkhaṇavasena,",
  "tika-vin07t:259_1": "vusitaṃ brahmacariyantiādijānanaṃ maggaphalanibbānapaccavekkhaṇavasena hotīti āha “khīṇā jātītiādīhi tassa bhūmi”nti.",
  "tika-vin07t:259_2": "Tattha bhūminti visayaṃ,",
  "tika-vin07t:259_3": "tīsu kālesupi jātikkhayaṃ pati ujukameva vāyāmāsambhavepi taṃ pati vāyāmakaraṇassa sātthakataṃ,",
  "tika-vin07t:259_4": "tassa anāgatakkhandhānuppattiphalatañca dassetuṃ yā panātiādi vuttaṃ.",
  "tika-vin07t:259_5": "Yā pana maggassa abhāvitattātiādinā hi maggenāvihatakileseheva āyatiṃ khandhānaṃ jāti hessati,",
  "tika-vin07t:259_6": "tesañca kilesānaṃ maggena vināse sati khandhā na jāyissanti,",
  "tika-vin07t:259_7": "kilesānañca tekālikatāya jātiyaṃ vuttanayena kenaci paccayena vināsayogepi cittasantāne kilesaviruddhaariyamaggakkhaṇuppādanameva",
  "tika-vin07t:259_8": "tabbināso viruddhapaccayopanipātena āyatiṃ anuppajjanato bījasantāne aggikkhandhopanipātena āyatiṃ bījattānuppatti viya,",
  "tika-vin07t:259_9": "iti maggakkhaṇuppattisaṅkhātakilesābhāvena kilesaphalānaṃ khandhānaṃ āyatiṃ anuppattiyeva jātikkhayoti ayamattho vibhāvīyati,",
  "tika-vin07t:259_10": "tenāha “maggassa bhāvitattā anuppādadhammataṃ āpajjanena khīṇā”ti.",
  "tika-vin07t:259_11": "Ettha cāyamattho kilesābhāvasaṅkhātassa maggassa bhāvitattā uppāditattā paccayābhāvena anuppajjantī khandhānaṃ",
  "tika-vin07t:259_12": "jāti tena āyatiṃ anuppajjanasaṅkhātena anuppādadhammataṃ āpajjanena vohārato khīṇā me jātīti.",
  "tika-vin07t:259_13": "Na hi saṅkhatadhammānaṃ paccayantarena vināso sambhavati,",
  "tika-vin07t:259_14": "sambhave ca tassa paccayantaratādippasaṅgato.",
  "tika-vin07t:259_15": "Tabbiruddhakkhaṇuppādanameva tabbināsuppādanaṃ.",
  "tika-vin07t:259_16": "Tanti khīṇajātiṃ abbhaññāsinti sambandho.",
  "tika-vin07t:259_17": "Itthattāyāti ime pakārā itthaṃ,",
  "tika-vin07t:259_18": "tabbhāvo itthattaṃ,",
  "tika-vin07t:259_19": "tadatthāya.",
  "tika-vin07t:259_20": "Dassentoti nigamanavasena dassentoti.",
  "tika-vin07t:260_0": "Vijjāttayakathāvaṇṇanānayo niṭṭhito.",
  "tika-vin07t:261_0": "Upāsakattapaṭivedanākathāvaṇṇanā",
  "tika-vin07t:262_0": "15.",
  "tika-vin07t:262_1": "Aññāṇanti dhi-",
  "tika-vin07t:262_2": "saddayogena sāmiatthe upayogavacanaṃ.",
  "tika-vin07t:262_3": "Pādānīti pāde.",
  "tika-vin07t:262_4": "Yasasāti parivārena.",
  "tika-vin07t:262_5": "Kotūhalacchareti kotūhale acchare ca.",
  "tika-vin07t:262_6": "Ayanti amikkanta- saddo.",
  "tika-vin07t:262_7": "Nayidaṃ āmeḍitavasena dvikkhattuṃ,",
  "tika-vin07t:262_8": "atha kho atthadvayavasenāti dassento atha vātiādimāha.",
  "tika-vin07t:262_9": "Avisesena atthasāmaññena nipphanno abhikkantanti bhāvanapuṃsakaniddeso,",
  "tika-vin07t:262_10": "desanāpasādādivisesāpekkhāyapi tatheva tiṭṭhati pubbe nipphannattāti āha “abhikkantaṃ…pe…",
  "tika-vin07t:262_11": "pasādo”ti.",
  "tika-vin07t:262_12": "Adhomukhaṭhapitaṃ kenaci.",
  "tika-vin07t:262_13": "Heṭṭhāmukhajātaṃ sayameva.",
  "tika-vin07t:262_14": "Pariyāyehīti pakārehi,",
  "tika-vin07t:262_15": "arasarūpattādipaṭipādakakāraṇehi vā.",
  "tika-vin07t:263_0": "Gamudhātussa dvikammakattābhāvā gotamaṃ saraṇanti idaṃ padadvayampi na upayogavacanaṃ.",
  "tika-vin07t:263_1": "Api ca kho purimameva,",
  "tika-vin07t:263_2": "pacchimaṃ pana paccattavacananti dassetuṃ “gotamaṃ saraṇanti gacchāmī”ti vuttaṃ.",
  "tika-vin07t:263_3": "Tena ca iti-",
  "tika-vin07t:263_4": "saddo luttaniddiṭṭhoti dasseti.",
  "tika-vin07t:263_5": "Aghassāti aghato pāpato.",
  "tika-vin07t:263_6": "Tātāti hi padaṃ apekkhitvā nissakkasseva yuttattā.",
  "tika-vin07t:263_7": "Adhigatamagge sacchikatanirodheti padadvayenāpi phalaṭṭhā eva dassitā,",
  "tika-vin07t:263_8": "na maggaṭṭhāti dassento “yathānusiṭṭhaṃ paṭipajjamāne cā”ti āha.",
  "tika-vin07t:263_9": "Vitthāroti iminā “yāvatā,",
  "tika-vin07t:263_10": "bhikkhave,",
  "tika-vin07t:263_11": "dhammā saṅkhatā vā asaṅkhatā vā,",
  "tika-vin07t:263_12": "virāgo tesaṃ aggamakkhāyatī”ti vuttapadaṃ saṅgaṇhāti.",
  "tika-vin07t:263_13": "Anejanti nittaṇhaṃ.",
  "tika-vin07t:263_14": "Appaṭikūlanti avirodhatthadīpanato aviruddhasuciṃ paṇītaṃ vā.",
  "tika-vin07t:263_15": "Vācāya paguṇīkattabbato,",
  "tika-vin07t:263_16": "pakaṭṭhehi saddatthaguṇehi yogato vā paguṇaṃ.",
  "tika-vin07t:263_17": "Saṃhatoti ghaṭito sameto.",
  "tika-vin07t:263_18": "Yatthāti yesu purisayugesūti sambandho.",
  "tika-vin07t:263_19": "Aṭṭha ca puggaladhammadasā teti te aṭṭha puggalā ariyadhammassa diṭṭhattā dhammadasā.",
  "tika-vin07t:264_0": "Saraṇantiādīsu ayaṃ saṅkhepattho –",
  "tika-vin07t:264_1": "bhayahiṃsanādiatthena ratanattayaṃ saraṇaṃ nāma,",
  "tika-vin07t:264_2": "tadeva me ratanattayaṃ tāṇaṃ leṇaṃ parāyaṇanti buddhasubuddhatādiguṇavasena tapparāyaṇatākārappavatto cittuppādo saraṇagamanaṃ nāma.",
  "tika-vin07t:264_3": "Yathāvuttena iminā cittuppādena samannāgato saraṇaṃ gacchati nāma.",
  "tika-vin07t:264_4": "Etassa ca saraṇagamanassa lokiyalokuttaravasena duvidho pabhedo.",
  "tika-vin07t:264_5": "Tattha lokuttaraṃ saraṇagamanūpakkilesasamucchedena maggakkhaṇeyeva sijjhati.",
  "tika-vin07t:264_6": "Lokiyasaraṇagamanaṃ catudhā pavattati ahaṃ attānaṃ buddhassa pariccajāmītiādinā attaniyyātanena,",
  "tika-vin07t:264_7": "yathāvuttatapparāyaṇatāya,",
  "tika-vin07t:264_8": "sissabhāvūpagamanena,",
  "tika-vin07t:264_9": "paṇipātena cāti.",
  "tika-vin07t:264_10": "Sabbatthāpi cettha seṭṭhadakkhiṇeyyabhāvavaseneva saraṇagamanaṃ hoti,",
  "tika-vin07t:264_11": "na ñātibhayācariyādivasenāti veditabbaṃ.",
  "tika-vin07t:264_12": "Evaṃ ñātiādivasena titthiyaṃ vandato saraṇaṃ na bhijjati,",
  "tika-vin07t:264_13": "dakkhiṇeyyabhāvena aññaṃ vandato saraṇaṃ bhijjati.",
  "tika-vin07t:264_14": "Lokiyassa saraṇagamanassa nibbānappattiniyamaṃ sadisaphalaṃ saraṇagatassa anāgate nibbānappattiniyamato.",
  "tika-vin07t:264_15": "Sabbalokiyasampattisamadhigamo pana apāyadukkhādisamatikkamo ca ānisaṃsaphalaṃ.",
  "tika-vin07t:264_16": "Tīsu vatthūsu cassa saṃsayamicchāñāṇādi saṃkileso.",
  "tika-vin07t:264_17": "Bhedopissa sāvajjānavajjavasena duvidho.",
  "tika-vin07t:264_18": "Tattha paṭhamo micchādiṭṭhipubbakehi titthiyapaṇipātādīhi hoti,",
  "tika-vin07t:264_19": "so ca aniṭṭhaphalattā sāvajjo.",
  "tika-vin07t:264_20": "Anavajjo pana kālakiriyāya hoti.",
  "tika-vin07t:264_21": "Lokuttarasaraṇagamanassa sabbathā saṃkileso vā bhedo vā natthīti veditabbaṃ.",
  "tika-vin07t:265_0": "Ko upāsakotiādi upāsakattasarūpakāraṇādipucchā.",
  "tika-vin07t:265_1": "Tattha yo gahaṭṭho manusso vā amanusso vā vuttanayena tisaraṇaṃ gato,",
  "tika-vin07t:265_2": "ayaṃ upāsako.",
  "tika-vin07t:265_3": "Yo ca saraṇagamanādikiriyāya ratanattayaṃ upāsanato “upāsako”ti vuccati.",
  "tika-vin07t:265_4": "Pañca veramaṇiyo cassa sīlaṃ.",
  "tika-vin07t:265_5": "Pañcamicchāvāṇijjādipāpājīvaṃ pahāya dhammena samena jīvitakappanamassa ājīvo.",
  "tika-vin07t:265_6": "Assaddhiyadussīlatādayo upāsakattassa vipatti,",
  "tika-vin07t:265_7": "tadabhāvo sampattīti veditabbā.",
  "tika-vin07t:266_0": "Vihāraggenāti ovarakādivasanaṭṭhānakoṭṭhāsena.",
  "tika-vin07t:266_1": "Ajjabhāvanti asmiṃ ahani pavattaṃ pasādādiṃ.",
  "tika-vin07t:266_2": "Kāyaviññattihetuko sarīrāvayavo kāyaṅgaṃ.",
  "tika-vin07t:266_3": "Vacīviññattihetukaṃ oṭṭhajivhādi vācaṅgaṃ.",
  "tika-vin07t:266_4": "Acopetvāti acāletvā.",
  "tika-vin07t:266_5": "Etena ca vacīpavattiyā pubbabhāge ṭhānakaraṇānaṃ calanapaccayo vāyodhātuyā vikārākāro visuṃ kāyaviññatti na hoti,",
  "tika-vin07t:266_6": "tena visuṃ viññāpetabbassa adhippāyassa abhāvā vacīviññattiyameva saṅgayhati tadupakārattā.",
  "tika-vin07t:266_7": "Yathā kāyena kāyakaṇḍuyanādīsu sadduppattihetubhūto pathavīdhātuyā ākāravikāro visuṃ adhippāyassa aviññāpanato vacīviññatti na hoti,",
  "tika-vin07t:266_8": "evamayampīti dasseti.",
  "tika-vin07t:266_9": "Adhippāyaviññāpanato hetā viññattiyo nāma jātā,",
  "tika-vin07t:266_10": "na kevalaṃ vāyupathavīnaṃ calanasadduppattipaccayabhūtavikārākāramattatāya.",
  "tika-vin07t:266_11": "Evañca bahiddhā rukkhādīsu calanasadduppattipaccayānaṃ yathāvuttappakārānaṃ vikārākārānaṃ aviññattitā samatthitā hotīti veditabbā.",
  "tika-vin07t:266_12": "Keci vācaṅganti “hotu sādhū”ti evamādivācāya avayavantiādiṃ vadanti,",
  "tika-vin07t:266_13": "taṃ acopetvāti iminā na sameti.",
  "tika-vin07t:266_14": "Khantiṃ cāretvāti anumatiṃ pavattetvā.",
  "tika-vin07t:266_15": "“Khantiṃ dhāretvā”tipi pāṭho,",
  "tika-vin07t:266_16": "bahi anikkhamanavasena gaṇhitvāti attho.",
  "tika-vin07t:266_17": "Paṭimukhoti bhagavati paṭinivattamukho,",
  "tika-vin07t:266_18": "tenāha “apakkamitvā”ti.",
  "tika-vin07t:267_0": "16.",
  "tika-vin07t:267_1": "Yācadhātussa dvikammakattā “bhagavā vassāvāsaṃ yācito”ti vuttaṃ.",
  "tika-vin07t:267_2": "Susassakālepīti vuttamevatthaṃ pākaṭaṃ kātuṃ “atisamagghepī”ti vuttaṃ.",
  "tika-vin07t:267_3": "Ativiya appagghepi yadā kiñcideva datvā bahuṃ pubbaṇṇāparaṇṇaṃ gaṇhanti,",
  "tika-vin07t:267_4": "tādise kālepīti attho.",
  "tika-vin07t:267_5": "Bhikkhamānāti yācamānā.",
  "tika-vin07t:267_6": "Vuttasassanti vapitasassaṃ.",
  "tika-vin07t:267_7": "Tatthāti verañjāyaṃ,",
  "tika-vin07t:267_8": "etena “vuttaṃ salākā eva hoti etthāti salākāvuttā”ti visesanassa paranipātena nibbacanaṃ dasseti.",
  "tika-vin07t:267_9": "Atha vā “sabbaṃ sassaṃ salākāmattameva vuttaṃ nibbattaṃ sampannaṃ etthāti salākāvuttā”tipi nibbacanaṃ daṭṭhabbaṃ,",
  "tika-vin07t:267_10": "tenāha “salākā eva sampajjatī”ti.",
  "tika-vin07t:267_11": "“Salākāya vuttaṃ jīvikā etissanti salākāvuttā”tipi nibbacanaṃ dassetuṃ salākāya vātiādi vuttaṃ.",
  "tika-vin07t:267_12": "Dhaññakaraṇaṭṭhāneti dhaññaminanaṭṭhāne.",
  "tika-vin07t:267_13": "Vaṇṇajjhakkhanti kahāpaṇaparikkhakaṃ.",
  "tika-vin07t:268_0": "Uñchena paggahenāti ettha paggahenāti pattena,",
  "tika-vin07t:268_1": "taṃ gahetvāti attho.",
  "tika-vin07t:268_2": "Paggayhati etena bhikkhāti hi paggaho, patto.",
  "tika-vin07t:268_3": "Tenāha paggahena yo uñchotiādi.",
  "tika-vin07t:268_4": "Atha vā paggahenāti gahaṇena,",
  "tika-vin07t:268_5": "uñchatthāya gahetabbo pattoti sijjhatīti āha “pattaṃ gahetvā”ti.",
  "tika-vin07t:269_0": "Gaṅgāya uttaradisāpadeso uttarāpatho,",
  "tika-vin07t:269_1": "so nivāso etesaṃ,",
  "tika-vin07t:269_2": "tato vā āgatāti uttarāpathakā,",
  "tika-vin07t:269_3": "tenāha uttarāpathavāsikātiādi.",
  "tika-vin07t:269_4": "“Uttarāhakā”tipi pāṭho,",
  "tika-vin07t:269_5": "so eva attho niruttinayena.",
  "tika-vin07t:269_6": "Mandiranti assasālaṃ.",
  "tika-vin07t:269_7": "“Mandara”ntipi likhanti,",
  "tika-vin07t:269_8": "taṃ na sundaraṃ.",
  "tika-vin07t:269_9": "Sā ca mandirā yasmā parimaṇḍalākārena bahuvidhā ca katā,",
  "tika-vin07t:269_10": "tasmā “assamaṇḍalikāyo”ti vuttā.",
  "tika-vin07t:270_0": "Gaṅgāya dakkhiṇāya disāya deso dakkhiṇāpatho,",
  "tika-vin07t:270_1": "tattha jātā manussā dakkhiṇāpathamanussā.",
  "tika-vin07t:270_2": "Buddhaṃ mamāyanti mamevāyanti gaṇhanasīlā buddhamāmakā,",
  "tika-vin07t:270_3": "evaṃ sesesupi.",
  "tika-vin07t:270_4": "Evanti pacchā vuttanayena atthe gayhamāne.",
  "tika-vin07t:270_5": "Paṭivīsanti koṭṭhāsaṃ.",
  "tika-vin07t:270_6": "Tadupiyanti tadanurūpaṃ tappahonakaṃ.",
  "tika-vin07t:270_7": "Laddhāti labhitvā no hotīti sambandho.",
  "tika-vin07t:270_8": "“Laddho”ti vā pāṭho,",
  "tika-vin07t:270_9": "upaṭṭhākaṭṭhānaṃ neva labhinti attho.",
  "tika-vin07t:270_10": "Ñāti ca pasatthatamaguṇayogato seṭṭho cāti ñātiseṭṭho.",
  "tika-vin07t:270_11": "Evarūpesu ṭhānesu ayameva patirūpoti āmisassa dullabhakālesu parikathobhāsādiṃ akatvā paramasallekhavuttiyā",
  "tika-vin07t:270_12": "ājīvasuddhiyaṃ ṭhatvā bhagavato adhippāyānuguṇaṃ āmisaṃ vicārentena nāma ñātisinehayuttena ariyasāvakeneva",
  "tika-vin07t:270_13": "kātuṃ yuttanti adhippāyo.",
  "tika-vin07t:271_0": "Mārāvaṭṭanāyāti mārena katacittaparivaṭṭanena,",
  "tika-vin07t:271_1": "cittasammohanenāti attho.",
  "tika-vin07t:271_2": "Tampīti uttarakuruṃ vā tidasapuraṃ vā āvaṭṭeyya.",
  "tika-vin07t:272_0": "“Phussassāhaṃ pāvacane, sāvake paribhāsayiṃ;",
  "tika-vin07t:273_0": "Yavaṃ khādatha bhuñjatha, mā ca bhuñjatha sālayo”ti. –",
  "tika-vin07t:274_0": "Apadāne vuttassa akusalassa tadā okāsakatattā.",
  "tika-vin07t:274_1": "Nibaddhadānassāti “dassāmā”ti vācāya niyamitadānassa.",
  "tika-vin07t:274_2": "Appitavattassāti kāyena atiharitvā dinnavatthunopi.",
  "tika-vin07t:274_3": "Visahatīti sakkoti.",
  "tika-vin07t:274_4": "Saṅkhepenāti nīhārena.",
  "tika-vin07t:274_5": "Byāmappabhāyāti samantato heṭṭhā ca upari ca asītihatthamatte ṭhāne ghanībhūtāya chabbaṇṇāya pabhāya,",
  "tika-vin07t:274_6": "yato chabbaṇṇaraṃsiyo taḷākato mātikāyo viya nikkhamitvā dasasu disāsu dhāvanti,",
  "tika-vin07t:274_7": "sā yasmā byāmamattā viya khāyati,",
  "tika-vin07t:274_8": "tasmā “byāmappabhā”ti vuccati.",
  "tika-vin07t:274_9": "Yasmā anubyañjanāni ca paccekaṃ bhagavato sarīre pabhāsampattiyuttā ākāse candasūriyādayo viya vibhātā virocanti,",
  "tika-vin07t:274_10": "tasmā tāni byāmappabhāya saha kenaci anabhibhavanīyāni vuttāni.",
  "tika-vin07t:275_0": "Anatthasañhiteti ghātāpekkhaṃ sāmiatthe bhummavacanaṃ,",
  "tika-vin07t:275_1": "tenāha “tādisassa vacanassa ghāto”ti.",
  "tika-vin07t:275_2": "Attho dhammadesanāya hetu uppajjati ettha,",
  "tika-vin07t:275_3": "dhammadesanādiko vā attho uppajjati etāyāti aṭṭhuppatti,",
  "tika-vin07t:275_4": "paccuppannavatthu.",
  "tika-vin07t:276_0": "Ekaṃ gahetvāti dhammadesanāsikkhāpadapaññattisaṅkhātesu dvīsu dhammadesanākāraṇaṃ gahetvā.",
  "tika-vin07t:276_1": "Ratticchedo vāti sattāhakaraṇīyavasena gantvā bahi aruṇuṭṭhāpanavasena vutto,",
  "tika-vin07t:276_2": "na vassacchedavasena tassa visuṃ vuccamānattā.",
  "tika-vin07t:276_3": "Etena ca vassacchedapaccaye sattāhakaraṇīyena gamanaṃ anuññātanti veditabbaṃ.",
  "tika-vin07t:276_4": "Na kismiñcīti kismiñci guṇe sambhāvanāvasena na maññanti.",
  "tika-vin07t:276_5": "Pacchā sīlaṃ adhiṭṭhaheyyāmāti ājīvahetu santaguṇappakāsanena ājīvavipattiṃ sandhāya vuttaṃ.",
  "tika-vin07t:276_6": "Atimaññissatīti avamaññissati.",
  "tika-vin07t:277_0": "17.",
  "tika-vin07t:277_1": "“Āyasmāti piyavacanameta”nti uccanīcajanasāmaññavasena vatvā puna uccajanāveṇikavaseneva dassento “garugāravasappatissādhivacana”nti āha.",
  "tika-vin07t:277_2": "Tattha saha patissayena nissayenāti sappatisso,",
  "tika-vin07t:277_3": "sanissayo,",
  "tika-vin07t:277_4": "tassa garuguṇayuttesu gāravavacananti attho.",
  "tika-vin07t:277_5": "Idha pana vacanameva adhivacanaṃ.",
  "tika-vin07t:277_6": "Pappaṭakojanti ādikappe udakūpari paṭhamaṃ pathavībhāvena sañjātaṃ navanītapiṇḍasadisaṃ udakepi uppilanasabhāvaṃ",
  "tika-vin07t:277_7": "avilīyanakaṃ atisiniddhamadhuraṃ anekayojanasahassabahalaṃ rasātalasaṅkhātaṃ pathavojaṃ.",
  "tika-vin07t:277_8": "Yaṃ ādikappikehi manussehi rasataṇhāya gahetvā bhuñjamānaṃ tesaṃ kammabalena uparibhāge kakkhaḷabhāvaṃ āpajjitvā heṭṭhā purimākāreneva ṭhitaṃ,",
  "tika-vin07t:277_9": "yassa ca balena ayaṃ mahāpathavī sapabbatasamuddakānanā heṭṭhāudake animujjamānā avikiriyamānā kullupari viya niccalā tiṭṭhati,",
  "tika-vin07t:277_10": "taṃ pathavīsāramaṇḍanti attho,",
  "tika-vin07t:277_11": "tenāha pathavīmaṇḍotiādi.",
  "tika-vin07t:277_12": "Sampannanti madhurarasena upetaṃ,",
  "tika-vin07t:277_13": "tenāha “sādurasa”nti.",
  "tika-vin07t:277_14": "Upapannaphaloti bahuphalo.",
  "tika-vin07t:277_15": "“Nimmakkhika”nti vatvā puna “nimmakkhikaṇḍa”nti makkhikaṇḍānampi abhāvaṃ dasseti.",
  "tika-vin07t:277_16": "Ye pathavīnissitā pāṇā,",
  "tika-vin07t:277_17": "te tattha saṅkāmessāmīti ettha manussāmanussatiracchānagatitthīnampi hatthasaṅkāmane kiṃ anāmāsadoso na hotīti? Na hoti, kasmā?",
  "tika-vin07t:277_18": "“Anāpatti,",
  "tika-vin07t:277_19": "bhikkhave,",
  "tika-vin07t:277_20": "iddhimassa iddhivisaye”ti vacanato,",
  "tika-vin07t:277_21": "teneva bhagavāpi anāmāsadosaṃ adassetvā “vipallāsampi sattā paṭilabheyyu”nti āha,",
  "tika-vin07t:277_22": "khuddako gāmo.",
  "tika-vin07t:277_23": "Mahanto sāpaṇo nigamo.",
  "tika-vin07t:277_24": "Padavītihārenāti padanikkhepena.",
  "tika-vin07t:278_0": "Vinayapaññattiyācanakathāvaṇṇanā",
  "tika-vin07t:279_0": "18.",
  "tika-vin07t:279_1": "Vinayapaññattiyā mūlato pabhutīti pārājikādigarukānaṃ,",
  "tika-vin07t:279_2": "tadaññesañca sikkhāpadānaṃ pātimokkhuddesakkamena yebhuyyena apaññattataṃ sandhāya vuttaṃ,",
  "tika-vin07t:279_3": "na sabbena sabbaṃ apaññattatāya.",
  "tika-vin07t:279_4": "Teneva thero bhagavantaṃ “sāvakānaṃ sikkhāpadaṃ paññapeyya uddiseyya pātimokkha”nti pātimokkhuddesena saha sikkhāpadapaññattiṃ yāci.",
  "tika-vin07t:279_5": "Khandhake hi ānandattherādīnaṃ pabbajjato puretarameva rāhulabhaddassa pabbajjāya “na,",
  "tika-vin07t:279_6": "bhikkhave,",
  "tika-vin07t:279_7": "ananuññāto mātāpitūhi putto pabbājetabbo,",
  "tika-vin07t:279_8": "yo pabbājeyya āpatti dukkaṭassā”ti paññattasikkhāpadaṃ dissati.",
  "tika-vin07t:279_9": "Idheva aṭṭhakathāyampi “sāmampi pacanaṃ…pe…",
  "tika-vin07t:279_10": "na vaṭṭatī”ti ca,",
  "tika-vin07t:279_11": "“ratticchedo vassacchedo vā na kato”ti ca vuttattā pubbeva sāmapākādipaṭikkhepo atthīti paññāyati.",
  "tika-vin07t:279_12": "Evaṃ katipayasikkhāpadānaṃ paññattisabbhāvepi apaññattapārājikādike sandhāya “na tāva,",
  "tika-vin07t:279_13": "sāriputta,",
  "tika-vin07t:279_14": "satthā sāvakānaṃ sikkhāpadaṃ paññapetī”ti vuttanti gahetabbaṃ.",
  "tika-vin07t:279_15": "Puthuttārammaṇato paṭinivattitvā sammadeva ekārammaṇe cittena līno paṭisallīno nāmāti āha “ekībhāvaṃ gatassā”ti,",
  "tika-vin07t:279_16": "cittavivekaṃ gatassāti attho.",
  "tika-vin07t:279_17": "Ciranti accantasaṃyoge upayogavacanaṃ.",
  "tika-vin07t:280_0": "Soḷasavidhāya paññāyāti majjhimanikāye anupadasuttantadesanāyaṃ “mahāpañño,",
  "tika-vin07t:280_1": "bhikkhave,",
  "tika-vin07t:280_2": "sāriputto puthupañño hāsapañño javanapañño tikkhapañño nibbedhikapañño”ti āgatā cha paññā ca navānupubbavihārasamāpattipaññā",
  "tika-vin07t:280_3": "ca arahattamaggapaññā cāti evaṃ soḷasavidhena āgatāya paññāya.",
  "tika-vin07t:280_4": "Yesaṃ buddhānaṃ sāvakā suddhāvāsesu sandissanti,",
  "tika-vin07t:280_5": "teyeva loke pākaṭāti vipassīādayova idha uddhaṭā,",
  "tika-vin07t:280_6": "na itare pubbabuddhā.",
  "tika-vin07t:280_7": "Teneva āṭānāṭiyasutte devāpi attano pākaṭānaṃ tesaññeva gahaṇaṃ akaṃsu,",
  "tika-vin07t:280_8": "nāññesanti veditabbaṃ.",
  "tika-vin07t:281_0": "19.",
  "tika-vin07t:281_1": "Kilāsunoti appossukkā payojanābhāvena nirussāhā ahesuṃ,",
  "tika-vin07t:281_2": "na ālasiyena,",
  "tika-vin07t:281_3": "tenāha na ālasiyakilāsunotiādi.",
  "tika-vin07t:281_4": "Niddosatāyāti kāyavacīvītikkamasamuṭṭhāpakadosābhāvā.",
  "tika-vin07t:281_5": "Pāṇaṃ na hane na cādinnamādiyetiādinā ovādasikkhāpadānaṃ vijjamānattā vuttaṃ sattāpattikkhandhavasenātiādi.",
  "tika-vin07t:281_6": "Channaṃ channaṃ vassānaṃ osānadivasaṃ apekkhitvā “sakiṃ saki”nti vuttattā tadapekkhamettha sāmivacanaṃ.",
  "tika-vin07t:281_7": "Sakalajambudīpe sabbopi bhikkhusaṅgho uposathaṃ akāsīti sambandho.",
  "tika-vin07t:282_0": "Khantī paramantiādīsu titikkhāsaṅkhātā khanti sattasaṅkhārehi nibbattāniṭṭhākhamanakilesatapanato paramaṃ tapo nāma.",
  "tika-vin07t:282_1": "Vānasaṅkhātāya taṇhāya nikkhantattā nibbānaṃ sabbadhammehi paramaṃ uttamanti buddhā vadanti.",
  "tika-vin07t:282_2": "Yathāvuttakhantiyā abhāvena pāṇavadhaṃ vā chedanatāḷanādiṃ vā karonto parūpaghātī parassaharaṇaparadārātikkamanādīhi",
  "tika-vin07t:282_3": "musāpesuññapharusādīhi ca paraṃ viheṭhayanto ca bāhitapāpatāya abhāvena pabbajito vā samitapāpatāya abhāvena",
  "tika-vin07t:282_4": "samaṇo vā na hotīti attho.",
  "tika-vin07t:282_5": "Sīlasaṃvarena sabbapāpassa anuppādanaṃ lokiyasamādhivipassanāhi kusalassa upasampādanaṃ nipphādanaṃ sabbehi",
  "tika-vin07t:282_6": "maggaphalehi attano cittassa parisodhanaṃ pabhassarabhāvakaraṇaṃ yaṃ,",
  "tika-vin07t:282_7": "tametaṃ buddhānaṃ sāsanaṃ anusiṭṭhi.",
  "tika-vin07t:282_8": "Anupavādoti vācāya kassaci anupavadanaṃ.",
  "tika-vin07t:282_9": "Anupaghātoti kāyena kassaci upaghātākaraṇaṃ vuttāvasese ca pātimokkhasaṅkhāte sīle attānaṃ saṃvaraṇaṃ.",
  "tika-vin07t:282_10": "Bhattasmiṃ mattaññutāsaṅkhātaājīvapārisuddhipaccayasannissitasīlasamāyogo tammukhena indriyasaṃvaro pantasenāsanasaṅkhātaṃ",
  "tika-vin07t:282_11": "araññavāsaṃ tammukhena pakāsite catupaccayasantosabhāvanārāmatāsaṅkhātamahāariyavaṃse patiṭṭhānañca adhicittasaṅkhāte",
  "tika-vin07t:282_12": "lokiyalokuttarasamādhimhi taduppādanavasena āyogo anuyogo ca yaṃ,",
  "tika-vin07t:282_13": "tametaṃ buddhānaṃ anusiṭṭhīti yojanā.",
  "tika-vin07t:283_0": "“Yāva sāsanapariyantā”ti āṇāpātimokkhassa abhāvato vuttaṃ.",
  "tika-vin07t:283_1": "Parinibbānato pana uddhaṃ ovādapātimokkhuddesopi nattheva,",
  "tika-vin07t:283_2": "buddhā eva hi taṃ uddisanti,",
  "tika-vin07t:283_3": "na sāvakā.",
  "tika-vin07t:283_4": "Paṭhamabodhiyanti bodhito vīsativassaparicchinne kāle,",
  "tika-vin07t:283_5": "ācariyadhammapālattherena pana “pañcacattālīsāya vassesu ādito pannarasa vassāni paṭhamabodhī”ti vuttaṃ,",
  "tika-vin07t:283_6": "sikkhāpadapaññattikaālato pana pabhuti āṇāpātimokkhameva uddisantīti idaṃ pātimokkhuddesakkameneva paripuṇṇaṃ",
  "tika-vin07t:283_7": "katvā sikkhāpadapaññattikālaṃ sandhāya vuttaṃ.",
  "tika-vin07t:283_8": "Aṭṭhānaṃ anavakāsoti yathākkamaṃ hetupaccayapaṭikkhepavasena kāraṇapaṭikkhepo.",
  "tika-vin07t:283_9": "Yanti yena kāraṇena.",
  "tika-vin07t:283_10": "Aparisuddhāya parisāyāti alajjīpuggalehi vomissatāya asuddhāya parisāya,",
  "tika-vin07t:283_11": "na kevalaṃ buddhānaññeva aparisuddhāya parisāya pātimokkhuddeso ayutto,",
  "tika-vin07t:283_12": "atha kho sāvakānampi.",
  "tika-vin07t:283_13": "Codanāsāraṇādivasena pana sodhetvā saṃvāsakaraṇaṃ sāvakānaññeva bhāro,",
  "tika-vin07t:283_14": "buddhā pana sikkhāpadāni paññapetvā uposathādikaraṇavidhānaṃ sikkhāpetvā vissajjenti,",
  "tika-vin07t:283_15": "codanāsāraṇādīni na karonti,",
  "tika-vin07t:283_16": "teneva bhagavā asuddhāya parisāya pātimokkhaṃ anuddisitvā sakalarattiṃ tuṇhībhūto nisīdi.",
  "tika-vin07t:283_17": "Bhikkhū ca bhagavato adhippāyaṃ ñatvā asuddhapuggalaṃ bahi nīhariṃsu.",
  "tika-vin07t:283_18": "Tasmā sāvakānampi asuddhāya parisāya ñatvā uposathādisaṅghakammakaraṇaṃ brahmacariyantarāyakaraṇaṃ vinā na vaṭṭatīti veditabbaṃ.",
  "tika-vin07t:284_0": "Sammukhasāvakānanti buddhānaṃ sammukhe dharamānakāle pabbajitānaṃ sabbantimānaṃ sāvakānaṃ.",
  "tika-vin07t:284_1": "Uḷārātisayajotanatthaṃ “uḷāruḷārabhogādikulavasena vā”ti puna uḷārasaddaggahaṇaṃ kataṃ. Ādi-",
  "tika-vin07t:284_2": "saddena uḷāramajjhattaanuḷārādīnaṃ gahaṇaṃ veditabbaṃ.",
  "tika-vin07t:284_3": "Te pacchimā sāvakā antaradhāpesunti sambandho.",
  "tika-vin07t:285_0": "Apaññattepi sikkhāpade yadi sāvakā samānajātiādikā siyuṃ,",
  "tika-vin07t:285_1": "attano kulānugataganthaṃ viya bhagavato vacanaṃ na nāseyyuṃ.",
  "tika-vin07t:285_2": "Yasmā pana sikkhāpadañca na paññattaṃ,",
  "tika-vin07t:285_3": "ime ca bhikkhū na samānajātiādikā,",
  "tika-vin07t:285_4": "tasmā vināsesunti imamatthaṃ dassetuṃ yasmā ekanāmā…pe…",
  "tika-vin07t:285_5": "tasmā aññamaññaṃ viheṭhentātiādi vuttaṃ.",
  "tika-vin07t:285_6": "Ciraṭṭhitikavāre pana sāvakānaṃ nānājaccādibhāve samānepi sikkhāpadapaññattiyā paripuṇṇatāya sāsanassa cirappavatti veditabbā.",
  "tika-vin07t:285_7": "Yadi evaṃ kasmā sabbepi buddhā sikkhāpadāni na paññapentīti?",
  "tika-vin07t:285_8": "Yasmā ca sāsanassa cirappavattiyā na kevalaṃ sikkhāpadapaññattiyeva hetu,",
  "tika-vin07t:285_9": "atha kho āyatiṃ dhammavinayaṃ gahetvā sāvakehi vinetabbapuggalānaṃ sambhavopi,",
  "tika-vin07t:285_10": "tasmā tesaṃ sambhave sati buddhā sikkhāpadaṃ paññapenti,",
  "tika-vin07t:285_11": "nāsatīti paripuṇṇāpaññattiyeva veneyyasambhavassāpi sūcanato sāsanassa cirappavattiyā hetu vuttāti veditabbā.",
  "tika-vin07t:285_12": "Pāḷiyaṃ sahassaṃ bhikkhusaṅghaṃ…pe…",
  "tika-vin07t:285_13": "ovadatīti ettha sahassasaṅkhyāparicchinno saṅgho sahasso sahassilokadhātūtiādīsu viya.",
  "tika-vin07t:285_14": "Taṃ sahassaṃ bhikkhusaṅghanti yojanā.",
  "tika-vin07t:285_15": "Sahassasaddassa ekavacanantatāya “bhikkhusahassassā”ti vatvā avayavāpekkhāya “ovadiyamānāna”nti bahuvacananiddeso katoti daṭṭhabbo.",
  "tika-vin07t:286_0": "Anupādāya āsavehi cittāni vimucciṃsūti ettha āsavehīti kattuatthe karaṇavacanaṃ.",
  "tika-vin07t:286_1": "Cittānīti paccattabahuvacanaṃ.",
  "tika-vin07t:286_2": "Vimucciṃsūti kammasādhanaṃ.",
  "tika-vin07t:286_3": "Tasmā āsavehi kattubhūtehi anupādāya ārammaṇakaraṇavasena aggahetvā cittāni vimocitānīti evamettha attho gahetabboti āha tesañhi cittānītiādi.",
  "tika-vin07t:286_4": "Yehi āsavehīti etthāpi kattuatthe eva karaṇavacanaṃ.",
  "tika-vin07t:286_5": "Vimucciṃsūti kammasādhanaṃ.",
  "tika-vin07t:286_6": "Teti āsavā.",
  "tika-vin07t:286_7": "Tānīti cittāni,",
  "tika-vin07t:286_8": "upayogabahuvacanañcetaṃ.",
  "tika-vin07t:286_9": "Vimucciṃsūti kattusādhanaṃ,",
  "tika-vin07t:286_10": "vimocesunti attho.",
  "tika-vin07t:286_11": "Aggahetvā vimucciṃsūti ārammaṇavasena tāni cittāni aggahetvā āsavā tehi cittehi muttavanto ahesunti attho.",
  "tika-vin07t:286_12": "Atha vā āsavehīti nissakkavacanaṃ,",
  "tika-vin07t:286_13": "vimucciṃsūti kattusādhanaṃ.",
  "tika-vin07t:286_14": "Tasmā kañci saṅkhatadhammaṃ taṇhādivasena anupādiyitvā cittāni vimuttavantāni ahesunti attho gahetabbo.",
  "tika-vin07t:286_15": "Purimavacanāpekkhanti aññatarasmiṃ bhiṃsanake vanasaṇḍeti vuttavacanassa apekkhanaṃ tasmiṃ purimavacaneti evaṃ apekkhananti attho,",
  "tika-vin07t:286_16": "tenāha yaṃ vuttantiādi.",
  "tika-vin07t:286_17": "Bhiṃsanassa bhayassa kataṃ karaṇaṃ kiriyā bhiṃsanakataṃ,",
  "tika-vin07t:286_18": "tasmiṃ bhiṃsanakiriyāyāti atthaṃ dassento āha “bhiṃsanakiriyāyā”ti.",
  "tika-vin07t:286_19": "Bhiṃsayatīti bhiṃsano,",
  "tika-vin07t:286_20": "sova bhiṃsanako,",
  "tika-vin07t:286_21": "tassa bhāvo “bhiṃsanakatta”nti vattabbe ta-",
  "tika-vin07t:286_22": "kārassa lopaṃ katvā vuttanti pakārantarena atthaṃ dassento āha “atha vā”tiādi.",
  "tika-vin07t:286_23": "Bahutarānaṃ sattānaṃ vāti yebhuyyenāti padassa atthadassanaṃ.",
  "tika-vin07t:286_24": "Tena ca yo kocīti padassāpi yo yo pavisatīti vicchāvasena nānatthena attho gahetabboti dasseti,",
  "tika-vin07t:286_25": "yo yo pavisati,",
  "tika-vin07t:286_26": "tesu bahutarānanti atthasambhavato.",
  "tika-vin07t:287_0": "Nigamananti pakate atthe yathāvuttassa atthassa upasaṃhāro.",
  "tika-vin07t:287_1": "Ayañhettha nigamanakkamo – yā hi,",
  "tika-vin07t:287_2": "sāriputta,",
  "tika-vin07t:287_3": "vipassīādīnaṃ tiṇṇaṃ buddhānaṃ attano parinibbānato upari pariyattivasena vinetabbānaṃ puggalānaṃ abhāvena",
  "tika-vin07t:287_4": "tesaṃ atthāya vitthārato sikkhāpadapaññattiyaṃ kilāsutā appossukkatā,",
  "tika-vin07t:287_5": "yā ca upanissayasampannānaṃ veneyyānaṃ cetasā ceto paricca bhiṃsanakavanasaṇḍepi gantvā ovadantānaṃ tesaṃ",
  "tika-vin07t:287_6": "maggaphaluppādanatthāya dhammadesanāya eva akilāsutā saussāhatā,",
  "tika-vin07t:287_7": "na vitthārato dhammavinayadesanāya, ayaṃ kho,",
  "tika-vin07t:287_8": "sāriputta, hetu,",
  "tika-vin07t:287_9": "ayaṃ paccayo,",
  "tika-vin07t:287_10": "yena vipassīādīnaṃ tiṇṇaṃ buddhānaṃ brahmacariyaṃ na ciraṭṭhitikaṃ ahosīti.",
  "tika-vin07t:287_11": "Purisayugavasenāti purisānaṃ yugaṃ pavattikālo,",
  "tika-vin07t:287_12": "tassa vasena,",
  "tika-vin07t:287_13": "purisavasenāti attho.",
  "tika-vin07t:287_14": "Sabbapacchimakoti parinibbānadivase pabbajito subhaddasadiso.",
  "tika-vin07t:287_15": "Satasahassaṃ saṭṭhimattāni ca vassasahassānīti idaṃ bhagavato jātito paṭṭhāya vuttaṃ,",
  "tika-vin07t:287_16": "bodhito paṭṭhāya pana gaṇiyamānaṃ ūnaṃ hotīti daṭṭhabbaṃ.",
  "tika-vin07t:287_17": "Dveyevāti dharamāne bhagavati ekaṃ,",
  "tika-vin07t:287_18": "parinibbute ekanti dve eva purisayugāni.",
  "tika-vin07t:288_0": "20- 1.",
  "tika-vin07t:288_1": "Asambhuṇantenāti apāpuṇantena.",
  "tika-vin07t:288_2": "Ko anusandhīti purimakathāya imassa ko sambandhoti attho.",
  "tika-vin07t:288_3": "Yaṃ vuttanti yaṃ yācitanti attho.",
  "tika-vin07t:288_4": "Yesūti vītikkamadhammesu.",
  "tika-vin07t:288_5": "Nesanti diṭṭhadhammikādiāsavānaṃ.",
  "tika-vin07t:288_6": "Teti vītikkamadhammā.",
  "tika-vin07t:288_7": "Ñātiyeva pitāmahapituputtādivasena parivaṭṭanato parivaṭṭoti ñātiparivaṭṭo.",
  "tika-vin07t:288_8": "Lokāmisabhūtanti lokapariyāpannaṃ hutvā kilesehi āmasitabbato lokāmisabhūtaṃ.",
  "tika-vin07t:288_9": "Pabbajjāsaṅkhepenevāti dasasikkhāpadadānādipabbajjāmukhena.",
  "tika-vin07t:288_10": "Etanti methunādīnaṃ akaraṇaṃ.",
  "tika-vin07t:288_11": "Thāmanti sikkhāpadapaññāpanasāmatthiyaṃ.",
  "tika-vin07t:288_12": "Sañchavinti sukkacchaviṃ pakaticchaviṃ,",
  "tika-vin07t:288_13": "sundaracchaviṃ vā.",
  "tika-vin07t:288_14": "Sesanti sesapadayojanadassanaṃ.",
  "tika-vin07t:288_15": "Idāni atthayojanaṃ dassento āha ayaṃ vā hetthātiādi.",
  "tika-vin07t:288_16": "Tattha vā-",
  "tika-vin07t:288_17": "saddo avadhāraṇe. Hi-",
  "tika-vin07t:288_18": "saddo pasiddhiyaṃ,",
  "tika-vin07t:288_19": "ayameva hetthāti attho.",
  "tika-vin07t:288_20": "Atha satthāti padassa atthaṃ dasseti “tadā satthā”ti.",
  "tika-vin07t:288_21": "Ropetvāti phālitaṭṭhāne ninnaṃ maṃsaṃ samaṃ vaḍḍhetvā.",
  "tika-vin07t:288_22": "Sake ācariyaketi attano ācariyabhāve,",
  "tika-vin07t:288_23": "ācariyakamme vā.",
  "tika-vin07t:289_0": "Vipulabhāvenāti bahubhāvena.",
  "tika-vin07t:289_1": "Ayoniso ummujjamānāti anupāyena abhinivisamānā,",
  "tika-vin07t:289_2": "viparītato jānamānāti attho.",
  "tika-vin07t:289_3": "Rasena rasaṃ saṃsanditvāti anavajjasabhāvena sāvajjasabhāvaṃ sammissetvā.",
  "tika-vin07t:289_4": "Uddhammaṃ ubbinayanti uggatadhammaṃ uggatavinayañca,",
  "tika-vin07t:289_5": "yathā dhammo ca vinayo ca vinassissati,",
  "tika-vin07t:289_6": "evaṃ katvāti attho.",
  "tika-vin07t:289_7": "Imasmiṃ attheti imasmiṃ saṅghādhikāre.",
  "tika-vin07t:289_8": "Pabhassaroti pabhāsanasīlo.",
  "tika-vin07t:289_9": "Evaṃnāmo evaṃgottoti soyamāyasmā sotāpannotināmagottena samannāgato,",
  "tika-vin07t:289_10": "ayaṃ vuccati sotāpannoti pakatena sambandho.",
  "tika-vin07t:289_11": "Avinipātadhammoti ettha dhamma-",
  "tika-vin07t:289_12": "saddo sabhāvavācī,",
  "tika-vin07t:289_13": "so ca atthato apāyesu khipanako diṭṭhiādiakusaladhammo evāti āha “ye dhammā”tiādi.",
  "tika-vin07t:289_14": "Idāni sabhāvavaseneva atthaṃ dassetuṃ vinipatanaṃ vātiādi vuttaṃ.",
  "tika-vin07t:289_15": "Niyatoti sattabhavabbhantare niyatakkhandhaparinibbāno.",
  "tika-vin07t:289_16": "Tassa kāraṇamāha “sambodhiparāyaṇo”ti.",
  "tika-vin07t:290_0": "22.",
  "tika-vin07t:290_1": "Anudhammatāti lokuttaradhammānugato sabhāvo.",
  "tika-vin07t:290_2": "Pavāraṇāsaṅgahaṃ datvāti “āgāminiyā puṇṇamiyā pavāressāmā”ti anumatidānavasena datvā,",
  "tika-vin07t:290_3": "pavāraṇaṃ ukkaḍḍhitvāti attho,",
  "tika-vin07t:290_4": "etena nayena kenaci paccayena pavāraṇukkaḍḍhanaṃ kātuṃ vaṭṭatīti dīpitaṃ hoti.",
  "tika-vin07t:290_5": "Māgasirassa paṭhamadivaseti candamāsavasena vuttaṃ,",
  "tika-vin07t:290_6": "aparakattikapuṇṇamāya anantare pāṭipadadivaseti attho.",
  "tika-vin07t:290_7": "Phussamāsassa paṭhamadivaseti etthāpi eseva nayo.",
  "tika-vin07t:290_8": "Idañca nidassanamattaṃ veneyyānaṃ aparipākaṃ paṭicca phussamāsato parañca ekadviticatumāsampi tattheva vasitvā sesamāsehi cārikāya pariyosāpanato.",
  "tika-vin07t:290_9": "Dasasahassacakkavāḷeti idaṃ devabrahmānaṃ vasena vuttaṃ.",
  "tika-vin07t:290_10": "Manussā pana imasmiṃyeva cakkavāḷe bodhaneyyā honti.",
  "tika-vin07t:290_11": "Itaracakkavāḷesu pana manussānaṃ imasmiṃ cakkavāḷe uppattiyā chanduppādanatthaṃ anantampi cakkavāḷaṃ",
  "tika-vin07t:290_12": "oloketvā tadanuguṇānusāsanī pāṭihāriyaṃ karontiyeva.",
  "tika-vin07t:291_0": "Āyāmāti ettha ā-",
  "tika-vin07t:291_1": "saddo āgacchāti iminā samānatthoti āha “āgaccha yāmā”ti,",
  "tika-vin07t:291_2": "ehi gacchāmāti attho.",
  "tika-vin07t:291_3": "Suvaṇṇarasapiñjarāhīti vilīnasuvaṇṇajalaṃ viya piñjarāhi suvaṇṇavaṇṇāhīti attho.",
  "tika-vin07t:291_4": "Pāḷiyaṃ nimantitamhātiādīsu “nimantitā vassaṃvutthā amhā”ti ca,",
  "tika-vin07t:291_5": "“nimantitā vassaṃvutthā atthā”ti ca sambandho.",
  "tika-vin07t:292_0": "Yanti deyyadhammajātaṃ,",
  "tika-vin07t:292_1": "yaṃ kiñcīti attho.",
  "tika-vin07t:292_2": "No natthīti amhākaṃ natthi,",
  "tika-vin07t:292_3": "noti vā etassa vivaraṇaṃ natthīti.",
  "tika-vin07t:292_4": "Etthāti gharāvāse.",
  "tika-vin07t:292_5": "Tanti taṃ kāraṇaṃ,",
  "tika-vin07t:292_6": "kiccaṃ vā.",
  "tika-vin07t:292_7": "Kutoti katarahetuto.",
  "tika-vin07t:292_8": "Yanti yena kāraṇena,",
  "tika-vin07t:292_9": "kiccena vā.",
  "tika-vin07t:292_10": "Dutiye atthavikappe etthāti imassa vivaraṇaṃ imasmiṃ temāsabbhantareti.",
  "tika-vin07t:292_11": "Tanti taṃ deyyadhammaṃ.",
  "tika-vin07t:293_0": "Tattha cāti kusale.",
  "tika-vin07t:293_1": "Tikkhavisadabhāvāpādanena samuttejetvā.",
  "tika-vin07t:293_2": "Vassetvāti āyatiṃ vāsanābhāgiyaṃ dhammaratanavassaṃ otāretvā.",
  "tika-vin07t:293_3": "Yaṃ divasanti yasmiṃ divase.",
  "tika-vin07t:294_0": "23.",
  "tika-vin07t:294_1": "Pattuṇṇapattapaṭe cāti pattuṇṇapaṭe cīnapaṭe ca.",
  "tika-vin07t:294_2": "Tumbānīti cammamayatelabhājanāni.",
  "tika-vin07t:294_3": "Anubandhitvāti anupagamanaṃ katvā.",
  "tika-vin07t:294_4": "Abhiranta-",
  "tika-vin07t:294_5": "saddo idha abhirucipariyāyoti āha “yathājjhāsaya”ntiādi.",
  "tika-vin07t:294_6": "Soreyyādīni mahāmaṇḍalacārikāya maggabhūtāni soreyyanagarādīni.",
  "tika-vin07t:294_7": "Payāgapatiṭṭhānanti gaṅgāya ekassa titthavisesassāpi,",
  "tika-vin07t:294_8": "taṃsamīpe gāmassāpi nāmaṃ.",
  "tika-vin07t:294_9": "Samantapāsādikāyāti samantato sabbaso pasādaṃ janetīti samantapāsādikā, tassā.",
  "tika-vin07t:295_0": "Ye pana pakāre sandhāya “samantato”ti vuccati,",
  "tika-vin07t:295_1": "te pakāre vitthāretvā dassetuṃ tatridantiādi vuttaṃ.",
  "tika-vin07t:295_2": "Tattha “samantapāsādikā”ti yā saṃvaṇṇanā vuttā,",
  "tika-vin07t:295_3": "tatra tassaṃ samantapāsādikāyaṃ samantapasādikabhāve idaṃ vakkhamānagāthāvacanaṃ hotīti yojanā.",
  "tika-vin07t:295_4": "Bāhiranidānaabbhantaranidānasikkhāpadanidānānaṃ vasena nidānappabhedadīpanaṃ veditabbaṃ.",
  "tika-vin07t:295_5": "“Theravādappakāsanaṃ vatthuppabhedadīpana”ntipi vadanti.",
  "tika-vin07t:295_6": "“Sikkhāpadānaṃ paccuppannavatthuppabhedadīpana”ntipi vattuṃ vaṭṭati.",
  "tika-vin07t:295_7": "Sikkhāpadanidānanti pana vesālīādi sikkhāpadapaññattiyā kāraṇabhūtadesaviseso veditabbo.",
  "tika-vin07t:295_8": "Etthāti samantapāsādikāya.",
  "tika-vin07t:295_9": "Sampassataṃ viññūnanti sambandho,",
  "tika-vin07t:295_10": "tasmā ayaṃ samantapāsādikātveva pavattāti yojetabbā.",
  "tika-vin07t:296_0": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:297_0": "Verañjakaṇḍavaṇṇanānayo niṭṭhito.",
  "tika-vin07t:298_0": "1. Pārājikakaṇḍo",
  "tika-vin07t:299_0": "1. Paṭhamapārājikaṃ",
  "tika-vin07t:300_0": "Sudinnabhāṇavāravaṇṇanā",
  "tika-vin07t:301_0": "24.",
  "tika-vin07t:301_1": "Vikkāyikabhaṇḍassa vikkiṇanaṃ iṇadānañca bhaṇḍappayojanaṃ nāma.",
  "tika-vin07t:301_2": "Evaṃ payojitassa mūlassa saha vaḍḍhiyā gahaṇavāyāmo uddhāro nāma.",
  "tika-vin07t:301_3": "Asukadivase dinnantiādinā pamuṭṭhassa satuppādanādi sāraṇaṃ nāma.",
  "tika-vin07t:301_4": "Catubbidhāyāti khattiyabrāhmaṇagahapatisamaṇānaṃ vasena,",
  "tika-vin07t:301_5": "bhikkhuādīnaṃ vā vasena catubbidhāya.",
  "tika-vin07t:301_6": "Disvānassa etadahosīti hetuatthe ayaṃ disvāna-",
  "tika-vin07t:301_7": "saddo asamānakattukattā,",
  "tika-vin07t:301_8": "yathā ghataṃ pivitvā balaṃ hotīti,",
  "tika-vin07t:301_9": "evamaññatthāpi evarūpesu.",
  "tika-vin07t:301_10": "Bhabbakulaputtoti upanissayamattasabhāvena vuttaṃ,",
  "tika-vin07t:301_11": "na pacchimabhavikatāya.",
  "tika-vin07t:301_12": "Tenevassa mātādiakalyāṇamittasamāyogena katavītikkamanaṃ nissāya uppannavippaṭisārena adhigamantarāyo jāto.",
  "tika-vin07t:301_13": "Pacchimabhavikānaṃ pubbabuddhuppādesu laddhabyākaraṇānaṃ na sakkā kenaci antarāyaṃ kātuṃ.",
  "tika-vin07t:301_14": "Teneva aṅgulimālattherādayo akusalaṃ katvāpi adhigamasampannā eva ahesunti.",
  "tika-vin07t:301_15": "Carimakacittanti cuticittaṃ.",
  "tika-vin07t:301_16": "Saṅkhaṃ viya likhitaṃ ghaṃsitvā dhovitaṃ saṅkhalikhitanti āha dhotaiccādi.",
  "tika-vin07t:301_17": "Ajjhāvasatāti adhi-",
  "tika-vin07t:301_18": "saddayogena agāranti bhummatthe upayogavacananti āha “agāramajjhe”ti.",
  "tika-vin07t:301_19": "Kasāyarasarattāni kāsāyānīti āha “kasāyarasapītatāyā”ti.",
  "tika-vin07t:301_20": "Kasāyato nibbattatāya ca hi rasopi “kasāyaraso”ti vuccati.",
  "tika-vin07t:302_0": "26.",
  "tika-vin07t:302_1": "Yadā jānāti-",
  "tika-vin07t:302_2": "saddo bodhanattho na hoti,",
  "tika-vin07t:302_3": "tadā tassa payoge sappino jānāti madhuno jānātītiādīsu viya karaṇatthe sāmivacanaṃ saddasatthavidū icchantīti āha “kiñci dukkhena nānubhosī”ti.",
  "tika-vin07t:302_4": "Kenaci dukkhena nānubhosīti attho,",
  "tika-vin07t:302_5": "kiñcīti etthāpi hi karaṇatthe sāmivacanassa lopo kato,",
  "tika-vin07t:302_6": "teneva vakkhati “vikappadvayepi purimapadassa uttarapadena samānavibhattilopo daṭṭhabbo”ti.",
  "tika-vin07t:302_7": "Yadā pana jānāti-",
  "tika-vin07t:302_8": "saddo saraṇattho hoti,",
  "tika-vin07t:302_9": "tadā mātu saratītiādīsu viya upayogatthe sāmivacanaṃ saddasatthavidū vadantīti āha “atha vā kiñci dukkhaṃ nassaratīti attho”ti,",
  "tika-vin07t:302_10": "kassaci dukkhassa ananubhūtatāya nassaratīti attho.",
  "tika-vin07t:302_11": "Vikappadvayepīti anubhavanasaraṇatthavasena vutte dutiyatatiyavikappadvaye.",
  "tika-vin07t:302_12": "Purimapadassāti kiñcīti padassa.",
  "tika-vin07t:302_13": "Uttarapadenāti dukkhassātipadena.",
  "tika-vin07t:302_14": "Samānāya sāmivacanabhūtāya vibhattiyā “kassaci dukkhassā”ti vattabbe “kiñci dukkhassā”ti lopoti daṭṭhabbo.",
  "tika-vin07t:302_15": "Maraṇenapi mayaṃ teti ettha teti padassa sahatthe karaṇavasenapi atthaṃ dassetuṃ tayā viyogaṃ vā pāpuṇissāmāti atthantaraṃ vuttaṃ.",
  "tika-vin07t:303_0": "28.",
  "tika-vin07t:303_1": "Gandhabbā nāma gāyanakā.",
  "tika-vin07t:303_2": "Naṭā nāma raṅganaṭā.",
  "tika-vin07t:303_3": "Nāṭakā laṅghanakādayo.",
  "tika-vin07t:303_4": "Sukhūpakaraṇehi attano paricaraṇaṃ karonto yasmā laḷanto kīḷanto nāma hoti,",
  "tika-vin07t:303_5": "tasmā dutiye atthavikappe laḷātiādi vuttaṃ.",
  "tika-vin07t:303_6": "Dānappadānādīnīti ettha niccadānaṃ dānaṃ nāma,",
  "tika-vin07t:303_7": "visesadānaṃ padānaṃ nāma, ādi-",
  "tika-vin07t:303_8": "saddena sīlādīni saṅgaṇhāti.",
  "tika-vin07t:304_0": "30.",
  "tika-vin07t:304_1": "Cuddasa bhattānīti saṅghabhattaṃ uddesabhattaṃ nimantanaṃ salākaṃ pakkhikaṃ uposathikaṃ pāṭipadikaṃ āgantukaṃ gamikaṃ gilānaṃ gilānupaṭṭhākaṃ vihāra- dhura-",
  "tika-vin07t:304_2": "vārabhattanti imāni cuddasa bhattāni.",
  "tika-vin07t:304_3": "Ettha ca senāsanādipaccayattayanissitesu āraññakaṅgādipadhānaṅgānaṃ gahaṇavasena sesadhutaṅgānipi gahitāneva hontīti veditabbaṃ.",
  "tika-vin07t:304_4": "Vajjīnanti vajjīrājūnaṃ.",
  "tika-vin07t:304_5": "Vajjīsūti janapadāpekkhaṃ bahuvacanaṃ,",
  "tika-vin07t:304_6": "vajjīnāmake janapadeti attho.",
  "tika-vin07t:304_7": "Pañcakāmaguṇāyeva upabhuñjitabbato paribhuñjitabbato ca upabhogaparibhogā,",
  "tika-vin07t:304_8": "itthivatthādīni ca tadupakaraṇānīti āha “yehi tesa”ntiādi.",
  "tika-vin07t:304_9": "Ukkaṭṭhapiṇḍapātikattāti sesadhutaṅgaparivāritena ukkaṭṭhapiṇḍapātikadhutaṅgena samannāgatattā,",
  "tika-vin07t:304_10": "tenāha “sapadānacāraṃ caritukāmo”ti.",
  "tika-vin07t:305_0": "31.",
  "tika-vin07t:305_1": "Dosāti ratti.",
  "tika-vin07t:305_2": "Tattha abhivutthaṃ parivusitaṃ ābhidosikaṃ,",
  "tika-vin07t:305_3": "abhidosaṃ vā paccūsakālaṃ gato patto atikkanto ābhidosiko,",
  "tika-vin07t:305_4": "tenāha ekarattātikkantassa vātiādi.",
  "tika-vin07t:306_0": "32.",
  "tika-vin07t:306_1": "Udakakañjiyanti pānīyaparibhojanīyaudakañca yāgu ca.",
  "tika-vin07t:306_2": "Tathāti samuccayatthe.Anokappanaṃ asaddahanaṃ,",
  "tika-vin07t:306_3": "amarisanaṃ asahanaṃ.",
  "tika-vin07t:307_0": "34.",
  "tika-vin07t:307_1": "Taddhitalopanti pitāmahato āgataṃ “petāmaha”nti vattabbe taddhitapaccayanimittassa e-",
  "tika-vin07t:307_2": "kārassa lopaṃ katvāti attho.",
  "tika-vin07t:307_3": "Yesaṃ santakaṃ dhanaṃ gahitaṃ,",
  "tika-vin07t:307_4": "te iṇāyikā.",
  "tika-vin07t:307_5": "Palibuddhoti ‘mā gaccha mā bhuñjā’tiādinā katāvaraṇo,",
  "tika-vin07t:307_6": "pīḷitoti attho.",
  "tika-vin07t:308_0": "35. Attanāti sayaṃ. Sapatino dhanasāmino idaṃ sāpateyyaṃ, dhanaṃ. Tadeva vibhavo.",
  "tika-vin07t:309_0": "36.",
  "tika-vin07t:309_1": "Bhijjantīti agahitapubbā eva bhijjanti.",
  "tika-vin07t:309_2": "Dinnāpi paṭisandhīti pitarā dinnaṃ sukkaṃ nissāya uppannassa sattassa paṭisandhipi tena dinnā nāma hotīti vuttaṃ.",
  "tika-vin07t:309_3": "Sukkameva vā idha paṭisandhinissayattā “paṭisandhī”ti vuttaṃ,",
  "tika-vin07t:309_4": "tenāha “khippaṃ patiṭṭhātī”ti.",
  "tika-vin07t:309_5": "Na hi pitu saṃyogakkhaṇeyeva sattassa uppattiniyamo atthi sukkameva tathā patiṭṭhānaniyamato.",
  "tika-vin07t:309_6": "Sukke pana patiṭṭhite yāva satta divasāni,",
  "tika-vin07t:309_7": "aḍḍhamāsamattaṃ vā,",
  "tika-vin07t:309_8": "taṃ gabbhasaṇṭhānassa khettameva hoti mātu maṃsassa lohitalesassa sabbadāpi vijjamānattā.",
  "tika-vin07t:309_9": "Pubbepi paññattasikkhāpadānaṃ sabbhāvato apaññatte sikkhāpadeti imassa paṭhamapārājikasikkhāpade aṭṭhapiteti attho vutto.",
  "tika-vin07t:309_10": "Evarūpanti evaṃ garukasabhāvaṃ,",
  "tika-vin07t:309_11": "pārājikasaṅghādisesavatthubhūtanti attho,",
  "tika-vin07t:309_12": "tenāha “avasese pañcakhuddakāpattikkhandhe eva paññapesī”ti.",
  "tika-vin07t:309_13": "Yaṃ ādīnavanti sambandho.",
  "tika-vin07t:309_14": "Kāyaviññatticopanatoti kāyaviññattiyā nibbattacalanato.",
  "tika-vin07t:310_0": "Tenevāti avadhāraṇena yāni gabbhaggahaṇakāraṇāni nivattitāni,",
  "tika-vin07t:310_1": "tānipi dassetuṃ kiṃ panātiādi vuttaṃ.",
  "tika-vin07t:310_2": "Tattha ubhayesaṃ chandarāgavasena kāyasaṃsaggo vutto.",
  "tika-vin07t:310_3": "Itthiyā eva chandarāgavasena nābhiparāmasanaṃ visuṃ vuttaṃ.",
  "tika-vin07t:310_4": "Sāmapaṇḍitassa hi mātā puttuppattiyā sañjātādarā nābhiparāmasanakāle kāmarāgasamākulacittā ahosi,",
  "tika-vin07t:310_5": "itarathā puttuppattiyā eva asambhavato.",
  "tika-vin07t:310_6": "“Sakko cassā kāmarāgasamuppattinimittāni akāsī”tipi vadanti,",
  "tika-vin07t:310_7": "vatthuvasena vā etaṃ nābhiparāmasanaṃ kāyasaṃsaggato visuṃ vuttanti daṭṭhabbaṃ.",
  "tika-vin07t:310_8": "Mātaṅgapaṇḍitassa diṭṭhamaṅgalikāya nābhiparāmasanena maṇḍabyassa nibbatti ahosi.",
  "tika-vin07t:310_9": "Caṇḍapajjotamātu nābhiyaṃ vicchikā pharitvā gatā,",
  "tika-vin07t:310_10": "tena caṇḍapajjotassa nibbatti ahosīti āha eteneva nayenātiādi.",
  "tika-vin07t:311_0": "Ayanti sudinnassa purāṇadutiyikā.",
  "tika-vin07t:311_1": "Yaṃ sandhāyāti yaṃ ajjhācāraṃ sandhāya.",
  "tika-vin07t:311_2": "Mātāpitaro ca sannipatitā hontīti iminā sukkassa sambhavaṃ dīpeti,",
  "tika-vin07t:311_3": "mātā ca utunī hotīti iminā soṇitassa.",
  "tika-vin07t:311_4": "Gandhabboti tatrupago satto adhippeto,",
  "tika-vin07t:311_5": "gantabboti vuttaṃ hoti, ta-",
  "tika-vin07t:311_6": "kārassa cettha dha-",
  "tika-vin07t:311_7": "kāro kato.",
  "tika-vin07t:311_8": "Atha vā gandhabbā nāma raṅganaṭā,",
  "tika-vin07t:311_9": "te viya tatra tatra bhavesu nānāvesaggahaṇato ayampi “gandhabbo”ti vutto,",
  "tika-vin07t:311_10": "so mātāpitūnaṃ sannipātakkhaṇato pacchāpi sattāhabbhantare tatra upapanno “paccupaṭṭhito”ti vutto.",
  "tika-vin07t:311_11": "Gabbhassāti kalalarūpasahitassa paṭisandhiviññāṇassa.",
  "tika-vin07t:311_12": "Tañhi idha “gabbho”ti adhippetaṃ sā tena gabbhaṃ gaṇhītiādīsu viya.",
  "tika-vin07t:311_13": "Assa taṃ ajjhācāranti sambandho.",
  "tika-vin07t:311_14": "Pāḷiyaṃ nirabbudo vata bho bhikkhusaṅgho nirādīnavoti imassa anantaraṃ tasmiṃ bhikkhusaṅgheti ajjhāharitvā sudinnena…pe…",
  "tika-vin07t:311_15": "ādīnavo uppāditoti yojanā veditabbā.",
  "tika-vin07t:311_16": "Itihāti nipātasamudāyassa evanti idaṃ atthabhavanaṃ.",
  "tika-vin07t:311_17": "Muhuttenāti idaṃ khaṇenāti padassa vevacanaṃ.",
  "tika-vin07t:311_18": "Yāva brahmalokā abbhuggatopi devānaṃ tāvamahanto saddo tesaṃ rūpaṃ viya manussānaṃ gocaro na hoti.",
  "tika-vin07t:311_19": "Tasmā pacchā sudinnena vutte eva jāniṃsūti daṭṭhabbaṃ.",
  "tika-vin07t:312_0": "37.",
  "tika-vin07t:312_1": "Maggabrahmacariyanti maggapadaṭṭhānaṃ sikkhattayameva upacārato vuttaṃ tasseva yāvajīvaṃ caritabbattā.",
  "tika-vin07t:312_2": "Avipphārikoti uddesādīsu abyāvaṭo.",
  "tika-vin07t:312_3": "Vahacchinnoti chinnapādo,",
  "tika-vin07t:312_4": "chinnakhandho vā.",
  "tika-vin07t:312_5": "Cintayīti iminā pajjhāyīti padassa kiriyāpadattaṃ dasseti.",
  "tika-vin07t:312_6": "Tena “kiso ahosi…pe…",
  "tika-vin07t:312_7": "pajjhāyi cā”ti ca-",
  "tika-vin07t:312_8": "kāraṃ ānetvā pāḷiyojanā kātabbā.",
  "tika-vin07t:313_0": "38.",
  "tika-vin07t:313_1": "Gaṇe janasamāgame sannipātanaṃ gaṇasaṅgaṇikā,",
  "tika-vin07t:313_2": "sāva papañcā,",
  "tika-vin07t:313_3": "tena gaṇasaṅgaṇikāpapañcena.",
  "tika-vin07t:313_4": "Yassāti ye assa.",
  "tika-vin07t:313_5": "Kathāphāsukāti vissāsikabhāvena phāsukakathā,",
  "tika-vin07t:313_6": "sukhasambhāsāti attho.",
  "tika-vin07t:313_7": "Upādārūpaṃ bhūtarūpamukheneva mandanaṃ pīnanañca hotīti āha pasādaiccādi.",
  "tika-vin07t:313_8": "Dānīti nipāto idha pana-",
  "tika-vin07t:313_9": "saddatthe vattati takkālavācino etarahi-",
  "tika-vin07t:313_10": "padassa visuṃ vuccamānattāti āha “so pana tva”nti. No-",
  "tika-vin07t:313_11": "saddopi nu-",
  "tika-vin07t:313_12": "saddo viya pucchanatthoti āha “kacci nu tva”nti.",
  "tika-vin07t:313_13": "Tamevāti gihibhāvapatthanālakkhaṇameva.",
  "tika-vin07t:313_14": "Anabhiratimevāti eva-",
  "tika-vin07t:313_15": "kārena nivattitāya pana tadaññāya anabhiratiyā vijjamānattaṃ dassetuṃ adhikusalānantiādi vuttaṃ,",
  "tika-vin07t:313_16": "samathavipassanā adhikusalā nāma.",
  "tika-vin07t:313_17": "Idaṃ panātiādi upari vattabbavisesadassanaṃ.",
  "tika-vin07t:313_18": "Pariyāyavacanamattanti saddatthakathanamattaṃ.",
  "tika-vin07t:314_0": "Tasminti dhamme,",
  "tika-vin07t:314_1": "evaṃ virāgāya desite satīti attho.",
  "tika-vin07t:314_2": "Nāmāti garahāyaṃ.",
  "tika-vin07t:314_3": "Lokuttaranibbānanti virāgāyātiādinā vuttakilesakkhayanibbānato viseseti.",
  "tika-vin07t:314_4": "Jātiṃ nissāya uppajjanakamāno eva madajananaṭṭhena madoti mānamado.",
  "tika-vin07t:314_5": "“Ahaṃ puriso”ti pavatto māno purisamado.",
  "tika-vin07t:314_6": "“Asaddhammasevanāsamatthataṃ nissāya māno,",
  "tika-vin07t:314_7": "rāgo eva vā purisamado”ti keci. Ādi-",
  "tika-vin07t:314_8": "saddena balamadādiṃ saṅgaṇhāti.",
  "tika-vin07t:314_9": "Tebhūmakavaṭṭanti tīsu bhūmīsu kammakilesavipākā pavattanaṭṭhena vaṭṭaṃ.",
  "tika-vin07t:314_10": "Virajjatīti vigacchati.",
  "tika-vin07t:314_11": "Yoniyoti aṇḍajādayo,",
  "tika-vin07t:314_12": "tā pana yavanti tāhi sattā amissitāpi samānajātitāya missitā hontīti “yoniyo”ti vuttā.",
  "tika-vin07t:315_0": "Ñātatīraṇapahānavasenāti ettha lakkhaṇādivasena sappaccayanāmarūpapariggaho ñātapariññā nāma.",
  "tika-vin07t:315_1": "Kalāpasammasanādivasena pavattā lokiyavipassanā tīraṇapariññā nāma.",
  "tika-vin07t:315_2": "Ariyamaggo pahānapariññā nāma.",
  "tika-vin07t:315_3": "Idha pana ñātatīraṇakiccānampi asammohato maggakkhaṇe sijjhanato ariyamaggameva sandhāya tividhāpi pariññā vuttā,",
  "tika-vin07t:315_4": "teneva “lokuttaramaggova kathito”ti vuttaṃ.",
  "tika-vin07t:315_5": "Kāmesu pātabyatānanti vatthukāmesu pātabyatāsaṅkhātānaṃ subhādiākārānaṃ tadākāragāhikānaṃ taṇhānanti attho.",
  "tika-vin07t:315_6": "Visayamukhena hettha visayino gahitā.",
  "tika-vin07t:315_7": "Tīsu ṭhānesūti “virāgāya dhammo desito…pe…",
  "tika-vin07t:315_8": "no saupādānāyā”ti evaṃ vuttesu.",
  "tika-vin07t:316_0": "39.",
  "tika-vin07t:316_1": "Kalisāsanāropanatthāyāti dosāropanatthāya.",
  "tika-vin07t:316_2": "Kalīti kodhassa nāmaṃ,",
  "tika-vin07t:316_3": "tassa sāsanaṃ kalisāsanaṃ,",
  "tika-vin07t:316_4": "kodhavasena vuccamānā garahā.",
  "tika-vin07t:316_5": "Ajjhācārova vītikkamo.",
  "tika-vin07t:316_6": "Samaṇakaraṇānaṃ dhammānanti samaṇabhāvakarānaṃ hirottappādidhammānaṃ.",
  "tika-vin07t:316_7": "Pāḷiyaṃ kathaṃ-",
  "tika-vin07t:316_8": "saddayogena na sakkhissasīti anāgatavacanaṃ kataṃ, “nāma-",
  "tika-vin07t:316_9": "saddayogenā”tipi vadanti.",
  "tika-vin07t:316_10": "Ativiya dukkhavipākanti gahaṭṭhānaṃ nātisāvajjampi kammaṃ pabbajitānaṃ bhagavato āṇāvītikkamato ceva",
  "tika-vin07t:316_11": "samādinnasikkhattayavināsanato ca mahāsāvajjaṃ hotīti vuttaṃ.",
  "tika-vin07t:316_12": "Udake bhavaṃ odakaṃ,",
  "tika-vin07t:316_13": "dhovanakiccanti āha udakakiccantiādi.",
  "tika-vin07t:316_14": "Samāpajjissasīti anāgatavacanaṃ nāma-",
  "tika-vin07t:316_15": "saddayogena katanti āha “nāma-",
  "tika-vin07t:316_16": "saddena yojetabba”nti.",
  "tika-vin07t:316_17": "Dubbharatādīnaṃ hetubhūto asaṃvaro idha dubbharatādi-",
  "tika-vin07t:316_18": "saddena vutto kāraṇe kāriyopacārenāti āha “dubbharatādīnaṃ vatthubhūtassa asaṃvarassā”ti.",
  "tika-vin07t:316_19": "Attāti attabhāvo.",
  "tika-vin07t:316_20": "Dubbharatanti attanā upaṭṭhākehi ca dukkhena bharitabbataṃ.",
  "tika-vin07t:316_21": "Sattehi kilesehi ca saṅgaṇanaṃ samodhānaṃ saṅgaṇikāti āha gaṇasaṅgaṇikāyātiādi.",
  "tika-vin07t:316_22": "Aṭṭhakusītavatthupāripūriyāti ettha kammaṃ kātabbanti ekaṃ,",
  "tika-vin07t:316_23": "tathā akāsinti,",
  "tika-vin07t:316_24": "maggo gantabboti agamāsinti,",
  "tika-vin07t:316_25": "nālatthaṃ bhojanassa pāripūrinti,",
  "tika-vin07t:316_26": "alatthanti,",
  "tika-vin07t:316_27": "uppanno me ābādhoti,",
  "tika-vin07t:316_28": "aciravuṭṭhito gelaññāti ekanti imāni aṭṭha kusītavatthūni nāma.",
  "tika-vin07t:316_29": "Ettha ca kosajjaṃ kusīta-",
  "tika-vin07t:316_30": "saddena vuttaṃ.",
  "tika-vin07t:316_31": "Vināpi hi bhāvajotanapaccayaṃ bhāvattho viññāyati yathā paṭassa sukkanti.",
  "tika-vin07t:316_32": "Sabbakilesāpacayabhūtāya vivaṭṭāyāti rāgādisabbakilesānaṃ apacayahetubhūtāya nibbānāya,",
  "tika-vin07t:316_33": "nibbānatthanti attho.",
  "tika-vin07t:316_34": "Saṃvarappahānapaṭisaṃyuttanti sīlasaṃvarādīhi pañcahi saṃvarehi ceva tadaṅgappahānādīhi pañcahi pahānehi ca upetaṃ.",
  "tika-vin07t:316_35": "Asuttanta vinibaddhanti tīsu piṭakesu pāḷisaṅkhātasuttantavasena aracitaṃ,",
  "tika-vin07t:316_36": "saṅgītikārehi ca anāropitaṃ,",
  "tika-vin07t:316_37": "tenāha “pāḷivinimutta”nti.",
  "tika-vin07t:316_38": "Tena ca aṭṭhakathāsu yathānurūpaṃ saṅgahitanti dasseti.",
  "tika-vin07t:316_39": "Evarūpā hi pakiṇṇakadesanā aṭṭhakathāya mūlaṃ.",
  "tika-vin07t:316_40": "Okkantikadhammadesanā nāma tasmiṃ tasmiṃ pasaṅge otāretvā otāretvā nānānayehi kathiyamānā dhammadesanā,",
  "tika-vin07t:316_41": "tenāha bhagavā kirātiādi.",
  "tika-vin07t:316_42": "Paṭikkhipanādhippāyāti paññattampi sikkhāpadaṃ “kimetenā”ti maddanacittā.",
  "tika-vin07t:317_0": "Vuttatthavasenāti patiṭṭhāadhigamupāyavasena.",
  "tika-vin07t:317_1": "Sikkhāpadavibhaṅge yā tasmiṃ samaye kāmesumicchācārā ārati viratītiādinā niddiṭṭhaviratiyo ceva,",
  "tika-vin07t:317_2": "yā tasmiṃ samaye cetanā sañcetanātiādinā niddiṭṭhacetanā ca,",
  "tika-vin07t:317_3": "kāmesumicchācārā viramantassa phasso…pe…",
  "tika-vin07t:317_4": "avikkhepotiādinā niddiṭṭhaphassādidhammā ca sikkhāpadanti dassetuṃ “ayañca attho sikkhāpadavibhaṅge vuttanayeneva veditabbo”ti vuttaṃ.",
  "tika-vin07t:317_5": "“Yo tattha nāmakāyo padakāyoti idaṃ mahāaṭṭhakathāyaṃ vutta”nti vadanti.",
  "tika-vin07t:317_6": "Nāmakāyoti nāmasamūho nāmapaññattiyeva,",
  "tika-vin07t:317_7": "sesānipi tasseva vevacanāni.",
  "tika-vin07t:317_8": "Sikkhākoṭṭhāsoti viratiādayo vuttā tappakāsakañca vacanaṃ.",
  "tika-vin07t:318_0": "Atthavaseti hitavisese ānisaṃsavisese,",
  "tika-vin07t:318_1": "te ca sikkhāpadapaññattiyā hetūti āha “kāraṇavase”ti.",
  "tika-vin07t:318_2": "Sukhavihārābhāve sahajīvanassa abhāvato sahajīvitāti sukhavihārova vutto.",
  "tika-vin07t:318_3": "Dussīlapuggalāti nissīlā dūsitasīlā ca.",
  "tika-vin07t:318_4": "Pārājikasikkhāpadappasaṅge hi nissīlā adhippetā,",
  "tika-vin07t:318_5": "sesasikkhāpadapasaṅge tehi tehi vītikkamehi khaṇḍachiddādibhāvappattiyā dūsitasīlā adhippetā.",
  "tika-vin07t:318_6": "Ubhayenapi alajjinova idha “dussīlā”ti vuttāti veditabbā.",
  "tika-vin07t:318_7": "Sabbasikkhāpadānampi dasa atthavase paṭicceva paññattattā upari dussīlapuggale nissāyāti etthāpi eseva nayo,",
  "tika-vin07t:318_8": "teneva “ye maṅkutaṃ…pe…",
  "tika-vin07t:318_9": "niggahessatī”ti sabbasikkhāpadasādhāraṇavasena attho vutto.",
  "tika-vin07t:318_10": "Tattha maṅkutanti nittejataṃ adhomukhataṃ.",
  "tika-vin07t:318_11": "Dhammenātiādīsu dhammoti bhūtaṃ vatthu.",
  "tika-vin07t:318_12": "Vinayoti codanā ceva sāraṇā ca.",
  "tika-vin07t:318_13": "Satthusāsananti ñattisampadā ceva anusāvanasampadā ca.",
  "tika-vin07t:318_14": "Sandiṭṭhamānāti saṃsayaṃ āpajjamānā.",
  "tika-vin07t:318_15": "Ubbāḷhāti pīḷitā.",
  "tika-vin07t:318_16": "Dussīlapuggale nissāya hi uposatho na tiṭṭhati,",
  "tika-vin07t:318_17": "pavāraṇā na tiṭṭhati,",
  "tika-vin07t:318_18": "saṅghakammāni nappavattanti,",
  "tika-vin07t:318_19": "sāmaggī na hotīti iminā alajjīhi saddhiṃ uposathādisakalasaṅghakammaṃ kātuṃ na vaṭṭati dhammaparibhogattāti dasseti.",
  "tika-vin07t:318_20": "Uposathapavāraṇānaṃ niyatakālikatāya ca avassaṃ kattabbattā saṅghakammato visuṃ gahaṇaṃ veditabbaṃ.",
  "tika-vin07t:318_21": "Akitti garahā.",
  "tika-vin07t:318_22": "Ayaso parivārahāni.",
  "tika-vin07t:319_0": "Cuddasa khandhakavattāni nāma vattakkhandhake vuttāni āgantukavattaṃ āvāsikagamikaanumodanabhattaggapiṇḍacārikaāraññakasenāsanajantāgharavaccakuṭiupajjhāyasaddhivihārikaācariyaantevāsikavattanti",
  "tika-vin07t:319_1": "imāni cuddasa vattāni,",
  "tika-vin07t:319_2": "etāni ca sabbesaṃ bhikkhūnaṃ sabbadā ca yathārahaṃ caritabbāni.",
  "tika-vin07t:319_3": "Dve asīti mahāvattāni pana tajjanīyakammakatādikāleyeva caritabbāni,",
  "tika-vin07t:319_4": "na sabbadā.",
  "tika-vin07t:319_5": "Tasmā visuṃ gaṇitāni.",
  "tika-vin07t:319_6": "Tāni pana “pārivāsikānaṃ bhikkhūnaṃ vattaṃ paññapessāmī”ti ārabhitvā “na upasampādetabbaṃ…pe…",
  "tika-vin07t:319_7": "na chamāya caṅkamante caṅkame caṅkamitabba”nti vuttāvasānāni chasaṭṭhi,",
  "tika-vin07t:319_8": "tato paraṃ “na,",
  "tika-vin07t:319_9": "bhikkhave,",
  "tika-vin07t:319_10": "pārivāsikena bhikkhunā pārivāsikena vuḍḍhatarena bhikkhunā saddhiṃ,",
  "tika-vin07t:319_11": "mūlāyapaṭikassanārahena,",
  "tika-vin07t:319_12": "mānattacārikena,",
  "tika-vin07t:319_13": "mānattārahena,",
  "tika-vin07t:319_14": "abbhānārahena bhikkhunā saddhiṃ ekacchanne āvāse vatthabba”ntiādinā vuttavattāni pakatattena caritabbehi",
  "tika-vin07t:319_15": "anaññattā visuṃ agaṇetvā pārivāsikavuḍḍhatarādīsu puggalantaresu caritabbattā tesaṃ vasena sampiṇḍetvā",
  "tika-vin07t:319_16": "ekekaṃ katvā gaṇitāni pañcāti ekasattativattāni ca ukkhepanīyakammakatavattesu ca vuttaṃ “na pakatattassa",
  "tika-vin07t:319_17": "bhikkhuno abhivādanaṃ paccuṭṭhānaṃ…pe…",
  "tika-vin07t:319_18": "nahāne piṭṭhiparikammaṃ sāditabba”nti idaṃ abhivādanādīnaṃ asādiyanaṃ ekaṃ,",
  "tika-vin07t:319_19": "“na pakatatto bhikkhu sīlavipattiyā anuddhaṃsetabbo”tiādīni ca dasāti evaṃ dvāsīti vattāni honti,",
  "tika-vin07t:319_20": "etesveva pana kānici tajjanīyakammādivattāni kānici pārivāsikādivattānīti aggahitaggahaṇena dvāsītiyeva.",
  "tika-vin07t:319_21": "Aññattha pana aṭṭhakathāpadese appakaṃ ūnamadhikaṃ vā gaṇanūpagaṃ na hotīti asītikhandhakavattānīti āgataṃ.",
  "tika-vin07t:319_22": "Atha vā purimehi cuddasavattehi asaṅgahitāni vinayāgatāni sabbāni vattāni yathā dvāsīti vattāni,",
  "tika-vin07t:319_23": "asīti vattāni eva vā honti,",
  "tika-vin07t:319_24": "tathā saṅgahetvā ñātabbāni.",
  "tika-vin07t:320_0": "Saṃvaravinayoti sīlasaṃvaro satisaṃvaro ñāṇasaṃvaro khantisaṃvaro vīriyasaṃvaroti pañcavidhopi saṃvaro",
  "tika-vin07t:320_1": "yathāsakaṃ saṃvaritabbānaṃ vinetabbānañca kāyaduccaritādīnaṃ saṃvaraṇato saṃvaro,",
  "tika-vin07t:320_2": "vinayanato vinayoti vuccati.",
  "tika-vin07t:320_3": "Pahānavinayoti tadaṅgappahānaṃ vikkhambhanappahānaṃ samucchedappahānaṃ paṭippassaddhippahānaṃ nissaraṇappahānanti pañcavidhampi pahānaṃ,",
  "tika-vin07t:320_4": "yasmā cāgaṭṭhena pahānaṃ,",
  "tika-vin07t:320_5": "vinayanaṭṭhena vinayo,",
  "tika-vin07t:320_6": "tasmā “pahānavinayo”ti vuccati.",
  "tika-vin07t:320_7": "Samathavinayoti satta adhikaraṇasamathā.",
  "tika-vin07t:320_8": "Paññattivinayoti sikkhāpadameva.",
  "tika-vin07t:320_9": "Tampi hi bhagavato sikkhāpadapaññattiyāva anuggahitaṃ hoti tabbhāve eva bhāvato.",
  "tika-vin07t:320_10": "Saṅkhalikanayaṃ katvā dasakkhattuṃ yojanañca katvā yaṃ vuttanti sambandho.",
  "tika-vin07t:320_11": "Tattha purimapurimapadassa anantarapadeneva yojitattā ayosaṅkhalikasadisanti “saṅkhalikanaya”nti vuttaṃ.",
  "tika-vin07t:320_12": "Dasasu padesu ekamekaṃ padaṃ tadavasesehi navanavapadehi yojitattā “ekekapadamūlika”nti vuttaṃ.",
  "tika-vin07t:321_0": "Atthasataṃ dhammasatanti ettha yo hi so parivāre yaṃ saṅghasuṭṭhu,",
  "tika-vin07t:321_1": "taṃ saṅghaphāsūti ādiṃkatvā yaṃ saddhammaṭṭhitiyā,",
  "tika-vin07t:321_2": "taṃ vinayānuggahāyāti pariyosānaṃ khaṇḍacakkavaseneva saṅkhalikanayo vutto,",
  "tika-vin07t:321_3": "tasmiṃ ekamūlakanaye āgatabaddhacakkanayena yaṃ vinayānuggahāya,",
  "tika-vin07t:321_4": "taṃ saṅghasuṭṭhūti idampi yojetvā baddhacakke kate purimapurimāni dasa dhammapadāni,",
  "tika-vin07t:321_5": "pacchimapacchimāni dasa atthapadāni cāti vīsati padāni honti.",
  "tika-vin07t:321_6": "Ekamūlakanaye pana ekasmiṃ vāre naveva atthapadāni labbhanti.",
  "tika-vin07t:321_7": "Evaṃ dasahi vārehi navuti atthapadāni navuti dhammapadāni ca honti,",
  "tika-vin07t:321_8": "tāni saṅkhalikanaye vuttehi dasahi atthapadehi dasahi dhammapadehi ca saddhiṃ yojitāni yathāvuttaṃ atthasataṃ dhammasatañca hontīti veditabbaṃ.",
  "tika-vin07t:321_9": "Yaṃ panettha sāratthadīpaniyaṃ (sārattha ṭī.",
  "tika-vin07t:321_10": "pārājikakaṇḍa 2.39) saṅkhalikanayepi ekamūlakanayepi paccekaṃ atthasatassa dhammasatassa yojanāmukhaṃ vuttaṃ,",
  "tika-vin07t:321_11": "taṃ tathā siddhepi atthasataṃ dhammasatanti gāthāya na sameti dve atthasatāni dve dhammasatāni cattāri niruttisatāni aṭṭha ñāṇasatānīti vattabbato.",
  "tika-vin07t:321_12": "Tasmā idha vuttanayeneva atthasataṃ dhammasatanti vuttanti gahetabbaṃ.",
  "tika-vin07t:321_13": "Dve ca niruttisatānīti atthajotikānaṃ niruttīnaṃ vasena niruttisataṃ,",
  "tika-vin07t:321_14": "dhammabhūtānaṃ niruttīnañca vasena niruttisatanti dve niruttisatāni.",
  "tika-vin07t:321_15": "Cattāri ca ñāṇasatānīti atthasate ñāṇasataṃ,",
  "tika-vin07t:321_16": "dhammasate ñāṇasataṃ,",
  "tika-vin07t:321_17": "dvīsu niruttisatesu dve ñāṇasatānīti cattāri ñāṇasatāni.",
  "tika-vin07t:321_18": "Atirekānayanatthoti avuttasamuccayattho.",
  "tika-vin07t:322_0": "Paṭhamapaññattikathāvaṇṇanānayo niṭṭhito.",
  "tika-vin07t:323_0": "Sudinnabhāṇavāravaṇṇanā niṭṭhitā.",
  "tika-vin07t:324_0": "Makkaṭīvatthukathāvaṇṇanā",
  "tika-vin07t:325_0": "40.",
  "tika-vin07t:325_1": "Pacuratthe hi vattamānavacananti ekadā paṭisevitvā pacchā anoramitvā divase divase sevanicchāya vattamānattā",
  "tika-vin07t:325_2": "sevanāya abhāvakkhaṇepi iha mallā yujjhantītiādīsu viya abbocchinnataṃ bāhullavuttitañca upādāya paṭisevatīti",
  "tika-vin07t:325_3": "vattamānavacanaṃ katanti attho.",
  "tika-vin07t:325_4": "Āhiṇḍantāti vicarantā.",
  "tika-vin07t:326_0": "41.",
  "tika-vin07t:326_1": "Sahoḍḍhaggahitoti sabhaṇḍaggahito,",
  "tika-vin07t:326_2": "ayameva vā pāṭho.",
  "tika-vin07t:326_3": "Taṃ sikkhāpadaṃ tatheva hotīti manussāmanussādipuggalavisesaṃ kiñci anupādiyitvā sāmaññato “yo pana bhikkhu",
  "tika-vin07t:326_4": "methunaṃ dhammaṃ paṭiseveyyā”ti vuttattā manussāmanussatiracchānagatānaṃ itthipurisapaṇḍakaubhatobyañjanānaṃ",
  "tika-vin07t:326_5": "tiṃsavidhepi magge methunaṃ sevantassa taṃ sikkhāpadaṃ mūlacchejjakaraṃ hoti evāti adhippāyo.",
  "tika-vin07t:326_6": "Etena yaṃ anupaññattimūlapaññattiyā eva adhippāyappakāsanavasena subodhatthāya vatthuvasena pavattānaṃ visesatthajotakavasenāti dassitaṃ hoti.",
  "tika-vin07t:326_7": "Āmasanaṃ āmaṭṭhamattaṃ.",
  "tika-vin07t:326_8": "Tato daḷhataraṃ phusanaṃ.",
  "tika-vin07t:326_9": "Ghaṭṭanaṃ pana tato daḷhataraṃ katvā sarīrena sarīrassa saṅghaṭṭanaṃ.",
  "tika-vin07t:326_10": "Taṃ sabbampīti anurāgena pavattitaṃ dassanādisabbampi.",
  "tika-vin07t:327_0": "42.",
  "tika-vin07t:327_1": "Pāṇātipātādisacittakasikkhāpadānaṃ surāpānādiacittakasikkhāpadānañca ekeneva lakkhaṇavacanena lokavajjataṃ",
  "tika-vin07t:327_2": "dassetuṃ “yassa sacittakapakkhe cittaṃ akusalameva hoti,",
  "tika-vin07t:327_3": "taṃ lokavajjaṃ nāmā”ti vuttaṃ.",
  "tika-vin07t:327_4": "Tattha sacittakapakkheti idaṃ kiñcāpi acittakasikkhāpadaṃ sandhāyeva vattuṃ yuttaṃ tasseva sacittakapakkhasambhavato,",
  "tika-vin07t:327_5": "tathāpi sacittakasikkhāpadānampi asañcicca caṅkamanādīsu loke pāṇaghātavohārasambhavena acittakapakkhaṃ",
  "tika-vin07t:327_6": "parikappetvā ubhinnampi sacittakācittakasikkhāpadānaṃ sādhāraṇavasena “sacittakapakkhe”ti vuttaṃ.",
  "tika-vin07t:327_7": "Itarathā sacittakasikkhāpadānaṃ imasmiṃ vākye lokavajjatālakkhaṇaṃ na vuttaṃ siyā.",
  "tika-vin07t:327_8": "“Sacittakapakkhe cittaṃ akusalamevā”ti vutte pana sacittakasikkhāpadānaṃ cittaṃ akusalameva,",
  "tika-vin07t:327_9": "itaresaṃ sacittakapakkheyeva akusalaniyamo,",
  "tika-vin07t:327_10": "na acittakapakkhe.",
  "tika-vin07t:327_11": "Tattha pana yathāsambhavaṃ kusalaṃ vā siyā,",
  "tika-vin07t:327_12": "akusalaṃ vā,",
  "tika-vin07t:327_13": "abyākataṃ vāti ayamattho sāmatthiyato sijjhatīti veditabbaṃ.",
  "tika-vin07t:327_14": "Sacittakapakkheti vatthuvītikkamavijānanacittena sacittakapakkheti gahetabbaṃ,",
  "tika-vin07t:327_15": "na paṇṇattivijānanacittena tathā sati sabbasikkhāpadānampi lokavajjatāpasaṅgato.",
  "tika-vin07t:327_16": "“Paṭikkhittamidaṃ kātuṃ na vaṭṭatī”ti jānantassa hi paṇṇattivajjepi anādariyavasena paṭighacittameva uppajjati,",
  "tika-vin07t:327_17": "tasmā idaṃ vākyaṃ niratthakameva siyā sabbasikkhāpadānipi lokavajjānīti ettakamattasseva vattabbatāpasaṅgato.",
  "tika-vin07t:328_0": "Ettha ca sacittakapakkheyeva cittaṃ akusalanti niyamassa akatattā surāpānādīsu acittakapakkhe cittaṃ akusalaṃ na hotevāti na sakkā niyametuṃ,",
  "tika-vin07t:328_1": "kevalaṃ pana sacittakapakkhe cittaṃ akusalameva,",
  "tika-vin07t:328_2": "na kusalādīti evamettha niyamo sijjhati,",
  "tika-vin07t:328_3": "evañca surāti ajānitvā pivantānampi akusalacitteneva pānaṃ gandhavaṇṇakādibhāvaṃ ajānitvā limpantīnaṃ bhikkhunīnaṃ vināpi akusalacittena limpanañca,",
  "tika-vin07t:328_4": "ubhayatthāpi āpattisambhavo ca samatthito hoti.",
  "tika-vin07t:328_5": "Yaṃ pana sāratthadīpaniyaṃ “sacittakapakkhe cittaṃ akusalamevāti vacanato acittakassa vatthuajānanavasena",
  "tika-vin07t:328_6": "acittakapakkhe cittaṃ akusalamevāti ayaṃ niyamo natthīti viññāyatī”ti vuttaṃ,",
  "tika-vin07t:328_7": "taṃ na yuttaṃ.",
  "tika-vin07t:328_8": "Acittakesu hi terasasu lokavajjesu surāpānasseva acittakapakkhepi akusalacittaniyamo,",
  "tika-vin07t:328_9": "na itaresaṃ dvādasannaṃ akusalādicittenāpi āpajjitabbato.",
  "tika-vin07t:328_10": "Yaṃ pana evaṃ kenaci anicchamānaṃ saddatopi apatīyamānamimaṃ niyamaṃ parādhippāyaṃ katvā dassetuṃ “yadi",
  "tika-vin07t:328_11": "hi acittakassa acittakapakkhepi cittaṃ akusalameva siyā,",
  "tika-vin07t:328_12": "sacittakapakkheti idaṃ visesanaṃ niratthakaṃ siyā”tiādi vuttaṃ,",
  "tika-vin07t:328_13": "taṃ niratthakameva evaṃ niyamassa kenaci anadhippetattā.",
  "tika-vin07t:328_14": "Na hi koci saddasatthavidū niyamaṃ icchati,",
  "tika-vin07t:328_15": "yena sacittakapakkheti idaṃ visesanaṃ niratthakaṃ siyātiādi vuttaṃ bhaveyya,",
  "tika-vin07t:328_16": "kintu sacittakapakkhe cittaṃ akusalameva,",
  "tika-vin07t:328_17": "acittakapakkhe pana cittaṃ aniyataṃ akusalameva vā siyā,",
  "tika-vin07t:328_18": "kusalādīsu vā aññataranti evameva icchati.",
  "tika-vin07t:328_19": "Tena sacittakapakkheti visesanampi sātthakaṃ siyā.",
  "tika-vin07t:328_20": "Acittakasikkhāpadānaṃ sacittakapakkhesu akusalaniyamena lokavajjatā ca sijjhati.",
  "tika-vin07t:328_21": "Tesu ca surāpānasseva acittakapakkhepi lokavajjatā akusalacittatā ca,",
  "tika-vin07t:328_22": "itaresaṃ pana sacittakapakkhe evāti vādopi na virujjhatīti na kiñcettha anupapannaṃ nāma.",
  "tika-vin07t:329_0": "Yaṃ panettha “surāti ajānitvā pivantassa…pe…",
  "tika-vin07t:329_1": "vināpi akusalacittena āpattisambhavato…pe…",
  "tika-vin07t:329_2": "surāpānādiacittakasikkhāpadānaṃ lokavajjatā na siyā”tiādi vuttaṃ.",
  "tika-vin07t:329_3": "Yañca tamatthaṃ sādhetuṃ gaṇṭhipadesu āgatavacanaṃ dassetvā bahuṃ papañcitaṃ,",
  "tika-vin07t:329_4": "taṃ na sārato paccetabbaṃ aṭṭhakathāhi viruddhattā.",
  "tika-vin07t:329_5": "Tathā hi “vatthuajānanatāya cettha acittakatā veditabbā akusaleneva pātabbatāya lokavajjatā”ti vuttaṃ.",
  "tika-vin07t:329_6": "Yañcetassa “sacittakapakkhe akusaleneva pātabbato lokavajjatā”ti vuttaṃ aṭṭhakathāvacanaṃ,",
  "tika-vin07t:329_7": "taṃ na sundaraṃ.",
  "tika-vin07t:329_8": "“Sacittakapakkhe cittaṃ akusalamevā”ti sabbesaṃ lokavajjānaṃ idheva pārājikaṭṭhakathāya sāmaññato vatvā",
  "tika-vin07t:329_9": "surāpānasikkhāpadaṭṭhakathāyaṃ “akusaleneva pātabbatāyā”ti evaṃ acittakapakkhepi akusalacittatāya visesetvā vuttattā.",
  "tika-vin07t:329_10": "Na hi “sāmaññato idha vuttova attho puna surāpānaṭṭhakathāyampi vutto”ti sakkā vattuṃ vuttasseva puna vacane payojanābhāvā,",
  "tika-vin07t:329_11": "tadaññesupi acittakalokavajjesu vattabbatāpasaṅgato ca,",
  "tika-vin07t:329_12": "nāpi ekattha vutto nayo tadaññesupi ekalakkhaṇatāya vutto eva hotīti “surāpānasikkhāpadeyeva vutto”ti",
  "tika-vin07t:329_13": "sakkā vattuṃ acittakalokavajjānaṃ sabbapaṭhame uyyuttasikkhāpadeyeva vattabbato,",
  "tika-vin07t:329_14": "surāpānasikkhāpadeyeva vā vatvā eseva nayo sesesu acittakalokavajjesupīti atidisitabbato ca.",
  "tika-vin07t:330_0": "Apica vuttamevatthaṃ vadantena “sacittakapakkhe akusaleneva pātabbatāyā”ti pubbe vuttakkameneva vattabbaṃ sandehādivigamatthattā puna vacanassa.",
  "tika-vin07t:330_1": "Sikkhāpadavisaye ca visesitabbaṃ visesetvāva vuccati,",
  "tika-vin07t:330_2": "itarathā āpattānāpattādibhedassa duviññeyyattā.",
  "tika-vin07t:330_3": "Tathā hi bhikkhunīvibhaṅgaṭṭhakathāyaṃ “vināpi cittena āpajjitabbattā acittakāni,",
  "tika-vin07t:330_4": "citte pana sati akusaleneva āpajjitabbattā lokavajjāni ceva akusalacittāni cā”ti giraggasamajjādīnaṃ",
  "tika-vin07t:330_5": "sacittakapakkhe eva lokavajjatā akusalacittatā ca visesetvā vuttā,",
  "tika-vin07t:330_6": "na evaṃ surāpānassa.",
  "tika-vin07t:330_7": "Tassa pana pakkhadvayassāpi sādhāraṇavasena “akusaleneva pātabbatāyā”ti vuttaṃ,",
  "tika-vin07t:330_8": "na pana “sacittakapakkhe”ti visesetvā.",
  "tika-vin07t:330_9": "Tasmā idaṃ surāpānaṃ sacittakācittakapakkhadvayepi lokavajjaṃ akusalacittañcāti dassetumeva “akusaleneva",
  "tika-vin07t:330_10": "pātabbatāya lokavajjatā”ti visuṃ vuttanti suṭṭhu sijjhati.",
  "tika-vin07t:330_11": "Eteneva yaṃ sāratthadīpaniyaṃ “sacittakapakkhe akusaleneva pātabbatāya lokavajjatā”ti vuttassa imasseva",
  "tika-vin07t:330_12": "adhippāyassa paṭipādakametanti saññāya iminā eva hi adhippāyena aññesupi lokavajjesu acittakasikkhāpadesu",
  "tika-vin07t:330_13": "akusalacittatā eva vuttā,",
  "tika-vin07t:330_14": "na pana ticittatā.",
  "tika-vin07t:330_15": "Teneva bhikkhunīvibhaṅgaṭṭhakathāyaṃ vuttaṃ “giraggasamajjaṃ cittāgārasikkhāpadaṃ saṅghāṇi itthālaṅkāro",
  "tika-vin07t:330_16": "gandhavaṇṇako vāsitakapiññāko bhikkhunīādīhi ummaddanaparimaddanānīti imāni dasa sikkhāpadāni acittakāni",
  "tika-vin07t:330_17": "akusalacittāni,",
  "tika-vin07t:330_18": "ayaṃ panettha adhippāyo vināpi cittena āpajjitabbattā acittakāni,",
  "tika-vin07t:330_19": "citte pana sati akusaleneva āpajjitabbattā lokavajjāni ceva akusalacittāni cā”ti vuttaṃ,",
  "tika-vin07t:330_20": "tampi paṭisiddhaṃ hoti tabbiparītasseva atthassa yathāvuttanayena sādhanato.",
  "tika-vin07t:330_21": "Tasmā surāpānassa acittakapakkhepi cittaṃ akusalamevāti imaṃ visesaṃ dassetumeva idaṃ vacanaṃ vuttanti gahetabbaṃ.",
  "tika-vin07t:330_22": "Ayañhettha attho vatthuajānanatāya cetthāti ettha ca-",
  "tika-vin07t:330_23": "kāro visesatthajotako apicāti iminā samānattho.",
  "tika-vin07t:330_24": "Tasmā yadidaṃ aññesu acittakalokavajjesu vināpi cittena āpajjitabbattā acittakāni,",
  "tika-vin07t:330_25": "citte pana sati akusaleneva āpajjitabbattā lokavajjāni ceva akusalacittāni cāti lokavajjatāya akusalacittatāya ca lakkhaṇaṃ vuccati,",
  "tika-vin07t:330_26": "taṃ ettha surāpānasikkhāpade nāgacchati,",
  "tika-vin07t:330_27": "idha pana viseso atthīti vuttaṃ hoti.",
  "tika-vin07t:330_28": "So kataroti ce?",
  "tika-vin07t:330_29": "Vatthuajānanatāya eva vatthujānanacittena vināpi āpajjitabbatāya eva acittakatā veditabbā,",
  "tika-vin07t:330_30": "natthettha acittakatāya viseso.",
  "tika-vin07t:330_31": "Kintu vatthuajānanasaṅkhātaacittakapakkhepi akusalacitteneva surāmerayassa ajjhoharitabbatāyāti imassa",
  "tika-vin07t:330_32": "sikkhāpadassa sacittakapakkhepi acittakapakkhepi lokavajjatā akusalacittatā ca veditabbāti ayamettha viseso.",
  "tika-vin07t:330_33": "Idha hi “citte pana satī”ti avisesetvā “akusalenevā”ti sāmaññato vuttattā ubhayapakkhepi lokavajjatā akusalacittatā ca siddhāti veditabbā.",
  "tika-vin07t:330_34": "Teneva paramatthajotikāya khuddakaṭṭhakathāya sikkhāpadavaṇṇanāya “surāmerayamajjapamādaṭṭhānaṃ kāyato ca kāyacittato cāti dvisamuṭṭhāna”nti vuttaṃ.",
  "tika-vin07t:330_35": "Surāti jānanacittābhāveneva hettha cittaṅgavirahito kevalopi kāyo ekasamuṭṭhānaṃ vutto,",
  "tika-vin07t:330_36": "tasmiñca ekasamuṭṭhānakkhaṇepi yāya cetanāya pivati,",
  "tika-vin07t:330_37": "sā ekantaakusalā eva hoti.",
  "tika-vin07t:330_38": "Teneva tattheva aṭṭhakathāyaṃ “paṭhamā cettha pañca ekantaakusalacittasamuṭṭhānattā pāṇātipātādīnaṃ pakativajjato veramaṇiyo,",
  "tika-vin07t:330_39": "sesā paṇṇattivajjato”ti evaṃ pañcannampi sāmaññato akusalacittatā lokavajjatāsaṅkhātā pakativajjatā ca vuttā.",
  "tika-vin07t:330_40": "Aṅgesu ca jānanaṅgaṃ na vuttaṃ.",
  "tika-vin07t:330_41": "Tathā hi “surāmerayamajjapamādaṭṭhānassa pana surādīnaṃ aññataraṃ hoti madanīyaṃ,",
  "tika-vin07t:330_42": "pātukāmatācittañca paccupaṭṭhitaṃ hoti,",
  "tika-vin07t:330_43": "tajjañca vāyāmaṃ āpajjati,",
  "tika-vin07t:330_44": "pīte ca pavisatīti imāni cattāri aṅgānī”ti vuttaṃ,",
  "tika-vin07t:330_45": "na pana surāti jānanaṅgena saddhiṃ pañcāti.",
  "tika-vin07t:330_46": "Yadi hi surāti jānanampi aṅgaṃ siyā,",
  "tika-vin07t:330_47": "avassameva taṃ vattabbaṃ siyā,",
  "tika-vin07t:330_48": "na ca vuttaṃ.",
  "tika-vin07t:330_49": "Yathā cettha,",
  "tika-vin07t:330_50": "evaṃ aññāsupi suttapiṭakādiaṭṭhakathāsu katthaci jānanaṅgaṃ na vuttaṃ.",
  "tika-vin07t:330_51": "Tasmā “akusaleneva pātabbatāya lokavajjatā”ti imassa aṭṭhakathāpāṭhassa acittakapakkhepi “akusaleneva",
  "tika-vin07t:330_52": "pātabbatāya lokavajjatā”ti evameva atthoti niṭṭhamettha gantabbaṃ.",
  "tika-vin07t:331_0": "Apica yaṃ gaṇṭhipadesu “etaṃ sattaṃ māressāmīti tasmiṃyeva padese nipannaṃ aññaṃ mārentassa pāṇasāmaññassa atthitāya yathā pāṇātipāto hoti,",
  "tika-vin07t:331_1": "evaṃ etaṃ majjaṃ pivissāmīti aññaṃ majjaṃ pivantassa majjasāmaññassa atthitāya akusalameva hoti,",
  "tika-vin07t:331_2": "yathā pana kaṭṭhasaññāya sappaṃ ghātentassa pāṇātipāto na hoti,",
  "tika-vin07t:331_3": "evaṃ nāḷikerapānasaññāya majjaṃ pivantassa akusalaṃ na hotī”ti pāṇātipātena saddhiṃ sabbathā samānattena upametvā vuttaṃ,",
  "tika-vin07t:331_4": "taṃ ativiya ayuttaṃ sabbesaṃ sikkhāpadānaṃ pāṇātipātādiakusalānañca aññamaññaṃ samānatāya niyamābhāvā.",
  "tika-vin07t:331_5": "Pāṇātipāto hi pariyāyenāpi sijjhati,",
  "tika-vin07t:331_6": "na tathā adinnādānaṃ.",
  "tika-vin07t:331_7": "Taṃ pana āṇattiyāpi sijjhati,",
  "tika-vin07t:331_8": "na ca methunādīsu.",
  "tika-vin07t:331_9": "Tasmā payogaṅgādīhipi bhinnānameva saṃsaṭṭhaṃ sabbathā samīkaraṇaṃ ayuttameva.",
  "tika-vin07t:331_10": "“Pāṇātipāto viya adinnādānamethunādīnipi pariyāyakathādīhi sijjhantī”ti kenaci vutte taṃ kinti na gayhati tathā vacanābhāvāti ce?",
  "tika-vin07t:331_11": "Idhāpi “tathā pāṇātipātasadisaṃ surāpāna”nti vacanābhāvā idampi na gahetabbameva.",
  "tika-vin07t:331_12": "Kiñci aṭṭhakathāvacaneneva siddhamevatthaṃ paṭibāhantena vinayaññunā suttasuttānulomādīhi tassa virodhaṃ dassetvā paṭibāhetabbaṃ,",
  "tika-vin07t:331_13": "na pana payogaṅgādīhi accantavibhinnena sikkhāpadantarena saha samīkaraṇamattena.",
  "tika-vin07t:331_14": "Na hi “surāti ajānitvā pivantassāpi akusalamevā”ti ettha suttādivirodho atthi,",
  "tika-vin07t:331_15": "vinayapiṭake tāva etassa atthassa viruddhaṃ suttādikaṃ na dissati,",
  "tika-vin07t:331_16": "nāpi suttapiṭakādīsu.",
  "tika-vin07t:332_0": "Yaṃ panettha keci vadanti “manopubbaṅgamā dhammāti vuttattā sabbāni akusalāni pubbe vītikkamavatthuṃ jānantasseva hontī”ti.",
  "tika-vin07t:332_1": "Taṃ tesaṃ suttādhippāyānabhiññātameva pakāseti.",
  "tika-vin07t:332_2": "Na hi “manopubbaṅgamā dhammā”ti idaṃ vacanaṃ pubbe vītikkamavatthuṃ jānantasseva akusalā dhammā uppajjantīti imamatthaṃ dīpeti,",
  "tika-vin07t:332_3": "atha kho kusalākusalā dhammā uppajjamānā uppādapaccayaṭṭhena pubbaṅgamabhūtaṃ sahajātacittaṃ nissāyeva uppajjanti,",
  "tika-vin07t:332_4": "na vinā cittenāti imamatthaṃ dīpeti.",
  "tika-vin07t:332_5": "Na hettha “surāti ajānitvā pivantassa akusalamevā”ti vutte sahajātacittaṃ vināpi lobhādiakusalacetasikā dhammā uppajjantīti ayamattho āpajjati.",
  "tika-vin07t:332_6": "Yena taṃ nisedhāya idaṃ suttaṃ āharaṇīyaṃ siyā,",
  "tika-vin07t:332_7": "abhidhammavirodhopettha natthi pubbe nāmajātiādivasena ajānantasseva pañcaviññāṇavīthiyaṃ kusalākusalajavanuppattivacanato.",
  "tika-vin07t:333_0": "Apica bālaputhujjanānaṃ chasu dvāresu uppajjamānāni javanāni yebhuyyena akusalāneva uppajjanti.",
  "tika-vin07t:333_1": "Kusalāni pana tesaṃ kalyāṇamittādiupanissayabalena appakāneva uppajjanti,",
  "tika-vin07t:333_2": "tuṇhībhūtānampi niddāyitvā supinaṃ passantānampi uddhaccādiakusalajavanasseva yebhuyyappavattito kusalākusalavirahitassa javanassa tesaṃ abhāvā.",
  "tika-vin07t:333_3": "Akusalā hi visayānuguṇaṃ vāsanānuguṇañca yathāpaccayaṃ samuppajjanti,",
  "tika-vin07t:333_4": "tattha kiṃ pubbe jānanājānananibaddhena.",
  "tika-vin07t:333_5": "Ye pana jānanādiaṅgasampannā pāṇātipātādayo,",
  "tika-vin07t:333_6": "ye ca jānanādiṃ vināpi sijjhamānā surāpānamicchādiṭṭhiādayo,",
  "tika-vin07t:333_7": "te te tathā tathā yāthāvato ñatvā sammāsambuddhena niddiṭṭhā,",
  "tika-vin07t:333_8": "tesañca yathāniddiṭṭhavasena gahaṇe ko nāma abhidhammavirodho.",
  "tika-vin07t:333_9": "Evaṃ suttādivirodhābhāvato,",
  "tika-vin07t:333_10": "aṭṭhakathāya ca vuttattā yathāvuttavasenevettha attho gahetabbo.",
  "tika-vin07t:333_11": "Yadi evaṃ kasmā “sāmaṇero jānitvā pivanto sīlabhedaṃ āpajjati,",
  "tika-vin07t:333_12": "na ajānitvā”ti aṭṭhakathāyaṃ vuttanti?",
  "tika-vin07t:333_13": "Nāyaṃ doso sīlabhedassa bhagavato āṇāyattattā ukkhittānuvattikādīnaṃ sīlabhedo viya.",
  "tika-vin07t:333_14": "Na hi tāsaṃ akusaluppattiyā eva sīlabhedo hoti saṅghāyattasamanubhāsanānantareyeva vihitattā.",
  "tika-vin07t:333_15": "Evamidhāpi jānitvā pivane eva vihito,",
  "tika-vin07t:333_16": "na ajānitvā pivane.",
  "tika-vin07t:333_17": "Añño hi sikkhāpadavisayo,",
  "tika-vin07t:333_18": "añño akusalavisayo.",
  "tika-vin07t:333_19": "Teneva sāmaṇerānaṃ purimesu pañcasu sikkhāpadesu ekasmiṃ bhinne sabbānipi sikkhāpadāni bhijjanti.",
  "tika-vin07t:333_20": "Akusalaṃ pana yaṃ bhinnaṃ,",
  "tika-vin07t:333_21": "tena ekeneva hoti, nāññehi.",
  "tika-vin07t:333_22": "Tasmā sāmaṇerassa ajānitvā pivantassa sīlabhedābhāvepi kammapathappattaṃ akusalamevāti gahetabbaṃ.",
  "tika-vin07t:334_0": "Yaṃ pana sāratthadīpaniyaṃ “sāmaṇerassa surāti ajānitvā pivantassa pārājikaṃ natthi,",
  "tika-vin07t:334_1": "akusalaṃ pana hotī”ti kehici vuttavacanaṃ “taṃ tesaṃ matimatta”nti paṭikkhipitvā “bhikkhuno ajānitvāpi bījato paṭṭhāya majjaṃ pivantassa pācittiyaṃ.",
  "tika-vin07t:334_2": "Sāmaṇero jānitvā pivanto sīlabhedaṃ āpajjati,",
  "tika-vin07t:334_3": "na ajānitvāti ettakameva hi aṭṭhakathāyaṃ vuttaṃ,",
  "tika-vin07t:334_4": "akusalaṃ pana hotīti na vutta”nti tattha kāraṇaṃ vuttaṃ,",
  "tika-vin07t:334_5": "taṃ akāraṇaṃ.",
  "tika-vin07t:334_6": "Na hi aṭṭhakathāyaṃ sāmaṇerānaṃ jānitvā pivane eva sīlabhedo,",
  "tika-vin07t:334_7": "na ajānitvāti sīlabhedakathanaṭṭhāne akusalaṃ pana hotīti avacanaṃ ajānanapakkhe akusalābhāvassa kāraṇaṃ hoti,",
  "tika-vin07t:334_8": "tattha pasaṅgābhāvā,",
  "tika-vin07t:334_9": "vattabbaṭṭhāne eva “akusaleneva pātabbatāya lokavajjatā”ti vuttattā ca.",
  "tika-vin07t:334_10": "Na ca te “akusalaṃ pana hotī”ti vadantā ācariyā imaṃ sāmaṇerānaṃ sīlabhedappakāsakaṃ khandhakaṭṭhakathāpāṭhameva gahetvā avocuṃ,",
  "tika-vin07t:334_11": "yena “ettakameva aṭṭhakathāyaṃ vutta”nti vattabbaṃ siyā,",
  "tika-vin07t:334_12": "atha kho surāpānaṭṭhakathāgataṃ suttapiṭakaṭṭhakathāgatañca anekavidhaṃ vacanaṃ,",
  "tika-vin07t:334_13": "mahāvihāravāsīnaṃ paramparopadesañca gahetvā avocuṃ.",
  "tika-vin07t:334_14": "Bhinnaladdhikānaṃ abhayagirikādīnaṃ matañhetaṃ,",
  "tika-vin07t:334_15": "yadidaṃ jānitvā pivantasseva akusalanti gahaṇaṃ.",
  "tika-vin07t:334_16": "Tasmā yaṃ vuttaṃ kehici “sāmaṇerassa surāti ajānitvā pivantassa pārājikaṃ natthi,",
  "tika-vin07t:334_17": "akusalaṃ pana hotī”ti,",
  "tika-vin07t:334_18": "taṃ suvuttanti gahetabbaṃ.",
  "tika-vin07t:335_0": "Yañca sāratthadīpaniyaṃ “ajānitvā pivantassāpi sotāpannassa mukhaṃ surā na pavisati kammapathappattaakusalacitteneva",
  "tika-vin07t:335_1": "pātabbato”ti kehici vuttavacanaṃ “na sundara”nti paṭikkhipitvā “bodhisatte kucchigate bodhisattamātu",
  "tika-vin07t:335_2": "sīlaṃ viya hi idampi ariyasāvakānaṃ dhammatāsiddhanti veditabba”nti vatvā dhammatāsiddhattaṃyeva samatthetuṃ",
  "tika-vin07t:335_3": "“bhavantarepi hi ariyasāvako jīvitahetupi neva pāṇaṃ hanati,",
  "tika-vin07t:335_4": "na suraṃ pivati.",
  "tika-vin07t:335_5": "Sace pissa surañca khīrañca missetvā mukhe pakkhipanti,",
  "tika-vin07t:335_6": "khīrameva pavisati, na surā.",
  "tika-vin07t:335_7": "Yathā kiṃ?",
  "tika-vin07t:335_8": "Yathā koñcasakuṇānaṃ khīramissake udake khīrameva pavisati,",
  "tika-vin07t:335_9": "na udakaṃ.",
  "tika-vin07t:335_10": "Idaṃ yonisiddhanti ce,",
  "tika-vin07t:335_11": "idampi dhammatāsiddhanti veditabba”nti idaṃ aṭṭhakathāvacanaṃ dassitaṃ,",
  "tika-vin07t:335_12": "tampi na yuttameva.",
  "tika-vin07t:335_13": "Yathā hi bodhisattamātu sīlaṃ viya ariyasāvakānaṃ dhammatāsiddhanti ettha bodhisattamātu dhammatā nāma",
  "tika-vin07t:335_14": "bodhisattassa ca attano ca pāramitānubhāvena akusalānuppattiniyamo eva.",
  "tika-vin07t:335_15": "Tathā ariyasāvakānampi bhavantare pāṇātipātādīnaṃ dasannaṃ kammapathānaṃ aññesañca apāyahetukānaṃ akusalānaṃ",
  "tika-vin07t:335_16": "accantappahāyakassa maggassa ānubhāvena taṃtaṃsīlavītikkamahetukassa akusalassa anuppattiniyamo eva dhammatā.",
  "tika-vin07t:335_17": "Na hi sabhāvavādīnaṃ dhammatā viya ahetukatā idha dhammatā nāma.",
  "tika-vin07t:335_18": "Yathā vā evaṃdhammatānaye kāraṇassa bhāve abhāve ca kāriyassa bhāvo abhāvo ca dhammatā,",
  "tika-vin07t:335_19": "na ahetuappaccayābhāvābhāvo,",
  "tika-vin07t:335_20": "evamidhāpi pāṇātipātādikammapathānaṃ hetubhūtassa kilesassa accantābhāvena tesaṃ abhāvo,",
  "tika-vin07t:335_21": "tadavasesānaṃ akusalānaṃ hetuno bhāvena bhāvo ca dhammatā,",
  "tika-vin07t:335_22": "na ahetukatā.",
  "tika-vin07t:335_23": "Tasmā apāyahetuno rāgassa abhāveneva ariyānaṃ ajānitvāpi surāya anajjhoharaṇanti suvuttamevidaṃ kehici",
  "tika-vin07t:335_24": "“ajānitvā pivantassāpi sotāpannassa mukhaṃ surā na pavisati kammapathappattaakusalacitteneva pātabbato”ti,",
  "tika-vin07t:335_25": "taṃ kena hetunā na sundaraṃ jātanti na ñāyati,",
  "tika-vin07t:335_26": "dhammatāsiddhanti vā kathanena kathaṃ taṃ paṭikkhittanti.",
  "tika-vin07t:336_0": "Yampi dīghanikāyaṭṭhakathāyaṃ “surañca khīrañca missetvā…pe…",
  "tika-vin07t:336_1": "idaṃ dhammatāsiddha”nti vacanaṃ,",
  "tika-vin07t:336_2": "tampi surāpānassa acittakapakkhepi akusalacittaññeva sādheti.",
  "tika-vin07t:336_3": "Tathā hi “bhavantarepi hi ariyasāvako jīvitahetupi pāṇaṃ na hanati,",
  "tika-vin07t:336_4": "nādinnaṃ ādiyati…pe…",
  "tika-vin07t:336_5": "na suraṃ pivatī”ti vutte “purimānaṃ tāva catunnaṃ kammapathānaṃ sacittakattā viramaṇaṃ sukaraṃ,",
  "tika-vin07t:336_6": "pacchimassa pana surāpānassa acittakattā kathaṃ viramaṇaṃ bhaveyyā”ti codanāsambhavaṃ manasikatvā vatthuajānanavasena",
  "tika-vin07t:336_7": "acittakattepi yasmā kammapathappattaakusaleneva surā ajjhoharitabbā,",
  "tika-vin07t:336_8": "tādisī ca akusalappavatti ariyasāvakassa maggeneva hatā,",
  "tika-vin07t:336_9": "tasmāssa paragalaṃ surāya pavisanaṃ natthīti atthato gamyamānatthaṃ parihāravacanaṃ vadatā “sace pissa surañca khīrañcā”tiādi vuttaṃ.",
  "tika-vin07t:336_10": "Tattha khīrameva pavisati,",
  "tika-vin07t:336_11": "na surāti idaṃ surāya sabbathāpi paragalappavesābhāvadassanaparaṃ,",
  "tika-vin07t:336_12": "na pana surāmissakhīrassa surāya viyojanasāmatthiyadassanaparaṃ.",
  "tika-vin07t:336_13": "Ayañhettha adhippāyo –",
  "tika-vin07t:336_14": "yadi hi surāmisse khīre kiñci paviseyya,",
  "tika-vin07t:336_15": "khīrameva paviseyya, na surā.",
  "tika-vin07t:336_16": "Khīre pana surāya aviyutte na kiñci pavisatīti.",
  "tika-vin07t:336_17": "Idaṃ yonisiddhanti udakassa mukhe appavisanaṃ yonisiddhaṃ.",
  "tika-vin07t:336_18": "Yonīti cettha jāti adhippetā.",
  "tika-vin07t:336_19": "Tasmā koñcajātikānaṃ mukhatuṇḍasaṅkhātānaṃ rūpadhammānaṃ khīramissaudakajjhoharaṇahetuttābhāvena taṃ appavisanaṃ siddhanti attho.",
  "tika-vin07t:336_20": "Idampi hi khīramissāya surāya khīre pavisantepi paragalāpavisananti.",
  "tika-vin07t:336_21": "Dhammatāsiddhanti ariyasāvakassa arūpadhammānaṃ surāpivanahetubhūtakilesasahitattābhāvasaṅkhātāya dhammatāya siddhaṃ.",
  "tika-vin07t:336_22": "Evamettha acittakapakkhepi surāya akusalacitteneva pātabbato ariyasāvakānaṃ apivanaṃ samatthitanti veditabbaṃ.",
  "tika-vin07t:336_23": "Athāpi siyā ajānanapakkhe akusalacittena vināva pātabbattepi surāya apivanaṃ ariyānaṃ dhammatāti samatthanaparametanti, taṃ na,",
  "tika-vin07t:336_24": "aṭṭhakathāvacanantarehi virujjhanato.",
  "tika-vin07t:336_25": "Yathā hi vacanantarehi na virujjhati,",
  "tika-vin07t:336_26": "tathāyeva attho gahetabbo.",
  "tika-vin07t:337_0": "Apica pāṇātipātādīnaṃ pañcannaṃ kammapathānaṃ bhavantarepi akaraṇaṃ ariyānaṃ dhammatāsīlameva,",
  "tika-vin07t:337_1": "tesañca yadi sacittakataṃ samānaṃ.",
  "tika-vin07t:337_2": "Surāpānaṃ viya itarānipi cattāri ajānantenāpi ariyasāvakena na kattabbāni siyuṃ,",
  "tika-vin07t:337_3": "tathā ca ajānantānaṃ ariyānaṃ kusalābyākatacittehipi viramaṇaparamāraṇaparasantakagahaṇādīsu kāyavacīpavatti na sampajjeyya,",
  "tika-vin07t:337_4": "no ce sampajjati,",
  "tika-vin07t:337_5": "cakkhupālattherassa caṅkamanena pāṇaviyogassa,",
  "tika-vin07t:337_6": "uppalavaṇṇattheriyā balakkārena maggenamaggaphusanassa ca pavattattā.",
  "tika-vin07t:337_7": "Tasmā surāpānassa acittakapakkhepi akusaleneva pātabbatāya surā ariyānaṃ paragalaṃ na pavisatīti visesetvā vuttanti veditabbaṃ.",
  "tika-vin07t:338_0": "Nanu vatthuṃ jānantasseva sabbe kammapathā vuttāti? Na,",
  "tika-vin07t:338_1": "micchādiṭṭhiyā viparītaggahaṇeneva pavattattā.",
  "tika-vin07t:338_2": "Kathañhi nāma asabbaññuṃ sabbaññuto,",
  "tika-vin07t:338_3": "aniccādiṃ niccādito ca gahaṇantī diṭṭhi vatthuṃ vijānāti.",
  "tika-vin07t:338_4": "Yadi hi jāneyya,",
  "tika-vin07t:338_5": "micchādiṭṭhiyeva na siyā.",
  "tika-vin07t:338_6": "Sā ca kammapathesu gaṇitāti kuto jānantasseva kammapathappavattiniyamo.",
  "tika-vin07t:338_7": "Atha sabbaññuṃ sabbaññūti gaṇhantīpi “ayaṃ satto”ti tassa sarūpaggahaṇato diṭṭhipi vatthuṃ vijānātīti ce? Na,",
  "tika-vin07t:338_8": "surāpānassapi “ayaṃ na surā”ti sarūpaggahaṇassa samānattā.",
  "tika-vin07t:338_9": "“Aya”nti ca vatthuparāmasanepi “surā”ti visesavijānanābhāvā na jānātīti ce?",
  "tika-vin07t:338_10": "“Aya”nti puggalattaṃ jānantīpi “asabbaññū”tipi visesajānanābhāvā diṭṭhipi vatthuṃ na jānātīti samānameva.",
  "tika-vin07t:338_11": "Evañhi tesaṃ buddhāti ahitoti ahitaṃ vā pūraṇakassapādiṃ hito paṭighassa vā anunayassa vā uppādanepi eseva nayo.",
  "tika-vin07t:338_12": "Vipallāsapubbakañhi sabbaṃ akusalaṃ.",
  "tika-vin07t:339_0": "Apica surāya pīyamānāya niyamena akusaluppādanaṃ sabhāvo pītāya viya.",
  "tika-vin07t:339_1": "Khīrādisaññāya pītasurassa puggalassa mātubhaginiādīsupi rāgadosādiakusalappabandho vatthusabhāveneva uppajjati,",
  "tika-vin07t:339_2": "evaṃ pīyamānakkhaṇepi tikhiṇo rāgo uppajjateva,",
  "tika-vin07t:339_3": "teneva sāgatattherassa ajānitvā pivanakāle pañcābhiññādijhānaparihāni,",
  "tika-vin07t:339_4": "pacchā ca buddhādīsu agāravādiakusalappabandho yāva surāvigamā pavattittha.",
  "tika-vin07t:339_5": "Teneva bhagavāpi tassa agāravādiakausalappavattidassanamukhena surādosaṃ pakāsetvā sikkhāpadaṃ paññapesi.",
  "tika-vin07t:339_6": "Na hi pañcanīvaraṇuppattiṃ vinā jhānaparihāni hoti.",
  "tika-vin07t:339_7": "Tasmā ajānantassāpi surā pīyamānā pītā ca attano sabhāveneva akusaluppādikāti ayamattho sāgatattherassa jhānaparihāniyā anvayatopi,",
  "tika-vin07t:339_8": "ariyānaṃ kilesābhāvena mukhena surāya appavesasaṅkhātabyatirekatopi sijjhatīti niṭṭhamettha gantabbaṃ,",
  "tika-vin07t:339_9": "evaṃ gahaṇameva hi vibhajjavādīmatānusāraṃ.",
  "tika-vin07t:340_0": "Yaṃ pana “jānitvā pivantasseva akusala”nti gahaṇaṃ,",
  "tika-vin07t:340_1": "taṃ bhinnaladdhikānaṃ abhayagirikādīnameva mataṃ,",
  "tika-vin07t:340_2": "taṃ pana gaṇṭhipadakārakādīhi “paravādo”ti ajānantehi attano matiyā saṃsanditvā likhitaṃ vibhajjavādīmaṇḍalampi pavisitvā yāvajjatanā sāsanaṃ dūseti,",
  "tika-vin07t:340_3": "purāpi kira imasmimpi damiḷaraṭṭhe koci bhinnaladdhiko nāgaseno nāma thero kuṇḍalakesīvatthuṃ paravādamathananayadassanatthaṃ",
  "tika-vin07t:340_4": "damiḷakabbarūpena kārento “imaṃ surāpānassa jānitvāva pivane akusalanayaṃ,",
  "tika-vin07t:340_5": "aññañca desakālādibhedena anantampi ñeyyaṃ sabbaññutaññāṇaṃ salakkhaṇavaseneva ñātuṃ na sakkoti ñāṇena",
  "tika-vin07t:340_6": "paricchinnattena ñeyyassa anantattahānippasaṅgato.",
  "tika-vin07t:340_7": "Aniccādisāmaññalakkhaṇavaseneva pana ñātuṃ sakkotī”ti ca,",
  "tika-vin07t:340_8": "“paramatthadhammesu nāmarūpantiādibhedo viya puggalādisammutipi visuṃ vatthubhedo evā”ti ca evamādikaṃ",
  "tika-vin07t:340_9": "bahuṃ viparītatthanayaṃ kabbākārassa kavino upadisitvā tasmiṃ pabandhe kāraṇābhāsehi satiṃ sammohetvā",
  "tika-vin07t:340_10": "pabandhāpesi,",
  "tika-vin07t:340_11": "tañca kabbaṃ nissāya imaṃ bhinnaladdhikamataṃ idha vibhajjavādīmate sammissaṃ ciraṃ pavattittha.",
  "tika-vin07t:340_12": "Taṃ pana pacchā ācariyabuddhappiyamahātherena bāhirabbharikaṃ diṭṭhijālaṃ vighāṭetvā idha parisuddhaṃ",
  "tika-vin07t:340_13": "sāsanaṃ patiṭṭhāpentena sodhitampi sāratthadīpaniyā vinayaṭīkāya surāpānassa sacittakapakkheyeva cittaṃ",
  "tika-vin07t:340_14": "akusalanti samatthanavacanaṃ nissāya kehici vipallattacittehi puna ukkhittasiraṃ jātaṃ,",
  "tika-vin07t:340_15": "tañca mahātherehi vinicchinitvā gārayhavādaṃ katvā madditvā laddhigāhake ca bhikkhū viyojetvā dhammena vinayena satthusāsanena cireneva vūpasamitaṃ.",
  "tika-vin07t:340_16": "Tenevettha mayaṃ evaṃ vitthārato idaṃ paṭikkhipimha “mā aññepi vibhajjavādino ayaṃ laddhi dūsesī”ti.",
  "tika-vin07t:340_17": "Tasmā idha vuttāni avuttāni ca kāraṇāni suṭṭhu sallakkhetvā yathā āgamavirodho na hoti,",
  "tika-vin07t:340_18": "tathā attho gahetabbo.",
  "tika-vin07t:341_0": "Sesanti yassa vatthuvijānanacittena sacittakapakkhepi cittaṃ akusalamevāti niyamo natthi,",
  "tika-vin07t:341_1": "taṃ sabbanti attho.",
  "tika-vin07t:341_2": "Rundhantīti “tiracchānagatitthiyā doso natthī”tiādinā anāpattiyā lesaggahaṇaṃ nivārentī.",
  "tika-vin07t:341_3": "Dvāraṃ pidahantīti “tañca kho manussitthiyā”tiādinā lesaggahaṇassa kāraṇasaṅkhātaṃ dvāraṃ pidahantī.",
  "tika-vin07t:341_4": "Sotaṃ pacchindamānāti tadubhayalesaggahaṇadvārānaṃ vasena avicchinnaṃ vītikkamasotaṃ pacchindamānā.",
  "tika-vin07t:341_5": "Gāḷhataraṃ karontīti yathāvuttehi kāraṇehi paṭhamapaññattisiddhaṃ āpattiññeva daḷhaṃ karontī,",
  "tika-vin07t:341_6": "anāpattiyā okāsaṃ adadamānāti attho.",
  "tika-vin07t:341_7": "Sā ca yasmā vītikkamābhāve,",
  "tika-vin07t:341_8": "avisayatāya abbohārike vītikkame ca lokavajjepi sithilaṃ karontī uppajjati,",
  "tika-vin07t:341_9": "tasmā tathā uppattiṃ uppattikāraṇañca dassento āha aññatra adhimānātiādi.",
  "tika-vin07t:341_10": "Aññatra adhimānāti imissā anupaññattiyā “vītikkamābhāvā”ti kāraṇaṃ vuttaṃ.",
  "tika-vin07t:341_11": "Aññatra supinantāti imissā “abbohārikattā”ti kāraṇaṃ vuttaṃ.",
  "tika-vin07t:341_12": "Tattha vītikkamābhāvāti pāpicchāya avijjamānassa uttarimanussadhammassa vijjamānato pakāsanavasappavattavisaṃvādanādhippāyasaṅkhātassa",
  "tika-vin07t:341_13": "vītikkamassa abhāvato.",
  "tika-vin07t:341_14": "Adhimānikassa hi anadhigate adhigatasaññitāya yathāvuttavītikkamo natthi.",
  "tika-vin07t:341_15": "Abbohārikattāti “atthesā,",
  "tika-vin07t:341_16": "bhikkhave, cetanā,",
  "tika-vin07t:341_17": "sā ca kho abbohārikā”ti vacanato mocanassādacetanāya upakkamanassa ca vijjamānattepi thinamiddhena abhibhūtatāya avasattena abbohārikattā,",
  "tika-vin07t:341_18": "āpattikāraṇavohārābhāvāti attho. Vā-",
  "tika-vin07t:341_19": "saddo cettha samuccayattho daṭṭhabbo,",
  "tika-vin07t:341_20": "“abbohārikattā cā”ti vā pāṭho.",
  "tika-vin07t:341_21": "Vuttāti duvidhāpi cesā anupaññatti anāpattikarā vuttāti adhippāyo.",
  "tika-vin07t:342_0": "Akate vītikkameti āpadāsupi bhikkhūhi sikkhāpadavītikkame akate,",
  "tika-vin07t:342_1": "kukkuccā na bhuñjiṃsūtiādīsu viya vītikkamaṃ akatvā bhikkhūhi attano dukkhuppattiyā ārocitāyāti attho.",
  "tika-vin07t:342_2": "Sithilaṃ karontīti paṭhamaṃ sāmaññato baddhasikkhāpadaṃ mocetvā attano visaye anāpattikaraṇavasena sithilaṃ karontī.",
  "tika-vin07t:342_3": "Dvāraṃ dadamānāti anāpattiyā dvāraṃ dadamānā.",
  "tika-vin07t:342_4": "Aparāparampi anāpattiṃ kurumānāti dinnena tena dvārena uparūpari anāpattibhāvaṃ dīpentī.",
  "tika-vin07t:342_5": "Paññattepi sikkhāpade udāyinā “muhuttikāya vesiyā na doso”ti lesena vītikkamitvā sañcarittāpajjanavatthusmiṃ paññattattā “kate vītikkame”ti vuttaṃ.",
  "tika-vin07t:342_6": "Paññattigatikāti atthato mūlapaññattiyevāti adhippāyo.",
  "tika-vin07t:343_0": "Makkaṭīvatthukathāvaṇṇanānayo niṭṭhito.",
  "tika-vin07t:344_0": "Santhatabhāṇavāro",
  "tika-vin07t:345_0": "Vajjiputtakavatthukathāvaṇṇanā",
  "tika-vin07t:346_0": "43- 44.",
  "tika-vin07t:346_1": "Vajjiputtakavatthukathāya pāḷiyaṃ “vesālikā…pe…",
  "tika-vin07t:346_2": "methunaṃ dhammaṃ paṭiseviṃsū”ti ettha te ñātikulaṃ gantvā gihiliṅgaṃ gahetvā “gihibhūtā maya”nti saññāya methunaṃ paṭiseviṃsūti gahetabbaṃ,",
  "tika-vin07t:346_3": "tenāha ñātibyasanenapi phuṭṭhātiādi.",
  "tika-vin07t:346_4": "Ñātīnaṃ vināso rājadaṇḍādikāraṇena hotīti āha rājadaṇḍaiccādi.",
  "tika-vin07t:346_5": "Dhaññahiraññadāsidāsagomahiṃsādidhanāni bhogā nāma,",
  "tika-vin07t:346_6": "tesampi rājadaṇḍādināva vināsoti āha “esa nayo dutiyapadepī”ti.",
  "tika-vin07t:346_7": "Na sabbaññubuddhotiādinā tīsu vatthūsu appasannāva sāsane abhabbāti saññāya attano bhabbataṃ pakāsentā na mayantiādimāhaṃsūti veditabbaṃ.",
  "tika-vin07t:346_8": "“Aṭṭhatiṃsārammaṇesū”ti pāḷiyaṃ anāgate ālokākāsakasiṇe vajjetvā vuttaṃ,",
  "tika-vin07t:346_9": "tehi pana saddhiṃ cattālīsa honti.",
  "tika-vin07t:346_10": "Vibhattā kusalā dhammāti “imasmiṃ ārammaṇe idaṃ hotī”ti vibhāgaso dassitā saupacārajjhānā mahaggatakusalā dhammā.",
  "tika-vin07t:346_11": "Gihipalibodhanti sahasokitādivasena gihīsu byāvaṭataṃ.",
  "tika-vin07t:346_12": "Āvāsapalibodhanti senāsanesu navakammādivasena niccabyāvaṭataṃ.",
  "tika-vin07t:346_13": "Duppariccāgānaṃ imesaṃ dvinnaṃ palibodhānaṃ vasena sabbepi palibodhā saṅgahitā evāti veditabbaṃ.",
  "tika-vin07t:347_0": "Yenāti kāraṇena.",
  "tika-vin07t:347_1": "Asaṃvāsoti idaṃ tasmiṃ attabhāve kenacipi pariyāyena bhikkhu hutvā bhikkhūhi saddhiṃ saṃvāsaṃ nārahatīti",
  "tika-vin07t:347_2": "imamatthaṃ sandhāya vuttanti āha “asaṃvāso”ti.",
  "tika-vin07t:347_3": "Paññattaṃ samūhaneyyāti “so āgato na pabbājetabbo”ti avatvā “na upasampādetabbo”ti ettakasseva vuttattā",
  "tika-vin07t:347_4": "pārājikassa sāmaṇerabhūmi anuññātāti viññāyati,",
  "tika-vin07t:347_5": "tenāha sāmaṇerabhūmiyaṃ pana ṭhitotiādi.",
  "tika-vin07t:347_6": "“Yo pana bhikkhū”ti vuttattā paccakkhātasikkho yasmā bhikkhu na hoti,",
  "tika-vin07t:347_7": "methunasevane ca pārājikaṃ nāpajjati,",
  "tika-vin07t:347_8": "tasmāssa “āgato upasampādetabbo”ti upasampadaṃ anujānanto pārājikaṃ na samūhanati nāma,",
  "tika-vin07t:347_9": "tenāha “bhikkhubhāve ṭhatvā avipannasīlatāyā”ti.",
  "tika-vin07t:347_10": "Uttamatthaṃ arahattaṃ,",
  "tika-vin07t:347_11": "nibbānameva vā.",
  "tika-vin07t:348_0": "Catubbidhavinayādikathāvaṇṇanā",
  "tika-vin07t:349_0": "45.",
  "tika-vin07t:349_1": "Nīharitvāti pāḷito uddharitvā,",
  "tika-vin07t:349_2": "tathā hi “pañcahupāli,",
  "tika-vin07t:349_3": "aṅgehi samannāgatena bhikkhunā nānuyuñjitabbaṃ.",
  "tika-vin07t:349_4": "Katamehi pañcahi?",
  "tika-vin07t:349_5": "Suttaṃ na jānāti,",
  "tika-vin07t:349_6": "suttānulomaṃ na jānātī”tiādipāḷito suttaṃ suttānulomañca nīhariṃsu.",
  "tika-vin07t:349_7": "“Anāpatti evaṃ amhākaṃ ācariyānaṃ uggaho paripucchāti bhaṇatī”ti evamādito ācariyavādaṃ.",
  "tika-vin07t:349_8": "“Āyasmā upāli evamāha –",
  "tika-vin07t:349_9": "‘anāpatti, āvuso,",
  "tika-vin07t:349_10": "supinantenā’ti” evamādito attano matiṃ nīhariṃsu,",
  "tika-vin07t:349_11": "sā ca therassa attanomati suttena saṅgahitattā suttaṃ jātaṃ,",
  "tika-vin07t:349_12": "evamaññāpi suttādīhi saṅgahitāva gahetabbā,",
  "tika-vin07t:349_13": "netarāti veditabbaṃ.",
  "tika-vin07t:349_14": "Atha vā nīharitvāti vibhajitvā sāṭṭhakathaṃ sakalaṃ vinayapiṭakaṃ suttādīsu catūsu padesesu pakkhipitvā",
  "tika-vin07t:349_15": "catudhā vibhajitvā vinayaṃ pakāsesuṃ tabbinimuttassa abhāvāti adhippāyo.",
  "tika-vin07t:349_16": "Vuttanti nāgasenattherena milindapañhe vuttaṃ.",
  "tika-vin07t:349_17": "Kaṇṭhādivaṇṇuppattiṭṭhānakaraṇādīhi āharitvā attano vacīviññattiyāva bhāsitavacanaṃ āhaccapadaṃ.",
  "tika-vin07t:349_18": "Rasoti sāro “pattaraso”tiādīsu viya,",
  "tika-vin07t:349_19": "paṭikkhittaanuññātasuttasāroti attho,",
  "tika-vin07t:349_20": "rasoti vā lakkhaṇaṃ paṭivatthukaṃ anuddharitvā lakkhaṇānulomena vuttattā.",
  "tika-vin07t:349_21": "Dhammasaṅgāhakādiācariyavaṃsena ābhatā aṭṭhakathā ācariyavaṃsoti āha “ācariyavaṃsoti ācariyavādo”ti.",
  "tika-vin07t:350_0": "Vinayapiṭake pāḷīti idha adhikāravasena vuttaṃ.",
  "tika-vin07t:350_1": "Sesapiṭakesupi suttādicatunayā yathānurūpaṃ labbhanteva.",
  "tika-vin07t:350_2": "Mahāpadesāti mahāokāsā mahāvisayā,",
  "tika-vin07t:350_3": "te atthato “yaṃ,",
  "tika-vin07t:350_4": "bhikkhave”tiādipāḷivasena akappiyānulomato kappiyānulomato ca puggalehi nayato tathā tathā gayhamānā atthanayā eva.",
  "tika-vin07t:350_5": "Te hi bhagavatā sarūpato avuttesupi paṭikkhittānulomesu,",
  "tika-vin07t:350_6": "anuññātānulomesu ca sesesu kiccesu nivattipavattihetutāya mahāgocarāti “mahāpadesā”ti vuttā,",
  "tika-vin07t:350_7": "na pana “yaṃ,",
  "tika-vin07t:350_8": "bhikkhave,",
  "tika-vin07t:350_9": "mayā idaṃ na kappatī”tiādinā vuttā sādhippāyā pāḷiyeva tassā sutte paviṭṭhattā.",
  "tika-vin07t:350_10": "“Suttānulomampi sutte otāretabbaṃ…pe…",
  "tika-vin07t:350_11": "suttameva balavatara”nti hi vuttaṃ,",
  "tika-vin07t:350_12": "na hesā sādhippāyā pāḷi sutte otāretabbā,",
  "tika-vin07t:350_13": "na gahetabbā vā hoti,",
  "tika-vin07t:350_14": "yenāyaṃ suttānulomaṃ siyā.",
  "tika-vin07t:350_15": "Tasmā imaṃ pāḷiadhippāyaṃ nissāya puggalehi gahitā yathāvuttaatthāva suttānulomaṃ.",
  "tika-vin07t:350_16": "Tappakāsakattā pana ayaṃ pāḷipi suttānulomanti gahetabbaṃ,",
  "tika-vin07t:350_17": "tenāha ye bhagavatā evaṃ vuttātiādi.",
  "tika-vin07t:350_18": "Yaṃ bhikkhavetiādipāḷinayena hi puggalehi gahetabbā ye akappiyānulomādayo atthā vuttā,",
  "tika-vin07t:350_19": "te mahāpadesāti attho.",
  "tika-vin07t:351_0": "Bhagavato pakiṇṇakadesanābhūtā ca suttānulomabhūtā ca aṭṭhakathā.",
  "tika-vin07t:351_1": "Yasmā dhammasaṅgāhakattherehi pāḷivaṇṇanākkamena saṅgahetvā vuttā,",
  "tika-vin07t:351_2": "tasmā “ācariyavādo”ti vuttā,",
  "tika-vin07t:351_3": "etena ca aṭṭhakathā suttasuttānulomesu atthato saṅgayhatīti veditabbā.",
  "tika-vin07t:351_4": "Yathā ca esā,",
  "tika-vin07t:351_5": "evaṃ attanomatipi pamāṇabhūtā.",
  "tika-vin07t:351_6": "Na hi bhagavato vacanaṃ vacanānulomañca anissāya aggasāvakādayopi attano ñāṇabalena suttābhidhammavinayesu",
  "tika-vin07t:351_7": "kañci sammutiparamatthabhedaṃ atthaṃ vattuṃ sakkonti,",
  "tika-vin07t:351_8": "tasmā sabbampi vacanaṃ sutte suttānulome ca saṅgayhati.",
  "tika-vin07t:351_9": "Visuṃ pana aṭṭhakathādīnaṃ saṅgahitattā tadavasesaṃ suttasuttānulomato gahetvā catudhā vinayo niddiṭṭho.",
  "tika-vin07t:351_10": "Suttādayo nissāyeva pavattāpi attanomati tesu sarūpena anāgatattā vuttaṃ “suttasuttānulomaācariyavāde muñcitvā”ti,",
  "tika-vin07t:351_11": "tenāha “anubuddhiyā nayaggāhenā”ti.",
  "tika-vin07t:351_12": "Tattha suttādīni anugatāya eva buddhiyā tehi laddhanayaggāhena cāti attho.",
  "tika-vin07t:352_0": "Theravādoti mahāsumattherādīnaṃ gāho.",
  "tika-vin07t:352_1": "Suttādiṃ nissāyeva viparītatopi attanomati uppajjatīti āha taṃ panātiādi.",
  "tika-vin07t:352_2": "Atthenāti attanā nayaggahitena atthena.",
  "tika-vin07t:352_3": "Pāḷinti attano gāhassa nissayabhūtaṃ sāṭṭhakathaṃ pāḷiṃ.",
  "tika-vin07t:352_4": "Pāḷiyāti tappaṭikkhepatthaṃ parenāhaṭāya sāṭṭhakathāya pāḷiyā,",
  "tika-vin07t:352_5": "attanā gahitaṃ atthaṃ nissāya pāḷiñca saṃsanditvāti attho.",
  "tika-vin07t:352_6": "Ācariyavādeti attanā parena ca samuddhaṭaaṭṭhakathāya.",
  "tika-vin07t:352_7": "Otarati ceva sameti cāti attanā uddhaṭehi saṃsandanavasena otarati,",
  "tika-vin07t:352_8": "parena uddhaṭena sameti.",
  "tika-vin07t:352_9": "Sabbadubbalāti asabbaññupuggalassa dosavāsanāya yāthāvato atthasampaṭipattiabhāvato vuttaṃ.",
  "tika-vin07t:352_10": "Pamādapāṭhavasena ācariyavādassa suttānulomena asaṃsandanāpi siyāti āha “itaro na gahetabbo”ti.",
  "tika-vin07t:353_0": "Samentameva gahetabbanti ye suttena saṃsandanti,",
  "tika-vin07t:353_1": "evarūpāva atthā mahāpadesato uddharitabbāti dasseti tathā tathā uddhaṭaatthānameva suttānulomattā,",
  "tika-vin07t:353_2": "tenāha “suttānulomato hi suttameva balavatara”nti.",
  "tika-vin07t:353_3": "Appaṭivattiyanti appaṭibāhiyaṃ.",
  "tika-vin07t:353_4": "Kārakasaṅghasadisanti pamāṇattā saṅgītikārakasaṅghasadisaṃ.",
  "tika-vin07t:353_5": "Buddhānaṃ ṭhitakālasadisanti dharamānakabuddhasadisanti attho.",
  "tika-vin07t:353_6": "Sakavādī suttaṃ gahetvā kathetītiādīsu yo yathābhūtamatthaṃ gahetvā kathanasīlo,",
  "tika-vin07t:353_7": "so sakavādī.",
  "tika-vin07t:353_8": "Suttanti saṅgītittayāruḷhaṃ pāḷivacanaṃ.",
  "tika-vin07t:353_9": "Paravādīti mahāvihāravāsī vā hotu aññanikāyavāsī vā,",
  "tika-vin07t:353_10": "yo viparītato atthaṃ gahetvā kathanasīlo,",
  "tika-vin07t:353_11": "sova idha “paravādī”ti vutto.",
  "tika-vin07t:353_12": "Suttānulomanti saṅgītittayāruḷhaṃ vā anāruḷhaṃ vā yaṃkiñci vipallāsato vā vañcanāya vā “saṅgītittayāgatamida”nti dassiyamānaṃ suttānulomaṃ.",
  "tika-vin07t:353_13": "Keci “aññanikāye suttānuloma”nti vadanti,",
  "tika-vin07t:353_14": "taṃ na yuttaṃ sakavādīparavādīnaṃ ubhinnampi saṅgītittayāruḷhasuttādīnaṃ eva gahetabbato.",
  "tika-vin07t:353_15": "Tathā hi vakkhati “tisso saṅgītiyo āruḷhaṃ pāḷiāgataṃ paññāyati,",
  "tika-vin07t:353_16": "gahetabba”ntiādi.",
  "tika-vin07t:353_17": "Na hi sakavādī aññanikāyasuttādiṃ pamāṇato gaṇhāti,",
  "tika-vin07t:353_18": "yena tesu suttādīsu dassitesu tattha ṭhātabbaṃ bhaveyya,",
  "tika-vin07t:353_19": "vakkhati ca “paro tassa akappiyabhāvasādhakaṃ suttato bahuṃ kāraṇañca vinicchayañca dasseti…pe…",
  "tika-vin07t:353_20": "‘sādhū’ti sampaṭicchitvā akappiyeyeva ṭhātabba”nti.",
  "tika-vin07t:353_21": "Tasmā paravādināpi saṅgītittaye anāruḷhampi anāruḷhamicceva dassīyati,",
  "tika-vin07t:353_22": "kevalaṃ tassa tassa suttādino saṅgītittaye anāgatassa kūṭatā,",
  "tika-vin07t:353_23": "āgatassa ca byañjanacchāyāya aññathā adhippāyayojanā ca viseso.",
  "tika-vin07t:353_24": "Tattha ca yaṃ kūṭaṃ,",
  "tika-vin07t:353_25": "taṃ apanīyati.",
  "tika-vin07t:353_26": "Yaṃ aññathā yojitaṃ,",
  "tika-vin07t:353_27": "tassa viparītatāsandassanatthaṃ tadaññena suttādinā saṃsandanā karīyati.",
  "tika-vin07t:353_28": "Yo pana paravādinā gahito adhippāyo suttantādinā saṃsandati,",
  "tika-vin07t:353_29": "so sakavādināpi attano gāhaṃ vissajjetvā gahetabboti ubhinnampi saṅgītittayāgatameva suttādipamāṇanti veditabbaṃ.",
  "tika-vin07t:353_30": "Teneva kathāvatthuppakaraṇe sakavāde pañca suttasatāni paravāde pañcāti suttasahassampi adhippāyaggahaṇanānattena saṅgītittayāgatameva gahitaṃ,",
  "tika-vin07t:353_31": "na nikāyantare kiñcīti.",
  "tika-vin07t:354_0": "Khepanti “kiṃ iminā”ti paṭikkhepaṃ chaḍḍanaṃ.",
  "tika-vin07t:354_1": "Garahanti “kimesa bālo jānātī”ti nindanaṃ.",
  "tika-vin07t:354_2": "Sutte otāretabbanti yassa suttassa anulomanato idaṃ suttānulomaṃ akāsi, tasmiṃ,",
  "tika-vin07t:354_3": "tadanurūpe vā aññatarasmiṃ sutte attanā gahitaṃ suttānulomaṃ atthato saṃsandanavasena otāretabbaṃ,",
  "tika-vin07t:354_4": "“iminā ca iminā ca kāraṇena imasmiṃ sutte saṃsandatī”ti saṃsanditvā dassetabbanti attho.",
  "tika-vin07t:354_5": "Ayanti sakavādī.",
  "tika-vin07t:354_6": "Paroti paravādī.",
  "tika-vin07t:354_7": "Ācariyavādo sutte otāretabboti yassa suttassa vaṇṇanāvasena ayaṃ ācariyavādo pavatto, tasmiṃ,",
  "tika-vin07t:354_8": "tādise ca aññatarasmiṃ sutte pubbāparaatthasaṃsandanavasena otāretabbaṃ.",
  "tika-vin07t:354_9": "Gārayhācariyavādoti pamādalikhito,",
  "tika-vin07t:354_10": "bhinnaladdhikehi vā ṭhapito,",
  "tika-vin07t:354_11": "esa nayo sabbattha.",
  "tika-vin07t:355_0": "Yaṃ kiñci kūṭasuttaṃ bāhirakasuttādivacanaṃ na gahetabbanti dassetuṃ suttaṃ suttānulome otāretabbantiādi vuttaṃ.",
  "tika-vin07t:355_1": "Guḷhavessantarādīni mahāsaṅghikādibhinnaladdhikānaṃ pakaraṇāni. Ādi-",
  "tika-vin07t:355_2": "saddena guḷhaummaggādīnaṃ gahaṇaṃ.",
  "tika-vin07t:355_3": "Sakavādī suttaṃ gahetvā katheti,",
  "tika-vin07t:355_4": "paravādīpi suttantiādinā aññepi vādālambanā vuttanayena sakkā ñātunti idha na vuttā.",
  "tika-vin07t:356_0": "Evaṃ suttasuttānulomādimukhena sāmaññato vivādaṃ dassetvā idāni visesato vivādavatthuṃ tabbinicchayamukhena",
  "tika-vin07t:356_1": "suttādīnañca dassetuṃ atha panāyaṃ kappiyantiādi vuttaṃ.",
  "tika-vin07t:356_2": "Sutte ca suttānulome cāti ettha ca-",
  "tika-vin07t:356_3": "kāro vikappattho,",
  "tika-vin07t:356_4": "tena ācariyavādādīnampi saṅgaho,",
  "tika-vin07t:356_5": "tenāha “kāraṇañca vinicchayañca dassetī”ti.",
  "tika-vin07t:356_6": "Tattha kāraṇanti suttādinayaṃ nissāya attanomatiyā uddhaṭaṃ hetuṃ.",
  "tika-vin07t:356_7": "Vinicchayanti aṭṭhakathāvinicchayaṃ.",
  "tika-vin07t:356_8": "Kāraṇacchāyāti suttādīsu “kappiya”nti gāhassa,",
  "tika-vin07t:356_9": "“akappiya”nti gāhassa ca nimittabhūtaṃ kicchena paṭipādanīyaṃ avibhūtakāraṇaṃ kāraṇacchāyā,",
  "tika-vin07t:356_10": "kāraṇapatirūpakanti attho.",
  "tika-vin07t:356_11": "Vinayañhi patvāti imassa vivaraṇaṃ kappiyākappiyavicāraṇamāgammāti.",
  "tika-vin07t:356_12": "Rundhitabbanti kappiyasaññāya vītikkamakaraṇaṃ rundhitabbaṃ,",
  "tika-vin07t:356_13": "taṃnivāraṇacittaṃ daḷhataraṃ kātabbaṃ.",
  "tika-vin07t:356_14": "Sotaṃ pacchinditabbanti tattha vītikkamappavatti pacchinditabbā.",
  "tika-vin07t:356_15": "Garukabhāveti akappiyabhāve.",
  "tika-vin07t:356_16": "Suttavinicchayakāraṇehīti suttena aṭṭhakathāvinicchayena ca laddhakāraṇehi.",
  "tika-vin07t:356_17": "Evantiādi yathāvuttassa atthassa nigamanavacanaṃ.",
  "tika-vin07t:356_18": "Atirekakāraṇanti suttādīsu purimaṃ purimaṃ atirekakāraṇaṃ nāma,",
  "tika-vin07t:356_19": "bahukāraṇaṃ vā.",
  "tika-vin07t:357_0": "Vācuggatanti vācāya uggataṃ,",
  "tika-vin07t:357_1": "tattha nirantaraṃ ṭhitanti attho.",
  "tika-vin07t:357_2": "“Suttaṃ nāma sakalaṃ vinayapiṭaka”nti vuttattā puna suttatoti tadatthapaṭipādakaṃ suttābhidhammapāḷivacanaṃ adhippetaṃ.",
  "tika-vin07t:357_3": "Anubyañjanatoti imassa vivaraṇaṃ paripucchato ca aṭṭhakathāto cāti.",
  "tika-vin07t:357_4": "Tattha paripucchāti ācariyassa santikā pāḷiyā atthasavanaṃ.",
  "tika-vin07t:357_5": "Aṭṭhakathāti pāḷimuttakavinicchayo.",
  "tika-vin07t:357_6": "Tadubhayampi hi pāḷiṃ anugantvā atthassa byañjanato “anubyañjana”nti vuttaṃ.",
  "tika-vin07t:357_7": "Vinayeti vinayācāre,",
  "tika-vin07t:357_8": "teneva vakkhati vinayaṃ avijahanto avokkamantotiādi.",
  "tika-vin07t:357_9": "Tattha patiṭṭhānaṃ nāma sañcicca āpattiyā anāpajjanādi hotīti āha “lajjībhāvena patiṭṭhito”ti,",
  "tika-vin07t:357_10": "tena lajjī hotīti vuttaṃ hoti.",
  "tika-vin07t:357_11": "Vinayadharassa lakkhaṇe vattabbe kiṃ iminā lajjībhāvenāti āha alajjī hītiādi.",
  "tika-vin07t:357_12": "Tattha bahussutopīti iminā paṭhamalakkhaṇasamannāgamaṃ dasseti.",
  "tika-vin07t:357_13": "Lābhagarutāyātiādinā vinaye ṭhitatāya abhāve paṭhamalakkhaṇayogo kiccakaro na hoti,",
  "tika-vin07t:357_14": "atha kho akiccakaro anatthakaro evāti dasseti.",
  "tika-vin07t:357_15": "Saṅghabhedassa pubbabhāgo kalaho saṅgharāji.",
  "tika-vin07t:358_0": "Vitthunatīti vitthambhati,",
  "tika-vin07t:358_1": "nitthunati vā santiṭṭhituṃ na sakkoti,",
  "tika-vin07t:358_2": "tenāha yaṃ yantiādi.",
  "tika-vin07t:358_3": "Ācariyaparamparāti ācariyānaṃ vinicchayaparamparā,",
  "tika-vin07t:358_4": "teneva vakkhati “attano matiṃ pahāya…pe…",
  "tika-vin07t:358_5": "yathā ācariyo ca ācariyācariyo ca pāḷiñca paripucchañca vadanti,",
  "tika-vin07t:358_6": "tathā ñātuṃ vaṭṭatī”ti.",
  "tika-vin07t:358_7": "Na hi ācariyānaṃ nāmamattato paramparājānane payojanamatthi.",
  "tika-vin07t:358_8": "Pubbāparānusandhitoti pubbavacanassa aparavacanena saha atthasambandhajānanato.",
  "tika-vin07t:358_9": "Atthatoti padatthapiṇḍatthaadhippetatthādito.",
  "tika-vin07t:358_10": "Kāraṇatoti tadatthupapattito.",
  "tika-vin07t:358_11": "Theravādaṅganti theravādapaṭipāṭiṃ,",
  "tika-vin07t:358_12": "tesaṃ vinicchayapaṭipāṭinti attho.",
  "tika-vin07t:359_0": "Imehi ca pana tīhi lakkhaṇehīti ettha paṭhamena lakkhaṇena vinayassa suṭṭhu uggahitabhāvo vutto.",
  "tika-vin07t:359_1": "Dutiyenassa lajjībhāvena ceva acalatāya ca patiṭṭhitatā.",
  "tika-vin07t:359_2": "Tatiyena pāḷiaṭṭhakathāsu anurūpena anāgatampi tadanulomato ācariyehi dinnanayato vinicchinituṃ samatthatā.",
  "tika-vin07t:359_3": "Otiṇṇe vatthusminti codanāvasena vītikkamavatthusmiṃ saṅghamajjhe otiṇṇe.",
  "tika-vin07t:359_4": "Codakena cuditakena ca vutte vattabbeti evaṃ otiṇṇe vatthuṃ nissāya codakena “diṭṭhaṃ suta”ntiādinā cuditakena",
  "tika-vin07t:359_5": "“atthi natthī”tiādinā ca yaṃ vattabbaṃ,",
  "tika-vin07t:359_6": "tasmiṃ vattabbe vutteti attho.",
  "tika-vin07t:359_7": "Thullaccayadubbhāsitānaṃ mātikāya anāgatattā “pañcannaṃ āpattīna”nti vuttaṃ.",
  "tika-vin07t:359_8": "Tikadukkaṭanti “anupasampanne upasampannasaññī ujjhāyati vā khīyati vā āpatti dukkaṭassā”tiādinā āgataṃ tikadukkaṭaṃ.",
  "tika-vin07t:359_9": "Aññataraṃ vā āpattinti “kāle vikālasaññī āpatti dukkaṭassa,",
  "tika-vin07t:359_10": "kāle vematiko āpatti dukkaṭassā”tiādikaṃ dukadukkaṭaṃ sandhāya vuttaṃ.",
  "tika-vin07t:359_11": "Antarāpattinti tasmiṃ tasmiṃ sikkhāpade āgatavatthuvītikkamaṃ vinā aññasmiṃ vatthuvītikkame nidānato",
  "tika-vin07t:359_12": "pabhuti vinītavatthupariyosānā antarantarā vuttaṃ āpattiṃ.",
  "tika-vin07t:359_13": "Idha pana “vatthuṃ oloketī”ti visuṃ gahitattā tadavasesā antarāpattīti gahitā.",
  "tika-vin07t:359_14": "Paṭilātaṃ ukkhipatīti idaṃ visibbanasikkhāpade āgataṃ.",
  "tika-vin07t:359_15": "Tattha ḍayhamānaṃ alātaṃ aggikapālādito bahi patitaṃ avijjhātameva paṭiukkhipati,",
  "tika-vin07t:359_16": "puna yathāṭhāne ṭhapetīti attho.",
  "tika-vin07t:359_17": "Vijjhātaṃ pana pakkhipantassa pācittiyameva.",
  "tika-vin07t:359_18": "Anāpattinti ettha antarantarā vuttā anāpattipi atthi,",
  "tika-vin07t:359_19": "“anāpatti,",
  "tika-vin07t:359_20": "bhikkhave,",
  "tika-vin07t:359_21": "iddhimassa iddhivisaye”tiādi viya sāpi saṅgayhati.",
  "tika-vin07t:360_0": "Pārājikāpattīti na tāva vattabbanti idaṃ āpannapuggalena lajjīdhamme ṭhatvā yathābhūtaṃ āvikaraṇepi dubbinicchayaṃ adinnādānādiṃ sandhāya vuttaṃ.",
  "tika-vin07t:360_1": "Yaṃ pana methunādīsu vijānanaṃ,",
  "tika-vin07t:360_2": "taṃ vattabbameva,",
  "tika-vin07t:360_3": "tenāha methunadhammavītikkamo hītiādi.",
  "tika-vin07t:360_4": "Yo pana alajjitāya paṭiññaṃ adatvā vikkhepaṃ karoti,",
  "tika-vin07t:360_5": "tassa āpatti na sakkā oḷārikāpi vinicchinituṃ,",
  "tika-vin07t:360_6": "yāva so yathābhūtaṃ nāvi karoti,",
  "tika-vin07t:360_7": "saṅghassa ca āpattisandeho na vigacchati,",
  "tika-vin07t:360_8": "tāva nāsitakova bhavissati.",
  "tika-vin07t:360_9": "Sukhumāti cittaparivattiyā sukhumatāya sukhumā.",
  "tika-vin07t:360_10": "Tenāha “cittalahukā”ti,",
  "tika-vin07t:360_11": "cittaṃ tassa lahukanti attho.",
  "tika-vin07t:360_12": "Teti vītikkame.",
  "tika-vin07t:360_13": "Taṃvatthukanti adinnādānādimūlakaṃ.",
  "tika-vin07t:360_14": "Yaṃ ācariyo bhaṇati,",
  "tika-vin07t:360_15": "taṃ karohītiādi sabbaṃ lajjīpesalaṃ kukkuccakameva sandhāya vuttaṃ.",
  "tika-vin07t:360_16": "Yo yāthāvato pakāsetvā suddhimeva gavesati, tenāpi,",
  "tika-vin07t:360_17": "pārājikosīti na vattabboti anāpattikoṭiyāpi saṅkiyamānattā vuttaṃ,",
  "tika-vin07t:360_18": "teneva “pārājikacchāyā”ti vuttaṃ.",
  "tika-vin07t:360_19": "Sīlāni sodhetvāti yasmiṃ vītikkame pārājikāsaṅkā vattati,",
  "tika-vin07t:360_20": "tattha pārājikābhāvapakkhaṃ gahetvā desanāvuṭṭhānagāminīnaṃ āpattīnaṃ sodhanavasena sīlāni sodhetvā.",
  "tika-vin07t:360_21": "Dvattiṃsākāranti pākaṭabhāvato upalakkhaṇavasena vuttaṃ,",
  "tika-vin07t:360_22": "yaṃ kiñci abhirucitaṃ manasikātuṃ vaṭṭateva.",
  "tika-vin07t:360_23": "Kammaṭṭhānaṃ ghaṭiyatīti vippaṭisāramūlakena vikkhepena antarantarā khaṇḍaṃ adassetvā pabandhavasena cittena saṅghaṭiyati.",
  "tika-vin07t:360_24": "Saṅkhārāti vipassanākammaṭṭhānavasena vuttaṃ.",
  "tika-vin07t:360_25": "Sāpattikassa hi paguṇampi kammaṭṭhānaṃ na suṭṭhu upaṭṭhāti,",
  "tika-vin07t:360_26": "pageva pārājikassa.",
  "tika-vin07t:360_27": "Tassa hi vippaṭisāraninnatāya cittaṃ ekaggaṃ na hoti.",
  "tika-vin07t:360_28": "Ekassa pana vitakkavikkhepādibahulassa suddhasīlassapi cittaṃ na samādhiyati,",
  "tika-vin07t:360_29": "taṃ idha pārājikamūlakanti na gahetabbaṃ.",
  "tika-vin07t:360_30": "Katapāpamūlakena vippaṭisārenevettha cittassa asamādhiyanaṃ sandhāya “kammaṭṭhānaṃ na ghaṭiyatī”ti vuttaṃ,",
  "tika-vin07t:360_31": "tenāha vippaṭisāragginātiādi.",
  "tika-vin07t:360_32": "Attanāti cittena karaṇabhūtena puggalo kattā jānāti,",
  "tika-vin07t:360_33": "paccatte vā karaṇavacanaṃ,",
  "tika-vin07t:360_34": "attā sayaṃ pajānātīti attho.",
  "tika-vin07t:361_0": "Catubbidhavinayādikathāvaṇṇanānayo niṭṭhito.",
  "tika-vin07t:362_0": "Padabhājanīyavaṇṇanā",
  "tika-vin07t:363_0": "Yo viya dissatīti yādiso, yaṃ-",
  "tika-vin07t:363_1": "saddatthe yathā-",
  "tika-vin07t:363_2": "saddo vattatīti āha “yena vā tena vā yutto”ti.",
  "tika-vin07t:363_3": "Yena tenāti hi padadvayena aniyamato yaṃ-",
  "tika-vin07t:363_4": "saddatthova dassito.",
  "tika-vin07t:363_5": "Vāsadhurayuttoti vipassanādhurayutto.",
  "tika-vin07t:363_6": "Yā jāti assāti yaṃjāti, puggalo,",
  "tika-vin07t:363_7": "sova yaṃjacco sakatthe yapaccayaṃ katvā.",
  "tika-vin07t:363_8": "Gottavasena yena vā tena vā gottena yathāgotto vā tathāgotto vā hotūti sambandho.",
  "tika-vin07t:363_9": "Sīlesūti pakatīsu.",
  "tika-vin07t:363_10": "Atha khoti idaṃ kintūti imasmiṃ atthe.",
  "tika-vin07t:363_11": "Kiṃ vuttaṃ hotīti attho.",
  "tika-vin07t:363_12": "Imasmiṃ attheti imasmiṃ pārājikavisaye.",
  "tika-vin07t:363_13": "Esoti yathāvuttehi pakārehi yutto.",
  "tika-vin07t:363_14": "Ariyāyāti “uddissa ariyā tiṭṭhanti,",
  "tika-vin07t:363_15": "esā ariyānaṃ yācanā”ti evaṃ vuttāya, na,",
  "tika-vin07t:363_16": "“dehi me”ti kapaṇāya.",
  "tika-vin07t:363_17": "Liṅgasampaṭicchanenāti “bhikkhaṃ carissāmī”ti cittābhāvepi bhikkhāhāranissitapabbajjāliṅgassa sampaṭicchanena.",
  "tika-vin07t:363_18": "Kājabhattanti kājehi ānītabhattaṃ.",
  "tika-vin07t:363_19": "Adhammikāyāti adhisīlasikkhādibhikkhuguṇābhāvato vuttaṃ,",
  "tika-vin07t:363_20": "tenāha “abhūtāyā”ti.",
  "tika-vin07t:363_21": "“Mayaṃ bhikkhū”ti vadantā paṭiññāmatteneva bhikkhū,",
  "tika-vin07t:363_22": "na atthatoti attho.",
  "tika-vin07t:363_23": "Idañca “mayaṃ bhikkhū”ti paṭijānanassāpi sambhavato vuttaṃ.",
  "tika-vin07t:363_24": "“Mayaṃ bhikkhū”ti appaṭijānantāpi hi bhikkhuvohāranimittassa liṅgassa gahaṇena ceva bhikkhūnaṃ dinnapaccayabhāgaggahaṇādinā",
  "tika-vin07t:363_25": "ca bhikkhupaṭiññā eva nāma honti.",
  "tika-vin07t:363_26": "Tathā hi vuttaṃ puggalapaññattiaṭṭhakathāyaṃ –",
  "tika-vin07t:364_0": "“‘Abrahmacārī brahmacāripaṭiñño’ti aññe brahmacārino sunivatthe supārute sumbhakapattadhare gāmanigamajanapadarājadhānīsu",
  "tika-vin07t:364_1": "piṇḍāya caritvā jīvikaṃ kappente disvā sayampi tādisena ākārena tathā paṭipajjanato ‘ahaṃ brahmacārī’ti",
  "tika-vin07t:364_2": "paṭiññaṃ dento viya hoti.",
  "tika-vin07t:364_3": "‘Ahaṃ bhikkhū’ti vatvā uposathaggādīni pavisanto pana brahmacāripaṭiñño hotiyeva,",
  "tika-vin07t:364_4": "tathā saṅghikaṃ lābhaṃ gaṇhanto”ti.",
  "tika-vin07t:365_0": "Tasmā evarūpehi paṭiññāya bhikkhūhi gotrabhupariyosānehi saddhiṃ sambhogaparibhogo na vaṭṭati,",
  "tika-vin07t:365_1": "alajjīparibhogova hoti.",
  "tika-vin07t:365_2": "Sañcicca āpattiāpajjanādialajjīlakkhaṇaṃ pana ukkaṭṭhānaṃ bhikkhūnaṃ vasena vuttaṃ sāmaṇerādīnampi alajjīvohāradassanato.",
  "tika-vin07t:365_3": "“Alajjīsāmaṇerehi hatthakammampi na kāretabba”nti hi vuttaṃ.",
  "tika-vin07t:365_4": "Yathāvihitapaṭipattiyaṃ atiṭṭhanañhi sabbasādhāraṇaṃ alajjīlakkhaṇaṃ.",
  "tika-vin07t:365_5": "Dussīlā liṅgaggahaṇato paṭṭhāya yathāvihitapaṭipattiyā abhāvato ekantā lajjinova mahāsaṅghikādinikāyantarikā viya,",
  "tika-vin07t:365_6": "liṅgatthenakādayo viya, ca.",
  "tika-vin07t:365_7": "Yāva 11 ca tesaṃ bhikkhupaṭiññā anuvattati,",
  "tika-vin07t:365_8": "tāva bhikkhu eva,",
  "tika-vin07t:365_9": "tehi ca paribhogo alajjipaabhogova,",
  "tika-vin07t:365_10": "tesañca bhikkhusaṅghasaññāya dinnaṃ saṅghe dinnaṃ nāma hoti.",
  "tika-vin07t:365_11": "Vuttañhi bhagavatā –",
  "tika-vin07t:366_0": "“Bhavissanti kho panānanda,",
  "tika-vin07t:366_1": "anāgatamaddhānaṃ gotrabhuno kāsāvakaṇṭhā dussīlā pāpadhammā,",
  "tika-vin07t:366_2": "tesu dussīlesu saṅghaṃ uddissa dānaṃ dassanti,",
  "tika-vin07t:366_3": "tadāpāhaṃ, ānanda,",
  "tika-vin07t:366_4": "saṅghagataṃ dakkhiṇaṃ asaṅkhyeyyaṃ appameyyaṃ vadāmī”ti.",
  "tika-vin07t:367_0": "Bhagavato saṅghaṃ uddissa dinnattā dakkhiṇā asaṅkhyeyyā appameyyā jātā.",
  "tika-vin07t:367_1": "Dussīlānaṃ dinnattā nāti ce? Na,",
  "tika-vin07t:367_2": "tesu saṅghaṃ uddissāti gotrabhūnaṃ paṭiggāhakattena parāmaṭṭhattā,",
  "tika-vin07t:367_3": "itarathā “yesu kesuci gahaṭṭhesu vā pabbajitesu vā saṅghaṃ uddissā”ti vattabbatāpasaṅgato,",
  "tika-vin07t:367_4": "tathā ca “tadāpāhaṃ,",
  "tika-vin07t:367_5": "ānandā”ti heṭṭhimakoṭidassanassa payojanaṃ na siyā.",
  "tika-vin07t:367_6": "Tasmā gotrabhūnampi abhāve saṅghaṃ uddissa dānaṃ natthi,",
  "tika-vin07t:367_7": "heṭṭhimakoṭiyā tesupi dinnā saṅghagatā dakkhiṇā asaṅkhyeyyā,",
  "tika-vin07t:367_8": "na tato paraṃ sijjhatīti tepi paṭiññāya bhikkhu evāti gahetabbaṃ.",
  "tika-vin07t:368_0": "Brahmaghosanti uttamaghosaṃ,",
  "tika-vin07t:368_1": "brahmuno ghosasadisaṃ vā ghosaṃ.",
  "tika-vin07t:368_2": "Ehi bhikkhūti “bhikkhū”tisambodhanaṃ.",
  "tika-vin07t:368_3": "Saṃsāre bhayaikkhaka tassa bhayassa sabbaso vināsanatthaṃ tisaraṇaṃ,",
  "tika-vin07t:368_4": "sāsanaṃ vā ehi manasā “tāṇaṃ leṇa”nti pavisa upagaccha.",
  "tika-vin07t:368_5": "Upagantvāpi cara brahmacariyanti sāsanabrahmacariyaṃ maggabrahmacariyañca carassu.",
  "tika-vin07t:368_6": "Bhaṇḍūti muṇḍitakeso.",
  "tika-vin07t:368_7": "Vāsīti dantakaṭṭhādicchedanavāsi.",
  "tika-vin07t:368_8": "Bandhananti kāyabandhanaṃ.",
  "tika-vin07t:368_9": "Yutto yogo samādhipaññāvasena so yuttayogo,",
  "tika-vin07t:368_10": "tassa aṭṭhete parikkhārāti seso.",
  "tika-vin07t:368_11": "Sarīre paṭimukkehiyeva upalakkhitoti seso.",
  "tika-vin07t:368_12": "“Tīṇi satānī”ti vattabbe gāthābandhasukhatthaṃ “tīṇi sata”nti vuttaṃ.",
  "tika-vin07t:369_0": "Tasmāti bhagavā heṭṭhā vuttaṃ parāmasati.",
  "tika-vin07t:369_1": "Heṭṭhā hi “ahaṃ kho pana, kassapa,",
  "tika-vin07t:369_2": "jānaññeva vadāmi ‘jānāmī’ti,",
  "tika-vin07t:369_3": "passaññeva vadāmi ‘passāmī”’ti vuttaṃ,",
  "tika-vin07t:369_4": "taṃ parāmasati,",
  "tika-vin07t:369_5": "yasmā ahaṃ jānaṃ vadāmi,",
  "tika-vin07t:369_6": "tasmāti attho.",
  "tika-vin07t:369_7": "Ihāti imasmiṃ sāsane.",
  "tika-vin07t:369_8": "Tibbanti mahantaṃ.",
  "tika-vin07t:369_9": "Paccupaṭṭhitaṃ bhavissatīti therādiupasaṅkamanato puretarameva tesu yaṃnūna me hirottappaṃ upaṭṭhitaṃ bhavissatīti attho.",
  "tika-vin07t:369_10": "Kusalūpasaṃhitanti anavajjadhammanissitaṃ.",
  "tika-vin07t:369_11": "Aṭṭhiṃ katvāti attānaṃ tena dhammena aṭṭhikaṃ katvā,",
  "tika-vin07t:369_12": "taṃ vā dhammaṃ “esa me attho”ti atthaṃ katvā.",
  "tika-vin07t:369_13": "Ohitasototi dhamme nihitasoto.",
  "tika-vin07t:369_14": "Evañhi te, kassapa,",
  "tika-vin07t:369_15": "sikkhitabbanti ñāṇasotañca pasādasotañca odahitvā “dhammaṃ sakkaccameva suṇissāmī”ti evameva tayā sikkhitabbaṃ.",
  "tika-vin07t:369_16": "Sātasahagatā ca me kāyagatāsatīti asubhesu ceva ānāpāne ca paṭhamajjhānavasena sukhasampayuttakāyagatāsati.",
  "tika-vin07t:369_17": "Yaṃ panetassa ovādassa sakkaccapaṭiggahaṇaṃ,",
  "tika-vin07t:369_18": "ayameva therassa pabbajjā ca upasampadā ca ahosi.",
  "tika-vin07t:370_0": "Uddhumātakapaṭibhāgārammaṇaṃ jhānaṃ uddhumātakasaññā.",
  "tika-vin07t:370_1": "Kasiṇārammaṇaṃ rūpāvacarajjhānaṃ rūpasaññā.",
  "tika-vin07t:370_2": "Imeti saññāsīsena niddiṭṭhā ime dve jhānadhammā.",
  "tika-vin07t:370_3": "Sopāko ca bhagavatā puṭṭho “rūpāvacarabhāvena ekatthā,",
  "tika-vin07t:370_4": "byañjanameva nāna”nti āha.",
  "tika-vin07t:370_5": "Āraddhacittoti ārādhitacitto.",
  "tika-vin07t:370_6": "Garudhammapaṭiggahaṇādiupasampadā upari sayameva āvi bhavissati.",
  "tika-vin07t:371_0": "Sabbantimena pariyāyenāti sabbantimena paricchedena.",
  "tika-vin07t:371_1": "Ñatticatutthā kammavācā upasampadākammassa kāraṇattā ṭhānaṃ,",
  "tika-vin07t:371_2": "tassa ṭhānassa arahaṃ anucchavikanti vatthudosādivinimuttakammaṃ “ṭhānāraha”nti vuttaṃ vatthādidosayuttassa kammassa sabhāvato kammavācārahattābhāvā.",
  "tika-vin07t:371_3": "Atha vā ṭhānanti nibbānappattihetuto sikkhattayasaṅgahaṃ sāsanaṃ vuccati,",
  "tika-vin07t:371_4": "tassa anucchavikaṃ kammaṃ ṭhānārahaṃ.",
  "tika-vin07t:371_5": "Yathāvihitalakkhaṇena hi kammena upasampannova sakalaṃ sāsanaṃ samādāya paripūretumarahati.",
  "tika-vin07t:371_6": "Tasmā parisuddhakammavācāpariyosānaṃ sabbaṃ saṅghakiccaṃ ṭhānārahaṃ nāma,",
  "tika-vin07t:371_7": "tenāha “satthusāsanārahenā”ti,",
  "tika-vin07t:371_8": "sīlādisakalasāsanaparipuṇṇassa anucchavikenāti attho.",
  "tika-vin07t:371_9": "Ayaṃ imasmiṃ attheti ñatticatutthakammena upasampannasseva sabbasikkhāpadesu vuttattā kiñcāpi ehibhikkhūpasampadādīhi",
  "tika-vin07t:371_10": "upasampannānaṃ suddhasattānaṃ paṇṇattivajjasikkhāpadavītikkamepi abhabbatā vā dosābhāvo vā saddato paññāyati,",
  "tika-vin07t:371_11": "tathāpi atthato tesampi paṇṇattivajjesu,",
  "tika-vin07t:371_12": "lokavajjesupi vā surāpānādilahukesu magguppattito pubbe asañciccādinā āpattiāpajjanaṃ sijjhatiyeva.",
  "tika-vin07t:371_13": "Tathā hi “dve puggalā abhabbā āpattiṃ āpajjituṃ buddhā ca paccekabuddhā ca.",
  "tika-vin07t:371_14": "Dve puggalā bhabbā āpattiṃ āpajjituṃ bhikkhū ca bhikkhuniyo cā”ti vuttaṃ.",
  "tika-vin07t:371_15": "Ñatticatutthena kammena upasampannoti idaṃ pana sabbasikkhāpadavītikkamārahe sabbakālike ca bhikkhū gahetvā yebhuyyavasena vuttaṃ.",
  "tika-vin07t:371_16": "Niruttivasenāti nibbacanavasena.",
  "tika-vin07t:371_17": "Abhilāpavasenāti vohāravasena.",
  "tika-vin07t:371_18": "Guṇavasenāti bhikkhuvohāranimittānaṃ guṇānaṃ vasena.",
  "tika-vin07t:372_0": "Sājīvapadabhājanīyavaṇṇanā",
  "tika-vin07t:373_0": "Vivaṭṭūpanissayā sīlādayo lokiyehi abhivisiṭṭhattā adhisīlādivohārena vuttāti dassetuṃ katamaṃ panātiādi āraddhaṃ.",
  "tika-vin07t:373_1": "Tattha pañcaṅgadasaṅgasīlanti abuddhuppādakāle sīlaṃ sandhāya vuttaṃ tassa vivaṭṭūpanissayattābhāvā.",
  "tika-vin07t:373_2": "Yaṃ pana buddhuppāde ratanattayaguṇaṃ tathato ñatvā sāsane suniviṭṭhasaddhāhi upāsakopāsikāhi ceva sāmaṇerasikkhamānāhi",
  "tika-vin07t:373_3": "ca rakkhiyamānaṃ pañcaṅgaaṭṭhaṅgadasaṅgasīlaṃ,",
  "tika-vin07t:373_4": "tampi adhisīlameva magguppattihetuto.",
  "tika-vin07t:373_5": "Vipassanāmagguppattinimittatāya hi pātimokkhasaṃvarasīlaṃ lokiyānaṃ sīlehi adhisīlaṃ jātaṃ adhicittaṃ viya.",
  "tika-vin07t:373_6": "Na hi vipassanāmagganimittataṃ muñcitvā lokiyacittato adhicittassa añño koci viseso upalabbhati,",
  "tika-vin07t:373_7": "tadubhayañca anādimato saṃsāravaṭṭassa attādisāravirahitatāya tilakkhaṇabbhāhatattaṃ,",
  "tika-vin07t:373_8": "“ahaṃ mamā”ti ākārena pavattaavijjātaṇhādidosamūlakattañca,",
  "tika-vin07t:373_9": "taṃdosamūlaviddhaṃsanasamatthāya sīlacittabalopatthaddhāya vipassanāya ukkaṃseneva tassa saṃsāravaṭṭassa vigamañca,",
  "tika-vin07t:373_10": "tadupadesakassa sammāsambuddhassa sabbaññutādiaparimitaguṇagaṇayogena aviparītasaddhammadesakattañca",
  "tika-vin07t:373_11": "yāthāvato ñatvā paṭipannena samādāya sikkhitabbatāya vivaṭṭūpanissayaṃ jātaṃ,",
  "tika-vin07t:373_12": "na aññena kāraṇena,",
  "tika-vin07t:373_13": "tañca vivaṭṭūpanissayattaṃ yadi sāsane pañcasīlādissāpi samānaṃ,",
  "tika-vin07t:373_14": "kimidaṃ adhisīlaṃ na siyā.",
  "tika-vin07t:373_15": "Pañcasīlādimatte ṭhitānañhi anāthapiṇḍikādīnaṃ gahaṭṭhānampi maggo uppajjati.",
  "tika-vin07t:373_16": "Na hi adhisīlādhicittaṃ vinā magguppatti hoti,",
  "tika-vin07t:373_17": "tañca kiñcāpi kesañci anupanissayatāya tasmiṃ attabhāve magguppattiyā hetu na hoti,",
  "tika-vin07t:373_18": "tathāpi bhavantare avassaṃ hotevāti adhisīlameva kālaṃ karontānaṃ kalyāṇaputhujjanānaṃ pātimokkhasaṃvarasīlaṃ viya,",
  "tika-vin07t:373_19": "tenāha buddhuppādeyeva ca pavattatītiādi.",
  "tika-vin07t:373_20": "Vivaṭṭaṃ patthetvā rakkhiyamānampi pañcasīlādi buddhuppādeyeva pavattati.",
  "tika-vin07t:373_21": "Na hi taṃ paññattintiādi pana ukkaṭṭhavasena sabbaṃ pātimokkhaṃ sandhāya vuttaṃ.",
  "tika-vin07t:373_22": "Tadekadesabhūtampi hi pāṇātipātādinnādānādigahaṭṭhasīlampi.",
  "tika-vin07t:373_23": "Buddhāyeva vinaye pārājikasuttavibhaṅgādīsu āgatavasena sabbaso kāyavacīdvāresu magguppattiyā vibandhakaajjhācārasotaṃ",
  "tika-vin07t:373_24": "vicchinditvā magguppattiyā padaṭṭhānabhāvena paññapetuṃ sakkonti, na aññe.",
  "tika-vin07t:373_25": "Magguppattiṃ sandhāya hissa adhisīlatā vuttā.",
  "tika-vin07t:373_26": "Tenāha “pātimokkhasaṃvaratopi ca maggaphalasampayuttameva sīlaṃ adhisīla”nti.",
  "tika-vin07t:373_27": "Tasseva hi adhisīlanti abyavadhānena maggādhiṭṭhānāti.",
  "tika-vin07t:373_28": "Idha anadhippetanti imasmiṃ paṭhamapārājikavisaye “sikkhā”ti anadhippetaṃ.",
  "tika-vin07t:374_0": "Lokiyaaṭṭhasamāpatticittānīti sāsanasabhāvaṃ ajānantehi lokiyajanehi samāpajjitabbāni aṭṭha rūpārūpajjhānasampayuttacittāni sandhāya vuttaṃ.",
  "tika-vin07t:374_1": "Na hi mahaggatesu lokiyalokuttarabhedo atthi,",
  "tika-vin07t:374_2": "yena lokiyavisesanaṃ lokuttaranivattanaṃ siyā.",
  "tika-vin07t:374_3": "Tasmā sāsanikehi samāpajjitabbamahaggatajjhānanivattanameva lokiyavisesanaṃ kataṃ.",
  "tika-vin07t:374_4": "Yathā cettha,",
  "tika-vin07t:374_5": "evaṃ kāmāvacarāni pana aṭṭha kusalacittānīti etthāpi lokiyavisesanaṃ kātabbameva.",
  "tika-vin07t:374_6": "Ayameva hi adhicittato cittassa bhedo,",
  "tika-vin07t:374_7": "yaṃ sāsanaṃ ajānantassa puggalassa samuppajjanaṃ.",
  "tika-vin07t:374_8": "Evañca abuddhuppādepi sāsanasabhāvaṃ jānantānaṃ paccekabuddhādīnampi sīlacittānaṃ adhisīlādhicittatā samatthitā hoti.",
  "tika-vin07t:374_9": "Na vinā buddhuppādāti idaṃ pana aññesaṃ abhisamayahetubhāvena paccekabuddhabodhisattādīnaṃ desanāsāmatthiyābhāvato vuttaṃ.",
  "tika-vin07t:374_10": "Āyatiṃ vāsanāhetuṃ pana sīlacittaṃ tepi desentiyeva,",
  "tika-vin07t:374_11": "tañca maggahetutāya adhisīlādhicittampi hontaṃ appakatāya vipphārikatābāhujaññattābhāvena abbohārikanti",
  "tika-vin07t:374_12": "“buddhuppādeyevā”ti avadhāraṇaṃ katanti veditabbaṃ.",
  "tika-vin07t:374_13": "Na hi taṃsamāpannotiādiaṭṭhakathāvacanehi idha adhicittaniddese,",
  "tika-vin07t:374_14": "upari adhipaññāniddese ca maggaphalasampayuttaadhicittaadhipaññānameva paṭikkhepato lokiyādhicittādhipaññānaṃ idha adhippetatā,",
  "tika-vin07t:374_15": "taṃ dvayaṃ samāpannassāpi methunadhammasamāpajjanasabhāvo ca viññāyati,",
  "tika-vin07t:374_16": "pāḷiyaṃ pana “yāyaṃ adhisīlasikkhā,",
  "tika-vin07t:374_17": "ayaṃ imasmiṃ atthe adhippetā sikkhā”ti vuttattā lokiyāpi adhicittādhipaññā anadhippetāti viññāyati.",
  "tika-vin07t:374_18": "Tasmā pāḷiyaṃ aṭṭhakathāyañca evamadhippāyo veditabbo –",
  "tika-vin07t:374_19": "“methunaṃ dhammaṃ paṭisevissāmī”ti citte uppannamatte lokiyaṃ adhicittaṃ adhipaññā ca parihāyati,",
  "tika-vin07t:374_20": "adhisīlaṃ pana cittuppādamattena na parihāyatīti pāḷiyaṃ adhisīlasikkhāva vuttā.",
  "tika-vin07t:374_21": "Aṭṭhakathāyaṃ pana paṭiladdhalokuttaramaggassa bhikkhuno “methunaṃ paṭisevissāmī”ti cittampi na uppajjati sabbaso akuppadhammattā,",
  "tika-vin07t:374_22": "puthujjanānaṃ samāpattilābhīnampi kenaci kāraṇena uppajjati kuppadhammattāti imaṃ visesaṃ dassetuṃ “na",
  "tika-vin07t:374_23": "hi taṃsamāpanno”ti lokuttarāva paṭikkhittāti veditabbaṃ.",
  "tika-vin07t:375_0": "Atthi dinnanti ettha dinnanti dānacetanā adhippetā,",
  "tika-vin07t:375_1": "tassa dinnassa phalaṃ atthīti attho.",
  "tika-vin07t:375_2": "Esa nayo atthi yiṭṭhanti etthāpi. Ādi-",
  "tika-vin07t:375_3": "saddena hutādīnaṃ saṅgaho.",
  "tika-vin07t:375_4": "Tattha yiṭṭhanti mahāyāgo sabbasādhāraṇaṃ mahādānameva.",
  "tika-vin07t:375_5": "Hutanti pahonakasakkāro,",
  "tika-vin07t:375_6": "attano vā hotu,",
  "tika-vin07t:375_7": "paresaṃ vā dasa akusalakammapathā,",
  "tika-vin07t:375_8": "sabbepi vā akusalā dhammā anatthuppādanato na sakaṃ kammaṃ nāma,",
  "tika-vin07t:375_9": "tabbiparītā kusalā dhammā sakaṃ nāma,",
  "tika-vin07t:375_10": "tadubhayampi vā kusalākusalaṃ kammassakomhītiādivacanato sati saṃsārappavattiyaṃ adhimuccanaṭṭhena sattānaṃ",
  "tika-vin07t:375_11": "sakanti evaṃ kammassakatāya sakabhāve attano santakatāya uppajjanakañāṇaṃ kammassakataññāṇaṃ,",
  "tika-vin07t:375_12": "upalakkhaṇamattañcetaṃ.",
  "tika-vin07t:375_13": "Sāsananissitā pana sabbāpi vaṭṭagāminikusalapaññā kammassakataññāṇe paviṭṭhā.",
  "tika-vin07t:375_14": "Sāsananissitā hi vivaṭṭagāminī sabbāpi paññā “saccānulomikañāṇa”nti vuccati.",
  "tika-vin07t:375_15": "Sā eva ca adhipaññā tadavasesaṃ sabbaṃ kammassakataññāṇanti veditabbaṃ,",
  "tika-vin07t:375_16": "teneva bhagavā “kammassakataññāṇaṃ saccānulomikañāṇaṃ maggasamaṅgissa ñāṇaṃ phalasamaṅgissa ñāṇa”nti sabbampi ñāṇacatukkeyeva saṅgahesi.",
  "tika-vin07t:375_17": "Tilakkhaṇākāraparicchedakaṃ pana vipassanāñāṇanti idaṃ pana maggassa āsannapaccayatāya ukkaṭṭhavasena vuttaṃ.",
  "tika-vin07t:375_18": "Taditarāsañhi ratanattayānussaraṇādipaññānampi maggahetutāya adhipaññatā samānāvāti gahetabbaṃ.",
  "tika-vin07t:376_0": "Sājīvapadabhājanīyavaṇṇanānayo niṭṭhito.",
  "tika-vin07t:377_0": "Paccakkhānavibhaṅgavaṇṇanā",
  "tika-vin07t:378_0": "Dubbalye āvikateti yaṃnūnāhaṃ buddhaṃ paccakkheyyantiādinā dubbalabhāve pakāsite.",
  "tika-vin07t:378_1": "Mukhāruḷhatāti lokajanānaṃ sattaṭṭhātiādīsu mukhāruḷhañāyenāti adhippāyo.",
  "tika-vin07t:378_2": "Dirattatirattanti ettha yathā antarantarā sahaseyyāvasena tirattaṃ aggahetvā nirantarameva tisso rattiyo",
  "tika-vin07t:378_3": "anupasampannena saddhiṃ sahaseyyāya aruṇuṭṭhāpanavasena tirattaggahaṇatthaṃ “dirattatiratta”nti abyavadhānena",
  "tika-vin07t:378_4": "vuttanti dirattaggahaṇassa payojanampi sakkā gahetuṃ,",
  "tika-vin07t:378_5": "evamidhāpi dubbalyaṃ anāvikatvāti imassāpi gahaṇassa payojanamatthevāti dassetuṃ yasmā vā sikkhāpaccakkhānassātiādi vuttaṃ.",
  "tika-vin07t:379_0": "Idāni dubbalyaṃ anāvikatvāti imassa purimapadasseva vivaraṇabhāvaṃ vināpi visuṃ atthasabbhāvaṃ dassetuṃ apicātiādi vuttaṃ.",
  "tika-vin07t:379_1": "Visesāvisesanti ettha yena vākyena dubbalyāvikammameva hoti,",
  "tika-vin07t:379_2": "na sikkhāpaccakkhānaṃ,",
  "tika-vin07t:379_3": "tattha sikkhāpaccakkhānadubbalyāvikammānaṃ aññamaññaṃ viseso hoti.",
  "tika-vin07t:379_4": "Yena pana vacanena tadubhayampi hoti,",
  "tika-vin07t:379_5": "tattha nevatthi viseso avisesopi,",
  "tika-vin07t:379_6": "taṃ visesāvisesaṃ.",
  "tika-vin07t:379_7": "“Kaṭha kicchajīvane”ti dhātūsu paṭhitattā vuttaṃ “kicchajīvikappatto”ti.",
  "tika-vin07t:379_8": "Ukkaṇṭhanañhi ukkaṇṭhā,",
  "tika-vin07t:379_9": "taṃ ito gatoti ukkaṇṭhito,",
  "tika-vin07t:379_10": "kicchajīvikaṃ pattoti attho.",
  "tika-vin07t:379_11": "Uddhaṃ gato kaṇṭho etissāti ukkaṇṭhā,",
  "tika-vin07t:379_12": "anabhiratiyā vaje niruddhagogaṇo viya gamanamaggaṃ gavesanto puggalo ukkaṇṭho hoti,",
  "tika-vin07t:379_13": "taṃ ukkaṇṭhaṃ.",
  "tika-vin07t:379_14": "Anabhiratiṃ itotipi ukkaṇṭhitoti atthaṃ dassento āha –",
  "tika-vin07t:379_15": "“uddhaṃ kaṇṭhaṃ katvā viharamāno”ti.",
  "tika-vin07t:379_16": "Sā ca ukkaṇṭhatā vikkhepenevāti vikkhittotiādi vuttaṃ.",
  "tika-vin07t:380_0": "Samaṇabhāvatoti upasampadato.",
  "tika-vin07t:380_1": "Bhāvavikappākārenāti bhikkhubhāvato cavitvā yaṃ yaṃ gihiādibhāvaṃ pattukāmo “ahaṃ assa”nti attano bhavanaṃ vikappeti,",
  "tika-vin07t:380_2": "tena tena gihiādiākārena,",
  "tika-vin07t:380_3": "attano bhavanassa vikappanākārenāti adhippāyo.",
  "tika-vin07t:381_0": "46.",
  "tika-vin07t:381_1": "Pāḷiyaṃ yadi panāhanti ahaṃ yadi buddhaṃ paccakkheyyaṃ,",
  "tika-vin07t:381_2": "sādhu vatassāti attho. Apāhaṃ,",
  "tika-vin07t:381_3": "handāhanti etthāpi vuttanayeneva attho gahetabbo.",
  "tika-vin07t:381_4": "“Hoti me buddhaṃ paccakkheyya”nti mama cittaṃ uppajjatīti vadati.",
  "tika-vin07t:382_0": "50.",
  "tika-vin07t:382_1": "Na ramāmīti pabbajjāya dukkhabahulatāya sukhābhāvaṃ dasseti.",
  "tika-vin07t:382_2": "Nābhiramāmīti pabbajjāya vijjamānepi anavajjasukhe attano abhiratiabhāvaṃ dasseti.",
  "tika-vin07t:383_0": "51.",
  "tika-vin07t:383_1": "Teneva vacībhedenāti vacībhedaṃ katvāpi aññena kāyappayogena viññāpanaṃ nivatteti.",
  "tika-vin07t:383_2": "Ayaṃ sāsanaṃ jahitukāmotiādinā bhāsākosallābhāvena sabbaso padatthāvabodhābhāvepi “ayaṃ attano pabbajitabhāvaṃ",
  "tika-vin07t:383_3": "jahitukāmo imaṃ vākyabhedaṃ karotī”ti ettakaṃ adhippetatthamattaṃ cepi so tāva jānāti,",
  "tika-vin07t:383_4": "paccakkhānameva hotīti dasseti.",
  "tika-vin07t:383_5": "Tenāha “ettakamattampi jānātī”ti.",
  "tika-vin07t:383_6": "Padapacchābhaṭṭhanti padaparāvatti,",
  "tika-vin07t:383_7": "māgadhabhāsato avasiṭṭhā sabbāpi bhāsā “milakkhabhāsā”ti veditabbā.",
  "tika-vin07t:383_8": "Khettameva otiṇṇanti sikkhāpaccakkhānassa ruhanaṭṭhānabhūtaṃ khettameva otiṇṇaṃ.",
  "tika-vin07t:384_0": "Dūtanti mukhasāsanaṃ.",
  "tika-vin07t:384_1": "Sāsananti paṇṇasāsanaṃ,",
  "tika-vin07t:384_2": "bhittithambhādīsu akkharaṃ vā chinditvā dasseti.",
  "tika-vin07t:384_3": "Paccakkhātukāmatācitte dharanteyeva vacībhedasamuppattiṃ sandhāya “cittasampayutta”nti vuttaṃ,",
  "tika-vin07t:384_4": "cittasamuṭṭhānanti attho.",
  "tika-vin07t:384_5": "Niyamitāniyamitavasena vijānanabhedaṃ dassetumāha yadi ayameva jānātūtiādi.",
  "tika-vin07t:384_6": "Ayañca vibhāgo vadati viññāpetīti ettha yassa vadati,",
  "tika-vin07t:384_7": "tasseva vijānanaṃ adhippetanti iminā vuttanayena laddhoti daṭṭhabbaṃ,",
  "tika-vin07t:384_8": "na hettha ekassa vadati aññassa viññāpetīti ayamattho sambhavati.",
  "tika-vin07t:384_9": "“Tesu ekasmiṃ jānantepī”ti vuttattā “dveyeva jānantu eko mā jānātū”ti evaṃ dvinnampi janānaṃ niyametvā",
  "tika-vin07t:384_10": "ārocitepi tesu ekasmimpi jānante paccakkhānaṃ hotiyevāti gahetabbaṃ.",
  "tika-vin07t:384_11": "Parisaṅkamānoti “vāressantī”ti āsaṅkamāno.",
  "tika-vin07t:384_12": "Samayaññūti sāsanasaṅketaññū,",
  "tika-vin07t:384_13": "idha pana adhippāyamattajānanenāpi samayaññū nāma hoti,",
  "tika-vin07t:384_14": "tenāha ukkaṇṭhitotiādi.",
  "tika-vin07t:384_15": "Tasmā buddhaṃ paccakkhāmītiādikhettapadānaṃ sabbaso atthaṃ ñatvāpi sace “bhikkhubhāvato cavitukāmatāya esa vadatī”ti adhippāyaṃ na jānāti,",
  "tika-vin07t:384_16": "appaccakkhātāva hoti sikkhā.",
  "tika-vin07t:384_17": "Atthaṃ pana ajānitvāpi “ukkaṇṭhito vadatī”ti taṃ jānāti,",
  "tika-vin07t:384_18": "paccakkhātāva hoti sikkhā.",
  "tika-vin07t:384_19": "Sotaviññāṇavīthiyā saddamattaggahaṇameva,",
  "tika-vin07t:384_20": "atthaggahaṇaṃ pana manoviññāṇavīthiparamparāyāti āha taṅkhaṇaññevātiādi.",
  "tika-vin07t:385_0": "53.",
  "tika-vin07t:385_1": "Vaṇṇapaṭṭhānanti satthuguṇavaṇṇappakāsakaṃ pakaraṇaṃ.",
  "tika-vin07t:385_2": "Upāligāthāsūti upālisutte upāligahapatinā dhīrassa vigatamohassātiādinā vuttagāthāsu.",
  "tika-vin07t:385_3": "Yathārutanti pāḷiyaṃ vuttamevāti attho.",
  "tika-vin07t:385_4": "Anantabuddhītiādīni vaṇṇapaṭṭhāne āgatanāmāni.",
  "tika-vin07t:385_5": "Dhīrantiādīni pana upāligāthāsu.",
  "tika-vin07t:385_6": "Tattha bodhi vuccati sabbaññutaññāṇaṃ,",
  "tika-vin07t:385_7": "sā jānanahetuttā paññāṇaṃ etassāti bodhipaññāṇo.",
  "tika-vin07t:385_8": "Svākkhātaṃ dhammantiādīsu dhamma-",
  "tika-vin07t:385_9": "saddo svākkhātādipadānaṃ dhammavevacanabhāvaṃ dassetuṃ vutto.",
  "tika-vin07t:385_10": "Tasmā svākkhātaṃ paccakkhāmītiādinā vutteyeva vevacanena paccakkhānaṃ nāma hoti. Dhamma-",
  "tika-vin07t:385_11": "saddena saha yojetvā vutte pana yathārutavasena paccakkhānanti veditabbaṃ.",
  "tika-vin07t:385_12": "Suppaṭipannaṃ saṅghantiādīsupi eseva nayo.",
  "tika-vin07t:385_13": "Kusalaṃ dhammantiādīnipi kusalā dhammā akusalā dhammātiādidhammameva sandhāya vuttanāmāni,",
  "tika-vin07t:385_14": "itarathā akusaladhammapaccakkhāne dosābhāvappasaṅgatoti,",
  "tika-vin07t:385_15": "tenāha caturāsītidhammakkhandhasahassesūtiādi.",
  "tika-vin07t:385_16": "Paṭhamapārājikantiādinā sikkhāpadānaṃyeva gahaṇaṃ veditabbaṃ,",
  "tika-vin07t:385_17": "na āpattīnaṃ.",
  "tika-vin07t:386_0": "Yassa mūlenāti yassa santike.",
  "tika-vin07t:386_1": "Ācariyavevacanesu yo upajjhaṃ adatvā ācariyova hutvā pabbājesi,",
  "tika-vin07t:386_2": "taṃ sandhāya “yo maṃ pabbājesī”ti vuttaṃ.",
  "tika-vin07t:386_3": "Tassa mūlenāti tassa santike.",
  "tika-vin07t:386_4": "Okallakoti khuppipāsādidukkhāturānaṃ kisalūkhasarīravesānaṃ gahaṭṭhamanussānaṃ adhivacanaṃ.",
  "tika-vin07t:386_5": "Moḷibaddhoti baddhakesakalāpo gahaṭṭho.",
  "tika-vin07t:386_6": "Kumārakoti kumārāvattho ativiya daharo sāmaṇero.",
  "tika-vin07t:386_7": "Cellakoti tato kiñci mahanto.",
  "tika-vin07t:386_8": "Ceṭakoti majjhimo.",
  "tika-vin07t:386_9": "Moḷigalloti mahāsāmaṇero.",
  "tika-vin07t:386_10": "Samaṇuddesoti avisesato sāmaṇerādhivacanaṃ.",
  "tika-vin07t:386_11": "Asucisaṅkassarasamācāroti asuci hutvā “mayā kataṃ pare jānanti nu kho,",
  "tika-vin07t:386_12": "na nu kho”ti attanā,",
  "tika-vin07t:386_13": "“asukena nu kho idaṃ kata”nti parehi ca saṅkāya saritabbena anussaritabbena samācārena yutto.",
  "tika-vin07t:386_14": "Sañjātarāgādikacavarattā kasambujāto.",
  "tika-vin07t:386_15": "Koṇṭhoti dussīlādhivacanametaṃ.",
  "tika-vin07t:387_0": "54.",
  "tika-vin07t:387_1": "Tihetukapaṭisandhikāti atikhippaṃ jānanasamatthe sandhāya vuttaṃ,",
  "tika-vin07t:387_2": "na duhetukānaṃ tattha asambhavato.",
  "tika-vin07t:387_3": "Sabhāgassāti purisassa.",
  "tika-vin07t:387_4": "Visabhāgassāti mātugāmassa.",
  "tika-vin07t:387_5": "Potthakarūpasadisassāti mattikādīhi katarūpasadisassa.",
  "tika-vin07t:387_6": "Garumedhassāti ārammaṇesu lahuppavattiyā abhāvato dandhagatikatāya garupaññassa,",
  "tika-vin07t:387_7": "mandapaññassāti vuttaṃ hoti.",
  "tika-vin07t:388_0": "Idānettha sikkhāpaccakkhānavārassa pāḷiyaṃ aṭṭhakathāyañca vuttanayānaṃ sampiṇḍanatthavasena evaṃ vinicchayo veditabbo –",
  "tika-vin07t:388_1": "tattha hi sāmaññā cavitukāmotiādīhi padehi cittaniyamaṃ dasseti.",
  "tika-vin07t:388_2": "Buddhantiādīhi padehi khettaniyamaṃ,",
  "tika-vin07t:388_3": "paccakkhāmi dhāretīti etena kālaniyamaṃ,",
  "tika-vin07t:388_4": "vadatīti iminā payoganiyamaṃ,",
  "tika-vin07t:388_5": "alaṃ me buddhena,",
  "tika-vin07t:388_6": "kiṃ nu me,",
  "tika-vin07t:388_7": "na mamattho,",
  "tika-vin07t:388_8": "sumuttāhantiādīhi anāmaṭṭhakālavasenapi paccakkhānaṃ hotīti dasseti,",
  "tika-vin07t:388_9": "viññāpetīti iminā vijānananiyamaṃ,",
  "tika-vin07t:388_10": "ummattako sikkhaṃ paccakkhāti ummattakassa santiketiādīhi puggalaniyamaṃ,",
  "tika-vin07t:388_11": "so ca nappaṭivijānātītiādīhi vijānananiyamābhāvena paccakkhānābhāvaṃ dasseti,",
  "tika-vin07t:388_12": "davāyātiādīhi cittaniyamābhāvena,",
  "tika-vin07t:388_13": "sāvetukāmo na sāvetīti iminā payoganiyamābhāvena,",
  "tika-vin07t:388_14": "aviññussa sāveti viññussa na sāvetīti etehi yaṃ puggalaṃ uddissa sāveti,",
  "tika-vin07t:388_15": "tasseva savane sīsaṃ eti,",
  "tika-vin07t:388_16": "nāññassāti.",
  "tika-vin07t:388_17": "Sabbaso vā pana na sāveti appaccakkhātā hoti sikkhāti idaṃ pana cittādiniyameneva sikkhāpaccakkhānaṃ hoti,",
  "tika-vin07t:388_18": "na aññathāti dassanatthaṃ vuttaṃ.",
  "tika-vin07t:388_19": "Tasmā cittakhettakālapayogapuggalavijānanavasena sikkhāya paccakkhānaṃ ñatvā tadabhāvena appaccakkhānaṃ veditabbaṃ.",
  "tika-vin07t:389_0": "Kathaṃ?",
  "tika-vin07t:389_1": "Upasampannabhāvato cavitukāmatācitteneva hi sikkhāpaccakkhānaṃ hoti,",
  "tika-vin07t:389_2": "na davā vā ravā vā bhaṇantassa.",
  "tika-vin07t:389_3": "Evaṃ cittavasena sikkhāpaccakkhānaṃ hoti,",
  "tika-vin07t:389_4": "na tadabhāvena.",
  "tika-vin07t:389_5": "Tathā buddhaṃ paccakkhāmītiādinā vuttānaṃ buddhādīnaṃ sabrahmacāripariyosānānaṃ catuddasannañceva gihīti",
  "tika-vin07t:389_6": "maṃ dhārehītiādinā vuttānaṃ gihiādīnaṃ asakyaputtiyapariyosānānaṃ aṭṭhannañcāti imesaṃ dvāvīsatiyā khettapadānaṃ",
  "tika-vin07t:389_7": "yassa kassaci savevacanassa vasena tesu yaṃ kiñci vattukāmassa yaṃ kiñci vadatopi sikkhāpaccakkhānaṃ hoti.",
  "tika-vin07t:389_8": "Evaṃ khettavasena sikkhāpaccakkhānaṃ hoti,",
  "tika-vin07t:389_9": "na tadabhāvena.",
  "tika-vin07t:389_10": "Tattha yadetaṃ “paccakkhāmīti ca maṃ dhārehīti cā”ti vuttaṃ vattamānakālavacanaṃ,",
  "tika-vin07t:389_11": "yāni ca “alaṃ me buddhena,",
  "tika-vin07t:389_12": "kiṃ nu me buddhena,",
  "tika-vin07t:389_13": "na mamattho buddhena,",
  "tika-vin07t:389_14": "sumuttāhaṃ buddhenā”tiādinā nayena ākhyātavasena kālaṃ anāmasitvā purimehi cuddasahi padehi saddhiṃ yojetvā vuttāni alaṃ metiādīni cattāri padāni,",
  "tika-vin07t:389_15": "tesaṃyeva ca savevacanānaṃ vasena paccakkhānaṃ hoti,",
  "tika-vin07t:389_16": "na pana “paccakkhāsi”nti vā,",
  "tika-vin07t:389_17": "“paccakkhissa”nti vā,",
  "tika-vin07t:389_18": "“maṃ dhāresī”ti vā,",
  "tika-vin07t:389_19": "“maṃ dhāressasī”ti vā,",
  "tika-vin07t:389_20": "“yaṃnūna paccakkheyya”nti vātiādīni atītānāgataparikappavacanāni bhaṇantassa.",
  "tika-vin07t:389_21": "Evaṃ vattamānakālavasena ceva anāmaṭṭhakālavasena ca paccakkhānaṃ hoti,",
  "tika-vin07t:389_22": "na tadabhāvena.",
  "tika-vin07t:389_23": "Payogo pana duvidho kāyiko vācasiko,",
  "tika-vin07t:389_24": "tattha buddhaṃ paccakkhāmītiādinā nayena yāya kāyaci bhāsāya vacībhedaṃ katvā vācasikapayogeneva paccakkhānaṃ hoti,",
  "tika-vin07t:389_25": "na akkharalikhanaṃ vā hatthamuddādidassanaṃ vā kāyapayogaṃ karontassa.",
  "tika-vin07t:389_26": "Evaṃ vācasikapayogeneva paccakkhānaṃ hoti,",
  "tika-vin07t:389_27": "na tadabhāvena.",
  "tika-vin07t:390_0": "Puggalo pana duvidho yo ca paccakkhāti,",
  "tika-vin07t:390_1": "yassa ca paccakkhāti,",
  "tika-vin07t:390_2": "tattha yo paccakkhāti,",
  "tika-vin07t:390_3": "so sace ummattakakhittacittavedanaṭṭānaṃ aññataro na hoti,",
  "tika-vin07t:390_4": "yassa pana paccakkhāti,",
  "tika-vin07t:390_5": "so sace manussajātiko hoti,",
  "tika-vin07t:390_6": "na ca ummattakādīnaṃ aññataro sammukhībhūto ca,",
  "tika-vin07t:390_7": "sikkhāpaccakkhānaṃ hoti.",
  "tika-vin07t:390_8": "Na hi asammukhībhūtassa dūtena vā paṇṇena vā ārocanaṃ ruhati.",
  "tika-vin07t:390_9": "Evaṃ yathāvuttapuggalavasena paccakkhānaṃ hoti,",
  "tika-vin07t:390_10": "na tadabhāvena.",
  "tika-vin07t:390_11": "Vijānanampi niyamitāniyamitavasena duvidhaṃ.",
  "tika-vin07t:390_12": "Tattha yassa yesaṃ vā niyametvā imassa imesaṃ vā ārocemīti vadati,",
  "tika-vin07t:390_13": "sace te yathā pakatiyā loke manussā vacanaṃ sutvā āvajjanasamaye jānanti,",
  "tika-vin07t:390_14": "evaṃ tassa vacanānantarameva “ayaṃ ukkaṇṭhito”ti vā,",
  "tika-vin07t:390_15": "“gihibhāvaṃ patthayatī”ti vā yena kenaci ākārena manussajātiko vacanatthaṃ jānāti,",
  "tika-vin07t:390_16": "paccakkhātāva hoti sikkhā.",
  "tika-vin07t:390_17": "Atha aparabhāge “kiṃ iminā vutta”nti cintetvā jānanti,",
  "tika-vin07t:390_18": "aññe vā jānanti,",
  "tika-vin07t:390_19": "appaccakkhātāva hoti.",
  "tika-vin07t:390_20": "Aniyametvā ārocentassa pana sace vuttanayena yo koci manussajātiko vacanatthaṃ jānāti,",
  "tika-vin07t:390_21": "paccakkhātā hoti sikkhā,",
  "tika-vin07t:390_22": "evaṃ jānanavasena paccakkhānaṃ hoti,",
  "tika-vin07t:390_23": "na tadabhāvena.",
  "tika-vin07t:390_24": "Iti imesaṃ vuttappakārānaṃ cittādīnaṃ vaseneva sikkhāpaccakkhānaṃ hoti,",
  "tika-vin07t:390_25": "na aññathāti daṭṭhabbaṃ.",
  "tika-vin07t:391_0": "Sikkhāpaccakkhānavaṇṇanānayo niṭṭhito.",
  "tika-vin07t:392_0": "Mūlapaññattivaṇṇanā",
  "tika-vin07t:393_0": "55.",
  "tika-vin07t:393_1": "Ito paṭṭhāyāti duṭṭhullapadato paṭṭhāya.",
  "tika-vin07t:393_2": "Methunadhammo yathā sarūpeneva duṭṭhullaṃ,",
  "tika-vin07t:393_3": "evaṃ dassanādiduṭṭhulladhammaparivārattāpi duṭṭhullanti dassetuṃ yasmātiādi vuttaṃ.",
  "tika-vin07t:393_4": "Avassutānanti methunarāgena tintānaṃ.",
  "tika-vin07t:393_5": "Pariyuṭṭhitānanti methunarāgena abhibhūtacittānaṃ. Methuna-",
  "tika-vin07t:393_6": "saddassa sadisasaddapaayāyattā vuttaṃ “sadisāna”nti,",
  "tika-vin07t:393_7": "rattatādīhi sadisānanti attho.",
  "tika-vin07t:393_8": "Idañca yebhuyyato vuttaṃ ubhosu aññatarassa rāgābhāvepi itarassa methunasevanasaṃsiddhito. Methuna-",
  "tika-vin07t:393_9": "saddo vā ubhayasaddapaayāyo,",
  "tika-vin07t:393_10": "methunaṃ yugaḷaṃ yamakaṃ ubhayanti hi atthato ekaṃ,",
  "tika-vin07t:393_11": "tenāha “ubhinnaṃ rattāna”nti.",
  "tika-vin07t:393_12": "“Dvayaṃdvayasamāpattī”ti hi pāḷiyampi vuttaṃ.",
  "tika-vin07t:393_13": "Nimittenāti bhummatthe karaṇavacanaṃ,",
  "tika-vin07t:393_14": "itthinimitte attano nimittaṃ pavesetīti attho.",
  "tika-vin07t:393_15": "Nimittaṃ aṅgajātanti atthato ekaṃ.",
  "tika-vin07t:393_16": "Tilaphalanti sāsapamattaṃ tilabījaṃ adhippetaṃ,",
  "tika-vin07t:393_17": "na kosasahitaṃ phalanti āha “tilabījamattampī”ti.",
  "tika-vin07t:393_18": "Allokāseti sabhāvena pihitassa nimittassa pakativātena asamphuṭṭhe tintappadese.",
  "tika-vin07t:393_19": "Tādiso padeso sacepi kenaci vātādivikārena sukkhati,",
  "tika-vin07t:393_20": "tathāpi anallokāsoti upakkamato pārājikameva.",
  "tika-vin07t:394_0": "Vemajjhanti yathā cattāri passāni aphusanto paveseti,",
  "tika-vin07t:394_1": "evaṃ katavivarassa itthinimittassa abbhantaratalaṃ vuccati.",
  "tika-vin07t:394_2": "Purisanimitte pana majjhanti aggakoṭiṃ sandhāya vadati.",
  "tika-vin07t:394_3": "Uparīti majjhimapabbena samiñjitvā pavesiyamānassa aṅgajātassa samiñjitaṅguliyā majjhimapabbapiṭṭhisadisaaggakoṭiyeva.",
  "tika-vin07t:394_4": "Heṭṭhā pavesentoti itthinimittassa heṭṭhābhāgena chupiyamānaṃ pavesento,",
  "tika-vin07t:394_5": "yathā itthinimittassa allokāsaṃ heṭṭhimatalaṃ tilabījamattampi attano nimittena chupati,",
  "tika-vin07t:394_6": "evaṃ pavesentoti attho.",
  "tika-vin07t:394_7": "Chupanameva hettha pavesanaṃ,",
  "tika-vin07t:394_8": "evaṃ sesesupi.",
  "tika-vin07t:394_9": "Majjhena pavesentoti abbhantaratalena chupiyamānaṃ pavesento,",
  "tika-vin07t:394_10": "yathā abbhantaratalaṃ chupati,",
  "tika-vin07t:394_11": "evaṃ pavesentoti attho.",
  "tika-vin07t:394_12": "Katthaci acchupantaṃ pavesetvā ākāsagatameva nīharantassa natthi pārājikaṃ,",
  "tika-vin07t:394_13": "dukkaṭaṃ pana hoti chinnasīsavatthusmiṃ viya.",
  "tika-vin07t:394_14": "Majjheneva chupantaṃ pavesentoti aggakoṭiyā chupantaṃ pavesento.",
  "tika-vin07t:394_15": "Majjhimapabbapiṭṭhiyā saṅkocetvāti nimittaṃ attano majjhimapabbapiṭṭhiyā samiñjitvā uparibhāgena chupantaṃ pavesentopi. Kiṃ viya?",
  "tika-vin07t:394_16": "Samiñjitaṅguli viyāti yojanā.",
  "tika-vin07t:394_17": "Atha vā majjhimapabbapiṭṭhiyā samiñjitaṅguli viyāti sambandho,",
  "tika-vin07t:394_18": "samiñjitaṅguliṃ vā majjhimapabbapiṭṭhiyā pavesento viyātipi yojetabbaṃ.",
  "tika-vin07t:394_19": "Uparibhāgenāti saṅkocitassa nimittassa uparikoṭiyā.",
  "tika-vin07t:395_0": "Idāni purisanimittassa heṭṭhā vuttesu chasu “uparī”ti vuttassa chaṭṭhassa ṭhānassa vasena visuṃ cattāri",
  "tika-vin07t:395_1": "passāni gahetvā purisanimitte dasaṭṭhānabhedaṃ dassento tatthātiādimāha.",
  "tika-vin07t:395_2": "Heṭṭhā pana agahitaggahaṇavasena cha ṭhānāni vuttāni.",
  "tika-vin07t:395_3": "Tulādaṇḍasadisaṃ pavesentassāpīti asamiñjitvā ujukaṃ pavesentassa.",
  "tika-vin07t:395_4": "Cammakhīlanti eḷakādīnaṃ gīvāya viya nimitte jātaṃ cammaṅkuraṃ,",
  "tika-vin07t:395_5": "“uṇṇigaṇḍo”tipi vadanti.",
  "tika-vin07t:395_6": "“Upahatakāyappasāda”nti avatvā naṭṭhakāyappasādanti vacanena upādinnabhāve sati kenaci paccayena upahatepi",
  "tika-vin07t:395_7": "kāyappasāde upahatindriyavatthusmiṃ viya pārājikamevāti dasseti.",
  "tika-vin07t:395_8": "Itthinimittassa pana naṭṭhepi upādinnabhāve sati matasarīre viya pārājikakkhettatā na vijahatīti veditabbā.",
  "tika-vin07t:395_9": "Methunassādenāti idaṃ kāyasaṃsaggarāge sati saṅghādiseso hotīti vuttaṃ.",
  "tika-vin07t:395_10": "Bījānīti aṇḍāni.",
  "tika-vin07t:396_0": "Mukhaṃ apidhāyāti pamādena samuppannampi hāsaṃ bījaniyā paṭicchādanampi akatvā nisīdanaṃ agāravanti vuttaṃ.",
  "tika-vin07t:396_1": "Atha vā apidhāyāti pidahitvā,",
  "tika-vin07t:396_2": "bījaniyā mukhaṃ paṭicchādetvā hasamānena na nisīditabbanti attho.",
  "tika-vin07t:396_3": "Dantavidaṃsakanti dante dassetvā.",
  "tika-vin07t:396_4": "Gabbhitenāti “ayuttakathā”ti saṅkocaṃ anāpajjantena,",
  "tika-vin07t:396_5": "niravasesādhippāyakathane sañjātussāhenāti attho.",
  "tika-vin07t:397_0": "Anupaññattivaṇṇanā",
  "tika-vin07t:398_0": "Pārājikavatthubhūtāti yesaṃ tīsu maggesu tilabījamattampi nimittassa pavesokāso hoti,",
  "tika-vin07t:398_1": "te itthipurisādibhedā sabbe saṅgayhanti, na itare.",
  "tika-vin07t:398_2": "Idha pana tiracchānagatāyāti-",
  "tika-vin07t:398_3": "pāḷipadānurūpato na sabbātiādinā itthiliṅgavasena vuttaṃ.",
  "tika-vin07t:398_4": "Gonasāti sappavisesā,",
  "tika-vin07t:398_5": "yesaṃ piṭṭhīsu mahantamahantāni maṇḍalāni honti.",
  "tika-vin07t:398_6": "Kacchapamaṇḍūkānaṃ catuppadattepi odakatāsāmaññena apadehi saha gahaṇaṃ.",
  "tika-vin07t:398_7": "Mukhasaṇṭhānanti oṭṭhacammasaṇṭhānaṃ.",
  "tika-vin07t:398_8": "Vaṇasaṅkhepanti vaṇasaṅgahaṃ.",
  "tika-vin07t:398_9": "Vaṇe thullaccayañca “amaggena amaggaṃ paveseti,",
  "tika-vin07t:398_10": "āpatti thullaccayassā”ti imassa suttassa vasena veditabbaṃ.",
  "tika-vin07t:398_11": "Maṅgusāti nakulā.",
  "tika-vin07t:398_12": "Etameva hi atthanti yo naṃ ajjhāpajjati,",
  "tika-vin07t:398_13": "taṃ parājetīti imamatthaṃ vuttānaṃyeva pārājikādisaddānaṃ nibbacanappasaṅge imissā parivāragāthāya pavattattā.",
  "tika-vin07t:398_14": "Bhaṭṭhoti sāsanato parihīno.",
  "tika-vin07t:398_15": "Niraṅkatoti nirākato.",
  "tika-vin07t:398_16": "Etanti āpattirūpaṃ pārājikaṃ.",
  "tika-vin07t:398_17": "Chinnoti antarākhaṇḍito.",
  "tika-vin07t:399_0": "Pakatattehi bhikkhūhīti ettha pakatattā nāma pārājikaṃ anāpannā anukkhittā ca.",
  "tika-vin07t:399_1": "Keci pana “pakatattehi bhikkhūhi ekato kattabbattāti aṭṭhakathāyaṃ vuttattā pakatattabhūtehi alajjīhipi",
  "tika-vin07t:399_2": "saddhiṃ uposathādisaṅghakammakaraṇe doso natthī”ti vadanti,",
  "tika-vin07t:399_3": "taṃ na yuttaṃ,",
  "tika-vin07t:399_4": "iminā vacanena tassa atthassa asijjhanato.",
  "tika-vin07t:399_5": "Yadi hi saṅghakammaṃ karīyati,",
  "tika-vin07t:399_6": "pakatatteheva karīyati,",
  "tika-vin07t:399_7": "na apakatattehīti evaṃ apakatattehi sahasaṃvāsapaṭikkhepaparaṃ idaṃ vacanaṃ,",
  "tika-vin07t:399_8": "na pana pakatattehi sabbehi alajjīādīhi ekato saṅghakammaṃ kattabbamevāti.",
  "tika-vin07t:399_9": "Evaṃ saṃvāsavidhānaparaṃ pakatattesupi sabhāgāpattiṃ āpannehi aññamaññañca alajjīhi ca saddhiṃ ekato kammakaraṇassa paṭikkhittattā.",
  "tika-vin07t:399_10": "Vuttañhi “sace sabbo saṅgho sabhāgāpattiyā sati vuttavidhiṃ akatvā uposathaṃ karoti,",
  "tika-vin07t:399_11": "vuttanayeneva sabbo saṅgho āpattiṃ āpajjatī”tiādi.",
  "tika-vin07t:399_12": "“Yattha āmisaparibhogo vaṭṭati,",
  "tika-vin07t:399_13": "dhammaparibhogopi tattha vaṭṭatī”ti alajjīhi saha paribhogo ca aṭṭhakathāyaṃ paṭikkhitto ekato kammakaraṇassāpi dhammaparibhogattā.",
  "tika-vin07t:399_14": "Tasmā yathā hi pāḷiyaṃ pārājikāpattiāpajjanakapuggalaniyamatthaṃ yvāyaṃ ñatticatutthena kammena…pe…",
  "tika-vin07t:399_15": "upasampanno,",
  "tika-vin07t:399_16": "ayaṃ imasmiṃ atthe adhippeto bhikkhūti imasmiṃ vacane sabbepi ñatticatutthakammena upasampannā pārājikāpajjanakapuggalāyevāti",
  "tika-vin07t:399_17": "niyamo na sijjhati pārājikānāpajjanakānampi sekkhādīnaṃ sambhavā,",
  "tika-vin07t:399_18": "atha kho ñatticatutthakammena upasampannesuyeva pārājikāpattiāpajjanakā alajjī bālaputhujjanā labbhanti,",
  "tika-vin07t:399_19": "na pana ehibhikkhuādīsūti evaṃ niyamo sijjhati,",
  "tika-vin07t:399_20": "evamidhāpi pakatattesuyeva ekato kammakaraṇārahā anāpattikā lajjī kukkuccakā sikkhākāmā upalabbhanti,",
  "tika-vin07t:399_21": "na apakatattesūti evameva niyamo sijjhati apakatattānaṃ gaṇapūraṇattābhāvena asaṃvāsikattaniyamato.",
  "tika-vin07t:399_22": "Alajjino pana gaṇapūrakā hutvā kammassa sādhanato asaṃvāsikesu na gahitā kattabbavidhiṃ akatvā tehi saha",
  "tika-vin07t:399_23": "madditvā kammaṃ karontānaṃ āpatti alajjitā ca na vigacchatīti veditabbaṃ.",
  "tika-vin07t:399_24": "“Eko alajjī alajjīsatampi karotī”ti hi vuttaṃ,",
  "tika-vin07t:399_25": "teneva vakkhati “sabbepi lajjino etesu kammādīsu saha vasantī”tiādi.",
  "tika-vin07t:399_26": "Ayañcattho upari vitthārato āvi bhavissati.",
  "tika-vin07t:400_0": "Tathāti sīmāparicchinnehītiādiṃ parāmasati.",
  "tika-vin07t:400_1": "Ekato vandanabhuñjanagāmappavesanavattāpaṭivattakaraṇauggahaparipucchāsajjhāyakaraṇādisāmaggikiriyāvasena",
  "tika-vin07t:400_2": "bhagavatā paññattasikkhāpadasikkhanaṃ samasikkhatā nāma,",
  "tika-vin07t:400_3": "tañca lajjīheva samaṃ sikkhitabbaṃ,",
  "tika-vin07t:400_4": "na alajjīhīti dassetuṃ “paññattaṃ pana…pe…",
  "tika-vin07t:400_5": "samasikkhatā nāmā”ti vuttaṃ.",
  "tika-vin07t:400_6": "Tattha anatikkamanavasena uggahaparipucchādivasena ca lajjīpuggalehi samaṃ ekato sikkhitabbā samasikkhāti sikkhāpadāni vuttāni,",
  "tika-vin07t:400_7": "tāsaṃ samasikkhanaṃ yathāvuttanayena lajjīhi sikkhitabbabhāvo samasikkhatā nāmāti adhippāyo.",
  "tika-vin07t:400_8": "Yathāvuttesu ekakammādīsu alajjīnaṃ lajjidhamme anokkante lajjīhi saha saṃvāso natthi,",
  "tika-vin07t:400_9": "tato bahiyeva te sandissantīti āha sabbepi lajjinotiādi.",
  "tika-vin07t:401_0": "56.",
  "tika-vin07t:401_1": "Yaṃ taṃ vuttanti sambandho.",
  "tika-vin07t:401_2": "Vatthumeva na hotīti suvaṇṇādīhi kataitthirūpānaṃ aṅgajātesupi nimittavohāradassanato tattha pārājikāsaṅkānivattanatthaṃ vuttaṃ.",
  "tika-vin07t:401_3": "Teneva vinītavatthūsu lepacittādivatthūsu sañjātakukkuccassa pārājikena anāpatti vuttā.",
  "tika-vin07t:402_0": "Paṭhamacatukkavaṇṇanā",
  "tika-vin07t:403_0": "57.",
  "tika-vin07t:403_1": "Assāti ākhyātapadanti tassa atthaṃ dassento “hotī”ti āha,",
  "tika-vin07t:403_2": "bhaveyyāti attho,",
  "tika-vin07t:403_3": "hotīti vuttaṃ hoti.",
  "tika-vin07t:403_4": "Dutiye atthavikappe “hotī”ti idaṃ vacanaseso.",
  "tika-vin07t:404_0": "58.",
  "tika-vin07t:404_1": "Sādiyantassevāti ettha sādiyanaṃ nāma sevetukāmatācittassa uppādanamevāti āha “paṭisevanacittasamaṅgissā”ti.",
  "tika-vin07t:404_2": "Paṭipakkhanti aniṭṭhaṃ ahitaṃ.",
  "tika-vin07t:404_3": "“Bhikkhūnaṃ paccatthikā bhikkhupaccatthikā”ti vutte upari vuccamānā rājapaccatthikādayopi idheva pavisantīti",
  "tika-vin07t:404_4": "taṃ nivattanatthaṃ bhikkhū eva paccatthikāti rājapaccatthikānurūpena attho dassito.",
  "tika-vin07t:404_5": "Tasmiṃ khaṇeti pavesanakkhaṇe.",
  "tika-vin07t:404_6": "Aggato hi yāva mūlā pavesanakiriyāya vattamānakālo pavesanakkhaṇo nāma.",
  "tika-vin07t:404_7": "Paviṭṭhakāleti aṅgajātassa yattakaṃ ṭhānaṃ pavesanārahaṃ,",
  "tika-vin07t:404_8": "tattakaṃ anavasesato paviṭṭhakāle,",
  "tika-vin07t:404_9": "pavesanakiriyāya niṭṭhitakkhaṇeti attho.",
  "tika-vin07t:404_10": "Evaṃ paviṭṭhassa uddharaṇārambhato antarā ṭhitakāle ṭhitaṃ aṅgajātaṃ,",
  "tika-vin07t:404_11": "tassa ṭhiti vā ṭhitaṃ nāma,",
  "tika-vin07t:404_12": "aṭṭhakathāyaṃ pana mātugāmassa sukkavissaṭṭhiṃ patvā sabbathā vāyāmato oramitvā ṭhitakālaṃ sandhāya “sukkavissaṭṭhisamaye”ti vuttaṃ,",
  "tika-vin07t:404_13": "tadubhayampi ṭhitamevāti gahetabbaṃ.",
  "tika-vin07t:404_14": "Uddharaṇaṃ nāma yāva aggā nīharaṇakiriyāya vattamānakāloti āha “nīharaṇakāle paṭisevanacittaṃ upaṭṭhāpetī”ti.",
  "tika-vin07t:405_0": "Ettha ca yasmā parehi upakkamiyamānassa aṅgajātādikāyacalanassa vijjamānattā sevanacitte upaṭṭhitamatte",
  "tika-vin07t:405_1": "tasmiṃ khaṇe cittajarūpena sañjāyamānaṃ aṅgajātādicalanaṃ iminā sevanacittena uppāditameva hoti.",
  "tika-vin07t:405_2": "Apica sevanacitte uppanne parehi anupakkamiyamānassāpi aṅgajāte calanaṃ hoteva,",
  "tika-vin07t:405_3": "tañca tena kataṃ nāma hoti,",
  "tika-vin07t:405_4": "tasmā kāyacittato samuṭṭhitaṃ pārājikāpattiṃ so āpajjatiyeva ubbhajāṇumaṇḍalikā viya.",
  "tika-vin07t:405_5": "Tatthāpi hi “adhakkhakaṃ ubbhajāṇumaṇḍalaṃ āmasanaṃ vā…pe…",
  "tika-vin07t:405_6": "paṭipīḷanaṃ vā sādiyeyyā”ti sādiyanamatteyeva āpatti vuttā,",
  "tika-vin07t:405_7": "bhikkhuno kāyasaṃsagge pana “kāyasaṃsaggaṃ samāpajjeyyā”ti attano upakkamassa āpattinimittabhāvena vuttattā",
  "tika-vin07t:405_8": "itthiyā phusiyamānassa kāyasaṃsaggarāge ca itthiyā sañjanitakāyacalane ca vijjamānepi attano payogābhāvena",
  "tika-vin07t:405_9": "anāpattiyeva vuttāti gahetabbaṃ.",
  "tika-vin07t:405_10": "Keci pana “paṭhamasaṅghādisesavisayepi parehi balakkārena hatthādīhi upakkamiyamānassa mocanassādo ca uppajjati,",
  "tika-vin07t:405_11": "tena ca asucimhi mutte saṅghādiseso,",
  "tika-vin07t:405_12": "amutte thullaccayaṃ evā”ti vadanti.",
  "tika-vin07t:405_13": "Aṅgārakāsunti aṅgārarāsiṃ,",
  "tika-vin07t:405_14": "aṅgārapuṇṇāvāṭaṃ vā.",
  "tika-vin07t:405_15": "Itthiyā upakkamiyamāne asādiyanaṃ nāma na sabbesaṃ visayoti āha imañhītiādi.",
  "tika-vin07t:405_16": "Ekādasahi aggīhīti rāgadosamohajātijarāmaraṇasokaparidevadukkhadomanassupāyāsasaṅkhātehi ekādasaggīhi.",
  "tika-vin07t:405_17": "Assāti asādiyantassa.",
  "tika-vin07t:405_18": "Catukkaṃ nīharitvā ṭhapesīti ettha ekapuggalavisayatāya ekopi anāpattivāro pavesanapaviṭṭhaṭhitauddharaṇasaṅkhaātānaṃ",
  "tika-vin07t:405_19": "catunnaṃ padānaṃ vasena “catukka”nti vutto.",
  "tika-vin07t:405_20": "Paṭhamacatukkakathāti ettha pana anāpattivārena saddhiṃ pañcannaṃ vārānaṃ vuttanayena “pañca catukkā”ti",
  "tika-vin07t:405_21": "vattabbepi ekamaggavisayatāya tesaṃ ekattaṃ āropetvā paṭhamacatukkatā vuttā.",
  "tika-vin07t:405_22": "Teneva vakkhati tiṇṇaṃ maggānaṃ vasena tīṇi suddhikacatukkānītiādi.",
  "tika-vin07t:406_0": "Ekūnasattatidvisatacatukkakathāvaṇṇanā",
  "tika-vin07t:407_0": "59- 60.",
  "tika-vin07t:407_1": "Mattanti surādīhi mattaṃ.",
  "tika-vin07t:407_2": "Akkhāyitanimittā idha uttarapadalopena akkhāyitasaddena vuttāti āha “akkhāyitanimitta”nti.",
  "tika-vin07t:407_3": "Jāgarantintiādi visesanarahitattā “suddhikacatukkānī”ti vuttaṃ.",
  "tika-vin07t:407_4": "Samānācariyakātherāti ekācariyassa uddesantevāsikā.",
  "tika-vin07t:407_5": "Gaṅgāya aparabhāgo aparagaṅgaṃ.",
  "tika-vin07t:407_6": "Vatareti garahatthe nipāto.",
  "tika-vin07t:407_7": "Evaṃ vinayagarukānanti iminā upari upatissattherena vuccamānavinicchayassa garukaraṇīyatāya kāraṇaṃ vuttaṃ.",
  "tika-vin07t:407_8": "Sabbaṃ pariyādiyitvāti sabbaṃ pārājikakhettaṃ anavasesato gahetvā.",
  "tika-vin07t:407_9": "Yadi hi sāvasesaṃ katvā paññapeyya,",
  "tika-vin07t:407_10": "alajjīnaṃ tattha lesena ajjhācārasoto pavattatīti āha “sotaṃ chinditvā”ti.",
  "tika-vin07t:407_11": "Sahaseyyādipaṇṇattivajjasikkhāpadesuyeva sāvasesaṃ katvāpi paññāpanaṃ sambhavati,",
  "tika-vin07t:407_12": "na lokavajjesūti āha idañhītiādi.",
  "tika-vin07t:407_13": "Sahaseyyasikkhāpade hi kiñcāpi yebhuyyacchanne yebhuyyaparicchanne heṭṭhimaparicchedato pācittiyaṃ dassitaṃ,",
  "tika-vin07t:407_14": "upaḍḍhacchanne upaḍḍhaparicchanne dukkaṭaṃ,",
  "tika-vin07t:407_15": "tathāpi sāvasesattā paññattiyā yebhuyyacchannaupaḍḍhaparicchannādīsupi aṭṭhakathāyaṃ pācittiyameva dassitaṃ.",
  "tika-vin07t:407_16": "Idha pana niravasesattā paññattiyā bhagavatā dassitaṃ yebhuyyena akkhāyitanimittato heṭṭhā pārājikakkhettaṃ natthi,",
  "tika-vin07t:407_17": "thullaccayādimeva tattha labbhati.",
  "tika-vin07t:408_0": "Upatissattherena vuttasseva vinicchayassa aññampi upatthambhakāraṇaṃ dassento apicātiādimāha.",
  "tika-vin07t:408_1": "Nimitte appamattikāpi maṃsarāji sace avasiṭṭhā hoti,",
  "tika-vin07t:408_2": "taṃ yebhuyyakkhāyitameva hoti,",
  "tika-vin07t:408_3": "tato paraṃ pana sabbaso khāyite nimitte dukkaṭamevāti dassento āha “tato paraṃ thullaccayaṃ natthī”ti.",
  "tika-vin07t:408_4": "Keci panettha vaccamaggādiṃ cattāro koṭṭhāse katvā “tesu dve koṭṭhāse atikkamma yāva tatiyakoṭṭhāsassa pariyosānā khāyitaṃ yebhuyyakkhāyitaṃ nāma,",
  "tika-vin07t:408_5": "tato paraṃ thullaccayaṃ natthi,",
  "tika-vin07t:408_6": "yāva catutthakoṭṭhāsassa pariyosānā khāyitaṃ,",
  "tika-vin07t:408_7": "tampi dukkaṭavatthuyevā”ti ca vadanti,",
  "tika-vin07t:408_8": "taṃ na yuttaṃ.",
  "tika-vin07t:408_9": "Matasarīrasmiṃyeva veditabbanti mataṃ yebhuyyena akkhāyitantiādivacanato vuttaṃ.",
  "tika-vin07t:408_10": "Yadipi nimittantiādi jīvamānakasarīrameva sandhāya vuttaṃ tasseva adhikatattā.",
  "tika-vin07t:408_11": "Teneva mātikāṭṭhakathāyaṃ “jīvamānakasarīrassa vuttappakāre magge sacepi tacādīni anavasesetvā sabbaso chinne”tiādi vuttaṃ.",
  "tika-vin07t:408_12": "Sabbaso khāyitanti nimittamaṃsaṃ sabbaṃ chinnanti attho.",
  "tika-vin07t:408_13": "Nimittasaṇṭhānanti chinnamaṃsassa anto yāva muttavatthikosā chiddākāro abbhantarachavicammamatto itthinimittākāro,",
  "tika-vin07t:408_14": "tenāha “pavesanaṃ jāyatī”ti.",
  "tika-vin07t:408_15": "Nimittasaṇṭhānaṃ pana anavasesetvāti pavesanārahachiddākārena ṭhitaabbhantaramaṃsādiṃ anavasesetvā.",
  "tika-vin07t:408_16": "Etena yāva paveso labbhati,",
  "tika-vin07t:408_17": "tāva maggoyevāti dasseti.",
  "tika-vin07t:408_18": "Nimittato patitāya maṃsapesiyāti idaṃ nimittasaṇṭhānavirahitaṃ abbhantaramaṃsakhaṇḍaṃ sandhāya vuttaṃ.",
  "tika-vin07t:408_19": "Nimittasaṇṭhānaṃ akopetvā samantato chinditvā uddhaṭamaṃsapesiyā pana matasarīre yebhuyyena akkhāyitanimitte viya upakkamantassa pārājikameva.",
  "tika-vin07t:409_0": "Evaṃ jīvamānakamanussasarīre labbhamānavisesaṃ dassetvā idāni matasarīre dassetuṃ matasarīre panātiādimāha.",
  "tika-vin07t:409_1": "Vatthikosesūti purisānaṃ aṅgajātakosacammesu.",
  "tika-vin07t:409_2": "“Navadvāro mahāvaṇo”tiādi vacanato manussānaṃ akkhināsādīni vaṇasaṅkhepena thullaccayakkhettānīti tesupi thullaccayaṃ vuttaṃ,",
  "tika-vin07t:409_3": "evaṃ manussānaṃ matasarīrepi,",
  "tika-vin07t:409_4": "tenāha mate allasarīretiādi.",
  "tika-vin07t:409_5": "Tattha allasarīreti akuthitaṃ sandhāya vuttaṃ.",
  "tika-vin07t:409_6": "Pārājikakkhetteti yebhuyyena akkhāyitampi sandhāya vuttaṃ.",
  "tika-vin07t:409_7": "Thullaccayakkhetteti upaḍḍhakkhāyitādimpi sandhāya vuttaṃ.",
  "tika-vin07t:409_8": "Ettha ca akkhināsādithullaccayakkhettesu yebhuyyena akkhāyitesupi thullaccayaṃ,",
  "tika-vin07t:409_9": "upaḍḍhakkhāyitādīsu dukkaṭanti veditabbaṃ.",
  "tika-vin07t:409_10": "Sabbesampīti yathāvuttahatthiādīhi aññesaṃ tiracchānānaṃ saṅgaṇhanatthaṃ vuttaṃ.",
  "tika-vin07t:409_11": "Tiracchānagatānaṃ akkhikaṇṇavaṇesu dukkaṭaṃ pana aṭṭhakathāppamāṇena gahetabbaṃ,",
  "tika-vin07t:409_12": "“amaggena amaggaṃ paveseti,",
  "tika-vin07t:409_13": "āpatti thullaccayassā”ti hi sāmaññato vuttaṃ,",
  "tika-vin07t:409_14": "na pana manussānanti visesetvā.",
  "tika-vin07t:409_15": "Yadi hi manussānaññeva vaṇesu thullaccayaṃ siyā,",
  "tika-vin07t:409_16": "hatthiassādīnaṃ nāsavatthikosesupi paṭaṅgamukhamaṇḍūkassa mukhasaṇṭhānepi ca vaṇasaṅkhepato thullaccayaṃ na vattabbaṃ siyā, vuttañca.",
  "tika-vin07t:409_17": "Tasmā aṭṭhakathācariyā evettha pamāṇaṃ.",
  "tika-vin07t:409_18": "Matānaṃ tiracchānagatānanti matakena sambandho.",
  "tika-vin07t:410_0": "Methunarāgena vatthikosaṃ pavesentassa thullaccayaṃ vuttanti āha “vatthikosaṃ appavesento”ti.",
  "tika-vin07t:410_1": "Methunarāgo ca nāma kāyasaṃsaggarāgaṃ mocanassādañca muñcitvā visuṃ dvayaṃdvayasamāpattiyā rāgo,",
  "tika-vin07t:410_2": "so ca purisādīsupi uppajjati,",
  "tika-vin07t:410_3": "tena ca apārājikakkhette itthisarīrepi upakkamantassa asucimhi muttepi saṅghādiseso na hoti,",
  "tika-vin07t:410_4": "khettānurūpaṃ thullaccayadukkaṭameva hotīti veditabbaṃ.",
  "tika-vin07t:410_5": "Appavesentoti iminā tīsu maggesu pavesanādhippāye asatipi methunarāgena bahi ghaṭṭanaṃ sambhavatīti dasseti,",
  "tika-vin07t:410_6": "teneva thullaccayaṃ vuttaṃ,",
  "tika-vin07t:410_7": "itarathā pavesanādhippāyena bahi chupantassa methunassa pubbapayogattā dukkaṭameva vattabbaṃ siyā.",
  "tika-vin07t:410_8": "Nimittena nimittaṃ chupati thullaccayanti idañca “na ca,",
  "tika-vin07t:410_9": "bhikkhave,",
  "tika-vin07t:410_10": "rattacittena aṅgajātaṃ chupitabbaṃ,",
  "tika-vin07t:410_11": "yo chupeyya,",
  "tika-vin07t:410_12": "āpatti thullaccayassā”ti imassa cammakkhandhake āgatassa suttassa vasena vuttaṃ.",
  "tika-vin07t:410_13": "Tattha ca kesañci aññathāpi atthavikappassa bījaṃ dassento mahāaṭṭhakathāyaṃ panātiādimāha.",
  "tika-vin07t:410_14": "Mukheneva chupanaṃ sandhāyāti oṭṭhajivhādimukhāvayavena chupanaṃ sandhāya.",
  "tika-vin07t:410_15": "Oḷārikattāti ajjhācārassa thullattā.",
  "tika-vin07t:410_16": "Taṃ sandhāyabhāsitanti taṃ yathāvuttasuttaṃ.",
  "tika-vin07t:410_17": "Suttañhi ajjhācāraṃ sandhāya paṭicca vuttattā “sandhāyabhāsita”nti vuccati.",
  "tika-vin07t:410_18": "Suṭṭhusallakkhetvāti piṭṭhiṃ abhiruhantānaṃ aṅgajātamukheneva nimittachupanassa sambhavaṃ methunarāgīnañca",
  "tika-vin07t:410_19": "aṅgajātena chupanasseva anurūpatañca sutte ca “mukhenā”ti avuttatañca aññañca nayaṃ yathābalaṃ suṭṭhu",
  "tika-vin07t:410_20": "sallakkhetvāti attho.",
  "tika-vin07t:410_21": "Saṅghādisesoti manussitthiṃ sandhāya vuttaṃ.",
  "tika-vin07t:410_22": "Passāvamagganti idaṃ cammakkhandhake nidānavasena vuttaṃ.",
  "tika-vin07t:410_23": "Itaramaggadvayaṃ pana nimittamukhena chupantassa vaṇasaṅkhepena thullaccayameva.",
  "tika-vin07t:410_24": "Vuttanayenevāti methunarāgeneva.",
  "tika-vin07t:410_25": "Nimittamukhena pana vinā methunarāgena manussitthiyā vā tiracchānagatitthiyā vā passāvamaggaṃ pakatimukhena",
  "tika-vin07t:410_26": "chupantassa dukkaṭameva pakatimukhena pakatimukhachupane viya,",
  "tika-vin07t:410_27": "itarathā tatthāpi thullaccayena bhavitabbaṃ,",
  "tika-vin07t:410_28": "tañca na yuttaṃ khandhakasuttepi tathā avuttattā.",
  "tika-vin07t:410_29": "Kāyasaṃsaggarāgena dukkaṭanti nimittamukhena vā pakatimukhādiṃ itarakāyena vā kāyasaṃsaggarāgena chupantassa dukkaṭameva.",
  "tika-vin07t:411_0": "Ettha ca kāyasaṃsaggarāgena bahinimitte upakkamato ajānantasseva aṅgajātaṃ yadi pārājikakkhettaṃ chupati,",
  "tika-vin07t:411_1": "tattha kiṃ hotīti?",
  "tika-vin07t:411_2": "Keci tāva “methunarāgassa abhāvā manussitthiyā saṅghādiseso,",
  "tika-vin07t:411_3": "sesesu vatthuvasena thullaccayadukkaṭānī”ti vadanti.",
  "tika-vin07t:411_4": "Aññe pana “pavesanakkhaṇe phassassa sādiyanasambhavato balakkārena upakkamanakkhaṇe viya pārājikamevā”ti vadanti,",
  "tika-vin07t:411_5": "idameva yuttataraṃ.",
  "tika-vin07t:411_6": "Maggattayato hi aññasmiṃ padeseyeva kāyasaṃsaggādirāgabhedato āpattibhedo labbhati,",
  "tika-vin07t:411_7": "na maggattaye.",
  "tika-vin07t:411_8": "Tattha pana yena kenaci ākārena phassassa sādiyanakkhaṇe pārājikameva,",
  "tika-vin07t:411_9": "teneva paropakkamena pavesanādīsu rāgabhedaṃ anuddharitvā sādiyanamattena pārājikaṃ vuttaṃ.",
  "tika-vin07t:412_0": "Santhatacatukkabhedakathāvaṇṇanā",
  "tika-vin07t:413_0": "61- 2.",
  "tika-vin07t:413_1": "Paṭipannakassāti āraddhavipassakassa.",
  "tika-vin07t:413_2": "Upādinnakanti kāyindriyaṃ sandhāya vuttaṃ.",
  "tika-vin07t:413_3": "Upādinnakena phusatīti upādinnakasarīrena phusīyatīti kammasādhanena attho daṭṭhabbo.",
  "tika-vin07t:413_4": "Atha vā evaṃ karonto bhikkhu kiñci upādinnakaṃ upādinnakena na phusatīti attho.",
  "tika-vin07t:413_5": "Lesaṃ oḍḍessantīti lesaṃ ṭhapessanti,",
  "tika-vin07t:413_6": "parikappessantīti attho.",
  "tika-vin07t:413_7": "Santhatādibhedehi bhinditvāti santhatādivisesanehi visesetvā.",
  "tika-vin07t:413_8": "Santhatāyāti samudāye ekadesavohāro daḍḍhassa paṭassa chiddantiādīsu viya.",
  "tika-vin07t:413_9": "Yathā hi paṭassa ekadesova vatthato daḍḍhoti vuccati,",
  "tika-vin07t:413_10": "taṃ ekadesavohāraṃ samudāye paṭe upacārato āropetvā puna taṃ samudāyaṃ daḍḍhappadesasaṅkhātachiddasambandhībhāvena",
  "tika-vin07t:413_11": "“daḍḍhassa paṭassa chidda”nti voharanti,",
  "tika-vin07t:413_12": "evamidhāpi itthiyā maggappadesavohāraṃ samudāyabhūtāya itthiyā āropetvā puna taṃ itthiṃ santhatamaggasambandhiniṃ",
  "tika-vin07t:413_13": "katvā santhatāya itthiyā vaccamaggenātiādi vuttaṃ.",
  "tika-vin07t:413_14": "Sāratthadīpaniyaṃ panettha “ekadese samudāyavohāro”ti vuttaṃ,",
  "tika-vin07t:413_15": "taṃ na yuttaṃ avayavavohārena samudāyasseva patīyamānattā.",
  "tika-vin07t:413_16": "Itarathā hi santhatāya vaccamaggenāti itthiliṅgatā maggasambandhitā ca na siyā,",
  "tika-vin07t:413_17": "ekadese samudāyopacārassa pana ekadesova attho sākhāya chijjamānāya rukkho chijjatītiādīsu viya.",
  "tika-vin07t:414_0": "Vatthādīni maggassa anto appavesetvā bahiyeva veṭhanaṃ sandhāya “paliveṭhetvā”ti vuttaṃ.",
  "tika-vin07t:414_1": "Samudāye avayavūpacāreneva bhikkhupi santhato nāmātiādi vuttaṃ.",
  "tika-vin07t:414_2": "Yattake paviṭṭheti tilabījamatte paviṭṭhe.",
  "tika-vin07t:414_3": "Akkhināsādīnaṃ santhatattepi yathāvatthukamevāti āha thullaccayakkhette thullaccayantiādi.",
  "tika-vin07t:414_4": "Khāṇuṃ ghaṭṭentassa dukkaṭanti itthinimittassa anto khāṇuṃ pavesetvā samatalaṃ,",
  "tika-vin07t:414_5": "atirittaṃ vā ṭhitaṃ khāṇuṃ sace ghaṭṭeti,",
  "tika-vin07t:414_6": "ghaṭṭentassa dukkaṭaṃ pavesābhāvato.",
  "tika-vin07t:414_7": "Sace pana īsakaṃ anto allokāse pavesetvā ṭhitaṃ anupādinnameva khāṇusīsaṃ aṅgajātena chupati,",
  "tika-vin07t:414_8": "pārājikameva.",
  "tika-vin07t:414_9": "Tassa talanti veḷunaḷādikassa antotalaṃ.",
  "tika-vin07t:414_10": "Bahiddhā khāṇuketi anto pavesitaveḷupabbādikassa bahi nikkhantasīsaṃ sandhāya vuttaṃ.",
  "tika-vin07t:414_11": "Yathā ca itthinimittetiādīsu yathā itthiyā passāvamagge khāṇuṃ katvā ghaṭṭanādikaṃ vuttaṃ,",
  "tika-vin07t:414_12": "evaṃ sabbattha vaccamaggādīsupi lakkhaṇaṃ veditabbanti attho.",
  "tika-vin07t:415_0": "Rājapaccatthikādicatukkabhedakathāvaṇṇanā",
  "tika-vin07t:416_0": "65.",
  "tika-vin07t:416_1": "Kerāṭikāti vañcakā.",
  "tika-vin07t:416_2": "Paṭhamaṃ itthidhuttameva dassetvā idāni itaradhuttepi saṅgahetvā dassetuṃ “itthidhuttasurādhuttādayo vā”ti vuttaṃ.",
  "tika-vin07t:417_0": "Āpattānāpattivāravaṇṇanā",
  "tika-vin07t:418_0": "66.",
  "tika-vin07t:418_1": "Paṭiññātakaraṇaṃ natthi sevetukāmatā maggena maggappaṭipattīti dvinnaṃ aṅgānaṃ siddhattā.",
  "tika-vin07t:418_2": "Dūsitassa pana maggena maggappaṭipatti evamekaṃ aṅgaṃ siddhaṃ,",
  "tika-vin07t:418_3": "sevetukāmatāsaṅkhātaṃ sādiyanaṃ asiddhaṃ.",
  "tika-vin07t:418_4": "Tasmā so pucchitvā “sādiyi”nti vuttapaṭiññāya nāsetabbo.",
  "tika-vin07t:418_5": "Tatthevāti vesāliyaṃ mahāvane eva.",
  "tika-vin07t:418_6": "Sabbaṅgagatanti sabbakāyagataṃ.",
  "tika-vin07t:418_7": "“Lohitaṃ viyā”ti vuttattā kesādīnaṃ vinimuttaṭṭhāne sabbatthāti gahetabbaṃ.",
  "tika-vin07t:418_8": "Niccameva ummattako hotīti yassa pittakosato pittaṃ calitvā sabbadā bahi nikkhantaṃ hoti,",
  "tika-vin07t:418_9": "taṃ sandhāya vuttaṃ.",
  "tika-vin07t:418_10": "Yassa pana pittaṃ calitvā pittakoseyeva ṭhitaṃ hoti,",
  "tika-vin07t:418_11": "kadāci vā nikkhantaṃ puna nikkhamati,",
  "tika-vin07t:418_12": "sopi antarantarā saññaṃ paṭilabhati bhesajjena ca pakatiārogyaṃ paṭilabhatīti veditabbaṃ.",
  "tika-vin07t:419_0": "Padabhājanīyavaṇṇanānayo niṭṭhito.",
  "tika-vin07t:420_0": "Pakiṇṇakakathāvaṇṇanā",
  "tika-vin07t:421_0": "Pakiṇṇakanti vomissakanayaṃ.",
  "tika-vin07t:421_1": "Samuṭṭhānanti uppattikāraṇaṃ.",
  "tika-vin07t:421_2": "Kiriyātiādi nidassanamattaṃ akiriyādīnampi saṅgahato.",
  "tika-vin07t:421_3": "Vedanāya saha kusalañca veditabbanti yojetabbaṃ.",
  "tika-vin07t:421_4": "Sabbasaṅgāhakavasenāti sabbesaṃ sikkhāpadānaṃ saṅgāhakavasena “kāyo vācā kāyavācā kāyacittaṃ vācācittaṃ",
  "tika-vin07t:421_5": "kāyavācācitta”nti evaṃ vuttāni cha āpattisamuṭṭhānāni.",
  "tika-vin07t:421_6": "Samuṭṭhānādayo hi āpattiyā eva honti,",
  "tika-vin07t:421_7": "na sikkhāpadassa.",
  "tika-vin07t:421_8": "Taṃtaṃsikkhāpadassa niyataāpattiyā eva gahaṇatthaṃ pana sikkhāpadasīsena samuṭṭhānādīnaṃ kathanaṃ.",
  "tika-vin07t:421_9": "Evañhi āpattiviseso paññāyati āpatti-",
  "tika-vin07t:421_10": "saddassa sabbāpattisādhāraṇattā,",
  "tika-vin07t:421_11": "imesu pana chasu samuṭṭhānesu purimāni tīṇi acittakāni,",
  "tika-vin07t:421_12": "pacchimāni sacittakāni.",
  "tika-vin07t:421_13": "Samāsato taṃ imaṃ pakiṇṇakaṃ viditvā veditabbanti sambandho.",
  "tika-vin07t:421_14": "Cha samuṭṭhānāni etassāti chasamuṭṭhānaṃ.",
  "tika-vin07t:421_15": "Evaṃ sesesupi.",
  "tika-vin07t:422_0": "Atthi kathinasamuṭṭhānantiādi samuṭṭhānasīsavasena dvisamuṭṭhānaekasamuṭṭhānānaṃ dassanaṃ.",
  "tika-vin07t:422_1": "Terasa hi samuṭṭhānasīsāni paṭhamapārājikasamuṭṭhānaṃ adinnādānasamuṭṭhānaṃ sañcarittasamuṭṭhānaṃ samanubhāsanasamuṭṭhānaṃ",
  "tika-vin07t:422_2": "kathinasamuṭṭhānaṃ eḷakalomasamuṭṭhānaṃ padasodhammasamuṭṭhānaṃ addhānasamuṭṭhānaṃ theyyasatthasamuṭṭhānaṃ",
  "tika-vin07t:422_3": "dhammadesanāsamuṭṭhānaṃ bhūtārocanasamuṭṭhānaṃ corīvuṭṭhāpanasamuṭṭhānaṃ ananuññātasamauṭṭhānanti.",
  "tika-vin07t:422_4": "Tattha atthi chasamuṭṭhānanti iminā sañcarittasamuṭṭhānaṃ vuttaṃ,",
  "tika-vin07t:422_5": "pañcasamuṭṭhānassa abhāvato “atthi pañcasamuṭṭhāna”nti avatvā “atthi catusamuṭṭhāna”nti vuttaṃ,",
  "tika-vin07t:422_6": "iminā ca addhānasamuṭṭhānaṃ ananuññātasamuṭṭhānañca saṅgahitaṃ.",
  "tika-vin07t:422_7": "Yañhi paṭhamatatiyacatutthachaṭṭhehi samuṭṭhānehi samuṭṭhāti,",
  "tika-vin07t:422_8": "idaṃ addhānasamuṭṭhānaṃ.",
  "tika-vin07t:422_9": "Yaṃ pana dutiyatatiyapañcamachaṭṭhehi samuṭṭhāti,",
  "tika-vin07t:422_10": "idaṃ ananuññātasamuṭṭhānaṃ.",
  "tika-vin07t:422_11": "Atthi tisamuṭṭhānanti iminā adinnādānasamuṭṭhānaṃ bhūtārocanasamuṭṭhānañca saṅgahitaṃ.",
  "tika-vin07t:422_12": "Yañhi sacittakehi tīhi samuṭṭhāti,",
  "tika-vin07t:422_13": "idaṃ adinnādānasamuṭṭhānaṃ.",
  "tika-vin07t:422_14": "Yaṃ pana acittakehi tīhi samuṭṭhāti,",
  "tika-vin07t:422_15": "idaṃ bhūtārocanasamuṭṭhānaṃ.",
  "tika-vin07t:422_16": "Atthi kathinasamuṭṭhānantiādinā pana avasesasamauṭṭhānasīsavasena dvisamuṭṭhānaṃ ekasamuṭṭhānañca saṅgaṇhāti.",
  "tika-vin07t:422_17": "Tattha hi yaṃ tatiyachaṭṭhehi samuṭṭhāti,",
  "tika-vin07t:422_18": "idaṃ kathinasamuṭṭhānaṃ nāma.",
  "tika-vin07t:422_19": "Yaṃ pana paṭhamacatutthehi samuṭṭhāti,",
  "tika-vin07t:422_20": "idaṃ eḷakalomasamuṭṭhānaṃ.",
  "tika-vin07t:422_21": "Yaṃ chaṭṭheneva samuṭṭhāti,",
  "tika-vin07t:422_22": "idaṃ dhuranikkhepasamuṭṭhānaṃ,",
  "tika-vin07t:422_23": "“samanubhāsanasamauṭṭhāna”ntipi tasseva nāmaṃ.",
  "tika-vin07t:422_24": "Iti sarūpena aṭṭha āpattisīsāni dassitāni.",
  "tika-vin07t:422_25": "Ādisaddena panettha avasesāni paṭhamapārājikasamuṭṭhānapadasodhammatheyyasatthadhammadesanācorīvuṭṭhāpanasamuṭṭhānāni",
  "tika-vin07t:422_26": "pañcapi samuṭṭhānasīsāni saṅgahitāni.",
  "tika-vin07t:422_27": "Tattha yaṃ kāyacittato samuṭṭhāti,",
  "tika-vin07t:422_28": "idaṃ paṭhamapārājikasamuṭṭhānaṃ.",
  "tika-vin07t:422_29": "Yaṃ dutiyapañcamehi samuṭṭhāti,",
  "tika-vin07t:422_30": "idaṃ padasodhammasamuṭṭhānaṃ.",
  "tika-vin07t:422_31": "Yaṃ catutthachaṭṭhehi samuṭṭhāti,",
  "tika-vin07t:422_32": "idaṃ theyyasatthasamuṭṭhānaṃ.",
  "tika-vin07t:422_33": "Yaṃ pañcameneva samuṭṭhāti,",
  "tika-vin07t:422_34": "idaṃ dhammadesanāsamauṭṭhānaṃ.",
  "tika-vin07t:422_35": "Yaṃ pañcamachaṭṭhehi samuṭṭhāti,",
  "tika-vin07t:422_36": "idaṃ corīvuṭṭhāpanasamuṭṭhānaṃ.",
  "tika-vin07t:422_37": "Ettha ca pacchimesu tīsu sacittakasamuṭṭhānesu ekekasamuṭṭhānavasena ekasamuṭṭhānāni tividhāni.",
  "tika-vin07t:422_38": "Dvisamuṭṭhānāni pana paṭhamacatutthehi vā dutiyapañcamehi vā tatiyachaṭṭhehi vā catutthachaṭṭhehi vā",
  "tika-vin07t:422_39": "pañcamachaṭṭhehi vā samuṭṭhānavasena pañcavidhānīti veditabbāni.",
  "tika-vin07t:423_0": "Evaṃ samuṭṭhānavasena sabbasikkhāpadāni terasadhā dassetvā idāni kiriyāvasena pañcadhā dassetuṃ tatrāpītiādi vuttaṃ.",
  "tika-vin07t:423_1": "Kiñcīti sikkhāpadaṃ.",
  "tika-vin07t:423_2": "Kiriyatoti pathavīkhaṇanādi viya kāyavacīviññattijanitakammato.",
  "tika-vin07t:423_3": "Akiriyatoti paṭhamakathinādi viya kattabbassa akaraṇeneva.",
  "tika-vin07t:423_4": "Kiriyākiriyatoti aññātikāya bhikkhuniyā hatthato cīvarapaṭiggahaṇādi viya.",
  "tika-vin07t:423_5": "Siyā kiriyato,",
  "tika-vin07t:423_6": "siyā akiriyato rūpiyapaṭiggahaṇādi viya,",
  "tika-vin07t:423_7": "siyā kiriyato,",
  "tika-vin07t:423_8": "siyā kiriyākiriyato kuṭikārādi viya.",
  "tika-vin07t:423_9": "Vītikkamasaññāya abhāvena vimokkho assāti saññāvimokkhanti majjhepadalopīsamāso daṭṭhabbo.",
  "tika-vin07t:423_10": "Cittaṅgaṃ labhati sacittakasamuṭṭhāneheva samuṭṭhahanato.",
  "tika-vin07t:423_11": "Itaranti yassa cittaṅganiyamo natthi, taṃ,",
  "tika-vin07t:423_12": "anāpattimukhena cetaṃ saññādukaṃ vuttaṃ,",
  "tika-vin07t:423_13": "āpattimukhena sacittakadukanti ettakameva viseso,",
  "tika-vin07t:423_14": "atthato samānāva.",
  "tika-vin07t:424_0": "Kāyavacīdvārehi āpajjitabbampi kāyakamme vā vacīkamme vā saṅgayhati.",
  "tika-vin07t:424_1": "Tattha bāhullavuttito adinnādānamusāvādādayo viyāti atthi sikkhāpadaṃ kāyakammantiādinā kāyakammaṃ vacīkammañcāti dukameva vuttaṃ,",
  "tika-vin07t:424_2": "vibhāgato pana kāyavacīkammena saddhiṃ tikameva hoti.",
  "tika-vin07t:424_3": "Teneva mātikāṭṭhakathāyaṃ vuttaṃ “sabbā ca kāyakammavacīkammatadubhayavasena tividhā hontī”ti.",
  "tika-vin07t:424_4": "Tatoyeva idhāpi adinnādānādīsu kāyakammavacīkammanti tadubhayavasena dassitaṃ.",
  "tika-vin07t:424_5": "Atthi pana sikkhāpadaṃ kusalantiādi āpattisamuṭṭhāpakacittavasena kāriye kāraṇopacārena vuttaṃ,",
  "tika-vin07t:424_6": "na pana āpattiyā kusalādiparamatthadhammatāvasena āpattiyā sammutisabhāvattā.",
  "tika-vin07t:424_7": "Kusalākusalādiparamatthadhamme upādāya hi bhagavatā āpattisammuti paññattā.",
  "tika-vin07t:424_8": "Vakkhati hi “yaṃ kusalacittena āpajjati,",
  "tika-vin07t:424_9": "taṃ kusala”ntiādi.",
  "tika-vin07t:424_10": "Na hi bhagavato āṇāyattā āpatti kusalādiparamatthasabhāvā hoti anupasampannānaṃ ādikammikānañca āpattippasaṅgato,",
  "tika-vin07t:424_11": "tassā desanādīhi visuddhiabhāvappasaṅgato ca.",
  "tika-vin07t:424_12": "Na hi kāraṇabalena uppajjamānā kusalādisabhāvā āpatti anupasampannādīsu nivattati,",
  "tika-vin07t:424_13": "uppannāya ca tassā kenaci vināso na sambhavati.",
  "tika-vin07t:424_14": "Sarasavināsato desanādinā ca āpatti vigacchatīti vacanamatthi,",
  "tika-vin07t:424_15": "na pana tena akusalādi vigacchati.",
  "tika-vin07t:424_16": "Pitughātādikammena hi pārājikaṃ āpannassa bhikkhuno gihiliṅgaṃ gahetvā bhikkhubhāvapariccāgena pārājikāpatti vigacchati,",
  "tika-vin07t:424_17": "na pāṇātipātādiakusalaṃ ānantariyādibhāvato.",
  "tika-vin07t:424_18": "Tasmā dummaṅkūnaṃ niggahādidasaatthavase paṭicca bhagavatā yathāpaccayaṃ samuppajjamāne kusalākusalādināmarūpadhamme",
  "tika-vin07t:424_19": "upādāya paññattā sammutiyeva āpatti,",
  "tika-vin07t:424_20": "sā ca yathāvidhipaṭikammakaraṇena vigatā nāma hotīti veditabbaṃ,",
  "tika-vin07t:424_21": "tenāha dvattiṃseva hi āpattisamuṭṭhāpakacittānītiādi.",
  "tika-vin07t:424_22": "Āpattisamuṭṭhāpakatteneva hettha kusalādīnaṃ āpattito bhedo siddho.",
  "tika-vin07t:424_23": "Na hi taṃsamuṭṭhitassa tato abhedo yutto samuṭṭhānasamuṭṭhitabhedabyavahārupacchedappasaṅgato.",
  "tika-vin07t:424_24": "Sāratthadīpaniyaṃ pana āpattiyā paramatthato kusalattameva na sambhavati “āpattādhikaraṇaṃ siyā akusalaṃ,",
  "tika-vin07t:424_25": "siyā abyākataṃ,",
  "tika-vin07t:424_26": "natthi āpattādhikaraṇaṃ kusala”nti vacanato,",
  "tika-vin07t:424_27": "“akusalattaṃ pana abyākatattañca āpattiyā sambhavatī”ti saññāya kusalacittasamuṭṭhānakkhaṇepi rūpābyākatattaṃ",
  "tika-vin07t:424_28": "āpattiyā samatthetuṃ yaṃ kusalacittena āpajjati,",
  "tika-vin07t:424_29": "taṃ kusalaṃ,",
  "tika-vin07t:424_30": "itarehi itaranti imaṃ aṭṭhakathāvacanaṃ nissāya vuttaṃ “yaṃ kusalacittena āpajjatīti yaṃ sikkhāpadasīse gahitaṃ āpattiṃ kusalacittasamaṅgī āpajjati,",
  "tika-vin07t:424_31": "iminā pana vacanena taṃ kusalanti āpattiyā vuccamāno kusalabhāvo pariyāyato,",
  "tika-vin07t:424_32": "na paramatthatoti dasseti.",
  "tika-vin07t:424_33": "Kusalacittena hi āpattiṃ āpajjanto saviññattikaṃ aviññattikaṃ vā sikkhāpadavītikkamākārappavattaṃ rūpakkhandhasaṅkhātaṃ abyākatāpattiṃ āpajjatī”ti.",
  "tika-vin07t:424_34": "Tattha yaṃ kusalacittena āpajjatīti imaṃ vacanaṃ uddissa “iminā pana vacanena taṃ kusalanti āpattiyā vuccamāno kusalabhāvo pariyāyato,",
  "tika-vin07t:424_35": "na paramatthatoti dassetī”ti vuttaṃ,",
  "tika-vin07t:424_36": "evaṃ itarehi itaranti vacanena “yaṃ akusalacittena āpajjahi,",
  "tika-vin07t:424_37": "taṃ akusalaṃ,",
  "tika-vin07t:424_38": "yaṃ abyākatacittena āpajjati,",
  "tika-vin07t:424_39": "taṃ abyākata”nti imassa atthassa vuttattā itarehīti vacanaṃ uddissa “imināpi vacanena itaranti āpattiyā",
  "tika-vin07t:424_40": "vuccamāno akusalabhāvo abyākatabhāvo ca pariyāyato dassetī”ti vattabbaṃ.",
  "tika-vin07t:424_41": "Evaṃ avatvā kusalapakkhe eva kathanassa kāraṇaṃ na passāma.",
  "tika-vin07t:424_42": "Yaṃ pana āpattādhikaraṇaṃ siyā akusalantiādivacanaṃ kāraṇattena vuttaṃ,",
  "tika-vin07t:424_43": "tampi akāraṇaṃ yaṃ akusalacittena āpajjati,",
  "tika-vin07t:424_44": "taṃ akusalantiādinā heṭṭhā vuttanayena akusalādibhāvassa pariyāyadesitattā,",
  "tika-vin07t:424_45": "āpattiyā kusalavohārassa ayuttatāya natthi āpattādhikaraṇaṃ kusalanti vuttattā ca.",
  "tika-vin07t:424_46": "Āpattiyā hi kusalacittasamuṭṭhitattepi bhagavatā paṭikkhittabhāvena sāvajjadhammattā kāraṇūpacārenāpi",
  "tika-vin07t:424_47": "anavajjakusalavohāro na yutto sāvajjānavajjānaṃ aññamaññaviruddhattā.",
  "tika-vin07t:424_48": "Yathā ākāsādisammutisaccānaṃ uppannatādivohāro viya jātijarābhaṅgānaṃ uppannatādivohāro anavaṭṭhānādidesato ayutto,",
  "tika-vin07t:424_49": "evamidhāpi kusalavohāro ayutto viruddhattā.",
  "tika-vin07t:424_50": "Akusalādivohāro pana yutto,",
  "tika-vin07t:424_51": "kāraṇūpacārena pana akusalādisabhāvatā yathāvuttadosānativattanato.",
  "tika-vin07t:424_52": "Suttassāpi hi yathā suttasuttānulomādīhi virodho na hoti,",
  "tika-vin07t:424_53": "tatheva attho gahetabbo.",
  "tika-vin07t:425_0": "Yaṃ pana vuttaṃ “kusalacittena hi āpattiṃ āpajjanto…pe…",
  "tika-vin07t:425_1": "rūpakkhandhasaṅkhātaṃ abyākatāpattiṃ āpajjatī”ti,",
  "tika-vin07t:425_2": "taṃ ayuttameva rūpakkhandhassa khaṇikatāya āpattiyāpi desanādipaṭikammaṃ vināva paṭipassaddhippasaṅgato.",
  "tika-vin07t:425_3": "Rūpaparamparā āpattīti ce? Tanna,",
  "tika-vin07t:425_4": "paṭikammenāpi avigamappasaṅgato.",
  "tika-vin07t:425_5": "Na hi rūpasantatidesanādīhi vigacchati sakāraṇāyattattā,",
  "tika-vin07t:425_6": "iti sabbathā āpattiyā paramatthatā ayuttā,",
  "tika-vin07t:425_7": "eteneva yaṃ vuttaṃ “nipajjitvā nirodhasamāpannassa sahaseyyavasena tathākārappavattarūpadhammasseva āpattibhāvato”tiādi,",
  "tika-vin07t:425_8": "tampi paṭisiddhanti veditabbaṃ.",
  "tika-vin07t:425_9": "Idha pana nirodhasamāpannānaṃ rūpadhammameva paṭicca uppannattā āpatti acittā avedanā,",
  "tika-vin07t:425_10": "aññattha pana sacittā savedanāva,",
  "tika-vin07t:425_11": "sabbatthāpi paññattisabhāvāti veditabbā.",
  "tika-vin07t:425_12": "Teneva duṭṭhadosasikkhāpadaṭṭhakathāyaṃ āpattiyā akusalādisabhāvaṃ paraparikappitaṃ nisedhetuṃ “ādikammikassa anāpattivacanato…pe…",
  "tika-vin07t:425_13": "paṇṇattimattameva āpattādhikaraṇanti veditabba”nti sayameva vakkhati,",
  "tika-vin07t:425_14": "tasmā “taṃtaṃkusalādidhammasamuppattiyā bhagavatā paññattā āpattisammuti samuṭṭhitā”ti ca,",
  "tika-vin07t:425_15": "“yāva paṭippassaddhikāraṇā tiṭṭhatī”ti ca,",
  "tika-vin07t:425_16": "“paṭippassaddhikāraṇehi vinassatī”ti ca voharīyati.",
  "tika-vin07t:425_17": "Āpattiyā ca sammutisabhāvattepi hi sañcicca taṃ āpajjantassa,",
  "tika-vin07t:425_18": "paṭikiriyaṃ akarontassa ca anādare akusalarāsi ceva saggamaggantarāyo ca hotīti lajjino yathāvidhiṃ nātikkamanti,",
  "tika-vin07t:425_19": "anatikkamanappaccayā ca tesaṃ anantappabhedā sīlādayo dhammā parivaḍḍhantīti gahetabbaṃ.",
  "tika-vin07t:425_20": "Dvattiṃsevāti niyamo āpattinimittānaṃ kāyavacīviññattīnaṃ eteheva samuppajjanato kato,",
  "tika-vin07t:425_21": "na pana sabbāpattīnampi eteheva samuppajjanato.",
  "tika-vin07t:425_22": "Nipajjitvā niddāyantānañhi jhānanirodhasamāpannānañca aviññattijanakehi vipākaappanācittehi ceva rūpadhammehi ca sahaseyyādiāpatti sambhavati.",
  "tika-vin07t:426_0": "Dasāti kiriyāhetukamanoviññāṇadhātudvayena saha aṭṭha mahākiriyacittāni.",
  "tika-vin07t:426_1": "Paññattiṃ ajānitvā iddhivikubbanādīsu abhiññānaṃ āpattisamuṭṭhāpakattaṃ veditabbaṃ.",
  "tika-vin07t:426_2": "Ettha ca kiñci sikkhāpadaṃ akusalacittameva,",
  "tika-vin07t:426_3": "kiñci kusalābyākatavasena dvicittaṃ,",
  "tika-vin07t:426_4": "kiñci ticittanti ayameva bhedo labbhati,",
  "tika-vin07t:426_5": "nāññoti veditabbaṃ.",
  "tika-vin07t:426_6": "Kiriyāsamuṭṭhānanti parūpakkamena jāyamānaṃ aṅgajātādicalanaṃ sādiyanacittasaṅkhāte sevanacitte uppanne",
  "tika-vin07t:426_7": "tena cittena samuppāditameva hotīti vuttaṃ itarathā “siyā kiriyasamuṭṭhānaṃ,",
  "tika-vin07t:426_8": "siyā akiriyasamuṭṭhāna”nti vattabbato.",
  "tika-vin07t:427_0": "Yaṃ pana sāratthadīpaniyaṃ vuttaṃ “kiriyasamuṭṭhānanti idaṃ yebhuyyavasena vuttaṃ parūpakkame sati sādiyantassa akiriyasamuṭṭhānabhāvato”tiādi,",
  "tika-vin07t:427_1": "taṃ na gahetabbaṃ paṭhamapārājikassa akiriyasamuṭṭhānatāya pāḷiaṭṭhakathāsu avuttattā.",
  "tika-vin07t:427_2": "“Manodvāre āpatti nāma natthī”ti hi vuttaṃ.",
  "tika-vin07t:427_3": "Kathañhi nāma parūpakkamena methunaṃ sādiyanto attano aṅgajātādikāyacalanaṃ na sādiyeyya,",
  "tika-vin07t:427_4": "sādiyanacittānuguṇameva pana sakalasarīre cittajarūpasamuppattiyā viññattipi sukhumā samuppannā eva hotīti daṭṭhabbaṃ,",
  "tika-vin07t:427_5": "tenāha kāyadvāreneva samuṭṭhānato kāyakammantiādi.",
  "tika-vin07t:427_6": "Cittaṃ panettha aṅgamattaṃ hotīti kāyaviññatti eva kāyakammabhāve kāraṇaṃ,",
  "tika-vin07t:427_7": "na cittaṃ.",
  "tika-vin07t:427_8": "Taṃ panettha kāyasaṅkhātāya viññattiyāyeva aṅgamattaṃ,",
  "tika-vin07t:427_9": "na kāyakammabhāvassa,",
  "tika-vin07t:427_10": "itarathā methunassa “manokamma”nti vattabbato,",
  "tika-vin07t:427_11": "tenāha “na tassa vasena kammabhāvo labbhatī”ti.",
  "tika-vin07t:427_12": "Kammabhāvoti kāyakammabhāvo.",
  "tika-vin07t:427_13": "Sabbañcetanti etaṃ samuṭṭhānādikaṃ.",
  "tika-vin07t:427_14": "Sikkhāpadasīsenāti taṃtaṃsikkhāpadaniyataāpattiyā eva gahaṇatthaṃ sikkhāpadamukhena.",
  "tika-vin07t:428_0": "Pakiṇṇakakathāvaṇṇanānayo niṭṭhito.",
  "tika-vin07t:429_0": "Vinītavatthuvaṇṇanā",
  "tika-vin07t:430_0": "Idaṃ kinti kathetukāmatāpucchā.",
  "tika-vin07t:430_1": "Imātiādi vissajjanaṃ.",
  "tika-vin07t:430_2": "Vinītāni āpattiṃ tvaṃ bhikkhu āpannotiādinā bhagavatā vinicchinitāni vatthūni vinītavatthūni.",
  "tika-vin07t:430_3": "Taṃ taṃ vatthuṃ uddharitvā dānato dassanato uddānabhūtā gāthā uddānagāthā,",
  "tika-vin07t:430_4": "saṅgahagāthā,",
  "tika-vin07t:430_5": "uddesagāthāti vuttaṃ hoti.",
  "tika-vin07t:430_6": "Vatthu gāthāti tena kho pana samayena aññataro bhikkhūtiādikā vinītavatthupāḷiyeva tesaṃ tesaṃ vinītavatthūnaṃ ganthanato “vatthugāthā”ti vuttā,",
  "tika-vin07t:430_7": "na chandovicitilakkhaṇena.",
  "tika-vin07t:430_8": "Uddānagāthānaṃ vatthu vatthugāthāti evaṃ vā ettha attho daṭṭhabbo.",
  "tika-vin07t:430_9": "Etthāti vinītavatthūsu.",
  "tika-vin07t:430_10": "Dutiyādīnanti dutiyapārājikādīnaṃ.",
  "tika-vin07t:430_11": "Yaṃ passitvā cittakārādayo sippikā cittakammādīni sikkhanti,",
  "tika-vin07t:430_12": "taṃ paṭicchannakarūpaṃ,",
  "tika-vin07t:430_13": "paṭimārūpanti attho.",
  "tika-vin07t:431_0": "67.",
  "tika-vin07t:431_1": "Purimāni dveti makkaṭīvajjiputtakavatthūni dve.",
  "tika-vin07t:431_2": "Tānipi bhagavatā vinītabhāvena puna vinītavatthūsu pakkhittāni.",
  "tika-vin07t:431_3": "Tattha tassa kukkuccaṃ ahosītiādi pana kiñcāpi tesaṃ paṭhamaṃ kukkuccaṃ na uppannaṃ,",
  "tika-vin07t:431_4": "bhikkhūhi pana bhagavatā ca garahitvā vuttavacanaṃ sandhāya pacchā uppannattaṃ sandhāya vuttaṃ.",
  "tika-vin07t:431_5": "Bhagavato etamatthaṃ ārocesuntiādi ca bhikkhūhi ānandattherena ca paṭhamaṃ bhagavato ārocite,",
  "tika-vin07t:431_6": "bhagavatā ca tesaṃ pārājikatte pakāsite bhītā te sayampi gantvā attano kukkuccaṃ pacchā ārocenti eva.",
  "tika-vin07t:431_7": "“Saccaṃ kira tva”ntiādinā bhagavatā puṭṭhā pana “saccaṃ bhagavā”ti paṭijānanavasenāpi ārocenti.",
  "tika-vin07t:431_8": "Bhagavāpi āpattiṃ tvantiādinā tesaṃ pārājikattaṃ vinicchinoti eva.",
  "tika-vin07t:431_9": "Anupaññattikathāyaṃ pana taṃ sabbaṃ avatvā anupaññattiyā anuguṇameva kiñcimattaṃ vuttaṃ,",
  "tika-vin07t:431_10": "idhāpi tesaṃ vatthūnaṃ bhagavatā vinītabhāvadassanatthaṃ evaṃ vuttanti veditabbaṃ.",
  "tika-vin07t:431_11": "Keci imaṃ adhippāyaṃ amanasikatvā “aññānevetāni vatthūnī”ti vadanti.",
  "tika-vin07t:431_12": "Kuseti kusatiṇāni.",
  "tika-vin07t:431_13": "Kesehīti manussakesehi.",
  "tika-vin07t:432_0": "68.",
  "tika-vin07t:432_1": "Vaṇṇapokkharatāyāti ettha pokkhalaṃ nāma samiddhaṃ sundarañca,",
  "tika-vin07t:432_2": "tassa bhāvo “pokkharatā”ti ra-",
  "tika-vin07t:432_3": "kāraṃ katvā vutto,",
  "tika-vin07t:432_4": "samiddhatā sundaratāti attho.",
  "tika-vin07t:432_5": "Padhaṃsesīti abhibhavi.",
  "tika-vin07t:432_6": "Na limpatīti na allīyati.",
  "tika-vin07t:433_0": "69.",
  "tika-vin07t:433_1": "Evarūpā parivattaliṅgā bhikkhuniyo atthato ekato upasampannāpi ubhatosaṅghe upasampannāsuyeva saṅgayhanti",
  "tika-vin07t:433_2": "bhikkhūpasampadāya bhikkhunīupasampadatopi ukkaṭṭhattā.",
  "tika-vin07t:433_3": "Pāḷiyaṃ “tāhi āpattīhi anāpatti”nti upayogavacanaṃ katvā anujānāmīti padena sambandhitabbaṃ.",
  "tika-vin07t:433_4": "Itthiliṅganti thanādikaṃ itthisaṇṭhānaṃ vuttanti āha –",
  "tika-vin07t:433_5": "“purisa…pe…",
  "tika-vin07t:433_6": "itthisaṇṭhānaṃ uppanna”nti.",
  "tika-vin07t:433_7": "Taṃ nānantarikato pana “purisindriyampi antarahitaṃ,",
  "tika-vin07t:433_8": "itthindriyañca uppanna”nti vuttameva hoti,",
  "tika-vin07t:433_9": "evaṃ uparipi liṅgaggahaṇeneva itthindriyādiggahaṇaṃ veditabbaṃ.",
  "tika-vin07t:433_10": "Tāti āpattiyo,",
  "tika-vin07t:433_11": "tassa vuṭṭhātunti iminā sambandho,",
  "tika-vin07t:433_12": "tāhi āpattīhi vuṭṭhāpetunti attho.",
  "tika-vin07t:433_13": "Kathanti āha tā sabbāpi bhikkhunīhi kātabbantiādi.",
  "tika-vin07t:433_14": "Tena paṭicchannāyapi appaṭicchannāyapi garukāpattiyā pakkhamānattacaraṇādikaṃ vidhiṃ dasseti.",
  "tika-vin07t:434_0": "Okkantikavinicchayoti pasaṅgānuguṇaṃ otaraṇakavinicchayo.",
  "tika-vin07t:434_1": "Balavaakusalenāti paradārikakammādinā.",
  "tika-vin07t:434_2": "Dubbalakusalenāti yathāvuttabalavākusalopahatasattinā tato eva dubbalabhūtena kusalena.",
  "tika-vin07t:434_3": "Dubbalaakusalenāti purisabhāvuppādakabrahmacariyādibalavakusalopahatasattinā tato eva dubbalabhūtena paradārikādiakusalena.",
  "tika-vin07t:434_4": "Sugatiyaṃ bhāvadvayassa kusalakammajattā akusaleneva vināso kusaleneva uppattīti āha ubhayampītiādi.",
  "tika-vin07t:434_5": "Duggatiyaṃ pana akusaleneva ubhinnampi uppatti ca vināso ca,",
  "tika-vin07t:434_6": "tattha dubbalabalavabhāvova viseso.",
  "tika-vin07t:435_0": "“Ehi mayaṃ gamissāmā”ti bhikkhuniyā saddhiṃ saṃvidhāya ekaddhānagamane pācittiyāpattiparihāratthaṃ vuttaṃ “saṃvidahanaṃ parimocetvā”ti.",
  "tika-vin07t:435_1": "Tena ekagāmakkhettepi bahigāmato antaragharaṃ saṃvidhāya gamanampi āpattikaramevāti dasseti.",
  "tika-vin07t:435_2": "Parimocanavidhiṃ dassento āha mayantiādi.",
  "tika-vin07t:435_3": "Bahigāmeti gāmantare.",
  "tika-vin07t:435_4": "Dutiyikā bhikkhunī pakkantā vā hotītiādinā vuttaanāpattilakkhaṇaṃ anulometīti vuttaṃ “gāmantara…pe…",
  "tika-vin07t:435_5": "anāpattī”ti.",
  "tika-vin07t:435_6": "Kopetvāti pariccajitvā.",
  "tika-vin07t:435_7": "Lajjiniyo…pe…",
  "tika-vin07t:435_8": "labbhatīti liṅgaparivattanadukkhapīḷitassa saṅgahepi asati hīnāyāvattanampi bhaveyyāti “āpadāsū”ti vuttaanāpattianulomena vuttaṃ.",
  "tika-vin07t:435_9": "Tāya dutiyikaṃ gahetvāva gantabbaṃ.",
  "tika-vin07t:435_10": "Alajjiniyo…pe…",
  "tika-vin07t:435_11": "labbhatīti alajjinīhi saddhiṃ ekakammādisaṃvāse āpattisambhavato tā asantapakkhaṃ bhajantīti vuttaṃ,",
  "tika-vin07t:435_12": "imināpetaṃ veditabbaṃ “alajjinīhi saddhiṃ paribhogo na vaṭṭatī”ti.",
  "tika-vin07t:435_13": "Yadi hi vaṭṭeyya,",
  "tika-vin07t:435_14": "tatopi dutiyikaṃ vinā gāmantaragamanādīsu āpatti eva siyā saṅgāhikattā tāsaṃ saṅgāhikalajjinigaṇato viya.",
  "tika-vin07t:435_15": "Ñātikā na honti…pe…",
  "tika-vin07t:435_16": "vaṭṭatīti vadantīti iminā aṭṭhakathāsu anāgatabhāvaṃ dīpeti.",
  "tika-vin07t:435_17": "Tatthāpi vissāsikañātikabhikkhuniyo vinā bhikkhunibhāve aramantassa mānapakatikassa āpadāṭṭhānasambhavena",
  "tika-vin07t:435_18": "taṃ vacanaṃ appaṭikkhittampi tadaññesaṃ na vaṭṭatiyevāti gahetabbaṃ.",
  "tika-vin07t:435_19": "Bhikkhubhāvepīti bhikkhukālepi.",
  "tika-vin07t:435_20": "Taṃ nissāyāti taṃ nissayācariyaṃ katvā.",
  "tika-vin07t:435_21": "Upajjhā gahetabbāti upasampadāgahaṇatthaṃ upajjhā gahetabbā.",
  "tika-vin07t:436_0": "Vinayakammanti vikappanaṃ sandhāya vuttaṃ.",
  "tika-vin07t:436_1": "Puna kātabbanti puna vikappetabbaṃ.",
  "tika-vin07t:436_2": "Puna paṭiggahetvā sattāhaṃ vaṭṭatīti “anujānāmi,",
  "tika-vin07t:436_3": "bhikkhave,",
  "tika-vin07t:436_4": "bhikkhunīnaṃ sannidhiṃ bhikkhūhi,",
  "tika-vin07t:436_5": "bhikkhūnaṃ sannidhiṃ bhikkhunīhi ca paṭiggāhāpetvā paribhuñjitu”nti vacanato puna paṭiggahetvā paribhuñjituṃ vaṭṭatīti dassanatthaṃ vuttaṃ.",
  "tika-vin07t:436_6": "Sattame divaseti idañca nissaggiyaṃ anāpajjitvāva punapi sattāhaṃ paribhuñjituṃ vaṭṭatīti dassanatthaṃ vuttaṃ.",
  "tika-vin07t:436_7": "Pakatattoti aparivattaliṅgo.",
  "tika-vin07t:436_8": "Rakkhatīti taṃ paṭiggahaṇavijahanato rakkhati,",
  "tika-vin07t:436_9": "avibhattatāya paṭiggahaṇaṃ na vijahatīti adhippāyo.",
  "tika-vin07t:437_0": "Sāmaṃ gahetvāna nikkhipeyyāti sahatthena paṭiggahetvāna nikkhipeyya.",
  "tika-vin07t:437_1": "Paribhuñjantassa āpattīti liṅgaparivatte jāte puna appaṭiggahetvā paribhuñjantassa āpatti.",
  "tika-vin07t:438_0": "Hīnāyāvattanenāti ettha keci “pakatattassa bhikkhuno sikkhaṃ appaccakkhāya ‘gihī bhavissāmī’ti gihiliṅgaggahaṇaṃ hīnāyāvattana”nti vadanti,",
  "tika-vin07t:438_1": "taṃ na yuttaṃ tattakena bhikkhubhāvassa avijahanato.",
  "tika-vin07t:438_2": "Aññe pana “pārājikaṃ āpannassa bhikkhupaṭiññaṃ pahāya gihiliṅgabhāvūpagamanampi hīnāyāvattana”nti vadanti,",
  "tika-vin07t:438_3": "taṃ yuttameva.",
  "tika-vin07t:438_4": "Pārājikaṃ āpanno hi taṃ paṭicchādetvā yāva bhikkhupaṭiñño hoti,",
  "tika-vin07t:438_5": "tāva bhikkhu eva hoti bhikkhūnameva pārājikassa paññattattā.",
  "tika-vin07t:438_6": "“Yo pana bhikkhū”ti hi vuttaṃ.",
  "tika-vin07t:438_7": "Tathā hi so saṃvāsaṃ sādiyantopi theyyasaṃvāsako na hoti,",
  "tika-vin07t:438_8": "sahaseyyādiāpattiñca na janeti,",
  "tika-vin07t:438_9": "attānaṃ omasantassa pācittiyañca janeti.",
  "tika-vin07t:438_10": "Vuttañhi –",
  "tika-vin07t:439_0": "“Asuddho hoti puggalo aññataraṃ pārājikaṃ dhammaṃ ajjhāpanno,",
  "tika-vin07t:439_1": "tañce suddhadiṭṭhi samāno okāsaṃ kārāpetvā akkosādhippāyo vadeti,",
  "tika-vin07t:439_2": "āpatti omasavādassā”ti.",
  "tika-vin07t:440_0": "Eke pana “pārājikaṃ āpannānaṃ dosaṃ paṭijānitvā gihiliṅgaggahaṇaṃ nāma sikkhāpaccakkhāne samodhānaṃ gacchati",
  "tika-vin07t:440_1": "tenāpi paṭiññāya bhikkhubhāvassa vijahanato.",
  "tika-vin07t:440_2": "Teneva vinayavinicchayādīsu hīnāyāvattanaṃ sikkhāpaccakkhāne samodhānetvā visuṃ taṃ na vuttaṃ.",
  "tika-vin07t:440_3": "Tasmā bhikkhunīnaṃ vibbhamitukāmatāya gihiliṅgaggahaṇaṃ idha hīnāyāvattanaṃ tāsaṃ sikkhāpaccakkhānassa abhāvato.",
  "tika-vin07t:440_4": "Tāsaṃ paṭiggahaṇavijahanassāpi sabbaso vattabbattā”ti vadanti,",
  "tika-vin07t:440_5": "tampi appaṭibāhiyameva.",
  "tika-vin07t:440_6": "Tasmā pārājikānaṃ bhikkhunīnañca “uppabbajissāmī”ti gihiliṅgaggahaṇaṃ hīnāyāvattananti gahetabbaṃ.",
  "tika-vin07t:440_7": "Vibbhamotipi etasseva nāmaṃ,",
  "tika-vin07t:440_8": "teneva taṃ khuddasikkhāyaṃ “acchedavissajjanagāhavibbhamā”ti adhiṭṭhānavijahane vibbhamanāmena vuttaṃ.",
  "tika-vin07t:441_0": "Anapekkhavissajjanenāti aññassa adatvāva anatthikasseva paṭiggahitavatthūnaṃ bahi chaḍḍanena.",
  "tika-vin07t:441_1": "Keci “paṭiggahitavatthūsu sāpekkhassa pure paṭiggahitabhāvato parimocanatthaṃ tattha paṭiggahamattassa",
  "tika-vin07t:441_2": "vissajjanampi anapekkhavissajjanameva cīvarādiadhiṭṭhānapaccuddhāro viyā”ti vadanti,",
  "tika-vin07t:441_3": "taṃ na sundaraṃ tathāvacanābhāvā.",
  "tika-vin07t:441_4": "Yatheva hi cīvarādīsu anapekkhavissajjanena adhiṭṭhānavijahanaṃ vatvāpi visuṃ paccuddhāro ca vutto,",
  "tika-vin07t:441_5": "evamidhāpi vattabbaṃ,",
  "tika-vin07t:441_6": "yathā ca cīvarādīsu kāyapaṭibaddhesupi paccuddhārena adhiṭṭhānaṃ vigacchati,",
  "tika-vin07t:441_7": "na evamidha.",
  "tika-vin07t:441_8": "Idha pana paṭiggahitavatthusmiṃ anapekkhassāpi kāyato mutteyeva tasmiṃ paṭiggahaṇaṃ vijahati.",
  "tika-vin07t:441_9": "Tathā hi vuttaṃ “satakkhattumpi pariccajatu,",
  "tika-vin07t:441_10": "yāva attano hatthagataṃ paṭiggahitamevā”ti.",
  "tika-vin07t:441_11": "Anapekkhavissajjanenāti ettha ca “anapekkhāyā”ti ettakameva vattabbaṃ anapekkhataṃ muñcitvā idha visuṃ vissajjanassa abhāvā.",
  "tika-vin07t:441_12": "Na hettha paccuddhāre viya vissajjanavidhānamatthi.",
  "tika-vin07t:441_13": "Apica paṭiggahaṇamattavissajjane sati pure paṭiggahitopi āhāro bhuñjitukamyatāya uppannāya paṭiggahaṇamattaṃ",
  "tika-vin07t:441_14": "vissajjetvā puna paṭiggahetvā yathāsukhaṃ bhuñjitabbo siyāti,",
  "tika-vin07t:441_15": "tathā ca sannidhikārakasikkhāpade vuttā sabbāpi vinicchayabhedā niratthakā eva siyuṃ.",
  "tika-vin07t:441_16": "Vuttañhi tattha –",
  "tika-vin07t:442_0": "“Gaṇṭhikapattassa vā gaṇṭhikantare sneho paviṭṭho hoti…pe…",
  "tika-vin07t:442_1": "tādise pattepi punadivase bhuñjantassa pācittiya”ntiādi.",
  "tika-vin07t:443_0": "Tattha pana “paṭiggahaṇaṃ anapekkhacittena vissajjetvā bhuñjitabba”nti ettakameva vattabbaṃ,",
  "tika-vin07t:443_1": "na ca vuttaṃ.",
  "tika-vin07t:443_2": "Katthaci īdisesu ca gaṇṭhikapattādīsu paṭiggahaṇe apekkhā kassacipi nattheva tappahānāya vāyāmato,",
  "tika-vin07t:443_3": "tathāpi tatthagataāmise paṭiggahaṇaṃ na vigacchati. Kasmā?",
  "tika-vin07t:443_4": "Bhikkhussa patte puna bhuñjitukāmatāpekkhāya vijjamānattā pattagatike āhārepi tassā vattanato.",
  "tika-vin07t:443_5": "Na hi pattaṃ avissajjetvā taggatikaṃ āhāraṃ vissajjetuṃ sakkā,",
  "tika-vin07t:443_6": "nāpi āhāraṃ avissajjetvā taggatikaṃ paṭiggahaṇaṃ vissajjetuṃ.",
  "tika-vin07t:443_7": "Tasmā vatthuno vissajjanameva anapekkhavissajjanaṃ,",
  "tika-vin07t:443_8": "na paṭiggahaṇassāti niṭṭhamettha gantabbaṃ.",
  "tika-vin07t:443_9": "Teneva sannidhisikkhāpadassa anāpattivāre –",
  "tika-vin07t:444_0": "“Antosattāhaṃ adhiṭṭheti,",
  "tika-vin07t:444_1": "vissajjeti, nassati,",
  "tika-vin07t:444_2": "vinassati, ḍayhati,",
  "tika-vin07t:444_3": "acchinditvā gaṇhanti,",
  "tika-vin07t:444_4": "vissāsaṃ gaṇhanti,",
  "tika-vin07t:444_5": "anupasampannassa cattena vantena muttena anapekkho datvā paṭilabhitvā paribhuñjatī”ti –",
  "tika-vin07t:445_0": "Evaṃ sabbattha vatthuvissajjanameva vuttaṃ.",
  "tika-vin07t:445_1": "Ettha ca “antosattāhaṃ adhiṭṭhetī”ti bāhiraparibhogāya adhiṭṭhānavacanato vatthuṃ avissajjetvāpi kevalaṃ",
  "tika-vin07t:445_2": "anajjhoharitukāmatāya suddhacittena bāhiraparibhogatthāya niyamanampi visuṃ ekaṃ paṭiggahaṇavijahanakāraṇameva,",
  "tika-vin07t:445_3": "idañca sandhāya paṭiggahaṇamattavissajjanaṃ vuttaṃ siyā,",
  "tika-vin07t:445_4": "suvuttameva siyā,",
  "tika-vin07t:445_5": "tathā ca “puna paṭiggahetvā paribhuñjissāmī”ti paṭiggahaṇavissajjanaṃ na vattabbaṃ siyā bāhiraparibhogādhiṭṭhānassa idhādhippetattā.",
  "tika-vin07t:446_0": "Sāratthadīpaniyañhi “anapekkhavissajjanenāti ettha aññassa adatvāva anatthikatāya ‘natthi iminā kammaṃ na dāni naṃ paribhuñjissāmī’ti vatthūsu vā,",
  "tika-vin07t:446_1": "‘puna paṭiggahetvā paṭibhuñjissāmī’ti paṭiggahaṇe vā anapekkhavissajjanenā”ti evaṃ paribhuñjitukāmasseva",
  "tika-vin07t:446_2": "paṭiggahaṇamattavissajjanampi paṭiggahaṇavijahanakāraṇaṃ vuttaṃ,",
  "tika-vin07t:446_3": "taṃ na gahetabbaṃ.",
  "tika-vin07t:446_4": "Purimameva pana bāhiraparibhogādhiṭṭhānaṃ gahetabbaṃ.",
  "tika-vin07t:446_5": "Idaṃ pana aṭṭhakathāsu “anapekkhavissajjanasaṅkhāte vissajjetī”ti vuttapāḷipadatthe saṅgahetvā visuṃ na vuttaṃ. Nassati,",
  "tika-vin07t:446_6": "vinassati, ḍayhati,",
  "tika-vin07t:446_7": "vissāsaṃ vā gaṇhantīti imāni pana padāni acchinditvā gaṇhantīti imasmiṃ pade saṅgahitānīti veditabbaṃ.",
  "tika-vin07t:447_0": "Acchinditvā gahaṇenāti anupasampannānaṃ balakkārādinā acchinditvā gahaṇena.",
  "tika-vin07t:447_1": "Upasampannānañhi acchindanavissāsaggāhesu paṭiggahaṇaṃ na vijahati.",
  "tika-vin07t:447_2": "Etthāti bhikkhuvihāre.",
  "tika-vin07t:447_3": "Uparopakāti tena ropitā rukkhagacchā.",
  "tika-vin07t:447_4": "Terasasu sammutīsūti bhattuddesakasenāsanapaññāpakabhaṇḍāgārikacīvarapaṭiggāhakacīvarabhājakayāgubhājakaphalabhājakakhajjabhājakaappamattakavissajjakasādiyagāhāpakapattagāhāpakaārāmikapesakasāmaṇerapesakasammutisaṅkhātāsu",
  "tika-vin07t:447_5": "terasasu sammutīsu.",
  "tika-vin07t:448_0": "Pacchimikāya senāsanaggāhe paṭippassaddhepi appaṭippassaddhepi kathinatthārassa,",
  "tika-vin07t:448_1": "tammūlakānaṃ pañcānisaṃsānañca abhāvassa samānattā tattha vijjamānampi senāsanaggāhapaṭippassaddhiṃ adassetvā",
  "tika-vin07t:448_2": "tattha bhikkhūhi kattabbaṃ saṅgahameva dassetuṃ sace pacchimikāyātiādi vuttaṃ.",
  "tika-vin07t:448_3": "Sace akusalavipāke …pe…",
  "tika-vin07t:448_4": "chārattaṃ mānattameva dātabbanti idaṃ paṭicchannāya sādhāraṇāpattiyā parivasantassa asamādinnaparivāsassa",
  "tika-vin07t:448_5": "vā liṅge parivatte pakkhamānattaṃ carantassa vasena vuttaṃ.",
  "tika-vin07t:448_6": "Sace panassa pakkhamānatte asamādinne eva puna liṅgaṃ parivattati,",
  "tika-vin07t:448_7": "parivāsaṃ datvā parivutthaparivāsasseva chārattaṃ mānattaṃ dātabbaṃ.",
  "tika-vin07t:448_8": "Parivāsadānaṃ natthi bhikkhukāle appaṭicchannabhāvato.",
  "tika-vin07t:448_9": "Sace pana bhikkhukālepi sañcicca nāroceti,",
  "tika-vin07t:448_10": "āpatti paṭicchannāva hoti,",
  "tika-vin07t:448_11": "āpattipaṭicchannabhāvato parivāso ca dātabboti vadanti.",
  "tika-vin07t:448_12": "Pārājikaṃ āpannānaṃ itthipurisānaṃ liṅge parivattepi pārājikattassa ekasmiṃ attabhāve avijahanato puna upasampadā na dātabbāti gahetabbaṃ.",
  "tika-vin07t:448_13": "Teneva tesaṃ sīsacchinnapurisādayo nidassitā.",
  "tika-vin07t:449_0": "71.",
  "tika-vin07t:449_1": "Tathevāti muccatu vā mā vāti imamatthaṃ atidisati.",
  "tika-vin07t:449_2": "Aññesanti puthujjane sandhāya vuttaṃ.",
  "tika-vin07t:449_3": "Tesañhi īdise ṭhāne asādiyanaṃ dukkaraṃ sotāpannādiariyānaṃ tattha dukkarattābhāvā.",
  "tika-vin07t:449_4": "Na hi ariyā pārājikādilokavajjāpattiṃ āpajjanti.",
  "tika-vin07t:450_0": "73.",
  "tika-vin07t:450_1": "Suphusitāti uparimāya dantapantiyā heṭṭhimā dantapanti āhacca ṭhitā,",
  "tika-vin07t:450_2": "avivaṭāti attho.",
  "tika-vin07t:450_3": "Tenāha “antomukhe okāso natthī”ti.",
  "tika-vin07t:450_4": "Uppāṭite pana oṭṭhamaṃse dante suyeva upakkamantassa thullaccayanti nimittena bahinimitte chupanattā vuttaṃ.",
  "tika-vin07t:450_5": "Bahinikkhantadantajivhāsupi eseva nayo.",
  "tika-vin07t:450_6": "Nijjhāmataṇhikā nāma lomakūpehi samuṭṭhitaaggijālāhi daḍḍhasarīratāya ativiya tasitarūpā. Ādi-",
  "tika-vin07t:450_7": "saddena khuppipāsāsurā aṭṭhicammāvasiṭṭhā bhayānakasarīrā petiyo saṅgahitā.",
  "tika-vin07t:450_8": "Visaññaṃ katvāti yathā so katampi upakkamaṃ na jānāti,",
  "tika-vin07t:450_9": "evaṃ katvā.",
  "tika-vin07t:450_10": "Tena ca visaññī ahutvā sādiyantassa pārājikamevāti dasseti.",
  "tika-vin07t:450_11": "Upahatakāyappasādoti vātapittādidosehi kāyaviññāṇānuppādakabhāvena dūsitakāyappasādo,",
  "tika-vin07t:450_12": "na pana vinaṭṭhakāyappasādo.",
  "tika-vin07t:450_13": "Sīse patteti maggena maggappaṭipādane jāte.",
  "tika-vin07t:450_14": "Appavesetukāmatāya eva nimittena nimittachupane thullaccayaṃ vuttaṃ,",
  "tika-vin07t:450_15": "sevetukāmassa pana tatthāpi dukkaṭamevāti āha “dukkhaṭameva sāmanta”nti.",
  "tika-vin07t:451_0": "74. Jāti-",
  "tika-vin07t:451_1": "saddena sumanapupphapariyāyena tannissayo gumbo adhippetoti āha “jātipupphagumbāna”nti.",
  "tika-vin07t:451_2": "Tena ca jātiyā upalakkhitaṃ vanaṃ jātiyāvananti aluttasamāsoti dasseti.",
  "tika-vin07t:451_3": "Ekarasanti vīthicittehi asammissaṃ.",
  "tika-vin07t:452_0": "77.",
  "tika-vin07t:452_1": "Uppanne vatthumhīti itthīhi kataajjhācāravatthusmiṃ.",
  "tika-vin07t:452_2": "Rukkhasūcikaṇṭakadvāranti rukkhasūcidvāraṃ kaṇṭakadvāraṃ,",
  "tika-vin07t:452_3": "evameva vā pāṭho.",
  "tika-vin07t:452_4": "Tattha yaṃ ubhosu passesu rukkhathambhe nikhanitvā tattha majjhe vijjhitvā dve tisso rukkhasūciyo pavesetvā karonti,",
  "tika-vin07t:452_5": "taṃ rukkhasūcidvāraṃ nāma.",
  "tika-vin07t:452_6": "Pavesananikkhamanakāle pana apanetvā thakanakayoggena kaṇṭakasākhāpaṭalena yuttaṃ dvāraṃ kaṇṭakadvāraṃ nāma.",
  "tika-vin07t:452_7": "Gāmadvārassa pidhānatthaṃ padarena kaṇṭakasākhādīhi vā katassa kavāṭassa udukkhalapāsarahitatāya ekena",
  "tika-vin07t:452_8": "saṃvarituṃ vivarituñca asakkuṇeyyassa heṭṭhā ekaṃ cakkaṃ yojenti,",
  "tika-vin07t:452_9": "yena parivattamānena taṃ kavāṭaṃ sukhathakanaṃ hoti,",
  "tika-vin07t:452_10": "taṃ sandhāya vuttaṃ “cakkalakayuttadvāra”nti.",
  "tika-vin07t:452_11": "Cakkameva hi lātabbaṭṭhena saṃvaraṇavivaraṇatthāya gahetabbaṭṭhena cakkalakaṃ,",
  "tika-vin07t:452_12": "tena yuttampi kavāṭaṃ cakkalakaṃ nāma,",
  "tika-vin07t:452_13": "tena yuttaṃ dvāraṃ cakkalakayuttadvāraṃ.",
  "tika-vin07t:452_14": "Mahādvāresu pana dve tīṇipi cakkalakāni yojentīti āha phalakesūtiādi.",
  "tika-vin07t:452_15": "Kiṭikāsūti veḷupesikāhi kaṇṭakasākhādīhi ca katathakanakesu.",
  "tika-vin07t:452_16": "Saṃsaraṇakiṭikadvāranti cakkalakayantena saṃsaraṇakiṭikāyuttamahādvāraṃ.",
  "tika-vin07t:452_17": "Gopphetvāti āvuṇitvā,",
  "tika-vin07t:452_18": "rajjūhi ganthetvā vā.",
  "tika-vin07t:452_19": "Ekaṃ dussasāṇidvāramevāti ettha kilañjasāṇidvārampi saṅgahaṃ gacchati taggatikattā.",
  "tika-vin07t:452_20": "Atha bhikkhū…pe…",
  "tika-vin07t:452_21": "nisinnā hontīti idaṃ bhikkhūnaṃ sannihitabhāvadassanatthaṃ vuttaṃ.",
  "tika-vin07t:452_22": "Nipannepi ābhogaṃ kātuṃ vaṭṭati,",
  "tika-vin07t:452_23": "nipajjitvā niddāyante pana ābhogaṃ kātuṃ na vaṭṭati asantapakkhe ṭhitattā.",
  "tika-vin07t:452_24": "Raho nisajjāya viya dvārasaṃvaraṇaṃ nāma mātugāmānaṃ pavesananivāraṇatthaṃ anuññātanti āha bhikkhuniṃ vātiādi.",
  "tika-vin07t:452_25": "Nisseṇiṃ āropetvāti idaṃ heṭṭhimatalassa sadvārabandhatāya vuttaṃ.",
  "tika-vin07t:452_26": "Catūsu disāsu parikkhittassa kuṭṭassa ekābaddhatāya “ekakuṭṭake”ti vuttaṃ.",
  "tika-vin07t:452_27": "Pacchimānaṃ bhāroti pāḷiyā āgacchante sandhāya vuttaṃ.",
  "tika-vin07t:452_28": "Yena kenaci parikkhitteti ettha parikkhepassa ubbedhato pamāṇaṃ sahaseyyappahonake vuttasadisameva.",
  "tika-vin07t:453_0": "Mahāpariveṇanti mahantaṃ aṅgaṇaṃ,",
  "tika-vin07t:453_1": "tena ca bahujanasañcāraṃ dasseti,",
  "tika-vin07t:453_2": "tenāha mahābodhītiādi.",
  "tika-vin07t:453_3": "Aruṇe uggate vuṭṭhahati,",
  "tika-vin07t:453_4": "anāpatti anāpattikhettabhūtāya rattiyā suddhacittena nipannattā.",
  "tika-vin07t:453_5": "Pabujjhitvā puna supati āpattīti aruṇe uggate pabujjhitvā aruṇuggamanaṃ ñatvā vā añatvā vā anuṭṭhahitvā",
  "tika-vin07t:453_6": "sayitasantānena supati uṭṭhahitvā kattabbassa dvārasaṃvaraṇādino akatattā akiriyasamuṭṭhānā āpatti hoti",
  "tika-vin07t:453_7": "anāpattikhette katanipajjanakiriyāya anaṅgattā.",
  "tika-vin07t:453_8": "Ayañhi āpatti īdise ṭhāne akiriyā,",
  "tika-vin07t:453_9": "divā asaṃvaritvā nipajjanakkhaṇe kiriyā ca acittakā cāti veditabbā.",
  "tika-vin07t:453_10": "Purāruṇā pabujjhitvāpi yāva aruṇuggamanā sayantassāpi purimanayena āpattiyeva.",
  "tika-vin07t:453_11": "Aruṇe uggate vuṭṭhahissāmīti…pe…",
  "tika-vin07t:453_12": "āpattiyevāti ettha kadā tassa āpattīti? Vuccate –",
  "tika-vin07t:453_13": "na tāva rattiyaṃ “divā āpajjati no ratti”nti vuttattā.",
  "tika-vin07t:453_14": "“Anādariyadukkaṭā na muccatī”ti vuttadukkaṭaṃ pana divāsayanadukkaṭameva na hoti anādariyadukkaṭattā.",
  "tika-vin07t:453_15": "Evaṃ aruṇuggamane pana acittakaṃ akiriyasamuṭṭhānaṃ āpattiṃ āpajjatīti veditabbaṃ.",
  "tika-vin07t:453_16": "So sace dvāraṃ saṃvaritvā “aruṇe uggate vuṭṭhahissāmī”ti nipajjati,",
  "tika-vin07t:453_17": "dvāre ca aññehi aruṇuggamanakāle vivaṭepi tassa anāpattiyeva dvārapidahanassa rattidivābhāgesu visesābhāvā.",
  "tika-vin07t:453_18": "Āpattiāpajjanasseva kālaviseso icchitabbo,",
  "tika-vin07t:453_19": "na tapparihārassāti gahetabbaṃ,",
  "tika-vin07t:453_20": "“dvāraṃ asaṃvaritvā rattiṃ nipajjatī”ti hi vuttaṃ.",
  "tika-vin07t:453_21": "Divā saṃvaritvā nipannassa kenaci vivaṭepi dvāre anāpattiyeva.",
  "tika-vin07t:453_22": "Attanāpi anuṭṭhahitvāva sati paccaye vivaṭepi anāpattīti vadanti.",
  "tika-vin07t:453_23": "Yathāparicchedameva ca na vuṭṭhātīti aruṇe uggateyeva uṭṭhāti.",
  "tika-vin07t:453_24": "Āpattiyevāti mūlāpattiṃyeva sandhāya vuttaṃ,",
  "tika-vin07t:453_25": "anādariyaāpatti pana purāruṇā uṭṭhitassāpi tassa hoteva “dukkaṭā na muccatī”ti vuttattā,",
  "tika-vin07t:453_26": "dukkaṭā na muccatīti ca purāruṇā uṭṭhahitvā mūlāpattiyā muttopi anādariyadukkaṭā na muccatīti adhippāyo.",
  "tika-vin07t:454_0": "Niddāvasena nipajjatīti vohāravasena vuttaṃ,",
  "tika-vin07t:454_1": "pādānaṃ pana bhūmito amocitattā ayaṃ nipanno nāma na hoti,",
  "tika-vin07t:454_2": "teneva anāpatti vuttā.",
  "tika-vin07t:454_3": "Apassāya supantassāti kaṭiṭṭhito uddhaṃ piṭṭhikaṇṭake appamattakampi padesaṃ bhūmiṃ aphusāpetvā thambhādiṃ apassāya supantassa.",
  "tika-vin07t:454_4": "Kaṭiṭṭhiṃ pana bhūmiṃ phusāpentassa sayanaṃ nāma hoti.",
  "tika-vin07t:454_5": "Piṭṭhipasāraṇalakkhaṇā hi seyyā.",
  "tika-vin07t:454_6": "Dīghavandanādīsupi tiriyaṃ piṭṭhikaṇṭakānaṃ pasāritattā nipajjanamevāti āpatti pariharitabbāva “vandāmīti",
  "tika-vin07t:454_7": "pādamūle nipajjī”tiādīsu nipajjanasseva vuttattā.",
  "tika-vin07t:454_8": "Tassāpi anāpatti patanakkhaṇe avisayattā,",
  "tika-vin07t:454_9": "visaye jāte sahasā vuṭṭhitattā ca.",
  "tika-vin07t:454_10": "Yassa pana visaññitāya pacchāpi avisayo,",
  "tika-vin07t:454_11": "etassa anāpattiyeva patitakkhaṇe viya.",
  "tika-vin07t:454_12": "Tattheva sayati na vuṭṭhātīti iminā visayepi akaraṇaṃ dasseti,",
  "tika-vin07t:454_13": "teneva “tassa āpattī”ti vuttaṃ.",
  "tika-vin07t:455_0": "Ekabhaṅgenāti ubho pāde bhūmito amocetvāva ekapassena sarīraṃ bhañjitvā nipanno.",
  "tika-vin07t:455_1": "Mahāaṭṭhakathāyaṃ pana mahāpadumattherena vuttanti sambandho,",
  "tika-vin07t:455_2": "tena “mahāaṭṭhakathāya likhitamahāpadumattheravādo aya”nti dasseti.",
  "tika-vin07t:455_3": "Tattha supantassāpi avisayattamatthīti mahāpadumattherena “avisayattā pana āpatti na dissatī”ti vuttaṃ.",
  "tika-vin07t:455_4": "Ācariyā pana supantassa visaññattābhāvena visayattā anāpattiṃ na kathayanti.",
  "tika-vin07t:455_5": "Visaññatte sati anāpattiyeva.",
  "tika-vin07t:455_6": "Dve pana janātiādipi mahāaṭṭhakathāyameva vacanaṃ,",
  "tika-vin07t:455_7": "tadeva pacchā vuttattā pamāṇaṃ.",
  "tika-vin07t:455_8": "Yakkhagahitaggahaṇeneva cettha visaññībhūtopi saṅgahito.",
  "tika-vin07t:455_9": "Ekabhaṅgena nipanno pana anipannattā āpattito muccatiyevāti gahetabbaṃ.",
  "tika-vin07t:456_0": "78.",
  "tika-vin07t:456_1": "Apadeti ākāse.",
  "tika-vin07t:456_2": "Padanti padavaḷañjaṃ,",
  "tika-vin07t:456_3": "tenāha “ākāse pada”nti.",
  "tika-vin07t:456_4": "Etadagganti eso aggo.",
  "tika-vin07t:456_5": "Yadidanti yo ayaṃ.",
  "tika-vin07t:456_6": "Sesaṃ uttānameva.",
  "tika-vin07t:457_0": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:458_0": "Paṭhamapārājikavaṇṇanānayo niṭṭhito.",
  "tika-vin07t:459_0": "2. Dutiyapārājikaṃ",
  "tika-vin07t:460_0": "Adutiyenāti asadisena jinena yaṃ dutiyaṃ pārājikaṃ pakāsitaṃ,",
  "tika-vin07t:460_1": "tassa idāni yasmā saṃvaṇṇanākkamo patto,",
  "tika-vin07t:460_2": "tasmā assa dutiyassa ayaṃ saṃvaṇṇanā hotīti yojanā.",
  "tika-vin07t:461_0": "Dhaniyavatthuvaṇṇanā",
  "tika-vin07t:462_0": "84.",
  "tika-vin07t:462_1": "Rājūhi gahitanti rājagahanti āha “mandhātū”ti.",
  "tika-vin07t:462_2": "Rājapurohitena pariggahitampi rājapariggahitamevāti mahāgovindaggahaṇaṃ,",
  "tika-vin07t:462_3": "nagarasaddāpekkhāya cettha “rājagaha”nti napuṃsakaniddeso.",
  "tika-vin07t:462_4": "Aññepettha pakāreti susaṃvihitārakkhattā rājūnaṃ gahaṃ gehabhūtanti rājagahantiādike pakāre.",
  "tika-vin07t:462_5": "Vasantavananti kīḷāvanaṃ,",
  "tika-vin07t:462_6": "vasantakāle kīḷāya yebhuyyattā pana vasantavananti vuttaṃ.",
  "tika-vin07t:463_0": "Sadvārabandhāti vassūpagamanayoggatādassanaṃ.",
  "tika-vin07t:463_1": "Nālakapaṭipadanti suttanipāte nālakattherassa desitaṃ moneyyapaṭipadaṃ.",
  "tika-vin07t:463_2": "Pañcannaṃ chadanānanti tiṇapaṇṇaiṭṭhakasilāsudhāsaṅkhātānaṃ pañcannaṃ.",
  "tika-vin07t:463_3": "No ce labhati…pe…",
  "tika-vin07t:463_4": "sāmampi kātabbanti iminā nāvāsatthavaje ṭhapetvā aññattha “asenāsaniko aha”nti ālayakaraṇamattena upagamanaṃ na vaṭṭati.",
  "tika-vin07t:463_5": "Senāsanaṃ pariyesitvā vacībhedaṃ katvā vassaṃ upagantabbamevāti dasseti. “Na,",
  "tika-vin07t:463_6": "bhikkhave,",
  "tika-vin07t:463_7": "asenāsanikenā”tiādinā hi pāḷiyaṃ “nālakapaṭipadaṃ paṭipannenāpī”ti aṭṭhakathāyañca avisesena daḷhaṃ katvā vuttaṃ,",
  "tika-vin07t:463_8": "nāvāsatthavajesuyeva ca “anujānāmi,",
  "tika-vin07t:463_9": "bhikkhave,",
  "tika-vin07t:463_10": "nāvāya vassaṃ upagantu”ntiādinā asatipi senāsane ālayakaraṇavasena vassūpagamanaṃ anuññātaṃ,",
  "tika-vin07t:463_11": "nāññatthāti gahetabbaṃ.",
  "tika-vin07t:463_12": "Ayamanudhammatāti sāmīcivattaṃ.",
  "tika-vin07t:463_13": "Katikavattānīti bhassārāmatādiṃ vihāya sabbadā appamattehi bhavitabbantiādikatikavattāni.",
  "tika-vin07t:463_14": "Khandhakavattānīti “āgantukādikhandhakavattaṃ pūretabba”nti evaṃ khandhakavattāni ca adhiṭṭhahitvā.",
  "tika-vin07t:464_0": "Vassaṃvutthāti padassa aṭṭhakathāyaṃ “purimikāya upagatā mahāpavāraṇāya pavāritā pāṭipadadivasato paṭṭhāya",
  "tika-vin07t:464_1": "‘vutthavassā’ti vuccantī”ti vuttattā mahāpavāraṇādivase pavāretvā vā appavāretvā vā aññattha gacchantehi",
  "tika-vin07t:464_2": "sattāhakaraṇīyanimitte sati eva gantabbaṃ, nāsati,",
  "tika-vin07t:464_3": "itarathā vassacchedo dukkaṭañca hotīti veditabbaṃ.",
  "tika-vin07t:464_4": "“Imaṃ temāsaṃ vassaṃ upemī”ti hi “na,",
  "tika-vin07t:464_5": "bhikkhave,",
  "tika-vin07t:464_6": "vassaṃ upagantvā purimaṃ vā temāsaṃ pacchimaṃ vā temāsaṃ avasitvā cārikā pakkamitabbā”ti ca vuttaṃ.",
  "tika-vin07t:464_7": "Idheva ca vassaṃvutthā temāsaccayena…pe…",
  "tika-vin07t:464_8": "pakkamiṃsūti vuttaṃ.",
  "tika-vin07t:464_9": "Pavāraṇādivasopi temāsapariyāpannova.",
  "tika-vin07t:464_10": "Keci pana “anujānāmi,",
  "tika-vin07t:464_11": "bhikkhave,",
  "tika-vin07t:464_12": "vassaṃvutthānaṃ bhikkhūnaṃ tīhi ṭhānehi pavāretunti pavāraṇākammassa pubbeyeva vassaṃvutthānanti vutthavassatāya",
  "tika-vin07t:464_13": "vuttattā mahāpavāraṇādivase sattāhakaraṇīyanimittaṃ vināpi yathāsukhaṃ gantuṃ vaṭṭatī”ti vadanti,",
  "tika-vin07t:464_14": "taṃ tesaṃ matimattaṃ,",
  "tika-vin07t:464_15": "vutthavassānañhi pavāraṇānujānanaṃ anupagatachinnavassādīnaṃ nivattanatthaṃ kataṃ,",
  "tika-vin07t:464_16": "na pana pavāraṇādivase avasitvā pakkamitabbanti dassanatthaṃ tadatthassa idha pasaṅgābhāvā,",
  "tika-vin07t:464_17": "pavāraṇaṃ kātuṃ anucchavikānaṃ pavāraṇā idha vidhīyati,",
  "tika-vin07t:464_18": "ye ca vassaṃ upagantvā vassacchedañca akatvā yāva pavāraṇādivasā vasiṃsu,",
  "tika-vin07t:464_19": "te tattakena pavāraṇākammaṃ pati pariyāyato vutthavassāti vuccanti,",
  "tika-vin07t:464_20": "appakaṃ ūnamadhikaṃ vā gaṇanūpagaṃ na hotīti ñāyato,",
  "tika-vin07t:464_21": "na kathinakammaṃ pati temāsassa aparipuṇṇattā,",
  "tika-vin07t:464_22": "itarathā tasmiṃ mahāpavāraṇādivasepi kathinatthārappasaṅgato.",
  "tika-vin07t:464_23": "“Anujānāmi,",
  "tika-vin07t:464_24": "bhikkhave,",
  "tika-vin07t:464_25": "vassaṃvutthānaṃ bhikkhūnaṃ kathinaṃ attharitu”nti idaṃ pana “na,",
  "tika-vin07t:464_26": "bhikkhave,",
  "tika-vin07t:464_27": "vassaṃ upagantvā purimaṃ vā temāsaṃ pacchimaṃ vā temāsaṃ avasitvā cārikā pakkamitabbā”tiādi ca nippariyāyato",
  "tika-vin07t:464_28": "mahāpavāraṇāya anantarapāṭipadadivasato paṭṭhāya kathinatthāraṃ pakkamanañca sandhāya vuttaṃ,",
  "tika-vin07t:464_29": "parivāre ca “kathinassa atthāramāso jānitabbo”ti vatvā “vassānassa pacchimo māso jānitabbo”ti vuttaṃ.",
  "tika-vin07t:464_30": "Yo hi kathinatthārassa kālo,",
  "tika-vin07t:464_31": "tato paṭṭhāyeva cārikāpakkamanassāpi kālo,",
  "tika-vin07t:464_32": "na tato pure vassaṃvutthānaṃyeva kathinatthārārahattā.",
  "tika-vin07t:464_33": "Yadaggena hi pavāraṇādivase kathinatthāro na vaṭṭati,",
  "tika-vin07t:464_34": "tadaggena bhikkhūpi vutthavassā na honti pavāraṇādivasassa avutthattā.",
  "tika-vin07t:465_0": "Yaṃ pana sāratthadīpaniyaṃ “ekadesena avutthampi taṃ divasaṃ vutthabhāgāpekkhāya vutthameva hotī”tiādi vuttaṃ,",
  "tika-vin07t:465_1": "taṃ na yuttaṃ,",
  "tika-vin07t:465_2": "taṃdivasapariyosāne aruṇuggamanakāle vasantova hi taṃ divasaṃ vuttho nāma hoti parivāsaaraññavāsādīsu viya,",
  "tika-vin07t:465_3": "ayañca vicāraṇā upari vassūpanāyikakkhandhake āvi bhavissatīti tattheva taṃ pākaṭaṃ karissāma.",
  "tika-vin07t:466_0": "Mahāpavāraṇāya pavāritāti purimikāya vassaṃ upagantvā acchinnavassatādassanaparaṃ etaṃ kenaci antarāyena appavāritānampi vutthavassattā.",
  "tika-vin07t:466_1": "Na ovassiyatīti anovassakanti kammasādhanaṃ daṭṭhabbaṃ,",
  "tika-vin07t:466_2": "yathā na temiyati,",
  "tika-vin07t:466_3": "tathā katvāti attho.",
  "tika-vin07t:466_4": "Anavayoti ettha anusaddo vicchāyaṃ vattatīti āha anu anu avayotiādi.",
  "tika-vin07t:466_5": "Ācariyassa kammaṃ ācariyakanti āha “ācariyakamme”ti.",
  "tika-vin07t:466_6": "Kaṭṭhakammaṃ thambhādi.",
  "tika-vin07t:466_7": "Telatambamattikāyāti telamissāya tambamattikāya.",
  "tika-vin07t:467_0": "85.",
  "tika-vin07t:467_1": "Kuṭikāya karaṇabhāvanti kuṭiyā katabhāvaṃ. Kiṃ-",
  "tika-vin07t:467_2": "saddappayoge anāgatappaccayavidhānaṃ sandhāya tassa lakkhaṇantiādi vuttaṃ.",
  "tika-vin07t:467_3": "Kiñcāpi therassa pāṇaghātādhippāyo natthi,",
  "tika-vin07t:467_4": "anupaparikkhitvā karaṇena pana bahūnaṃ pāṇānaṃ maraṇattā pāṇe byābādhentassātiādi vuttaṃ.",
  "tika-vin07t:467_5": "Pātabyabhāvanti vināsetabbataṃ.",
  "tika-vin07t:467_6": "Pāṇātipātaṃ karontānanti therena akatepi pāṇātipāte pāṇakānaṃ maraṇamattena pacchimānaṃ lesena gahaṇākāraṃ dasseti,",
  "tika-vin07t:467_7": "tena ca “mama tādisaṃ akusalaṃ natthī”ti pacchimānaṃ vipallāsalesaggahaṇanimittakiccaṃ na kattabbanti dīpitaṃ hoti.",
  "tika-vin07t:467_8": "Diṭṭhānugatinti diṭṭhassa kammassa anupagamanaṃ anukiriyaṃ,",
  "tika-vin07t:467_9": "diṭṭhiyā vā laddhiyā anugamanaṃ gāhaṃ.",
  "tika-vin07t:467_10": "Ghaṃsitabbeti madditabbe,",
  "tika-vin07t:467_11": "vināsitabbeti attho.",
  "tika-vin07t:467_12": "Kataṃ labhitvā tattha vasantānampi dukkaṭamevāti idaṃ bhagavatā kuṭiyā bhedāpanavacanena siddhaṃ,",
  "tika-vin07t:467_13": "sāpi tiṇadabbasambhārehi tulāthambhādīhi amissā suddhamattikāmayāpi iṭṭhakāhi katā vaṭṭati.",
  "tika-vin07t:467_14": "Keci hi iṭṭhakāhiyeva thambhe cinitvā tadupari iṭṭhakāhiyeva vitānādisaṇṭhānena tulādidārusambhāravirahitaṃ",
  "tika-vin07t:467_15": "chadanampi bandhitvā iṭṭhakāmayameva āvasathaṃ karonti,",
  "tika-vin07t:467_16": "tādisaṃ vaṭṭati.",
  "tika-vin07t:467_17": "Giñjakāvasathasaṅkhepena katāti ettha giñjakā vuccanti iṭṭhakā,",
  "tika-vin07t:467_18": "tāhiyeva kato āvasatho giñjakāvasatho.",
  "tika-vin07t:467_19": "Vayakammampīti mattikuddhāraṇaiṭṭhakadārucchedanādikārakānaṃ dinnabhattavettanādivatthubbayena nipphannakammampi atthi,",
  "tika-vin07t:467_20": "etena kuṭibhedakānaṃ gīvādibhāvaṃ parisaṅkati.",
  "tika-vin07t:467_21": "Titthiyadhajoti titthiyānameva saññāṇabhūtattā vuttaṃ.",
  "tika-vin07t:467_22": "Te hi īdisesu cāṭiādīsu vasanti.",
  "tika-vin07t:467_23": "Aññānipīti pi-",
  "tika-vin07t:467_24": "saddena attanā vuttakāraṇadvayampi mahāaṭṭhakathāyameva vuttanti dasseti.",
  "tika-vin07t:467_25": "Yasmā sabbamattikāmayā kuṭi sītakāle atisītā uṇhakāle ca uṇhā sukarā ca hoti corehi bhindituṃ,",
  "tika-vin07t:467_26": "tasmā tattha ṭhapitapattacīvarādikaṃ sītuṇhacorādīhi vinassatīti vuttaṃ “pattacīvaraguttatthāyā”ti.",
  "tika-vin07t:467_27": "Chindāpeyya vā bhindāpeyya vā anupavajjoti idaṃ ayaṃ kuṭi viya sabbathā anupayogārahaṃ sandhāya vuttaṃ.",
  "tika-vin07t:467_28": "Yaṃ pana pañcavaṇṇasuttehi vinaddhachattādikaṃ,",
  "tika-vin07t:467_29": "tattha akappiyabhāgova chinditabbo,",
  "tika-vin07t:467_30": "na tadavaseso tassa kappiyattā,",
  "tika-vin07t:467_31": "taṃ chindanto upavajjova hoti.",
  "tika-vin07t:467_32": "Teneva vakkhati “ghaṭakampi vāḷarūpampi bhinditvā dhāretabba”ntiādi.",
  "tika-vin07t:468_0": "Pāḷimuttakavinicchayavaṇṇanā",
  "tika-vin07t:469_0": "Chattadaṇḍaggāhakaṃ salākapañjaranti ettha yo pañjarasalākānaṃ majjhaṭṭho bunde puthulo ahicchattakasadiso",
  "tika-vin07t:469_1": "agge sachiddo yattha daṇḍantaraṃ pavesetvā chattaṃ gaṇhanti,",
  "tika-vin07t:469_2": "yo vā sayameva dīghatāya gahaṇadaṇḍo hoti,",
  "tika-vin07t:469_3": "ayaṃ chattadaṇḍo nāma,",
  "tika-vin07t:469_4": "tassa aparigaḷanatthāya chattasalākānaṃ mūlappadesadaṇḍassa samantato daḷhapañjaraṃ katvā suttehi vinandhanti,",
  "tika-vin07t:469_5": "so padeso chattadaṇḍagāhakasalākapañjaraṃ nāma,",
  "tika-vin07t:469_6": "taṃ vinandhituṃ vaṭṭati.",
  "tika-vin07t:469_7": "Na vaṇṇamaṭṭhatthāyāti iminā thirakaraṇatthameva ekavaṇṇasuttena vinandhiyamānaṃ yadi vaṇṇamaṭṭhaṃ hoti,",
  "tika-vin07t:469_8": "na tattha dosoti dasseti.",
  "tika-vin07t:469_9": "Āraggenāti nikhādanamukhena.",
  "tika-vin07t:469_10": "Daṇḍabundeti daṇḍamūle koṭiyaṃ.",
  "tika-vin07t:469_11": "Chattamaṇḍalikanti chattapañjare maṇḍalākārena baddhadaṇḍavalayaṃ.",
  "tika-vin07t:469_12": "Ukkiritvāti ninnaṃ,",
  "tika-vin07t:469_13": "unnataṃ vā katvā.",
  "tika-vin07t:470_0": "Nānāsuttakehīti nānāvaṇṇehi suttehi.",
  "tika-vin07t:470_1": "Idañca tathā karontānaṃ vasena vuttaṃ,",
  "tika-vin07t:470_2": "ekavaṇṇasuttakenāpi na vaṭṭatiyeva,",
  "tika-vin07t:470_3": "“pakatisūcikammameva vaṭṭatī”ti hi vuttaṃ.",
  "tika-vin07t:470_4": "Paṭṭamukheti dvinnaṃ paṭṭānaṃ saṅghaṭitaṭṭhānaṃ sandhāyetaṃ vuttaṃ.",
  "tika-vin07t:470_5": "Pariyanteti cīvarapariyante,",
  "tika-vin07t:470_6": "anuvātaṃ sandhāyetaṃ vuttaṃ.",
  "tika-vin07t:470_7": "Veṇinti varakasīsākārena sibbanaṃ.",
  "tika-vin07t:470_8": "Saṅkhalikanti diguṇasaṅkhalikākārena sibbanaṃ,",
  "tika-vin07t:470_9": "veṇiṃ vā saṅkhalikaṃ vā karontīti pakatena sambandho.",
  "tika-vin07t:470_10": "Agghiyaṃ nāma cetiyasaṇṭhānaṃ,",
  "tika-vin07t:470_11": "yaṃ agghiyatthambhoti vadanti.",
  "tika-vin07t:470_12": "Ukkirantīti uṭṭhapenti.",
  "tika-vin07t:470_13": "Catukoṇameva vaṭṭatīti gaṇṭhikapāsakapaṭṭāni sandhāya vuttaṃ.",
  "tika-vin07t:470_14": "Koṇasuttapiḷakāti gaṇṭhikapāsakapaṭṭānaṃ koṇehi bahi niggatasuttānaṃ piḷakākārena ṭhapitakoṭiyoti keci vadanti,",
  "tika-vin07t:470_15": "te piḷake chinditvā duviññeyyā kātabbāti tesaṃ adhippāyo.",
  "tika-vin07t:470_16": "Keci pana “koṇasuttā ca piḷakāti dveyevā”ti vadanti,",
  "tika-vin07t:470_17": "tesaṃ matena gaṇṭhikapāsakapaṭṭānaṃ koṇato koṇehi nīhatasuttā koṇasuttā nāma.",
  "tika-vin07t:470_18": "Samantato pana pariyantena katā caturassasuttā piḷakā nāma.",
  "tika-vin07t:470_19": "Taṃ duvidhampi keci cīvarato visuṃ paññāyanatthāya vikārayuttaṃ karonti,",
  "tika-vin07t:470_20": "taṃ nisedhāya “duviññeyyarūpā vaṭṭantī”ti vuttaṃ,",
  "tika-vin07t:470_21": "na pana sabbathā acakkhugocarabhāvena sibbanatthāya tathāsibbanassa asakkuṇeyyattā.",
  "tika-vin07t:470_22": "Yathā pakaticīvarato vikāro na paññāyati,",
  "tika-vin07t:470_23": "evaṃ sibbitabbanti adhippāyo.",
  "tika-vin07t:470_24": "Rajanakammato pubbe paññāyamānopi viseso cīvare ratte ekavaṇṇatāya na paññāyatīti āha “cīvare ratte”ti.",
  "tika-vin07t:470_25": "Maṇināti nīlamaṇiādimaṭṭhapāsāṇena,",
  "tika-vin07t:470_26": "aṃsavaddhakakāyabandhanādikaṃ pana acīvarattā saṅkhādīhi ghaṃsituṃ vaṭṭatīti vadanti.",
  "tika-vin07t:470_27": "Kaṇṇasuttakanti cīvarassa dīghato tiriyañca sibbitānaṃ catūsu kaṇṇesu koṇesu ca nikkhantānaṃ suttasīsānametaṃ nāmaṃ,",
  "tika-vin07t:470_28": "taṃ chinditvāva pārupitabbaṃ,",
  "tika-vin07t:470_29": "tenāha “rajitakāle chinditabba”nti.",
  "tika-vin07t:470_30": "Bhagavatā anuññātaṃ ekaṃ kaṇṇasuttampi atthi,",
  "tika-vin07t:470_31": "taṃ pana nāmena sadisampi ito aññamevāti dassetuṃ yaṃ panātiādi vuttaṃ.",
  "tika-vin07t:470_32": "Lagganatthāyāti cīvararajjuyaṃ cīvarabandhanatthāya.",
  "tika-vin07t:470_33": "Gaṇṭhiketi dantādimaye.",
  "tika-vin07t:470_34": "Pīḷakāti binduṃ binduṃ katvā uṭṭhāpetabbapīḷakā.",
  "tika-vin07t:471_0": "Thālake vāti tambādimaye puggalike tividhepi kappiyathālake.",
  "tika-vin07t:471_1": "Na vaṭṭatīti maṇivaṇṇakaraṇappayogo na vaṭṭati,",
  "tika-vin07t:471_2": "telavaṇṇakaraṇatthaṃ pana vaṭṭati.",
  "tika-vin07t:471_3": "Pattamaṇḍaleti tipusīsādimaye. “Na,",
  "tika-vin07t:471_4": "bhikkhave,",
  "tika-vin07t:471_5": "cittāni pattamaṇḍalāni dhāretabbāni rūpakākiṇṇāni bhittikammakatānī”ti vuttattā “bhittikammaṃ na vaṭṭatī”ti vuttaṃ.",
  "tika-vin07t:471_6": "“Anujānāmi,",
  "tika-vin07t:471_7": "bhikkhave,",
  "tika-vin07t:471_8": "makaradantakaṃ chinditu”nti vuttattā “makaradantakaṃ pana vaṭṭatī”ti vuttaṃ,",
  "tika-vin07t:471_9": "idaṃ pana pāḷiyā laddhampi idha pāḷiyā muttattā pāḷimuttakanaye vuttaṃ.",
  "tika-vin07t:471_10": "Evamaññampi īdisaṃ.",
  "tika-vin07t:472_0": "Lekhā na vaṭṭatīti āraggena dinnalekhāva na vaṭṭati,",
  "tika-vin07t:472_1": "jātihiṅgulikādivaṇṇehi katalekhā vaṭṭati.",
  "tika-vin07t:472_2": "Chattamukhavaṭṭiyanti dhamakaraṇassa hatthena gahaṇachattākārassa mukhavaṭṭiyaṃ,",
  "tika-vin07t:472_3": "“parissāvanacoḷabandhanaṭṭhāne”ti keci.",
  "tika-vin07t:473_0": "Deḍḍubhasīsanti udakasappasīsaṃ.",
  "tika-vin07t:473_1": "Acchīnīti kuñjaracchisaṇṭhānāni.",
  "tika-vin07t:473_2": "Ekameva vaṭṭatīti ettha ekarajjukaṃ diguṇaṃ tiguṇaṃ katvāpi bandhituṃ na vaṭṭati,",
  "tika-vin07t:473_3": "ekameva pana satavārampi sarīraṃ parikkhipitvā bandhituṃ vaṭṭati,",
  "tika-vin07t:473_4": "bahurajjuke ekato katvā ekena nirantaraṃ veṭhetvā kataṃ “bahurajjuka”nti na vattabbaṃ “vaṭṭatī”ti vuttattā,",
  "tika-vin07t:473_5": "taṃ murajasaṅkhaṃ na gacchatīti veditabbaṃ.",
  "tika-vin07t:473_6": "Murajañhi nānāvaṇṇehi suttehi murajavaṭṭisaṇṭhānaṃ veṭhetvā kataṃ,",
  "tika-vin07t:473_7": "idaṃ pana murajaṃ maddavīṇasaṅkhātaṃ pāmaṅgasaṇṭhānañca dasāsu vaṭṭati “kāyabandhanassa dasā jīranti;",
  "tika-vin07t:473_8": "anujānāmi,",
  "tika-vin07t:473_9": "bhikkhave,",
  "tika-vin07t:473_10": "murajaṃ maddavīṇa”nti vuttattā.",
  "tika-vin07t:474_0": "Vidheti dasāpariyosāne thirabhāvāya dantavisāṇasuttādīhi kattabbe vidhe.",
  "tika-vin07t:474_1": "Aṭṭha maṅgalāni nāma saṅkho cakkaṃ puṇṇakumbho gayā sirīvaccho aṅkuso dhajaṃ sovattikanti vadanti.",
  "tika-vin07t:474_2": "Macchayugaḷachattanandiyāvaṭṭādivasenapi vadanti.",
  "tika-vin07t:474_3": "Paricchedalekhāmattanti dantādīhi katavidhassa ubhosu koṭīsu kataparicchedarājimattaṃ.",
  "tika-vin07t:475_0": "“Ujukamevā”ti vuttattā caturassādisaṇṭhānāpi añjanī vaṅkagatikā na vaṭṭati.",
  "tika-vin07t:475_1": "Sipāṭikāyāti vāsiādibhaṇḍanikkhipanapasibbake.",
  "tika-vin07t:475_2": "Ārakaṇṭakaṃ nāma potthakādiaasaṅkhāraṇatthaṃ katadīghamukhasatthakanti vadanti.",
  "tika-vin07t:475_3": "“Bhamakārānaṃ dāruādilikhanasatthaka”nti keci.",
  "tika-vin07t:475_4": "Vaṭṭamaṇikanti vaṭṭaṃ katvā uṭṭhapetabbaṃ pupphuḷakaṃ.",
  "tika-vin07t:475_5": "Aññanti iminā piḷakādiṃ saṅgaṇhāti.",
  "tika-vin07t:475_6": "Pipphaliketi yaṃ kiñci chedanake khuddakasatthe.",
  "tika-vin07t:475_7": "Valitakanti nakhacchedanakāle daḷhaggahaṇatthaṃ valīhi yuttameva karonti.",
  "tika-vin07t:475_8": "Tasmā taṃ vaṭṭatīti iminā yaṃ aññampi vikāraṃ daḷhīkammādiatthāya karonti,",
  "tika-vin07t:475_9": "na vaṇṇamaṭṭhatthāya,",
  "tika-vin07t:475_10": "taṃ vaṭṭatīti dīpitaṃ,",
  "tika-vin07t:475_11": "tena ca kattaradaṇḍakoṭiyaṃ aññamaññampi ghaṭṭanena saddaniccharaṇatthāya kataṃ ayovalayādikaṃ saṃyuttampi kappiyato upapannaṃ hoti.",
  "tika-vin07t:475_12": "Maṇḍalanti uttarāraṇiyā pavesanatthaṃ āvāṭamaṇḍalaṃ hoti.",
  "tika-vin07t:475_13": "Ujukameva bandhitunti sambandho,",
  "tika-vin07t:475_14": "ubhosu vā passesu ekapasse vāti vacanaseso.",
  "tika-vin07t:475_15": "Vāsidaṇḍassa ubhosu passesu daṇḍakoṭīnaṃ acalanatthaṃ bandhitunti attho.",
  "tika-vin07t:476_0": "Āmaṇḍasāraketi āmalakaphalāni pisitvā tena kakkena katatelabhājane.",
  "tika-vin07t:476_1": "Tattha kira pakkhittaṃ telaṃ sītalaṃ hoti.",
  "tika-vin07t:476_2": "Bhūmattharaṇeti kaṭasārādimaye parikammakatāya bhūmiyā attharitabbaattharaṇe.",
  "tika-vin07t:476_3": "Pānīyaghaṭeti sabbaṃ bhājanavikatiṃ saṅgaṇhāti.",
  "tika-vin07t:476_4": "Sabbaṃ…pe…",
  "tika-vin07t:476_5": "vaṭṭatīti yathāvuttesu mañcādīsu itthipurisarūpampi vaṭṭati telabhājanesuyeva itthipurisarūpānaṃ paṭikkhittattā,",
  "tika-vin07t:476_6": "telabhājanena saha agaṇetvā visuṃ mañcādīnaṃ gahitattā cāti vadanti,",
  "tika-vin07t:476_7": "kiñcāpi vadanti,",
  "tika-vin07t:476_8": "etesaṃ pana mañcādīnaṃ hatthena āmasitabbabhaṇḍattā itthirūpamevettha na vaṭṭatīti gahetabbaṃ.",
  "tika-vin07t:476_9": "Aññesanti sīmasāmikānaṃ.",
  "tika-vin07t:476_10": "Rājavallabhehīti lajjīpesalādīnaṃ uposathādiantarāyakarā alajjino bhinnaladdhikā ca bhikkhū adhippetā tehi saha uposathādikaraṇāyogā,",
  "tika-vin07t:476_11": "teneva “sīmāyā”ti vuttaṃ.",
  "tika-vin07t:476_12": "Tesaṃ lajjīparisāti tesaṃ sīmāsāmikānaṃ anubalaṃ dātuṃ samatthā lajjīparisā.",
  "tika-vin07t:476_13": "Bhikkhūhi katanti yaṃ alajjīnaṃ senāsanabhedanādikaṃ lajjībhikkhūhi kataṃ,",
  "tika-vin07t:476_14": "sabbañcetaṃ sukatameva alajjīniggahatthāya pavattitabbato.",
  "tika-vin07t:477_0": "88.",
  "tika-vin07t:477_1": "Avajjhāyantīti nīcato cintenti.",
  "tika-vin07t:477_2": "Ujjhāyanatthoti bhikkhuno theyyakammanindanattho “kathañhi nāma adinnaṃ ādiyissatī”ti,",
  "tika-vin07t:477_3": "na pana dāru-",
  "tika-vin07t:477_4": "saddavisesanattho tassa bahuvacanattā.",
  "tika-vin07t:477_5": "Vacanabhedeti ekavacanabahuvacanānaṃ bhede.",
  "tika-vin07t:477_6": "Sabbāvantanti bhikkhubhikkhunīādisabbāvayavavantaṃ.",
  "tika-vin07t:477_7": "Bimbisāroti tassa nāmanti ettha bimbīti suvaṇṇaṃ.",
  "tika-vin07t:477_8": "Tasmā sārasuvaṇṇasadisavaṇṇatāya “bimbisāro”ti vuccatīti veditabbaṃ.",
  "tika-vin07t:477_9": "Porāṇasatthānurūpaṃ uppādito vīsatimāsappamāṇauttamasuvaṇṇagghanako lakkhaṇasampanno nīlakahāpaṇoti veditabbo.",
  "tika-vin07t:477_10": "Rudradāmena nāma kenaci uppādito rudradāmako.",
  "tika-vin07t:477_11": "So kira nīlakahāpaṇassa tibhāgaṃ agghati.",
  "tika-vin07t:477_12": "Yasmiṃ pana dese nīlakahāpaṇā na santi,",
  "tika-vin07t:477_13": "tatthāpi kāḷakavirahitassa niddhantasuvaṇṇassa pañcamāsagghanakena bhaṇḍena pādaparicchedo kātabbo.",
  "tika-vin07t:477_14": "Tenāti nīlakahāpaṇassa catutthabhāgabhūtena.",
  "tika-vin07t:477_15": "Pārājikavatthumhi vātiādi pārājikānaṃ sabbabuddhehi paññattabhāvena vuttaṃ,",
  "tika-vin07t:477_16": "saṅghādisesādīsu pana itarāpattīsupi tabbatthūsu ca nānattaṃ nattheva,",
  "tika-vin07t:477_17": "kevalaṃ keci sabbākārena paññapenti,",
  "tika-vin07t:477_18": "keci ekadesenāti ettakameva viseso.",
  "tika-vin07t:477_19": "Na hi kadācipi sammāsambuddhā yathāparādhaṃ atikkamma ūnamadhikaṃ vā sikkhāpadaṃ paññapenti.",
  "tika-vin07t:478_0": "Padabhājanīyavaṇṇanā",
  "tika-vin07t:479_0": "92.",
  "tika-vin07t:479_1": "Punapi “āgantukāmā”ti vuttattā ca sabbathā manussehi anivutthapubbe abhinavamāpite,",
  "tika-vin07t:479_2": "“puna na pavisissāmā”ti nirālayehi pariccatte ca gāme gāmavohārābhāvā gāmappavesanāpucchanādikiccaṃ natthīti veditabbaṃ.",
  "tika-vin07t:479_3": "Araññaparicchedadassanatthanti gāmagāmūpacāresu dassitesu tadaññaṃ araññanti araññaparicchedo sakkā ñātunti vuttaṃ.",
  "tika-vin07t:479_4": "Mātikāyaṃ pana gāmaggahaṇeneva gāmūpacāropi gahitoti daṭṭhabbo.",
  "tika-vin07t:479_5": "Indakhīleti ummāre.",
  "tika-vin07t:479_6": "Araññasaṅkhepaṃ gacchati tathā abhidhamme vuttattā.",
  "tika-vin07t:479_7": "Asatipi indakhīle indakhīlaṭṭhāniyattā “vemajjhameva indakhīloti vuccatī”ti vuttaṃ.",
  "tika-vin07t:479_8": "Yattha pana dvārabāhāpi natthi,",
  "tika-vin07t:479_9": "tattha pākāravemajjhameva indakhīloti gahetabbaṃ.",
  "tika-vin07t:479_10": "Luṭhitvāti pavaṭṭitvā.",
  "tika-vin07t:480_0": "Majjhimassa purisassa suppapāto vātiādi mātugāmassa kākuṭṭhāpanavasena gahetabbaṃ,",
  "tika-vin07t:480_1": "na baladassanavasena “mātugāmo bhājanadhovanaudakaṃ chaḍḍetī”ti upari vuccamānattā,",
  "tika-vin07t:480_2": "teneva “leḍḍupāto”ti avatvā suppapātotiādi vuttaṃ.",
  "tika-vin07t:480_3": "Kurundaṭṭhakathāyaṃ mahāpaccariyañca gharūpacārova gāmoti adhippāyena “gharūpacāre ṭhitassa leḍḍupāto gāmūpacāro”ti vuttaṃ.",
  "tika-vin07t:480_4": "Kataparikkhepoti iminā parikkhepato bahi upacāro na gahetabboti dasseti.",
  "tika-vin07t:480_5": "Suppamusalapātopi aparikkhittagehasseva,",
  "tika-vin07t:480_6": "so ca yato pahoti,",
  "tika-vin07t:480_7": "tattheva gahetabbo,",
  "tika-vin07t:480_8": "appahonaṭṭhāne pana vijjamānaṭṭhānameva gahetabbaṃ.",
  "tika-vin07t:480_9": "Yassa pana gharassa samantato pākārādīhi parikkhepo kato hoti,",
  "tika-vin07t:480_10": "tattha sova parikkhepo gharūpacāroti gahetabbaṃ.",
  "tika-vin07t:481_0": "Pubbe vuttanayenāti parikkhittagāme vuttanayena.",
  "tika-vin07t:481_1": "Saṅkarīyatīti missīyati.",
  "tika-vin07t:481_2": "Vikāle gāmappavesane “parikkhittassa gāmassa parikkhepaṃ atikkamantassa āpatti pācittiyassa.",
  "tika-vin07t:481_3": "Aparikkhittassa gāmassa upacāraṃ okkamantassa āpatti pācittiyassā”ti vuttattā gāmagāmūpacārānaṃ asaṅkaratā icchitabbāti āha asaṅkarato cātiādi.",
  "tika-vin07t:481_4": "Keci panettha pāḷiyaṃ “aparikkhittassa gāmassa upacāraṃ okkamantassāti idaṃ parikkhepārahaṭṭhānaṃ sandhāya vuttaṃ,",
  "tika-vin07t:481_5": "na tato paraṃ ekaleḍḍupātaparicchinnaṃ upacāraṃ.",
  "tika-vin07t:481_6": "Tasmā parikkhepārahaṭṭhānasaṅkhātaṃ gāmaṃ okkamantasseva āpatti,",
  "tika-vin07t:481_7": "na upacāra”nti vadanti,",
  "tika-vin07t:481_8": "taṃ na gahetabbaṃ “gharūpacāre ṭhitassa majjhimassa purisassa leḍḍupātabbhantaraṃ gāmo nāma.",
  "tika-vin07t:481_9": "Tato aññassa leḍḍupātassa abbhantaraṃ gāmūpacāro nāmā”ti idheva aṭṭhakathāyaṃ vuttattā.",
  "tika-vin07t:481_10": "Vikāle gāmappavesanasikkhāpadaṭṭhakathāyañhi aparikkhittassa gāmassa upacāro adinnādāne vuttanayeneva veditabboti ayameva nayo atidisito.",
  "tika-vin07t:481_11": "Teneva mātikāṭṭhakathāyampi “yvāyaṃ aparikkhittassa gāmassa upacāro dassito,",
  "tika-vin07t:481_12": "tassa vasena vikāle gāmappavesanādīsu āpatti paricchinditabbā”ti vuttaṃ,",
  "tika-vin07t:481_13": "tasmā parikkhittassa gāmassa parikkhepaṃ atikkamantassa,",
  "tika-vin07t:481_14": "aparikkhittassa gāmassa gharūpacārato paṭṭhāya dutiyaleḍḍupātasaṅkhātaṃ gāmūpacāraṃ okkamantassa vikāle gāmappavesanāpatti hoti,",
  "tika-vin07t:481_15": "mātikāyañca vikāle gāmaṃ paviseyyāti gāmaggahaṇeneva gāmūpacāropi gahitoti veditabbaṃ.",
  "tika-vin07t:481_16": "Vikāle gāmappavesanādīsūti ādi-",
  "tika-vin07t:481_17": "saddena gharagharūpacārādīsu ṭhitānaṃ uppannalābhabhājanādiṃ saṅgaṇhāti.",
  "tika-vin07t:482_0": "Nikkhamitvā bahi indakhīlāti indakhīlato bahi nikkhamitvā ṭhitaṃ yaṃ ṭhānaṃ sabbametaṃ araññanti yojanā.",
  "tika-vin07t:482_1": "Ācariyadhanu nāma pakatihatthena navavidatthipamāṇaṃ,",
  "tika-vin07t:482_2": "jiyāya pana āropitāya sattaṭṭhavidatthimattanti vadanti.",
  "tika-vin07t:483_0": "Kappiyanti anurūpavasena vuttaṃ akappiyassāpi appaṭiggahitassa paribhoge pācittiyattā.",
  "tika-vin07t:483_1": "Pariccāgādimhi akate “idaṃ mayhaṃ santaka”nti vatthusāminā aviditampi pariggahitameva bālummattādīnaṃ santakaṃ viya,",
  "tika-vin07t:483_2": "tādisaṃ avaharantopi ñātakādīhi pacchā ñatvā vatthusāminā ca anubandhitabbato pārājikova hoti.",
  "tika-vin07t:483_3": "Yassa vasena puriso theno hoti,",
  "tika-vin07t:483_4": "taṃ theyyanti āha “avaharaṇacittassetaṃ adhivacana”nti.",
  "tika-vin07t:483_5": "Papañcasaṅkhāti taṇhāmānadiṭṭhisaṅkhātā papañcakoṭṭhāsā.",
  "tika-vin07t:483_6": "Eko cittakoṭṭhāsoti ṭhānācāvanapayogasamuṭṭhāpako eko cittakoṭṭhāsoti attho.",
  "tika-vin07t:484_0": "Abhiyogavasenāti aṭṭakaraṇavasena.",
  "tika-vin07t:484_1": "Saviññāṇakenevāti idaṃ saviññāṇakānaññeva āveṇikavinicchayaṃ sandhāya vuttaṃ.",
  "tika-vin07t:484_2": "Pāṇo apadantiādīsu hi “padasā nessāmī”ti paṭhamaṃ pādaṃ saṅkāmeti,",
  "tika-vin07t:484_3": "āpatti thullaccayassātiādinā pāḷiyaṃ,",
  "tika-vin07t:484_4": "bhikkhu dāsaṃ disvā sukhadukkhaṃ pucchitvā vā apucchitvā vā “gaccha,",
  "tika-vin07t:484_5": "palāyitvā sukhaṃ jīvā”ti vadati,",
  "tika-vin07t:484_6": "so ce palāyati,",
  "tika-vin07t:484_7": "dutiyapadavāre pārājikantiādinā aṭṭhakathāyañca yo saviññāṇakānaññeva āveṇiko vinicchayo vutto,",
  "tika-vin07t:484_8": "so ārāmādiaviññāṇakesu na labbhatīti tādisaṃ sandhāya “saviññāṇakenevā”ti vuttaṃ.",
  "tika-vin07t:484_9": "Yo pana vinicchayo ārāmādiaviññāṇakesu labbhati,",
  "tika-vin07t:484_10": "so yasmā saviññāṇakesu alabbhanako nāma natthi,",
  "tika-vin07t:484_11": "tasmā vuttaṃ “nānābhaṇḍavasena saviññāṇakāviññāṇakamissakenā”ti.",
  "tika-vin07t:484_12": "Saviññāṇakena ca aviññāṇakena cāti attho.",
  "tika-vin07t:484_13": "Yasmā cettha aviññāṇakeneva ādiyanādīni chapi padāni na sakkā yojetuṃ iriyāpathavikopanassa saviññāṇakavaseneva yojetabbato,",
  "tika-vin07t:484_14": "tasmā “aviññāṇakenevā”ti tatiyaṃ pakāraṃ na vuttanti daṭṭhabbaṃ.",
  "tika-vin07t:485_0": "Ārāmanti idaṃ upalakkhaṇamattaṃ dāsādisaviññāṇakassāpi idha saṅgahetabbato,",
  "tika-vin07t:485_1": "nānābhaṇḍavasena hettha yojanā dassiyati.",
  "tika-vin07t:485_2": "Parikappitaṭṭhānanti parikappitokāsaṃ.",
  "tika-vin07t:485_3": "Suṅkaghātanti ettha maggaṃ gacchantehi satthikehi attanā nīyamānabhaṇḍato rañño dātabbabhāgo suṅko nāma,",
  "tika-vin07t:485_4": "so ettha haññati adatvā gacchantehi avaharīyati,",
  "tika-vin07t:485_5": "taṃ vā hanti ettha rājapurisā adadantānaṃ santakaṃ balakkārenāti suṅkaghāto,",
  "tika-vin07t:485_6": "“ettha paviṭṭhehi suṅko dātabbo”ti rukkhapabbatādisaññāṇena niyamitappadesassetaṃ adhivacanaṃ.",
  "tika-vin07t:486_0": "Pañcavīsatiavahārakathāvaṇṇanā",
  "tika-vin07t:487_0": "Katthacīti ekissā aṭṭhakathāyaṃ.",
  "tika-vin07t:487_1": "Ekaṃ pañcakaṃ dassitanti “parapariggahitañca hoti,",
  "tika-vin07t:487_2": "parapariggahitasaññī ca,",
  "tika-vin07t:487_3": "garuko ca hoti parikkhāro pañcamāsako vā atirekapañcamāsako vā,",
  "tika-vin07t:487_4": "theyyacittañca paccupaṭṭhitaṃ hoti,",
  "tika-vin07t:487_5": "ṭhānā cāvetī”ti vuttapañcaavahāraṅgāni ekaṃ pañcakanti dassitaṃ.",
  "tika-vin07t:487_6": "Dve pañcakāni dassitānīti “chahi ākārehi adinnaṃ ādiyantassa āpatti pārājikassa.",
  "tika-vin07t:487_7": "Na ca sakasaññī,",
  "tika-vin07t:487_8": "na ca vissāsaggāhī,",
  "tika-vin07t:487_9": "na ca tāvakālikaṃ,",
  "tika-vin07t:487_10": "garuko ca hoti parikkhāro pañcamāsako vā atirekapañcamāsako vā,",
  "tika-vin07t:487_11": "theyyacittañca paccupaṭṭhitaṃ hoti,",
  "tika-vin07t:487_12": "ṭhānā cāveti,",
  "tika-vin07t:487_13": "āpatti pārājikassā”ti evaṃ vuttesu chasu padesu ekaṃ apanetvā sesāni pañca padāni ekaṃ pañcakaṃ katvā",
  "tika-vin07t:487_14": "heṭṭhā vuttapañcakañca gahetvā dve pañcakāni dassitāni.",
  "tika-vin07t:487_15": "Ettha panāti pañcahākārehītiādīsu.",
  "tika-vin07t:487_16": "Sabbehipi padehīti parapariggahitañca hotītiādīhi sabbehi pañcahi padehi.",
  "tika-vin07t:488_0": "Pañcannaṃ avahārānaṃ samūho pañcakaṃ.",
  "tika-vin07t:488_1": "Sako hattho sahattho,",
  "tika-vin07t:488_2": "tena nibbatto,",
  "tika-vin07t:488_3": "tassa vā sambandhīti sāhatthiko, avahāro.",
  "tika-vin07t:488_4": "Sāhatthikādi pañcakaṃ sāhatthikapañcakantiādipadavasena nāmalābho daṭṭhabbo.",
  "tika-vin07t:488_5": "Evaṃ sesesupi.",
  "tika-vin07t:488_6": "Tatiyapañcamesu pañcakesūti sāhatthikapañcakatheyyāvahārapañcakesu.",
  "tika-vin07t:488_7": "Labbhamānapadavasenāti sāhatthikapañcake labbhamānassa nissaggiyāvahārapadassa vasena,",
  "tika-vin07t:488_8": "theyyāvahārapañcake labbhamānassa parikappāvahārapadassa ca vasena yojetabbanti attho.",
  "tika-vin07t:489_0": "Nissaggiyo nāma…pe…",
  "tika-vin07t:489_1": "pārājikassāti iminā bahisuṅkaghātapātanaṃ nissaggiyapayogoti dasseti.",
  "tika-vin07t:489_2": "“Hatthe bhāraṃ theyyacitto bhūmiyaṃ nikkhipati,",
  "tika-vin07t:489_3": "āpatti pārājikassā”ti vuttattā pana suddhacittena gahitaparabhaṇḍassa theyyacittena gumbādipaṭicchannaṭṭhāne",
  "tika-vin07t:489_4": "khipanampi imasmiṃ nissaggiyapayoge saṅgayhatīti daṭṭhabbaṃ.",
  "tika-vin07t:489_5": "Kiriyāsiddhito puretarameva pārājikāpattisaṅkhātaṃ atthaṃ sādhetīti atthasādhako.",
  "tika-vin07t:489_6": "Atha vā attano vattamānakkhaṇe avijjamānampi kiriyāsiddhisaṅkhātaṃ atthaṃ avassaṃ āpattiṃ sādhetītipi atthasādhako.",
  "tika-vin07t:489_7": "Asukaṃ nāma bhaṇḍaṃ yadā sakkosīti idaṃ nidassanamattaṃ parassa telakumbhiyā upāhanādīnaṃ nikkhepapayogassāpi atthasādhakattā.",
  "tika-vin07t:489_8": "Tathā hi vuttaṃ mātikāṭṭhakathāyaṃ –",
  "tika-vin07t:490_0": "“Atthasādhako nāma ‘asukassa bhaṇḍaṃ yadā sakkoti,",
  "tika-vin07t:490_1": "tadā taṃ avaharā’ti aññaṃ āṇāpeti.",
  "tika-vin07t:490_2": "Tattha sace paro anantarāyiko hutvā taṃ avaharati,",
  "tika-vin07t:490_3": "āṇāpakassa āṇattikkhaṇeyeva pārājikaṃ.",
  "tika-vin07t:490_4": "Parassa vā pana telakumbhiyā pādagghanakatelaṃ avassaṃ pivanakāni upāhanādīni pakkhipati,",
  "tika-vin07t:490_5": "hatthato muttamatteyeva pārājika”nti.",
  "tika-vin07t:491_0": "Imassa atthasādhakassa āṇattiyā ca ko visesoti?",
  "tika-vin07t:491_1": "Taṅkhaṇaññeva gahaṇe niyuñjanaṃ āṇattikapayogo,",
  "tika-vin07t:491_2": "kālantarena gahaṇatthaṃ niyogo atthasādhakoti ayaṃ nesaṃ viseso.",
  "tika-vin07t:491_3": "Tenevāha “asukaṃ nāma bhaṇḍaṃ yadā sakkosī”tiādi.",
  "tika-vin07t:491_4": "Dhuranikkhepo pana upanikkhittabhaṇḍavasena veditabboti idaṃ nidassanamattaṃ,",
  "tika-vin07t:491_5": "ārāmābhiyuñjanādīsupi tāvakālikabhaṇḍadeyyānaṃ adānepi eseva nayo.",
  "tika-vin07t:491_6": "Bhaṇḍaggahaṇappayogato āṇattiyā pubbattā āha “āṇattivasena pubbapayogo veditabbo”ti.",
  "tika-vin07t:491_7": "Payogena saha vattamāno avahāro sahapayogoti āha “ṭhānācāvanavasenā”ti,",
  "tika-vin07t:491_8": "idañca nidassanamattaṃ khīlasaṅkamanādīsupi asati ṭhānācāvane sahapayogattā.",
  "tika-vin07t:491_9": "Vuttañhi mātikāṭṭhakathāyaṃ “ṭhānācāvanavasena khīlādīni saṅkāmetvā khettādiggahaṇavasena ca sahapayogo veditabbo”ti.",
  "tika-vin07t:492_0": "Tulayitvāti upaparikkhitvā.",
  "tika-vin07t:492_1": "Sāmīcīti vattaṃ.",
  "tika-vin07t:492_2": "Sakasaññāya adentassa āpatti natthīti vadanti.",
  "tika-vin07t:492_3": "Sammaddoti nividdhatāsaṅkhobho.",
  "tika-vin07t:492_4": "Bhaṭṭhe janakāyeti apagate janasamūhe.",
  "tika-vin07t:492_5": "Attano santakaṃ katvā etasseva bhikkhuno dehīti idaṃ ubhinnampi kukkuccavinodanatthaṃ vuttaṃ.",
  "tika-vin07t:492_6": "Avahārakassa hi “mayā sahatthena na dinnaṃ,",
  "tika-vin07t:492_7": "bhaṇḍadeyyaṃ eta”nti kukkuccaṃ uppajjeyya,",
  "tika-vin07t:492_8": "itarassa ca “mayā paṭhamaṃ dhuranikkhepaṃ katvā pacchā adinnaṃ gahita”nti kukkuccaṃ uppajjeyyāti.",
  "tika-vin07t:493_0": "Samagghanti appagghaṃ.",
  "tika-vin07t:493_1": "Dāruatthaṃ pharatīti dārūhi kattabbakiccaṃ sādheti.",
  "tika-vin07t:493_2": "Ekadivasaṃ dantakaṭṭhacchedanādinā yā ayaṃ agghahāni vuttā,",
  "tika-vin07t:493_3": "sā sabbā bhaṇḍasāminā kiṇitvā gahitameva sandhāya vuttā.",
  "tika-vin07t:493_4": "Sabbaṃ panetaṃ aṭṭhakathācariyappamāṇena veditabbaṃ.",
  "tika-vin07t:493_5": "Pāsāṇañca sakkharañca pāsāṇasakkharaṃ.",
  "tika-vin07t:494_0": "Akkhadassāti ettha akkha-",
  "tika-vin07t:494_1": "saddena kira vinicchayasālā vuccati,",
  "tika-vin07t:494_2": "tattha nisīditvā vajjāvajjaṃ nirūpayantīti “akkhadassā”ti vuccanti dhammavinicchanakā.",
  "tika-vin07t:494_3": "Hananaṃ nāma hatthapādādīhi pothanañceva hatthanāsādicchedanañca hotīti āha “haneyyunti potheyyuñceva chindeyyuñcā”ti.",
  "tika-vin07t:495_0": "Padabhājanīyañca “hatthena vā pādena vā kasāya vā vettena vā aḍḍhadaṇḍakena vā chajjāya vā haneyyu”nti vuttaṃ.",
  "tika-vin07t:495_1": "Tattha aḍḍhadaṇḍakenāti dvihatthappamāṇena rassamuggarena,",
  "tika-vin07t:495_2": "veḷupesikāya vā.",
  "tika-vin07t:495_3": "Chejjāya vāti hatthādīnaṃ chedanena.",
  "tika-vin07t:495_4": "Chindanti etāya hatthapādādīnīti chejjā, satthaṃ,",
  "tika-vin07t:495_5": "tena satthenātipi attho.",
  "tika-vin07t:495_6": "Nīhareyyunti raṭṭhato nīhareyyuṃ.",
  "tika-vin07t:495_7": "“Corosi…pe…",
  "tika-vin07t:495_8": "thenosī”ti ettha paribhāseyyunti padaṃ ajjhāharitvā attho veditabboti āha “corosi…pe…",
  "tika-vin07t:495_9": "paribhāseyyu”nti.",
  "tika-vin07t:495_10": "Yaṃ taṃ bhaṇḍaṃ dassitanti sambandho.",
  "tika-vin07t:496_0": "93.",
  "tika-vin07t:496_1": "Yattha yattha ṭhitanti bhūmiyādīsu yattha yattha ṭhitaṃ.",
  "tika-vin07t:496_2": "Yathā yathā ādānaṃ gacchatīti yena yena ākārena gahaṇaṃ upagacchati.",
  "tika-vin07t:497_0": "Bhūmaṭṭhakathāvaṇṇanā",
  "tika-vin07t:498_0": "94.",
  "tika-vin07t:498_1": "Vācāya vācāyāti ekekatthadīpikāya vācāya vācāya.",
  "tika-vin07t:498_2": "Upaladdhoti ñāto.",
  "tika-vin07t:498_3": "Pāḷiyaṃ sesaaṭṭhakathāsu ca kudālaṃ vā piṭakaṃ vāti idameva dvayaṃ vatvā vāsipharasūnaṃ avuttattā tesampi",
  "tika-vin07t:498_4": "saṅkhepaṭṭhakathādīsu āgatabhāvaṃ dassetuṃ saṅkhepaṭṭhakathāyantiādi vuttaṃ.",
  "tika-vin07t:498_5": "Theyyacittena katattā “dukkaṭehi saddhiṃ pācittiyānī”ti vuttaṃ.",
  "tika-vin07t:499_0": "Aṭṭhavidhaṃ hetantiādīsu etaṃ dukkaṭaṃ nāma therehi dhammasaṅgāhakehi imasmiṃ ṭhāne samodhānetvā aṭṭhavidhanti dassitanti yojanā.",
  "tika-vin07t:499_1": "Sabbesampi dukkaṭānaṃ imesuyeva aṭṭhasu saṅgahetabbabhāvato pana itarehi sattahi dukkaṭehi vinimuttaṃ vinayadukkaṭeyeva saṅgahetabbaṃ.",
  "tika-vin07t:499_2": "Dasavidhaṃ ratananti “muttā maṇi veḷuriyo saṅkho silā pavāḷaṃ rajataṃ jātarūpaṃ lohitako masāragalla”nti evamāgataṃ dasavidhaṃ ratanaṃ.",
  "tika-vin07t:500_0": "“Muttā maṇi veḷuriyo ca saṅkho,",
  "tika-vin07t:501_0": "Silā pavāḷaṃ rajatañca hemaṃ;",
  "tika-vin07t:502_0": "Lohitakañca masāragallaṃ,",
  "tika-vin07t:503_0": "Dasete dhīro ratanāni jaññā”ti. –",
  "tika-vin07t:504_0": "Hi vuttaṃ.",
  "tika-vin07t:504_1": "Sattavidhaṃ dhaññanti sāli vīhi yavo kaṅgu kudrūsaṃ varako godhumoti imaṃ sattavidhaṃ dhaññaṃ.",
  "tika-vin07t:504_2": "Āvudhabhaṇḍādinti ādi-",
  "tika-vin07t:504_3": "saddena turiyabhaṇḍaitthirūpādiṃ saṅgaṇhāti.",
  "tika-vin07t:504_4": "Anāmasitabbe vatthumhi dukkaṭaṃ anāmāsadukkaṭaṃ.",
  "tika-vin07t:504_5": "Durūpaciṇṇadukkaṭanti “akattabba”nti vāritassa katattā duṭṭhu upaciṇṇaṃ caritanti durūpaciṇṇaṃ,",
  "tika-vin07t:504_6": "tasmiṃ dukkaṭaṃ durūpaciṇṇadukkaṭaṃ.",
  "tika-vin07t:504_7": "Vinaye paññattaṃ avasesaṃ dukkaṭaṃ vinayadukkaṭaṃ.",
  "tika-vin07t:504_8": "Ekādasa samanubhāsanā nāma bhikkhupātimokkhe cattāro yāvatatiyakā saṅghādisesā ariṭṭhasikkhāpadanti pañca,",
  "tika-vin07t:504_9": "bhikkhunīpātimokkhe ekaṃ yāvatatiyakapārājikaṃ cattāro saṅghādisesā caṇḍakāḷīsikkhāpadanti cha.",
  "tika-vin07t:505_0": "Sahapayogato paṭṭhāya cettha purimapurimā āpattiyo paṭippassambhantīti āha atha dhuranikkhepaṃ akatvātiādi.",
  "tika-vin07t:505_1": "“Dhuranikkhepaṃ akatvā”ti vuttattā dhuranikkhepaṃ katvā puna khaṇantassa purimāpattiyo na paṭippassambhantīti vadanti.",
  "tika-vin07t:505_2": "“Chedanapaccayā dukkaṭaṃ desetvā muccatī”ti vatvā pubbapayoge āpattīnaṃ desetabbatāya avuttattā sahapayoge",
  "tika-vin07t:505_3": "patte pubbapayoge āpattiyo paṭippassambhantīti veditabbaṃ.",
  "tika-vin07t:506_0": "Aparaddhaṃ viraddhaṃ khalitanti sabbametaṃ yañca dukkaṭanti ettha vuttassa dukkaṭassa pariyāyavacanaṃ,",
  "tika-vin07t:506_1": "yaṃ manusso karetiādi panettha opammanidassanaṃ.",
  "tika-vin07t:506_2": "Saṃyogabhāvoti dvittaṃ sandhāya vuttaṃ,",
  "tika-vin07t:506_3": "tena rassattassāpi nimittaṃ dassitanti veditabbaṃ.",
  "tika-vin07t:506_4": "Ekassa mūleti ekassa santike.",
  "tika-vin07t:506_5": "Sabbatthāpi āmasane dukkaṭaṃ,",
  "tika-vin07t:506_6": "phandāpane thullaccayañca visuṃ visuṃ āmasanaphandāpanapayogaṃ karontasseva hoti,",
  "tika-vin07t:506_7": "ekapayogena gaṇhantassa pana uddhāre pārājikameva,",
  "tika-vin07t:506_8": "na dukkaṭathullaccayānīti vadanti,",
  "tika-vin07t:506_9": "ekapayogena gaṇhantassāpi āmasanaphandāpanānampi labbhamānattā taṃ na gahetabbaṃ.",
  "tika-vin07t:506_10": "Na hi sakkā anāmasitvā aphandāpetvā ca kiñci gahetuṃ.",
  "tika-vin07t:506_11": "“Ekameva desetvā muccatī”ti paṃsukhaṇanādisamānapayogepi purimā āpatti uttaramuttaraṃ āpattiṃ patvā paṭippassambhantīti",
  "tika-vin07t:506_12": "saññāya kurundaṭṭhakathāyaṃ vuttaṃ,",
  "tika-vin07t:506_13": "itaraṭṭhakathāsu pana khaṇanapayogabhedehi payoge payoge āpannā āpattiyo uttaramuttaraṃ patvā na paṭippassambhanti",
  "tika-vin07t:506_14": "aññamaññaṃ sadisattā viyūhanaṃ patvā tā sabbāpi paṭippassambhanti visadisapayogattāti iminā adhippāyena",
  "tika-vin07t:506_15": "paṭippassaddhividhānaṃ vuttanti veditabbaṃ.",
  "tika-vin07t:506_16": "Iminā hi avahārakassa āsannaṃ orimantaṃ parāmasati.",
  "tika-vin07t:507_0": "Tatthevāti mukhavaṭṭiyameva.",
  "tika-vin07t:507_1": "Bundenāti kumbhiyā heṭṭhimatalena.",
  "tika-vin07t:507_2": "Ekaṭṭhāne ṭhitāya kumbhiyā ṭhānā cāvanaṃ chahi ākārehi veditabbanti sambandho.",
  "tika-vin07t:507_3": "Ekaṭṭhāneti ca saṅkhalikabaddhabhāvena ekasmiṃ patiṭṭhitokāsaṭṭhāneti attho.",
  "tika-vin07t:507_4": "Khāṇukaṃ kesaggamattampi ṭhānā cāvetīti khāṇukaṃ attano patiṭṭhitaṭṭhānato pañcahi ākārehi ṭhānā cāveti.",
  "tika-vin07t:507_5": "Chinnamatte pārājikanti avassaṃ ce patati,",
  "tika-vin07t:507_6": "chinnamatte pārājikaṃ.",
  "tika-vin07t:507_7": "Paricchedoti pañcamāsakādigarubhāvaparicchedo.",
  "tika-vin07t:507_8": "Apabyūhantoti ṭhitaṭṭhānato apanayanavasena viyūhanto rāsiṃ karonto.",
  "tika-vin07t:507_9": "Evaṃ katvāti bhājanamukhavaṭṭiyā kumbhigatena bhājanagatassa ekābaddhabhāvaṃ viyojetvāti attho.",
  "tika-vin07t:507_10": "Upaḍḍhakumbhīyanti upaḍḍhapuṇṇāya kumbhiyā.",
  "tika-vin07t:507_11": "Vinayadhammatāti adhikakāraṇālābhe vinayavinicchayadhammatāti adhippāyo.",
  "tika-vin07t:507_12": "Na kevalañcettha garukatāva,",
  "tika-vin07t:507_13": "suttānugamanampi atthīti dassento apicātiādimāha.",
  "tika-vin07t:507_14": "Kaṇṭhena pana paricchinnakāleti mukhagataṃ ajjhohaṭakāleti attho.",
  "tika-vin07t:507_15": "Ajjhoharaṇameva hettha paricchindanaṃ,",
  "tika-vin07t:507_16": "na kaṇṭhapidahanaṃ.",
  "tika-vin07t:507_17": "Cikkananti thaddhaṃ,",
  "tika-vin07t:507_18": "bahalaṃ ghananti attho.",
  "tika-vin07t:508_0": "Yopi theyyacittena parassa kumbhiyā pādagghanakaṃ sappiṃ vā telaṃ vā avassaṃ pivanakaṃ yaṃ kiñci dukūlasāṭakaṃ",
  "tika-vin07t:508_1": "vā cammakhaṇḍādīnaṃ vā aññataraṃ pakkhipati,",
  "tika-vin07t:508_2": "hatthato muttamatte pārājikanti ettha avahāro vīmaṃsitabbo.",
  "tika-vin07t:508_3": "Yadi ca dukūlādīsu sappitelānaṃ pavisanaṃ sandhāya pārājikaṃ bhaveyya,",
  "tika-vin07t:508_4": "tattha paviṭṭhatelādino kumbhigatena ekābaddhatāya na tāva avahāro bhājanantaraṃ pavesetvā gahaṇakāle viya.",
  "tika-vin07t:508_5": "Tathā hi vuttaṃ –",
  "tika-vin07t:508_6": "“bhājanaṃ pana nimujjāpetvā gaṇhantassa yāva ekābaddhaṃ hoti,",
  "tika-vin07t:508_7": "tāva rakkhatī”tiādi.",
  "tika-vin07t:508_8": "Atha telādivināsena pārājikaṃ bhaveyya,",
  "tika-vin07t:508_9": "tadāpi tiṇajjhāpanādīsu viya avahāro natthi,",
  "tika-vin07t:508_10": "dukkaṭena saddhiṃ bhaṇḍadeyyameva hoti,",
  "tika-vin07t:508_11": "tathā ca pādagghanakaṃ telādiṃ pītaṃ dukūlādiṃ uddharantassāpi pārājikaṃ na siyā tattha paviṭṭhassa telādino",
  "tika-vin07t:508_12": "vinaṭṭhaṭṭhena gahaṇakkhaṇe avijjamānattā,",
  "tika-vin07t:508_13": "vijjamānattena ca uddhāreyeva pārājikaṃ vattabbaṃ,",
  "tika-vin07t:508_14": "na hatthato muttamatteti.",
  "tika-vin07t:508_15": "Sabbaaṭṭhakathāsu ca dukūlādīnaṃ pakkhipane hatthato muttamatte pārājikassa vuttattā na taṃ paṭikkhipituṃ sakkā.",
  "tika-vin07t:508_16": "Aṭṭhakathāppamāṇena panetaṃ gahetabbaṃ,",
  "tika-vin07t:508_17": "yutti panettha paṇḍitehi pubbāparaṃ saṃsanditvā uddhāretabbā.",
  "tika-vin07t:509_0": "Palibujjhissatīti nivāressati.",
  "tika-vin07t:509_1": "Vuttanayena pārājikanti hatthato muttamatteyeva pārājikaṃ.",
  "tika-vin07t:509_2": "Neva avahāro,",
  "tika-vin07t:509_3": "na gīvāti attano bhājanattā vuttaṃ,",
  "tika-vin07t:509_4": "anāpattimattameva vuttaṃ,",
  "tika-vin07t:509_5": "na pana evaṃ vicāritanti adhippāyo.",
  "tika-vin07t:509_6": "Bahigataṃ nāma hotīti tato paṭṭhāya telassa aṭṭhānato adhomukhabhāvato ca bahigataṃ nāma hoti.",
  "tika-vin07t:509_7": "Anto paṭṭhāya chidde kariyamāne telassa nikkhamitvā gatagataṭṭhānaṃ bhājanasaṅkhyameva gacchatīti āha “bāhirantato pādagghanake gaḷite pārājika”nti.",
  "tika-vin07t:509_8": "Yathā tathā vā katassāti bāhirantato vā abbhantarantato vā paṭṭhāya katassa.",
  "tika-vin07t:509_9": "Majjhe ṭhapetvā katachiddeti majjhe thokaṃ kapālaṃ ṭhapetvā pacchā taṃ chindantena katachidde.",
  "tika-vin07t:510_0": "Patthīnassa khādanaṃ itarassa pānañca sappiādīnaṃ paribhogoti āha “akhāditabbaṃ vā apātabbaṃ vā karotī”ti.",
  "tika-vin07t:510_1": "Kasmā panettha dukkaṭaṃ vuttanti āha “ṭhānācāvanassa natthitāya dukkaṭa”nti.",
  "tika-vin07t:510_2": "Purimadvayanti bhedanaṃ chaḍḍanañca.",
  "tika-vin07t:510_3": "Kumbhijajjarakaraṇenāti puṇṇakumbhiyā jajjarakaraṇena.",
  "tika-vin07t:510_4": "Mātikāujukaraṇenāti udakapuṇṇāya mātikāya ujukaraṇena.",
  "tika-vin07t:510_5": "Ekalakkhaṇanti bhedanaṃ kumbhiyā jajjarakaraṇena,",
  "tika-vin07t:510_6": "chaḍḍanaṃ mātikāya ujukaraṇena ca saddhiṃ ekasabhāvaṃ.",
  "tika-vin07t:510_7": "Pacchimaṃ pana dvayanti jhāpanaṃ aparibhogakaraṇañca.",
  "tika-vin07t:510_8": "Ettha evaṃ vinicchayaṃ vadantīti etasmiṃ mahāaṭṭhakathāyaṃ vutte atthe eke ācariyā evaṃ vinicchayaṃ vadanti.",
  "tika-vin07t:510_9": "Pacchimadvayaṃ sandhāya vuttanti ettha purimapadadvaye vinicchayo heṭṭhā vuttānusārena sakkā viññātunti",
  "tika-vin07t:510_10": "tattha kiñci avatvā pacchimapadadvayaṃ sandhāya “ṭhānācāvanassa natthitāya dukkaṭa”nti idaṃ vuttanti",
  "tika-vin07t:510_11": "adhippāyo.",
  "tika-vin07t:510_12": "Theyyacittenāti attano vā parassa vā kātukāmatāvasena uppannatheyyacittena.",
  "tika-vin07t:510_13": "Vināsetukāmatāyāti hatthapādādīni chindanto viya kevalaṃ vināsetukāmatāya.",
  "tika-vin07t:510_14": "Vuttanayena bhindantassa vā chaḍḍentassa vāti muggarena pothetvā bhindantassa vā udakaṃ vā vālikaṃ vā ākiritvā uttarāpentassa vāti attho.",
  "tika-vin07t:510_15": "Ayuttanti ceti pāḷiyaṃ purimadvayepi dukkaṭasseva vuttattā “purimadvaye pārājika”nti idaṃ ayuttanti yadi tumhākaṃ siyāti attho.",
  "tika-vin07t:510_16": "Nāti ayuttabhāvaṃ nisedhetvā tattha kāraṇamāha “aññathā gahetabbatthato”ti.",
  "tika-vin07t:511_0": "Evameke vadantīti heṭṭhā vuttassa atthanayassa attanā anabhimatabhāvaṃ dassetvā sayaṃ aññathāpi pāḷiṃ",
  "tika-vin07t:511_1": "aṭṭhakathañca saṃsanditvā atthaṃ dassetukāmo ayaṃ panettha sārotiādimāha.",
  "tika-vin07t:511_2": "Acāvetukāmovāti theyyacittena ṭhānā acāvetukāmova.",
  "tika-vin07t:511_3": "Achaḍḍetukāmoyevāti etthāpi theyyacittenāti sambandhitabbaṃ.",
  "tika-vin07t:511_4": "Idañhi theyyacittapakkhaṃ sandhāya vuttaṃ nāsetukāmatāpakkhassa vakkhamānattā.",
  "tika-vin07t:511_5": "Tenevāha nāsetukāmatāpakkhe panātiādi.",
  "tika-vin07t:511_6": "Itarathāpi yujjatīti theyyacittābhāvā ṭhānā cāvetukāmassāpi dukkaṭaṃ yujjatīti vuttaṃ hoti.",
  "tika-vin07t:512_0": "Bhūmaṭṭhakathāvaṇṇanānayo niṭṭhito.",
  "tika-vin07t:513_0": "Ākāsaṭṭhakathāvaṇṇanā",
  "tika-vin07t:514_0": "96.",
  "tika-vin07t:514_1": "Ākāsaṭṭhakathāyaṃ antovatthumhīti parikkhittassa vatthussa anto.",
  "tika-vin07t:514_2": "Antogāmeti parikkhittassa gāmassa anto.",
  "tika-vin07t:514_3": "Aparikkhitte pana vatthumhi gāme vā ṭhitaṭṭhānameva ṭhānaṃ.",
  "tika-vin07t:514_4": "Aṭavimukhaṃ karoti…pe…",
  "tika-vin07t:514_5": "rakkhatīti tena payogena tassa icchitaṭṭhānaṃ āgatattā rakkhati.",
  "tika-vin07t:514_6": "Gāmato nikkhantassāti parikkhittagāmato nikkhantassa.",
  "tika-vin07t:514_7": "Kapiñjaro nāma aññamaññaṃ yujjhāpanatthāya bālajanehi posāvaniyapakkhijāti.",
  "tika-vin07t:515_0": "Vehāsaṭṭhakathāvaṇṇanā",
  "tika-vin07t:516_0": "97.",
  "tika-vin07t:516_1": "Vehāsaṭṭhakathāyaṃ chinnamatte muttamatteti yathā chinnaṃ muttañca pakatiṭṭhāne na tiṭṭhati,",
  "tika-vin07t:516_2": "tathā chedanaṃ mocanañca sandhāya vuttaṃ.",
  "tika-vin07t:517_0": "Udakaṭṭhakathāvaṇṇanā",
  "tika-vin07t:518_0": "98.",
  "tika-vin07t:518_1": "Udakaṭṭhakathāyaṃ sandamānaudake nikkhittaṃ na tiṭṭhatīti āha “asandanake udake”ti.",
  "tika-vin07t:518_2": "Anāpattīti hatthavārapadavāresu dukkaṭāpattiyā abhāvaṃ sandhāya vuttaṃ.",
  "tika-vin07t:518_3": "Kaḍḍhatīti heṭṭhato osāreti.",
  "tika-vin07t:518_4": "Sakalamudakanti daṇḍena phuṭṭhokāsagataṃ sakalamudakaṃ.",
  "tika-vin07t:518_5": "Na udakaṃ ṭhānanti attanā kataṭṭhānassa aṭṭhānattā.",
  "tika-vin07t:518_6": "Paduminiyanti padumagacche.",
  "tika-vin07t:518_7": "Kalāpabandhanti hatthakavasena khuddakaṃ katvā baddhaṃ kalāpabaddhaṃ.",
  "tika-vin07t:518_8": "Bhārabaddhaṃ nāma sīsabhārādivasena baddhaṃ.",
  "tika-vin07t:518_9": "Muḷālanti kandaṃ.",
  "tika-vin07t:518_10": "Pattaṃ vā pupphaṃ vāti idaṃ kaddamassa anto pavisitvā ṭhitaṃ sandhāya vuttaṃ.",
  "tika-vin07t:518_11": "Niddhamanatumbanti vāpiyā udakassa nikkhamananāḷaṃ.",
  "tika-vin07t:518_12": "Udakavāhakanti mahāmātikaṃ.",
  "tika-vin07t:518_13": "Avahārena so na kāretabboti iminā pāṇaṃ jīvitā voropane āpattiyā sabbattha na muccatīti dīpeti.",
  "tika-vin07t:518_14": "Mātikaṃ āropetvāti khuddakamātikaṃ āropetvā.",
  "tika-vin07t:518_15": "Maritvā…pe…",
  "tika-vin07t:518_16": "tiṭṭhantīti ettha matamacchānaṃyeva tesaṃ santakattā amate gaṇhantassa natthi avahāro.",
  "tika-vin07t:519_0": "Nāvaṭṭhakathāvaṇṇanā",
  "tika-vin07t:520_0": "99.",
  "tika-vin07t:520_1": "Nāvaṭṭhakathāyaṃ thullaccayampi pārājikampi hotīti ettha paṭhamaṃ ṭhānā acāvetvā mutte thullaccayaṃ,",
  "tika-vin07t:520_2": "paṭhamaṃ pana ṭhānā cāvetvā mutte pārājikanti veditabbaṃ.",
  "tika-vin07t:520_3": "Pāse baddhasūkaro viyātiādinā vuttaṃ sandhāyāha “tattha yutti pubbe vuttāevā”ti.",
  "tika-vin07t:520_4": "Vipannaṭṭhanāvāti visamavātehi desantaraṃ palātā,",
  "tika-vin07t:520_5": "bhijjitvā vā vināsaṃ patvā udake nimujjitvā heṭṭhā bhūmitalaṃ appatvā sāmikehi ca apariccattālayā vuccati.",
  "tika-vin07t:520_6": "Balavā ca vāto āgammāti iminā asati vāte ayaṃ payogo katoti dasseti.",
  "tika-vin07t:520_7": "Puggalassa natthi avahāroti sukkhamātikāyaṃ ujukaraṇanayena vuttaṃ.",
  "tika-vin07t:520_8": "Taṃ attano pādena anakkamitvā hatthena ca anukkhipitvā aññasmiṃ daṇḍādīsu bandhitvā ṭhapite yujjati,",
  "tika-vin07t:520_9": "attano pādena akkamitvā hatthena ca ukkhipitvā ṭhitassa pana balavavātena chattacīvarādīsu pahaṭesu pakatiṃ",
  "tika-vin07t:520_10": "vijahitvā daḷhataraṃ akkamanagahaṇādipayogo abhinavo kātabbo siyā.",
  "tika-vin07t:520_11": "Itarathā chattacīvarādīni vā vigacchanti,",
  "tika-vin07t:520_12": "avahārako vā sayaṃ patissati,",
  "tika-vin07t:520_13": "nāvā ca tadā na gamissati.",
  "tika-vin07t:520_14": "Tasmā īdise abhinavappayoge sati avahārena bhavitabbaṃ.",
  "tika-vin07t:520_15": "Sukkhamātikāyaṃ ujukatāya udakāgamanakāle kātabbakiccaṃ natthīti taṃ idha nidassanaṃ na hoti.",
  "tika-vin07t:520_16": "Dāsaṃ pana pakatiyā palāyantaṃ “sīghaṃ yāhī”ti vatvā pakatigamanato turitagamanuppādanādinā idha nidassanena bhavitabbanti amhākaṃ khanti,",
  "tika-vin07t:520_17": "vīmaṃsitvā gahetabbaṃ.",
  "tika-vin07t:520_18": "Vāte āgatepi yattha atilahukattā nāvāya kañci payogaṃ akatvā pakatiyā avahārako tiṭṭhati,",
  "tika-vin07t:520_19": "tatthidaṃ aṭṭhakathāyaṃ vuttanti gahetabbaṃ.",
  "tika-vin07t:521_0": "Yānaṭṭhakathāvaṇṇanā",
  "tika-vin07t:522_0": "100.",
  "tika-vin07t:522_1": "Yānaṭṭhakathāyaṃ ubhosu passesūti catunnaṃ thambhānaṃ upari caturassaṃ dārusaṅghāṭaṃ āropetvā tassa vāmadakkhiṇapassesu",
  "tika-vin07t:522_2": "ubhosu vātātapādiparissayavinodanatthaṃ garuḷapakkhino ubho pakkhā viya katā sandamānikā.",
  "tika-vin07t:522_3": "Dukayuttassāti dvīhi goṇehi yuttassa.",
  "tika-vin07t:522_4": "Ayuttakanti goṇehi ayuttaṃ.",
  "tika-vin07t:522_5": "Kappakatāti dvinnaṃ sikhānaṃ sandhiṭṭhāne gosiṅgāni viya dve koṭiyo ṭhapetvā upatthambhanī kappakatā nāma,",
  "tika-vin07t:522_6": "sā dvīhipi koṭīhi bhūmiyaṃ patiṭṭhāti,",
  "tika-vin07t:522_7": "tenāha “cha ṭhānānī”ti.",
  "tika-vin07t:522_8": "Tīṇi vā cattāri vā ṭhānānīti akappakatāya upatthambhaniyā ca dvinnaṃ cakkānañca vasena tīṇi ṭhānāni,",
  "tika-vin07t:522_9": "kappakatāya vasena cattāri ṭhānāni,",
  "tika-vin07t:522_10": "tathā pathaviyaṃ ṭhapitassa tīṇi ṭhānānīti sambandho.",
  "tika-vin07t:522_11": "Akkhasīsehīti akkhadāruno dvīhi koṭīhi.",
  "tika-vin07t:522_12": "Akkhuddhīhīti akkhadārunā sampaṭicchakā heṭṭhimabhāge kappakatā dve dārukhaṇḍā akkhuddhiyo nāma,",
  "tika-vin07t:522_13": "tāsaṃ kappakatānaṃ dvinnaṃ kappasīsāni cattāri idha “akkhuddhiyo”ti vuccanti,",
  "tika-vin07t:522_14": "tenāha “catūhi ca akkhuddhīhī”ti.",
  "tika-vin07t:522_15": "Tāhi patiṭṭhitāhi patiṭṭhitaṭṭhānāni cattāri dhurena patiṭṭhitaṭṭhānaṃ ekanti pañca ṭhānāni honti.",
  "tika-vin07t:522_16": "Uddhiyova “uddhikhāṇukā”ti vuttā,",
  "tika-vin07t:522_17": "uddhikhāṇukānaṃ abhāve akkhasīsānaṃ patiṭṭhānokāsaṃ dassento āha samameva bāhaṃ katvātiādi.",
  "tika-vin07t:522_18": "Tattha samamevāti uddhiyo heṭṭhā anolambetvā bāhuno heṭṭhimabhāgaṃ samaṃ katvā dvinnaṃ bāhudārūnaṃ majjhe",
  "tika-vin07t:522_19": "akkhasīsappamāṇena chiddaṃ katvā tattha akkhasīsāni pavesitāni honti,",
  "tika-vin07t:522_20": "tena bāhānaṃ heṭṭhābhāgaṃ sabbaṃ bhūmiṃ phusitvā tiṭṭhati,",
  "tika-vin07t:522_21": "tenāha “sabbaṃ pathaviṃ phusitvā tiṭṭhatī”ti.",
  "tika-vin07t:522_22": "Sesaṃ nāvāyaṃ vuttasadisanti iminā yadi pana taṃ evaṃ gacchantaṃ pakatigamanaṃ pacchinditvā aññaṃ disābhāgaṃ neti,",
  "tika-vin07t:522_23": "pārājikaṃ.",
  "tika-vin07t:522_24": "Sayameva yaṃ kiñci ṭhānaṃ sampattaṃ ṭhānā acālentova vikkiṇitvā gacchati,",
  "tika-vin07t:522_25": "nevatthi avahāro,",
  "tika-vin07t:522_26": "bhaṇḍadeyyaṃ pana hotīti imaṃ nayaṃ atidisati.",
  "tika-vin07t:523_0": "Bhāraṭṭhakathāvaṇṇanā",
  "tika-vin07t:524_0": "101.",
  "tika-vin07t:524_1": "Bhāraṭṭhakathāyaṃ bhāraṭṭhanti mātikāpadassa bhāro nāmāti idaṃ atthadassananti āha “bhāroyeva bhāraṭṭha”nti.",
  "tika-vin07t:524_2": "Purimagaleti galassa purimabhāge.",
  "tika-vin07t:524_3": "Galavāṭakoti gīvāya uparimagalavāṭako.",
  "tika-vin07t:524_4": "Uraparicchedamajjheti urapariyantassa majjhe.",
  "tika-vin07t:524_5": "Sāmikehi anāṇattoti idaṃ yadi sāmikehi “imaṃ bhāraṃ netvā asukaṭṭhāne dehī”ti āṇatto bhaveyya,",
  "tika-vin07t:524_6": "tadā tena gahitabhaṇḍaṃ upanikkhittaṃ siyā,",
  "tika-vin07t:524_7": "tañca theyyacittena sīsādito oropentassāpi avahāro na siyā,",
  "tika-vin07t:524_8": "sāmikānaṃ pana dhuranikkhepe eva siyāti tato upanikkhittabhaṇḍabhāvato viyojetuṃ vuttaṃ,",
  "tika-vin07t:524_9": "teneva vakkhati “tehi pana anāṇattattā pārājika”nti.",
  "tika-vin07t:524_10": "Ghaṃsantoti sīsato anukkhipanto,",
  "tika-vin07t:524_11": "yadi ukkhipeyya,",
  "tika-vin07t:524_12": "ukkhittamatte pārājikaṃ,",
  "tika-vin07t:524_13": "tenāha sīsato kesaggamattampītiādi.",
  "tika-vin07t:524_14": "Yo cāyanti yo ayaṃ vinicchayo.",
  "tika-vin07t:525_0": "Ārāmaṭṭhakathāvaṇṇanā",
  "tika-vin07t:526_0": "102.",
  "tika-vin07t:526_1": "Ārāmaṭṭhakathāyaṃ ārāmaṃ abhiyuñjatīti idaṃ abhiyogakaraṇaṃ paresaṃ bhūmaṭṭhabhaṇḍādīsupi kātuṃ vaṭṭatiyeva.",
  "tika-vin07t:526_2": "Ārāmādithāvaresu pana yebhuyyena abhiyogavaseneva gahaṇasambhavato ettheva pāḷiyaṃ abhiyogo vutto,",
  "tika-vin07t:526_3": "iti iminā nayena sabbatthāpi sakkā ñātunti gahetabbaṃ.",
  "tika-vin07t:526_4": "Adinnādānassa payogattāti sahapayogamāha.",
  "tika-vin07t:526_5": "Vatthumhiyeva katapayogattā sahapayogavasena hetaṃ dukkaṭaṃ.",
  "tika-vin07t:526_6": "Sayampīti abhiyuñjakopi.",
  "tika-vin07t:526_7": "“Kiṃ karomi kiṃ karomī”ti evaṃ kiṅkārameva paṭissuṇanto viya caratīti kiṅkārapaṭissāvī,",
  "tika-vin07t:526_8": "tassa bhāvo kiṅkārapaṭissāvibhāvo, tasmiṃ,",
  "tika-vin07t:526_9": "attano vasavattibhāveti vuttaṃ hoti.",
  "tika-vin07t:526_10": "Ukkocanti lañjaṃ.",
  "tika-vin07t:526_11": "Sabbesaṃ pārājikanti kūṭavinicchayikādīnaṃ.",
  "tika-vin07t:526_12": "Ayaṃ vatthusāmītiādikassa ubhinnaṃ dhuranikkhepakaraṇahetuno payogassa karaṇakkhaṇeva pārājikaṃ hotīti veditabbaṃ.",
  "tika-vin07t:526_13": "Sace pana sāmikassa vimati ca dhuranikkhepo ca kamena uppajjanti,",
  "tika-vin07t:526_14": "payogasamuṭṭhāpakacittakkhaṇe pārājikameva hoti,",
  "tika-vin07t:526_15": "na thullaccayaṃ.",
  "tika-vin07t:526_16": "Yadi vimatiyeva uppajjati,",
  "tika-vin07t:526_17": "tadā thullaccayamevāti veditabbaṃ,",
  "tika-vin07t:526_18": "ayaṃ nayo sabbattha yathānurūpaṃ gahetabbo.",
  "tika-vin07t:526_19": "Dhuranikkhepavaseneva parājayoti sāmiko “ahaṃ na muccāmī”ti dhuraṃ anikkhipanto aṭṭo parājito nāma na hotīti dasseti.",
  "tika-vin07t:527_0": "Vihāraṭṭhakathāvaṇṇanā",
  "tika-vin07t:528_0": "103.",
  "tika-vin07t:528_1": "Vihāraṭṭhakathāyaṃ vihāranti upacārasīmāsaṅkhātaṃ sakalaṃ vihāraṃ.",
  "tika-vin07t:528_2": "Pariveṇanti tassa vihārassa abbhantare visuṃ visuṃ pākārādiparicchinnaṭṭhānaṃ.",
  "tika-vin07t:528_3": "Āvāsanti ekaṃ āvasathamattaṃ.",
  "tika-vin07t:528_4": "Gaṇasantake paricchinnasāmikattā sakkā dhuraṃ nikkhipāpetunti āha “dīghabhāṇakādibhedassa pana gaṇassā”ti.",
  "tika-vin07t:528_5": "Idhāpi sace ekopi dhuraṃ na nikkhipati,",
  "tika-vin07t:528_6": "rakkhatiyeva.",
  "tika-vin07t:528_7": "Esa nayo bahūnaṃ santake sabbattha.",
  "tika-vin07t:529_0": "Khettaṭṭhakathāvaṇṇanā",
  "tika-vin07t:530_0": "104.",
  "tika-vin07t:530_1": "Khettaṭṭhakathāyaṃ nirumbhitvā vātiādīsu gaṇhantassāti paccekaṃ yojetabbaṃ,",
  "tika-vin07t:530_2": "tattha nirumbhitvā gahaṇaṃ nāma vīhisīsaṃ acchinditvā yathāṭhitameva hatthena gahetvā ākaḍḍhitvā bījamattasseva gahaṇaṃ.",
  "tika-vin07t:530_3": "Ekamekanti ekaṃ vīhisīsaṃ.",
  "tika-vin07t:530_4": "Yasmiṃ bīje vātiādi nirumbhitvā gahaṇādīsu yathākkamaṃ yojetabbaṃ.",
  "tika-vin07t:530_5": "“Tasmiṃ bandhanā mocitamatte”ti vacanato tasmiṃ bījādimhi bandhanā mutte sati tato anapanītepi ṭhānantarassa abhāvā pārājikameva.",
  "tika-vin07t:530_6": "Yassa pana sīsādikassa santarādinā saha saṃsibbanaṃ vā ekābaddhatā vā hoti,",
  "tika-vin07t:530_7": "tassa bandhanā mocite thullaccayaṃ,",
  "tika-vin07t:530_8": "itaraṭṭhānato mocite pārājikanti gahetabbaṃ,",
  "tika-vin07t:530_9": "tenāha vīhināḷantiādi.",
  "tika-vin07t:530_10": "Sabhusanti palālasahitaṃ.",
  "tika-vin07t:530_11": "Khīlenāti khāṇukena.",
  "tika-vin07t:530_12": "Ettha ca khīlasaṅkamanādīsu sahapayogo dhuranikkhepo cāti ubhayaṃ sambhavati.",
  "tika-vin07t:530_13": "Khīlasaṅkamanādi ettha sahapayogo.",
  "tika-vin07t:530_14": "Tasmiñca kate yadi sāmikā dhuraṃ na nikkhipanti puna gaṇhitukāmāva honti,",
  "tika-vin07t:530_15": "na tāva avahāro,",
  "tika-vin07t:530_16": "“khīlaṃ saṅkāmetvā khettādiṃ asuko rājavallabho bhikkhu gaṇhitukāmo”ti ñatvā tassa balaṃ kakkhaḷādibhāvañca",
  "tika-vin07t:530_17": "nissāya khīlasaṅkamanādikiriyāniṭṭhānato paṭhamameva sāmikā dhuraṃ nikkhipanti,",
  "tika-vin07t:530_18": "na avahāro etassa payoganiṭṭhānato puretarameva dhurassa nikkhittattā.",
  "tika-vin07t:530_19": "Yadā pana khīlasaṅkamanādipayogeneva dhuranikkhepo hoti,",
  "tika-vin07t:530_20": "tadāyeva avahāro,",
  "tika-vin07t:530_21": "tenevettha “tañca kho sāmikānaṃ dhuranikkhepenā”ti vuttaṃ.",
  "tika-vin07t:530_22": "Khīlādīnaṃ saṅkamitabhāvaṃ ajānitvā sāmikānaṃ sampaṭicchanampettha dhuranikkhepoti veditabbo.",
  "tika-vin07t:530_23": "Evaṃ sabbatthāti yathāvuttamatthaṃ rajjusaṅkamanādīsupi atidisati.",
  "tika-vin07t:530_24": "Yaṭṭhinti mānadaṇḍaṃ.",
  "tika-vin07t:530_25": "Ekasmiṃ anāgate thullaccayaṃ,",
  "tika-vin07t:530_26": "tasmiṃ āgate pārājikanti sace dārūni nikhaṇitvā tattakeneva gaṇhitukāmo hoti,",
  "tika-vin07t:530_27": "avasāne dārumhi pārājikaṃ.",
  "tika-vin07t:530_28": "Sace tattha kaṇṭakasākhādīhi pādānaṃ antaraṃ paṭicchādetvā kassaci appavesārahaṃ katvā gahetukāmo hoti,",
  "tika-vin07t:530_29": "avasānasākhāya pārājikaṃ,",
  "tika-vin07t:530_30": "tenāha “sākhāparivāreneva attano kātuṃ sakkotī”ti,",
  "tika-vin07t:530_31": "dārūni ca nikhaṇitvā sākhāparivārañca katvā eva attano santakaṃ kātuṃ sakkotīti attho.",
  "tika-vin07t:530_32": "Khettamariyādanti vuttamevatthaṃ vibhāvetuṃ “kedārapāḷi”nti vuttaṃ.",
  "tika-vin07t:530_33": "Idañca khīlasaṅkamanādinā gahaṇaṃ ārāmādīsupi labbhateva.",
  "tika-vin07t:531_0": "Vatthuṭṭhakathāvaṇṇanā",
  "tika-vin07t:532_0": "105. Vatthuṭṭhakathāyaṃ tiṇṇaṃ pākārānanti iṭṭhakasilādārūnaṃ vasena tiṇṇaṃ pākārānaṃ.",
  "tika-vin07t:533_0": "106. Gāmaṭṭhakathāyaṃ “gāmo nāmā”ti pāḷiyaṃ na vuttaṃ sabbaso gāmalakkhaṇassa pubbe vuttattā.",
  "tika-vin07t:534_0": "Araññaṭṭhakathāvaṇṇanā",
  "tika-vin07t:535_0": "107.",
  "tika-vin07t:535_1": "Araññaṭṭhakathāyaṃ vinivijjhitvāti ujukameva vinivijjhitvā.",
  "tika-vin07t:535_2": "Lakkhaṇacchinnassāti araññasāmikānaṃ hatthato kiṇitvā gaṇhantehi kataakkharādisaññāṇassa.",
  "tika-vin07t:535_3": "Challiyā pariyonaddhanti iminā sāmikānaṃ nirāpekkhatāya cirachaḍḍitabhāvaṃ dīpeti,",
  "tika-vin07t:535_4": "tenāha “gahetuṃ vaṭṭatī”ti.",
  "tika-vin07t:535_5": "Yadi sāmikānaṃ sāpekkhatā atthi,",
  "tika-vin07t:535_6": "na vaṭṭati.",
  "tika-vin07t:535_7": "Tāni katāni ajjhāvutthāni ca hontīti tāni gehādīni katāni pariniṭṭhitāni manussehi ca ajjhāvutthāni ca honti.",
  "tika-vin07t:535_8": "Dārūnīti gehādīnaṃ katattā avasiṭṭhadārūni.",
  "tika-vin07t:535_9": "Gahetuṃ vaṭṭatīti sāmikānaṃ anālayattā vuttaṃ,",
  "tika-vin07t:535_10": "te ca yadi gahaṇakāle disvā sālayā hutvā vārenti,",
  "tika-vin07t:535_11": "gahetuṃ na vaṭṭatiyeva.",
  "tika-vin07t:535_12": "“Dehī”ti vutte dātabbamevāti “dehī”ti vutte “dassāmī”ti ābhogaṃ katvā gacchantassa “dehī”ti avutte adatvā gamane āpatti natthi.",
  "tika-vin07t:535_13": "Pacchāpi tehi codite dātabbameva.",
  "tika-vin07t:536_0": "Adisvā gacchati,",
  "tika-vin07t:536_1": "bhaṇḍadeyyanti suddhacittena gatassa bhaṇḍadeyyaṃ.",
  "tika-vin07t:536_2": "Ārakkhaṭṭhānampi suddhacittena atikkamitvā theyyacitte uppannepi avahāro natthi ārakkhaṭṭhānassa atikkantattā.",
  "tika-vin07t:536_3": "Keci pana “yattha katthaci nītānampi dārūnaṃ araññasāmikānaññeva santakattā puna theyyacittaṃ uppādetvā gacchati,",
  "tika-vin07t:536_4": "pārājikamevā”ti vadanti,",
  "tika-vin07t:536_5": "taṃ na yuttaṃ “ārakkhaṭṭhānaṃ patvā…pe…",
  "tika-vin07t:536_6": "assatiyā atikkamatī”ti,",
  "tika-vin07t:536_7": "sahasā taṃ ṭhānaṃ atikkamatītiādinā ca ārakkhaṭṭhānātikkameyeva āpattiyā vuccamānattā,",
  "tika-vin07t:536_8": "ārakkhaṭṭhānātikkamameva sandhāya “idaṃ pana theyyacittena pariharantassa ākāsena gacchatopi pārājikamevā”ti vuttaṃ.",
  "tika-vin07t:536_9": "Yañca “yattha katthaci nītānampi dārūnaṃ araññasāmikānaññeva santakattā”ti kāraṇaṃ vuttaṃ,",
  "tika-vin07t:536_10": "tampi ārakkhaṭṭhānato bahi pārājikāpajjanassa kāraṇaṃ na hoti bhaṇḍadeyyabhāvasseva kāraṇattā.",
  "tika-vin07t:536_11": "Tesaṃ santakatteneva hi bahi katassāpi bhaṇḍadeyyaṃ jātaṃ,",
  "tika-vin07t:536_12": "itarathā ca bhaṇḍadeyyampi na siyā suṅkaghātātikkame viya.",
  "tika-vin07t:536_13": "Addhikehi dinnameva suṅkikānaṃ santakaṃ hoti, nādinnaṃ,",
  "tika-vin07t:536_14": "tena taṃ ṭhānaṃ yato kutoci paccayato suddhacittena atikkantassa bhaṇḍadeyyampi na hoti.",
  "tika-vin07t:536_15": "Idha pana araññasāmikānaṃ santakattā sabbatthāpi bhaṇḍadeyyameva hoti,",
  "tika-vin07t:536_16": "tenevetaṃ araññe ārakkhaṭṭhānaṃ suṅkaghātatopi garutaraṃ jātaṃ.",
  "tika-vin07t:536_17": "Yadi hi ārakkhaṭṭhānato bahipi theyyacitte sati avahāro bhaveyya,",
  "tika-vin07t:536_18": "ārakkhaṭṭhānaṃ patvātiādinā ṭhānaniyamo niratthako siyā yattha katthaci theyyacitte uppanne pārājikanti vattabbato.",
  "tika-vin07t:536_19": "Tasmā ārakkhaṭṭhānato bahi theyyacittena gacchantassa avahāro na bhavati evāti niṭṭhamettha gantabbaṃ.",
  "tika-vin07t:536_20": "Idaṃ pana theyyacittena pariharantassāti yasmiṃ padese atikkante tesaṃ araññaṃ ārakkhaṭṭhānañca atikkanto nāma hoti,",
  "tika-vin07t:536_21": "taṃ padesaṃ ākāsenāpi atikkamanavasena gacchantassāpīti attho.",
  "tika-vin07t:537_0": "Udakakathāvaṇṇanā",
  "tika-vin07t:538_0": "108.",
  "tika-vin07t:538_1": "Udakakathāyaṃ mahākucchikā udakacāṭi udakamaṇiko,",
  "tika-vin07t:538_2": "“samekhalā cāṭi udakamaṇiko”tipi vadanti.",
  "tika-vin07t:538_3": "Tatthāti tesu bhājanesu.",
  "tika-vin07t:538_4": "Bhūtagāmena saddhimpīti pi-",
  "tika-vin07t:538_5": "saddena akappiyapathavimpi saṅgaṇhāti.",
  "tika-vin07t:538_6": "Taḷākarakkhaṇatthāyāti “mahodakaṃ āgantvā taḷākamariyādaṃ mā chindī”ti taḷākarakkhaṇatthaṃ.",
  "tika-vin07t:538_7": "Nibbahanaudakanti ettha taḷākassa ekena unnatena passena adhikajalaṃ nibbahati nigacchati etenāti “nibbahana”nti adhikajalanikkhamanamātikā vuccati.",
  "tika-vin07t:538_8": "Tattha gacchamānaṃ udakaṃ nibbahanaudakaṃ nāma.",
  "tika-vin07t:538_9": "Niddhamanatumbanti sassādīnaṃ atthāya iṭṭhakādīhi kataṃ udakanikkhamanapanāḷi.",
  "tika-vin07t:538_10": "Mariyādaṃ dubbalaṃ katvāti ettha dubbalaṃ akatvāpi yathāvuttappayoge kate mariyādaṃ chinditvā nikkhantaudakagghānurūpena avahārena kattabbameva.",
  "tika-vin07t:538_11": "Yattakaṃ tappaccayā sassaṃ uppajjatīti bījakasikammādibbayaṃ ṭhapetvā yaṃ adhikalābhaṃ uppajjati,",
  "tika-vin07t:538_12": "taṃ sandhāya vuttaṃ.",
  "tika-vin07t:538_13": "Na hi tehi kātabbaṃ vayakaraṇampi etassa dātabbaṃ.",
  "tika-vin07t:538_14": "Idañca taruṇasasse jāte udakaṃ vināsentassa yujjati,",
  "tika-vin07t:538_15": "sasse pana sabbathā akateyeva udakaṃ vināsentena ca udakagghameva dātabbaṃ,",
  "tika-vin07t:538_16": "na tappaccayā sakalaṃ sassaṃ tena vināsitabhaṇḍasseva bhaṇḍadeyyattā,",
  "tika-vin07t:538_17": "itarathā vāṇijjādiatthāya parehi ṭhapitabhaṇḍaṃ avaharantassa tadubhayampi gahetvā bhaṇḍagghaṃ kātabbaṃ siyā,",
  "tika-vin07t:538_18": "tañca na yuttanti amhākaṃ khanti.",
  "tika-vin07t:538_19": "Sāmikānaṃ dhuranikkhepenāti ettha ekassa santake taḷāke khette ca jāte tasseva dhuranikkhepena pārājikaṃ,",
  "tika-vin07t:538_20": "yadi pana taṃ taḷākaṃ sabbasādhāraṇaṃ,",
  "tika-vin07t:538_21": "khettāni pāṭipuggalikāni,",
  "tika-vin07t:538_22": "tassa tassa puggalasseva dhuranikkhepe avahāro,",
  "tika-vin07t:538_23": "atha khettānipi sabbasādhāraṇāni,",
  "tika-vin07t:538_24": "sabbesaṃ dhuranikkhepeyeva pārājikaṃ,",
  "tika-vin07t:538_25": "nāsatīti daṭṭhabbaṃ.",
  "tika-vin07t:539_0": "Aniggateti anikkhante,",
  "tika-vin07t:539_1": "taḷākeyeva ṭhiteti attho.",
  "tika-vin07t:539_2": "Paresaṃ mātikāmukhanti khuddakamātikāmukhaṃ.",
  "tika-vin07t:539_3": "Asampattevāti taḷākato nikkhamitvā mahāmātikāyaṃ eva ṭhite.",
  "tika-vin07t:539_4": "Anikkhante baddhā subaddhāti taḷākato anikkhante bhaṇḍadeyyampi na hoti sabbasādhāraṇattā udakassāti adhippāyo.",
  "tika-vin07t:539_5": "Nikkhante pana pāṭipuggalikaṃ hotīti āha “nikkhante baddhā bhaṇḍadeyya”nti.",
  "tika-vin07t:539_6": "Idha pana khuddakamātikāyaṃ appaviṭṭhattā avahāro na jāto,",
  "tika-vin07t:539_7": "“taḷākato aniggate paresaṃ mātikāmukhaṃ asampattevā”ti heṭṭhā vuttassa vikappadvayassa “anikkhante baddhā subaddhā,",
  "tika-vin07t:539_8": "nikkhante baddhā bhaṇḍadeyya”nti idaṃ dvayaṃ yathākkamena yojanatthaṃ vuttaṃ.",
  "tika-vin07t:539_9": "Natthi avahāroti ettha “avahāro natthi,",
  "tika-vin07t:539_10": "bhaṇḍadeyyaṃ pana hotī”ti keci vadanti,",
  "tika-vin07t:539_11": "taṃ na yuttaṃ.",
  "tika-vin07t:539_12": "Vatthuṃ…pe…",
  "tika-vin07t:539_13": "na sametīti ettha taḷākagataudakassa sabbasādhāraṇattā parasantakavatthu na hotīti adhippāyo.",
  "tika-vin07t:540_0": "Dantaponakathāvaṇṇanā",
  "tika-vin07t:541_0": "109.",
  "tika-vin07t:541_1": "Dantakaṭṭhakathāyaṃ tato paṭṭhāya avahāro natthīti “yathāsukhaṃ bhikkhusaṅgho paribhuñjatū”ti abhājetvāva",
  "tika-vin07t:541_2": "yāvadicchakaṃ gahaṇatthameva ṭhapitattā arakkhitattā sabbasādhāraṇattā ca aññaṃ saṅghikaṃ viya na hotīti",
  "tika-vin07t:541_3": "theyyacittena gaṇhantassāpi natthi avahāro. Khādantu,",
  "tika-vin07t:541_4": "puna sāmaṇerā āharissantīti keci therā vadeyyunti yojetabbaṃ.",
  "tika-vin07t:542_0": "Vanappatikathāvaṇṇanā",
  "tika-vin07t:543_0": "110.",
  "tika-vin07t:543_1": "Vanappatikathāyaṃ sandhāritattāti chinnassa rukkhassa patituṃ āraddhassa sandhāraṇamattena vuttaṃ,",
  "tika-vin07t:543_2": "na pana maricavalliādīhi pubbe veṭhetvā ṭhitabhāvena.",
  "tika-vin07t:543_3": "Tādise hi chinnepi avahāro natthi araññaṭṭhakathāyaṃ veṭhitavalliyaṃ viya.",
  "tika-vin07t:543_4": "Ujukameva tiṭṭhatīti iminā sabbaso chindanameva valliādīhi asambaddhassa rukkhassa ṭhānācāvanaṃ pubbe",
  "tika-vin07t:543_5": "viya ākāsādīsu phuṭṭhasakalapadesato mocananti āveṇikamidha ṭhānācāvanaṃ dasseti.",
  "tika-vin07t:543_6": "Keci pana “rukkhabhārena kiñcideva bhassitvā ṭhitattā hotiyeva ṭhānācāvana”nti vadanti, tanna,",
  "tika-vin07t:543_7": "rukkhena phuṭṭhassa sakalassa ākāsapadesassa pañcahi chahi vā ākārehi anatikkamitattā.",
  "tika-vin07t:543_8": "Vātamukhaṃ sodhetīti yathā vāto āgantvā rukkhaṃ pāteti,",
  "tika-vin07t:543_9": "evaṃ vātassa āgamanamaggaṃ rundhitvā ṭhitāni sākhāgumbādīni chinditvā apanento sodheti.",
  "tika-vin07t:543_10": "Maṇḍūkakaṇṭakaṃ vāti maṇḍūkānaṃ naṅguṭṭhe aggakoṭiyaṃ ṭhitakaṇṭakanti vadanti,",
  "tika-vin07t:543_11": "eke “visamacchakaṇṭaka”ntipi vadanti.",
  "tika-vin07t:544_0": "Haraṇakakathāvaṇṇanā",
  "tika-vin07t:545_0": "111.",
  "tika-vin07t:545_1": "Haraṇakakathāyaṃ haraṇakanti vatthusāminā hariyamānaṃ.",
  "tika-vin07t:545_2": "So ca pādaṃ agghati,",
  "tika-vin07t:545_3": "pārājikamevāti “antaṃ na gaṇhissāmī”ti asallakkhitattā sāmaññato “gaṇhissāmi eta”nti sallakkhitasseva",
  "tika-vin07t:545_4": "paṭassa ekadesatāya tampi gaṇhitukāmovāti pārājikaṃ vuttaṃ.",
  "tika-vin07t:545_5": "Sabhaṇḍahārakanti sahabhaṇḍahārakaṃ,",
  "tika-vin07t:545_6": "sakārādesassa vikappattā saha saddova ṭhito,",
  "tika-vin07t:545_7": "bhaṇḍahārakena saha taṃ bhaṇḍanti attho.",
  "tika-vin07t:545_8": "Sāsaṅkoti “yadi upasaṅkamitvā bhaṇḍaṃ gaṇhissāmi,",
  "tika-vin07t:545_9": "āvudhena maṃ pahareyyā”ti bhayena sañjātāsaṅko.",
  "tika-vin07t:545_10": "Ekamantaṃ paṭikkammāti bhayeneva anupagantvā maggato sayaṃ paṭikkamma.",
  "tika-vin07t:545_11": "Santajjetvāti pharusavācāya ceva āvudhaparivattanādikāyavikārena ca santajjetvā.",
  "tika-vin07t:545_12": "Anajjhāvutthakanti apariggahitakaṃ.",
  "tika-vin07t:545_13": "Ālayena anadhimuttampi bhaṇḍaṃ anajjhāvutthakaṃ nāma hotīti āha “āharāpente dātabba”nti,",
  "tika-vin07t:545_14": "iminā paṭhamaṃ pariccattālayānampi yadi pacchāpi sakasaññā uppajjati,",
  "tika-vin07t:545_15": "tesaññeva taṃ bhaṇḍaṃ hoti,",
  "tika-vin07t:545_16": "balakkārenāpi sakasaññāya tassa gahaṇe doso natthi,",
  "tika-vin07t:545_17": "adadantasseva avahāroti dasseti.",
  "tika-vin07t:545_18": "Yadi pana sāmino “pariccattaṃ mayā paṭhamaṃ,",
  "tika-vin07t:545_19": "idāni mama santakaṃ vā etaṃ,",
  "tika-vin07t:545_20": "no”ti āsaṅkā hoti,",
  "tika-vin07t:545_21": "balakkārena gahetuṃ na vaṭṭati sakasaññābaleneva puna gahetabbabhāvassa āpannattā.",
  "tika-vin07t:545_22": "“Adentassa pārājika”nti vacanato corassa sakasaññāya vijjamānāyapi sāmikesu sālayesu adātuṃ na vaṭṭatīti dīpitaṃ hoti.",
  "tika-vin07t:545_23": "Aññesūti mahāpaccariyādīsu.",
  "tika-vin07t:545_24": "Vicāraṇāyeva natthīti iminā tatthāpi paṭikkhepābhāvato ayameva atthoti dasseti.",
  "tika-vin07t:546_0": "Upanidhikathāvaṇṇanā",
  "tika-vin07t:547_0": "112.",
  "tika-vin07t:547_1": "Upanidhikathāyaṃ saṅgopanatthāya attano hatthe nikkhittassa bhaṇḍassa guttaṭṭhāne paṭisāmanappayogaṃ",
  "tika-vin07t:547_2": "vinā nāhaṃ gaṇhāmītiādinā aññasmiṃ payoge akate rajjasaṅkhobhādikāle “na dāni tassa dassāmi,",
  "tika-vin07t:547_3": "na mayhaṃ dāni dassatī”ti ubhohipi sakasakaṭṭhāne nisīditvā dhuranikkhepe katepi avahāro natthi.",
  "tika-vin07t:547_4": "Keci panettha “pārājikameva paṭisāmanappayogassa katattā”ti vadanti,",
  "tika-vin07t:547_5": "taṃ tesaṃ matimattaṃ,",
  "tika-vin07t:547_6": "na sārato paccetabbaṃ.",
  "tika-vin07t:547_7": "Paṭisāmanakāle hissa theyyacittaṃ natthi,",
  "tika-vin07t:547_8": "“na dāni tassa dassāmī”ti theyyacittuppattikkhaṇe pana sāmino dhuranikkhepacittuppattiyā hetubhūto kāyavacīpayogo natthi,",
  "tika-vin07t:547_9": "yena so āpattiṃ āpajjeyya.",
  "tika-vin07t:547_10": "Na hi akiriyasamuṭṭhānāyaṃ āpattīti.",
  "tika-vin07t:547_11": "Dāne saussāho,",
  "tika-vin07t:547_12": "rakkhati tāvāti avahāraṃ sandhāya avuttattā nāhaṃ gaṇhāmītiādinā musāvādakaraṇe pācittiyameva hoti,",
  "tika-vin07t:547_13": "na dukkaṭaṃ theyyacittābhāvena sahapayogassāpi abhāvatoti gahetabbaṃ.",
  "tika-vin07t:547_14": "Yadipi mukhena dassāmīti vadati…pe…",
  "tika-vin07t:547_15": "pārājikanti ettha katarapayogena āpatti,",
  "tika-vin07t:547_16": "na tāva paṭhamena bhaṇḍapaṭisāmanappayogena tadā theyyacittābhāvā,",
  "tika-vin07t:547_17": "nāpi “dassāmī”ti kathanappayogena tadā theyyacitte vijjamānepi payogassa kappiyattāti? Vuccate –",
  "tika-vin07t:547_18": "sāminā “dehī”ti bahuso yāciyamānopi adatvā yena payogena attano adātukāmataṃ sāmikassa ñāpeti,",
  "tika-vin07t:547_19": "yena ca so “adātukāmo ayaṃ vikkhipatī”ti ñatvā dhuraṃ nikkhipati,",
  "tika-vin07t:547_20": "teneva payogenassa āpatti.",
  "tika-vin07t:547_21": "Na hettha upanikkhittabhaṇḍe pariyāyena mutti atthi.",
  "tika-vin07t:547_22": "Adātukāmatāya hi kadā te dinnaṃ,",
  "tika-vin07t:547_23": "kattha te dinnantiādipariyāyavacanenāpi sāmikassa dhure nikkhipāpite āpattiyeva.",
  "tika-vin07t:547_24": "Teneva aṭṭhakathāyaṃ vuttaṃ –",
  "tika-vin07t:547_25": "“kiṃ tumhe bhaṇatha…pe…",
  "tika-vin07t:547_26": "evaṃ ubhinnaṃ dhuranikkhepena bhikkhuno pārājika”nti.",
  "tika-vin07t:547_27": "Parasantakassa parehi gaṇhāpane eva pariyāyato mutti,",
  "tika-vin07t:547_28": "na sabbatthāti gahetabbaṃ.",
  "tika-vin07t:547_29": "Attano hatthe nikkhittattāti ettha attano hatthe sāminā dinnatāya bhaṇḍāgārikaṭṭhāne ṭhitattā ca ṭhānācāvanepi natthi avahāro,",
  "tika-vin07t:547_30": "theyyacittena pana gahaṇe dukkaṭato na muccatīti veditabbaṃ.",
  "tika-vin07t:548_0": "Eseva nayoti uddhāreyeva corassa pārājikaṃ, kasmā?",
  "tika-vin07t:548_1": "Aññehi sādhāraṇassa abhiññāṇassa vuttattā.",
  "tika-vin07t:548_2": "Aññaṃ tādisameva gaṇhante yujjatīti saññāṇato okāsato ca tena sadisameva aññaṃ gaṇhante yujjati,",
  "tika-vin07t:548_3": "corena sallakkhitappadesato taṃ apanetvā kehici tattha tādise aññasmiṃ patte ṭhapite taṃ gaṇhanteyeva yujjatīti adhippāyo,",
  "tika-vin07t:548_4": "tena corena divā sallakkhitapattaṃ aññattha apanetvā tadaññe tādise patte tattha ṭhapitepi corassa pacchā",
  "tika-vin07t:548_5": "rattibhāge uppajjamānaṃ theyyacittaṃ divā sallakkhitappadese ṭhapitaṃ aññaṃ tādisaṃ pattameva ālambitvā",
  "tika-vin07t:548_6": "uppajjatīti dassitaṃ hoti.",
  "tika-vin07t:548_7": "Padavārenāti therena nīharitvā dinnaṃ pattaṃ gahetvā gacchato corassa padavārena.",
  "tika-vin07t:548_8": "Atādisameva gaṇhante yujjatīti atādisassa therena gahaṇakkhaṇe avahārābhāvato pacchā hatthapattaṃ “ta”nti",
  "tika-vin07t:548_9": "vā “añña”nti vā saññāya “idaṃ gahetvā gacchāmī”ti gamane padavāreneva avahāro yujjatīti adhippāyo.",
  "tika-vin07t:549_0": "Pārājikaṃ natthīti padavārepi pārājikaṃ natthi upanidhibhaṇḍe viyāti gahetabbaṃ.",
  "tika-vin07t:549_1": "Gāmadvāranti bahigāme vihārassa patiṭṭhitattā gāmappavesassa ārambhappadesadassanavasena vuttaṃ,",
  "tika-vin07t:549_2": "antogāmanti attho.",
  "tika-vin07t:549_3": "Dvinnampi uddhāreyeva pārājikanti therassa abhaṇḍāgārikattā vuttaṃ.",
  "tika-vin07t:549_4": "Yadi hi so bhaṇḍāgāriko bhaveyya,",
  "tika-vin07t:549_5": "sabbampi upanikkhittameva siyā,",
  "tika-vin07t:549_6": "upanikkhittabhaṇḍe ca theyyacittena gaṇhatopi na tāva therassa avahāro hoti,",
  "tika-vin07t:549_7": "corasseva avahāro.",
  "tika-vin07t:549_8": "Ubhinnampi dukkaṭanti therassa attano santakatāya corassa sāmikena dinnattā avahāro na jāto,",
  "tika-vin07t:549_9": "ubhinnampi asuddhacittena gahitattā dukkaṭanti attho.",
  "tika-vin07t:550_0": "Āṇattiyā gahitattāti “pattacīvaraṃ gaṇhā”ti evaṃ therena kataāṇattiyā gahitattā.",
  "tika-vin07t:550_1": "Aṭaviṃ pavisati,",
  "tika-vin07t:550_2": "padavārena kāretabboti “pattacīvaraṃ gaṇha,",
  "tika-vin07t:550_3": "asukaṃ nāma gāmaṃ gantvā piṇḍāya carissāmā”ti therena vihārato paṭṭhāya gāmamaggepi sakalepi gāme vicaraṇassa",
  "tika-vin07t:550_4": "niyamitattā maggato okkamma gacchantasseva padavārena āpatti vuttā.",
  "tika-vin07t:550_5": "Vihārassa hi parabhāge upacārato paṭṭhāya yāva tassa gāmassa parato upacāro,",
  "tika-vin07t:550_6": "tāva sabbaṃ daharassa therāṇattiyā sañcaraṇūpacārova hoti,",
  "tika-vin07t:550_7": "na pana tato paraṃ.",
  "tika-vin07t:550_8": "Teneva “upacārātikkame pārājikaṃ.",
  "tika-vin07t:550_9": "Gāmūpacārātikkame pārājika”nti ca vuttaṃ.",
  "tika-vin07t:550_10": "Paṭinivattane cīvaradhovanādiatthāya pesanepi eseva nayo.",
  "tika-vin07t:550_11": "Aṭṭhatvā anisīditvāti ettha vihāraṃ pavisitvā sīsādīsu bhāraṃ bhūmiyaṃ anikkhipitvā tiṭṭhanto vā nisīdanto",
  "tika-vin07t:550_12": "vā vissamitvā theyyacitte vūpasante puna theyyacittaṃ uppādetvā gacchati ce,",
  "tika-vin07t:550_13": "pāduddhārena kāretabbo.",
  "tika-vin07t:550_14": "Sace bhūmiyaṃ nikkhipitvā puna taṃ gahetvā gacchati,",
  "tika-vin07t:550_15": "uddhārena kāretabbo. Kasmā?",
  "tika-vin07t:550_16": "Āṇāpakassa āṇattiyā yaṃ kattabbaṃ,",
  "tika-vin07t:550_17": "tassa tāvatā pariniṭṭhitattā.",
  "tika-vin07t:550_18": "“Asukaṃ nāma gāma”nti aniyametvā “antogāmaṃ gamissāmā”ti avisesena vutte vihārasāmantā pubbe piṇḍāya",
  "tika-vin07t:550_19": "paviṭṭhapubbā sabbe gocaragāmāpi khettamevāti vadanti.",
  "tika-vin07t:550_20": "Sesanti maggukkamanavihārābhimukhagamanādi sabbaṃ.",
  "tika-vin07t:550_21": "Purimasadisamevāti anāṇattiyā gahitepi sāmikassa kathetvā gahitattā heṭṭhā vuttavihārūpacārādi sabbaṃ khettamevāti katvā vuttaṃ.",
  "tika-vin07t:550_22": "Eseva nayoti antarāmagge theyyacittaṃ uppādetvātiādinā vuttaṃ nayaṃ atidisati.",
  "tika-vin07t:551_0": "Nimitte vā kateti cīvaraṃ me kiliṭṭhaṃ,",
  "tika-vin07t:551_1": "ko nu kho rajitvā dassatītiādinā nimitte kate.",
  "tika-vin07t:551_2": "Vuttanayenevāti anāṇattassa therena saddhiṃ pattacīvaraṃ gahetvā gamanavāre vuttanayeneva.",
  "tika-vin07t:551_3": "Ekapasseti vihārassa mahantatāya attānaṃ adassetvā ekasmiṃ passe.",
  "tika-vin07t:551_4": "Theyyacittena paribhuñjanto jīrāpetīti theyyacitte uppanne ṭhānācāvanaṃ akatvā nivatthapārutanīhāreneva paribhuñjanto jīrāpeti,",
  "tika-vin07t:551_5": "ṭhānā cāventassa pana theyyacitte sati pārājikameva sīse bhāraṃ khandhe karaṇādīsu viya.",
  "tika-vin07t:551_6": "Yathā vā tathā vā nassatīti aggiādinā nassati,",
  "tika-vin07t:551_7": "añño vā kocīti iminā yena ṭhapitaṃ,",
  "tika-vin07t:551_8": "sopi saṅgahitoti veditabbaṃ.",
  "tika-vin07t:552_0": "Itarassāti corassa.",
  "tika-vin07t:552_1": "Itaraṃ gaṇhato uddhāre pārājikanti ettha “pavisitvā tava sāṭakaṃ gaṇhāhī”ti imināva upanidhibhāvato mocitattā,",
  "tika-vin07t:552_2": "sāmikassa itaraṃ gaṇhato attano sāṭake ālayassa sabbhāvato ca “uddhāre pārājika”nti vuttaṃ.",
  "tika-vin07t:552_3": "Sāmiko ce “mama santakaṃ idaṃ vā hotu, aññaṃ vā, kiṃ tena,",
  "tika-vin07t:552_4": "alaṃ mayhaṃ iminā”ti evaṃ suṭṭhu nirālayo hoti,",
  "tika-vin07t:552_5": "corassa pārājikaṃ natthīti gahetabbaṃ.",
  "tika-vin07t:552_6": "Na jānantīti tena vuttavacanaṃ asuṇantā na jānanti.",
  "tika-vin07t:552_7": "Eseva nayoti ettha sace jānitvāpi cittena na sampaṭicchanti,",
  "tika-vin07t:552_8": "eseva nayoti daṭṭhabbaṃ.",
  "tika-vin07t:552_9": "Paṭikkhipantīti ettha cittena paṭikkhepopi saṅgahitovāti veditabbaṃ.",
  "tika-vin07t:552_10": "Upacāre vijjamāneti bhaṇḍāgārassa samīpe uccārapassāvaṭṭhāne vijjamāne.",
  "tika-vin07t:552_11": "Mayi ca mate saṅghassa ca senāsane vinaṭṭheti ettha “taṃ māressāmā”ti ettake vuttepi vivarituṃ vaṭṭati gilānapakkhe ṭhitattā avisayoti vuttattā.",
  "tika-vin07t:552_12": "Maraṇato hi paraṃ gelaññaṃ avisayattañca natthi.",
  "tika-vin07t:552_13": "“Dvāraṃ chinditvā parikkhāraṃ harissāmā”ti ettake vuttepi vivarituṃ vaṭṭatiyeva.",
  "tika-vin07t:552_14": "Sahāyehi bhavitabbanti tehipi bhikkhācārādīhi pariyesitvā attano santakepi kiñci kiñci dātabbanti vuttaṃ hoti.",
  "tika-vin07t:552_15": "Ayaṃ sāmīcīti bhaṇḍāgāre vasantānaṃ idaṃ vattaṃ.",
  "tika-vin07t:553_0": "Lolamahātheroti mando momūho ākiṇṇavihārī.",
  "tika-vin07t:553_1": "Itarehīti tasmiṃyeva gabbhe vasantehi itarabhikkhūhi.",
  "tika-vin07t:553_2": "Vihārarakkhaṇavāre niyutto vihāravāriko,",
  "tika-vin07t:553_3": "vuḍḍhapaṭipāṭiyā attano vāre vihārarakkhaṇako.",
  "tika-vin07t:553_4": "Nivāpanti bhattavetanaṃ.",
  "tika-vin07t:553_5": "Corānaṃ paṭipathaṃ gatesūti corānaṃ āgamanaṃ ñatvā “paṭhamataraññeva gantvā saddaṃ karissāmā”ti corānaṃ abhimukhaṃ gatesu,",
  "tika-vin07t:553_6": "“corehi haṭabhaṇḍaṃ āharissāmā”ti tadanupathaṃ gatesupi eseva nayo.",
  "tika-vin07t:553_7": "Nibaddhaṃ katvāti “asukakule yāgubhattaṃ vihāravārikānaññevā”ti evaṃ niyamanaṃ katvā.",
  "tika-vin07t:553_8": "Dve tisso yāgusalākā cattāri pañca salākabhattāni ca labhamānovāti idaṃ nidassanamattaṃ,",
  "tika-vin07t:553_9": "tato ūnaṃ vā hotu adhikaṃ vā attano veyyāvaccakarassa ca yāpanamattaṃ labhanameva pamāṇanti gahetabbaṃ.",
  "tika-vin07t:553_10": "Nissitake jaggentīti tehi vihāraṃ jaggāpentīti attho.",
  "tika-vin07t:553_11": "Asahāyakassāti sahāyarahitassa.",
  "tika-vin07t:553_12": "Attadutiyassāti appicchassa attā sarīrameva dutiyo assa nāññoti attadutiyo.",
  "tika-vin07t:553_13": "Tadubhayassāpi atthassa vibhāvanaṃ yassātiādi,",
  "tika-vin07t:553_14": "etena sabbena ekekassa vāro na pāpetabboti dassitanti veditabbaṃ.",
  "tika-vin07t:553_15": "Pākavattatthāyāti niccaṃ pacitabbayāgubhattasaṅkhātavattatthāya.",
  "tika-vin07t:553_16": "Ṭhapentīti dāyakā ṭhapenti.",
  "tika-vin07t:553_17": "Taṃ gahetvāti taṃ ārāmikādīhi diyyamānaṃ bhāgaṃ gahetvā.",
  "tika-vin07t:553_18": "Na gāhāpetabboti ettha abbhokāsikassāpi attano adhikaparikkhāro vā ṭhapito atthi,",
  "tika-vin07t:553_19": "cīvarādisaṅghikabhāgepi ālayo vā atthi,",
  "tika-vin07t:553_20": "sopi gāhāpetabbova.",
  "tika-vin07t:553_21": "Diguṇanti aññehi labbhamānato diguṇaṃ.",
  "tika-vin07t:553_22": "Pakkhavārenāti aḍḍhamāsavārena.",
  "tika-vin07t:554_0": "Suṅkaghātakathāvaṇṇanā",
  "tika-vin07t:555_0": "113.",
  "tika-vin07t:555_1": "Suṅkaghātakathāyaṃ suṅkaṃ yattha rājapurisā hananti adadantānaṃ santakaṃ acchinditvāpi gaṇhanti,",
  "tika-vin07t:555_2": "taṃ ṭhānaṃ suṅkaghātanti evampi attho daṭṭhabbo.",
  "tika-vin07t:555_3": "Vuttamevatthaṃ pākaṭaṃ kātuṃ tañhītiādi vuttaṃ.",
  "tika-vin07t:555_4": "Dutiyaṃ pādaṃ atikkāmetīti ettha paṭhamapādaṃ paricchedato bahi ṭhapetvā dutiyapāde uddhaṭamatte pārājikaṃ.",
  "tika-vin07t:555_5": "Uddharitvā bahi aṭṭhapitepi bahi ṭhito eva nāma hotīti katvā evaṃ sabbattha padavāresupīti daṭṭhabbaṃ.",
  "tika-vin07t:555_6": "Parivattitvā abbhantarimaṃ bahi ṭhapeti,",
  "tika-vin07t:555_7": "pārājikanti idaṃ sayaṃ bahi ṭhatvā paṭhamaṃ abbhantarimaṃ ukkhipitvā vā samakaṃ ukkhipitvā vā parivattanaṃ sandhāya vuttaṃ.",
  "tika-vin07t:555_8": "Bahi ṭhatvā ukkhittamatte hi sabbaṃ bahigatameva hotīti.",
  "tika-vin07t:555_9": "Sace pana so bahi ṭhatvāpi bāhirapuṭakaṃ paṭhamaṃ anto ṭhapetvā pacchā abbhantarimaṃ ukkhipitvā bahi ṭhapeti,",
  "tika-vin07t:555_10": "tadāpi ekābaddhatāya avijahitattā avahāro na dissati.",
  "tika-vin07t:555_11": "Keci pana “bhūmiyaṃ patitvā vattantaṃ puna anto pavisati,",
  "tika-vin07t:555_12": "pārājikamevāti vuttattā bāhirapuṭake antopaviṭṭhepi bahigatabhāvato na muccati,",
  "tika-vin07t:555_13": "antogataṃ pana puṭakaṃ paṭhamaṃ,",
  "tika-vin07t:555_14": "pacchā eva vā bahi ṭhapitamatte vā pārājikamevā”ti vadanti,",
  "tika-vin07t:555_15": "taṃ na yuttaṃ.",
  "tika-vin07t:555_16": "Bahi bhūmiyaṃ pātitassa kenaci saddhiṃ ekābaddhatāya abhāvena antopaviṭṭhepi pārājikamevāti vattuṃ yuttaṃ,",
  "tika-vin07t:555_17": "idaṃ pana ekābaddhattā tena saddhiṃ na sameti.",
  "tika-vin07t:555_18": "Tasmā yathā antobhūmigatena ekābaddhatā na hoti,",
  "tika-vin07t:555_19": "evaṃ ubhayassāpi bahigatabhāve sādhiteyeva avahāroti viññāyati,",
  "tika-vin07t:555_20": "vīmaṃsitvā gahetabbaṃ.",
  "tika-vin07t:555_21": "Ye pana parivattitvāti imassa nivattitvāti atthaṃ vadanti,",
  "tika-vin07t:555_22": "tehi pana abbhantarimaṃ bahi ṭhapetīti ayamattho gahito hotīti tattha saṅkāyeva natthi.",
  "tika-vin07t:555_23": "Ekābaddhanti kājakoṭiyaṃ rajjuyā bandhanaṃ sandhāya vuttaṃ.",
  "tika-vin07t:555_24": "Abandhitvā kājakoṭiyaṃ ṭhapitamattameva hoti,",
  "tika-vin07t:555_25": "pārājikanti bahi gahitakājakoṭiyaṃ ṭhapitaṃ yadi pādaṃ agghati,",
  "tika-vin07t:555_26": "pārājikameva,",
  "tika-vin07t:555_27": "antoṭhapitena ekābaddhatāya abhāvāti adhippāyo.",
  "tika-vin07t:555_28": "Gacchante yāne vā…pe…",
  "tika-vin07t:555_29": "ṭhapetīti suṅkaghātaṃ pavisitvā appavisitvā vā ṭhapeti.",
  "tika-vin07t:555_30": "Suṅkaṭṭhānassa bahi ṭhitanti yānādīhi nīhaṭattā bahi ṭhitaṃ.",
  "tika-vin07t:555_31": "Keci pana “bahi ṭhapita”nti pāṭhaṃ vikappetvā suṅkaṭṭhānato pubbeva bahi ṭhapitanti atthaṃ vadanti,",
  "tika-vin07t:555_32": "taṃ na sundaraṃ;",
  "tika-vin07t:555_33": "suṅkaṭṭhāne pavisitvā yāne ṭhapitepi pavattitvā gate viya dosābhāvato.",
  "tika-vin07t:555_34": "Yo pana suṅkaṭṭhānassa antova pavisitvā “suṅkaṭṭhāna”nti ñatvā theyyacittena āgatamaggena paṭinivattitvā gacchati,",
  "tika-vin07t:555_35": "tassāpi yadi tena disābhāgena gacchantānampi hatthato suṅkaṃ gaṇhanti,",
  "tika-vin07t:555_36": "pārājikameva.",
  "tika-vin07t:555_37": "Imasmiṃ ṭhāneti yānādīhi nīharaṇe.",
  "tika-vin07t:555_38": "Tatrāti tasmiṃ eḷakalomasikkhāpade.",
  "tika-vin07t:556_0": "Pāṇakathāvaṇṇanā",
  "tika-vin07t:557_0": "114.",
  "tika-vin07t:557_1": "Pāṇakathāyaṃ āṭhapitoti mātāpitūhi iṇaṃ gaṇhantehi “yāva iṇadānā ayaṃ tumhākaṃ santike hotū”ti iṇadāyakānaṃ niyyātito.",
  "tika-vin07t:557_2": "Avahāro natthīti mātāpitūhi puttassa apariccattattā mātāpitūnañca asantakattā avahāro natthi.",
  "tika-vin07t:557_3": "Dhanaṃ pana gataṭṭhāne vaḍḍhatīti iminā āṭhapetvā gahitadhanaṃ vaḍḍhiyā saha āṭhapitaputtahārakassa gīvāti dassitanti vadanti.",
  "tika-vin07t:557_4": "Dāsassa jātoti ukkaṭṭhalakkhaṇaṃ dassetuṃ vuttaṃ.",
  "tika-vin07t:557_5": "Dāsikucchiyaṃ pana adāsassa jātopi ettheva saṅgahito.",
  "tika-vin07t:557_6": "Paradesato paharitvāti paradesavilumpakehi rājacorādīhi paharitvā.",
  "tika-vin07t:557_7": "Sukhaṃ jīvāti vadatīti theyyacittena sāmikānaṃ santikato palāpetukāmatāya vadati,",
  "tika-vin07t:557_8": "tathā pana acintetvā kāruññena “sukhaṃ gantvā jīvā”ti vadantassa natthi avahāro,",
  "tika-vin07t:557_9": "gīvā pana hoti.",
  "tika-vin07t:557_10": "Dutiyapadavāreti yadi dutiyapadaṃ avassaṃ uddharissati,",
  "tika-vin07t:557_11": "bhikkhussa “palāyitvā sukhaṃ jīvā”ti vacanakkhaṇeyeva pārājikaṃ.",
  "tika-vin07t:557_12": "Anāpatti pārājikassāti tassa vacanena vegavaḍḍhane akatepi dukkaṭā na muccatīti dasseti.",
  "tika-vin07t:557_13": "“Adinnaṃ theyyasaṅkhātaṃ ādiyeyyā”ti ādānasseva vuttattā vuttapariyāyena muccatīti.",
  "tika-vin07t:558_0": "Catuppadakathāvaṇṇanā",
  "tika-vin07t:559_0": "117.",
  "tika-vin07t:559_1": "Catuppadakathāyaṃ pāḷiyaṃ āgatāvasesāti pāḷiyaṃ āgatehi hatthi ādīhi aññe pasu-",
  "tika-vin07t:559_2": "saddassa sabbasādhāraṇattā.",
  "tika-vin07t:559_3": "Bhiṅkacchāpanti “bhiṅkā bhiṅkā”ti saddāyanato evaṃ laddhanāmaṃ hatthipotakaṃ.",
  "tika-vin07t:559_4": "Antovatthumhīti parikkhitte.",
  "tika-vin07t:559_5": "Bahinagare ṭhitassāti parikkhittanagaraṃ sandhāya vuttaṃ,",
  "tika-vin07t:559_6": "aparikkhittanagare pana antonagare ṭhitassāpi ṭhitaṭṭhānameva ṭhānaṃ.",
  "tika-vin07t:559_7": "Khaṇḍadvāranti attanā khaṇḍitadvāraṃ.",
  "tika-vin07t:559_8": "Eko nipannoti etthāpi bandhoti ānetvā sambandhitabbaṃ,",
  "tika-vin07t:559_9": "tenāha “nipannassa dve”ti.",
  "tika-vin07t:559_10": "Ghātetīti ettha theyyacittena vināsentassa sahapayogattā dukkaṭamevāti vadanti.",
  "tika-vin07t:560_0": "Ocarakakathāvaṇṇanā",
  "tika-vin07t:561_0": "118.",
  "tika-vin07t:561_1": "Ocarakakathāyaṃ pariyāyena hi adinnādānato muccatīti idaṃ āṇattikapayogaṃ sandhāya vuttaṃ,",
  "tika-vin07t:561_2": "sayameva pana abhiyuñjanādīsu pariyāyenapi mokkho natthi.",
  "tika-vin07t:562_0": "Oṇirakkhakathāvaṇṇanā",
  "tika-vin07t:563_0": "Oṇirakkhakathāyaṃ oṇinti oṇītaṃ,",
  "tika-vin07t:563_1": "ānītanti attho.",
  "tika-vin07t:563_2": "Oṇirakkhassa santike ṭhapitabhaṇḍaṃ upanidhi viya guttaṭṭhāne ṭhapetvā saṅgopanatthāya anikkhipitvā yathāṭhapitaṭṭhāne",
  "tika-vin07t:563_3": "eva muhuttamattaṃ olokanatthāya ṭhapitattā tassa bhaṇḍassa ṭhānācāvanamattena oṇirakkhakassa pārājikaṃ hoti.",
  "tika-vin07t:564_0": "Saṃvidāvahārakathāvaṇṇanā",
  "tika-vin07t:565_0": "Saṃvidāvahārakathāyaṃ saṃvidhāyāti saṃvidahitvā.",
  "tika-vin07t:565_1": "Tena nesaṃ dukkaṭāpattiyoti āṇattivasena pārājikāpattiyā asambhave satīti vuttaṃ.",
  "tika-vin07t:565_2": "Yadi hi tena āṇattā yathāṇattivasena haranti,",
  "tika-vin07t:565_3": "āṇattikkhaṇe eva pārājikāpattiṃ āpajjanti.",
  "tika-vin07t:565_4": "Pāḷiyaṃ “sambahulā saṃvidahitvā eko bhaṇḍaṃ avaharati,",
  "tika-vin07t:565_5": "āpatti sabbesaṃ pārājikassā”ti etthāpi āṇāpakānaṃ āṇattikkhaṇeyeva āpatti,",
  "tika-vin07t:565_6": "avahārakassa uddhāreti gahetabbo.",
  "tika-vin07t:565_7": "Sambahulā bhikkhū ekaṃ āṇāpenti ‘gacchetaṃ āharā’ti,",
  "tika-vin07t:565_8": "tassuddhāre sabbesaṃ pārājikantiādīsupi evameva attho gahetabbo.",
  "tika-vin07t:565_9": "Sāhatthikaṃ vā āṇattikassa āṇattikaṃ vā sāhatthikassa aṅgaṃ na hotīti bhinnakālikattā aññamaññassa aṅgaṃ na hoti.",
  "tika-vin07t:565_10": "Tathā hi sahatthā avaharantassa ṭhānācāvanakkhaṇe āpatti,",
  "tika-vin07t:565_11": "āṇattiyā pana āṇattikkhaṇeyevāti bhinnakālikattā āpattiyoti.",
  "tika-vin07t:566_0": "Saṅketakammakathāvaṇṇanā",
  "tika-vin07t:567_0": "119.",
  "tika-vin07t:567_1": "Saṅketakammakathāyaṃ ocarake vuttanayenevāti ettha avassaṃ hāriye bhaṇḍetiādinā vuttanayeneva.",
  "tika-vin07t:567_2": "Pāḷiyaṃ “taṃ saṅketaṃ pure vā pacchā vā”ti tassa saṅketassa pure vā pacchā vāti attho.",
  "tika-vin07t:567_3": "“Taṃ nimittaṃ pure vā pacchā vā”ti etthāpi eseva nayo.",
  "tika-vin07t:568_0": "Nimittakammakathāvaṇṇanā",
  "tika-vin07t:569_0": "120.",
  "tika-vin07t:569_1": "Nimittakammakathāyaṃ akkhinikhaṇanādinimittakammaṃ pana lahukaṃ ittarakālaṃ,",
  "tika-vin07t:569_2": "tasmā taṅkhaṇeyeva taṃ bhaṇḍaṃ avaharituṃ na sakkā.",
  "tika-vin07t:569_3": "Nimittakammānantarameva gaṇhituṃ āraddhattā teneva nimittena avaharatīti vuccati.",
  "tika-vin07t:569_4": "Yadi evaṃ purebhattappayogova esoti vādo pamāṇabhāvaṃ āpajjatīti?",
  "tika-vin07t:569_5": "Nāpajjati.",
  "tika-vin07t:569_6": "Na hi saṅketakammaṃ viya nimittakammaṃ kālaparicchedayuttaṃ.",
  "tika-vin07t:569_7": "Kālavasena hi saṅketakammaṃ vuttaṃ,",
  "tika-vin07t:569_8": "kiriyāvasena nimittakammanti ayameva tesaṃ viseso.",
  "tika-vin07t:569_9": "“Taṃ nimittaṃ pure vā pacchā vā taṃ bhaṇḍaṃ avaharati,",
  "tika-vin07t:569_10": "mūlaṭṭhassa anāpattī”ti idaṃ pana nimittakaraṇato pure gaṇhantassa ceva nimittakamme ca katepi gaṇhituṃ",
  "tika-vin07t:569_11": "anārabhitvā pacchā sayameva gaṇhantassa ca vasena vuttaṃ.",
  "tika-vin07t:570_0": "Āṇattikathāvaṇṇanā",
  "tika-vin07t:571_0": "121.",
  "tika-vin07t:571_1": "Āṇattikathāyaṃ asammohatthanti yasmā saṅketakammanimittakammāni karonto na kevalaṃ purebhattādikālasaṅketakammaṃ",
  "tika-vin07t:571_2": "akkhinikhaṇanādinimittakammameva vā karoti,",
  "tika-vin07t:571_3": "atha kho evaṃvaṇṇasaṇṭhānabhaṇḍaṃ gaṇhāti,",
  "tika-vin07t:571_4": "bhaṇḍaniyamampi karoti,",
  "tika-vin07t:571_5": "tvaṃ itthannāmassa pāvada,",
  "tika-vin07t:571_6": "so aññassa pāvadatūtiādinā puggalapaṭipāṭiyā ca āṇāpeti,",
  "tika-vin07t:571_7": "tasmā pubbaṇhādikālavasena akkhinikhaṇanādikiriyāvasena bhaṇḍapuggalapaṭipāṭivasena ca āṇatte etesu saṅketakammanimittakammesu",
  "tika-vin07t:571_8": "visaṅketā visaṅketabhāve sammoho jāyati,",
  "tika-vin07t:571_9": "tadapagamena asammohatthaṃ.",
  "tika-vin07t:571_10": "Yaṃ āṇāpakena nimittasaññaṃ katvā vuttanti pubbaṇhādīsu akkhinikhaṇanādīsu vā gahaṇatthaṃ āṇāpentena",
  "tika-vin07t:571_11": "īdisavaṇṇasaṇṭhānādiyuttaṃ gaṇhāti evaṃ gahaṇassa nimittabhūtasaññāṇaṃ katvā yaṃ bhaṇḍaṃ vuttaṃ.",
  "tika-vin07t:571_12": "Ayaṃ yutti sabbatthāti heṭṭhā vuttesu upari vakkhamānesu ca sabbattha āṇattippasaṅgesu āṇattikkhaṇeyeva pārājikādīnaṃ bhāvasaṅkhātā vinayayutti,",
  "tika-vin07t:571_13": "sā ca āṇattassa kiriyāniṭṭhāpanakkhaṇe āṇāpakassa payoge theyyacittānaṃ abhāvā āṇattikkhaṇe ekā eva āpatti",
  "tika-vin07t:571_14": "hotīti evaṃ upapattiyā pavattattā yuttīti vuttā.",
  "tika-vin07t:571_15": "“Mūlaṭṭhassa thullaccaya”nti vuttattā saṅgharakkhitena paṭiggahitepi buddharakkhitadhammarakkhitānaṃ dukkaṭameva,",
  "tika-vin07t:571_16": "kasmā panettha ācariyassa thullaccayanti āha “mahājano hī”tiādi.",
  "tika-vin07t:571_17": "Mahājanoti ca buddharakkhitadhammarakkhitasaṅgharakkhite sandhāya vuttaṃ.",
  "tika-vin07t:571_18": "Mūlaṭṭhasseva dukkaṭanti buddharakkhitassa dukkaṭaṃ.",
  "tika-vin07t:571_19": "Idañca mūlaṭṭhassa thullaccayābhāvadassanatthaṃ paṭhamaṃ āṇattikkhaṇe dukkaṭaṃ sandhāya vuttaṃ,",
  "tika-vin07t:571_20": "na pana saṅgharakkhitassa paṭiggahaṇapaccayā puna dukkaṭasambhavaṃ sandhāya.",
  "tika-vin07t:571_21": "Na hi so ekapayogena dukkaṭadvayaṃ āpajjati.",
  "tika-vin07t:571_22": "Keci pana “visaṅketattā pāḷiyaṃ ‘mūlaṭṭhassā’ti avatvā ‘paṭiggaṇhāti,",
  "tika-vin07t:571_23": "āpatti dukkaṭassā’ti sāmaññena vuttattā idaṃ saṅgharakkhitassa dukkaṭaṃ sandhāya vutta”nti vadanti,",
  "tika-vin07t:571_24": "taṃ kiñcāpi aṭṭhakathāya na sameti,",
  "tika-vin07t:571_25": "pāḷito pana yuttaṃ viya dissati.",
  "tika-vin07t:571_26": "Na hi tassa paṭiggahaṇappayoge anāpatti hotīti.",
  "tika-vin07t:571_27": "Imināva heṭṭhā āgatavāresupi paṭiggaṇhantānaṃ dukkaṭaṃ veditabbaṃ.",
  "tika-vin07t:571_28": "“Paṇṇe vā silādīsu vā ‘coriyaṃ kātabba’nti likhitvā ṭhapite pārājikamevā”ti keci vadanti,",
  "tika-vin07t:571_29": "taṃ pana “asukassa gehe bhaṇḍa”nti evaṃ niyametvā likhite yujjati,",
  "tika-vin07t:571_30": "na aniyametvā likhiteti vīmaṃsitabbaṃ.",
  "tika-vin07t:571_31": "Maggānantaraphalasadisāti iminā yathā ariyapuggalānaṃ maggānantare phale uppanne kilesapaṭippassaddhipariyosānaṃ bhāvanākiccaṃ nipphannaṃ nāma hoti,",
  "tika-vin07t:571_32": "evametissā atthasādhakacetanāya uppannāya āṇattikiccaṃ nipphannamevāti dasseti,",
  "tika-vin07t:571_33": "tenāha “tasmā ayaṃ āṇattikkhaṇeyeva pārājiko”ti,",
  "tika-vin07t:571_34": "āṇattivacīpayogasamuṭṭhāpakacetanākkhaṇeyeva pārājiko hotīti attho.",
  "tika-vin07t:572_0": "Āṇattikathāvaṇṇanānayo niṭṭhito.",
  "tika-vin07t:573_0": "Āpattibhedavaṇṇanā",
  "tika-vin07t:574_0": "122.",
  "tika-vin07t:574_1": "Tattha tatthāti bhūmaṭṭhathalaṭṭhādīsu.",
  "tika-vin07t:574_2": "Pāḷiyaṃ manussapariggahitaṃ sandhāya “parapariggahita”nti vuttaṃ.",
  "tika-vin07t:574_3": "Āmasati phandāpeti ṭhānā cāvetīti imehi tīhi padehi pubbapayogasahitaṃ pañcamaṃ avahāraṅgaṃ vuttaṃ,",
  "tika-vin07t:574_4": "ṭhānā cāvetīti ca idaṃ upalakkhaṇamattaṃ.",
  "tika-vin07t:574_5": "Āṇattikādayo sabbepi payogā dhuranikkhepo ca idha saṅgahetabbāvāti daṭṭhabbaṃ.",
  "tika-vin07t:575_0": "125.",
  "tika-vin07t:575_1": "Ṭhānācāvananti idaṃ pāḷianusārato vuttaṃ dhuranikkhepassāpi saṅgahetabbato.",
  "tika-vin07t:575_2": "Esa nayo uparipi sabbattha.",
  "tika-vin07t:575_3": "Tattha hi na ca sakasaññīti iminā parapariggahitatā vuttā,",
  "tika-vin07t:575_4": "na ca vissāsaggāhī na ca tāvakālikanti imehi parapariggahitasaññitā,",
  "tika-vin07t:575_5": "tīhi vā etehi parapariggahitatā parapariggahitasaññitā ca vuttāti veditabbā.",
  "tika-vin07t:575_6": "Anajjhāvutthakanti “mameda”nti pariggahavasena anajjhāvutthakaṃ araññe dārutiṇapaṇṇādi.",
  "tika-vin07t:575_7": "Chaḍḍitanti paṭhamaṃ pariggahetvā pacchā anatthikatāya chaḍḍitaṃ yaṃ kiñci.",
  "tika-vin07t:575_8": "Chinnamūlakanti naṭṭhaṃ pariyesitvā ālayasaṅkhātassa mūlassa chinnattā chinnamūlakaṃ.",
  "tika-vin07t:575_9": "Assāmikanti anajjhāvutthakādīhi tīhi ākārehi dassitaṃ assāmikavatthu.",
  "tika-vin07t:575_10": "Ubhayampīti assāmikaṃ attano santakañca.",
  "tika-vin07t:576_0": "Anāpattibhedavaṇṇanā",
  "tika-vin07t:577_0": "131.",
  "tika-vin07t:577_1": "Tasmiṃyeva attabhāve nibbattāti tasmiṃyeva matasarīre petattabhāvena nibbattā.",
  "tika-vin07t:577_2": "Rukkhādīsu laggitasāṭake vattabbameva natthīti manussehi agopitaṃ sandhāya vuttaṃ,",
  "tika-vin07t:577_3": "sace panetaṃ devālayacetiyarukkhādīsu niyuttehi purisehi rakkhitagopitaṃ hoti,",
  "tika-vin07t:577_4": "gahetuṃ na vaṭṭati.",
  "tika-vin07t:577_5": "Thoke khāyite…pe…",
  "tika-vin07t:577_6": "gahetuṃ vaṭṭatīti idaṃ adinnādānābhāvaṃ sandhāya vuttaṃ.",
  "tika-vin07t:577_7": "Jighacchitapāṇinā khādiyamānamaṃsassa acchinditvā khādanaṃ nāma kāruññahānito lolabhāvato ca asāruppameva.",
  "tika-vin07t:577_8": "Teneva hi ariyavaṃsikā attano patte bhattaṃ khādantampi sunakhādiṃ tajjetvā na vārenti,",
  "tika-vin07t:577_9": "tiracchānānaṃ āmisadāne kusalaṃ viya tesaṃ āmisassa acchindanepi akusalamevāti gahetabbaṃ,",
  "tika-vin07t:577_10": "teneva vakkhati “parānuddayatāya ca na gahetabba”nti.",
  "tika-vin07t:578_0": "Pakiṇṇakakathāvaṇṇanā",
  "tika-vin07t:579_0": "Bahu ekato dāruādibhāriyassa ekassa bhaṇḍassa ukkhipanakāle “gaṇhatha ukkhipathā”ti vacīpayogena saddhiṃ",
  "tika-vin07t:579_1": "kāyapayogasabbhāvaṭṭhānaṃ sandhāya “sāhatthikāṇattika”nti vuttaṃ.",
  "tika-vin07t:579_2": "“Tvaṃ etaṃ vatthuṃ gaṇha,",
  "tika-vin07t:579_3": "ahaṃ añña”nti evaṃ pavatte pana avahāre attanā gahitaṃ sāhatthikameva,",
  "tika-vin07t:579_4": "parena gāhāpitaṃ āṇattikameva,",
  "tika-vin07t:579_5": "teneva tadubhayagghena pañcamāsepi pārājikaṃ na hoti,",
  "tika-vin07t:579_6": "ekekabhaṇḍagghavasena thullaccayādimeva hoti.",
  "tika-vin07t:579_7": "Vuttañhi “sāhatthikaṃ vā āṇattikassa aṅgaṃ na hotī”tiādi.",
  "tika-vin07t:579_8": "Upanikkhittabhaṇḍaṃ bhaṇḍadeyyañca adātukāmatāya “demi dammī”ti vikkhipanto tuṇhībhāvena viheṭhentopi",
  "tika-vin07t:579_9": "tena tena kāyavikārādikiriyāya parassa dhuraṃ nikkhipāpesīti “kiriyāsamuṭṭhānañcā”ti vuttaṃ.",
  "tika-vin07t:580_0": "Padabhājanīyavaṇṇanānayo niṭṭhito.",
  "tika-vin07t:581_0": "Vinītavatthuvaṇṇanā",
  "tika-vin07t:582_0": "135.",
  "tika-vin07t:582_1": "Vinītavatthūsu niruttiyeva taṃtaṃatthaggahaṇassa upāyatāya pathoti niruttipatho,",
  "tika-vin07t:582_2": "tenevāha “vohāravacanamatte”ti.",
  "tika-vin07t:582_3": "Yathākammaṃ gatoti tato petattabhāvato matabhāvaṃ dasseti.",
  "tika-vin07t:582_4": "Abbhuṇheti āsannamaraṇatāya sarīrassa uṇhasamaṅgitaṃ dasseti,",
  "tika-vin07t:582_5": "tenevāha “allasarīre”ti.",
  "tika-vin07t:582_6": "Kuṇapabhāvaṃ upagatampi bhinnameva allabhāvato bhinnattā.",
  "tika-vin07t:582_7": "Visabhāgasarīreti itthisarīre.",
  "tika-vin07t:582_8": "Sīse vātiādi adhakkhake ubbhajāṇumaṇḍale padese cittavikārappattiṃ sandhāya vuttaṃ,",
  "tika-vin07t:582_9": "yattha katthaci anāmasantena kataṃ sukatameva.",
  "tika-vin07t:582_10": "Matasarīrampi hi yena kenaci ākārena sañcicca phusantassa anāmāsadukkaṭamevāti vadanti,",
  "tika-vin07t:582_11": "taṃ yuttameva.",
  "tika-vin07t:582_12": "Na hi apārājikavatthukepi cittādiitthirūpe bhavantaṃ dukkaṭaṃ pārājikavatthubhūte matitthisarīre nivattati.",
  "tika-vin07t:583_0": "Kusasaṅkāmanavatthukathāvaṇṇanā",
  "tika-vin07t:584_0": "138.",
  "tika-vin07t:584_1": "Balasāti balena.",
  "tika-vin07t:584_2": "Sāṭako bhavissati,",
  "tika-vin07t:584_3": "gaṇhissāmīti anāgatavacanaṃ pasibbakaggahaṇato puretaraṃ samuppannaparikappadassanavasena vuttaṃ.",
  "tika-vin07t:584_4": "Gahaṇakkhaṇe pana “sāṭako ce,",
  "tika-vin07t:584_5": "gaṇhāmī”ti pasibbakaṃ gaṇhātīti evamettha adhippāyo gahetabbo,",
  "tika-vin07t:584_6": "na pana bahi nīharitvā sāṭakabhāvaṃ ñatvā gahessāmīti,",
  "tika-vin07t:584_7": "tenāha “uddhāreyeva pārājika”nti.",
  "tika-vin07t:584_8": "Itarathā “idāni na gaṇhāmi,",
  "tika-vin07t:584_9": "pacchā andhakāre jāte vijānanakāle vā gaṇhissāmi,",
  "tika-vin07t:584_10": "idāni olokento viya hatthagataṃ karomī”ti gaṇhantassāpi gahaṇakkhaṇe avahāro bhaveyya,",
  "tika-vin07t:584_11": "na ca taṃ yuttaṃ tadā gahaṇe sanniṭṭhānābhāvā.",
  "tika-vin07t:584_12": "Sanniṭṭhāpakacetanāya eva hi pāṇātipātādiakusalaṃ viya.",
  "tika-vin07t:584_13": "Na hi “pacchā vadhissāmī”ti pāṇaṃ gaṇhantassa tadeva tasmiṃ matepi pāṇātipāto hoti vadhakacetanāya payogassa akatattā,",
  "tika-vin07t:584_14": "evamidhāpi atthaṅgate sūriye avaharissāmītiādinā kālaparikappanavasena ṭhānā cāvitepi tadāpi avahāro na hoti okāsaparikappe viya,",
  "tika-vin07t:584_15": "tasmiṃ pana yathāparikappitaṭṭhāne kāle āgate bhaṇḍaṃ bhūmiyaṃ anikkhipitvāpi theyyacittena gacchato padavārena avahāroti khāyati.",
  "tika-vin07t:584_16": "Tasmā bhaṇḍaparikappo okāsaparikappo kālaparikappoti tividhopi parikappo gahetabbo.",
  "tika-vin07t:584_17": "Aṭṭhakathāyaṃ pana okāsaparikappe samodhānetvā kālaparikappo visuṃ na vuttoti amhākaṃ khanti,",
  "tika-vin07t:584_18": "vīmaṃsitvā gahetabbaṃ.",
  "tika-vin07t:584_19": "Padavārena kāretabboti bhūmiyaṃ anikkhipitvā vīmaṃsitattā vuttaṃ.",
  "tika-vin07t:584_20": "Pariyuṭṭhitoti anubaddho.",
  "tika-vin07t:585_0": "Parikappo dissatīti gahaṇakkhaṇe parikappo dissati,",
  "tika-vin07t:585_1": "na tadā tesaṃ matena avahāroti dasseti.",
  "tika-vin07t:585_2": "Disvā haṭattā parikappāvahāro na dissatīti pacchā pana bahi vīmaṃsitvā sāṭakabhāvaṃ ñatvā tato pacchā",
  "tika-vin07t:585_3": "theyyacittena haṭattā pubbe katassa parikappassa avahārānaṅgattā “sutta”nti ñatvā haraṇe viya theyyāvahāro eva siyā.",
  "tika-vin07t:585_4": "Tasmā parikappāvahāro na dissati.",
  "tika-vin07t:585_5": "Sāṭako ce bhavissatītiādikassa parikappassa tadā avijjamānattā kevalaṃ avahāro eva,",
  "tika-vin07t:585_6": "na parikappāvahāroti adhippāyo,",
  "tika-vin07t:585_7": "tena bhaṇḍaparikappāvahārassa “sāṭako ce bhavissati,",
  "tika-vin07t:585_8": "gahessāmī”ti evaṃ bhaṇḍasanniṭṭhānābhāvakkhaṇeyeva pavattiṃ dasseti,",
  "tika-vin07t:585_9": "tenāha “yaṃ parikappitaṃ,",
  "tika-vin07t:585_10": "taṃ adiṭṭhaṃ parikappitabhāve ṭhitaṃyeva uddharantassa avahāro”ti.",
  "tika-vin07t:585_11": "Yadi evaṃ kasmā okāsapaappāvahāro bhaṇḍaṃ disvā avaharantassa parikappāvahāro siyāti?",
  "tika-vin07t:585_12": "Nāyaṃ doso abhaṇḍavisayattā tassa parikappassa,",
  "tika-vin07t:585_13": "pubbeva disvā ñātabhaṇḍasseva hi okāsaparikappo vutto.",
  "tika-vin07t:585_14": "Taṃ maññamāno taṃ avaharīti idaṃ suttaṃ kiñcāpi “taññeveta”nti niyametvā gaṇhantassa vasena vuttaṃ,",
  "tika-vin07t:585_15": "tathāpi “tañce gaṇhissāmī”ti evaṃ pavatte imasmiṃ parikappepi “gaṇhissāmī”ti gahaṇe niyamasabbhāvā avahāratthasādhakaṃ hotīti uddhaṭaṃ,",
  "tika-vin07t:585_16": "teneva “sametī”ti vuttaṃ.",
  "tika-vin07t:586_0": "Kecīti mahāaṭṭhakathāyameva ekacce ācariyā.",
  "tika-vin07t:586_1": "Mahāpaccariyaṃ panātiādināpi kecivādo gārayho,",
  "tika-vin07t:586_2": "mahāaṭṭhakathāvādova yuttataroti dasseti.",
  "tika-vin07t:587_0": "Alaṅkārabhaṇḍanti aṅgulimuddikādi.",
  "tika-vin07t:587_1": "Kusaṃ pātetvāti vilīvamayaṃ vā tālapaṇṇādimayaṃ vā katasaññāṇaṃ pātetvā.",
  "tika-vin07t:587_2": "Parakoṭṭhāsato kuse uddhaṭepi na tāva kusassa parivattanaṃ jātanti vuttaṃ “uddhāre rakkhatī”ti.",
  "tika-vin07t:587_3": "Hatthato muttamatte pārājikanti iminā ṭhānācāvanaṃ dhuranikkhepañca vinā kusasaṅkāmanaṃ nāma visuṃ ekoyaṃ avahāroti dasseti.",
  "tika-vin07t:587_4": "Sabbepi hi avahārā sāhatthikāṇattikādhippāyayogehi nipphādiyamānā atthato ṭhānācāvanadhuranikkhepakusasaṅkāmanesu tīsu samosarantīti daṭṭhabbaṃ.",
  "tika-vin07t:587_5": "Itaro tassa bhāgaṃ uddharati,",
  "tika-vin07t:587_6": "uddhāre pārājikanti purimassa attano koṭṭhāse ālayassa avigatattā vuttaṃ,",
  "tika-vin07t:587_7": "ālaye pana sabbathā asati avahāro na hoti,",
  "tika-vin07t:587_8": "tenāha “vicinitāvasesaṃ gaṇhantassāpi avahāro natthevā”ti.",
  "tika-vin07t:588_0": "Nāyaṃ mamāti jānantopīti ettha pi-",
  "tika-vin07t:588_1": "saddena tattha vematikopi hutvā theyyacittena gaṇhantopi saṅgayhati.",
  "tika-vin07t:588_2": "Siveyyakanti siviraṭṭhe jātaṃ.",
  "tika-vin07t:589_0": "140- 1.",
  "tika-vin07t:589_1": "Kappiyaṃ kārāpetvāti pacāpetvā.",
  "tika-vin07t:589_2": "Tasmiṃ pācittiyanti adinnādānabhāvena sahapayogassāpi abhāvā dukkaṭaṃ na vuttanti veditabbaṃ.",
  "tika-vin07t:589_3": "Āṇattehīti sammatena āṇattehi.",
  "tika-vin07t:589_4": "Āṇattenāti sāmikehi āṇattena.",
  "tika-vin07t:589_5": "Bhaṇḍadeyyanti sammatādīhi dinnattā na parājikaṃ jātaṃ,",
  "tika-vin07t:589_6": "asantaṃ puggalaṃ vatvā gahitattā pana bhaṇḍadeyyaṃ vuttaṃ.",
  "tika-vin07t:589_7": "Aññena diyyamānanti sammatādīhi catūhi aññena diyyamānaṃ.",
  "tika-vin07t:589_8": "Gaṇhantoti “aparassa bhāgaṃ dehī”ti vatvā gaṇhanto.",
  "tika-vin07t:589_9": "Aparassāti asantaṃ puggalaṃ adassetvā pana “aparaṃ bhāgaṃ dehī”ti vā kūṭavassāni gaṇetvā vā gaṇhato gihisantake",
  "tika-vin07t:589_10": "sāminā ca “imassa dehī”ti evaṃ āṇattena ca dinne bhaṇḍadeyyampi na hoti,",
  "tika-vin07t:589_11": "saṅghasantake pana hotīti imaṃ visesaṃ dassetuṃ asammatena vā anāṇattena vātiādi puna vuttaṃ.",
  "tika-vin07t:589_12": "Itarehi diyyamānanti sammatena āṇattena vā diyyamānaṃ.",
  "tika-vin07t:589_13": "Evaṃ gaṇhatoti “aparampi bhāgaṃ dehī”ti vatvā kūṭavassāni gaṇetvā vā gaṇhato.",
  "tika-vin07t:589_14": "Sāmikena panāti ettha pana-",
  "tika-vin07t:589_15": "saddo visesatthajotako,",
  "tika-vin07t:589_16": "tena “aparampi bhāgaṃ dehī”ti vā kūṭavassāni gaṇetvā vā gaṇhante sāmikena sayaṃ dente vā dāpente vā viseso atthīti vuttaṃ hoti.",
  "tika-vin07t:589_17": "Sudinnanti bhaṇḍadeyyaṃ na hotīti adhippāyo.",
  "tika-vin07t:589_18": "Heṭṭhā pana sāmikena tena āṇattena vā diyyamānaṃ gihisantakaṃ “aparassa bhāgaṃ dehī”ti vatvā gaṇhato",
  "tika-vin07t:589_19": "aparassa abhāvato sāmisantakameva hotīti bhaṇḍadeyyaṃ jātaṃ,",
  "tika-vin07t:589_20": "idha pana tehiyeva diyyamānaṃ “aparampi bhāgaṃ dehī”ti vatvā vā kūṭavassāni gaṇetvā vā gaṇhato “dehī”ti",
  "tika-vin07t:589_21": "vuttattā aññātakaviññattimattaṃ ṭhapetvā bhaṇḍadeyyaṃ na hotīti sudinnamevāti vuttaṃ.",
  "tika-vin07t:589_22": "Assāmikena pana āṇattena dinnaṃ bhaṇḍaṃ gaṇhato bhaṇḍadeyyamevāti vadanti,",
  "tika-vin07t:589_23": "pattacatukke viya avahāratāvettha yuttā,",
  "tika-vin07t:589_24": "saṅghasantake pana “dehī”ti vuttepi sāmikassa kassaci abhāvā sammatena dinnepi bhaṇḍadeyyaṃ vuttanti gahetabbaṃ.",
  "tika-vin07t:590_0": "146- 9.",
  "tika-vin07t:590_1": "Āharāpentesu bhaṇḍadeyyanti “gahite attamano hotī”ti vacanato anattamanassa santakaṃ gahitampi puna dātabbamevāti vuttaṃ.",
  "tika-vin07t:590_2": "“Sammukhībhūtehi bhājetabba”nti vacanato bhājanīyabhaṇḍaṃ upacārasīmaṭṭhānameva pāpuṇātīti āha “antoupacārasīmāyaṃ ṭhitasseva gahetuṃ vaṭṭatī”ti.",
  "tika-vin07t:590_3": "Bhaṇḍadeyyanti ubhinnaṃ sālayabhāvepi corassa adatvā sāmikasseva dātabbaṃ corenāpi sāmikasseva dātabbato.",
  "tika-vin07t:590_4": "Eseva nayoti paṃsukūlasaññāya gahite bhaṇḍadeyyaṃ,",
  "tika-vin07t:590_5": "theyyacittena pārājikanti attho.",
  "tika-vin07t:591_0": "Vuṭṭhahantesūti gāmaṃ chaḍḍetvā palāyantesu.",
  "tika-vin07t:591_1": "Avisesenāti saussāhatādivisesaṃ aparāmasitvā sāmaññato.",
  "tika-vin07t:591_2": "Saussāhamattameva āpattibhāvassa pamāṇaṃ sāmikānaṃ paricchinnabhāvato.",
  "tika-vin07t:591_3": "Tatoti gaṇasantakādito.",
  "tika-vin07t:591_4": "Kulasaṅgahaṇatthāya detīti paṃsukūlavissāsikādisaññāya gahetvā deti,",
  "tika-vin07t:591_5": "tadā kulasaṅgahapaccayā ca dukkaṭaṃ bhaṇḍadeyyañca,",
  "tika-vin07t:591_6": "theyyacitte pana sati kulasaṅgahaṇatthāya gaṇhatopi pārājikameva.",
  "tika-vin07t:591_7": "Ūnapañcamāsakādīsu kuladūsakadukkaṭena saddhiṃ thullaccayadukkaṭāni.",
  "tika-vin07t:591_8": "Senāsanatthāya niyamitanti idaṃ issaravatāya dadato thullaccayadassanatthaṃ vuttaṃ.",
  "tika-vin07t:591_9": "Itarapaccayatthāya dinnampi atheyyacittena issaravatāya kulasaṅgahaṇatthāya vā ñātakādīnaṃ vā dadato dukkaṭaṃ bhaṇḍadeyyañca hoteva.",
  "tika-vin07t:591_10": "Issaravatāyāti “mayi dente ko nivāressati,",
  "tika-vin07t:591_11": "ahamevettha pamāṇa”nti evaṃ attano issariyabhāvena.",
  "tika-vin07t:591_12": "Thullaccayanti kulasaṅgahaṇatthāya vā aññathā vā kāraṇena dadato senāsanatthāya niyamitassa garubhaṇḍatāya thullaccayaṃ bhaṇḍadeyyañca.",
  "tika-vin07t:591_13": "Gīvāti ettha senāsanatthāya niyamite thullaccayena saddhiṃ gīvā,",
  "tika-vin07t:591_14": "itarasmiṃ dukkaṭena saddhinti veditabbaṃ.",
  "tika-vin07t:591_15": "Sukhāditamevāti antoupacārasīmāyaṃ ṭhatvā bhājetvā attano santakaṃ katvā khāditattā vuttaṃ.",
  "tika-vin07t:591_16": "Saṅghikañhi vihārapaṭibaddhaṃ vebhaṅgiyaṃ bahiupacārasīmaṭṭhaṃ bhaṇḍaṃ antoupacāraṭṭhehi bhikkhūhi eva bhājetabbaṃ,",
  "tika-vin07t:591_17": "na bahi ṭhitehi upacārasīmāya bhājetabbanti.",
  "tika-vin07t:592_0": "150.",
  "tika-vin07t:592_1": "“Vutto vajjemī”ti vuttabhikkhusmiṃ “vutto vajjehī”ti vuttassa pacchā uppajjanakapārājikādidosāropanato,",
  "tika-vin07t:592_2": "gahaṭṭhānaṃ vā “bhadantā aparicchedaṃ katvā vadantī”ti evaṃ dosāropanato.",
  "tika-vin07t:593_0": "153- 5.",
  "tika-vin07t:593_1": "Chātajjhattanti tena chātena jighacchāya udaragginā jhattaṃ,",
  "tika-vin07t:593_2": "daḍḍhaṃ pīḷitanti attho.",
  "tika-vin07t:593_3": "Dhanukanti khuddakadhanusaṇṭhānaṃ lagganakadaṇḍaṃ.",
  "tika-vin07t:593_4": "Maddanto gacchati,",
  "tika-vin07t:593_5": "bhaṇḍadeyyanti ettha ekasūkaragghanakabhaṇḍaṃ dātabbaṃ ekasmiṃ bandhe aññesaṃ tattha abajjhanato.",
  "tika-vin07t:593_6": "Adūhalanti yantapāsāṇo,",
  "tika-vin07t:593_7": "yena ajjhotthaṭattā migā palāyituṃ na sakkonti.",
  "tika-vin07t:593_8": "Pacchā gacchatīti tena katapayogena agantvā pacchā sayameva gacchati,",
  "tika-vin07t:593_9": "heṭṭhā vuttesupi īdisesu ṭhānesu eseva nayo.",
  "tika-vin07t:593_10": "Rakkhaṃ yācitvāti rājapurisānaṃ santikaṃ gantvā anuddissa rakkhaṃ yācitvā.",
  "tika-vin07t:593_11": "Kumīnamukhanti kumīnassa anto macchānaṃ pavisanamukhaṃ.",
  "tika-vin07t:594_0": "156.",
  "tika-vin07t:594_1": "Therānanti āgantukattherānaṃ.",
  "tika-vin07t:594_2": "Tesampīti āvāsikabhikkhūnampi.",
  "tika-vin07t:594_3": "Paribhogatthāyāti saṅghike kattabbavidhiṃ katvā paribhuñjanatthāya.",
  "tika-vin07t:594_4": "Gahaṇeti pāṭhaseso daṭṭhabbo.",
  "tika-vin07t:594_5": "Yatthāti yasmiṃ āvāse.",
  "tika-vin07t:594_6": "Aññesanti aññesaṃ āgantukānaṃ.",
  "tika-vin07t:594_7": "Tesupi āgantukā anissarāti senāsane nirantaraṃ vasantānaṃ cīvaratthāya dāyakehi bhikkhūhi vā niyametvā dinnattā bhājetvā khādituṃ anissarā,",
  "tika-vin07t:594_8": "āgantukehipi icchantehi tasmiṃ vihāre vassānādīsu pavisitvā cīvaratthāya gahetabbaṃ.",
  "tika-vin07t:594_9": "Tesaṃ katikāya ṭhātabbanti sabbāni phalāphalāni abhājetvā “ettakesu rukkhesu phalāni bhājetvā paribhuñjissāma,",
  "tika-vin07t:594_10": "aññesu phalāphalehi senāsanāni paṭijaggissāmā”ti vā,",
  "tika-vin07t:594_11": "“piṇḍapātādipaccayaṃ sampādessāmā”ti vā,",
  "tika-vin07t:594_12": "“kiñcipi abhājetvā catupaccayatthāyeva upanemā”ti vā evaṃ sammā upanentānaṃ āvāsikānaṃ katikāya āgantukehi ṭhātabbaṃ.",
  "tika-vin07t:594_13": "Mahāaṭṭhakathāyaṃ “anissarā”ti vacanena dīpito eva attho,",
  "tika-vin07t:594_14": "mahāpaccariyaṃ catunnaṃ paccayānantiādinā vitthāretvā dassito.",
  "tika-vin07t:594_15": "Paribhogavasenevāti ettha eva-",
  "tika-vin07t:594_16": "saddo aṭṭhānappayutto,",
  "tika-vin07t:594_17": "paribhogavasena tameva bhājetvāti yojetabbaṃ.",
  "tika-vin07t:594_18": "Etthāti etasmiṃ vihāre,",
  "tika-vin07t:594_19": "raṭṭhe vā.",
  "tika-vin07t:595_0": "Senāsanapaccayanti senāsanañca tadatthāya niyametvā ṭhapitañca.",
  "tika-vin07t:595_1": "Ekaṃ vā dve vā varasenāsanāni ṭhapetvāti vuttamevatthaṃ puna byatirekamukhena dassetuṃ “mūlavatthucchedaṃ pana katvā na upanetabba”nti vuttaṃ,",
  "tika-vin07t:595_2": "senāsanasaṅkhātavatthuno mūlacchedaṃ katvā sabbāni senāsanāni na vissajjetabbānīti attho.",
  "tika-vin07t:595_3": "Keci panettha “ekaṃ vā dve vā varasenāsanāni ṭhapetvā lāmakato paṭṭhāya vissajjentehipi senāsanabhūmiyo",
  "tika-vin07t:595_4": "na vissajjetabbāti ayamattho vutto”ti vadanti,",
  "tika-vin07t:595_5": "tampi yuttameva imassāpi atthassa avassaṃ vattabbato,",
  "tika-vin07t:595_6": "itarathā keci saha vatthunāpi vissajjetabbaṃ maññeyyuṃ.",
  "tika-vin07t:596_0": "Paṇṇaṃ āropetvāti “ettake rukkhe rakkhitvā tato ettakaṃ gahetabba”nti paṇṇaṃ āropetvā.",
  "tika-vin07t:596_1": "Nimittasaññaṃ katvāti saṅketaṃ katvā.",
  "tika-vin07t:596_2": "Dārakāti tesaṃ puttanattādayo ye keci gopenti,",
  "tika-vin07t:596_3": "te sabbepi idha “dārakā”ti vuttā.",
  "tika-vin07t:596_4": "Tatoti yathāvuttadārusambhārato.",
  "tika-vin07t:596_5": "Āpucchitvāti kārakasaṅghaṃ āpucchitvā.",
  "tika-vin07t:596_6": "Taṃ sabbampi āharitvāti anāpucchitvāpi tāvakālikaṃ āharitvā.",
  "tika-vin07t:596_7": "Ayameva bhikkhu issarotiādito paṭṭhāya attano santakehi dārusambhārādīhi ca kārāpitattā paṭijaggitattā",
  "tika-vin07t:596_8": "ca saṅghikasenāsane bhāgitāya ca ayameva issaro,",
  "tika-vin07t:596_9": "na ca so tato vuṭṭhāpetabboti vuttaṃ hoti.",
  "tika-vin07t:596_10": "Udakapūjanti cetiyaṅgaṇe siñcanādipūjaṃ.",
  "tika-vin07t:596_11": "Vattasīsenāti kevalaṃ saddhāya,",
  "tika-vin07t:596_12": "na vetanādiatthāya.",
  "tika-vin07t:596_13": "Savatthukanti saha bhūmiyā.",
  "tika-vin07t:596_14": "Kuṭṭanti gehabhittiṃ.",
  "tika-vin07t:596_15": "Pākāranti parikkhepapākāraṃ.",
  "tika-vin07t:596_16": "Tatoti chaḍḍitavihārato.",
  "tika-vin07t:596_17": "Tato āharitvā senāsanaṃ kataṃ hotīti sāmantagāmavāsīhi bhikkhūhi chaḍḍitavihārato dārusambhārādiṃ āharitvā senāsanaṃ kataṃ hoti.",
  "tika-vin07t:597_0": "157.",
  "tika-vin07t:597_1": "“Puggalikaparibhogena paribhuñjatī”ti vuttamatthaṃyeva pākaṭaṃ kātuṃ “āgatāgatānaṃ vuḍḍhatarānaṃ na detī”ti vuttaṃ.",
  "tika-vin07t:597_2": "Catubhāgaudakasambhinneti catutthabhāgena sambhinne.",
  "tika-vin07t:597_3": "Pāḷiyaṃ “anāpatti,",
  "tika-vin07t:597_4": "bhikkhave,",
  "tika-vin07t:597_5": "pārājikassā”ti sāmikehi thullanandaṃ uddissa etissā hatthe dinnattā,",
  "tika-vin07t:597_6": "atheyyacittena paribhuñjitattā ca vuttaṃ.",
  "tika-vin07t:597_7": "Theyyacittena paribhuttepi cassā bhaṇḍadeyyameva upanikkhittabhaṇḍaṭṭhāniyattā.",
  "tika-vin07t:597_8": "Odanabhājanīyavatthusminti “aparassa bhāgaṃ dehī”ti āgatavatthusmiṃ.",
  "tika-vin07t:598_0": "159.",
  "tika-vin07t:598_1": "Tassa kulassa anukampāya pasādānurakkhaṇatthāyātiādinā kulasaṅgahatthaṃ nākāsīti dasseti.",
  "tika-vin07t:598_2": "“Yāva dārakā pāsādaṃ ārohanti,",
  "tika-vin07t:598_3": "tāva pāsādo tesaṃ santike hotū”ti pubbe kālaparicchedaṃ katvā adhiṭṭhitattā eva yathākālaparicchedameva tattha tiṭṭhati,",
  "tika-vin07t:598_4": "tato paraṃ pāsādo sayameva yathāṭhānaṃ gacchati,",
  "tika-vin07t:598_5": "tathāgamanañca iddhivissajjanena sañjātaṃ viya hotīti vuttaṃ “thero iddhiṃ paṭisaṃharī”ti.",
  "tika-vin07t:598_6": "Yasmā evaṃ iddhividhañāṇena karontassa kāyavacīpayogā na santi theyyacittañca natthi pāsādasseva vicāritattā,",
  "tika-vin07t:598_7": "tasmā “ettha avahāro natthī”ti thero evamakāsīti daṭṭhabbaṃ.",
  "tika-vin07t:598_8": "Atha vā dārakesu anukampāya ānayanatthameva pāsāde upanīte pāse baddhasūkarādīnaṃ āmisaṃ dassetvā ṭhānācāvanaṃ",
  "tika-vin07t:598_9": "viya karamarānītesu dārakesu pāsādaṃ āruḷhesupi puna paṭisaṃharaṇe ca idha avahāro natthi kāruññādhippāyattā,",
  "tika-vin07t:598_10": "bhaṇḍadeyyampi na hoti kāyavacīpayogābhāvā.",
  "tika-vin07t:598_11": "Kāyavacīpayoge satiyeva hi āpatti bhaṇḍadeyyaṃ vā hoti,",
  "tika-vin07t:598_12": "teneva bhagavā “anāpatti,",
  "tika-vin07t:598_13": "bhikkhave,",
  "tika-vin07t:598_14": "atheyyacittassā”tiādiṃ avatvā “anāpatti,",
  "tika-vin07t:598_15": "bhikkhave,",
  "tika-vin07t:598_16": "iddhimassa iddhivisaye”ti ettakameva avoca.",
  "tika-vin07t:598_17": "Iddhivisayeti cettha parabhaṇḍādāyakakāyavacīpayogāsamuṭṭhāpakassa kevalaṃ manodvārikassa atheyyacittabhūtassa",
  "tika-vin07t:598_18": "iddhicittassa visaye āpatti nāma natthīti adhippāyo gahetabbo.",
  "tika-vin07t:598_19": "Kiṃ pana paṭikkhittaṃ iddhipāṭihāriyaṃ kātuṃ vaṭṭatīti codanaṃ sandhāyāha “īdisāya adhiṭṭhāniddhiyā anāpattī”ti.",
  "tika-vin07t:598_20": "“Anāpatti,",
  "tika-vin07t:598_21": "bhikkhave,",
  "tika-vin07t:598_22": "iddhimassa iddhivisaye”ti hi imināyeva suttena adhiṭṭhāniddhiyā appaṭikkhittabhāvo sijjhati.",
  "tika-vin07t:598_23": "Attano pakativaṇṇaṃ avijahitvā bahiddhā hatthiādidassanaṃ,",
  "tika-vin07t:598_24": "“ekopi hutvā bahudhā hotī”ti āgatañca adhiṭṭhānavasena nipphannattā adhiṭṭhāniddhi nāma,",
  "tika-vin07t:598_25": "“so pakativaṇṇaṃ vijahitvā kumārakavaṇṇaṃ vā dasseti,",
  "tika-vin07t:598_26": "nāgavaṇṇaṃ…pe…",
  "tika-vin07t:598_27": "vividhampi senābyūhaṃ dassetī”ti evaṃ āgatā iddhi pakativaṇṇavijahanavikāravasena pavattattā vikubbaniddhi nāma.",
  "tika-vin07t:598_28": "Attano pana pakatirūpaṃ yathāsabhāvena ṭhapetvāva bahi hatthiādidassanaṃ vikubbaniddhi nāma na hoti,",
  "tika-vin07t:598_29": "attano rūpameva hatthiādirūpena nimmānaṃ vikubbaniddhīti veditabbaṃ.",
  "tika-vin07t:599_0": "Parājitakilesenāti vijitakilesena,",
  "tika-vin07t:599_1": "nikkilesenāti attho.",
  "tika-vin07t:599_2": "Idhāti imasmiṃ sāsane,",
  "tika-vin07t:599_3": "tena dutiyapārājikasikkhāpadena samaṃ aññaṃ anekanayavokiṇṇaṃ gambhīratthavinicchayaṃ kiñci sikkhāpadaṃ na vijjatīti yojanā.",
  "tika-vin07t:599_4": "Tattha attho nāma pāḷiattho,",
  "tika-vin07t:599_5": "vinicchayo pāḷimuttakavinicchayo,",
  "tika-vin07t:599_6": "te gambhīrā yasmiṃ,",
  "tika-vin07t:599_7": "taṃ gambhīratthavinicchayaṃ.",
  "tika-vin07t:599_8": "Vatthumhi otiṇṇeti codanāvasena vā attanāva attano vītikkamārocanavasena vā saṅghamajjhe adinnādānavatthusmiṃ otiṇṇe.",
  "tika-vin07t:599_9": "Etthāti otiṇṇavatthumhi.",
  "tika-vin07t:599_10": "Vinicchayoti āpattānāpattiniyamanaṃ.",
  "tika-vin07t:599_11": "Kappiyepi ca vatthusminti attanā gahetuṃ yutte mātāpitādīnaṃ santakepi.",
  "tika-vin07t:600_0": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:601_0": "Dutiyapārājikavaṇṇanānayo niṭṭhito.",
  "tika-vin07t:602_0": "3. Tatiyapārājikaṃ",
  "tika-vin07t:603_0": "Tīhīti kāyavacīmanodvārehi.",
  "tika-vin07t:604_0": "Paṭhamapaññattinidānavaṇṇanā",
  "tika-vin07t:605_0": "162.",
  "tika-vin07t:605_1": "Yā ayaṃ heṭṭhā taṃ panetaṃ buddhakāle ca cakkavattikāle ca nagaraṃ hotītiādinā rājagahassa buddhuppādeyeva vepullappatti vuttā,",
  "tika-vin07t:605_2": "sā etthāpi samānāti dassetuṃ “idampi ca nagara”nti vuttaṃ,",
  "tika-vin07t:605_3": "tena ca na kevalaṃ rājagahādayo evāti dasseti.",
  "tika-vin07t:605_4": "Mahāvanaṃ nāmātiādi majjhimabhāṇakasaṃyuttabhāṇakānaṃ matena vuttaṃ,",
  "tika-vin07t:605_5": "dīghabhāṇakā pana “himavantena saddhiṃ ekābaddhaṃ hutvā ṭhitaṃ mahāvana”nti vadanti.",
  "tika-vin07t:605_6": "Haṃsavaṭṭakacchadanenāti haṃsavaṭṭakapaṭicchannena,",
  "tika-vin07t:605_7": "haṃsamaṇḍalākārenāti attho.",
  "tika-vin07t:605_8": "Kāyavicchandaniyakathanti karajakāye virāguppādanakathaṃ.",
  "tika-vin07t:605_9": "Chandoti dubbalarāgo.",
  "tika-vin07t:605_10": "Rāgoti balavarāgo.",
  "tika-vin07t:605_11": "“Kesalomādi”nti saṅkhepato vuttamatthaṃ vibhāgena dassetuṃ yepi hītiādi vuttaṃ.",
  "tika-vin07t:605_12": "Pañcapañcappabhedenāti ettha pañca pañca pabhedā etassa pariyāyassāti pañcapañcappabhedo,",
  "tika-vin07t:605_13": "tena pañcapañcappabhedenāti evaṃ bāhiratthasamāsavasena pariyāyavisesanatā daṭṭhabbā.",
  "tika-vin07t:606_0": "Asubhāyāti asubhamātikāya.",
  "tika-vin07t:606_1": "Vaṇṇetabbamātikañhi apekkhitvā itthiliṅge sāmivacanaṃ,",
  "tika-vin07t:606_2": "tenāha mātikaṃ nikkhipitvātiādi.",
  "tika-vin07t:606_3": "Taṃ vibhajantoti mātikaṃ vibhajanto.",
  "tika-vin07t:606_4": "Phātikammanti nipphattikaraṇaṃ.",
  "tika-vin07t:606_5": "Pañcaṅgavippahīnanti kāmacchandādipañcanīvaraṇaṅgavigamena pañcaṅgavippahīnatā,",
  "tika-vin07t:606_6": "appanāppattavitakkādijjhānaṅgānaṃ uppattivasena pañcaṅgasamannāgatatā ca veditabbā.",
  "tika-vin07t:606_7": "Tividhakalyāṇaṃ dasalakkhaṇasampannanti ettha pana jhānassa ādimajjhapariyosānānaṃ vasena tividhakalyāṇatā,",
  "tika-vin07t:606_8": "tesaṃyeva ādimajjhapariyosānānaṃ lakkhaṇavasena dasalakkhaṇasampannatā ca veditabbā.",
  "tika-vin07t:606_9": "Aṭṭhakathāyaṃ pana “dasalakkhaṇavibhāvaneneva tannissayabhūtā tividhakalyāṇatāpi jhānassa pākaṭā hotīti tatrimānītiādi vuttaṃ.",
  "tika-vin07t:607_0": "Tatrāyaṃ pāḷīti tasmiṃ dasalakkhaṇavibhāvanavisaye ayaṃ pāḷi.",
  "tika-vin07t:607_1": "Paṭipadāvisuddhīti gotrabhupariyosānāya pubbabhāgapaṭipadāya jhānassa nīvaraṇādiparibandhato visuddhi,",
  "tika-vin07t:607_2": "sāyaṃ yasmā upekkhānubrūhanādīnampi paccayattena padhānā purimakāraṇasiddhā ca,",
  "tika-vin07t:607_3": "tasmā vuttaṃ “paṭipadāvisuddhi ādī”ti.",
  "tika-vin07t:607_4": "Upekkhānubrūhanāti visodhetabbatādīnaṃ abhāvato tatramajjhattupekkhāya kiccanipphattiyā anubrūhanā,",
  "tika-vin07t:607_5": "sā pana paribandhavisuddhisamakālavibhāvinīpi tabbisuddhiyāva nipphannāti dīpanatthamāha “upekkhānubrūhanā majjhe”ti.",
  "tika-vin07t:607_6": "Sampahaṃsanāti vatthudhammādīnaṃ anativattanādisādhakassa ñāṇassa kiccanipphattivasena pariyodapanā,",
  "tika-vin07t:607_7": "sā pana yasmā kattabbassa sabbakiccassa nipphattiyāva siddhā nāma hoti,",
  "tika-vin07t:607_8": "tasmā vuttaṃ “sampahaṃsanā pariyosāna”nti.",
  "tika-vin07t:607_9": "Tīṇipi cetāni kalyāṇāni ekakkhaṇe labbhamānānipi paccayapaccayuppannatādivasena pavattantīti dassanatthaṃ ādimajjhapariyosānabhāvena vuttāni,",
  "tika-vin07t:607_10": "na pana jhānassa uppādādikkhaṇattaye yathākkamaṃ labbhamānattāti daṭṭhabbaṃ.",
  "tika-vin07t:607_11": "Majjhimaṃ samādhinimittaṃ paṭipajjatītiādīsu majjhimaṃ samādhinimittaṃ nāma samappavatto appanāsamādhiyeva.",
  "tika-vin07t:607_12": "So hi līnuddhaccasaṅkhātānaṃ ubhinnaṃ antānaṃ anupagamanena majjhimo,",
  "tika-vin07t:607_13": "savisesaṃ cittassa ekattārammaṇe ṭhapanato samādhiyeva uparivisesānaṃ kāraṇabhāvato “samādhinimitta”nti vuccati,",
  "tika-vin07t:607_14": "taṃ paṭipajjati paṭilabbhatīti attho.",
  "tika-vin07t:607_15": "Evaṃ paṭipannattā majjhimena samādhinimittena tattha ekattārammaṇe appanāgocare pakkhandati upatiṭṭhati,",
  "tika-vin07t:607_16": "evaṃ visuddhassa pana tassa cittassa puna visodhetabbābhāvato visodhane byāpāraṃ akaronto puggalo visuddhaṃ cittaṃ ajjhupekkhati nāma.",
  "tika-vin07t:607_17": "Samathabhāvūpagamanena samathapaṭipannassa puna samādhāne byāpāraṃ akaronto samathapaṭipannaṃ ajjhupekkhati,",
  "tika-vin07t:607_18": "samathapaṭipannabhāvato evamassa kilesasaṃsaggaṃ pahāya ekattena upaṭṭhitassa puna ekattupaṭṭhāne byāpāraṃ",
  "tika-vin07t:607_19": "akaronto ekattupaṭṭhānaṃ ajjhupekkhati nāma.",
  "tika-vin07t:608_0": "Tattha jātānantiādīsu ye pana te evaṃ upekkhānubrūhite tasmiṃ jhānacitte jātā samādhipaññāsaṅkhātā yuganaddhadhammā,",
  "tika-vin07t:608_1": "tesaṃ aññamaññaṃ anativattanasabhāvena sampahaṃsanā visodhanā pariyodapanā ca,",
  "tika-vin07t:608_2": "saddhādīnaṃ indriyānaṃ kilesehi vimuttattā vimuttirasena ekarasatāya sampahaṃsanā ca,",
  "tika-vin07t:608_3": "yañcetaṃ tadupagaṃ tesaṃ anativattanaekarasabhāvānaṃ anucchavikaṃ vīriyaṃ,",
  "tika-vin07t:608_4": "tassa tadupagavīriyassa vāhanaṭṭhena pavattanaṭṭhena sampahaṃsanā ca,",
  "tika-vin07t:608_5": "tasmiṃ khaṇe yathāvuttadhammānaṃ āsevanaṭṭhena sampahaṃsanā ca,",
  "tika-vin07t:608_6": "pariyodapanā ca pariyodapanakassa ñāṇassa kiccanipphattivaseneva ijjhatīti veditabbaṃ.",
  "tika-vin07t:608_7": "Evaṃ tividhattagataṃ cittantiādīni tasseva cittassa thomanavacanāni.",
  "tika-vin07t:608_8": "Vitakkasampannanti vitakkaṅgena sundarabhāvamupagataṃ.",
  "tika-vin07t:608_9": "Cittassa adhiṭṭhānasampannanti tasmiññeva ārammaṇe cittassa nirantarappavattisaṅkhātena samādhinā sampannaṃ,",
  "tika-vin07t:608_10": "idaṃ jhānaṅgavasena vuttaṃ.",
  "tika-vin07t:608_11": "Samādhisampannanti idaṃ pana indriyavasenāti veditabbaṃ.",
  "tika-vin07t:609_0": "Paṭikuṭatīti saṅkucati.",
  "tika-vin07t:609_1": "Paṭivaṭṭatīti paṭinivaṭṭati.",
  "tika-vin07t:609_2": "Nhārudaddulanti nhārukhaṇḍaṃ.",
  "tika-vin07t:609_3": "Payuttavācanti paccayapariyesane niyuttavācaṃ.",
  "tika-vin07t:609_4": "Daṇḍavāgurāhīti daṇḍapaṭibaddhāhi dīghajālasaṅkhātāhi vāgurāhi.",
  "tika-vin07t:610_0": "Samaṇakuttakoti kāsāyanivāsanādisamaṇakiccako.",
  "tika-vin07t:610_1": "Vaggumudāti ettha “vaggumatā”ti vattabbe lokikā “mudā”ti vohariṃsūti dassento āha “vaggumatā”ti.",
  "tika-vin07t:610_2": "“Vaggū”ti matā,",
  "tika-vin07t:610_3": "suddhasammatāti attho,",
  "tika-vin07t:610_4": "tenāha “puññasammatā”ti.",
  "tika-vin07t:610_5": "Sattānaṃ pāpunanena sodhanena sā puññasammatā.",
  "tika-vin07t:611_0": "163.",
  "tika-vin07t:611_1": "Mārassa dheyyaṃ ṭhānaṃ,",
  "tika-vin07t:611_2": "vatthu vā nivāso māradheyyaṃ,",
  "tika-vin07t:611_3": "so atthato tebhūmakadhammā eva,",
  "tika-vin07t:611_4": "idha pana pañca kāmaguṇā adhippetā,",
  "tika-vin07t:611_5": "taṃ māradheyyaṃ.",
  "tika-vin07t:611_6": "“Ayaṃ samaṇakuttako yathāsamuppannasaṃvegamūlakena samaṇabhāvūpagamanena atikkamituṃ sakkhissatī”ti cintetvā avoca,",
  "tika-vin07t:611_7": "na pana “arahattappattiyā tīsu bhavesu appaṭisandhikatāya taṃ atikkamituṃ sakkhissatī”ti maraṇeneva sattānaṃ saṃsāramocanaladdhikattā devatāya.",
  "tika-vin07t:611_8": "Na hi matānaṃ katthaci paṭisandhi gacchati.",
  "tika-vin07t:611_9": "Iminā atthena evameva bhavitabbanti iminā paresaṃ jīvitā voropanatthena evameva saṃsāramocanasabhāveneva bhavitabbaṃ.",
  "tika-vin07t:611_10": "“Attanāpi attānaṃ jīvitā voropenti,",
  "tika-vin07t:611_11": "aññamaññampi jīvitā voropentī”ti vuttattā sabbānipi tāni pañcabhikkhusatāni jīvitā voropesīti idaṃ yebhuyyavasena vuttanti gahetabbaṃ.",
  "tika-vin07t:611_12": "Tasmā ye attanāpi attānaṃ aññamaññañca jīvitā voropesuṃ,",
  "tika-vin07t:611_13": "te puthujjanabhikkhū ṭhapetvā tadavasese ca puthujjanabhikkhū,",
  "tika-vin07t:611_14": "sabbe ca ariye ayaṃ jīvitā voropesīti veditabbaṃ.",
  "tika-vin07t:612_0": "164.",
  "tika-vin07t:612_1": "Ekībhāvatoti pavivekato.",
  "tika-vin07t:612_2": "Uddesaṃ paripucchaṃ gaṇhantīti attano attano ācariyānaṃ santike gaṇhanti,",
  "tika-vin07t:612_3": "gahetvā ca ācariyehi saddhiṃ bhagavantaṃ upaṭṭhahanti.",
  "tika-vin07t:612_4": "Tadā pana uddesādidāyakā tanubhūtehi bhikkhūhi bhagavantaṃ upagatā,",
  "tika-vin07t:612_5": "taṃ sandhāya bhagavā pucchati.",
  "tika-vin07t:613_0": "Ānāpānassatisamādhikathāvaṇṇanā",
  "tika-vin07t:614_0": "165.",
  "tika-vin07t:614_1": "Dasānussatīsu antogadhāpi ānāpānassati tadā bhikkhūnaṃ bahūnaṃ sappāyataṃ dassetuṃ puna gahitā.",
  "tika-vin07t:614_2": "Tathā hi taṃ bhagavā tesaṃ desesi.",
  "tika-vin07t:614_3": "Āhāre paṭikkūlasaññā asubhakammaṭṭhānasadisā,",
  "tika-vin07t:614_4": "cattāro pana āruppā ādikammikānaṃ ananurūpāti tesaṃ idha aggahaṇaṃ daṭṭhabbaṃ.",
  "tika-vin07t:614_5": "Aññaṃ pariyāyanti arahattādhigamatthāya aññaṃ kāraṇaṃ.",
  "tika-vin07t:614_6": "Atthayojanākkamanti atthañca yojanākkamañca.",
  "tika-vin07t:614_7": "Assāsavasenāti assāsaṃ ārammaṇaṃ katvāti vuttaṃ hoti.",
  "tika-vin07t:614_8": "Upaṭṭhānaṃ satīti appamussanatāya tameva assāsaṃ passāsañca upagantvā ṭhānaṃ,",
  "tika-vin07t:614_9": "tathā tiṭṭhanakadhammo sati nāmāti attho.",
  "tika-vin07t:614_10": "Idāni sativaseneva puggalaṃ niddisitukāmena yo assasatītiādi vuttaṃ.",
  "tika-vin07t:614_11": "Tattha yo assasati,",
  "tika-vin07t:614_12": "tassa sati assāsaṃ upagantvā tiṭṭhatītiādinā attho gahetabbo.",
  "tika-vin07t:614_13": "Akosallasambhūteti avijjāsambhūte.",
  "tika-vin07t:614_14": "Khaṇenevāti attano pavattikkhaṇeneva.",
  "tika-vin07t:614_15": "Ariyamaggassa pādakabhūto ayaṃ samādhi anukkamena vaḍḍhitvā ariyamaggabhāvaṃ upagato viya hotīti āha “ariyamaggavuḍḍhippatto”ti.",
  "tika-vin07t:614_16": "Opammanidassananti ettha upamāva opammaṃ,",
  "tika-vin07t:614_17": "tassa nidassanaṃ.",
  "tika-vin07t:615_0": "Bāhirakā ānāpānassatiṃ jānantā ādito catuppakārameva jānanti,",
  "tika-vin07t:615_1": "na sabbaṃ soḷasappakāranti āha sabbappakāraiccādi.",
  "tika-vin07t:615_2": "Evamassetaṃ senāsananti ettha evanti bhāvanāsatiyā yathāvuttanayena ārammaṇe cittassa nibandhane satiyeva,",
  "tika-vin07t:615_3": "nāsatīti attho,",
  "tika-vin07t:615_4": "tena muṭṭhassatissa araññavāso niratthako ananurūpoti dasseti.",
  "tika-vin07t:615_5": "Avasesasattavidhasenāsananti “pabbataṃ kandaraṃ giriguhaṃ susānaṃ vanapatthaṃ abbhokāsaṃ palālapuñja”nti evaṃ vuttaṃ.",
  "tika-vin07t:615_6": "Ututtayānukūlaṃ dhātucariyānukūlanti gimhānādiututtayassa semhādidhātuttayassa mohādicariyattayassa ca anukūlaṃ.",
  "tika-vin07t:615_7": "Nisajjāya daḷhabhāvaṃ pallaṅkābhujanena,",
  "tika-vin07t:615_8": "assāsapassāsānaṃ pavattanasukhataṃ uparimakāyassa ujukaṃ ṭhapanena,",
  "tika-vin07t:615_9": "ārammaṇapariggahūpāyaṃ parimukhaṃ satiyā ṭhapanena upadisanto.",
  "tika-vin07t:615_10": "Na paṇamantīti na oṇamanti.",
  "tika-vin07t:615_11": "Pariggahitaniyyānaṃ satinti sabbathā gahitaṃ sammosapaṭipakkhato niggamanasaṅkhātaṃ satiṃ katvā,",
  "tika-vin07t:615_12": "paramaṃ satinepakkaṃ upaṭṭhapetvāti attho.",
  "tika-vin07t:616_0": "Satovāti satiyā samannāgato eva.",
  "tika-vin07t:616_1": "Bāttiṃsāya ākārehīti catūsu catukkesu āgatāni dīgharassādīni soḷasa padāni assāsapassāsavasena dvidhā vibhajitvā vuttehi dvattiṃsākārehi.",
  "tika-vin07t:616_2": "Dīghaṃassāsavasenāti dīghaassāsavasena,",
  "tika-vin07t:616_3": "vibhattialopaṃ katvā niddeso,",
  "tika-vin07t:616_4": "dīghanti vā bhagavatā vuttaassāsavasena.",
  "tika-vin07t:616_5": "Cittassa ekaggataṃ avikkhepanti vikkhepapaṭipakkhabhāvato “avikkhepo”ti laddhanāmaṃ cittassa ekaggabhāvaṃ pajānato.",
  "tika-vin07t:616_6": "Paṭinissaggānupassī assāsavasenāti paṭinissaggānupassī hutvā assāsavasena,",
  "tika-vin07t:616_7": "“paṭinissaggānupassiassāsanavasenā”ti vā pāṭho,",
  "tika-vin07t:616_8": "tassa paṭinissaggānupassino assāsavasenāti attho.",
  "tika-vin07t:616_9": "Ā paṭhamaṃ bahimukhaṃ sasanaṃ assāso,",
  "tika-vin07t:616_10": "tato antomukhaṃ paṭisasanaṃ passāsoti āha assāsoti bahinikkhamanavātotiādi,",
  "tika-vin07t:616_11": "suttantaṭṭhakathāsu pana ākaḍḍhanavasena anto sasanaṃ assāso,",
  "tika-vin07t:616_12": "bahi paṭisasanaṃ passāsoti katvā uppaṭipāṭiyā vuttaṃ.",
  "tika-vin07t:617_0": "Tatthāti bahinikkhamanaantopavisanavātesu,",
  "tika-vin07t:617_1": "tassa ca paṭhamaṃ abbhantaravāto nikkhamatīti iminā sambandho.",
  "tika-vin07t:617_2": "“Sabbesampi gabbhaseyyakānantiādinā dārakānaṃ pavattikkamena assāso bahinikkhamanavātoti gahetabbanti dīpetī”ti keci vadanti.",
  "tika-vin07t:617_3": "Suttanayo eva cettha “assāsādimajjhapariyosānaṃ satiyā anugacchato ajjhattaṃ vikkhepagatena cittena kāyopi",
  "tika-vin07t:617_4": "cittampi sāraddhā ca honti iñjitā ca phanditā ca passāsādimajjhapariyosānaṃ satiyā anugacchato bahiddhā",
  "tika-vin07t:617_5": "vikkhepagatena cittena kāyopi cittampi sāraddhā ca honti iñjitā ca phanditā cā”ti imāya pāḷiyā sametīti",
  "tika-vin07t:617_6": "gahetabbaṃ.",
  "tika-vin07t:617_7": "Addhānavasenāti kāladdhānavasena.",
  "tika-vin07t:617_8": "Ayañhi addhāna-",
  "tika-vin07t:617_9": "saddo kālassa desassa ca vācako.",
  "tika-vin07t:617_10": "Tattha yathā hītiādinā desaddhānaṃ upamāvasena dassitaṃ.",
  "tika-vin07t:617_11": "Idāni tabbisiṭṭhakāladdhānavasena assāsapassāsānaṃ dīgharassataṃ upameyyavasena vibhāvetuṃ evantiādi vuttaṃ.",
  "tika-vin07t:617_12": "Cuṇṇavicuṇṇā anekakalāpabhāvena.",
  "tika-vin07t:617_13": "Ettha ca hatthiādisarīre sunakhādisarīre ca assāsapassāsānaṃ desaddhānavisiṭṭhakāladdhānavaseneva dīgharassatā",
  "tika-vin07t:617_14": "vuttāti veditabbā attabhāvasaṅkhātaṃ dīghaṃ addhānaṃ saṇikaṃ pūretvātiādivacanato.",
  "tika-vin07t:617_15": "Tesanti sattānaṃ.",
  "tika-vin07t:617_16": "Teti assāsapassāsā.",
  "tika-vin07t:617_17": "Ittaramaddhānanti appakaṃ kālaṃ.",
  "tika-vin07t:617_18": "Navahākārehīti bhāvanamanuyuñjantassa pubbenāparaṃ aladdhavisesassa kevalaṃ addhānavasena ādito vuttā tayo ākārā,",
  "tika-vin07t:617_19": "te ca kassaci assāsova,",
  "tika-vin07t:617_20": "kassaci passāsova,",
  "tika-vin07t:617_21": "kassaci tadubhayampi upaṭṭhātīti tiṇṇaṃ puggalānaṃ vasena vuttā,",
  "tika-vin07t:617_22": "tathā chandavasena tayo,",
  "tika-vin07t:617_23": "tathā pāmojjavasenāti imehi navahi ākārehi.",
  "tika-vin07t:617_24": "Ekenākārenāti dīghaṃ assāsādīsu ekenākārena.",
  "tika-vin07t:618_0": "Addhānasaṅkhāteti dīghe okāsaddhānasaṅkhāte attabhāve kāladdhānepi vā,",
  "tika-vin07t:618_1": "evaṃ upari ittarasaṅkhāteti etthāpi.",
  "tika-vin07t:618_2": "Chando uppajjatīti bhāvanāya pubbenāparaṃ visesaṃ āvahantiyā laddhassādattā tattha sātisayo kattukāmatālakkhaṇo kusalacchando uppajjati.",
  "tika-vin07t:618_3": "Chandavasenāti tathāpavattachandassa vasena.",
  "tika-vin07t:618_4": "Pāmojjaṃ uppajjatīti assāsapassāsānaṃ sukhumatarabhāve ārammaṇassa santataratāya,",
  "tika-vin07t:618_5": "kammaṭṭhānassa ca vīthipaṭipannatāya bhāvanācittasahagato pamodo khuddakādibhedā taruṇā pīti uppajjati.",
  "tika-vin07t:618_6": "Cittaṃ vivattatīti paṭibhāganimitte uppanne pakatiassāsapassāsato cittaṃ nivattati.",
  "tika-vin07t:618_7": "Upekkhā saṇṭhātīti tasmiṃ paṭibhāganimitte upacārappanābhede samādhimhi uppanne puna jhānanibbattanatthaṃ byāpārābhāvato ajjhupekkhanaṃ hoti,",
  "tika-vin07t:618_8": "sā panāyaṃ upekkhā tatramajjhattupekkhāti veditabbā.",
  "tika-vin07t:618_9": "Anupassanāñāṇanti samathavasena nimittassa anupassanā,",
  "tika-vin07t:618_10": "vipassanāvasena assāsapassāsamukhena tannissayanāmarūpassa anupassanā ca ñāṇaṃ.",
  "tika-vin07t:618_11": "Kāyo upaṭṭhānanti assāsapassāsasaṅkhāto kāyo upagantvā tiṭṭhati ettha satīti upaṭṭhānaṃ, no sati,",
  "tika-vin07t:618_12": "sati pana sarasato upatiṭṭhanaṭṭhena saraṇaṭṭhena ca upaṭṭhānañceva sati ca.",
  "tika-vin07t:618_13": "Tena vuccatītiādīsu yā ayaṃ yathāvuttaassāsapassāsakāye,",
  "tika-vin07t:618_14": "tannissayabhūte karajakāye ca kāyasseva anupassanā niccādibhāvaṃ vā itthipurisasattajīvādibhāvaṃ vā ananupassitvā",
  "tika-vin07t:618_15": "assāsapassāsakāyamattasseva aniccādibhāvassa ca anupassanā,",
  "tika-vin07t:618_16": "tāya kāyānupassanāya satisaṅkhātassa paṭṭhānassa bhāvanā vaḍḍhanā kāye kāyānupassanā satipaṭṭhānabhāvanāti ayaṃ saṅkhepattho.",
  "tika-vin07t:619_0": "Ittaravasenāti parittakālavasena.",
  "tika-vin07t:619_1": "Tādisoti dīgho rasso ca.",
  "tika-vin07t:619_2": "Vaṇṇāti dīghādiākārā.",
  "tika-vin07t:619_3": "Nāsikaggeva bhikkhunoti nāsikagge vā, vā-",
  "tika-vin07t:619_4": "saddena uttaroṭṭhe vāti attho.",
  "tika-vin07t:619_5": "Tasmāti yasmā “ādimajjhapariyosānavasena sabbaṃ assāsapassāsakāyaṃ viditaṃ pākaṭaṃ karissāmī”ti pubbe",
  "tika-vin07t:619_6": "pavattaābhogavasena pacchā tathā samuppannena ñāṇasampayuttacittena taṃ assāsapassāsakāyaṃ evaṃ viditaṃ",
  "tika-vin07t:619_7": "pākaṭaṃ karonto assasati ceva passasati ca,",
  "tika-vin07t:619_8": "tasmā evaṃbhūto sabbakāyapaṭisaṃvedī assasissāmi passasissāmīti sikkhati nāma,",
  "tika-vin07t:619_9": "na pana “anāgate evaṃ karissāmī”ti cintanamattena so evaṃ vuccatīti adhippāyo.",
  "tika-vin07t:619_10": "Tathābhūtassāti ādimajjhapariyosānaṃ viditaṃ karontassa.",
  "tika-vin07t:619_11": "Saṃvaroti sati vīriyampi vā.",
  "tika-vin07t:619_12": "Na aññaṃ kiñcīti sabbakāyaṃ viditaṃ karissāmītiādikaṃ pubbābhogaṃ sandhāya vadati.",
  "tika-vin07t:619_13": "Ñāṇuppādanādīsūti ādi-",
  "tika-vin07t:619_14": "saddena kāyasaṅkhārapassambhanapītipaṭisaṃvedanādiṃ saṅgaṇhāti.",
  "tika-vin07t:619_15": "Kāyasaṅkhāranti assāsapassāsaṃ.",
  "tika-vin07t:619_16": "So hi cittasamuṭṭhānopi samāno karajakāyapaṭibaddhavuttitāya tena saṅkharīyatīti kāyasaṅkhāroti vuccati.",
  "tika-vin07t:619_17": "Apariggahitakāleti kammaṭṭhānassa anāraddhakāle,",
  "tika-vin07t:619_18": "tadārambhatthāya kāyacittānampi apariggahitakāleti attho.",
  "tika-vin07t:619_19": "Nisīdati pallaṅkaṃ ābhujitvā ujuṃ kāyaṃ paṇidhāyāti hi iminā kāyapariggaho,",
  "tika-vin07t:619_20": "parimukhaṃ satiṃ upaṭṭhapetvāti iminā cittapariggaho vutto.",
  "tika-vin07t:619_21": "Adhimattanti balavaṃ oḷārikaṃ,",
  "tika-vin07t:619_22": "liṅgavipallāsena vuttaṃ.",
  "tika-vin07t:619_23": "Kāyasaṅkhāro hi adhippeto.",
  "tika-vin07t:619_24": "Adhimattaṃ hutvā pavattatīti kiriyāvisesanaṃ vā etaṃ.",
  "tika-vin07t:619_25": "Sabbesaṃyevāti ubhayesampi.",
  "tika-vin07t:620_0": "Mahābhūtapariggahe sukhumoti catudhātumukhena vipassanābhinivesaṃ sandhāya vuttaṃ.",
  "tika-vin07t:620_1": "Lakkhaṇārammaṇikavipassanāyāti kalāpasammasanamāha.",
  "tika-vin07t:620_2": "Nibbidānupassanato paṭṭhāya balavavipassanā,",
  "tika-vin07t:620_3": "tato oraṃ dubbalavipassanā.",
  "tika-vin07t:620_4": "Pubbe vuttanayenāti apariggahitakāletiādinā samathanaye vuttanayena.",
  "tika-vin07t:621_0": "Codanāsodhanāhīti anuyogaparihārehi.",
  "tika-vin07t:621_1": "Kathantiādi paṭisambhidāpāḷi,",
  "tika-vin07t:621_2": "tattha kathaṃ sikkhatīti sambandho.",
  "tika-vin07t:621_3": "Iti kirātiādi codakavacanaṃ.",
  "tika-vin07t:621_4": "Iti kirāti evañceti attho.",
  "tika-vin07t:621_5": "Assāsapassāso sabbathā abhāvaṃ upaneti ceti codakassa adhippāyo.",
  "tika-vin07t:621_6": "Vātūpaladdhiyāti assāsapassāsavātassa abhāvena tabbisayāya upaladdhiyā bhāvanācittassa uppādo vaḍḍhi ca na hotīti attho.",
  "tika-vin07t:621_7": "Na ca nanti ettha nanti nipātamattaṃ.",
  "tika-vin07t:621_8": "Puna iti kirātiādi yathāvuttāya codanāya vissajjanā,",
  "tika-vin07t:621_9": "tattha iti kira sikkhatīti mayā vuttākārena yadi sikkhatīti attho.",
  "tika-vin07t:621_10": "Pabhāvanā hotīti yadipi oḷārikā kāyasaṅkhārā paṭippassambhanti,",
  "tika-vin07t:621_11": "sukhumā pana atthevāti bhāvanāyapi vaḍḍhi hotevāti adhippāyo.",
  "tika-vin07t:621_12": "Kaṃseti kaṃsabhājane.",
  "tika-vin07t:621_13": "Nimittanti nimittassa,",
  "tika-vin07t:621_14": "tesaṃ saddānaṃ pavattiākārassāti attho.",
  "tika-vin07t:621_15": "Sukhumakā saddāti anurave āha.",
  "tika-vin07t:621_16": "Sukhumasaddanimittārammaṇatāpīti sukhumo saddova nimittaṃ tadārammaṇatāyapi.",
  "tika-vin07t:622_0": "Ābhisamācārikasīlanti ettha abhisamācāroti uttamasamācāro,",
  "tika-vin07t:622_1": "tadeva ābhisamācārikaṃ sīlaṃ,",
  "tika-vin07t:622_2": "khandhakavattapariyāpannassa sīlassetaṃ adhivacanaṃ.",
  "tika-vin07t:622_3": "Ahaṃ sīlaṃ rakkhāmīti ubhatovibhaṅgapariyāpannaṃ sīlaṃ sandhāya vuttaṃ.",
  "tika-vin07t:622_4": "Āvāsoti āvāsapalibodho.",
  "tika-vin07t:622_5": "Kulantiādīsupi eseva nayo.",
  "tika-vin07t:622_6": "Kammanti navakammaṃ.",
  "tika-vin07t:622_7": "Iddhīti pothujjanikā iddhi,",
  "tika-vin07t:622_8": "sā vipassanāya palibodho.",
  "tika-vin07t:622_9": "So upacchinditabboti visuddhimagge vuttena tassa tassa palibodhassa upacchedappakārena upacchinditabbo.",
  "tika-vin07t:622_10": "Yogānuyogoti yogassa bhāvanāya anuyuñjanaṃ.",
  "tika-vin07t:622_11": "Aṭṭhatiṃsārammaṇesūti ālokākāsakasiṇadvayaṃ vajjetvā pāḷiyaṃ āgatānaṃ aṭṭhannaṃ kasiṇānaṃ vasena vuttaṃ,",
  "tika-vin07t:622_12": "cattārīsaññeva pana kammaṭṭhānāni.",
  "tika-vin07t:622_13": "Yathāvutteneva nayenāti yogānuyogakammassa padaṭṭhānattāti imamatthaṃ atidisati.",
  "tika-vin07t:622_14": "Imināva kammaṭṭhānenāti iminā ānāpānassatikammaṭṭhānena.",
  "tika-vin07t:622_15": "Mahāhatthipathaṃ nīharanto viyāti kammaṭṭhānavīthiṃ mahāhatthimaggaṃ katvā dassento viya.",
  "tika-vin07t:623_0": "Vuttappakāramācariyanti “imināva kammaṭṭhānena catutthajjhānaṃ nibbattetvā vipassanaṃ vaḍḍhetvā arahattaṃ",
  "tika-vin07t:623_1": "pattassā”tiādinā heṭṭhā vuttappakāraṃ ācariyaṃ.",
  "tika-vin07t:623_2": "“Piyo garu bhāvanīyo”tiādinā visuddhimagge vuttappakāramācariyantipi vadanti.",
  "tika-vin07t:623_3": "Pañcasandhikanti pañcapabbaṃ,",
  "tika-vin07t:623_4": "pañcabhāganti attho.",
  "tika-vin07t:623_5": "Kammaṭṭhānassa uggaṇhananti kammaṭṭhānaganthassa uggaṇhanaṃ.",
  "tika-vin07t:623_6": "Tadatthaparipucchā kammaṭṭhānassa paripucchā,",
  "tika-vin07t:623_7": "tattha saṃsayaparipucchā vā.",
  "tika-vin07t:623_8": "Kammaṭṭhānassa upaṭṭhānanti evaṃ bhāvanamanuyuñjantassa evamidha nimittaṃ upatiṭṭhatīti upadhāraṇaṃ.",
  "tika-vin07t:623_9": "Tathā kammaṭṭhānappanā evaṃ jhānamappetīti.",
  "tika-vin07t:623_10": "Kammaṭṭhānassa lakkhaṇanti gaṇanānubandhanāphusanānaṃ vasena bhāvanaṃ ussukkāpetvā ṭhapanāvasena matthakappatti",
  "tika-vin07t:623_11": "idha bhāvanāti kammaṭṭhānasabhāvassa sallakkhaṇaṃ,",
  "tika-vin07t:623_12": "tenāha “kammaṭṭhānasabhāvūpadhāraṇanti vuttaṃ hotī”ti.",
  "tika-vin07t:624_0": "Aṭṭhārasasenāsanadosavivajjitanti mahattaṃ navattaṃ jiṇṇattaṃ panthanissitattaṃ soṇḍipaṇṇapupphaphalayuttatā",
  "tika-vin07t:624_1": "patthanīyatā nagaradārukhettasannissitatā visabhāgānaṃ puggalānaṃ atthitā paṭṭanasannissitatā paccantasannissitatā",
  "tika-vin07t:624_2": "rajjasīmasannissitatā asappāyatā kalyāṇamittānaṃ alābhoti imehi aṭṭhārasahi senāsanadosehi vivajjitaṃ.",
  "tika-vin07t:624_3": "Pañcasenāsanaṅgasamannāgatanti –",
  "tika-vin07t:625_0": "“Idha,",
  "tika-vin07t:625_1": "bhikkhave,",
  "tika-vin07t:625_2": "senāsanaṃ nātidūraṃ hoti nāccāsannaṃ gamanāgamanasampannaṃ divā appākiṇṇaṃ rattiṃ appasaddaṃ appanigghosaṃ appaḍaṃsamakasavātātapasarīsapasamphassaṃ,",
  "tika-vin07t:625_3": "tasmiṃ kho pana senāsane viharantassa appakasirena uppajjanti cīvarapiṇḍapātasenāsanagilānapaccayabhesajjaparikkhārā,",
  "tika-vin07t:625_4": "tasmiṃ kho pana senāsane therā bhikkhū viharanti …pe… evaṃ kho,",
  "tika-vin07t:625_5": "bhikkhave,",
  "tika-vin07t:625_6": "senāsanaṃ pañcaṅgasamannāgataṃ hotī”ti –",
  "tika-vin07t:626_0": "Evaṃ bhagavatā vuttehi pañcahi senāsanaṅgehi samannāgataṃ,",
  "tika-vin07t:626_1": "ettha ca nātidūratādi ekaṃ,",
  "tika-vin07t:626_2": "divā appākiṇṇatādi ekaṃ,",
  "tika-vin07t:626_3": "appaḍaṃsāditā ekaṃ,",
  "tika-vin07t:626_4": "cīvarādilābho ekaṃ,",
  "tika-vin07t:626_5": "therānaṃ bhikkhūnaṃ nivāso ekanti evaṃ pañcaṅgāni veditabbāni.",
  "tika-vin07t:627_0": "Upacchinnakhuddakapalibodhenāti dīghānaṃ kesādīnaṃ haraṇena pattacīvarādīnaṃ pacanatunnakaraṇarajanādikaraṇehi ca upacchinnā khuddakā palibodhā yena, tena.",
  "tika-vin07t:627_1": "Bhattasammadanti bhojananimittaṃ parissamaṃ.",
  "tika-vin07t:627_2": "Ācariyato uggaho ācariyuggaho,",
  "tika-vin07t:627_3": "sabbopi kammaṭṭhānavidhi,",
  "tika-vin07t:627_4": "na pubbe vuttauggahamattaṃ, tato.",
  "tika-vin07t:627_5": "Ekapadampīti ekakoṭṭhāsampi.",
  "tika-vin07t:628_0": "Anuvahanāti assāsapassāsānaṃ anugamanavasena satiyā nirantaraṃ anuppavattanā.",
  "tika-vin07t:628_1": "Yasmā pana gaṇanādivasena viya phusanāvasena visuṃ manasikāro natthi,",
  "tika-vin07t:628_2": "phuṭṭhaphuṭṭhaṭṭhāne eva gaṇanādi kātabbanti dassetuṃ idha phusanāgahaṇanti dīpento “phusanāti phuṭṭhaṭṭhāna”nti āha.",
  "tika-vin07t:628_3": "Ṭhapanāti samādhānaṃ,",
  "tika-vin07t:628_4": "samādhippadhānā pana appanāti āha “ṭhapanāti appanā”ti.",
  "tika-vin07t:628_5": "Aniccatādīnaṃ lakkhaṇato sallakkhaṇā vipassanā.",
  "tika-vin07t:628_6": "Pavattato nimittato ca vinivaṭṭanato vinivaṭṭanā maggo.",
  "tika-vin07t:628_7": "Kilesapaṭippassaddhibhāvato pārisuddhi phalaṃ.",
  "tika-vin07t:628_8": "Tesanti vinivaṭṭanāpārisuddhīnaṃ.",
  "tika-vin07t:628_9": "Khaṇḍanti “ekaṃ tīṇi pañcā”ti ekantarikādibhāvena gaṇanāya khaṇḍanaṃ.",
  "tika-vin07t:628_10": "Atha vā khaṇḍanti antarantarā katipayakālaṃ agaṇetvā puna gaṇanavasena antarā odhiparicchedo na dassetabbo.",
  "tika-vin07t:628_11": "Tathā khaṇḍaṃ dassentassa hi “kammaṭṭhānaninnaṃ pavattati nu kho me cittaṃ,",
  "tika-vin07t:628_12": "no”ti vīmaṃsuppattiyā vikkhepo hoti,",
  "tika-vin07t:628_13": "tenāha sikhāppattaṃ nu kho metiādi,",
  "tika-vin07t:628_14": "idañca evaṃ khaṇḍaṃ dassetvā cirataraṃ gaṇanāya manasikarontassa vasena vuttaṃ.",
  "tika-vin07t:628_15": "So hi tathā laddhaṃ avikkhepamattaṃ nissāya evaṃ maññeyya.",
  "tika-vin07t:628_16": "Yo upaṭṭhāti,",
  "tika-vin07t:628_17": "taṃ gahetvāti idaṃ assāsapassāsesu yassa ekova paṭhamaṃ upaṭṭhāti,",
  "tika-vin07t:628_18": "taṃ sandhāya vuttaṃ,",
  "tika-vin07t:628_19": "yassa pana ubhopi upaṭṭhahanti,",
  "tika-vin07t:628_20": "tena ubhayampi gahetvā gaṇitabbaṃ.",
  "tika-vin07t:628_21": "Yo upaṭṭhātīti imināva dvīsu nāsāpuṭavātesu yo pākaṭo hoti,",
  "tika-vin07t:628_22": "so gahetabboti ayampi attho dīpitoti gahetabbaṃ.",
  "tika-vin07t:628_23": "Paṭhamaṃ ekekasmiṃ upaṭṭhitepi upalakkhetvā gaṇantasseva kamena ubhopi pākaṭā hontīti āha “assāsapassāsā pākaṭā hontī”ti.",
  "tika-vin07t:628_24": "Evaṃ sīghaṃ sīghaṃ gaṇetabbamevāti sambandho.",
  "tika-vin07t:628_25": "Evaṃ sīghagaṇanārambhassa okāsaṃ dassetuṃ imassāpi purimanayena gaṇayatotiādi vuttaṃ.",
  "tika-vin07t:628_26": "Tattha purimanayenāti dandhagaṇanāya,",
  "tika-vin07t:628_27": "pākaṭā hutvāti iminā dandhagaṇanāya āraddhakāle cittassa avisadatāya sukhumassāsādīnaṃ apākaṭataṃ,",
  "tika-vin07t:628_28": "pacchā visadakāle pākaṭatañca tesu ca pākaṭesu dandhagaṇanaṃ pahāya sīghagaṇanā kātabbāti dasseti.",
  "tika-vin07t:628_29": "Sīghagaṇanāya nippariyāyato nirantarappavatti appanāvīthiyameva,",
  "tika-vin07t:628_30": "na kāmāvacare bhavaṅgantarikattāti āha “nirantarappavattaṃ viyā”ti.",
  "tika-vin07t:628_31": "Purimanayenevāti sīghagaṇanāya.",
  "tika-vin07t:628_32": "Anto pavisantaṃ vātaṃ manasikaronto anto cittaṃ paveseti nāma.",
  "tika-vin07t:629_0": "Etanti etaṃ assāsapassāsajātaṃ.",
  "tika-vin07t:629_1": "Anugamananti phuṭṭhaṭṭhāne manasikaraṇameva,",
  "tika-vin07t:629_2": "na assāsapassāsānaṃ anuvattanaṃ, tenāha –",
  "tika-vin07t:629_3": "“tañca kho na ādimajjhapariyosānānugamanavasenā”ti.",
  "tika-vin07t:629_4": "Phusanāṭhapanāvasena visuṃ manasikāro natthīti iminā yathā gaṇanāya phusanāya ca manasikaroti,",
  "tika-vin07t:629_5": "evaṃ anubandhanaṃ vinā kevalaṃ ṭhapanāya ca phusanāya ca manasikāropi natthīti dassentena gaṇanaṃ paṭisaṃharitvā yāva appanā uppajjati,",
  "tika-vin07t:629_6": "tāva anubandhanāya ca phusanāya ca manasikaroti,",
  "tika-vin07t:629_7": "appanāya pana uppannāya anubandhanāya ṭhapanāya ca manasikaroti nāmāti dīpitaṃ hoti,",
  "tika-vin07t:629_8": "aṭṭhakathāyaṃ pana anubandhanāya vinā ṭhapanāya manasikāro natthīti dassanatthaṃ “anubandhanāya ca phusanāya",
  "tika-vin07t:629_9": "ca ṭhapanāya ca manasikarotīti vuccatī”ti ettakameva vuttanti gahetabbaṃ.",
  "tika-vin07t:629_10": "Yā accantāya na minoti na vinicchanati,",
  "tika-vin07t:629_11": "sā mānassa samīpeti upamānaṃ siddhasādisena sādhyasādhanaṃ yathā go viya gavayoti.",
  "tika-vin07t:629_12": "Paṅguḷoti pīṭhasappī.",
  "tika-vin07t:629_13": "Dolāti peṅkholo.",
  "tika-vin07t:629_14": "Kīḷatanti kīḷantānaṃ.",
  "tika-vin07t:629_15": "Upanibandhanatthambhamūleti nāsikaggaṃ mukhanimittañca sandhāya vuttaṃ.",
  "tika-vin07t:629_16": "Ādito pabhutīti upameyyatthadassanato paṭṭhāya.",
  "tika-vin07t:629_17": "Nimittanti upanibandhananimittaṃ nāsikaggaṃ,",
  "tika-vin07t:629_18": "mukhanimittaṃ vā.",
  "tika-vin07t:629_19": "Anārammaṇamekacittassāti assāsapassāsānaṃ ekakkhaṇe appavattanato ekassa cittassa tayopi ārammaṇaṃ na honti,",
  "tika-vin07t:629_20": "nimittena saha assāso passāso vāti dveyeva ekakkhaṇe ārammaṇaṃ hontīti attho.",
  "tika-vin07t:629_21": "Ajānato ca tayo dhammeti nimittaṃ assāso passāsoti ime tayo dhamme ārammaṇakaraṇavasena avindantassa, ca-",
  "tika-vin07t:629_22": "saddo byatireko,",
  "tika-vin07t:629_23": "tena evañca sati ayaṃ aniṭṭhappasaṅgoti byatirekaṃ dasseti.",
  "tika-vin07t:629_24": "Bhāvanāti ānāpānassatibhāvanā.",
  "tika-vin07t:630_0": "Kathaṃ ime…pe…",
  "tika-vin07t:630_1": "visesamadhigacchatīti idaṃ parihāragāthāya vuttamevatthaṃ kakacopamāya vivarituṃ pucchāṭhapanaṃ.",
  "tika-vin07t:630_2": "Tattha kathaṃ-",
  "tika-vin07t:630_3": "saddo paccekaṃ yojetabbo “kathamime aviditā…pe…",
  "tika-vin07t:630_4": "kathaṃ visesamadhigacchatī”ti.",
  "tika-vin07t:630_5": "Padhānanti bhāvanānipphādakaṃ vīriyaṃ.",
  "tika-vin07t:630_6": "Payoganti nīvaraṇavikkhambhakaṃ bhāvanānuyogaṃ.",
  "tika-vin07t:630_7": "Visesanti arahattapariyosānavisesaṃ.",
  "tika-vin07t:630_8": "Padhānanti rukkhassa chedanavīriyaṃ.",
  "tika-vin07t:630_9": "Payoganti tasseva chedanakakiriyaṃ.",
  "tika-vin07t:630_10": "Kiñcāpettha “visesamadhigacchatī”ti upamāyaṃ na vuttaṃ,",
  "tika-vin07t:630_11": "tathāpi atthato yojetabbameva.",
  "tika-vin07t:630_12": "Yathā rukkhotiādi upamāsaṃsandanaṃ.",
  "tika-vin07t:630_13": "Nāsikagge vā mukhanimitte vāti dīghanāsiko nāsikagge,",
  "tika-vin07t:630_14": "itaro mukhaṃ nimiyati chādiyati etenāti mukhanimittanti laddhanāme uttaroṭṭhe.",
  "tika-vin07t:631_0": "Idaṃ padhānanti yena vīriyārambhena kāyopi cittampi bhāvanākammassa arahaṃ idha padhānanti phalena hetuṃ dasseti.",
  "tika-vin07t:631_1": "Upakkilesāti nīvaraṇā.",
  "tika-vin07t:631_2": "Vitakkāti kāmavitakkādimicchāvitakkā,",
  "tika-vin07t:631_3": "nīvaraṇappahānena vā paṭhamajjhānādhigamaṃ dassetvā vitakkūpasamāpadesena dutiyajjhānādīnamadhigamamāha.",
  "tika-vin07t:631_4": "Ayaṃ payogoti ayaṃ jhānādhigamassa hetubhūto kammaṭṭhānānuyogasaṅkhāto payogo.",
  "tika-vin07t:631_5": "Saṃyojanā pahīyantīti dasapi saṃyojanāni maggapaapāṭiyā samucchedavasena pahīyanti.",
  "tika-vin07t:631_6": "Byantī hontīti tathā sattapi anusayā bhaṅgamattassapi anavasesato vigatantā honti.",
  "tika-vin07t:631_7": "Ayaṃ visesoti imaṃ samādhiṃ nissāya anukkamena labbhamāno ayaṃ saṃyojanappahānādiko imassa samādhissa visesoti attho.",
  "tika-vin07t:631_8": "Evaṃ ime tayo dhammātiādi nigamanavacanaṃ.",
  "tika-vin07t:631_9": "Paripuṇṇāti soḷasannaṃ vatthūnaṃ pāripūriyā sabbaso puṇṇā.",
  "tika-vin07t:631_10": "Anupubbanti anukkamena.",
  "tika-vin07t:631_11": "Paricitāti pariciṇṇā.",
  "tika-vin07t:631_12": "Imaṃ lokanti khandhādilokaṃ paññāpabhāsena pabhāseti.",
  "tika-vin07t:632_0": "Idhāti imasmiṃ ṭhāne.",
  "tika-vin07t:632_1": "Assāti upamābhūtassa kakacassa.",
  "tika-vin07t:632_2": "Ānayane payojananti yojetabbaṃ.",
  "tika-vin07t:632_3": "Nimittanti paṭibhāganimittaṃ.",
  "tika-vin07t:632_4": "Avasesajhānaṅgapaṭimaṇḍitāti vitakkādiavasesajhānaṅgapaṭimaṇḍitāti vadanti.",
  "tika-vin07t:632_5": "Vicārādīhīti pana vattabbaṃ nippariyāyena vitakkassa appanābhāvato.",
  "tika-vin07t:632_6": "So hi “appanā byappanā”ti niddiṭṭho.",
  "tika-vin07t:632_7": "Evañhi sati avasesa-",
  "tika-vin07t:632_8": "saddo upapanno hoti,",
  "tika-vin07t:632_9": "vitakkasampayogato vā jhānaṅgesu padhānabhūto samādhi appanāti katvā “avasesajhānaṅgapaṭimaṇḍitā appanāsaṅkhātā ṭhapanā ca sampajjatī”ti vuttaṃ.",
  "tika-vin07t:632_10": "Kassaci pana gaṇanāvaseneva manasikārakālato pabhutīti ettha “anukkamato…pe…",
  "tika-vin07t:632_11": "pattaṃ viya hotī”ti upari vakkhamāno gantho purāṇapotthakesu dissati,",
  "tika-vin07t:632_12": "tasmā ayaṃ pāṭho etthāpi likhitabbo,",
  "tika-vin07t:632_13": "lekhakānaṃ pana dosena gaḷitoti veditabbo.",
  "tika-vin07t:633_0": "Oḷārike assāsapassāse niruddhetiādi heṭṭhā vuttanayampi vicetabbākārappattassa kāyasaṅkhārassa vicayanavidhiṃ dassetuṃ ānītaṃ.",
  "tika-vin07t:633_1": "Desatoti pubbe phusanavasena gahitaṭṭhānato.",
  "tika-vin07t:633_2": "Nimittaṃ paṭṭhapetabbanti pubbe gahitākāranimittaggāhikā saññā phusanaṭṭhāne paṭṭhapetabbā.",
  "tika-vin07t:633_3": "Imameva hi atthavasanti imaṃ anupaṭṭhahantassa ārammaṇassa upaṭṭhānavidhisaṅkhātaṃ kāraṇaṃ paṭicca.",
  "tika-vin07t:633_4": "Itoti ānāpānakammaṭṭhānato.",
  "tika-vin07t:633_5": "Garukatā ca bhāvanādukkaratāyāti āha “garukabhāvana”nti.",
  "tika-vin07t:633_6": "Caritvāti gocaraṃ gahetvā.",
  "tika-vin07t:633_7": "Nimittanti uggahanimittaṃ,",
  "tika-vin07t:633_8": "paṭibhāganimittaṃ vā.",
  "tika-vin07t:633_9": "Ubhayampi hi idha ekajjhaṃ vuttaṃ.",
  "tika-vin07t:633_10": "Tathā hi tūlapicuādiupamattayaṃ uggahe yujjati,",
  "tika-vin07t:633_11": "sesaṃ ubhayattha.",
  "tika-vin07t:634_0": "Tārakarūpaṃ viyāti tārakāya sarūpaṃ viya.",
  "tika-vin07t:634_1": "Saññānānatāyāti nimittupaṭṭhānato pubbe pavattasaññānaṃ nānatāya.",
  "tika-vin07t:634_2": "Saññajanti bhāvanāsaññāya parikappitaṃ,",
  "tika-vin07t:634_3": "na uppāditaṃ avijjamānattā,",
  "tika-vin07t:634_4": "tenāha “nānato upaṭṭhātī”ti.",
  "tika-vin07t:634_5": "Evaṃ hotīti bhāvanamanuyuttassa evaṃ upaṭṭhāti.",
  "tika-vin07t:634_6": "Evanti evaṃ sati,",
  "tika-vin07t:634_7": "yathāvuttanayena nimitte eva cittassa ṭhapane satīti attho.",
  "tika-vin07t:634_8": "Ito pabhutīti ito paṭibhāganimittuppattito paṭṭhāya.",
  "tika-vin07t:634_9": "Nimitteti paṭibhāganimitte.",
  "tika-vin07t:634_10": "Ṭhapayanti ṭhapanāvasena cittaṃ ṭhapanto.",
  "tika-vin07t:634_11": "Nānākāranti “cattāro vaṇṇā”ti evaṃ vuttaṃ nānākāraṃ.",
  "tika-vin07t:634_12": "Vibhāvayanti vibhāvento antaradhāpento.",
  "tika-vin07t:634_13": "Nimittuppattito paṭṭhāya hi te ākārā amanasikaroto antarahitā viya honti.",
  "tika-vin07t:634_14": "Assāsapassāseti assāse passāse ca yo nānākāro,",
  "tika-vin07t:634_15": "taṃ vibhāvayaṃ assāsapassāsasambhūte vā nimitte cittaṃ ṭhapayaṃ sakaṃ cittaṃ nibandhati nāmāti yojanā.",
  "tika-vin07t:634_16": "Keci pana vibhāvayanti etassa vibhāvento viditaṃ pākaṭaṃ karontoti atthaṃ vadanti,",
  "tika-vin07t:634_17": "taṃ pubbabhāgavasena yujjeyya.",
  "tika-vin07t:634_18": "Ayañhettha attho –",
  "tika-vin07t:634_19": "assāsapassāse nānākāraṃ vibhāvento pajānanto tattha yaṃ laddhaṃ nimittaṃ,",
  "tika-vin07t:634_20": "tasmiṃ cittaṃ ṭhapento anukkamena sakaṃ cittaṃ nibandhati appetīti.",
  "tika-vin07t:635_0": "Kilesāti avasesakilesā.",
  "tika-vin07t:635_1": "Sannisinnāyevāti aladdhanīvaraṇasahāyā olīnāyeva.",
  "tika-vin07t:635_2": "Upacārabhūmiyanti upacārāvatthāyaṃ.",
  "tika-vin07t:635_3": "Lakkhaṇatoti vikkhambhanādisabhāvato vā aniccādisabhāvato vā.",
  "tika-vin07t:635_4": "Gocaroti bhikkhācāragāmo.",
  "tika-vin07t:635_5": "Yattha dullabhā sappāyabhikkhā,",
  "tika-vin07t:635_6": "so asappāyo,",
  "tika-vin07t:635_7": "itaro sappāyo.",
  "tika-vin07t:635_8": "Bhassanti dasakathāvatthunissitaṃ bhassaṃ,",
  "tika-vin07t:635_9": "taṃ sappāyaṃ,",
  "tika-vin07t:635_10": "itaramasappāyaṃ.",
  "tika-vin07t:635_11": "Sesesu āvāsādīsu yattha yattha asamāhitaṃ cittaṃ samādhiyati,",
  "tika-vin07t:635_12": "taṃ taṃ sappāyaṃ,",
  "tika-vin07t:635_13": "itaramasappāyanti gahetabbaṃ.",
  "tika-vin07t:635_14": "Yassa pana evaṃ sattavidhaṃ asappāyaṃ vajjetvā sappāyameva sevantassapi appanā na hoti,",
  "tika-vin07t:635_15": "tena sampādetabbaṃ dasavidhaṃ appanākosallaṃ dassento vatthuvisadakiriyātiādimāha.",
  "tika-vin07t:635_16": "Tattha vatthuvisadakiriyā nāma kesanakhacchedanādīhi ajjhattikassa sarīravatthussa,",
  "tika-vin07t:635_17": "cīvarasenāsanādidhovanaparikammādīhi bāhiravatthussa ca visadabhāvakaraṇaṃ.",
  "tika-vin07t:635_18": "Evañhi ñāṇampi visadakiccanipphattikaraṃ hoti.",
  "tika-vin07t:635_19": "Indriyasamattapaṭipādanatā nāma saddhādīnaṃ indriyānaṃ samabhāvakaraṇaṃ.",
  "tika-vin07t:635_20": "Nimittakusalatā nāma bhāvanāya laddhanimittassa rakkhaṇakosallaṃ.",
  "tika-vin07t:635_21": "Yasmiṃ samaye cittaṃ niggahetabbantiādīsu yasmiṃ samaye cittaṃ accāraddhatādīhi kāraṇehi uddhatatāya niggahetabbaṃ,",
  "tika-vin07t:635_22": "tadā dhammavicayasambojjhaṅgādayo tayo abhāvetvā passaddhādīnaṃ tiṇṇaṃ bhāvanena cittassa niggaṇhanā hoti.",
  "tika-vin07t:635_23": "Yadāssa cittaṃ atisithilavīriyatādīhi līnatāya paggahetabbaṃ,",
  "tika-vin07t:635_24": "tadā passaddhisambojjhaṅgādayo tayo abhāvetvā dhammavicayādīnaṃ tiṇṇaṃ bhāvanena cittassa paggaṇhanaṃ hoti.",
  "tika-vin07t:635_25": "Yadāssa paññāpayogamandatādīhi nirassādaṃ cittaṃ hoti,",
  "tika-vin07t:635_26": "tadā tassa cittassa aṭṭhasaṃvegavatthupaccavekkhaṇādinā sampahaṃsanasaṅkhātā saṃvejanā hoti.",
  "tika-vin07t:635_27": "Yadā panassa evaṃ paṭipajjanato alīnaṃ anuddhataṃ anirassādaṃ ārammaṇe samappavattaṃ samathavīthipaṭipannañca cittaṃ hoti,",
  "tika-vin07t:635_28": "tadā tassa paggahaniggahasampahaṃsanesu abyāpāratāsamāpajjanena ajjhupekkhanā hoti.",
  "tika-vin07t:636_0": "Tadadhimuttatā nāma samādhiadhimuttatā,",
  "tika-vin07t:636_1": "samādhininnapoṇapabbhāratāti attho.",
  "tika-vin07t:636_2": "Etthāti etissaṃ kāyānupassanāyaṃ.",
  "tika-vin07t:637_0": "Pārisuddhiṃ pattukāmoti phalaṃ adhigantukāmo samāpajjitukāmo ca.",
  "tika-vin07t:637_1": "Tattha sallakkhaṇāvivaṭṭanāvasena paṭhamaṃ maggānantaraphalaṃ adhigantukāmo.",
  "tika-vin07t:637_2": "Tato paraṃ sallakkhaṇavasena phalasamāpattiṃ samāpajjitukāmopīti evamattho gahetabbo.",
  "tika-vin07t:637_3": "Āvajjanasamāpajjana…pe…",
  "tika-vin07t:637_4": "vasippattanti ettha paṭiladdhajhānato vuṭṭhāya vitakkādīsu jhānaṅgesu ekekaṃ āvajjayato bhavaṅgaṃ upacchinditvā",
  "tika-vin07t:637_5": "uppannāvajjanānantaraṃ vitakkādīsu yathāvajjitajhānaṅgārammaṇāni kāmāvacarajavanāni bhavaṅgantaritāni",
  "tika-vin07t:637_6": "yadā nirantaraṃ pavattanti,",
  "tika-vin07t:637_7": "athassa āvajjanavasī siddhā hoti.",
  "tika-vin07t:637_8": "Taṃ pana jhānaṃ samāpajjitukāmatānantaraṃ sīghaṃ samāpajjanasamatthatā samāpajjanavasī nāma.",
  "tika-vin07t:637_9": "Accharāmattaṃ vā dasaccharāmattaṃ vā khaṇaṃ jhānaṃ ṭhapetuṃ samatthatā adhiṭṭhānavasī nāma.",
  "tika-vin07t:637_10": "Tatheva lahuṃ khaṇaṃ jhānasamaṅgī hutvā jhānato bhavaṅguppattivasena vuṭṭhātuṃ samatthatā vuṭṭhānavasī nāma.",
  "tika-vin07t:637_11": "“Ettakameva khaṇaṃ samāpajjissāmī”ti,",
  "tika-vin07t:637_12": "“ettakameva khaṇaṃ jhānasamaṅgī hutvā jhānato vuṭṭhahissāmī”ti ca pavattapubbaparikammabhedenettha adhiṭṭhānavuṭṭhānavasiyo bhinnā,",
  "tika-vin07t:637_13": "na sarūpabhedena,",
  "tika-vin07t:637_14": "yā “samāpattikusalatā,",
  "tika-vin07t:637_15": "vuṭṭhānakusalatā”ti vuccanti.",
  "tika-vin07t:637_16": "Paccavekkhaṇavasī pana āvajjanavasiyā eva vuttā.",
  "tika-vin07t:637_17": "Paccavekkhaṇavīthiyañhi sīghaṃ āvajjanuppattiyā āvajjanavasī tadanantarānaṃ javanānaṃ samuppattiyā paccavekkhaṇavasīti",
  "tika-vin07t:637_18": "āvajjanavasīsiddhiyāva paccavekkhaṇavasī siddhā eva hotīti veditabbā.",
  "tika-vin07t:637_19": "Jhānaṅgāni pariggahetvāti jhānacittasampayuttāni jhānaṅgāni lakkhaṇādivasena pariggahetvā.",
  "tika-vin07t:637_20": "Tesañca nissayanti tesaṃ vatthunissayānaṃ bhūtānaṃ nissayaṃ.",
  "tika-vin07t:637_21": "Idañca karajakāyassa vatthudasakassa bhūtanissayattā suttantanayena vuttaṃ,",
  "tika-vin07t:637_22": "na paṭṭhānanayena.",
  "tika-vin07t:637_23": "Na hi kalāpantaragatāni bhūtāni kalāpantaragatānaṃ bhūtānaṃ nissayapaccayā honti,",
  "tika-vin07t:637_24": "suttantanayena pana upanissayapaccayoti veditabbāni.",
  "tika-vin07t:637_25": "Paṭṭhāne hi asaṅgahitā sabbe paccayā suttantikanayena upanissayapaccaye saṅgayhantīti veditabbaṃ.",
  "tika-vin07t:637_26": "Taṃnissitarūpānīti upādārūpāni.",
  "tika-vin07t:637_27": "Yathāpariggahitarūpavatthudvārārammaṇaṃ vāti ettha yathāpariggahitakesādirūpārammaṇaṃ tato pubbe vuttanayavatthārammaṇañca",
  "tika-vin07t:637_28": "tannissayakarajakāyapaaggahamukhena upaṭṭhitacakkhādidvārañca sasampayuttadhammaviññāṇaṃ vāti yojetabbaṃ.",
  "tika-vin07t:637_29": "Kammāragaggarīti kammārānaṃ aggidhamanabhastā.",
  "tika-vin07t:637_30": "Tajjanti tadanurūpaṃ.",
  "tika-vin07t:637_31": "Tassāti nāmarūpassa.",
  "tika-vin07t:637_32": "Taṃ disvāti avijjātaṇhādipaccayaṃ disvā.",
  "tika-vin07t:637_33": "Kaṅkhaṃ vitaratīti ahosiṃ nu kho ahaṃ atītamaddhānantiādinayappavattaṃ soḷasavatthukaṃ vicikicchaṃ atikkamati.",
  "tika-vin07t:637_34": "Kalāpasammasanavasenāti yaṃ kiñci rūpaṃ atītānāgatapaccuppannantiādinā pañcasu khandhesu atītādikoṭṭhāsaṃ",
  "tika-vin07t:637_35": "ekekakalāpato gahetvā aniccādivasena sammasanaṃ kalāpasammasanaṃ,",
  "tika-vin07t:637_36": "tassa vasena.",
  "tika-vin07t:637_37": "Pubbabhāgeti paṭipadāñāṇadassanavisuddhipariyāpannāya udayabbayānupassanāya pubbabhāge.",
  "tika-vin07t:637_38": "Obhāsādayoti obhāso ñāṇaṃ pīti passaddhi sukhaṃ adhimokkho paggaho upekkhā upaṭṭhānaṃ nikanti ca.",
  "tika-vin07t:637_39": "Tattha adhimokkhoti saddhā.",
  "tika-vin07t:637_40": "Upaṭṭhānanti sati.",
  "tika-vin07t:637_41": "Upekkhāti tatramajjhattatā.",
  "tika-vin07t:637_42": "Ettha ca obhāsādayo nava nikantisaṅkhātataṇhupakkilesavatthutāya upakkilesā vuttā,",
  "tika-vin07t:637_43": "nikanti pana upakkilesatāya tabbatthutāya ca.",
  "tika-vin07t:637_44": "Nibbindanto ādīnavānupassanāpubbaṅgamāya nibbidānupassanāya nibbindanto.",
  "tika-vin07t:637_45": "Muñcitukamyatāpaṭisaṅkhānupassanāsaṅkhārupekkhānulomañāṇānaṃ ciṇṇapariyante uppannagotrabhuñāṇānantaraṃ",
  "tika-vin07t:637_46": "uppannena maggañāṇena sabbasaṅkhāresu virajjanto vimuccanto.",
  "tika-vin07t:637_47": "Phalakkhaṇe hi vimutto nāma vuccati,",
  "tika-vin07t:637_48": "maggakkhaṇe vimuccantoti.",
  "tika-vin07t:637_49": "Ekūnavīsatibhedassāti catunnaṃ maggavīthīnaṃ anantaraṃ paccekaṃ uppajjantassa maggaphalanibbānapahīnāvasiṭṭhakilesānaṃ",
  "tika-vin07t:637_50": "pañcannaṃ paccavekkhitabbānaṃ vasena ekūnavīsatibhedassa.",
  "tika-vin07t:637_51": "Arahato hi avasiṭṭhakilesābhāvena ekūnavīsatitā.",
  "tika-vin07t:637_52": "Assāti ānāpānakammaṭṭhānikassa.",
  "tika-vin07t:638_0": "Sappītike dve jhāneti pītisahagatāni catukkanaye dve paṭhamadutiyajjhānāni.",
  "tika-vin07t:638_1": "Tassāti tena yoginā.",
  "tika-vin07t:638_2": "Samāpattikkhaṇeti samāpannakkhaṇe.",
  "tika-vin07t:638_3": "Ārammaṇatoti paṭibhāgārammaṇaggahaṇamukhena pīti paṭisaṃviditā hoti,",
  "tika-vin07t:638_4": "ārammaṇassa paṭisaṃviditattā.",
  "tika-vin07t:638_5": "Ārammaṇe hi vidite tabbisayā cittacetasikā dhammā sayaṃ attano paṭisaṃviditā nāma hoti salakkhaṇato sāmaññalakkhaṇato ca pacchā gahaṇe sandehābhāvato.",
  "tika-vin07t:638_6": "Vipassanākkhaṇeti vipassanāpaññāya visayato dassanakkhaṇe.",
  "tika-vin07t:638_7": "Evaṃ pītiṃ aniccādivasena gahaṇameva asammohato pītipaṭisaṃvedanaṃ nāma.",
  "tika-vin07t:639_0": "Dīghaṃ assāsavasenāti dīghassa assāsassa ārammaṇabhūtassa vasena,",
  "tika-vin07t:639_1": "pajānato sā pīti paṭisaṃviditā hotīti sambandho.",
  "tika-vin07t:639_2": "Cittassa ekaggataṃ avikkhepaṃ pajānatoti jhānapariyāpannaṃ avikkhepāpannaṃ nāma cittassekaggataṃ taṃsampayuttāya paññāya pajānato.",
  "tika-vin07t:639_3": "Yatheva hi ārammaṇamukhena pīti paṭisaṃviditā hoti,",
  "tika-vin07t:639_4": "evaṃ taṃsampayuttadhammāpi paṭisaṃviditā eva hontīti.",
  "tika-vin07t:639_5": "Sati upaṭṭhitā hotīti dīghaṃ assāsavasena jhānasampayuttā sati tassa ārammaṇe upaṭṭhitā tadārammaṇajjhānepi upaṭṭhitā nāma hotīti.",
  "tika-vin07t:639_6": "Dīghaṃ passāsavasenātiādīsupi imināva nayena attho veditabbo.",
  "tika-vin07t:639_7": "Evaṃ dassitaṃ pītipaṭisaṃvedanaṃ ārammaṇato asammohato ca vibhāgato dassetuṃ āvajjatotiādi vuttaṃ.",
  "tika-vin07t:639_8": "Tattha āvajjatoti jhānaṃ āvajjantassa.",
  "tika-vin07t:639_9": "Sā pītīti sā jhānapariyāpannā pīti.",
  "tika-vin07t:639_10": "Jānatoti samāpannakkhaṇe ārammaṇamukhena jānato,",
  "tika-vin07t:639_11": "tassa sā pīti paṭisaṃviditā hotīti sambandho.",
  "tika-vin07t:639_12": "Passatoti dassanabhūtena ñāṇena jhānato vuṭṭhāya passantassa.",
  "tika-vin07t:639_13": "Paccavekkhatoti jhānaṃ paccavekkhantassa.",
  "tika-vin07t:639_14": "Cittaṃ adhiṭṭhahatoti “ettakaṃ velaṃ jhānasamaṅgī bhavissāmī”ti jhānacittaṃ adhiṭṭhahantassa.",
  "tika-vin07t:639_15": "Evaṃ pañcannaṃ vasibhāvānaṃ vasena jhānassa pajānanamukhena ārammaṇato pītiyā paṭisaṃvedanā dassitā.",
  "tika-vin07t:639_16": "Adhimuccatoti saddahantassa,",
  "tika-vin07t:639_17": "samathavipassanāvasenāti adhippāyo.",
  "tika-vin07t:639_18": "Vīriyaṃ paggaṇhatotiādīsupi eseva nayo.",
  "tika-vin07t:639_19": "Abhiññeyyanti visiṭṭhāya paññāya jānitabbaṃ catusaccaṃ vipassanāpaññāpubbaṅgamāya maggapaññāya abhijānatotiādi yojanā.",
  "tika-vin07t:639_20": "Evaṃ pariññeyyantiādīsupi parijānatotiādinā yojanā veditabbā.",
  "tika-vin07t:639_21": "Tattha pariññeyyanti dukkhasaccaṃ.",
  "tika-vin07t:639_22": "Avasesapadānīti sukhapaṭisaṃvedī cittasaṅkhārapaṭisaṃvedīti padāni.",
  "tika-vin07t:640_0": "Vedanādayoti ādi-",
  "tika-vin07t:640_1": "saddena saññā gahitā,",
  "tika-vin07t:640_2": "tenāha “dve khandhā”ti.",
  "tika-vin07t:640_3": "Vipassanābhūmidassanatthanti kāyikasukhādisīsena pakiṇṇakasaṅkhāradassanato vuttaṃ samathe kāyikasukhābhāvato.",
  "tika-vin07t:640_4": "Soti passambhanapariyāyena vutto nirodho.",
  "tika-vin07t:640_5": "Vuttanayenāti imassa hi bhikkhuno pubbe apariggahitakāletiādinā kāyasaṅkhāre vuttanayena.",
  "tika-vin07t:640_6": "Pītisīsena vedanā vuttāti pītiapadesena vedanā vuttā,",
  "tika-vin07t:640_7": "sukhaggahaṇato vedanānupassanāpasaṅgatoti adhippāyo.",
  "tika-vin07t:640_8": "Dvīsu cittasaṅkhārapadesūti “cittasaṅkhārapaṭisaṃvedī passambhayaṃ cittasaṅkhāra”nti imesu dvīsu koṭṭhāsesu.",
  "tika-vin07t:640_9": "Saññāsampayuttā vedanāti vedanānupassanābhāvato vuttaṃ.",
  "tika-vin07t:640_10": "Cittapaṭisaṃveditā veditabbāti ārammaṇato asammohatotiādinā vuttanayaṃ sandhāya vuttaṃ.",
  "tika-vin07t:640_11": "Cittanti jhānasampayuttaṃ vipassanāsampayuttañca cittaṃ.",
  "tika-vin07t:640_12": "Āmodetīti sampayuttāya pītiyā jhānavisayāya modeti.",
  "tika-vin07t:640_13": "Vipassanākkhaṇetiādinā vuttabhaṅgānupassanakkhaṇe.",
  "tika-vin07t:641_0": "Ānāpānassatisamādhikathāvaṇṇanānayo niṭṭhito.",
  "tika-vin07t:642_0": "167.",
  "tika-vin07t:642_1": "Yadipi ariyā neva attanāva attānaṃ aññamaññaṃ vā jīvitā voropenti,",
  "tika-vin07t:642_2": "nāpi parehi samādapenti,",
  "tika-vin07t:642_3": "tathāpi yathāvuttehi tīhi pakārehi matānaṃ puthujjanānaṃ antare migalaṇḍikena māritānaṃ ariyapuggalānampi atthitāya “ariyapuggalamissakattā”ti vuttaṃ.",
  "tika-vin07t:642_4": "Atha vā puthujjanakāle attanāva attānaṃ ghātetvā maraṇasamaye vipassanaṃ vaḍḍhetvā ariyamaggaṃ paṭilabhitvā",
  "tika-vin07t:642_5": "matānampi sabbhāvato evaṃ vuttanti gahetabbaṃ.",
  "tika-vin07t:643_0": "Padabhājanīyavaṇṇanā",
  "tika-vin07t:644_0": "172.",
  "tika-vin07t:644_1": "Byañjane ādaraṃ akatvāti jānitvā sañjānitvātiādinā byañjanānurūpaṃ avuttattā vuttaṃ.",
  "tika-vin07t:644_2": "Pāṇoti jānantoti idaṃ manussoti ajānitvāpi kevalaṃ sattasaññāya eva pārājikabhāvadassanatthaṃ vuttaṃ.",
  "tika-vin07t:644_3": "Vadhakacetanāvasena cetetvāti “imaṃ māremī”ti vadhakacetanāya cintetvā.",
  "tika-vin07t:644_4": "Pakappetvāti “vadhāmi na”nti evaṃ cittena paricchinditvā.",
  "tika-vin07t:644_5": "Abhivitaritvāti sanniṭṭhānaṃ katvā,",
  "tika-vin07t:644_6": "tenāha “nirāsaṅkacittaṃ pesetvā”ti.",
  "tika-vin07t:644_7": "Sikhāppatto atthoti sañciccāti pubbakālakiriyāvasena vuttassapi vītikkamabhūtassa aparakālakiriyāyuttadassanena koṭippatto attho.",
  "tika-vin07t:644_8": "Jātiuṇṇā nāma tadahujātaeḷakassa lomaṃ.",
  "tika-vin07t:644_9": "Evaṃ vaṇṇappaṭibhāganti evaṃ vaṇṇasaṇṭhānaṃ.",
  "tika-vin07t:644_10": "Tato vā uddhanti dutiyasattāhādīsu abbudādibhāvappattaṃ sandhāya vuttaṃ.",
  "tika-vin07t:644_11": "Parihīnavegassa santānassa paccayo hotīti sahakārīpaccayo hoti,",
  "tika-vin07t:644_12": "na janako.",
  "tika-vin07t:644_13": "Kammameva hi khaṇe khaṇe uppajjamānānaṃ kammajarūpānaṃ janakapaccayo,",
  "tika-vin07t:644_14": "tañca pavattiyaṃ pubbe uppajjitvā ṭhitaṃ anupahataṃ catusantatirūpaṃ sahakārīpaccayaṃ labhitvāva kātuṃ sakkoti,",
  "tika-vin07t:644_15": "na aññathā,",
  "tika-vin07t:644_16": "yena kenaci virodhipaccayena niruddhacakkhādippasādānaṃ puggalānaṃ vijjamānampi kammaṃ cakkhādikaṃ janetuṃ na sakkotīti siddhameva hoti.",
  "tika-vin07t:645_0": "Atipātentoti atipātento vināsento.",
  "tika-vin07t:645_1": "Vuttapakāramevāti jīvitindriyātipātanavidhānaṃ vuttappakārameva.",
  "tika-vin07t:645_2": "Saraseneva patanasabhāvassa saṇikaṃ patituṃ adatvā atīva pātanaṃ sīghapātanaṃ atipāto,",
  "tika-vin07t:645_3": "pāṇassa atipāto pāṇātipāto.",
  "tika-vin07t:645_4": "Āthabbaṇikāti athabbaṇavedino.",
  "tika-vin07t:645_5": "Athabbaṇanti athabbaṇavedavihitaṃ.",
  "tika-vin07t:645_6": "Mantaṃ payojentīti aloṇabhojanadabbasayanasusānagamanādīhi payogehi mantaṃ parivattenti,",
  "tika-vin07t:645_7": "tena yathicchitapāṇavadhādiphalaṃ upapajjati,",
  "tika-vin07t:645_8": "tasmā taṃ kāyavacīkammesu paviṭṭhaṃ.",
  "tika-vin07t:645_9": "Ītinti pīḷaṃ.",
  "tika-vin07t:645_10": "Upaddavanti tato adhikataraṃ pīḷaṃ.",
  "tika-vin07t:645_11": "Pajjarakanti visamajjaraṃ.",
  "tika-vin07t:645_12": "Sūcikanti sūcīhi viya vijjhamānaṃ sūlaṃ.",
  "tika-vin07t:645_13": "Visūcikanti sasūlaṃ āmātisāraṃ.",
  "tika-vin07t:645_14": "Pakkhandiyanti rattātisāraṃ.",
  "tika-vin07t:645_15": "Vijjaṃ parivattetvāti gandhāravijjādikaṃ attano vijjaṃ katūpacāraṃ mantapaṭhanakkamena parijappitvā.",
  "tika-vin07t:645_16": "Tehīti tehi vatthūhi.",
  "tika-vin07t:645_17": "Payojananti pavattanaṃ.",
  "tika-vin07t:645_18": "Aho vatāyanti ayaṃ taṃ kucchigataṃ.",
  "tika-vin07t:645_19": "Gabbhanti idaṃ kucchigataṃ gabbhaṃ.",
  "tika-vin07t:645_20": "Kulumbassāti gabbhassa,",
  "tika-vin07t:645_21": "kulasseva vā,",
  "tika-vin07t:645_22": "kuṭumbassāti vuttaṃ hoti.",
  "tika-vin07t:645_23": "Bhāvanāmayiddhiyāti adhiṭṭhāniddhiṃ sandhāya vuttaṃ.",
  "tika-vin07t:645_24": "Taṃ tesaṃ icchāmattanti suttatthato na sametīti adhippāyo.",
  "tika-vin07t:645_25": "Athabbaṇiddhivaseneva hi sutte “iddhimā cetovasippatto”ti vuttaṃ,",
  "tika-vin07t:645_26": "na bhāvanāmayiddhivasenāti daṭṭhabbaṃ.",
  "tika-vin07t:646_0": "Itarathāti pariyeseyyāti padassa gavesanamattameva yathārutavasena attho siyā,",
  "tika-vin07t:646_1": "tadā pariyiṭṭhamattena pariyesitvā satthādīnaṃ laddhamattenāti attho.",
  "tika-vin07t:646_2": "Sasanti hiṃsanti etenāti satthanti vadhopakaraṇassa pāsāṇarajjuādino sabbassāpi nāmanti āha laguḷātiādi.",
  "tika-vin07t:646_3": "Laguḷanti muggarassetaṃ adhivacanaṃ.",
  "tika-vin07t:646_4": "Satthasaṅgahoti mātikāyaṃ satthahārakanti ettha vuttasatthasaṅgaho.",
  "tika-vin07t:646_5": "Parato vuttanayattāti parato nigamanavasena vuttassa dutiyapadassa padabhājane vuttanayattā.",
  "tika-vin07t:646_6": "Cittasaddassa atthadīpanatthaṃ vuttoti citta-",
  "tika-vin07t:646_7": "saddassa vicittādianekatthavisayattā itarehi nivattetvā viññāṇatthaṃ niyametuṃ vutto.",
  "tika-vin07t:647_0": "174.",
  "tika-vin07t:647_1": "Kammunā bajjhatīti pāṇātipātakammunā bajjhati,",
  "tika-vin07t:647_2": "taṃ kammamassa siddhanti attho.",
  "tika-vin07t:647_3": "Ubhayathāpīti uddisakānuddisakavasena.",
  "tika-vin07t:647_4": "Pacchā vā tena rogenāti etena anāgatampi jīvitindriyaṃ ārabbha pāṇātipātassa pavattiṃ dasseti.",
  "tika-vin07t:647_5": "Evañca “yadā sakkoti,",
  "tika-vin07t:647_6": "tadā taṃ jīvitā voropehī”ti āṇattiyā cirena samiddhiyampi āṇattikkhaṇeyeva pāṇātipāto.",
  "tika-vin07t:647_7": "Opātakhaṇanādithāvarapayogesu payogakaraṇato pacchā gahitapaṭisandhikassāpi sattassa maraṇe pāṇātipāto ca anāgatārammaṇo upapanno hoti.",
  "tika-vin07t:647_8": "Yaṃ pana sikkhāpadavibhaṅge “pañca sikkhāpadāni paccuppannārammaṇāyevā”ti vuttaṃ,",
  "tika-vin07t:647_9": "taṃ pāṇātipātādito viratiṃ sandhāya vuttaṃ,",
  "tika-vin07t:647_10": "na pāṇātipātādinti gahetabbaṃ.",
  "tika-vin07t:647_11": "Aññacittenāti amāretukāmatācittena.",
  "tika-vin07t:647_12": "Dutiyappahārena maratīti paṭhamappahāraṃ vinā dutiyeneva maratīti attho.",
  "tika-vin07t:647_13": "Paṭhamappahārenevāti paṭhamappahārasamuṭṭhāpakacetanākkhaṇeyevāti attho.",
  "tika-vin07t:647_14": "Kiñcāpi paṭhamappahāro sayameva na sakkoti māretuṃ,",
  "tika-vin07t:647_15": "dutiyaṃ pana labhitvā sakkonto jīvitavināsahetu hoti,",
  "tika-vin07t:647_16": "tasmā paṭhamappahāraṃ vinā maraṇassa asiddhattā “payogo tena ca maraṇa”nti iminā saṃsandanato paṭhamappahāreneva kammabaddho yutto,",
  "tika-vin07t:647_17": "na dutiyena tassa aññacittena dinnattā.",
  "tika-vin07t:647_18": "Yathā cettha,",
  "tika-vin07t:647_19": "evaṃ aññena puggalena dutiyappahāradānādīsu viya.",
  "tika-vin07t:647_20": "Yadi pana dutiyappahāradāyakassāpi puggalassa vadhakacetanā atthi,",
  "tika-vin07t:647_21": "tassāpi attano payogenāpi matattā payogakkhaṇe pāṇātipātoti veditabbaṃ.",
  "tika-vin07t:648_0": "Kammāpattibyattibhāvatthanti ānantariyādikammavibhāgassa pārājikādiāpattivibhāgassa ca pākaṭabhāvatthaṃ.",
  "tika-vin07t:648_1": "“Eḷakaṃ māremī”ti viparītaggahaṇepi “ima”nti yathānipannasseva paramatthato gahitattā yathāvatthukaṃ kammabaddho hotiyevāti āha imaṃ vatthuntiādi.",
  "tika-vin07t:648_2": "Ghātako ca hotīti pāṇātipātakammena baddhoti attho.",
  "tika-vin07t:648_3": "Mātādiguṇamahante ārabbha pavattavadhakacetanāya mahāsāvajjatāya vuttaṃ “idha pana cetanā dāruṇā hotī”ti.",
  "tika-vin07t:649_0": "Lohitakanti lohitamakkhitaṃ.",
  "tika-vin07t:649_1": "Kammaṃ karonteti yuddhakammaṃ karonte.",
  "tika-vin07t:649_2": "Yathādhippāyaṃ gateti yodhaṃ vijjhitvā pitari viddhe,",
  "tika-vin07t:649_3": "yodhaṃ pana avijjhitvā kevalaṃ pitari viddhepi visaṅketo natthiyeva pitaripi vadhakacittassa atthitāya,",
  "tika-vin07t:649_4": "kevalaṃ yodhe viddhepi eseva nayo.",
  "tika-vin07t:649_5": "Ānantariyaṃ pana natthīti pituvisayaṃ pāṇātipātakammaṃ natthīti attho.",
  "tika-vin07t:650_0": "Evaṃ vijjhāti evaṃ pādehi bhūmiyaṃ ṭhatvā evaṃ dhanuṃ gahetvā ākaḍḍhitvātiādinā vijjhanappakārasikkhāpanamukhena āṇāpetīti attho.",
  "tika-vin07t:650_1": "Evaṃ paharāti daḷhaṃ asiṃ gahetvā evaṃ pahara.",
  "tika-vin07t:650_2": "Evaṃ ghātehīti evaṃ kammakāraṇaṃ katvā mārehi.",
  "tika-vin07t:650_3": "Tattakā ubhinnaṃ pāṇātipātāti anuddisitvā yesaṃ kesañci māraṇatthāya ubhohi payogassa katattā vuttaṃ.",
  "tika-vin07t:650_4": "Sace hi āṇāpako “evaṃ viddhe asuko evaṃ maratī”ti saññāya “evaṃ vijjhā”ti āṇāpeti,",
  "tika-vin07t:650_5": "niyamitasseva maraṇe āṇāpakassa kammabaddhoti vadanti.",
  "tika-vin07t:650_6": "Sace āṇatto “asuka”nti niyametvā uddissa saraṃ khipati,",
  "tika-vin07t:650_7": "āṇāpako aniyametvā āṇāpeti,",
  "tika-vin07t:650_8": "āṇāpakassa yesaṃ kesañci maraṇepi kammabaddho,",
  "tika-vin07t:650_9": "āṇattassa pana niyamitamaraṇeyevāti veditabbaṃ.",
  "tika-vin07t:650_10": "Majjheti hatthino piṭṭhino majjhe.",
  "tika-vin07t:650_11": "Etenāti adhiṭṭhahitvā āṇāpetītiādipāḷivacanena.",
  "tika-vin07t:650_12": "Tatthāti āṇattikapayoge.",
  "tika-vin07t:651_0": "Kiñcāpi kiriyāviseso aṭṭhakathāsu anāgato,",
  "tika-vin07t:651_1": "pāḷiyaṃ pana “evaṃ vijjha,",
  "tika-vin07t:651_2": "evaṃ pahara,",
  "tika-vin07t:651_3": "evaṃ ghātehī”ti kiriyāvisesassa parāmaṭṭhattā ācariyaparamparā āgataṃ kiriyāvisesampi pāḷisaṃsandanato gahetvā dassento aparo nayotiādimāha.",
  "tika-vin07t:651_4": "Vijjhananti ususattiādīhi vijjhanaṃ.",
  "tika-vin07t:651_5": "Chedananti asiādīhi hatthapādādicchedanaṃ.",
  "tika-vin07t:651_6": "Bhedananti muggarādīhi sīsādibhedanaṃ dvidhākaraṇaṃ.",
  "tika-vin07t:651_7": "Saṅkhamuṇḍakanti sīsakaṭāhe cammaṃ saha kesehi uppāṭetvā thūlasakkharāhi sīsakaṭāhaṃ ghaṃsitvā saṅkhavaṇṇakaraṇavasena saṅkhamuṇḍakammakaraṇaṃ.",
  "tika-vin07t:651_8": "Evamādīti ādi-",
  "tika-vin07t:651_9": "saddena biḷaṅgathālikādiṃ saṅgaṇhāti.",
  "tika-vin07t:651_10": "Ure paharitvā piṭṭhiyaṃ paharitvā gīvāyaṃ paharitvātiādinā sarīrāvayavappadesesu paharaṇavijjhanādiniyamopi",
  "tika-vin07t:651_11": "kiriyāviseseyeva saṅgayhati aṭṭhakathāsu saṅkhamuṇḍakādisarīrappadesavisayāyapi ghātanāya tattha pavesitattā,",
  "tika-vin07t:651_12": "yaṃ pana sāratthadīpaniyaṃ purato paharitvā mārehītiādikassa aṭṭhakathāpāṭhassa “purimapassādīnampi vatthusabhāgato",
  "tika-vin07t:651_13": "vatthuggahaṇeneva gahaṇanti āha purato paharitvātiādī”ti evamadhippāyakathanaṃ,",
  "tika-vin07t:651_14": "taṃ saṅkhamuṇḍakādikassa sarīrappadese kammakāraṇākaraṇassa aṭṭhakathāya kiriyāvisesavisaye vuttattā na yujjati.",
  "tika-vin07t:651_15": "Yathāṇattaṃ muñcitvā puggalantaramāraṇameva hi vatthuvisaṃvādo,",
  "tika-vin07t:651_16": "na paharituṃ āṇattaṃ sarīrappadesavisaṃvādanaṃ,",
  "tika-vin07t:651_17": "tenāha “vatthuṃ visaṃ vādetvā…pe…",
  "tika-vin07t:651_18": "tato aññaṃ māreti.",
  "tika-vin07t:651_19": "Purato paharitvā mārehīti vā…pe…",
  "tika-vin07t:651_20": "natthi kammabaddho”ti,",
  "tika-vin07t:651_21": "idaṃ pana yathāṇattavatthusmimpi kiriyāvisesavisaṅketena kammabaddhābhāvaṃ dassetuṃ vuttanti paññāyati.",
  "tika-vin07t:651_22": "Tena “vatthuṃ avisaṃvādetvā mārentī”ti ettakameva avatvā “yathāṇattiyā”ti kiriyāvisesaniyamopi dassito,",
  "tika-vin07t:651_23": "itarathā yathāṇattiyāti vacanassa niratthakatāpattito.",
  "tika-vin07t:651_24": "Vatthuniddese ca “vatthūti māretabbo satto”ti ettakameva vuttaṃ,",
  "tika-vin07t:651_25": "na pana “yathāṇattassa paharitabbasarīrappadesopī”ti vuttaṃ.",
  "tika-vin07t:651_26": "Tasmā purato paharaṇādipi kiriyāvisese eva saṅgayhatīti amhākaṃ khanti,",
  "tika-vin07t:651_27": "vīmaṃsitvā gahetabbaṃ.",
  "tika-vin07t:651_28": "Vatthuvisesenāti mātuādimatasattavisesena.",
  "tika-vin07t:651_29": "Kammavisesoti ānantariyādikammaviseso.",
  "tika-vin07t:651_30": "Āpattivisesoti pārājikādiāpattiviseso.",
  "tika-vin07t:652_0": "Yadā kadāci pubbaṇheti āṇattadivasato aññassapi yassa kassaci divasassa pubbaṇhe.",
  "tika-vin07t:652_1": "Etaṃ gāme ṭhitanti gāmo puggalaniyamanatthaṃ vutto,",
  "tika-vin07t:652_2": "na okāsaniyamanatthaṃ,",
  "tika-vin07t:652_3": "tasmā “yattha katthaci māreti,",
  "tika-vin07t:652_4": "natthi visaṅketo”ti vuttaṃ,",
  "tika-vin07t:652_5": "etena kālokāsaāvudhaiayāpathakiriyāvisesānaṃ niyamicchāya asati yena kenaci pakārena maraṇameva icchantassa",
  "tika-vin07t:652_6": "āṇāpakassa mukhāruḷhavasena vuttassa desakālādiniyamassa visaṅketepi kammabaddhoyevāti ñāpitaṃ hoti.",
  "tika-vin07t:652_7": "Yo pana cittena yattha katthaci yadā kadāci yena kenaci pakārena maraṇameva icchantopi kālādivisaṅketena",
  "tika-vin07t:652_8": "akusalato codanato vā muccitukāmo lesena kālādiniyamaṃ karoti,",
  "tika-vin07t:652_9": "tassa manussaviggahapārājikato pariyāyena amuccanato kālādivisaṅketepi kammabaddhovāti gahetvā vicāraṇato gahetabbaṃ,",
  "tika-vin07t:652_10": "keci panetaṃ na icchanti,",
  "tika-vin07t:652_11": "vīmaṃsitabbaṃ.",
  "tika-vin07t:652_12": "Tuṇḍenāti aggakoṭiyā.",
  "tika-vin07t:652_13": "Tharunāti khaggamuṭṭhinā.",
  "tika-vin07t:652_14": "Etaṃ gacchantanti gamanena puggalova niyamito,",
  "tika-vin07t:652_15": "na iriyāpatho,",
  "tika-vin07t:652_16": "tenāha “natthi visaṅketa”nti.",
  "tika-vin07t:653_0": "“Dīghaṃ mārehī”ti vuttepi dīghasaṇṭhānānaṃ bahubhāvato “itthannāmaṃ evarūpañca dīgha”nti aññesaṃ asādhāraṇalakkhaṇena",
  "tika-vin07t:653_1": "aniddiṭṭhattā “aniyametvā āṇāpetī”ti vuttaṃ,",
  "tika-vin07t:653_2": "tenevāha “yaṃ kiñci tādisaṃ māremī”ti.",
  "tika-vin07t:653_3": "Ettha ca cittena bahūsu dīghasaṇṭhānesu ekaṃ niyametvā vuttepi vācāya aniyamitattā aññasmiṃ tādise mārite natthi visaṅketoti vadanti.",
  "tika-vin07t:653_4": "Attānaṃ muñcitvā parapāṇimhi pāṇasaññitālakkhaṇassa aṅgassa abhāvato nevatthi pāṇātipātoti āha “āṇāpako muccatī”ti.",
  "tika-vin07t:653_5": "Attānaṃ uddissa “asukaṭṭhāne nisinna”nti okāsaniyame tasmiṃ padese nisinnassa yassa kassaci jīvitindriyaṃ",
  "tika-vin07t:653_6": "ārabbha vadhakacittaṃ uppajjatīti vuttaṃ “neva vadhako muccati na āṇāpako”ti.",
  "tika-vin07t:653_7": "Okāsañhi niyametvā niddisanto tasmiṃ okāse nisinnaṃ māretukāmo hoti,",
  "tika-vin07t:653_8": "sayaṃ pana tadā tattha natthi,",
  "tika-vin07t:653_9": "tasmā okāsena saha tattha nisinnasseva jīvitindriyaṃ ārammaṇaṃ hoti,",
  "tika-vin07t:653_10": "na attanoti gahetabbaṃ.",
  "tika-vin07t:653_11": "Sace pana sayaṃ tattheva nisīditvā attano nisinnaṭṭhānameva niyametvā “mārehī”ti vuttepi añño tattha nisinno māriyati,",
  "tika-vin07t:653_12": "tassāpi attanopi jīvitaṃ ārabbha vadhakacetanā pavattati,",
  "tika-vin07t:653_13": "parasmiṃ tattha mārite āṇāpakassa kammabaddhoti gahetabbaṃ.",
  "tika-vin07t:653_14": "Evarūpe ṭhāne cittappavattiniyamo buddhavisayo,",
  "tika-vin07t:653_15": "na aññesaṃ visayoti āha “tasmā ettha na anādariyaṃ kātabba”nti.",
  "tika-vin07t:654_0": "Evaṃ āṇāpentassa ācariyassa tāva dukkaṭanti sace āṇattiko yathādhippāyaṃ na gacchati,",
  "tika-vin07t:654_1": "ācariyassa āṇattikkhaṇe dukkaṭaṃ.",
  "tika-vin07t:654_2": "Sace pana so yathādhippāyaṃ gacchati,",
  "tika-vin07t:654_3": "yaṃ parato thullaccayaṃ vuttaṃ,",
  "tika-vin07t:654_4": "āṇattikkhaṇe tadeva hoti.",
  "tika-vin07t:654_5": "Atha so avassaṃ ghāteti,",
  "tika-vin07t:654_6": "yaṃ parato “āpatti sabbesaṃ pārājikassā”ti vuttaṃ,",
  "tika-vin07t:654_7": "tato imassa āṇattikkhaṇeyeva pārājikaṃ hoti,",
  "tika-vin07t:654_8": "na dukkaṭathullaccayānīti gahetabbaṃ.",
  "tika-vin07t:654_9": "Tesampi dukkaṭanti buddharakkhitādīnampi ārocanapaccayā dukkaṭaṃ,",
  "tika-vin07t:654_10": "idañca yathāṇattivasena saṅgharakkhitassa jīvitā voropane asati yujjati,",
  "tika-vin07t:654_11": "voropane sati tesampi ārocanakkhaṇeyeva pārājikaṃ.",
  "tika-vin07t:654_12": "Paṭiggahitamatteti idaṃ avassaṃ paṭiggahaṇasabhāvadīpanatthaṃ vuttaṃ,",
  "tika-vin07t:654_13": "na paṭiggahitakkhaṇeyeva thullaccayanti dassanatthaṃ.",
  "tika-vin07t:654_14": "Sace hi so avassaṃ paṭiggahessati,",
  "tika-vin07t:654_15": "kammaṃ pana na nipphādessati,",
  "tika-vin07t:654_16": "tadā ācariyassa āṇattikkhaṇeyeva thullaccayaṃ hotīti daṭṭhabbaṃ.",
  "tika-vin07t:655_0": "Mūlaṭṭhasseva dukkaṭanti idaṃ mahāaṭṭhakathāyaṃ āgatanayadassanamattaṃ,",
  "tika-vin07t:655_1": "na panetaṃ attanā adhippetaṃ,",
  "tika-vin07t:655_2": "tenāha evaṃ santetiādi,",
  "tika-vin07t:655_3": "evaṃ mahāaṭṭhakathāyaṃ vuttanayena atthe satīti attho.",
  "tika-vin07t:655_4": "Paṭiggahaṇe āpattiyeva na siyāti vadhakassa “sādhu suṭṭhū”ti maraṇapaṭiggahaṇe dukkaṭāpatti neva siyā,",
  "tika-vin07t:655_5": "evaṃ anoḷārikavisayepi tāva dukkaṭaṃ,",
  "tika-vin07t:655_6": "kimaṅgaṃ pana maraṇapaṭiggahaṇeti dassanatthaṃ sañcarittapaṭiggahaṇādi nidassitaṃ.",
  "tika-vin07t:655_7": "“Aho vata itthannāmo hato assā”ti evaṃ maraṇābhinandanadassanatthaṃ sañcarittapaṭiggahaṇādibhinandane",
  "tika-vin07t:655_8": "dukkaṭe sati pageva “ahaṃ taṃ māressāmī”ti maraṇapaṭiggahaṇeti adhippāyo.",
  "tika-vin07t:655_9": "Paṭiggaṇhantassevetaṃ dukkaṭanti avadhāraṇena saṅgharakkhitassa paṭiggahaṇapaccayā mūlaṭṭhassa nattheva āpattīti dasseti,",
  "tika-vin07t:655_10": "visaṅketattā paṭhamaṃ āṇattadukkaṭamevassa hoti.",
  "tika-vin07t:655_11": "Keci pana “mūlaṭṭhassāpi dukkaṭamevā”ti vadanti,",
  "tika-vin07t:655_12": "taṃ na yuttaṃ ekena payogena dvinnaṃ dukkaṭānaṃ asambhavā.",
  "tika-vin07t:655_13": "Purimanayeti samanantarātīte avisakkiyadūtaniddese.",
  "tika-vin07t:655_14": "Etanti dukkaṭaṃ.",
  "tika-vin07t:655_15": "Okāsābhāvenāti mūlaṭṭhassa thullaccayassa vuccamānattā paṭiggaṇhantassa dukkaṭaṃ na vuttaṃ okāsābhāvena,",
  "tika-vin07t:655_16": "na pana āpattiabhāvatoti adhippāyo.",
  "tika-vin07t:656_0": "175.",
  "tika-vin07t:656_1": "Sayaṃ saṅghattherattā “upaṭṭhānakāle”ti vuttaṃ.",
  "tika-vin07t:656_2": "Vācāya vācāya dukkaṭanti “yo koci mama vacanaṃ sutvā imaṃ māretū”ti iminā adhippāyena avatvā kevalaṃ",
  "tika-vin07t:656_3": "maraṇābhinandanavaseneva vuttattā corāpi nāma taṃ na hanantītiādivācāyapi dukkaṭameva vuttaṃ.",
  "tika-vin07t:656_4": "Dvinnaṃ uddissāti dve uddissa,",
  "tika-vin07t:656_5": "dvinnaṃ vā maraṇaṃ uddissa.",
  "tika-vin07t:656_6": "Ubho uddissa maraṇaṃ saṃvaṇṇentassa payogasamuṭṭhāpikāya cetanāya ekattepi “dve pāṇātipātā”ti vattabbatāsaṅkhātaṃ",
  "tika-vin07t:656_7": "balavabhāvaṃ āpajjitvā paṭisandhipavattīsu mahāvipākattā “akusalarāsī”ti vuttaṃ,",
  "tika-vin07t:656_8": "bahū uddissa maraṇasaṃvaṇṇanepi eseva nayo.",
  "tika-vin07t:656_9": "Tattakā pāṇātipātāti yattakā saṃvaṇṇanaṃ sutvā marissanti,",
  "tika-vin07t:656_10": "tattakānampi vattamānaṃ anāgatañca jīvitindriyaṃ sabbaṃ ālambitvāva cetanāya pavattanato tattakā pāṇātipātā honti,",
  "tika-vin07t:656_11": "tattakāhi cetanāhi dātabbaṃ pavattivipākaṃ ekāva sā cetanā dātuṃ sakkotīti attho,",
  "tika-vin07t:656_12": "paṭisandhivipākaṃ pana sayañca pubbāparacetanā ca ekekameva dātuṃ sakkotīti gahetabbaṃ.",
  "tika-vin07t:657_0": "176.",
  "tika-vin07t:657_1": "Yesaṃ hatthatoti yesaṃ ñātakapavāritādīnaṃ hatthato,",
  "tika-vin07t:657_2": "idañca bhikkhuno rūpiyamūlassa abhāvaṃ sandhāya vuttaṃ,",
  "tika-vin07t:657_3": "attanova dhanañce,",
  "tika-vin07t:657_4": "sayameva mūlaṃ gahetvā muñcati,",
  "tika-vin07t:657_5": "mūlaṃ pana aggahetvāpi potthakassa potthakasāmino santakattāpādanamevettha pamāṇanti gahetabbaṃ.",
  "tika-vin07t:657_6": "Lekhādassanakotūhalakāti sundarakkharaṃ disvā vā “kīdisaṃ nu kho potthaka”nti vā oloketukāmā.",
  "tika-vin07t:658_0": "Pāṇātipātassa payogattāti sarīrato pāṇaviyojanassa niṭṭhāpakapayogattā.",
  "tika-vin07t:658_1": "Opātakhaṇanatthaṃ pana kudālādiatthāya ayobījasamuṭṭhāpanatthaṃ akappiyapathaviṃ vā kudāladaṇḍādīnaṃ atthāya bhūtagāmaṃ vikopentassa pācittiyameva.",
  "tika-vin07t:658_2": "Pāṇātipātapayogattābhāvā adinnādānapubbapayaoge viya dutiyapariyesanādīsupi ettha dukkaṭaṭṭhāne dukkaṭaṃ,",
  "tika-vin07t:658_3": "musāvādādipācittiyaṭṭhāne pācittiyamevāti gahetabbaṃ.",
  "tika-vin07t:658_4": "Pamāṇeti attanā sallakkhite pamāṇe.",
  "tika-vin07t:658_5": "Tacchetvāti unnatappadesaṃ tacchetvā.",
  "tika-vin07t:658_6": "Paṃsupacchinti sabbantimaṃ paṃsupacchiṃ.",
  "tika-vin07t:658_7": "Ettakaṃ alanti niṭṭhāpetukāmatāya sabbantimapayaogasādhikā cetanā sanniṭṭhāpakacetanā,",
  "tika-vin07t:658_8": "mahāaṭṭhakathāyaṃ “ekasmiṃ divase avūpasanteneva payogena khaṇitvā niṭṭhāpentaṃ sandhāya sabbantimā sanniṭṭhāpakacetanā vuttā,",
  "tika-vin07t:658_9": "itarāsu pana aṭṭhakathāsu “imasmiṃ patitvā marantū”ti adhippāyena ekasmiṃ divase kiñci khaṇitvā aparasmimpi",
  "tika-vin07t:658_10": "divase tato kiñci kiñci khaṇitvā niṭṭhāpentaṃ sandhāya vuttanti evaṃ aṭṭhakathānaṃ aññamaññavirodho ñātabbo.",
  "tika-vin07t:658_11": "Attano dhammatāyāti ajānitvā,",
  "tika-vin07t:658_12": "pakkhalitvā vā.",
  "tika-vin07t:658_13": "Arahantāpi saṅgahaṃ gacchantīti aññehi pātiyamānānaṃ amaritukāmānampi arahantānaṃ maraṇaṃ sambhavatīti vuttaṃ.",
  "tika-vin07t:658_14": "Purimanayeti “maritukāmā idha marissantī”ti vuttanaye.",
  "tika-vin07t:658_15": "Visaṅketoti maritukāmānaṃ māretukāmānañca uddissa khatattā amaritukāmānaṃ maraṇe kammabaddho natthīti attho.",
  "tika-vin07t:659_0": "Tattha patitaṃ bahi nīharitvāti idaṃ tattha patanapaccayā maraṇassa pavattattā vuttaṃ.",
  "tika-vin07t:659_1": "Āvāṭe patitvā thokaṃ cirāyitvā gacchantaṃ gahetvā mārite tattha patitarogena pīḷitassa gacchato pakkhalitvā",
  "tika-vin07t:659_2": "pāsāṇādīsu patanenāpi maraṇepi opātakhaṇako na muccatīti veditabbaṃ.",
  "tika-vin07t:659_3": "Amaritukāmā vāti adhippāyassa sambhavato opapātike uttarituṃ asakkuṇitvā matepi pārājikaṃ vuttaṃ.",
  "tika-vin07t:659_4": "“Nibbattitvā”ti vuttattā patanaṃ na dissatīti ce?",
  "tika-vin07t:659_5": "Tatthassa nibbattiyeva patananti natthi virodho.",
  "tika-vin07t:659_6": "Yasmā mātuyā patitvā parivattitaliṅgāya matāya so mātughātako hoti,",
  "tika-vin07t:659_7": "na kevalaṃ manussapurisaghātako,",
  "tika-vin07t:659_8": "tasmā patitasseva vasena āpattīti adhippāyena “patanarūpaṃ pamāṇa”nti vuttaṃ,",
  "tika-vin07t:659_9": "idaṃ pana akāraṇaṃ “liṅge parivattepi ekasantānattassa avigatattā.",
  "tika-vin07t:659_10": "Manussabhūtaṃ mātaraṃ vā pitaraṃ vā api parivattaliṅgaṃ jīvitā voropentassa kammaṃ ānantariya”nti hi aṭṭhakathāyaṃ vuttaṃ.",
  "tika-vin07t:659_11": "Yena pana sabhāvena sattā jāyanti,",
  "tika-vin07t:659_12": "teneva maranti,",
  "tika-vin07t:659_13": "sova tesaṃ rūpantaraggahaṇepi sabhāvoti “maraṇarūpameva pamāṇaṃ,",
  "tika-vin07t:659_14": "tasmā pācittiya”nti vutto.",
  "tika-vin07t:659_15": "Pacchimo vādo pamāṇaṃ,",
  "tika-vin07t:659_16": "evaṃ sante pāḷiyaṃ “yakkho vā peto vā tiracchānagatamanussaviggaho vā tasmiṃ patati,",
  "tika-vin07t:659_17": "āpatti dukkaṭassa.",
  "tika-vin07t:659_18": "Patite dukkhā vedanā uppajjati,",
  "tika-vin07t:659_19": "āpatti dukkaṭassa. Marati,",
  "tika-vin07t:659_20": "āpatti thullaccayassā”ti kasmā vuttanti ce?",
  "tika-vin07t:659_21": "Nāyaṃ doso.",
  "tika-vin07t:659_22": "“Yakkho vā peto vā”ti hi paṭhamaṃ sakarūpaṃ dassetvā rūpantaraṃ gahetvāpi ṭhiteyeva yakkhapete dassetuṃ “tiracchānagatamanussaviggaho vā”ti vuttaṃ.",
  "tika-vin07t:659_23": "Tasmā tiracchānagataviggaho manussaviggaho vā yakkho vā peto vāti evamettha yojanā kātabbā.",
  "tika-vin07t:659_24": "Keci pana “manussaviggahena ṭhitatiracchānagatānaṃ āveṇikaṃ katvā thullaccayaṃ vuttaṃ viya dissatī”ti vadanti,",
  "tika-vin07t:659_25": "taṃ na yuttaṃ tiracchāno vā manussaviggahoti vattabbato,",
  "tika-vin07t:659_26": "aṭṭhakathāsu ca imassa visesassa avuttattā.",
  "tika-vin07t:659_27": "Yakkhapetarūpena matepi eseva nayoti iminā maraṇarūpasseva pamāṇattā thullaccayaṃ atidisati.",
  "tika-vin07t:660_0": "Mudhāti amūlena.",
  "tika-vin07t:660_1": "So niddosoti tena tattha katapayogassa abhāvato,",
  "tika-vin07t:660_2": "yadi pana sopi tattha kiñci karoti,",
  "tika-vin07t:660_3": "na muccati evāti dassento evaṃ patitātiādimāha.",
  "tika-vin07t:660_4": "Tattha evanti evaṃ mayā kateti attho.",
  "tika-vin07t:660_5": "Na nassissantīti adassanaṃ na gamissanti,",
  "tika-vin07t:660_6": "na palāyissantīti adhippāyo.",
  "tika-vin07t:660_7": "Suuddharā vā bhavissantīti idaṃ gambhīrassa opātassa pūraṇe payojanadassanaṃ.",
  "tika-vin07t:660_8": "Uttāne kate opāte sīghaṃ amhehi gahetvā māretuṃ suuddharā bhavissantīti adhippāyo.",
  "tika-vin07t:660_9": "Vippaṭisāre uppanneti mūlaṭṭhaṃ sandhāya vuttaṃ.",
  "tika-vin07t:660_10": "Yadi pana pacchimopi labhitvā tattha vuttappakāraṃ kiñci katvā puna vippaṭisāre uppanne evaṃ karoti,",
  "tika-vin07t:660_11": "tassāpi eseva nayo.",
  "tika-vin07t:660_12": "Jātapathavī jātāti īdise puna aññena opāte khate tadā muccatīti dassanatthaṃ vuttaṃ,",
  "tika-vin07t:660_13": "jātapathavīsadisaṃ katvā puna suṭṭhu koṭṭetvā daḷhataraṃ pūritepi muccatiyevāti gahetabbaṃ.",
  "tika-vin07t:661_0": "Thaddhataranti thirakaraṇatthaṃ aparāparāya pāsayaṭṭhiyā saddhiṃ bandhitvā vā tameva vā sithilabhūtapāsaṃ thaddhataraṃ bandhitvā ṭhapeti.",
  "tika-vin07t:661_1": "Khāṇukanti pāsayaṭṭhibandhanakhāṇukaṃ.",
  "tika-vin07t:661_2": "Tatthajātakayaṭṭhiṃ chinditvā muccatīti idaṃ araññe yathāṭhitameva daṇḍaṃ mūle acchinditvā pāsabandhanayoggaṃ",
  "tika-vin07t:661_3": "katvā ṭhapitattā tattha aññopi koci pāsaṃ bandheyya,",
  "tika-vin07t:661_4": "mūlaṭṭho na muccati,",
  "tika-vin07t:661_5": "taṃ pana mūlepi chinditvā khaṇḍākhaṇḍaṃ katvā muccatīti dassanatthaṃ vuttaṃ.",
  "tika-vin07t:661_6": "Rajjuketi vākehi ekavāraṃ vaṭṭitarajjuke.",
  "tika-vin07t:661_7": "Sayaṃ vaṭṭitanti tanukavaṭṭitaṃ diguṇatiguṇatāpādanena attanā vaṭṭitaṃ.",
  "tika-vin07t:661_8": "Ubbaṭṭetvāti pākatikaṃ katvā.",
  "tika-vin07t:661_9": "Gopentopīti hīraṃ hīraṃ katvā gopentopi.",
  "tika-vin07t:662_0": "177.",
  "tika-vin07t:662_1": "Ālambanarukkho vāti tatthajātakaṃ sandhāya vuttaṃ.",
  "tika-vin07t:662_2": "Tadatthameva katvāti māraṇatthameva ayobījasamuṭṭhāpanādinā vāsiādiṃ satthaṃ kāretvā.",
  "tika-vin07t:662_3": "Pākatikanti aññehi kataṃ pakatisatthameva labhitvā mūlaṭṭhena ṭhapitaṃ hotīti attho.",
  "tika-vin07t:662_4": "Muccatīti mūlaṭṭho muccati.",
  "tika-vin07t:662_5": "Visamaṇḍalanti mañcapīṭhādīsu ālittaṃ visamaṇḍalaṃ.",
  "tika-vin07t:663_0": "Vatvā asiṃ upanikkhipatīti ettha mukhena avatvā manasāva cintetvā upanikkhipanepi eseva nayo.",
  "tika-vin07t:663_1": "Purimanayenāti yesaṃ hatthato mūlaṃ gahitantiādinā.",
  "tika-vin07t:663_2": "Visabhāgarogo nāma kuṭṭhādivirūpabhāvato,",
  "tika-vin07t:663_3": "gaṇḍapīḷakādi vā jīvitappavattiyā paccanīkattā.",
  "tika-vin07t:664_0": "178.",
  "tika-vin07t:664_1": "Manāpiyepi eseva nayoti etena manāpiyaṃ rūpaṃ upasaṃharatīti ettha yaṃ vā manāparūpaṃ,",
  "tika-vin07t:664_2": "tassa samīpe ṭhapeti,",
  "tika-vin07t:664_3": "attanā vā manāpiyena rūpena samannāgato tiṭṭhatītiādi yojetabbanti dasseti.",
  "tika-vin07t:664_4": "Alaṅkaritvā upasaṃharatīti “alābhakena sussitvā maratū”ti iminā adhippāyena upasaṃharati,",
  "tika-vin07t:664_5": "teneva “sace uttasitvā marati,",
  "tika-vin07t:664_6": "visaṅketo”ti vuttaṃ.",
  "tika-vin07t:664_7": "Alābhakena sussitvā maratīti ettha pārājikoti pāṭhaseso daṭṭhabbo.",
  "tika-vin07t:664_8": "Mahākacchu nāma valliphalaviseso,",
  "tika-vin07t:664_9": "yassa majjārapādasseva saṇṭhānaṃ dukkhasamphassāni sukhumalomāni ca honti.",
  "tika-vin07t:664_10": "Haṃsapupphanti haṃsādīnaṃ pakkhalomaṃ sandhāya vadanti.",
  "tika-vin07t:664_11": "Attano dhammatāya marati,",
  "tika-vin07t:664_12": "anāpattīti pārājikaṃ sandhāya vuttaṃ dukkaṭā na muccanato.",
  "tika-vin07t:665_0": "179.",
  "tika-vin07t:665_1": "Asañciccāti idaṃ maraṇasaṃvattanikaupakkamassa asallakkhaṇaṃ sandhāya vuttanti āha iminā upakkamenātiādi.",
  "tika-vin07t:665_2": "Ajānantassāti idaṃ pana maraṇasaṃvattanikavisādiupakkamakaraṇassa ajānanaṃ sandhāya vuttanti āha iminā ayaṃ marissatītiādi.",
  "tika-vin07t:665_3": "Na maraṇādhippāyassāti idaṃ dukkhuppādakaṃ upakkamanti jānantassāpi maraṇādhippāyassa abhāvaṃ sandhāya vuttanti āha maraṇaṃ anicchantassātiādi.",
  "tika-vin07t:665_4": "Anuppabandhābhāvāti domanassavīthīnaṃ nirantarappavattiabhāvā.",
  "tika-vin07t:666_0": "Padabhājanīyavaṇṇanānayo niṭṭhito.",
  "tika-vin07t:667_0": "Vinītavatthuvaṇṇanā",
  "tika-vin07t:668_0": "180.",
  "tika-vin07t:668_1": "Vohāravasenāti pubbabhāgavohāravasena,",
  "tika-vin07t:668_2": "maraṇādhippāyassa sanniṭṭhāpakacetanākkhaṇe karuṇāya abhāvato kāruññena pāse baddhasūkaramocanaṃ viya na hotīti adhippāyo.",
  "tika-vin07t:668_3": "“Yathāyunā”ti vuttamevatthaṃ “yathānusandhinā”ti pariyāyantarena vuttaṃ.",
  "tika-vin07t:668_4": "Heṭṭhā kismiñci vijjamāne sāṭakaṃ valiṃ gaṇhātīti āha “yasmiṃ vali na paññāyatī”ti.",
  "tika-vin07t:668_5": "Paṭivekkhaṇañcetaṃ gihīnaṃ santake evāti daṭṭhabbaṃ.",
  "tika-vin07t:668_6": "Pāḷiyaṃ musale ussiteti aññamaññaṃ upatthambhetvā dvīsu musalesu bhittiṃ apassāya ṭhapitesūti attho.",
  "tika-vin07t:668_7": "Udukkhalabhaṇḍikanti udukkhalatthāya ānītaṃ dārubhaṇḍaṃ.",
  "tika-vin07t:668_8": "Paribandhanti bhojanaparibandhaṃ,",
  "tika-vin07t:668_9": "bhojanantarāyanti vuttaṃ hoti.",
  "tika-vin07t:669_0": "181.",
  "tika-vin07t:669_1": "Aggakārikanti ettha kārika-",
  "tika-vin07t:669_2": "saddassa bhāvavacanattā “aggakiriya”nti atthaṃ vatvāpi yasmā kiriyaṃ dātuṃ na sakkā,",
  "tika-vin07t:669_3": "tasmā dānasaṅkhātāya aggakiriyāya yuttapiṇḍapātameva idha upacārayuttiyā aggakiriyāti gahetabbanti āha paṭhamaṃ laddhapiṇḍapātantiādi.",
  "tika-vin07t:670_0": "182- 3.",
  "tika-vin07t:670_1": "Daṇḍamuggaranikhādanavemādīnaṃ vasenāti ettha daṇḍo nāma dīghadaṇḍo.",
  "tika-vin07t:670_2": "Muggaro nāma rasso.",
  "tika-vin07t:670_3": "Vemaṃ nāma tantavāyānaṃ vatthavāyanaupakaraṇaṃ,",
  "tika-vin07t:670_4": "yena vītaṃ tantaṃ ghaṭṭenti.",
  "tika-vin07t:670_5": "Vibhattibyattayenāti vibhattivipariṇāmena.",
  "tika-vin07t:670_6": "Visesādhigamoti samādhi vipassanā ca.",
  "tika-vin07t:670_7": "Visesādhigamanti lokuttaradhammapaṭilābhaṃ.",
  "tika-vin07t:670_8": "Byākaritvāti ārocetvā,",
  "tika-vin07t:670_9": "idañca visesassa adhigatabhāvadassanatthaṃ vuttaṃ.",
  "tika-vin07t:670_10": "Adhigatavisesā hi diṭṭhānugatiāpajjanatthaṃ lajjībhikkhūnaṃ avassaṃ adhigamaṃ byākaronti,",
  "tika-vin07t:670_11": "adhigatavisesena pana abyākaritvāpi āhāraṃ upacchindituṃ na vaṭṭati,",
  "tika-vin07t:670_12": "adhigamantarāyavinodanatthameva āhārūpacchedassa anuññātattā tadadhigame so na kātabbova.",
  "tika-vin07t:670_13": "Kiṃ panādhigamaṃ ārocetuṃ vaṭṭatīti āha sabhāgānantiādi.",
  "tika-vin07t:670_14": "Bhaṇḍakaṃ vā dhovantāti cīvaraṃ vā dhovantā.",
  "tika-vin07t:670_15": "Dhovanadaṇḍakanti cīvaradhovanadaṇḍaṃ.",
  "tika-vin07t:671_0": "185.",
  "tika-vin07t:671_1": "Maddāpetvā pāteti,",
  "tika-vin07t:671_2": "visaṅketoti yathāṇattiyā akatattā vuttaṃ,",
  "tika-vin07t:671_3": "yadi pana āṇāpako maddanampi maddāpanampi sandhāya vohāravasena “madditvā pātehī”ti vadati,",
  "tika-vin07t:671_4": "visaṅketo natthīti veditabbaṃ.",
  "tika-vin07t:671_5": "“Maraṇavaṇṇaṃ vā saṃvaṇṇeyyā”ti vuttattā āha “pariyāyo nāma natthī”ti,",
  "tika-vin07t:671_6": "pariyāyena āpattimokkho na hotīti adhippāyo.",
  "tika-vin07t:671_7": "Avijāyanatthāya gabbhaggahaṇato puretarameva bhesajjaṃ dentassa kucchiyaṃ uppajjitvā gabbho vinassatīti",
  "tika-vin07t:671_8": "iminā adhippāyena dinne tathāmarantānaṃ vasena kammabaddho,",
  "tika-vin07t:671_9": "kucchiyaṃ na uppajjissatīti iminā adhippāyena dinne uppajjitvā maratu vā mā vā,",
  "tika-vin07t:671_10": "nevatthi kammabaddho.",
  "tika-vin07t:672_0": "Sahadhammikānanti ekassa satthu sāsane sahasikkhamānadhammānaṃ,",
  "tika-vin07t:672_1": "sahadhamme vā sikkhāpade sikkhanabhāvena niyuttānaṃ.",
  "tika-vin07t:672_2": "Samasīlasaddhānantiādinā dussīlānaṃ bhinnaladdhikānañca akātumpi labbhatīti dasseti.",
  "tika-vin07t:672_3": "Ñātakapavāritaṭṭhānatoti attano tesaṃ vā ñātakapavāritaṭṭhānato.",
  "tika-vin07t:672_4": "Ariyehi akatā ayuttavasena akatapubbā viññatti akataviññatti.",
  "tika-vin07t:673_0": "Paṭiyādiyatīti sampādiyati.",
  "tika-vin07t:673_1": "Akātuṃ na vaṭṭatīti ettha dukkaṭaṃ vadanti,",
  "tika-vin07t:673_2": "ayuttatāvaseneva panettha akaraṇapaṭikkhepo yutto,",
  "tika-vin07t:673_3": "na āpattivasenāti gahetabbaṃ.",
  "tika-vin07t:673_4": "Yāva ñātakā passantīti yāva tassa ñātakā passanti.",
  "tika-vin07t:674_0": "Pitubhaginī pitucchā.",
  "tika-vin07t:674_1": "Mātubhātā mātulo.",
  "tika-vin07t:674_2": "Nappahontīti kātuṃ na sakkonti.",
  "tika-vin07t:674_3": "Na yācantīti lajjāya na yācanti.",
  "tika-vin07t:674_4": "“Ābhogaṃ katvā”ti vuttattā aññathā dentassa āpattiyeva.",
  "tika-vin07t:674_5": "Keci pana “ābhogaṃ akatvāpi dātuṃ vaṭṭatī”ti vadanti,",
  "tika-vin07t:674_6": "taṃ na yuttaṃ bhesajjakaraṇassa pāḷiyaṃ “anāpatti bhikkhu pārājikassa,",
  "tika-vin07t:674_7": "āpatti dukkaṭassā”ti evaṃ antarāpattidassanavasena sāmaññato paṭikkhittattā,",
  "tika-vin07t:674_8": "aṭṭhakathāyaṃ avuttappakārena karontassa sutteneva āpatti siddhāti daṭṭhabbā,",
  "tika-vin07t:674_9": "teneva aṭṭhakathāyampi “tesaññeva santaka”ntiādi vuttaṃ.",
  "tika-vin07t:674_10": "Aññesanti asālohitānaṃ,",
  "tika-vin07t:674_11": "tenāha etesaṃ puttaparamparāyātiādi.",
  "tika-vin07t:674_12": "Kulaparivaṭṭoti kulasmiṃ ñātiparamparā.",
  "tika-vin07t:674_13": "Bhesajjaṃ karontassāti yathāvuttavidhinā karontassa,",
  "tika-vin07t:674_14": "“tāvakālikaṃ dassāmī”ti ābhogaṃ akatvā dentassāpi pana antarāpatti dukkaṭaṃ vinā micchājīvaṃ vā kuladūsanaṃ vā na hotiyeva, tenāha –",
  "tika-vin07t:674_15": "“vejjakammaṃ vā kuladūsakāpatti vā na hotī”ti.",
  "tika-vin07t:674_16": "Ñātakānañhi santakaṃ yācitvāpi gahetuṃ vaṭṭati,",
  "tika-vin07t:674_17": "tasmā tattha kuladūsanādi na siyā.",
  "tika-vin07t:674_18": "Sabbapadesūti “cūḷamātuyā”tiādīsu sabbapadesu.",
  "tika-vin07t:675_0": "Upajjhāyassa āharāmāti idaṃ upajjhāyena “mama ñātakānaṃ bhesajjaṃ āharathā”ti āṇattehi kattabbavidhidassanatthaṃ vuttaṃ,",
  "tika-vin07t:675_1": "iminā ca sāmaṇerādīnaṃ apaccāsāyapi parajanassa bhesajjakaraṇaṃ na vaṭṭatīti dasseti.",
  "tika-vin07t:675_2": "Vuttanayena pariyesitvāti iminā “bhikkhācāravattena vā”ti iminā,",
  "tika-vin07t:675_3": "“ñātisāmaṇerehī”ti iminā ca vuttamatthaṃ atidisati.",
  "tika-vin07t:675_4": "Apaccāsīsantenāti āgantukacorādīnaṃ karontenāpi “manussā nāma upakārakā hontī”ti attano tehi lābhaṃ apatthayantena.",
  "tika-vin07t:675_5": "Paccāsāya karontassa pana vejjakammakuladūsanādidoso hotīti adhippāyo.",
  "tika-vin07t:675_6": "“Evaṃ upakāre kate sāsanaguṇaṃ ñatvā pasīdanti,",
  "tika-vin07t:675_7": "saṅghassa vā upakārakā hontī”ti karaṇe pana doso natthi.",
  "tika-vin07t:675_8": "Keci pana “apaccāsīsantena āgantukādīnaṃ paṭikkhittapuggalādīnampi dātuṃ vaṭṭatī”ti vadanti,",
  "tika-vin07t:675_9": "taṃ na yuttaṃ kattabbākattabbaṭṭhānavibhāgassaniratthakattappasaṅgato “apaccāsīsantena sabbesaṃ dātuṃ kātuñca vaṭṭatī”ti ettakamattasseva vattabbato.",
  "tika-vin07t:675_10": "Apaccāsīsanañca micchājīvakuladūsanādidosanisedhanatthameva vuttaṃ bhesajjakaraṇasaṅkhatāya imissā antarāpattiyā",
  "tika-vin07t:675_11": "muccanatthaṃ āgantukacorādīnaṃ anuññātānaṃ dāneneva tāya āpattiyā muccanatoti gahetabbaṃ.",
  "tika-vin07t:675_12": "Teneva apaccāsīsantenāpi akātabbaṭṭhānaṃ dassetuṃ saddhaṃ kulantiādi vuttaṃ.",
  "tika-vin07t:675_13": "Pucchantīti iminā diṭṭhadiṭṭharogīnaṃ pariyāyenāpi vatvā vicaraṇaṃ ayuttanti dasseti.",
  "tika-vin07t:675_14": "Pucchitassāpi pana paccāsīsantassa pariyāyakathāpi na vaṭṭatīti vadanti.",
  "tika-vin07t:676_0": "Samullapesīti apaccāsīsanto evaṃ aññamaññaṃ kathaṃ samuṭṭhāpesi.",
  "tika-vin07t:676_1": "Ācariyabhāgoti vinayācāraṃ akopetvā bhesajjācikkhaṇena vejjācariyabhāgoti attho.",
  "tika-vin07t:676_2": "Pupphapūjanatthāya sampaṭicchiyamānaṃ rūpiyaṃ attano santakattabhajanena nissaggiyamevāti āha “kappiyavasena gāhāpetvā”ti,",
  "tika-vin07t:676_3": "“amhākaṃ rūpiyaṃ na vaṭṭati,",
  "tika-vin07t:676_4": "pupphapūjanatthaṃ pupphaṃ vaṭṭatī”tiādinā paṭikkhipitvā kappiyena kammena gāhāpetvāti attho.",
  "tika-vin07t:677_0": "Yadi “parittaṃ karothā”ti vutte karonti,",
  "tika-vin07t:677_1": "bhesajjakaraṇaṃ viya gihikammaṃ viya hotīti “na kātabba”nti vuttaṃ.",
  "tika-vin07t:677_2": "“Parittaṃ bhaṇathā”ti vutte pana dhammajjhesanattā anajjhiṭṭhenapi bhaṇitabbo dhammo,",
  "tika-vin07t:677_3": "pageva ajjhiṭṭhenāpīti “kātabba”nti vuttaṃ.",
  "tika-vin07t:677_4": "Cāletvā suttaṃ parimajjitvāti idaṃ “parittāṇaṃ ettha pavesemī”ti cittena evaṃ kate parittāṇā tattha pavesitā nāma hotīti vuttaṃ.",
  "tika-vin07t:677_5": "Vihārato…pe…",
  "tika-vin07t:677_6": "dukkaṭanti idaṃ aññātakagahaṭṭhe sandhāya vuttanti vadanti.",
  "tika-vin07t:677_7": "Pādesu udakaṃ ākiritvāti idaṃ tasmiṃ dese cārittavasena vuttaṃ.",
  "tika-vin07t:677_8": "Vuttañhi “tattha pāḷiyā nisinnānaṃ bhikkhūnaṃ pādesu rogavūpasamanādiatthāya udakaṃ siñcitvā parittaṃ",
  "tika-vin07t:677_9": "kātuṃ suttañca ṭhapetvā ‘parittaṃ bhaṇathā’ti vatvā gacchanti.",
  "tika-vin07t:677_10": "Evañhi kariyamāne yadi pāde apanenti,",
  "tika-vin07t:677_11": "manussā taṃ avamaṅgalanti maññanti,",
  "tika-vin07t:677_12": "rogo vā na vūpasamissatī”ti.",
  "tika-vin07t:677_13": "Tenāha “na pādā apanetabbā”ti.",
  "tika-vin07t:677_14": "Matasarīradassane viya kevalaṃ susānadassanepi “idaṃ jātānaṃ sattānaṃ khayagamanaṭṭhāna”nti maraṇasaññā uppajjatīti āha “sīvathikadassane…pe…",
  "tika-vin07t:677_15": "‘maraṇassatiṃ paṭilabhissāmā’ti kammaṭṭhānasīsena gantuṃ vaṭṭatī”ti.",
  "tika-vin07t:677_16": "Lesakappaṃ akatvā samuppannasuddhacittena “parivāratthāya āgacchantū”ti vuttepi gantuṃ vaṭṭati.",
  "tika-vin07t:678_0": "Anāmaṭṭhapiṇḍapātoti aggahitaaggo,",
  "tika-vin07t:678_1": "aparibhuttoti attho.",
  "tika-vin07t:678_2": "Kahāpaṇagghanako hotīti iminā dāyakehi bahubyañjanena sampādetvā sakkaccaṃ dinnabhāvaṃ dīpeti.",
  "tika-vin07t:678_3": "Thālaketi saṅghike kaṃsādimaye thālake,",
  "tika-vin07t:678_4": "pattopi ettha saṅgayhati.",
  "tika-vin07t:678_5": "Na vaṭṭatīti iminā dukkaṭanti dasseti.",
  "tika-vin07t:678_6": "Dāmarikacorassāti rajjaṃ patthentassa pākaṭacorassa.",
  "tika-vin07t:678_7": "Adīyamānepi “na dentī”ti kujjhantīti sambandho.",
  "tika-vin07t:678_8": "Āmisassa dhammassa ca alābhena attano parassa ca antare sambhavantassa chiddassa ca vivarassa paṭisantharaṇaṃ pidahanaṃ paṭisanthāro,",
  "tika-vin07t:678_9": "so pana dhammāmisavasena duvidho.",
  "tika-vin07t:678_10": "Tattha āmisapaṭisanthāraṃ sandhāya “kassa kātabbo,",
  "tika-vin07t:678_11": "kassa na kātabbo”ti vuttaṃ.",
  "tika-vin07t:678_12": "“Āgantukassa vā…pe…",
  "tika-vin07t:678_13": "kattabbo yevā”ti saṅkhepato vuttamatthaṃ pākaṭaṃ kātuṃ āgantukaṃ tāvātiādimāha.",
  "tika-vin07t:678_14": "Khīṇaparibbayanti iminā agatibhāvaṃ kāruññabhājanatañca dasseti,",
  "tika-vin07t:678_15": "tena ca tabbidhurānaṃ samiddhānaṃ dāyakādīnaṃ āgantukattepi dātuṃ na vaṭṭatīti siddhaṃ hoti.",
  "tika-vin07t:678_16": "Taṇḍulādimhi dātabbe sati “avelāyaṃ…pe…",
  "tika-vin07t:678_17": "na vattabbo”ti vuttaṃ.",
  "tika-vin07t:678_18": "“Apaccāsīsantenā”ti vatvā paccāsīsanappakāraṃ dassetuṃ manussā nāmātiādi vuttaṃ.",
  "tika-vin07t:678_19": "Ananuññātānaṃ pana apaccāsīsantenāpi dātuṃ na vaṭṭati saddhādeyyavinipātattā,",
  "tika-vin07t:678_20": "paccāsīsāya pana sati kuladūsanampi hoti.",
  "tika-vin07t:679_0": "Ubbāsetvāti samantato tiyojanaṃ vilumpante manusse palāpetvā.",
  "tika-vin07t:679_1": "Varapotthakacittattharaṇanti anekappakāraitthipurisādiuttamarūpavicittaṃ attharaṇaṃ.",
  "tika-vin07t:680_0": "187.",
  "tika-vin07t:680_1": "Sattarasavaggiyesu pubbe ekassa aṅgulipatodakena māritattā sesesu soḷasajanesu udaraṃ āruhitvā nisinnamekaṃ ṭhapetvā “sesāpi pannarasa janā”ti vuttaṃ.",
  "tika-vin07t:680_2": "Adūhalapāsāṇā viyāti adūhale āropitapāsāṇā viya.",
  "tika-vin07t:680_3": "Kammādhippāyāti tajjanīyādikammakaraṇādhippāyā.",
  "tika-vin07t:681_0": "Āvāhetvāti āvisāpetvā.",
  "tika-vin07t:681_1": "Rūpaṃ katvā hatthapādādīni chindantīti tasmiṃ piṭṭhādimaye rūpe amanussaṃ āvāhetvā tassa hatthapādādīni chindanti.",
  "tika-vin07t:681_2": "Sakkaṃ devarājānaṃ māreyyāti idaṃ sambhāvanavasena vuttaṃ.",
  "tika-vin07t:681_3": "Na hi tādisā mahānubhāvā yakkhā satthaghātārahā honti devāsurayuddhepi tesaṃ satthappahārena maraṇābhāvā.",
  "tika-vin07t:682_0": "188.",
  "tika-vin07t:682_1": "Pahāro na dātabboti sambandho.",
  "tika-vin07t:682_2": "Amanussaṃ kodhacittena paharantassa dukkaṭameva.",
  "tika-vin07t:682_3": "Cikicchādhippāyena paharantassa anācāroti gahetabbo.",
  "tika-vin07t:682_4": "Tālapaṇṇaṃ…pe…",
  "tika-vin07t:682_5": "bandhitabbanti amanussā tālapaṇṇabandhanena palāyantīti katvā vuttaṃ,",
  "tika-vin07t:682_6": "idañca gihīnaṃ vejjakammavasena kātuṃ na vaṭṭati.",
  "tika-vin07t:683_0": "189.",
  "tika-vin07t:683_1": "Yo rukkhena otthatopi na maratītiādīsu yaṃ vattabbaṃ,",
  "tika-vin07t:683_2": "taṃ bhūtagāmasikkhāpadaṭṭhakathāyaṃ sayameva vakkhati,",
  "tika-vin07t:683_3": "taṃ tattheva gahetabbaṃ.",
  "tika-vin07t:684_0": "190.",
  "tika-vin07t:684_1": "Dabbūpakaraṇānīti kehici chinditvā ṭhapitāni sapariggahitāni sandhāya vuttaṃ.",
  "tika-vin07t:684_2": "Tattha hi ṭhānācāvanābhāvena vināsādhippāyassa dukkaṭaṃ vuttaṃ.",
  "tika-vin07t:684_3": "Khiḍḍādhippāyenāpi dukkaṭanti sukkhatiṇādīsu aggikaraṇaṃ sandhāya vuttaṃ,",
  "tika-vin07t:684_4": "allesu pana kīḷādhippāyenapi karontassa pācittiyameva.",
  "tika-vin07t:684_5": "Paṭipakkhabhūto,",
  "tika-vin07t:684_6": "paṭimukhaṃ gacchanto vā aggi paṭaggi,",
  "tika-vin07t:684_7": "tassa allatiṇādīsupi dānaṃ anuññātaṃ,",
  "tika-vin07t:684_8": "taṃ dentena dūrato āgacchantaṃ dāvaggiṃ disvā vihārassa samantato ekakkhaṇe adatvā ekadesato paṭṭhāya",
  "tika-vin07t:684_9": "vihārassa samantato saṇikaṃ jhāpetvā yathā mahantopi aggi vihāraṃ pāpuṇituṃ na sakkoti,",
  "tika-vin07t:684_10": "evaṃ vihārassa samantā abbhokāsaṃ katvā paṭaggi dātabbo,",
  "tika-vin07t:684_11": "so dāvaggino paṭipathaṃ gantvā ekato hutvā tena saha nibbāti.",
  "tika-vin07t:684_12": "Parittakaraṇanti samantā rukkhatiṇādicchedanaparikhākhaṇanādiārakkhakaraṇaṃ,",
  "tika-vin07t:684_13": "tenāha tiṇakuṭikānaṃ samantā bhūmitacchanantiādi.",
  "tika-vin07t:685_0": "191.",
  "tika-vin07t:685_1": "Khettameva otiṇṇattā pārājikanti dvīsu ekassāpi antogadhattā “dvīhī”ti vuttakhette ekassāpi otiṇṇattā pārājikaṃ,",
  "tika-vin07t:685_2": "“dvīhi eva mārehi na ekenā”ti niyamite pana ekeneva mārite natthi pārājikanti vadanti,",
  "tika-vin07t:685_3": "evaṃ dve eva purisātiādīsupi.",
  "tika-vin07t:685_4": "Pubbe katasīsacchedapayogato añño payogo jīvitindriyupacchedako na upalabbhati,",
  "tika-vin07t:685_5": "paṭhamena payogenassa jīvitindriyaṃ upacchijjatīti “sīsacchedakassā”ti vuttaṃ,",
  "tika-vin07t:685_6": "yaṃ pana sāratthadīpaniyaṃ “jīvitindriyassa avijjamānattā”ti kāraṇaṃ vuttaṃ,",
  "tika-vin07t:685_7": "taṃ akāraṇaṃ jīvitindriyasannissitacittasantatiṃ vinā ukkhipanasannirujjhanādivasappavattassa gamanassa asambhavato.",
  "tika-vin07t:685_8": "Na hi vāyuvegena paṇṇapaṭādayo viya kāyo gacchati,",
  "tika-vin07t:685_9": "na ca ukkhipane pavattāva cittajaviññattiādayova nikkhipanādinopi hetubhūtāti sakkā vattuṃ vicchinditvā pavattanato.",
  "tika-vin07t:685_10": "Pubbe anāhitavegāpi hi kāci sarīsapajāti dvidhā chinnā chedanamattā dvīhi vibhāgehi katipayakkhaṇaṃ dvīsu disāsu gacchati,",
  "tika-vin07t:685_11": "tattha ca yasmiṃ bhāge hadayavatthu tiṭṭhati,",
  "tika-vin07t:685_12": "tatraṭṭhaṃ pañcadvārāvajjanacittaṃ dvīsupi bhāgesu kāyappasāde ghaṭṭitaṃ phoṭṭhabbaṃ ālambitvā uppajjati,",
  "tika-vin07t:685_13": "tato tadārammaṇameva yathārahamekasmiṃ bhāge ekadā aññasmiṃ aññadāti evaṃ pariyāyena kāyaviññāṇaṃ uppajjati,",
  "tika-vin07t:685_14": "tato hadayavatthusmiṃyeva sampaṭicchanādivīthicittāni bhavaṅgantaritāni manodvāravīthiviññāṇāni ca viññattijanakāni uppajjanti,",
  "tika-vin07t:685_15": "ye hi ubhayabhāgā gacchanti vā calanti vā phandanti vā.",
  "tika-vin07t:685_16": "Cittassa pana lahuparivattiyā ekakkhaṇe ubhayabhāgāpi calantā viya upaṭṭhahanti,",
  "tika-vin07t:685_17": "seyyathāpi nāma kukkuḷādinarakesu nimuggasakalasarīrassa sattassa ekasmiṃ khaṇe sakalasarīrepi kāyaviññāṇadukkhaṃ uppajjamānaṃ viya upaṭṭhāti,",
  "tika-vin07t:685_18": "evaṃsampadamidaṃ daṭṭhabbaṃ,",
  "tika-vin07t:685_19": "tato pana yasmiṃ bhāge jīvitindriyaṃ sasesakammajarūpaṃ nirujjhati,",
  "tika-vin07t:685_20": "tattha kāyaviññāṇaṃ nappavattati,",
  "tika-vin07t:685_21": "hadayavatthusahitabhāgeyeva yāva jīvitindriyanirodhā pavattati.",
  "tika-vin07t:686_0": "Nanu narakādīsu ekābaddhe sarīre sabbattha pariyāyena kāyaviññāṇasamuppatti yuttā hotu,",
  "tika-vin07t:686_1": "dvidhā hutvā vicchinne pana bhāgadvaye kathanti?",
  "tika-vin07t:686_2": "Nāyaṃ doso.",
  "tika-vin07t:686_3": "Sarīre hi ekābaddhatā nāma paramatthadhammabyatirittā kāci natthi paravādīnaṃ avayavīādi viya,",
  "tika-vin07t:686_4": "kammādiekakāraṇapuñjāyattatāya bahūnaṃ sahuppattiyeva ekābaddhatā.",
  "tika-vin07t:686_5": "Tattha ca satthappahārādiviruddhapaccayopanipātena vibhinnānampi kammādiekakāraṇānaṃ puñjāyattatā na vigacchati,",
  "tika-vin07t:686_6": "yāva sā na vigacchati,",
  "tika-vin07t:686_7": "tāva avicchinnāva tattha viññāṇappavatti.",
  "tika-vin07t:686_8": "Vibhinnānaṃ pana kammajarūpānaṃ aññesañca sesatisantatirūpānañca upatthambhanabhāvena ciraṃ pavattituṃ na sakkonti,",
  "tika-vin07t:686_9": "yāva ca dharanti,",
  "tika-vin07t:686_10": "tāva viññāṇapaccayā honti,",
  "tika-vin07t:686_11": "viññāṇena ca tesaṃ calanagamanādidesantaruppatti.",
  "tika-vin07t:686_12": "Tasmā kabandhassapi dhāvakkhaṇe saviññāṇajīvitindriyaṃ attheva,",
  "tika-vin07t:686_13": "tañca sīsacchedakappayogeneva sīghaṃ patati,",
  "tika-vin07t:686_14": "tato aññappayogassa sarīre visesuppādanato puretarameva paṭhameneva kiccanipphattito sīsacchedakasseva kammabaddhoti gahetabbo.",
  "tika-vin07t:686_15": "Evarūpānīti kabandhavatthusadisāni.",
  "tika-vin07t:686_16": "Imassa vatthussāti āghātanavatthussa.",
  "tika-vin07t:686_17": "Atthadīpaneti ekena purisena payogena vā māritatāsaṅkhātassa atthassa dīpane.",
  "tika-vin07t:687_0": "192.",
  "tika-vin07t:687_1": "Pānaparibhogena vaṭṭatīti sambandho.",
  "tika-vin07t:687_2": "Evaṃ pana vuttattā “loṇasovīrakaṃ yāmakālika”nti keci vadanti,",
  "tika-vin07t:687_3": "keci pana “gilānānaṃ pākatikameva,",
  "tika-vin07t:687_4": "agilānānaṃ pana udakasambhinna”nti vuttattā “guḷaṃ viya sattāhakālika”nti.",
  "tika-vin07t:688_0": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:689_0": "Tatiyapārājikavaṇṇanānayo niṭṭhito.",
  "tika-vin07t:690_0": "4. Catutthapārājikaṃ",
  "tika-vin07t:691_0": "Vaggumudātīriyabhikkhuvatthuvaṇṇanā",
  "tika-vin07t:692_0": "193.",
  "tika-vin07t:692_1": "Adhiṭṭhemāti saṃvidahāma.",
  "tika-vin07t:692_2": "Iriyāpathaṃ saṇṭhapetvāti padhānānurūpaṃ katvā.",
  "tika-vin07t:692_3": "Anāgatasambandhe pana asatīti bhāsito bhavissatīti pāṭhasesaṃ katvā anāgatasambandhe asati.",
  "tika-vin07t:692_4": "Bhāsitoti atītavacanaṃ kathaṃ anāgatavacanena sambandhamupagacchatīti āha lakkhaṇaṃ panātiādi.",
  "tika-vin07t:692_5": "Īdise hi ṭhāne dhātusambandhe paccayāti iminā lakkhaṇena dhātvatthasambandhe sati ayathākālavihitāpi",
  "tika-vin07t:692_6": "paccayā sādhavo bhavantīti saddasatthavidū vadanti.",
  "tika-vin07t:693_0": "194.",
  "tika-vin07t:693_1": "Vaṇṇavāti iminā abhinavuppannavaṇṇatā vuttā.",
  "tika-vin07t:693_2": "Pasannamukhavaṇṇāti iminā mukhavaṇṇassa atipaṇītatā vuttā.",
  "tika-vin07t:693_3": "Vippasannacchavivaṇṇāti iminā pakatisarīravaṇṇasseva yathāvuttanayena vippasannatā vuttā.",
  "tika-vin07t:693_4": "Yasmā indriyānaṃ upādārūpattā nissayavaseneva pīṇananti āha “abhiniviṭṭhokāsassa paripuṇṇattā”ti.",
  "tika-vin07t:693_5": "Pañcappasādānaṃ viya hadayarūpassāpi paripuṇṇatā vuttāyevāti āha “manacchaṭṭhānaṃ indriyāna”nti.",
  "tika-vin07t:693_6": "Uddesaṃ paripucchaṃ anuyuñjantā imaṃ sarīrasobhaṃ neva pāpuṇiṃsūti sambandho.",
  "tika-vin07t:693_7": "Yathā tanti ettha tanti nipātamattaṃ.",
  "tika-vin07t:693_8": "Catucakkanti ettha pavattanaṭṭhena iriyāpathova cakkanti vutto.",
  "tika-vin07t:694_0": "195.",
  "tika-vin07t:694_1": "Upalabbhantīti dissanti,",
  "tika-vin07t:694_2": "ñāyantīti attho.",
  "tika-vin07t:694_3": "Pacantoti pīḷento,",
  "tika-vin07t:694_4": "gehādīni vā sayaṃ ḍahanto,",
  "tika-vin07t:694_5": "aññehi vā pācento.",
  "tika-vin07t:694_6": "Uddhateti uddhaccapakatike.",
  "tika-vin07t:694_7": "Unnaḷeti uggatanaḷasadisena uggatatucchamānena sahite.",
  "tika-vin07t:694_8": "Capaleti pattacīvaramaṇḍanādinā cāpallena yutte.",
  "tika-vin07t:694_9": "Mukhareti kharavacane.",
  "tika-vin07t:694_10": "Pākatindriyeti asaṃvutattā gihikāle viya pakatiyaṃ ṭhitindriye.",
  "tika-vin07t:694_11": "Iriyāpathasaṇṭhapanādīnīti ādi-",
  "tika-vin07t:694_12": "saddena paccayapaṭisevanasāmantajappānaṃ gahaṇaṃ veditabbaṃ.",
  "tika-vin07t:694_13": "Paramasallekhavuttīhi mahāariyavaṃsehi bhikkhūhi nivutthasenāsanāni lokasammatasenāsanāni nāma.",
  "tika-vin07t:694_14": "Paripācetunti vimhāpanavasena pariṇāmetuṃ.",
  "tika-vin07t:694_15": "Bhikkhācāre asampajjamāneti idaṃ janapadacārikaṃ carantīti iminā sambandhitabbaṃ,",
  "tika-vin07t:694_16": "na pana pāḷiṃ vācentotiādīhi,",
  "tika-vin07t:694_17": "tāni pana padāni attano nirantaravāsaṭṭhānepi janapadesupi kattabbakiccadassanavasena vuttāni,",
  "tika-vin07t:694_18": "tāni ca te vattasīsena karonti,",
  "tika-vin07t:694_19": "na lābhanimittaṃ,",
  "tika-vin07t:694_20": "tenāha tantītiādi.",
  "tika-vin07t:694_21": "Kicchenāti imasseva vevacanaṃ kasirenāti.",
  "tika-vin07t:694_22": "Tadubhayampi pāramīpūraṇavāyāmaṃ sandhāya vuttaṃ.",
  "tika-vin07t:694_23": "Sādhāraṇaparikkhārabhāvenāti saṅghikaparikkhārabhāvena.",
  "tika-vin07t:694_24": "Tathābhāvato thenetvāti avissajjiyaavebhaṅgiyabhāvato thenetvā,",
  "tika-vin07t:694_25": "na ṭhānācāvanavasenāti adhippāyo,",
  "tika-vin07t:694_26": "tenāha “kuladūsakadukkaṭaṃ āpajjatī”ti.",
  "tika-vin07t:694_27": "Asantanti imassa abhūtanti idaṃ kāraṇavacanaṃ,",
  "tika-vin07t:694_28": "anuppannattā avijjamānanti attho.",
  "tika-vin07t:694_29": "Kitavassevāti kitavassa sakuṇagahaṇamiva.",
  "tika-vin07t:694_30": "Kerāṭikassāti saṭhassa.",
  "tika-vin07t:694_31": "Samaṇoti gottamattaṃ anubhonti dhārentīti gotrabhuno,",
  "tika-vin07t:694_32": "nāmamattasamaṇāti attho.",
  "tika-vin07t:694_33": "Dujjānaparicchedanti anantadukkhattā “ettakaṃ dukkha”nti saṅkhyāvasena paricchinditvā ñātuṃ sabbaññutaññāṇenāpi dukkaraṃ,",
  "tika-vin07t:694_34": "na pana sarūpavasena ñātuṃ buddhañāṇassa avisayabhāvā.",
  "tika-vin07t:695_0": "Adhimānavatthuvaṇṇanā",
  "tika-vin07t:696_0": "196.",
  "tika-vin07t:696_1": "Arahatteti aggaphale.",
  "tika-vin07t:696_2": "Ñāṇacakkhunāti paccavekkhaṇañāṇasaṅkhātena cakkhunā,",
  "tika-vin07t:696_3": "atha vā phalacittasampayutteneva ñāṇacakkhunā.",
  "tika-vin07t:696_4": "Attanā sampayuttenāpi hi ñāṇena asammohato sayaṃ diṭṭhaṃ nāma hoti,",
  "tika-vin07t:696_5": "tathā tasmiṃ adiṭṭheti attho.",
  "tika-vin07t:696_6": "Sabbesaṃ kilesānaṃ pahāyakavasena ājānāti,",
  "tika-vin07t:696_7": "samantato sabbena vā pakārena jānātīti “aññā”ti aggamaggo vuccati,",
  "tika-vin07t:696_8": "tadupacārena pana tapphalampīti āha “aññaṃ byākariṃsūti arahattaṃ byākariṃsū”ti.",
  "tika-vin07t:696_9": "Antarā ṭhapetīti sekhabhūmiyaṃ adhimāno ṭhapeti.",
  "tika-vin07t:696_10": "Kilesasamudācāraṃ apassantoti purimamaggattayavajjhānaṃyeva kilesānaṃ vasena vuttaṃ,",
  "tika-vin07t:696_11": "na bhavarāgādīnaṃ.",
  "tika-vin07t:697_0": "Savibhaṅgasikkhāpadavaṇṇanā",
  "tika-vin07t:698_0": "197.",
  "tika-vin07t:698_1": "Pakatimanussehi uttaritarānaṃ buddhādiuttamapurisānaṃ adhigamadhammo uttarimanussadhammoti āha uttarimanussānantiādi.",
  "tika-vin07t:698_2": "Pāḷiyaṃ “atthi ca me ete dhammā mayī”ti ettha meti idaṃ padapūraṇamattaṃ.",
  "tika-vin07t:698_3": "Adhigantabbato adhigamasaṅkhātassa jhānādino pucchā adhigamapucchā,",
  "tika-vin07t:698_4": "sā ca jhānādīsu sāmaññato pavattāti idāni tattha paṭhamajjhānaṃ vā dutiyādīsu aññataraṃ vā tatthāpi kasiṇādiārammaṇesu",
  "tika-vin07t:698_5": "kataramārammaṇaṃ jhānaṃ vā lokuttaresu ca sotāpattimaggaṃ vā sakadāgāmimaggādīsu aññataraṃ vā tatthāpi",
  "tika-vin07t:698_6": "suññatavimokkhaṃ vā appaṇihitavimokkhādīsu aññataraṃ vāti evaṃ paccekaṃ bhedaniddhāraṇavasena pucchanākāraṃ",
  "tika-vin07t:698_7": "dassetuṃ pāḷiyaṃ “puna katamesaṃ tvaṃ dhammānaṃ lābhī”ti ayaṃ pucchā dassitāti daṭṭhabbā,",
  "tika-vin07t:698_8": "tenāha paṭhamamaggādīsūtiādi.",
  "tika-vin07t:698_9": "Yāya anukkamapaṭipattiyā lokuttaro adhigamo āgacchati,",
  "tika-vin07t:698_10": "sā pubbabhāgapaṭipatti āgamanapaṭipadā.",
  "tika-vin07t:698_11": "Na sujjhatīti pucchiyamāno paṭipattikkamaṃ ullaṅghitvā katheti.",
  "tika-vin07t:698_12": "Apanetabboti tayā vuttakkamenāyaṃ na sakkā adhigantunti adhigatamānato apanetabbo.",
  "tika-vin07t:698_13": "Sannihitesu kappiyesupi catūsu paccayesu alaggattā “ākāse pāṇisamena cetasā”ti vuttaṃ.",
  "tika-vin07t:698_14": "Vuttasadisaṃ byākaraṇaṃ hotīti yojanā.",
  "tika-vin07t:698_15": "Khīṇāsavapaṭipattisadisā paṭipadā hoti suvikkhambhitakilesattā.",
  "tika-vin07t:698_16": "Idañca arahattaṃ paṭijānantassa vasena vuttaṃ,",
  "tika-vin07t:698_17": "tenāha khīṇāsavassa nāmātiādi.",
  "tika-vin07t:698_18": "Evaṃ suvikkhambhitakilesassa vattanasekkhadhammapaṭijānanaṃ iminā bhayuppādanena,",
  "tika-vin07t:698_19": "ambilādidassane kheḷuppādādinā ca na sakkā vīmaṃsituṃ,",
  "tika-vin07t:698_20": "tasmā tassa vacaneneva taṃ saddhātabbaṃ.",
  "tika-vin07t:698_21": "Ayaṃ bhikkhu sampannabyākaraṇoti idaṃ na kevalaṃ abhāyanakameva sandhāya vuttaṃ ekaccassa sūrajātikassa puthujjanassāpi abhāyanato,",
  "tika-vin07t:698_22": "rajjanīyārammaṇānaṃ badarasāḷavādiambilamaddanādīnaṃ upanayanepi kheḷuppādāditaṇhāpavattarahitaṃ sabbathā susodhitameva sandhāya vuttanti gahetabbaṃ.",
  "tika-vin07t:699_0": "Asantaguṇasambhāvanalakkhaṇā pāpicchāti āha yā sā idhekaccotiādi. Ādi-",
  "tika-vin07t:699_1": "saddena assaddhotiādipāṭhaṃ saṅgaṇhāti.",
  "tika-vin07t:699_2": "Sāmaññaṃ dupparāmaṭṭhanti samaṇadhammasaṅkhātaṃ sāmaññaṃ khaṇḍasīlāditāya dupparāmaṭṭhaṃ duṭṭhu gahitaṃ",
  "tika-vin07t:699_3": "nirayāya nirayadukkhāya taṃ puggalaṃ tattha niraye upakaḍḍhati nibbattāpetīti attho.",
  "tika-vin07t:699_4": "Sithiloti olīyitvā karaṇena sithilagāhena kato,",
  "tika-vin07t:699_5": "sathena vā sāṭheyyena ādiṇṇo sithilo.",
  "tika-vin07t:699_6": "Paribbajoti samaṇabhāvo.",
  "tika-vin07t:699_7": "Bhiyyoti pubbe vijjamānānaṃ rāgarajādīnaṃ upari aparampi rajaṃ ākiratīti attho.",
  "tika-vin07t:699_8": "Bhikkhubhāvoti adhammikapaṭiññāmattasiddho bhikkhubhāvo.",
  "tika-vin07t:699_9": "Ajānamevāti ettha eva-",
  "tika-vin07t:699_10": "saddo avadhāraṇe ajānanto evāti,",
  "tika-vin07t:699_11": "“ajānameva”ntipi pāṭho,",
  "tika-vin07t:699_12": "tattha pana evaṃ jānāmi evaṃ passāmīti yojetabbaṃ.",
  "tika-vin07t:700_0": "Padabhājanīyavaṇṇanā",
  "tika-vin07t:701_0": "199.",
  "tika-vin07t:701_1": "Evanti ca paṭhamajjhānādiparāmasanaṃ paṭhamajjhānaṃ jānāmi dutiyādijhānanti.",
  "tika-vin07t:701_2": "Asubhajjhānādīnīti ādi-",
  "tika-vin07t:701_3": "saddena kāyagatāsatijjhānaṃ kasiṇajjhānaṃ kasiṇamūlakāni āruppajjhānāni ca saṅgaṇhāti.",
  "tika-vin07t:701_4": "Vimokkhoti catubbidho maggo,",
  "tika-vin07t:701_5": "tassa saguṇato suññatādināmaṃ dassento āha so panāyantiādi.",
  "tika-vin07t:701_6": "Maggo hi nāma pañcahi kāraṇehi nāmaṃ labhati sarasena vā paccanīkena vā saguṇena vā ārammaṇena vā āgamanena vā.",
  "tika-vin07t:701_7": "Sace hi saṅkhārupekkhā aniccato saṅkhāre sammasitvā vuṭṭhāti,",
  "tika-vin07t:701_8": "maggo animittavimokkhena vimuccati.",
  "tika-vin07t:701_9": "Sace dukkhato sammasitvā vuṭṭhāti,",
  "tika-vin07t:701_10": "appaṇihitavimokkhena vimuccati.",
  "tika-vin07t:701_11": "Sace anattato sammasitvā vuṭṭhāti,",
  "tika-vin07t:701_12": "suññatavimokkhena vimuccati,",
  "tika-vin07t:701_13": "idaṃ sarasato nāmaṃ nāma.",
  "tika-vin07t:701_14": "Yasmā panesa saṅkhāresu aniccānupassanāya niccanimittaṃ pajahanto āgato,",
  "tika-vin07t:701_15": "tasmā animitto.",
  "tika-vin07t:701_16": "Dukkhānupassanāya sukhasaññaṃ paṇidhiṃ patthanaṃ pahāya āgatattā appaṇihito.",
  "tika-vin07t:701_17": "Anattānupassanāya attasaññaṃ pahāya attasuññatādassanavasena suññatā hoti,",
  "tika-vin07t:701_18": "idaṃ paccanīkato nāmaṃ nāma.",
  "tika-vin07t:701_19": "Rāgādīhi panesa suññatattā suññato,",
  "tika-vin07t:701_20": "rūpanimittādīnaṃ,",
  "tika-vin07t:701_21": "rāganimittādīnaṃ eva vā abhāvena animitto,",
  "tika-vin07t:701_22": "rāgapaṇidhiādīnaṃ abhāvato appaṇihitoti vuccati,",
  "tika-vin07t:701_23": "idaṃ assa saguṇato nāmaṃ.",
  "tika-vin07t:701_24": "Rāgādisuññaṃ animittaṃ appaṇihitañca nibbānaṃ ārammaṇaṃ karotīti suññato animitto appaṇihitoti vuccati,",
  "tika-vin07t:701_25": "idamassa ārammaṇato nāmaṃ.",
  "tika-vin07t:701_26": "Āgamanaṃ pana duvidhaṃ vipassanāgamanaṃ maggāgamanañca.",
  "tika-vin07t:701_27": "Tattha magge vipassanāgamanameva,",
  "tika-vin07t:701_28": "phale pana maggānantare maggāgamanaṃ,",
  "tika-vin07t:701_29": "phalasamāpattiyaṃ vipassanāgamanampi.",
  "tika-vin07t:701_30": "Anattānupassanāvasena maggo suññato aniccadukkhānupassanāhi animitto appaṇihitoti evaṃ vipassanā attano nāmaṃ maggassa deti,",
  "tika-vin07t:701_31": "maggo phalassāti idaṃ āgamanato nāmaṃ.",
  "tika-vin07t:702_0": "Suññattāti vivittattā.",
  "tika-vin07t:702_1": "Rāgādayova patiṭṭhānaṭṭhena paṇidhīti āha “rāgadosamohapaṇidhīna”nti.",
  "tika-vin07t:702_2": "Imissā vijjāyāti dibbacakkhuvijjāyātiādinā ekekavijjaṃ sandhāya vadanti.",
  "tika-vin07t:702_3": "Evaṃ ekissāpi nāmaṃ aggahetvāpi tā eva sandhāya “vijjānaṃ lābhimhī”ti bhaṇantopi pārājiko hotīti saṅkhepaṭṭhakathāyaṃ adhippāyo.",
  "tika-vin07t:702_4": "Vatthuvijjādīni pana sandhāya vadanto na hoti.",
  "tika-vin07t:702_5": "Ekekakoṭṭhāsavasenāti mahāaṭṭhakathāyaṃ vuttanayena lokuttaravisesaṃ akatvā kevalaṃ “satipaṭṭhānānaṃ lābhī”ti ekekakoṭṭhāsavasenāti adhippāyo.",
  "tika-vin07t:702_6": "Tatthāti tesu koṭṭhāsesu.",
  "tika-vin07t:702_7": "Kilesānaṃ pahānaṃ nāma abhāvamattampi lokuttarakiccattā lokuttaranti samatthetuṃ taṃ panātiādi vuttaṃ.",
  "tika-vin07t:702_8": "Rāgā cittaṃ vinīvaraṇatāti rāgato cittassa vinīvaraṇatā,",
  "tika-vin07t:702_9": "tato rāgato vimuttattā eva vītarāganīvaraṇatāti attho,",
  "tika-vin07t:702_10": "yā ca pañca vijjāti yojetabbaṃ.",
  "tika-vin07t:702_11": "Na āgatāti idha padabhājane “ñāṇanti tisso vijjā”ti vuttattā sesā pañca vijjā na āgatāti attho.",
  "tika-vin07t:702_12": "Nibbattitalokuttarattāti lokiyadhammasādhāraṇasaṅkhatassāpi abhāvā lokiyehi sabbathā asammissalokuttarattā.",
  "tika-vin07t:702_13": "Aññanti saṅkhepaṭṭhakathādiṃ vadanti,",
  "tika-vin07t:702_14": "tampi tattheva paṭikkhittanti sambandho.",
  "tika-vin07t:703_0": "200.",
  "tika-vin07t:703_1": "Puna ānetvā paṭhamajjhānādīhi na yojitanti ettha “paṭhamajjhānenāti pāṭho”ti keci vadanti,",
  "tika-vin07t:703_2": "taṃ yuttameva ādi-",
  "tika-vin07t:703_3": "saddena gahetabbassa jhānassa abhāvā.",
  "tika-vin07t:703_4": "Paṭhamajjhānamūlakañhi ekameva khaṇḍacakkaṃ.",
  "tika-vin07t:703_5": "Kattusādhanopi bhaṇita-",
  "tika-vin07t:703_6": "saddo hotīti āha atha vātiādi.",
  "tika-vin07t:703_7": "Yena cittena musā bhaṇati,",
  "tika-vin07t:703_8": "teneva cittena na sakkā “musā bhaṇāmī”ti jānituṃ,",
  "tika-vin07t:703_9": "antarantarā pana aññāhi manodvāravīthīhi “musā bhaṇāmī”ti jānātīti vuttaṃ “bhaṇantassa hoti musā bhaṇāmī”ti.",
  "tika-vin07t:703_10": "Ayamettha attho dassitoti tīhi aṅgehi samannāgato musāvādoti ayamattho dassito.",
  "tika-vin07t:703_11": "Davāti sahasā.",
  "tika-vin07t:703_12": "Ravāti aññaṃ vattukāmassa khalitvā aññabhaṇanaṃ.",
  "tika-vin07t:703_13": "Taṃ jānātīti taṃñāṇaṃ,",
  "tika-vin07t:703_14": "tassa bhāvo taṃñāṇatā,",
  "tika-vin07t:703_15": "ñāṇassa visayavisayībhāvena attasaṃvedananti attho.",
  "tika-vin07t:703_16": "Ñāṇasamodhānanti bahūnaṃ ñāṇānaṃ ekasmiṃ khaṇe samodhānaṃ,",
  "tika-vin07t:703_17": "sahuppattīti attho.",
  "tika-vin07t:703_18": "Yena cittena “musā bhaṇissa”nti jānātīti idaṃ pubbabhāgacetanañca sanniṭṭhānacetanañca ekato katvā vuttaṃ.",
  "tika-vin07t:703_19": "Yena cittena pubbabhāgacetanābhūtena sanniṭṭhānacetanābhūtena ca visaṃvāditabbasattasaṅkhāre jānāti,",
  "tika-vin07t:703_20": "yena cittena musā bhaṇissanti attho.",
  "tika-vin07t:703_21": "Teneva…pe…",
  "tika-vin07t:703_22": "pariccajitabbāti teneva cittena “evaṃ ahaṃ musā bhaṇāmī”ti vā “bhaṇita”nti vā tadeva musāvādacittamārammaṇaṃ",
  "tika-vin07t:703_23": "katvā bhikkhu jānātīti evaṃ pubbāparasanniṭṭhānacetanākkhaṇesu tīsu ekeneva cittena ñāṇavisayañca ñāṇañcāti",
  "tika-vin07t:703_24": "ubhayampi ekakkhaṇe puggalo jānātīti ayaṃ taṃñāṇatā pariccajitabbā visayasseva tadā pakāsanatoti adhippāyo,",
  "tika-vin07t:703_25": "tenāha na hītiādi.",
  "tika-vin07t:703_26": "Yadi ñāṇassa attano sarūpaṃ na ñāyati,",
  "tika-vin07t:703_27": "kathaṃ pacchimaṃ cittaṃ jānātīti āha purimaṃ purimantiādi.",
  "tika-vin07t:703_28": "Tattha bhaṇissāmītiādinā tīsu kālesu uppannaṃ purimapurimacittaṃ attānaṃ visayaṃ katvā uppajjamānassa",
  "tika-vin07t:703_29": "pacchimassa pacchimassa cittassa tathā uppattiyā paccayo hotīti attho.",
  "tika-vin07t:703_30": "Tenāti yena kāraṇena tīsu khaṇesu cittāni tadaññeheva cittehi jānitabbāni,",
  "tika-vin07t:703_31": "tāni ca purimapurimacitteneva avassaṃ uppajjanti,",
  "tika-vin07t:703_32": "tena kāraṇenāti attho.",
  "tika-vin07t:703_33": "Tasmiṃ satīti bhaṇissāmīti pubbabhāge sati.",
  "tika-vin07t:703_34": "Sesadvayanti bhaṇāmi,",
  "tika-vin07t:703_35": "bhaṇitanti idaṃ dvayaṃ na hessatīti etaṃ natthīti yojanā hotiyevāti attho.",
  "tika-vin07t:703_36": "Ekaṃ viya pakāsatīti bhinnakkhaṇānampi nirantaruppattiyā “tadeveda”nti gahetabbataṃ sandhāya vadati.",
  "tika-vin07t:704_0": "Balavadhammavinidhānavasenāti balavagāhassa vinidhānavasena.",
  "tika-vin07t:704_1": "Dubbaladubbalānanti dubbaladubbalānaṃ gāhānaṃ.",
  "tika-vin07t:704_2": "Sakabhāvapariccajanavasenāti attano santakabhāvassa pariccajanavasena.",
  "tika-vin07t:705_0": "207.",
  "tika-vin07t:705_1": "Uttāsitattāti bhayaṃ janetvā viya palāpitattā.",
  "tika-vin07t:705_2": "Evaṃ palāpito na puna taṃ ṭhānaṃ āgacchatīti āha “puna anallīyanabhāvadassanavasenā”ti. Kheṭa-",
  "tika-vin07t:705_3": "saddaṃ saddatthavidū uttāsatthe paṭhantīti āha svāyamatthotiādi.",
  "tika-vin07t:705_4": "Aṇu eva aṇusahagataṃ,",
  "tika-vin07t:705_5": "aṇuttena vā yuttanti attho.",
  "tika-vin07t:706_0": "Vattukāmavārakathāvaṇṇanā",
  "tika-vin07t:707_0": "215.",
  "tika-vin07t:707_1": "Kevalañhiyanti kevalañhi ayaṃ vāroti ajjhāharitabbaṃ.",
  "tika-vin07t:707_2": "Taṅkhaṇaññeva jānātīti pakatiyā vacanānantaraṃ vijānanaṃ sandhāya vuttaṃ.",
  "tika-vin07t:707_3": "Evaṃ pana vacībhedaṃ akatvā “yo imamhā āvāsā paṭhamaṃ pakkamissati,",
  "tika-vin07t:707_4": "naṃ mayaṃ ‘arahā’ti jānissāmā”ti evaṃ katasaṅketā vihārā paṭhamaṃ pakkamanena tasmiṃ khaṇe avītivattepi",
  "tika-vin07t:707_5": "nikkhantamattepi pārājikaṃ aññataro bhikkhu “maṃ ‘arahā’ti jānantū”ti tamhā āvāsā paṭhamaṃ pakkāmīti",
  "tika-vin07t:707_6": "āgatavatthumhi viya.",
  "tika-vin07t:707_7": "Viññattipatheti kāyavacīviññattīnaṃ gahaṇayogge padese,",
  "tika-vin07t:707_8": "tena viññattipathaṃ atikkamitvā ṭhito koci dibbena cakkhunā kāyavikāraṃ disvā dibbāya sotadhātuyā vacībhedañca sutvā jānāti,",
  "tika-vin07t:707_9": "na pārājikanti dīpeti.",
  "tika-vin07t:707_10": "Pāḷiyaṃ “paṭivijānantassa āpatti pārājikassā”ti imasmiṃ paṭivijānanavāre yasmiṃ akkhare vā uccārite kāyappayoge",
  "tika-vin07t:707_11": "vā kateyeva ayaṃ paṭhamajjhānaṃ samāpannotiādiatthaṃ paro vijānāti,",
  "tika-vin07t:707_12": "tato purimesu akkharuccāraṇādippayogesu thullaccayaṃ āpajjitvā pacchimeva paṭivijānanapayogakkhaṇe pārājikaṃ",
  "tika-vin07t:707_13": "āpajjatīti veditabbaṃ thullaccayassevettha sāmantattā,",
  "tika-vin07t:707_14": "teneva buddhadattācariyena –",
  "tika-vin07t:708_0": "“Dukkaṭaṃ paṭhamasseva, sāmantamiti vaṇṇitaṃ;",
  "tika-vin07t:709_0": "Sesānaṃ pana tiṇṇampi, thullaccayamudīrita”nti –",
  "tika-vin07t:710_0": "Vuttaṃ,",
  "tika-vin07t:710_1": "ayañcattho “na paṭivijānantassa āpatti thullaccayassā”ti iminā suttena saṅgahitoti daṭṭhabbo.",
  "tika-vin07t:710_2": "Uggahaparipucchādivasenātiādinā jhānasamādhiādisaddānamatthesu pubbe akataparicayattā sutvā “atthaṃ īdisa”nti",
  "tika-vin07t:710_3": "ajānitvā kevalaṃ “visiṭṭho koci samaṇaguṇo anena laddho”ti parena ñātepi pārājikamevāti dasseti.",
  "tika-vin07t:711_0": "Anāpattibhedakathāvaṇṇanā",
  "tika-vin07t:712_0": "220.",
  "tika-vin07t:712_1": "Anullapanādhippāyassāti “evaṃ vutte uttarimanussadhammo mayā pakāsito hotī”ti amanasikatvā “nāhaṃ, āvuso,",
  "tika-vin07t:712_2": "maccuno bhāyāmī”tiādikaṃ kathentassa.",
  "tika-vin07t:712_3": "Evaṃ kathento ca vohārato aññaṃ byākaronto nāma hotīti vuttaṃ “aññaṃ byākarontassā”ti.",
  "tika-vin07t:712_4": "Bhāyantoti “ñatvā garahanti nu kho”ti bhāyanto.",
  "tika-vin07t:713_0": "Padabhājanīyavaṇṇanānayo niṭṭhito.",
  "tika-vin07t:714_0": "Vinītavatthuvaṇṇanā",
  "tika-vin07t:715_0": "223.",
  "tika-vin07t:715_1": "Sekkhabhūmiyanti iminā jhānabhūmimpi saṅgaṇhāti.",
  "tika-vin07t:715_2": "Tiṇṇaṃ vivekānanti kāyacittaupadhivivekānaṃ.",
  "tika-vin07t:715_3": "Piṇḍāya caraṇassa bhojanapariyosānatāya vuttaṃ “yāva bhojanapaayosāna”nti.",
  "tika-vin07t:715_4": "Antaraghare bhutvā āgacchantassāpi vuttanayeneva sambhāvanicchāya cīvarasaṇṭhāpanādīni karontassa dukkaṭameva,",
  "tika-vin07t:715_5": "pāḷiyaṃ pana dukkarādivatthūsu “anāpatti anullapanādhippāyassā”ti idaṃ thullaccayenāpi anāpattidassanatthaṃ vuttaṃ.",
  "tika-vin07t:715_6": "Ullapanādhippāyassāpi hi “nāvuso,",
  "tika-vin07t:715_7": "dukkaraṃ aññaṃ byākātu”nti vutte thullaccayameva attupanāyikattābhāvatoti daṭṭhabbaṃ.",
  "tika-vin07t:716_0": "227.",
  "tika-vin07t:716_1": "Na dānāhaṃ tattha gamissāmīti puna tattha vasitaṭṭhāne na gamissāmi,",
  "tika-vin07t:716_2": "evaṃ sati paṭhamaṃ gato ayaṃ puna ca nāgato,",
  "tika-vin07t:716_3": "tasmā arahāti maññissantīti adhippāyo.",
  "tika-vin07t:716_4": "Taṃ ṭhānanti āvāsaṃ vātiādinā pubbe paricchinnaṭṭhānaṃ.",
  "tika-vin07t:716_5": "Padasā gamanaṃ sandhāya katikāya katattā yānenātiādi vuttaṃ.",
  "tika-vin07t:716_6": "Vijjāmayiddhiṃ sandhāya “iddhiyā”ti vuttaṃ ullapanādhippāyassa abhiññiddhiyā asambhavato.",
  "tika-vin07t:716_7": "Aññamaññaṃ rakkhantīti ullapanādhippāye satipi ekassāpi paṭhamagamanābhāvā rakkhanti.",
  "tika-vin07t:716_8": "Sace pana katikaṃ katvā nisinnesu ekaṃ dve ṭhapetvā avasesā ullapanādhippāyena ekato gacchanti,",
  "tika-vin07t:716_9": "gatānaṃ sabbesaṃ pārājikameva.",
  "tika-vin07t:716_10": "Tesu yassa ullapanādhippāyo natthi,",
  "tika-vin07t:716_11": "tassa anāpatti.",
  "tika-vin07t:716_12": "Etanti heṭṭhā vuttaṃ sabbaṃ katikavattaṃ.",
  "tika-vin07t:716_13": "Nānāverajjakāti nānājanapadavāsino.",
  "tika-vin07t:716_14": "Saṅghalābhoti yathāvuḍḍhaṃ pāpuṇanakakoṭṭhāso.",
  "tika-vin07t:716_15": "Ayañca paṭikkhepo avisesetvā karaṇaṃ sandhāya kato,",
  "tika-vin07t:716_16": "visesetvā pana “ettako asukassā”ti paricchinditvā apaloketvā dātuṃ vaṭṭati.",
  "tika-vin07t:717_0": "228.",
  "tika-vin07t:717_1": "Dhammadhātūti sabbaññutaññāṇaṃ,",
  "tika-vin07t:717_2": "dhammānaṃ sabhāvo vā.",
  "tika-vin07t:717_3": "Upapattīti attabhāvaṃ sandhāya vadati.",
  "tika-vin07t:717_4": "Dussaddhāpayā hontīti puthujjane sandhāya vuttaṃ,",
  "tika-vin07t:717_5": "na lakkhaṇattherādike ariyapuggale.",
  "tika-vin07t:717_6": "Vituḍentīti vinivijjhitvā ḍenti gacchanti,",
  "tika-vin07t:717_7": "phāsuḷantarikāyo chiddāvachiddaṃ katvā tāhi gacchantīti nissakkavasena attho.",
  "tika-vin07t:717_8": "Vitudentīti pāṭhe phāsuḷantarikāhīti ādhāratthe nissakkavacanaṃ.",
  "tika-vin07t:717_9": "Lohatuṇḍehīti kāḷalohamayehi tuṇḍehi.",
  "tika-vin07t:717_10": "Acchariyaṃ vatāti garahitabbatāya accharaṃ paharituṃ yuttarūpaṃ.",
  "tika-vin07t:717_11": "Cakkhubhūtāti lokassa cakkhu viya bhūtā sañjātā,",
  "tika-vin07t:717_12": "cakkhusadisātipi attho.",
  "tika-vin07t:717_13": "Tasseva kammassāti yena goghātakakammeneva niraye nibbatto,",
  "tika-vin07t:717_14": "tassevāti atthe gayhamāne ekāya cetanāya bahupaṭisandhiyo hontīti āpajjati,",
  "tika-vin07t:717_15": "na cetaṃ yuttaṃ ekassa ambādibījassa anekaṅkuruppatti viyāti taṃ pariharanto āha tassa nānācetanāhi āyūhitassātiādi,",
  "tika-vin07t:717_16": "tena goghātakakammakkhaṇe pubbacetanā aparacetanā sanniṭṭhāpakacetanāti ekasmimpi pāṇātipāte bahū cetanā honti,",
  "tika-vin07t:717_17": "nānāpāṇātipātesu vattabbameva natthi.",
  "tika-vin07t:717_18": "Tattha ekāya cetanāya narake pacitvā tadaññacetanāsu ekāya aparāpariyacetanāya imasmiṃ petattabhāve nibbattoti dasseti,",
  "tika-vin07t:717_19": "tenāha “avasesakammaṃ vā kammanimittaṃ vā”ti.",
  "tika-vin07t:717_20": "Ettha ca kammasarikkhavipākuppattiṃ sandhāya kammakammanimittānameva gahaṇaṃ kataṃ,",
  "tika-vin07t:717_21": "na gatinimittassa,",
  "tika-vin07t:717_22": "tenāha “aṭṭhirāsiyeva nimittaṃ ahosī”ti.",
  "tika-vin07t:717_23": "Pāḷiyaṃ vitacchentīti tuṇḍehi tacchento viya luñcanti.",
  "tika-vin07t:717_24": "Virājentīti vilikhanti.",
  "tika-vin07t:718_0": "229.",
  "tika-vin07t:718_1": "Vallūravikkayenāti sukkhāpitamaṃsavikkayena.",
  "tika-vin07t:718_2": "Nippakkhacammeti vigatapakkhalomacamme.",
  "tika-vin07t:718_3": "Ekaṃ miganti dīpakamigaṃ.",
  "tika-vin07t:718_4": "Kāraṇāhīti ghātanāhi.",
  "tika-vin07t:718_5": "Ñatvāti kammaṭṭhānaṃ ñatvā.",
  "tika-vin07t:719_0": "230.",
  "tika-vin07t:719_1": "Maṅganavasena ulatīti maṅguli,",
  "tika-vin07t:719_2": "virūpabībhacchabhāvena pavattatīti attho.",
  "tika-vin07t:719_3": "Cittakeḷinti cittaruciyaṃ anācārakīḷaṃ.",
  "tika-vin07t:720_0": "231.",
  "tika-vin07t:720_1": "Nissevālapaṇakakaddamoti tilabījakādisevālena nīlamaṇḍūkapiṭṭhivaṇṇena udakapiṭṭhe udakaṃ nīlavaṇṇaṃ kurumānena paṇakena kaddamena ca virahito.",
  "tika-vin07t:720_2": "Uṇhabhāvena tapanato tapaṃ udakaṃ assāti tapodakāti vattabbe ka-",
  "tika-vin07t:720_3": "kāralopaṃ katvā “tapodā”ti vuccati.",
  "tika-vin07t:720_4": "Petalokoti pakaṭṭhena akusalakammena sugatito duggatiṃ itānaṃ gatānaṃ loko samūho,",
  "tika-vin07t:720_5": "nivāsaṭṭhānaṃ vā.",
  "tika-vin07t:720_6": "Katahatthāti dhanusippe suṭṭhu sikkhitahatthā,",
  "tika-vin07t:720_7": "avirajjhanalakkhavedhāti attho.",
  "tika-vin07t:720_8": "Sippadassanavasena rājakulādīsu rājasamūhaṃ upecca kataṃ asanaṃ sarakkhepo etesanti katupāsanā,",
  "tika-vin07t:720_9": "sabbattha dassitasippāti attho.",
  "tika-vin07t:720_10": "Pabhaggoti pabhañjito,",
  "tika-vin07t:720_11": "parājitoti attho.",
  "tika-vin07t:721_0": "232.",
  "tika-vin07t:721_1": "Āneñjasamādhinti arūpasamāpattiyaṃ niruddhe satipi saddakaṇṭakena uṭṭhānāraho rūpāvacarasamādhiyeva idha vattabboti āha anejaṃ acalantiādi.",
  "tika-vin07t:721_2": "Samādhiparipanthaketi vitakkādike sandhāya vadati,",
  "tika-vin07t:721_3": "idaṃ pana paṭhamabodhiyaṃ uppannampi vatthuṃ anācāramattavasena bhikkhūhi coditepi bhagavatā “anāpatti,",
  "tika-vin07t:721_4": "bhikkhave,",
  "tika-vin07t:721_5": "moggallānassā”ti evaṃ āyatiṃ attanā paññapiyamānapārājikānuguṇaṃ tadā eva vinītanti dhammasaṅgāhakattherehi",
  "tika-vin07t:721_6": "pacchā paññattassa imassa sikkhāpadassa vinītavatthubhāvena saṅgahamāropitanti daṭṭhabbaṃ.",
  "tika-vin07t:721_7": "Sāvakānaṃ uppaṭipāṭiyā anussaraṇābhāvaṃ dassetuṃ “na uppaṭipāṭiyā”ti vuttaṃ.",
  "tika-vin07t:721_8": "Dukkaraṃ katanti anantare pañcakappasatike kāle viññāṇasantatiṃ adisvāpi asammuyhitvā parato tatiyattabhāve",
  "tika-vin07t:721_9": "diṭṭhacuticittena saddhiṃ vattamānabhavapaṭisandhiyā anumānenāpi kāriyakāraṇābhāvagahaṇaṃ nāma sāvakānaṃ",
  "tika-vin07t:721_10": "dukkarattā vuttaṃ.",
  "tika-vin07t:721_11": "Paṭividdhāti paṭividdhasadisā.",
  "tika-vin07t:721_12": "Yathā nāma sattadhā phālitassa cāmaravālalomassa ekāya aggakoṭiyā aparassa vālalomaṃsuno koṭiṃ dūre ṭhatvā vijjheyya āvunanto viya paṭipādeyya,",
  "tika-vin07t:721_13": "evameva imināpi dukkaraṃ katanti vuttaṃ hoti.",
  "tika-vin07t:721_14": "Etadagganti eso aggo.",
  "tika-vin07t:721_15": "Yadidanti yo ayaṃ.",
  "tika-vin07t:722_0": "Nigamanavaṇṇanā",
  "tika-vin07t:723_0": "233.",
  "tika-vin07t:723_1": "Idhāti bhikkhuvibhaṅge.",
  "tika-vin07t:723_2": "Uddiṭṭhapārājikaparidīpananti sikkhāpadesu pātimokkhuddesavasena uddiṭṭhapārājikaparidīpanaṃ,",
  "tika-vin07t:723_3": "na pana sabbasmiṃ pārājikavibhaṅge āgataāpattiparidīpanaṃ tattha thullaccayādīnampi āgatattā teneva uddiṭṭha-",
  "tika-vin07t:723_4": "saddena vuttavibhaṅgassa niddesattā.",
  "tika-vin07t:723_5": "Bhikkhunīnaṃ asādhāraṇāni cattārīti ubbhajāṇumaṇḍalikā vajjappaṭicchādikā ukkhittānuvattikā aṭṭhavatthukāti",
  "tika-vin07t:723_6": "imāni bhikkhūhi asādhāraṇāni bhikkhunīnaṃ eva paññattāni pārājikānīti attho.",
  "tika-vin07t:723_7": "Vatthuvipannāti pabbajjupasampadānaṃ vatthubhāvo vatthu nāma,",
  "tika-vin07t:723_8": "tena vatthumattena vipannā,",
  "tika-vin07t:723_9": "vipannavatthukāti attho.",
  "tika-vin07t:723_10": "Ahetukapaṭisandhikāti maggānuppattikāraṇamāha.",
  "tika-vin07t:723_11": "Kiñcāpi duhetukānampi maggo nuppajjati,",
  "tika-vin07t:723_12": "te pana pabbajjupasampadāsu ṭhatvā āyatiṃ maggahetuṃ sampādetuṃ sakkonti,",
  "tika-vin07t:723_13": "ahetukā pana parisuddhe catupārisuddhisīle ṭhatvā sampādetuṃ na sakkonti,",
  "tika-vin07t:723_14": "tasmā te tampi paṭicca vatthuvipannāvāti veditabbā.",
  "tika-vin07t:723_15": "Pārājikāti kammavipattiyā paṭisandhikkhaṇeyeva parājayaṃ āpannā.",
  "tika-vin07t:723_16": "Theyyasaṃvāsakādīnaṃ gihibhāve ṭhatvā vipassanāya vāyamantānampi tasmiṃ attabhāve magguppattiabhāvato “maggo pana vārito”ti vuttaṃ.",
  "tika-vin07t:723_17": "Dīghatāya lambamānaṃ aṅgajātaṃ lambaṃ nāma,",
  "tika-vin07t:723_18": "taṃ yassa atthi so lambī.",
  "tika-vin07t:723_19": "So ettāvatā na pārājiko,",
  "tika-vin07t:723_20": "taṃ pana dīghaṃ aṅgajātaṃ attano mukhe vā vaccamagge vā sevanādhippāyena pavesentova pārājiko,",
  "tika-vin07t:723_21": "idha pana vaccamagge pavesentova adhippeto mudupiṭṭhikeneva mukhe pavesanassa vuttattā.",
  "tika-vin07t:723_22": "Sopi hi kataparikammatāya mudubhūtāya piṭṭhiyā onamitvā attano aṅgajātaṃ mukhena gaṇhantova pārājiko hoti,",
  "tika-vin07t:723_23": "na kevalo.",
  "tika-vin07t:723_24": "Yo pana mukhena attano vaccamaggaṃ vā paresaṃ vaccamaggamukhaṃ vā itthīnaṃ passāvamaggaṃ vā gaṇhāti,",
  "tika-vin07t:723_25": "tassa ca purisanimittena purisanimittaṃ chupantassa ca maggena maggapaṭipādanepi pārājikaṃ na hoti purisanimittena",
  "tika-vin07t:723_26": "taditaramaggasampaṭipādaneneva methunadhammavohārato.",
  "tika-vin07t:723_27": "Parassa aṅgajāte abhinisīdatīti parassa uttānaṃ sayantassa kammaniye aṅgajāte attano vaccamaggaṃ pavesento tassūpari nisīdati,",
  "tika-vin07t:723_28": "idañca upalakkhaṇamattaṃ paresaṃ aṅgajātaṃ vaccamagge pavesento sādiyantopi pārājikova,",
  "tika-vin07t:723_29": "balakkārena pana vaccamagge vā mukhe vā parena pavesiyamāno yadi na sādiyati,",
  "tika-vin07t:723_30": "anāpattikova.",
  "tika-vin07t:723_31": "Ettha asādiyanaṃ nāma dukkaraṃ virajjitabbato.",
  "tika-vin07t:723_32": "Ettha ca anupasampannabhāve ṭhatvā mātupituarahantesu aññataraṃ ghātento bhikkhuniṃ dūsento ca sāmaṇerapabbajjampi",
  "tika-vin07t:723_33": "na labhatīti dassanatthaṃ visuṃ gahitattā mātughātakādīnaṃ catunnaṃ tatiyapaṭhamapārājikesu antogadhatā",
  "tika-vin07t:723_34": "veditabbā.",
  "tika-vin07t:723_35": "Yathā ettha,",
  "tika-vin07t:723_36": "evaṃ gihibhāve ṭhatvā lohituppādaṃ karonto lohituppādakovāti gahetabbaṃ.",
  "tika-vin07t:723_37": "Etena pariyāyenāti ubhinnaṃ rāgapariyuṭṭhānasaṅkhātena pariyāyena.",
  "tika-vin07t:723_38": "Dutiyavikappe kacci atthāti padacchedo veditabbo.",
  "tika-vin07t:724_0": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:725_0": "Catutthapārājikavaṇṇanānayo niṭṭhito.",
  "tika-vin07t:726_0": "Niṭṭhito ca pārājikakaṇḍavaṇṇanānayo.",
  "tika-vin07t:727_0": "2. Saṅghādisesakaṇḍo",
  "tika-vin07t:728_0": "1. Sukkavissaṭṭhisikkhāpadavaṇṇanā",
  "tika-vin07t:729_0": "234.",
  "tika-vin07t:729_1": "Terasakassāti terasa sikkhāpadāni parimāṇāni assāti terasako, kaṇḍo, tassa.",
  "tika-vin07t:729_2": "Samathe vipassanāya vā abhiratirahito idha anabhirato,",
  "tika-vin07t:729_3": "na pabbajjāyāti āha “vikkhittacitto”ti.",
  "tika-vin07t:729_4": "Vikkhittatāya kāraṇamāha kāmarāgāiccādi.",
  "tika-vin07t:730_0": "235.",
  "tika-vin07t:730_1": "Abbohārikāti sīlavipattivohāraṃ nārahatīti katvā vuttaṃ.",
  "tika-vin07t:730_2": "Akusalabhāve panassā abbohāratā natthi.",
  "tika-vin07t:731_0": "236- 7. Cetanā-",
  "tika-vin07t:731_1": "saddato visuṃ saṃ-",
  "tika-vin07t:731_2": "saddassa atthābhāvaṃ ika-",
  "tika-vin07t:731_3": "paccayassa ca atthavantataṃ dassetuṃ sañcetanā vātiādi dutiyavikappo vutto.",
  "tika-vin07t:731_4": "Sikhāppatto atthoti adhippetatthaṃ sandhāya vuttaṃ.",
  "tika-vin07t:731_5": "Āsayabhedatoti pittasemhapubbalohitānaṃ catunnaṃ āsayānaṃ bhedena.",
  "tika-vin07t:731_6": "Dhātunānattatoti rasaruhirādīnaṃ sattannaṃ,",
  "tika-vin07t:731_7": "pathavādīnaṃ vā catunnaṃ dhātūnaṃ nānattena.",
  "tika-vin07t:731_8": "Vatthisīsanti muttavatthito matthakapassaṃ.",
  "tika-vin07t:731_9": "Hatthimadacalanaṃ nāmañca sambhavoti āha “sambhavo nikkhamatī”ti.",
  "tika-vin07t:731_10": "Sambhavaveganti sambhavassa ṭhānato cavitvā dakasotābhimukhaṃ otaraṇena sañjātasarīrakkhobhavegaṃ.",
  "tika-vin07t:731_11": "Bāhusīsanti khandhappadesaṃ.",
  "tika-vin07t:731_12": "Dassesīti ettha iti-",
  "tika-vin07t:731_13": "saddo hetuttho,",
  "tika-vin07t:731_14": "tena yasmā kaṇṇacūḷikāhi sambhavo nikkhamati…pe…",
  "tika-vin07t:731_15": "sambhavañca dassesi,",
  "tika-vin07t:731_16": "tasmā tatiyassa bhāsitaṃ subhāsitanti evaṃ yojanā veditabbā.",
  "tika-vin07t:731_17": "Dakasotanti muttassa vatthito nikkhamanamaggaṃ,",
  "tika-vin07t:731_18": "aṅgajātappadesanti vuttaṃ hoti.",
  "tika-vin07t:731_19": "Sukkañca nāmetaṃ rasaruhirādisattadehadhātūsu majjhimadhātucatujaṃ aṭṭhimiñjādi viya pathavīdhātusaṅgahitaṃ",
  "tika-vin07t:731_20": "āhārūpajīvīnaṃ sakalakāyagataṃ atidaharadārakānampi attheva,",
  "tika-vin07t:731_21": "taṃ pana pannarasasoḷasavassuddesato paṭṭhāya sattānaṃ samuppajjanakakāmarāgeheva ṭhānato calati,",
  "tika-vin07t:731_22": "calitañca āpodhātubhāvena cittajameva hutvā dakasotaṃ otarati,",
  "tika-vin07t:731_23": "dakasotato pana paṭṭhāya cittapaccayautujaṃ hoti matthaluṅgato calitasiṅghāṇikā viya.",
  "tika-vin07t:731_24": "Yesaṃ pana samucchedanavikkhambhanādīhi rāgapariyuṭṭhānaṃ natthi,",
  "tika-vin07t:731_25": "tesaṃ sukkavissaṭṭhi na siyā.",
  "tika-vin07t:731_26": "Iti yathāṭhānato sukkassa vissaṭṭhiyeva rāgacittasamuṭṭhānā,",
  "tika-vin07t:731_27": "na pakatirūpaṃ,",
  "tika-vin07t:731_28": "teneva kathāvatthuaṭṭhakathāyaṃ “sukkavissaṭṭhi nāma rāgasamuṭṭhānā hotī”ti sukkassa vissaṭṭhi eva rāgasamuṭṭhānā vuttā,",
  "tika-vin07t:731_29": "na pakatirūpaṃ.",
  "tika-vin07t:731_30": "Channaṃ pana kāmāvacaradevānaṃ vijjamānāpi sukkadhātu dvayaṃdvayasamāpattivasena pariyuṭṭhitarāgenāpi ṭhānato na gaḷati,",
  "tika-vin07t:731_31": "yathāṭhāne eva ṭhatvā kiñci vikāraṃ āpajjamānā taṅkhaṇikapariḷāhavūpasamāvahā methunakiccaniṭṭhāpitā hotīti veditabbaṃ.",
  "tika-vin07t:731_32": "Keci pana “kāyasamphassasukhameva tesaṃ kāmakicca”nti vadanti.",
  "tika-vin07t:731_33": "Khīṇāsavānaṃ pana anāgāmīnañca sabbaso kāmarāgābhāvena sukkadhātuvikārampi nāpajjatīti veditabbaṃ.",
  "tika-vin07t:731_34": "Rūpībrahmānaṃ pana vikkhambhitakāmarāgena janitattā anāhārūpajīvitattā ca sabbathā sukkadhātupi nattheva.",
  "tika-vin07t:731_35": "Tathevāti mocanassādena nimitte upakkamatotiādiṃ atidisati.",
  "tika-vin07t:731_36": "“Vissaṭṭhīti ṭhānācāvanā vuccatī”ti padabhājane vuttattā “dakasotaṃ otiṇṇamatte”ti kasmā vuttanti āha dakasotorohaṇañcetthātiādi.",
  "tika-vin07t:731_37": "Etthāti tīsupi vādesu.",
  "tika-vin07t:731_38": "Adhivāsetvāti nimitte upakkamitvā puna vippaṭisāre uppanne mocanassādaṃ vinodetvā.",
  "tika-vin07t:731_39": "Antarā nivāretunti attano nimitte katūpakkamena ṭhānā cutaṃ dakasotaṃ otarituṃ adatvā antarā nivāretuṃ.",
  "tika-vin07t:731_40": "Mocanassādena hatthaparikammādiṃ karontassa muttepi dukkaṭameva,",
  "tika-vin07t:731_41": "nimitte upakkamābhāvato pana saṅghādiseso na hotīti āha “hattha…pe…",
  "tika-vin07t:731_42": "anāpattī”ti.",
  "tika-vin07t:731_43": "Dakasotorohaṇañcetthātiādinā vuttavinicchayaṃ sandhāya “ayaṃ sabbācariyasādhāraṇavinicchayo”ti vuttaṃ.",
  "tika-vin07t:732_0": "Khobhakaraṇapaccayo nāma visabhāgabhesajjasenāsanāhārādipaccayo.",
  "tika-vin07t:732_1": "Nānāvidhaṃ supinanti khubhitavātādidhātūnaṃ anuguṇaṃ.",
  "tika-vin07t:732_2": "Anubhūtapubbanti pubbe bhūtapubbaṃ manasā parikappitapubbañca.",
  "tika-vin07t:732_3": "Sagganarakadesantarādīnampi hi saṅgahetvā vuttaṃ.",
  "tika-vin07t:732_4": "Atthakāmatāya vā anatthakāmatāya vāti idaṃ devatānaṃ hitāhitādhippāyataṃ dassetuṃ vuttaṃ.",
  "tika-vin07t:732_5": "Atthāya vā anatthāya vāti sabhāvato bhavitabbaṃ hitāhitaṃ sandhāya vuttaṃ.",
  "tika-vin07t:732_6": "Nanu devatāhi upasaṃhariyamānāni ārammaṇāni paramatthato natthi,",
  "tika-vin07t:732_7": "kathaṃ tāni puriso passati,",
  "tika-vin07t:732_8": "devatā vā tāni avijjamānāni upasaṃharantīti codanaṃ manasi katvā āha so tāsantiādi.",
  "tika-vin07t:732_9": "Tena “evameso parikappatū”ti devatāhi cintitamattena supantassa cittaṃ bhavaṅgasantatito nipatitvā devatāhi",
  "tika-vin07t:732_10": "cintitaniyāmeneva parikappamānaṃ pavattati,",
  "tika-vin07t:732_11": "evaṃ tena parikappamānāni ārammaṇāni devatāhi upasaṃhaṭāni nāma honti,",
  "tika-vin07t:732_12": "tāni ca so devatānubhāvena passati nāmāti dasseti.",
  "tika-vin07t:732_13": "Bodhisattamātā viya puttapaṭilābhanimittantiādīsu bodhisattassa gabbhokkantidivase mahāmāyādeviyā attano",
  "tika-vin07t:732_14": "dakkhiṇapassena ekassa setavaravāraṇassa antokucchipaviṭṭhabhāvadassanaṃ puttapaṭilābhanimittaṃ supinaṃ nāma.",
  "tika-vin07t:732_15": "Amhākaṃ pana bodhisattassa “sve buddho bhavissatī”ti cātuddasiyaṃ pakkhassa rattivibhāyanakāle himavantaṃ",
  "tika-vin07t:732_16": "bibbohanaṃ katvā puratthimapacchimasamuddesu vāmadakkhiṇahatthe dakkhiṇasamudde pāde ca odahitvā mahāpathaviyā",
  "tika-vin07t:732_17": "sayanaṃ eko,",
  "tika-vin07t:732_18": "dabbatiṇasaṅkhātāya tiriyā nāma tiṇajātiyā naṅgalamattarattadaṇḍāya nābhito uggatāya khaṇena anekayojanasahassaṃ nabhaṃ āhacca ṭhānaṃ eko,",
  "tika-vin07t:732_19": "setānaṃ kaṇhasīsānaṃ kimīnaṃ pādehi ussakkitvā yāva jāṇumaṇḍalaṃ āhacca ṭhānaṃ eko,",
  "tika-vin07t:732_20": "nānāvaṇṇānaṃ catunnaṃ sakuṇānaṃ catūhi disāhi āgantvā pādamūle setavaṇṇatāpajjanaṃ eko,",
  "tika-vin07t:732_21": "bodhisattassa mahato mīḷhapabbatassa upari alimpamānassa caṅkamanaṃ ekoti ime pañca mahāsupinā nāma,",
  "tika-vin07t:732_22": "ime ca yathākkamaṃ sambodhiyā,",
  "tika-vin07t:732_23": "devamanussesu ariyamaggappakāsanassa,",
  "tika-vin07t:732_24": "gihīnañca saraṇūpagamanassa,",
  "tika-vin07t:732_25": "khattiyādicatuvaṇṇānaṃ pabbajitvā arahattapaṭilābhassa,",
  "tika-vin07t:732_26": "catunnaṃ paccayānaṃ lābhe alittabhāvassa ca pubbanimittānīti veditabbaṃ.",
  "tika-vin07t:732_27": "Soḷasa supinā pākaṭā eva.",
  "tika-vin07t:732_28": "Ekantasaccamevāti phalaniyamuppattito vuttaṃ.",
  "tika-vin07t:732_29": "Dassanaṃ pana sabbattha vipallatthameva.",
  "tika-vin07t:732_30": "Dhātukkhobhādīsu catūsu mūlakāraṇesu dvīhi tīhipi kāraṇehi kadāci supinaṃ passantīti āha “saṃsaggabhedato”ti.",
  "tika-vin07t:732_31": "Supinabhedoti saccāsaccatthatābhedo.",
  "tika-vin07t:733_0": "Rūpanimittādiārammaṇanti ettha kammanimittagatinimittato aññarūpameva viññāṇassa nimittanti rūpanimittaṃ,",
  "tika-vin07t:733_1": "taṃ ādi yesaṃ sattanimittādīnaṃ tāni rūpanimittādīni ārammaṇāni yassa bhavaṅgacittassa taṃ rūpanimittādiārammaṇaṃ.",
  "tika-vin07t:733_2": "Īdisānīti rūpanimittādiārammaṇāni rāgādisampayuttāni ca.",
  "tika-vin07t:733_3": "Sabbohārikacittenāti paṭibuddhassa pakativīthicittena.",
  "tika-vin07t:733_4": "Ko nāma passatīti suttapaṭibuddhabhāvaviyuttāya cittappavattiyā abhāvato supinaṃ passanto nāma na siyāti adhippāyo,",
  "tika-vin07t:733_5": "tenāha “supinassa abhāvova āpajjatī”ti.",
  "tika-vin07t:733_6": "Kapimiddhaparetoti iminā niddāvasena pavattamānabhavaṅgasantatibyavahitāya kusalākusalāya manodvāravīthiyā ca passatīti dasseti,",
  "tika-vin07t:733_7": "tenāha yā niddātiādi.",
  "tika-vin07t:733_8": "Dvīhi antehi muttoti kusalākusalasaṅkhātehi dvīhi antehi mutto.",
  "tika-vin07t:733_9": "Āvajjanatadārammaṇakkhaṇeti supine pañcadvāravīthiyā abhāvato manodvāre uppajjanārahaṃ gahetvā vuttaṃ.",
  "tika-vin07t:734_0": "Ettha ca supinantepi tadārammaṇavacanato anubhūtesu sutapubbesu vā rūpādīsu purāpattibhāvena parikappetvā",
  "tika-vin07t:734_1": "vipallāsato pavattamānāpi kāmāvacaravipākadhammā parittadhamme nissāya parikappetvā pavattattā parittārammaṇā vuttā,",
  "tika-vin07t:734_2": "na pana sarūpato parittadhamme gahetvā pavattattā evāti gahetabbaṃ.",
  "tika-vin07t:734_3": "Evañca itthipurisādiākāraṃ āropetvā pavattamānānaṃ rāgādisavipākadhammānampi tesaṃ ārammaṇaṃ gahetvā",
  "tika-vin07t:734_4": "uppannānaṃ paṭisandhādivipākānampi parittārammaṇatā kammanimittārammaṇatā ca upapannā eva hoti.",
  "tika-vin07t:734_5": "Vatthudhammavinimuttaṃ pana sammutibhūtaṃ kasiṇādipaṭibhāgārammaṇaṃ gahetvā uppannā upacārappanādivasappavattā",
  "tika-vin07t:734_6": "cittacetasikadhammā eva parittattike na vattabbārammaṇāti gahetabbā.",
  "tika-vin07t:735_0": "Svāyanti supino.",
  "tika-vin07t:735_1": "Vipallāsena parikappitaparittārammaṇattā “dubbalavatthukattā”ti vuttaṃ,",
  "tika-vin07t:735_2": "avijjamānārammaṇe avasavattitoti adhippāyo,",
  "tika-vin07t:735_3": "tenāha avisaye uppannattātiādi.",
  "tika-vin07t:736_0": "Āpattinikāyassāti idaṃ saṅghādisesoti pulliṅga-",
  "tika-vin07t:736_1": "saddassa anurūpavasena vuttaṃ.",
  "tika-vin07t:736_2": "Assāti assa āpattinikāyassa,",
  "tika-vin07t:736_3": "vuṭṭhāpetuṃ icchitassāti attho,",
  "tika-vin07t:736_4": "tenāha kiṃ vuttantiādi.",
  "tika-vin07t:736_5": "Ruḷhisaddenāti ettha samudāye nipphannassāpi saddassa tadekadesepi pasiddhi idha ruḷhī nāma,",
  "tika-vin07t:736_6": "tāya ruḷhiyā yutto saddo ruḷhīsaddo, tena.",
  "tika-vin07t:736_7": "Ruḷhiyā kāraṇamāha avayaveiccādinā.",
  "tika-vin07t:737_0": "Kālañcāti “rāgūpatthambhe”tiādinā dassitakālañca,",
  "tika-vin07t:737_1": "“rāgūpatthambhe”ti vutte rāgūpatthambhe jāte tasmiṃ kāle mocetīti atthato kālo gammati.",
  "tika-vin07t:737_2": "Navamassa adhippāyassāti vīmaṃsādhippāyassa.",
  "tika-vin07t:737_3": "Vatthūti visayaṃ.",
  "tika-vin07t:738_0": "238. Lomā etesaṃ santīti lomasā, bahulomapāṇakā.",
  "tika-vin07t:739_0": "239.",
  "tika-vin07t:739_1": "Mocanenāti mocanappayogena.",
  "tika-vin07t:739_2": "Mocanassādasampayuttāyāti ettha mocanicchāva mocanassādo,",
  "tika-vin07t:739_3": "tena sampayuttā cetanā mocanassādacetanāti attho,",
  "tika-vin07t:739_4": "na pana mocane assādaṃ sukhaṃ patthentiyā cetanāyāti evaṃ attho gahetabbo,",
  "tika-vin07t:739_5": "itarathā sukhatthāya mocentasseva āpatti,",
  "tika-vin07t:739_6": "na ārogyādiatthāyāti āpajjati.",
  "tika-vin07t:739_7": "Tasmā ārogyādīsu yena kenaci adhippāyena mocanicchāya cetanāyāti atthova gahetabbo.",
  "tika-vin07t:740_0": "240.",
  "tika-vin07t:740_1": "Vāyamatoti aṅgajāte kāyena upakkamato.",
  "tika-vin07t:740_2": "Dve āpattisahassānīti khaṇḍacakkādīni anāmasitvāva vuttaṃ,",
  "tika-vin07t:740_3": "icchantena pana khaṇḍacakkādibhedenāpi gaṇanā kātabbā.",
  "tika-vin07t:740_4": "Ekena padenāti gehasitapemapadena.",
  "tika-vin07t:740_5": "Tathevāti mocanassādacetanāya eva gāḷhaṃ pīḷanādippayogaṃ avijahitvā supanena saṅghādisesoti vuttaṃ.",
  "tika-vin07t:740_6": "Suddhacittoti mocanassādassa nimitte ūruādīhi kataupakkamassa vijahanaṃ sandhāya vuttaṃ.",
  "tika-vin07t:740_7": "Tena asubhamanasikārābhāvepi payogābhāveneva mocanepi anāpatti dīpitāti veditabbā.",
  "tika-vin07t:741_0": "Tena upakkamena mutteti muccamānaṃ vinā aññasmimpi sukke ṭhānato mutte.",
  "tika-vin07t:741_1": "Yadi pana upakkame katepi muccamānameva dakasotaṃ otarati,",
  "tika-vin07t:741_2": "thullaccayameva payogena muttassa abhāvā.",
  "tika-vin07t:741_3": "Jagganatthāyāti cīvarādīsu limpanaparihārāya hatthena aṅgajātaggahaṇaṃ vaṭṭati,",
  "tika-vin07t:741_4": "tappayogo na hotīti adhippāyo.",
  "tika-vin07t:741_5": "Anokāsanti aṅgajātappadesaṃ.",
  "tika-vin07t:742_0": "262.",
  "tika-vin07t:742_1": "Supinantena kāraṇenāti supinante pavattaupakkamahetunā.",
  "tika-vin07t:742_2": "Āpattiṭṭhāneyeva hi ayaṃ anāpatti avisayattā vuttā.",
  "tika-vin07t:742_3": "Tenāha “sacassa visayo hoti niccalena bhavitabba”ntiādi.",
  "tika-vin07t:743_0": "263.",
  "tika-vin07t:743_1": "Vinītavatthupāḷiyaṃ aṇḍakaṇḍuvanavatthusmiṃ mocanādhippāyena aṇḍacalanena aṅgajātassāpi calanato nimitte upakkamo hotīti saṅghādiseso vutto.",
  "tika-vin07t:743_2": "Yathā pana aṅgajātaṃ na calati,",
  "tika-vin07t:743_3": "evaṃ aṇḍameva kaṇḍuvanena phusantassa muttepi anāpatti aṇḍassa anaṅgajātattā.",
  "tika-vin07t:744_0": "264.",
  "tika-vin07t:744_1": "Vatthinti aṅgajātasīsacchādakacammaṃ.",
  "tika-vin07t:744_2": "Udaraṃ tāpentassa…pe…",
  "tika-vin07t:744_3": "anāpattiyevāti udaratāpanena aṅgajātepi tatte tāvattakena nimitte upakkamo kato nāma na hotīti vuttaṃ.",
  "tika-vin07t:745_0": "265.",
  "tika-vin07t:745_1": "Ehi me tvaṃ, āvuso,",
  "tika-vin07t:745_2": "sāmaṇerāti vatthusmiṃ aññaṃ āṇāpetu,",
  "tika-vin07t:745_3": "tena kariyamānassa aṅgajātacalanassa mocanassādena sādiyanato taṃ calanaṃ bhikkhussa sādiyanacittasamuṭṭhitampi",
  "tika-vin07t:745_4": "hotīti sukkavissaṭṭhipaccayassa aṅgajātacalanassa hetubhūtā assādacetanāva āpattiyā aṅgaṃ hoti,",
  "tika-vin07t:745_5": "na āṇāpanavācā tassā pavattikkhaṇe saṅghādisesassa asijjhanato.",
  "tika-vin07t:745_6": "Evaṃ āṇāpetvāpi yonisomanasikārena mocanassādaṃ paṭivinodentassa āpattiasambhavato idaṃ sikkhāpadaṃ anāṇattikaṃ,",
  "tika-vin07t:745_7": "kāyakammaṃ,",
  "tika-vin07t:745_8": "kiriyasamuṭṭhānañca jātanti gahetabbaṃ,",
  "tika-vin07t:745_9": "āṇāpanavācāya pana dukkaṭaṃ āpajjati.",
  "tika-vin07t:745_10": "Yo pana parena anāṇattena balakkārenāpi kariyamānappayogaṃ mocanassādena sādiyati,",
  "tika-vin07t:745_11": "tassāpi mutte paṭhamapārājike viya saṅghādisesova,",
  "tika-vin07t:745_12": "amutte thullaccayaṃ.",
  "tika-vin07t:745_13": "Mocanassāde cetanāya pana asati kāyasaṃsaggarāgena sādiyantassāpi muttepi saṅghādisesena anāpattīti ācariyā vadanti,",
  "tika-vin07t:745_14": "tañca yuttameva.",
  "tika-vin07t:746_0": "266.",
  "tika-vin07t:746_1": "Kāyatthambhanavatthusmiṃ calanavasena yathā aṅgajāte upakkamo sambhavati,",
  "tika-vin07t:746_2": "tathā vijambhitattā āpatti vuttā.",
  "tika-vin07t:747_0": "Upanijjhāyanavatthusmiṃ aṅgajātanti jīvamānaitthīnaṃ passāvamaggova adhippeto, netaro.",
  "tika-vin07t:748_0": "267.",
  "tika-vin07t:748_1": "Pupphāvalīti kīḷāviseso.",
  "tika-vin07t:748_2": "Taṃ kira kīḷantā nadīādīsu chinnataṭaṃ udakena cikkhallaṃ katvā tattha ubho pāde pasāretvā nisinnā patanti,",
  "tika-vin07t:748_3": "“pupphāvaliya”ntipi pāṭho.",
  "tika-vin07t:748_4": "Pavesentassāti payojakattena dvikammikattā “vālikaṃ aṅgajāta”nti ubhayatthāpi upayogavacanaṃ kataṃ. Cetanā, upakkamo,",
  "tika-vin07t:748_5": "muccananti imānettha tīṇi aṅgāni veditabbāni.",
  "tika-vin07t:749_0": "Sukkavissaṭṭhisikkhāpadavaṇṇanā niṭṭhitā.",
  "tika-vin07t:750_0": "2. Kāyasaṃsaggasikkhāpadavaṇṇanā",
  "tika-vin07t:751_0": "269.",
  "tika-vin07t:751_1": "Dutiye kesuci vātapānesu vivaṭesu bahipi andhakārattā āloko na pavisati,",
  "tika-vin07t:751_2": "vivaṭakavāṭena aññato āgacchantassa ālokassa nivāraṇato kavāṭassa piṭṭhipasse ghanandhakārova hoti,",
  "tika-vin07t:751_3": "tādisāni sandhāya “yesu vivaṭesu andhakāro hotī”tiādi vuttaṃ.",
  "tika-vin07t:752_0": "Brāhmaṇī attano aṅgamaṅgānaṃ parāmasanakkhaṇe anācārānukūlā hutvā na kiñci vatvā bhikkhuno vaṇṇabhaṇanakkhaṇe",
  "tika-vin07t:752_1": "vuttattā āha “pabbajitukāmo maññeti sallakkhetvā”ti,",
  "tika-vin07t:752_2": "pabbajitukāmo viyāti sallakkhetvāti attho.",
  "tika-vin07t:752_3": "Kulitthīnaṃ evaṃ parehi abhibhavanaṃ nāma accantāvamānoti āha “attano vippakāra”nti.",
  "tika-vin07t:753_0": "270.",
  "tika-vin07t:753_1": "Otiṇṇasaddassa kammasādhanapakkhaṃ sandhāya “yakkhādīhī”tiādi vuttaṃ,",
  "tika-vin07t:753_2": "kattusādhanapakkhaṃ sandhāya “kūpādīnī”tiādi vuttaṃ.",
  "tika-vin07t:753_3": "Tasmiṃ vatthusminti itthisarīrasaṅkhāte vatthusmiṃ.",
  "tika-vin07t:754_0": "271. Assāti hatthaggāhādikassa sabbassa.",
  "tika-vin07t:755_0": "273.",
  "tika-vin07t:755_1": "Etesaṃ padānanti āmasanādipadānaṃ.",
  "tika-vin07t:755_2": "Itthisaññīti manussitthisaññī. Naṃ-",
  "tika-vin07t:755_3": "saddassa kāyavisesanabhāvena etaṃ kāyanti atthaṃ dassetuṃ “atha vā”tiādi vuttaṃ.",
  "tika-vin07t:755_4": "Omasanto…pe…",
  "tika-vin07t:755_5": "ekāva āpattīti anivatthaṃ sandhāya vuttaṃ,",
  "tika-vin07t:755_6": "na nivatthaṃ.",
  "tika-vin07t:755_7": "Sanivatthāya pana matthakato paṭṭhāya hatthaṃ otārentassa nivatthasāṭakopari hatthe āruḷhe thullaccayaṃ.",
  "tika-vin07t:755_8": "Sāṭakato hatthaṃ otārāpetvā jaṅghato paṭṭhāya omasantassa puna saṅghādiseso.",
  "tika-vin07t:756_0": "Yathāniddiṭṭhaniddeseti yathāvuttakāyasaṃsagganiddese.",
  "tika-vin07t:756_1": "Tenāti yena kāraṇena vatthusaññādayo honti,",
  "tika-vin07t:756_2": "tena kāraṇena.",
  "tika-vin07t:756_3": "Yathāvuttasikkhāpadaniddese vuttaṃ garukaṃ bhikkhuno kareyya pakāseyyāti yojanā.",
  "tika-vin07t:757_0": "Saññāya virāgitamhīti saññāya viraddhāya.",
  "tika-vin07t:757_1": "Idaṃ nāma vatthunti imasmiṃ sikkhāpade āgataṃ,",
  "tika-vin07t:757_2": "anāgatañca yaṃ kiñci saviññāṇakāviññāṇakaṃ phusantassa anāpattiabhāvaṃ sandhāya vuttaṃ.",
  "tika-vin07t:758_0": "Sārattanti kāyasaṃsaggarāgeneva sārattaṃ.",
  "tika-vin07t:758_1": "Virattanti kāyasaṃsaggarāgarahitaṃ mātuādiṃ sandhāya vadati.",
  "tika-vin07t:758_2": "Dukkaṭanti mātupemādivasena gaṇhantassa vasena vuttaṃ,",
  "tika-vin07t:758_3": "virattampi itthiṃ kāyasaṃsaggarāgena gaṇhantassa pana saṅghādiseso eva.",
  "tika-vin07t:758_4": "Imāya pāḷiyā sametīti sambandho.",
  "tika-vin07t:758_5": "Kathaṃ sametīti ce?",
  "tika-vin07t:758_6": "Yadi hi “itthiyā kāyappaṭibaddhaṃ gaṇhissāmī”ti citte uppanne itthisaññā virāgitā bhaveyya.",
  "tika-vin07t:758_7": "Kāyappaṭibaddhaggahaṇepi thullaccayenāpi na bhavitabbaṃ itthisaññāya eva pāḷiyaṃ thullaccayassa vuttattā,",
  "tika-vin07t:758_8": "tasmā “itthiyā kāyappaṭibaddhaṃ gaṇhissāmīti kāyaṃ gaṇhantassa itthisaññā virāgitā nāma na hotīti kāyappaṭibaddhaṃ",
  "tika-vin07t:758_9": "gaṇhissāmīti kāyaṃ gaṇhato itthisaññāya ceva kāyasaṃsaggarāgassa ca kāyaggahaṇassa ca sambhavā yathāvatthukaṃ",
  "tika-vin07t:758_10": "saṅghādisesameva āpajjatī”ti mahāsumattherena vuttavādova imāya pāḷiyā sameti.",
  "tika-vin07t:758_11": "Aṭṭhakathāyañhi “sambahulā itthiyo bāhāhi parikkhipitvā gaṇhāmī”ti saññāya parikkhipato majjhagatānaṃ vasena thullaccayaṃ vuttaṃ.",
  "tika-vin07t:758_12": "Na hi tassa “majjhagatā itthiyo kāyappaṭibaddhena gaṇhāmī”ti saññā atthi,",
  "tika-vin07t:758_13": "tasmā aṭṭhakathāyapi sametīti gahetabbaṃ.",
  "tika-vin07t:758_14": "Nīlena duviññeyyabhāvato kāḷitthī vuttā.",
  "tika-vin07t:759_0": "279.",
  "tika-vin07t:759_1": "Sevanādhippāyoti phassasukhasevanādhippāyo.",
  "tika-vin07t:759_2": "Kāyappaṭibaddhāmasanavāre kāyappaṭibaddhavasena phassapaṭivijānanaṃ veditabbaṃ.",
  "tika-vin07t:759_3": "Cittuppādamatte āpattiyābhāvato anāpattīti idaṃ kāyasaṃsaggarāgamattena kāyacalanassa anuppattito itthiyā",
  "tika-vin07t:759_4": "kariyamānakāyacalanaṃ sādiyatopi payogābhāvaṃ sandhāya vuttaṃ.",
  "tika-vin07t:759_5": "Paṭhamapārājike pana parehi upakkamiyamānassa abhāvato sevanādhippāye uppanne tena adhippāyena aṅgajātakkhobho sayameva avassaṃ sañjāyati,",
  "tika-vin07t:759_6": "so ca tena kato nāma hotīti pārājikaṃ vuttaṃ,",
  "tika-vin07t:759_7": "teneva nayena paṭhamasaṅghādisesepi parena kariyamānapayogasādiyamānepi aṅgajātakkhobhasambhavena āpatti hotīti veditabbaṃ.",
  "tika-vin07t:759_8": "Catuttheti “na ca kāyena vāyamati,",
  "tika-vin07t:759_9": "na ca phassaṃ paṭivijānātī”ti imasmiṃ vāre.",
  "tika-vin07t:759_10": "Phassapaṭivijānanampīti api-",
  "tika-vin07t:759_11": "saddena tatiyavāre viya vāyāmopi natthīti dasseti.",
  "tika-vin07t:759_12": "Nissaggiyena nissaggiyāmasane viyāti idaṃ pana phassapaṭivijānanābhāvamattasseva nidassanaṃ,",
  "tika-vin07t:759_13": "na payogābhāvassāti daṭṭhabbaṃ.",
  "tika-vin07t:759_14": "Mokkhādhippāyoti ettha cittassa lahuparivattitāya antarantarā kāyasaṃsaggarāge samuppannepi mokkhādhippāyassa avicchinnatāya anāpattiyeva,",
  "tika-vin07t:759_15": "vicchinne pana tasmiṃ āpatti eva.",
  "tika-vin07t:760_0": "Padabhājanīyavaṇṇanānayo.",
  "tika-vin07t:761_0": "281.",
  "tika-vin07t:761_1": "Ettha gaṇhāhīti na vattabbāti gehasitapemena kāyappaṭibaddhena phusane dukkaṭaṃ sandhāya vuttaṃ,",
  "tika-vin07t:761_2": "kāruññena pana vatthādiṃ gahetuṃ asakkontiṃ “gaṇhā”ti vadantassāpi avasasabhāvappattaṃ udake nimujjantiṃ",
  "tika-vin07t:761_3": "kāruññena sahasā anāmāsanti acintetvā kesādīsu gahetvā mokkhādhippāyena ākaḍḍhatopi anāpattiyeva.",
  "tika-vin07t:761_4": "Na hi mīyamānaṃ mātaraṃ ukkhipituṃ na vaṭṭati.",
  "tika-vin07t:761_5": "Aññātikāya itthiyāpi eseva nayo.",
  "tika-vin07t:761_6": "Ukkaṭṭhāya mātuyāpi āmāso na vaṭṭatīti dassanatthaṃ “mātara”nti vuttaṃ.",
  "tika-vin07t:761_7": "Tassā kātabbaṃ pana aññāsampi itthīnaṃ karontassāpi anāpattiyeva anāmāsatte visesābhāvā.",
  "tika-vin07t:762_0": "Tiṇaṇḍupakanti hiriverādimūlehi kesālaṅkāratthāya katacumbaṭakaṃ.",
  "tika-vin07t:762_1": "Parivattetvāti attano nivāsanādibhāvato apanetvā.",
  "tika-vin07t:762_2": "Pūjādiatthaṃ pana tāvakālikampi āmasituṃ vaṭṭati.",
  "tika-vin07t:762_3": "Sīsapasādhanakadantasūciādīti idaṃ sīsālaṅkāratthāya paṭapilotikādīhi kataṃ sīsapasādhanakañceva dantasūciādi",
  "tika-vin07t:762_4": "cāti dvidhā yojetvā sīsapasādhanaṃ sipāṭikopakaraṇatthāya ceva dantasūciupakaraṇatthāya ca gahetabbanti",
  "tika-vin07t:762_5": "yathākkamaṃ atthaṃ dasseti.",
  "tika-vin07t:762_6": "Kesakalāpaṃ bandhitvā tattha tiriyaṃ pavesanatthāya katā dantasūci eva sīsapasādhanakadantasūcīti ekameva",
  "tika-vin07t:762_7": "katvā sipāṭikāya pakkhipitvā pariharitabbasūciyeva tassa tassa kiccassa upakaraṇanti sipāṭikāsūciupakaraṇanti",
  "tika-vin07t:762_8": "evaṃ vā yojanā kātabbā.",
  "tika-vin07t:762_9": "Potthakarūpanti sudhādīhi kataṃ,",
  "tika-vin07t:762_10": "pārājikavatthubhūtānaṃ tiracchānagatitthīnaṃ saṇṭhānena katampi anāmāsameva.",
  "tika-vin07t:762_11": "Itthirūpādīni dassetvā kataṃ,",
  "tika-vin07t:762_12": "vatthabhittiādiñca itthirūpaṃ anāmasitvā vaḷañjetuṃ vaṭṭati.",
  "tika-vin07t:762_13": "Evarūpehi anāmāse kāyasaṃsaggarāge asati kāyappaṭibaddhena āmasato doso natthi.",
  "tika-vin07t:762_14": "Bhinditvāti ettha anāmāsampi daṇḍapāsāṇādīhi bhedanassa aṭṭhakathāyaṃ vuttattā,",
  "tika-vin07t:762_15": "pāḷiyampi āpadāsu mokkhādhippāyassa āmasanepi anāpattiyā vuttattā ca.",
  "tika-vin07t:762_16": "Sappinīādīhi vāḷamigīhi ca gahitapāṇakānaṃ mocanatthāya taṃ sappinīādiṃ vatthadaṇḍādīhi parikkhipitvā gahetuṃ,",
  "tika-vin07t:762_17": "mātuādiṃ udake mīyamānaṃ vatthādīhi gahetuṃ,",
  "tika-vin07t:762_18": "asakkontiṃ kesādīsu gahetvā kāruññena ukkhipituṃ vaṭṭatīti ayamattho gahetabbova.",
  "tika-vin07t:762_19": "Aṭṭhakathāyaṃ “na tveva āmasitabbā”ti idaṃ pana vacanaṃ amīyamānavatthuṃ sandhāya vuttanti ayaṃ amhākaṃ khanti.",
  "tika-vin07t:763_0": "Maggaṃ adhiṭṭhāyāti “maggo aya”nti maggasaññaṃ uppādetvāti attho.",
  "tika-vin07t:763_1": "Paññapetvā dentīti idaṃ sāmīcivasena vuttaṃ,",
  "tika-vin07t:763_2": "tehi pana āsanaṃ apaññapetvāva nisīdathāti vutte sayameva paññapetvā nisīditumpi vaṭṭati.",
  "tika-vin07t:763_3": "Tatthajātakānīti acchinditvā bhūtagāmabhāveneva ṭhitāni.",
  "tika-vin07t:763_4": "Kīḷantenāti vuttattā sati paccaye āmasantassa anāpatti.",
  "tika-vin07t:763_5": "Bhikkhusantakaṃ pana paribhogārahaṃ sabbathā āmasituṃ na vaṭṭati durupaciṇṇattā.",
  "tika-vin07t:763_6": "Anupasampannānaṃ dassāmīti idaṃ appaṭiggahetvā gahaṇaṃ sandhāya vuttaṃ.",
  "tika-vin07t:763_7": "Attanopi atthāya paṭiggahetvā gahaṇe doso natthi anāmāsattābhāvā.",
  "tika-vin07t:764_0": "Maṇīti veḷuriyādito añño jotirasādibhedo sabbopi maṇi.",
  "tika-vin07t:764_1": "Veḷuriyoti allaveḷuvaṇṇomaṇi,",
  "tika-vin07t:764_2": "“majjārakkhi maṇḍalavaṇṇo”tipi vadanti.",
  "tika-vin07t:764_3": "Silāti muggamāsavaṇṇā atisiniddhā kāḷasilā,",
  "tika-vin07t:764_4": "maṇivohāraṃ āgatā rattasetādivaṇṇā sumaṭṭhāpi silā anāmāsā evāti vadanti.",
  "tika-vin07t:764_5": "Rajatanti kahāpaṇamāsādibhedaṃ jatumāsādiṃ upādāya sabbaṃ vuttāvasesaṃ rūpiyaṃ gahitaṃ.",
  "tika-vin07t:764_6": "Lohitaṅkoti rattamaṇi.",
  "tika-vin07t:764_7": "Masāragallanti kabaravaṇṇo maṇi,",
  "tika-vin07t:764_8": "“marakata”ntipi vadanti.",
  "tika-vin07t:764_9": "Bhesajjatthāya pisitvā yojitānaṃ muttānaṃ ratanabhāvavirahato gahaṇakkhaṇepi ratanākārena apekkhitābhāvā “bhesajjatthāya pana vaṭṭatī”ti vuttaṃ.",
  "tika-vin07t:764_10": "Yāva pana tā muttā ratanarūpena tiṭṭhanti,",
  "tika-vin07t:764_11": "tāva āmasituṃ na vaṭṭati eva.",
  "tika-vin07t:764_12": "Evaṃ aññampi ratanapāsāṇaṃ pisitvā bhesajje yojanatthāya gahetuṃ vaṭṭati eva,",
  "tika-vin07t:764_13": "jātarūparajataṃ pana pisitvā yojanabhesajjatthāyapi sampaṭicchituṃ na vaṭṭati,",
  "tika-vin07t:764_14": "gahaṭṭhehi yojetvā dinnampi yadi bhesajje suvaṇṇādirūpena tiṭṭhati,",
  "tika-vin07t:764_15": "viyojetuñca sakkā,",
  "tika-vin07t:764_16": "tādisaṃ bhesajjampi na vaṭṭati.",
  "tika-vin07t:764_17": "Taṃ abbohārikattaṃ gataṃ ce, vaṭṭati.",
  "tika-vin07t:764_18": "“Jātiphalikaṃ upādāyā”ti vuttattā,",
  "tika-vin07t:764_19": "sūriyakantacandakantādikaṃ jātipāsāṇaṃ maṇimhi eva saṅgahitanti daṭṭhabbaṃ.",
  "tika-vin07t:764_20": "Dhamanasaṅkho ca dhotaviddho ca ratanamisso cāti yojetabbaṃ.",
  "tika-vin07t:764_21": "Viddhoti maṇiādibhāvena katachiddo.",
  "tika-vin07t:765_0": "Ratanamissoti kañcanalatādivicitto,",
  "tika-vin07t:765_1": "muttādiratanakhacito ca,",
  "tika-vin07t:765_2": "etena dhamanasaṅkhato añño ratanamissova anāmāsoti dasseti.",
  "tika-vin07t:765_3": "Silāyampi eseva nayo.",
  "tika-vin07t:765_4": "Pānīyasaṅkhoti imināva thālakādiākārena katasaṅkhamayabhājanāni bhikkhūnaṃ sampaṭicchituṃ vaṭṭatīti siddhaṃ.",
  "tika-vin07t:765_5": "Sesāti ratanasaṃyuttaṃ ṭhapetvā avasesā.",
  "tika-vin07t:766_0": "Bījato paṭṭhāyāti dhātupāsāṇato paṭṭhāya.",
  "tika-vin07t:766_1": "Paṭikkhipīti suvaṇṇamayadhātukaraṇḍakassa,",
  "tika-vin07t:766_2": "buddharūpādissa ca attano santakakaraṇe nissaggiyattā vuttaṃ.",
  "tika-vin07t:766_3": "“Rūpiyachaḍḍakaṭṭhāne”ti vuttattā rūpiyachaḍḍakassa jātarūparajataṃ āmasitvā chaḍḍetuṃ vaṭṭatīti siddhaṃ.",
  "tika-vin07t:766_4": "Keḷāpayitunti āmasitvā ito cito ca sañcāretuṃ.",
  "tika-vin07t:766_5": "Vuttanti mahāaṭṭhakathāyaṃ vuttaṃ.",
  "tika-vin07t:766_6": "Kacavarameva harituṃ vaṭṭatīti gopakā vā hontu aññe vā,",
  "tika-vin07t:766_7": "hatthena puñchitvā kacavaraṃ apanetuṃ vaṭṭati,",
  "tika-vin07t:766_8": "malampi pamajjituṃ vaṭṭati evāti vadanti,",
  "tika-vin07t:766_9": "taṃ aṭṭhakathāya na sameti keḷāyanasadisattā.",
  "tika-vin07t:766_10": "Ārakūṭalohanti suvaṇṇavaṇṇo kittimalohaviseso.",
  "tika-vin07t:766_11": "Tividhañhi kittimalohaṃ kaṃsalohaṃ vaṭṭalohaṃ hārakūṭalohanti.",
  "tika-vin07t:766_12": "Tattha tiputambe missetvā kataṃ kaṃsalohaṃ nāma.",
  "tika-vin07t:766_13": "Sīsatambe missetvā kataṃ vaṭṭalohaṃ.",
  "tika-vin07t:766_14": "Rasatambe missetvā kataṃ hārakūṭalohaṃ nāma.",
  "tika-vin07t:766_15": "Taṃ pana “jātarūpagatika”nti vuttattā uggaṇhato nissaggiyampi hotīti keci vadanti.",
  "tika-vin07t:766_16": "Rūpiyesu pana agaṇitattā nissaggiyaṃ na hoti, āmasane,",
  "tika-vin07t:766_17": "sampaṭicchane ca dukkaṭamevāti veditabbaṃ.",
  "tika-vin07t:766_18": "Sabbakappiyoti yathāvuttasuvaṇṇādimayānaṃ senāsanaparikkhārānaṃ āmasanagopanādivasena paribhogo sabbathā kappiyoti adhippāyo.",
  "tika-vin07t:766_19": "Tenāha “tasmā”tiādi.",
  "tika-vin07t:766_20": "“Bhikkhūnaṃ dhammavinayavaṇṇanaṭṭhāne”ti vuttattā saṅghikameva suvaṇṇādimayaṃ senāsanaṃ,",
  "tika-vin07t:766_21": "senāsanaparikkhārā ca vaṭṭanti,",
  "tika-vin07t:766_22": "na puggalikānīti gahetabbaṃ.",
  "tika-vin07t:767_0": "Bhinditvāti paṭhamameva anāmasitvā pāsāṇādinā kiñcimattaṃ bhedaṃ katvā pacchā kappiyabhaṇḍatthāya adhiṭṭhahitvā hatthena gahetuṃ vaṭṭati.",
  "tika-vin07t:767_1": "Tenāha “kappiyabhaṇḍaṃ karissāmīti sabbampi sampaṭicchituṃ vaṭṭatī”ti.",
  "tika-vin07t:767_2": "Etthāpi kiñci bhinditvā,",
  "tika-vin07t:767_3": "viyojetvā vā āmasitabba.",
  "tika-vin07t:768_0": "Phalakajālikādīnīti ettha saraparittāṇāya hatthena gahetabbaṃ kiṭikāphalakaṃ akkhirakkhaṇatthāya ayalohādīhi",
  "tika-vin07t:768_1": "jālākārena katvā sīsādīsu paṭimuñcitabbaṃ jālikaṃ nāma. Ādi-",
  "tika-vin07t:768_2": "saddena kavacādiṃ saṅgaṇhāti.",
  "tika-vin07t:768_3": "Anāmāsānīti macchajālādiparūparodhakaṃ sandhāya vuttaṃ,",
  "tika-vin07t:768_4": "na saraparittāṇaṃ tassa āvudhabhaṇḍattābhāvā.",
  "tika-vin07t:768_5": "Teneva vakkhati “parūparodhanivāraṇaṃ hī”tiādi.",
  "tika-vin07t:768_6": "Āsanassāti cetiyassa samantā kataparibhaṇḍassa.",
  "tika-vin07t:768_7": "Bandhissāmīti kākādīhi adūsanatthāya bandhissāmi.",
  "tika-vin07t:769_0": "“Bherisaṅghāṭoti saṅghaṭitacammabherī.",
  "tika-vin07t:769_1": "Vīṇāsaṅghāṭoti saṅghaṭitacammavīṇā”ti sāratthadīpaniyaṃ vuttaṃ.",
  "tika-vin07t:769_2": "“Cammavinaddhāni vīṇābheriādīnī”ti mahāaṭṭhakathāyaṃ vuttavacanato visesābhāvā,",
  "tika-vin07t:769_3": "“kurundiyaṃ panā”tiādinā tato visesassa vattumāraddhattā ca bheriādīnaṃ vinaddhanopakaraṇasamūho bherivīṇāsaṅghāṭoti",
  "tika-vin07t:769_4": "veditabbaṃ saṅghaṭitabboti saṅghāṭoti katvā.",
  "tika-vin07t:769_5": "Tucchapokkharanti avinaddhacammabherivīṇānaṃ pokkharaṃ.",
  "tika-vin07t:769_6": "Āropitacammanti pubbe āropitaṃ hutvā pacchā tato apanetvā visuṃ ṭhapitamukhacammamattaṃ,",
  "tika-vin07t:769_7": "na sesopakaraṇasahitaṃ.",
  "tika-vin07t:769_8": "Sahitaṃ pana saṅghāṭoti ayaṃ viseso.",
  "tika-vin07t:769_9": "Onahitunti bheripokkharādīni cammaṃ āropetvā cammavaṭṭiādīhi sabbehi upakaraṇehi vinandhituṃ.",
  "tika-vin07t:770_0": "Pāḷiyaṃ paṇḍakassāti paṇḍakena.",
  "tika-vin07t:770_1": "Pārājikappahonakakāleti akuthitakāle.",
  "tika-vin07t:770_2": "Kāyasaṃsaggarāgādibhāve sabbāvatthāyapi itthiyā saṇṭhāne paññāyamāne anāmāsadukkaṭaṃ na vigacchatīti daṭṭhabbaṃ.",
  "tika-vin07t:770_3": "Saṅkamādīnaṃ ṭhānācāvanavasena acāletabbatāya na kāyappaṭibaddhavohāroti dukkaṭaṃ vuttaṃ.",
  "tika-vin07t:771_0": "282.",
  "tika-vin07t:771_1": "Ekapadikasaṅkamoti tanukasetu.",
  "tika-vin07t:771_2": "“Āviñchanto”ti vuttattā cāletuṃ yuttāya eva rajjuyā thullaccayaṃ,",
  "tika-vin07t:771_3": "na itarāya bhittithambhādigatikattāti āha “yā mahārajju hotī”tiādi.",
  "tika-vin07t:771_4": "Tena cāletuṃ yutte tanukarajjudaṇḍake acāletvā phusantassāpi thullaccayamevāti dīpitanti veditabbaṃ.",
  "tika-vin07t:771_5": "Paṭicchādetabbāti chādanādivasena gūhitabbā.",
  "tika-vin07t:771_6": "Manussitthī,",
  "tika-vin07t:771_7": "manussitthisaññitā,",
  "tika-vin07t:771_8": "kāyasaṃsaggarāgo, vāyāmo,",
  "tika-vin07t:771_9": "tena hatthādīsu phusananti imānettha pañca aṅgāni.",
  "tika-vin07t:772_0": "Kāyasaṃsaggasikkhāpadavaṇṇanā niṭṭhitā.",
  "tika-vin07t:773_0": "3. Duṭṭhullavācāsikkhāpadavaṇṇanā",
  "tika-vin07t:774_0": "285.",
  "tika-vin07t:774_1": "Tatiye asaddhammapaṭisaññuttanti methunadhammapaṭisaṃyuttaṃ.",
  "tika-vin07t:774_2": "Bālāti subhāsitadubbhāsitaṃ ajānantī,",
  "tika-vin07t:774_3": "surāmadamattatāya ummattakādibhāvena ca ajānantīpi ettheva saṅgayhati.",
  "tika-vin07t:774_4": "Na tāva sīsaṃ etīti saṅghādisesapaccayattasaṅkhātaṃ matthakaṃ pāripūri na hoti,",
  "tika-vin07t:774_5": "maggamethunehi aghaṭitattā dukkaṭaṃ pana hoti eva.",
  "tika-vin07t:775_0": "Apasādetīti apasādakaravacanaṃ karoti.",
  "tika-vin07t:775_1": "Dosaṃ detīti dosaṃ patiṭṭhāpeti.",
  "tika-vin07t:775_2": "Tīhīti animittāsītiādīnaṃ padānaṃ aduṭṭhullabhāvenāpi atthayojanārahattā passāvamaggādipaṭisaññuttatāniyamo natthīti vuttaṃ,",
  "tika-vin07t:775_3": "tehi pana aṭṭhahi padehi paribbājikāvatthusmiṃ viya thullaccayanti veditabbaṃ.",
  "tika-vin07t:776_0": "Kuñcikapanāḷimattanti kuñcikāchiddamattaṃ.",
  "tika-vin07t:776_1": "Sukkhasotāti dakasotassa sukkhatāya lohitavaṇṇavigamo hotīti vuttaṃ.",
  "tika-vin07t:777_0": "Suddhānīti methunādipadehi ayojitānipi.",
  "tika-vin07t:777_1": "Methunadhammena ghaṭitānevāti idaṃ upalakkhaṇamattaṃ,",
  "tika-vin07t:777_2": "vaccamaggapassāvamaggehipi animitte “tava vaccamaggo,",
  "tika-vin07t:777_3": "passāvamaggo vā īdiso”tiādinā ghaṭitepi āpattikarāneva.",
  "tika-vin07t:778_0": "286. Garukāpattinti bhikkhuniyā ubbhajāṇumaṇḍalikāya pārājikāpattiṃ sandhāya vadati.",
  "tika-vin07t:779_0": "287.",
  "tika-vin07t:779_1": "Hasanto hasantoti upalakkhaṇamattaṃ,",
  "tika-vin07t:779_2": "ahasantopi yena kenaci ākārena attano vipariṇatacittataṃ itthiyā pakāsento vadati,",
  "tika-vin07t:779_3": "āpattiyeva.",
  "tika-vin07t:780_0": "Kāyacittatoti hatthamuddāya obhāsentassa kāyacittato samuṭṭhāti.",
  "tika-vin07t:781_0": "288.",
  "tika-vin07t:781_1": "Tasmā dukkaṭanti appaṭivijānanato dukkaṭaṃ,",
  "tika-vin07t:781_2": "paṭivijānane pana sati thullaccayameva paribbājikāvatthusmiṃ viya akhettapadattā.",
  "tika-vin07t:781_3": "Khettapade hi paṭivijānantiyā saṅghādisesova siyā methunadhammayācanavatthudvaye viya,",
  "tika-vin07t:781_4": "taṃ pana vatthudvayaṃ methunayācanato catutthasaṅghādisese vattabbampi duṭṭhullavācassādamattena pavattattā idha vuttanti veditabbaṃ.",
  "tika-vin07t:781_5": "Evaṃ khettapadena vadantassa itthiyā appaṭivijānantiyā kiṃ hotīti?",
  "tika-vin07t:781_6": "Kiñcāpi ayaṃ nāma āpattīti pāḷiaṭṭhakathāsu na vuttaṃ,",
  "tika-vin07t:781_7": "atha kho thullaccayenevettha bhavitabbaṃ.",
  "tika-vin07t:781_8": "Tathā hi akhettapade appaṭivijānantiyā dukkaṭaṃ,",
  "tika-vin07t:781_9": "paṭivijānantiyā thullaccayaṃ vuttaṃ.",
  "tika-vin07t:781_10": "Khettapade pana paṭivijānane saṅghādisesova vutto,",
  "tika-vin07t:781_11": "appaṭivijānane thullaccayameva bhavituṃ yuttaṃ,",
  "tika-vin07t:781_12": "na dukkaṭaṃ,",
  "tika-vin07t:781_13": "akhettapadato visesābhāvappasaṅgoti gahetabbaṃ.",
  "tika-vin07t:781_14": "Yathā cettha,",
  "tika-vin07t:781_15": "evaṃ catutthasikkhāpadepi akhettapade paṭivijānantiyā thullaccayaṃ,",
  "tika-vin07t:781_16": "appaṭivijānantiyā dukkaṭaṃ,",
  "tika-vin07t:781_17": "khettapade pana appaṭivijānantiyā thullaccayanti veditabbaṃ.",
  "tika-vin07t:781_18": "Pāḷiyaṃ navāvutanti navavītaṃ.",
  "tika-vin07t:782_0": "288.",
  "tika-vin07t:782_1": "Asaddhammaṃ sandhāyāti methunaṃ sandhāya vuttaṃ.",
  "tika-vin07t:782_2": "Tañhi puttasamuppattiyā bījanikkhepato vappapariyāyaṃ labhatīti.",
  "tika-vin07t:783_0": "Saṃsīdatīti vahati,",
  "tika-vin07t:783_1": "saṃsarīyatīti vā attho.",
  "tika-vin07t:783_2": "Manussitthī,",
  "tika-vin07t:783_3": "tathāsaññitā,",
  "tika-vin07t:783_4": "duṭṭhullavācassādarāgo,",
  "tika-vin07t:783_5": "tena obhāsanaṃ,",
  "tika-vin07t:783_6": "taṅkhaṇavijānananti imānettha pañca aṅgāni.",
  "tika-vin07t:784_0": "Duṭṭhullavācāsikkhāpadavaṇṇanā niṭṭhitā.",
  "tika-vin07t:785_0": "4. Attakāmapāricariyasikkhāpadavaṇṇanā",
  "tika-vin07t:786_0": "290.",
  "tika-vin07t:786_1": "Catutthe parehi patte pātiyamānānaṃ bhikkhāpiṇḍānaṃ pāto sannipātoti piṇḍapātoti bhikkhāhāro vuccati,",
  "tika-vin07t:786_2": "taṃsadisatāya aññopi yo koci bhikkhācariyaṃ vinā bhikkhūhi laddho piṇḍapātotveva vuccati.",
  "tika-vin07t:786_3": "Pati eti etasmāti paccayoti āha “patikaraṇaṭṭhena paccayo”ti.",
  "tika-vin07t:786_4": "Rogadukkhānaṃ vā paṭipakkhabhāvena ayati pavattatīti paccayo.",
  "tika-vin07t:786_5": "Sappāyassāti hitassa.",
  "tika-vin07t:786_6": "Nagaraparikkhārehīti nagaraṃ parivāretvā rakkhaṇakehi.",
  "tika-vin07t:786_7": "Rājūnaṃ gehaparikkhepo parikhā uddāpo pākāro esikā paligho aṭṭoti ime satta nagaraparikkhārāti vadanti.",
  "tika-vin07t:786_8": "Setaparikkhāroti visuddhisīlālaṅkāro.",
  "tika-vin07t:786_9": "Ariyamaggo hi idha “ratho”ti adhippeto,",
  "tika-vin07t:786_10": "tassa ca sammāvācādayo alaṅkāraṭṭhena “parikkhārā”ti vuttā.",
  "tika-vin07t:786_11": "Cakkavīriyoti vīriyacakko.",
  "tika-vin07t:786_12": "Jīvitaparikkhārāti jīvitassa pavattikāraṇāni.",
  "tika-vin07t:786_13": "Samudānetabbāti sammā uddhaṃ ānetabbā pariyesitabbā.",
  "tika-vin07t:787_0": "291.",
  "tika-vin07t:787_1": "Upacāreti yattha ṭhito viññāpetuṃ sakkoti,",
  "tika-vin07t:787_2": "tādise ṭhāne.",
  "tika-vin07t:787_3": "Kāmo ceva hetu ca pāricariyā ca atthoti pāḷiyaṃ “attano kāmaṃ,",
  "tika-vin07t:787_4": "attano hetuṃ,",
  "tika-vin07t:787_5": "attano adhippāyaṃ,",
  "tika-vin07t:787_6": "attano pāricariya”nti vuttesu imesu catūsu padesu kāmo, hetu,",
  "tika-vin07t:787_7": "pāricariyā ca aṭṭhakathāyaṃ vutte paṭhame atthavikappe viggahavākyādhippāyasūcanato attho.",
  "tika-vin07t:787_8": "Sesanti adhippāyapadamekaṃ.",
  "tika-vin07t:787_9": "Byañjananti byañjanamattaṃ,",
  "tika-vin07t:787_10": "paṭhamavikappānupayogitāya vacanamattanti attho.",
  "tika-vin07t:787_11": "Dutiye atthavikappepi eseva nayo.",
  "tika-vin07t:788_0": "Yathāvuttameva atthaṃ padabhājanena saṃsanditvā dassetuṃ “attano kāmaṃ attano hetuṃ attano pāricariyanti hi vutte jānissanti paṇḍitā”tiādi āraddhaṃ.",
  "tika-vin07t:788_1": "Idaṃ vuttaṃ hoti –",
  "tika-vin07t:788_2": "“attano hetu”nti vutte attano atthāyāti ayamattho viññāyati,",
  "tika-vin07t:788_3": "“attano kāmaṃ attano pāricariya”nti vutte kāmena pāricariyāti ayamattho viññāyati.",
  "tika-vin07t:788_4": "Tasmā imehi tīhi padehi attano atthāya kāmena pāricariyā attakāmapāricariyāti imaṃ atthavikappaṃ viññū jānissanti.",
  "tika-vin07t:788_5": "“Attano adhippāya”nti vutte pana adhippāya-",
  "tika-vin07t:788_6": "saddassa kāmita-",
  "tika-vin07t:788_7": "saddena samānatthabhāvato attanā adhippetakāmitaṭṭhena attakāmapāricariyāti imamatthaṃ vikappaṃ viññū jānissanti.",
  "tika-vin07t:789_0": "Etadagganti esā aggā.",
  "tika-vin07t:789_1": "Duṭṭhullavācāsikkhāpadepi kāmaṃ “yācatipi āyācatipī”ti evaṃ methunayācanaṃ āgataṃ,",
  "tika-vin07t:789_2": "taṃ pana duṭṭhullavācassādarāgavasena vuttaṃ,",
  "tika-vin07t:789_3": "idha pana attano methunassādarāgavasenāti ayaṃ viseso.",
  "tika-vin07t:790_0": "Vinītavatthūsu “aggadānaṃ dehī”ti idaṃ attano atthāya vuttaṃ,",
  "tika-vin07t:790_1": "duṭṭhullavācāsikkhāpade pana paratthāyapi vutte sīsaṃ etīti veditabbaṃ.",
  "tika-vin07t:790_2": "Subhagāti issariyādīhi sundarehi bhagehi samannāgatā.",
  "tika-vin07t:790_3": "Manussitthī,",
  "tika-vin07t:790_4": "tathāsaññitā,",
  "tika-vin07t:790_5": "attakāmapāricariyāya rāgo,",
  "tika-vin07t:790_6": "tena kāmapāricariyayācanaṃ,",
  "tika-vin07t:790_7": "taṅkhaṇavijānananti imānettha pañca aṅgāni.",
  "tika-vin07t:791_0": "Attakāmapāricariyasikkhāpadavaṇṇanā niṭṭhitā.",
  "tika-vin07t:792_0": "5. Sañcarittasikkhāpadavaṇṇanā",
  "tika-vin07t:793_0": "296.",
  "tika-vin07t:793_1": "Pañcame paṇḍiccenāti sabhāvañāṇena.",
  "tika-vin07t:793_2": "Gatimantāti sabhāvañāṇagatiyuttā.",
  "tika-vin07t:793_3": "Veyyattiyenāti itthikattabbesu sikkhitañāṇena.",
  "tika-vin07t:793_4": "Medhāyāti asikkhitesupi taṃitthikattabbesu ṭhānuppattiyā paññāya.",
  "tika-vin07t:793_5": "Chekāti kāyena pacanādikusalā.",
  "tika-vin07t:794_0": "Āvahanaṃ āvāho, dārikāya gahaṇaṃ. Vidhinā parakule vahanaṃ pesanaṃ vivāho, dārikāya dānaṃ.",
  "tika-vin07t:795_0": "297.",
  "tika-vin07t:795_1": "Randhāpanaṃ bhattapacāpanaṃ.",
  "tika-vin07t:795_2": "Byañjanādisampādanaṃ pacāpanaṃ.",
  "tika-vin07t:795_3": "Na upāhaṭanti na dinnaṃ.",
  "tika-vin07t:795_4": "Kayo nāma gahaṇaṃ.",
  "tika-vin07t:795_5": "Vikkayo nāma dānaṃ.",
  "tika-vin07t:795_6": "Tadubhayaṃ saṅgahetvā “vohāro”ti vuttaṃ.",
  "tika-vin07t:796_0": "300.",
  "tika-vin07t:796_1": "“Abbhutaṃ kātuṃ na vaṭṭatī”ti iminā dukkaṭaṃ hotīti dīpeti.",
  "tika-vin07t:796_2": "“Parājitena dātabba”nti vuttattā adento dhuranikkhepena kāretabbo.",
  "tika-vin07t:796_3": "Acirakāle adhikāro etassa atthīti acirakālādhikārikaṃ,",
  "tika-vin07t:796_4": "sañcarittaṃ.",
  "tika-vin07t:796_5": "“Acirakālācārika”nti vā pāṭho.",
  "tika-vin07t:796_6": "Acirakāle ācāro ajjhācāro etassāti yojanā.",
  "tika-vin07t:797_0": "301.",
  "tika-vin07t:797_1": "Kiñcāpi ehibhikkhuādikāpi sañcarittādipaṇṇattivajjaṃ āpattiṃ āpajjanti,",
  "tika-vin07t:797_2": "tesaṃ pana asabbakālikattā,",
  "tika-vin07t:797_3": "appakattā ca idhāpi ñatticatuttheneva kammena upasampannaṃ sandhāya “yvāya”ntiādipadabhājanamāha.",
  "tika-vin07t:797_4": "Sañcaraṇaṃ sañcaro,",
  "tika-vin07t:797_5": "so etassa atthīti sañcarī,",
  "tika-vin07t:797_6": "tassa bhāvo sañcarittaṃ.",
  "tika-vin07t:797_7": "Tenāha “sañcaraṇabhāva”nti.",
  "tika-vin07t:797_8": "Sañcaratīti sañcaraṇo, puggalo,",
  "tika-vin07t:797_9": "tassa bhāvo sañcaraṇabhāvo,",
  "tika-vin07t:797_10": "taṃ itthipurisānaṃ antare sañcaraṇabhāvanti attho.",
  "tika-vin07t:798_0": "Jāyābhāveti bhariyabhāvāya.",
  "tika-vin07t:798_1": "Jārabhāveti sāmibhāvāya,",
  "tika-vin07t:798_2": "taṃnimittanti attho.",
  "tika-vin07t:798_3": "Nimittatthe hi etaṃ bhummavacanaṃ.",
  "tika-vin07t:798_4": "Kiñcāpi “jārattane”ti padassa padabhājane “jārī bhavissasī”ti itthiliṅgavasena padabhājanaṃ vuttaṃ,",
  "tika-vin07t:798_5": "“sañcarittaṃ samāpajjeyyā”ti padassa pana niddese “itthiyā vā pahito purisassa santike gacchati,",
  "tika-vin07t:798_6": "purisena vā pahito itthiyā santike gacchatī”ti vuttattā purisassāpi santike vattabbākāraṃ dassetuṃ “jārattane”ti",
  "tika-vin07t:798_7": "niddesassa itthipurisasādhāraṇattā “itthiyā matiṃ purisassa ārocento jārattane ārocetī”ti vuttaṃ.",
  "tika-vin07t:798_8": "Pāḷiyaṃ pana purisassa matiṃ itthiyā ārocanavaseneva padadvayepi yojanā katā,",
  "tika-vin07t:798_9": "tadanusārena itthiyā matiṃ purisassa ārocanākāropi sakkā viññātunti.",
  "tika-vin07t:799_0": "Idāni pāḷiyaṃ vuttanayenāpi atthaṃ dassento “apicā”tiādimāha.",
  "tika-vin07t:799_1": "“Pati bhavissasī”ti idaṃ jāyāsaddassa itthiliṅganiyamato purisapariyāyena vuttaṃ,",
  "tika-vin07t:799_2": "nibaddhasāmiko bhavissasīti attho.",
  "tika-vin07t:799_3": "Jāro bhavissasīti micchācārabhāvena upagacchanako bhavissasīti adhippāyo.",
  "tika-vin07t:800_0": "303.",
  "tika-vin07t:800_1": "Serivihāranti sacchandacāraṃ.",
  "tika-vin07t:800_2": "Attano vasanti attano āṇaṃ.",
  "tika-vin07t:800_3": "Gottavantesu gotta- saddo,",
  "tika-vin07t:800_4": "dhammacārīsu ca dhamma-",
  "tika-vin07t:800_5": "saddo vattatīti āha “sagottehī”tiādi.",
  "tika-vin07t:800_6": "Tattha sagottehīti samānagottehi.",
  "tika-vin07t:800_7": "Sahadhammikehīti ekassa satthu sāsane sahacaritabbadhammehi,",
  "tika-vin07t:800_8": "samānakuladhammehi vā.",
  "tika-vin07t:800_9": "Tenevāha “ekaṃ satthāra”ntiādi.",
  "tika-vin07t:800_10": "Ekagaṇapariyāpannehīti mālākārādiekagaṇapariyāpannehi.",
  "tika-vin07t:801_0": "Sassāmikā sārakkhā.",
  "tika-vin07t:801_1": "Yassā gamane raññā daṇḍo ṭhapito,",
  "tika-vin07t:801_2": "sā saparidaṇḍā.",
  "tika-vin07t:801_3": "Pacchimānaṃ dvinnanti sārakkhasaparidaṇḍānaṃ.",
  "tika-vin07t:801_4": "Micchācāro hotīti tāsu gatapurisānaṃ viya tāsampi micchācāro hoti sassāmikabhāvato.",
  "tika-vin07t:801_5": "Na itarāsanti māturakkhitādīnaṃ aṭṭhannaṃ micchācāro natthi assāmikattā,",
  "tika-vin07t:801_6": "tāsu gatānaṃ purisānameva micchācāro hoti mātādīhi rakkhitattā.",
  "tika-vin07t:801_7": "Purisā hi parehi yehi kehici gopitaṃ itthiṃ gantuṃ na labhanti,",
  "tika-vin07t:801_8": "itthiyo pana kenaci purisena bhariyābhāvena gahitāva purisantaraṃ gantuṃ na labhanti,",
  "tika-vin07t:801_9": "na itarā attano phassassa sayaṃ sāmikattā.",
  "tika-vin07t:801_10": "Na hi mātādayo sayaṃ tāsaṃ phassānubhavanatthaṃ tā rakkhanti,",
  "tika-vin07t:801_11": "kevalaṃ purisagamanameva tāsaṃ vārenti.",
  "tika-vin07t:801_12": "Tasmā kenaci apariggahitaphassattā,",
  "tika-vin07t:801_13": "attano phassattā ca itthīnaṃ na micchācāro,",
  "tika-vin07t:801_14": "purisānaṃ pana parehi vārite attano asantakaṭṭhāne paviṭṭhattā micchācāroti veditabbo.",
  "tika-vin07t:802_0": "Bhogenāti bhogahetu.",
  "tika-vin07t:802_1": "Udapattaṃ āmasitvā gahitā odapattakinī. Dhaja-",
  "tika-vin07t:802_2": "saddena senā eva upalakkhitāti āha “ussitaddhajāyā”tiādi.",
  "tika-vin07t:803_0": "305.",
  "tika-vin07t:803_1": "Bahiddhā vimaṭṭhanti aññattha ārocitaṃ.",
  "tika-vin07t:803_2": "Taṃ kiriyaṃ sampādessatīti tassā ārocetvā taṃ kiccaṃ sampādetu vā mā vā,",
  "tika-vin07t:803_3": "taṃ kiriyaṃ sampādane sāmatthiyaṃ sandhāya vuttaṃ. Dārakaṃ,",
  "tika-vin07t:803_4": "dārikañca ajānāpetvā mātāpituādīhi mātāpituādīnaññeva santikaṃ sāsane pesitepi paṭiggaṇhanavīmaṃsanapaccāharaṇasaṅkhātāya",
  "tika-vin07t:803_5": "tivaṅgasampattiyā saṅghādiseso hoti evāti daṭṭhabbaṃ.",
  "tika-vin07t:804_0": "Yaṃ uddissa sāsanaṃ pesitaṃ,",
  "tika-vin07t:804_1": "taṃ eva sandhāya tassā mātuādīnaṃ ārocitepi khettameva otiṇṇabhāvaṃ dassetuṃ “buddhaṃ paccakkhāmī”tiādi udāhaṭaṃ,",
  "tika-vin07t:804_2": "idañca vacanabyattayahetubyattayānaṃ bhedepi byattayasāmaññato udāhaṭanti daṭṭhabbaṃ.",
  "tika-vin07t:804_3": "Tampi udāharaṇadosaṃ pariharitvā suttānulomataṃ dassetuṃ “taṃ panā”tiādi vuttaṃ.",
  "tika-vin07t:804_4": "Iminā sametīti etthāyamadhippāyo –",
  "tika-vin07t:804_5": "yathā sayaṃ anārocetvā aññesaṃ antevāsikādīnaṃ vatvā vīmaṃsāpetvā paccāharantassa natthi visaṅketo,",
  "tika-vin07t:804_6": "evaṃ tassā sayaṃ anārocetvā ārocanatthaṃ mātuādīnaṃ vadantassāpi mātuādayo taṃ kiriyaṃ sampādentu vā mā vā.",
  "tika-vin07t:804_7": "Yadi hi tesaṃ mātuādīnaṃ tuṇhībhūtabhāvampi paccāharati,",
  "tika-vin07t:804_8": "visaṅketo natthīti.",
  "tika-vin07t:805_0": "Gharakiccaṃ netīti gharaṇī.",
  "tika-vin07t:805_1": "Aññataraṃ vadantassa visaṅketaṃ adinnādānādīsu āṇattiyaṃ vatthusaṅketo viyāti adhippāyo.",
  "tika-vin07t:805_2": "Mūlaṭṭhānañca vasenāti ettha purisassa mātuādayo sāsanapesane mūlabhūtattā “mūlaṭṭhā”ti vuttā.",
  "tika-vin07t:806_0": "322.",
  "tika-vin07t:806_1": "Pāḷiyaṃ māturakkhitāya mātā bhikkhuṃ pahiṇatīti ettha attano vā dhītu santikaṃ “itthannāmassa bhariyā hotū”ti bhikkhuṃ pahiṇati,",
  "tika-vin07t:806_2": "purisassa vā tassa ñātakānaṃ vā santikaṃ “mama dhītā itthannāmassa bhariyā hotū”ti pahiṇatīti gahetabbaṃ.",
  "tika-vin07t:806_3": "Eseva nayo sesesupi.",
  "tika-vin07t:806_4": "Pubbe vuttanayattāti paṭhamasaṅghādisese vuttanayattā.",
  "tika-vin07t:807_0": "338.",
  "tika-vin07t:807_1": "Ante ekenāti ekena padena.",
  "tika-vin07t:807_2": "Ettova pakkamatīti apaccāharitvā tatova pakkamati.",
  "tika-vin07t:807_3": "“Anabhinanditvā”ti idaṃ tathā paṭipajjamānaṃ sandhāya vuttaṃ.",
  "tika-vin07t:807_4": "Satipi abhinandane sāsanaṃ anārocento pana na vīmaṃsati nāma.",
  "tika-vin07t:807_5": "Tatiyapade vuttanayenāti “so tassā vacanaṃ anabhinanditvā”tiādinā vuttanayena.",
  "tika-vin07t:807_6": "Pāḷiyaṃ antevāsiṃ vīmaṃsāpetvāti “ayaṃ tesaṃ vattuṃ samattho”ti antevāsinā vīmaṃsāpetvā.",
  "tika-vin07t:807_7": "Sace pana so antevāsiko taṃ vacanaṃ ādiyitvā tuṇhī hoti,",
  "tika-vin07t:807_8": "tassāpi taṃ pavattiṃ paccāharantassa ācariyassa saṅghādisesova mātuādīsu tuṇhībhūtesu tesaṃ tuṇhibhāvaṃ paccāharantassa viyāti daṭṭhabbaṃ.",
  "tika-vin07t:808_0": "Pāḷiyaṃ catutthavāre asatipi gacchanto sampādeti,",
  "tika-vin07t:808_1": "āgacchanto visaṃvādeti anāpattīti atthato āpannamevātikatvā vuttaṃ “catutthe anāpattī”ti.",
  "tika-vin07t:809_0": "340.",
  "tika-vin07t:809_1": "Kārukānanti vaḍḍhakīādīnaṃ tacchakaayokāratantavāyarajakanhāpitakā pañca kāravo “kārukā”ti vuccanti.",
  "tika-vin07t:809_2": "Evarūpena…pe…",
  "tika-vin07t:809_3": "anāpattīti tādisaṃ gihiveyyāvaccampi na hotīti katvā vuttaṃ.",
  "tika-vin07t:810_0": "Kāyato samuṭṭhātīti paṇṇattiṃ vā alaṃvacanīyabhāvaṃ vā tadubhayaṃ vā ajānantassa kāyato samuṭṭhāti.",
  "tika-vin07t:810_1": "Esa nayo itaradvayepi.",
  "tika-vin07t:810_2": "Alaṃvacanīyā hontīti itthī vā puriso vā ubhopi vā jāyābhāve,",
  "tika-vin07t:810_3": "sāmikabhāve ca nikkhittachandatāya accantaviyuttattā puna aññamaññaṃ samāgamatthaṃ “mā evaṃ akaritthā”tiādinā",
  "tika-vin07t:810_4": "vacanīyatāya vattabbatāya alaṃ arahāti alaṃvacanīyā,",
  "tika-vin07t:810_5": "alaṃ vā kattuṃ arahaṃ sandhānavacanametesu itthipurisesūti alaṃvacanīyā,",
  "tika-vin07t:810_6": "sandhānakārassa vacanaṃ vinā asaṅgacchanakā pariccattāyevāti adhippāyo.",
  "tika-vin07t:811_0": "Paṇṇattiṃ pana jānitvāti ettha alaṃvacanīyabhāvaṃ vāti vattabbaṃ.",
  "tika-vin07t:811_1": "Teneva mātikāṭṭhakathāyañca “tadubhayaṃ pana jānitvā”tiādi vuttaṃ.",
  "tika-vin07t:811_2": "Bhikkhuṃ ajānāpetvā attano adhippāyaṃ paṇṇe likhitvā “imaṃ paṇṇaṃ asukassa dehī”ti dinnaṃ harantassa sañcarittaṃ na hoti.",
  "tika-vin07t:811_3": "Paṇṇattialaṃvacanīyabhāvaajānanavaseneva hi imaṃ sikkhāpadaṃ acittakaṃ,",
  "tika-vin07t:811_4": "na sabbena sabbaṃ sañcaraṇabhāvampi ajānanavasena,",
  "tika-vin07t:811_5": "pāḷiyañca aṭṭhakathāyañca ārocanameva dassitaṃ.",
  "tika-vin07t:811_6": "Tasmā sandassanatthaṃ ñatvā paṇṇasandassanavasenāpi kāyena vā vācāya vā ārocentasseva āpatti hotīti gahetabbaṃ.",
  "tika-vin07t:812_0": "341.",
  "tika-vin07t:812_1": "Yathā yathā yesu yesu janapadesūti pariccattabhāvappakāsanatthaṃ kattabbaṃ paṇṇadānañātijanissarādijānāpanāditaṃtaṃdesaniyataṃ pakāraṃ dasseti,",
  "tika-vin07t:812_2": "idañca nibaddhabhariyābhāvena gahitaṃ sandhāya vuttaṃ.",
  "tika-vin07t:812_3": "Attano ruciyā saṅgatānaṃ pana itthīnaṃ,",
  "tika-vin07t:812_4": "muhuttikāya ca purise cittassa virajjanameva alaṃvacanīyabhāve kāraṇanti daṭṭhabbaṃ.",
  "tika-vin07t:812_5": "Duṭṭhullādīsupīti ādi-",
  "tika-vin07t:812_6": "saddena attakāmasañcarittāni saṅgaṇhāti,",
  "tika-vin07t:812_7": "ettha pana pāḷiyaṃ kiñcāpi “itthī nāma manussitthī na yakkhī”tiādinā manussitthipurisā na dassitā,",
  "tika-vin07t:812_8": "tathāpi “dasa itthiyo māturakkhitā”tiādinā manussitthīnaññeva dassitattā purisānampi tadanuguṇānameva",
  "tika-vin07t:812_9": "gahetabbato manussajātikāva itthipurisā idhādhippetā.",
  "tika-vin07t:812_10": "Tasmā yesu sañcarittaṃ samāpajjati,",
  "tika-vin07t:812_11": "tesaṃ manussajātikatā,",
  "tika-vin07t:812_12": "na nālaṃvacanīyatā,",
  "tika-vin07t:812_13": "paṭiggaṇhana,",
  "tika-vin07t:812_14": "vīmaṃsana,",
  "tika-vin07t:812_15": "paccāharaṇānīti imānettha pañca aṅgāni.",
  "tika-vin07t:813_0": "Sañcarittasikkhāpadavaṇṇanā niṭṭhitā.",
  "tika-vin07t:814_0": "6. Kuṭikārasikkhāpadavaṇṇanā",
  "tika-vin07t:815_0": "342.",
  "tika-vin07t:815_1": "Chaṭṭhe ettakenāti ettakena dāruādinā.",
  "tika-vin07t:815_2": "Aparicchinnappamāṇāyoti aparicchinnadāruādipamāṇāyo.",
  "tika-vin07t:815_3": "Mūlacchejjāyāti parasantakabhāvato mocetvā attano eva santakakaraṇavasenāti attho.",
  "tika-vin07t:815_4": "Evaṃ yācato aññātakaviññattidukkaṭañceva dāsapaṭiggahaṇadukkaṭañca hoti “dāsidāsapaṭiggahaṇā paṭivirato",
  "tika-vin07t:815_5": "hotī”ti vacanaṃ nissāya aṭṭhakathāsu paṭikkhittattā.",
  "tika-vin07t:815_6": "Sakakammanti pāṇavadhakammaṃ.",
  "tika-vin07t:815_7": "Idañca pāṇātipātadosaparihārāya dukkaṭaṃ vuttaṃ,",
  "tika-vin07t:815_8": "na viññattiparihārāya.",
  "tika-vin07t:815_9": "Aniyametvāpi na yācitabbāti sāmīcidassanatthaṃ vuttaṃ,",
  "tika-vin07t:815_10": "suddhacittena pana hatthakammaṃ yācantassa āpatti nāma natthi.",
  "tika-vin07t:815_11": "Yadicchakaṃ kārāpetuṃ vaṭṭatīti “hatthakammaṃ yācāmi,",
  "tika-vin07t:815_12": "dethā”tiādinā ayācitvāpi vaṭṭati.",
  "tika-vin07t:815_13": "Sakiccapasutampi evaṃ kārāpentassa viññatti natthi eva,",
  "tika-vin07t:815_14": "sāmīcidassanatthaṃ pana vibhajitvā vuttaṃ.",
  "tika-vin07t:816_0": "Sabbakappiyabhāvadīpanatthanti sabbaso kappiyabhāvadīpanatthaṃ.",
  "tika-vin07t:816_1": "Mūlaṃ dethāti vattuṃ vaṭṭatīti “mūlaṃ dassāmā”ti paṭhamaṃ vuttattā viññatti vā mūlanti vacanassa kappiyākappiyavatthusāmaññavacanattepi",
  "tika-vin07t:816_2": "niṭṭhitabhatikiccānaṃ dāpanato akappiyavatthusādiyanaṃ vā na hotīti katvā vuttaṃ.",
  "tika-vin07t:816_3": "Anajjhāvutthakanti apariggahitaṃ.",
  "tika-vin07t:817_0": "Mañca…pe…",
  "tika-vin07t:817_1": "cīvarādīni kārāpetukāmenāpītiādīsu cīvaraṃ kārāpetukāmassa aññātakaappavāritatantavāyehi hatthakammayācanavasena",
  "tika-vin07t:817_2": "vāyāpane viññattipaccayā dukkaṭābhāvepi cīvaravāyāpanasikkhāpadena yathārahaṃ pācittiyadukkaṭāni hontīti",
  "tika-vin07t:817_3": "veditabbaṃ.",
  "tika-vin07t:817_4": "Akappiyakahāpaṇādi na dātabbanti kappiyamukhena laddhampi hatthakammakaraṇatthāya imassa kahāpaṇaṃ dehīti vatvā dānaṃ na vaṭṭatīti vuttaṃ.",
  "tika-vin07t:817_5": "Pubbe katakammassa dāpane kiñcāpi doso na dissati,",
  "tika-vin07t:817_6": "tathāpi asāruppamevāti vadanti.",
  "tika-vin07t:817_7": "Katakammatthāyapi kātabbakammatthāyapi kappiyavohārena pariyāyato bhatiṃ dāpentassa natthi doso.",
  "tika-vin07t:817_8": "Vattanti cārittaṃ,",
  "tika-vin07t:817_9": "āpatti na hotīti adhippāyo.",
  "tika-vin07t:818_0": "Kappiyaṃ kārāpetvā paṭiggahetabbānīti sākhāya makkhikabījanena paṇṇādicchede bījagāmakopanassa ceva tattha",
  "tika-vin07t:818_1": "laggarajādiappaṭiggahitassa ca parihāratthāya vuttaṃ.",
  "tika-vin07t:818_2": "Tadubhayāsaṅkāya asati tathā akaraṇe doso natthi.",
  "tika-vin07t:818_3": "Nadīyādīsu udakassa apariggahitatāya “āharāti vattuṃ vaṭṭatī”ti vuttaṃ.",
  "tika-vin07t:818_4": "“Na āhaṭaṃ paribhuñjitu”nti vacanato viññattiyā āpannaṃ dukkaṭaṃ desetvāpi taṃ vatthuṃ paribhuñjantassa puna paribhoge dukkaṭameva,",
  "tika-vin07t:818_5": "pañcannampi sahadhammikānaṃ na vaṭṭati.",
  "tika-vin07t:818_6": "“Alajjīhi pana bhikkhūhi vā sāmaṇerehi vā hatthakammaṃ na kāretabba”nti sāmaññato vuttattā attano atthāya yaṃkiñci hatthakammaṃ kāretuṃ na vaṭṭati.",
  "tika-vin07t:818_7": "Yaṃ pana alajjī nivāriyamānopi bījanādiṃ karoti,",
  "tika-vin07t:818_8": "tattha doso natthi.",
  "tika-vin07t:818_9": "Cetiyakammādīni pana tehi kārāpetuṃ vaṭṭati.",
  "tika-vin07t:818_10": "Ettha ca “alajjīhi sāmaṇerehī”ti vuttattā “sañcicca āpattiṃ āpajjatī”tiādi alajjīlakkhaṇaṃ ukkaṭṭhavasena",
  "tika-vin07t:818_11": "upasampanne paṭicca upalakkhaṇato vuttanti taṃlakkhaṇavirahitānaṃ sāmaṇerādīnaṃ liṅgatthenakagotrabhupariyosānānaṃ",
  "tika-vin07t:818_12": "bhikkhupaṭiññānaṃ dussīlānampi sādhāraṇavasena alajjitālakkhaṇaṃ yathāvihitapaṭipattiyaṃ sañcicca atiṭṭhanamevāti",
  "tika-vin07t:818_13": "gahetabbaṃ.",
  "tika-vin07t:819_0": "Āharāpentassa dukkaṭanti viññattikkhaṇe viññattipaccayā,",
  "tika-vin07t:819_1": "paṭilābhakkhaṇe goṇānaṃ sādiyanapaccayā ca dukkaṭaṃ.",
  "tika-vin07t:819_2": "Goṇañhi attano atthāya aviññattiyā laddhampi sādituṃ na vaṭṭati “hatthigavassavaḷavapaṭiggahaṇā paṭivirato hotī”ti vuttattā.",
  "tika-vin07t:819_3": "Tenevāha “ñātipavāritaṭṭhānatopi mūlacchejjāya yācituṃ na vaṭṭatī”ti.",
  "tika-vin07t:819_4": "Ettha ca viññattidukkaṭābhāvepi akappiyavatthuyācanepi paṭiggahaṇepi dukkaṭameva.",
  "tika-vin07t:819_5": "Rakkhitvāti corādiupaddavato rakkhitvā.",
  "tika-vin07t:819_6": "Jaggitvāti tiṇadānādīhi posetvā.",
  "tika-vin07t:820_0": "Ñātipavāritaṭṭhāne pana vaṭṭatīti sakaṭassa sampaṭicchitabbattā mūlacchejjavasena yācituṃ vaṭṭati.",
  "tika-vin07t:820_1": "Tāvakālikaṃ vaṭṭatīti ubhayatthāpi vaṭṭatīti attho.",
  "tika-vin07t:820_2": "Vāsiādīni puggalikānipi vaṭṭantīti āha “esa nayo vāsī”tiādi.",
  "tika-vin07t:820_3": "Valliādīsu ca parapariggahitesu ca eseva nayoti yojetabbaṃ.",
  "tika-vin07t:820_4": "“Garubhaṇḍappahonakesuyevā”ti idaṃ viññattiṃ sandhāya vuttaṃ.",
  "tika-vin07t:820_5": "Adinnādāne pana tiṇasalākaṃ upādāya parapariggahitaṃ theyyacittena gaṇhato avahāro eva,",
  "tika-vin07t:820_6": "bhaṇḍagghena kāretabbo.",
  "tika-vin07t:820_7": "Valliādīsūti ettha ādi-",
  "tika-vin07t:820_8": "saddena pāḷiāgatānaṃ veḷuādīnaṃ saṅgaho.",
  "tika-vin07t:820_9": "Tattha yasmiṃ padese haritālajātihiṅgulādi appakampi mahagghaṃ hoti,",
  "tika-vin07t:820_10": "tattha taṃ tālapakkapamāṇato ūnampi garubhaṇḍameva,",
  "tika-vin07t:820_11": "viññāpetuñca na vaṭṭati.",
  "tika-vin07t:821_0": "Sāti viññatti.",
  "tika-vin07t:821_1": "Parikathādīsu “senāsanaṃ sambādha”ntiādinā pariyāyena kathanaṃ parikathā nāma.",
  "tika-vin07t:821_2": "Ujukameva akathetvā “bhikkhūnaṃ kiṃ pāsādo na vaṭṭatī”tiādinā adhippāyo yathāvibhūto hoti,",
  "tika-vin07t:821_3": "evaṃ bhāsanaṃ obhāso nāma.",
  "tika-vin07t:821_4": "Senāsanādiatthaṃ bhūmiparikammādikaraṇavasena paccayuppādāya nimittakaraṇaṃ nimittakammaṃ nāma.",
  "tika-vin07t:821_5": "Ukkamantīti apagacchanti.",
  "tika-vin07t:822_0": "344. Maṇi kaṇṭhe assāti maṇikaṇṭho. Devavaṇṇanti devattabhāvaṃ.",
  "tika-vin07t:823_0": "345.",
  "tika-vin07t:823_1": "Pāḷiyaṃ pattena me atthoti anatthikampi pattena bhikkhuṃ evaṃ vadāpento bhagavā sotthiyā mantapadavasena vadāpesi.",
  "tika-vin07t:823_2": "Sopi bhikkhu bhagavatā āṇattavacanaṃ vademīti avoca,",
  "tika-vin07t:823_3": "tenassa musā na hoti.",
  "tika-vin07t:823_4": "Atha vā “pattena me attho”ti idaṃ “pattaṃ dadantū”ti iminā samānatthanti daṭṭhabbaṃ.",
  "tika-vin07t:823_5": "Esa nayo maṇinā me atthoti etthāpi.",
  "tika-vin07t:823_6": "Tasmā aññesampi evarūpaṃ kathentassa,",
  "tika-vin07t:823_7": "kathāpentassa ca vacanadoso natthīti gahetabbaṃ.",
  "tika-vin07t:824_0": "349.",
  "tika-vin07t:824_1": "Uddhaṃmukhaṃ littā ullittā,",
  "tika-vin07t:824_2": "chadanassa anto limpantā hi yebhuyyena uddhaṃmukhā limpanti.",
  "tika-vin07t:824_3": "Tenāha “antolittā”ti.",
  "tika-vin07t:824_4": "Adhomukhaṃ littā avalittā.",
  "tika-vin07t:824_5": "Bahi limpantā hi yebhuyyena adhomukhā limpanti.",
  "tika-vin07t:824_6": "Tenāha “bahilittā”ti.",
  "tika-vin07t:825_0": "Byañjanaṃ vilomitaṃ bhaveyyāti yasmā “kārayamānenā”ti imassa hetukattuvacanassa “karontenā”ti idaṃ suddhakattuvacanaṃ pariyāyavacanaṃ na hoti,",
  "tika-vin07t:825_1": "tasmā “karontena vā kārāpentena vā”ti kārayamānenāti bahuuddesapadānuguṇaṃ karaṇavacaneneva padatthaṃ",
  "tika-vin07t:825_2": "katvā niddese kate byañjanaṃ viruddhaṃ bhaveyya,",
  "tika-vin07t:825_3": "tathā pana padatthavasena adassetvā sāmatthiyato siddhamevatthaṃ dassetuṃ paccattavasena “karonto vā kārāpento vā”ti padabhājanaṃ vuttanti adhippāyo.",
  "tika-vin07t:825_4": "Tenāha “atthamattamevā”tiādi.",
  "tika-vin07t:825_5": "Padatthato,",
  "tika-vin07t:825_6": "sāmatthiyato ca labbhamānaṃ atthamattamevāti attho.",
  "tika-vin07t:825_7": "Yañhi kārayamānena paṭipajjitabbaṃ,",
  "tika-vin07t:825_8": "taṃ karontenāpi paṭipajjitabbamevāti idamettha sāmatthiyaṃ daṭṭhabbaṃ.",
  "tika-vin07t:826_0": "Uddesoti sāmibhāvena uddisitabbo.",
  "tika-vin07t:826_1": "Setakammanti setavaṇṇakaraṇatthaṃ setavaṇṇamattikāya vā sudhāya vā katatanukalepo,",
  "tika-vin07t:826_2": "tena pana saha miniyamāne pamāṇātikkantaṃ hotīti saṅkānivāraṇatthaṃ āha “abbohārika”nti.",
  "tika-vin07t:826_3": "Tena pamāṇātikkantavohāraṃ na gacchati kuṭiyā anaṅgattāti adhippāyo.",
  "tika-vin07t:827_0": "Yathāvuttassa atthassa vuttanayaṃ dassentena “vuttañheta”ntiādi vuttaṃ.",
  "tika-vin07t:827_1": "Tattha “āyāmato ca vitthārato cā”ti avatvā “āyāmato vā vitthārato vā”ti vikappatthassa vā-",
  "tika-vin07t:827_2": "saddassa vuttattā ekatobhāge vaḍḍhitepi āpattīti pakāsitanti adhippāyo.",
  "tika-vin07t:827_3": "Tihatthāti pakatihatthena tihatthā,",
  "tika-vin07t:827_4": "“vaḍḍhakīhatthenā”tipi vadanti,",
  "tika-vin07t:827_5": "taṃ “yattha…pe…",
  "tika-vin07t:827_6": "ayaṃ kuṭīti saṅkhyaṃ na gacchatī”ti iminā virujjhati vaḍḍhakīhatthena tihatthāyapi kuṭiyā pamāṇayuttassa mañcassa sukhena parivattanato.",
  "tika-vin07t:827_7": "“Ūnakacatuhatthā vā”ti idañca pacchimappamāṇayuttassa mañcassa aparivattanārahaṃ sandhāya vuttaṃ.",
  "tika-vin07t:827_8": "Yadi hi pakatihatthena catuhatthāyapi kuṭiyā pamāṇayutto mañco na parivattati,",
  "tika-vin07t:827_9": "sā akuṭīyeva,",
  "tika-vin07t:827_10": "tasmā mañcaparivattanamatteneva pamāṇanti gahetabbaṃ.",
  "tika-vin07t:827_11": "Pamāṇayutto mañcoti sabbapacchimappamāṇayutto mañco.",
  "tika-vin07t:827_12": "So hi pakatividatthiyā navavidatthiko,",
  "tika-vin07t:827_13": "aṭṭhavidatthiko vā hoti,",
  "tika-vin07t:827_14": "tato khuddako mañco sīsūpadhānaṃ ṭhapetvā pādaṃ pasāretvā nipajjituṃ na pahoti.",
  "tika-vin07t:827_15": "Pamāṇato ūnatarampīti ukkaṭṭhappamāṇato ūnatarampi,",
  "tika-vin07t:827_16": "idañca heṭṭhimappamāṇayuttāyapi vatthudesanā kātabbā,",
  "tika-vin07t:827_17": "na vāti sandehanivattanatthaṃ vuttaṃ.",
  "tika-vin07t:828_0": "Kalalalepoti kenaci silesena katalepo,",
  "tika-vin07t:828_1": "setarattādivaṇṇakaraṇatthaṃ katatambamattikādikalalalepo vā.",
  "tika-vin07t:828_2": "Tenāha “alepo evā”ti.",
  "tika-vin07t:828_3": "Tena taḷākādīsu ghanena kalalena katabahalalepo mattikālepane eva pavisati lepavohāragamanatoti dasseti.",
  "tika-vin07t:828_4": "Piṭṭhasaṅghāṭo nāma dvārabāhasaṅkhāto caturassadārusaṅghāṭo,",
  "tika-vin07t:828_5": "yattha sauttarapāsaṃ kavāṭaṃ apassāya dvāraṃ pidahanti.",
  "tika-vin07t:829_0": "Oloketvāpīti apaloketvāpi, apalokanakammavasenāpīti attho, apasaddassāpi oādeso katoti daṭṭhabbo.",
  "tika-vin07t:830_0": "353.",
  "tika-vin07t:830_1": "Nibaddhagocaraṭṭhānampīti ettha gocarāya pakkamantānaṃ hatthīnaṃ nibaddhagamanamaggopi saṅgayhati.",
  "tika-vin07t:830_2": "Etesanti sīhādīnaṃ.",
  "tika-vin07t:830_3": "Gocarabhūmīti āmisaggahaṇaṭṭhānaṃ.",
  "tika-vin07t:830_4": "Na gahitāti paṭikkhipitabbabhāvena na gahitā,",
  "tika-vin07t:830_5": "na vāritāti attho.",
  "tika-vin07t:830_6": "Sīhādīnañhi gocaraggahaṇaṭṭhānaṃ hatthīnaṃ viya nibaddhaṃ na hoti,",
  "tika-vin07t:830_7": "yattha pana gomahiṃsādipāṇakā santi,",
  "tika-vin07t:830_8": "dūrampi taṃ ṭhānaṃ sīghaṃ gantvā gocaraṃ gaṇhanti.",
  "tika-vin07t:830_9": "Tasmā tesaṃ taṃ na vāritaṃ,",
  "tika-vin07t:830_10": "nibaddhagamanamaggova vārito āsayato gamanamaggassa nibaddhattā.",
  "tika-vin07t:830_11": "Aññesampi vāḷānanti araññamahiṃsādīnaṃ.",
  "tika-vin07t:830_12": "Ārogyatthāyāti nirupaddavāya.",
  "tika-vin07t:830_13": "Sesānīti pubbaṇṇanissitādīni soḷasa.",
  "tika-vin07t:830_14": "Tāni ca janasammaddamahāsammaddakuṭivilopasarīrapīḷādiupaddavehi saupaddavānīti veditabbāni.",
  "tika-vin07t:830_15": "Abhihananti etthāti abbhāghātaṃ.",
  "tika-vin07t:830_16": "“Verighara”nti vuttamevatthaṃ vibhāvetuṃ “corānaṃ māraṇatthāya kata”nti vuttaṃ.",
  "tika-vin07t:831_0": "Dhammagandhikāti dhammena daṇḍanītiyā hatthapādādicchindanagandhikā.",
  "tika-vin07t:831_1": "Gandhikāti ca yassa upari hatthādiṃ ṭhapetvā chindanti,",
  "tika-vin07t:831_2": "tādisaṃ dārukhaṇḍaphalakāti vuccati,",
  "tika-vin07t:831_3": "tena ca upalakkhitaṃ ṭhānaṃ.",
  "tika-vin07t:831_4": "Pāḷiyaṃ racchānissitanti rathikānissitaṃ.",
  "tika-vin07t:831_5": "Caccaranissitanti catunnaṃ rathikānaṃ sandhinissitaṃ.",
  "tika-vin07t:831_6": "Sakaṭenāti iṭṭhakasudhādibhaṇḍāharaṇasakaṭena.",
  "tika-vin07t:832_0": "Pācinanti senāsanassa bhūmito paṭṭhāya yāva talāvasānaṃ cinitabbavatthukaṃ adhiṭṭhānaṃ,",
  "tika-vin07t:832_1": "yassa upari bhittithambhādīni ca patiṭṭhapenti.",
  "tika-vin07t:832_2": "Tenāha “tato paṭṭhāyā”tiādi.",
  "tika-vin07t:832_3": "Kiñcāpi idha pubbapayogasahapayogānaṃ adinnādāne viya viseso natthi,",
  "tika-vin07t:832_4": "tathāpi tesaṃ vibhāgena dassanaṃ bhinditvā vā puna kātabbāti ettha kuṭiyā bhedena paricchedadassanatthaṃ kataṃ.",
  "tika-vin07t:832_5": "Tadatthāyāti tacchanatthāya.",
  "tika-vin07t:832_6": "Evaṃ katanti adesitavatthukaṃ pamāṇātikkantaṃ vā kataṃ.",
  "tika-vin07t:832_7": "Paṇṇasālanti paṇṇakuṭiyā tiṇapaṇṇacuṇṇassa aparipatanatthāya anto ca bahi ca limpanti,",
  "tika-vin07t:832_8": "taṃ sandhāyetaṃ vuttaṃ.",
  "tika-vin07t:832_9": "Teneva vakkhati “paṇṇasālaṃ limpatī”ti.",
  "tika-vin07t:833_0": "Antolepeneva niṭṭhāpetukāmaṃ sandhāya “antolepe vā”tiādi vuttaṃ.",
  "tika-vin07t:833_1": "Bahilepe vāti etthāpi eseva nayo.",
  "tika-vin07t:833_2": "Tasminti dvārabandhe vā vātapāne vā ṭhapiteti yojetabbaṃ.",
  "tika-vin07t:833_3": "Tassokāsanti tassa dvārabandhādissa okāsabhūtaṃ chiddaṃ.",
  "tika-vin07t:833_4": "Puna vaḍḍhetvāti pubbe ṭhapitokāsaṃ khuddakaṃ ce,",
  "tika-vin07t:833_5": "taṃ dvāravātapānacchiddabhedanena puna vaḍḍhetvā.",
  "tika-vin07t:833_6": "Ṭhapiteti dvārabandhe vā gavakkhasaṅghāṭe vā ānetvā tasmiṃ vaḍḍhite vā avaḍḍhite vā chidde patiṭṭhāpite.",
  "tika-vin07t:833_7": "Lepo na ghaṭīyatīti samantato dinno lepo tathā ṭhapitena dvārabandhanena vā vātapānena vā saddhiṃ na ghaṭīyati,",
  "tika-vin07t:833_8": "ekābaddhaṃ na hotīti vuttaṃ hoti.",
  "tika-vin07t:833_9": "Tanti dvārabandhaṃ vā vātapānaṃ vā.",
  "tika-vin07t:833_10": "Paṭhamameva saṅghādisesoti tesaṃ samantato pubbeva lepassa ghaṭetvā niṭṭhāpitattā dvārabandhavātapānānaṃ ṭhapanato pubbe eva saṅghādiseso.",
  "tika-vin07t:834_0": "Lepaghaṭanenevāti iṭṭhakāhi katavātapānādīni vinā samantā lepaghaṭaneneva āpatti vātapānādīnaṃ alepokāsattā,",
  "tika-vin07t:834_1": "iṭṭhakāhi katattā vā,",
  "tika-vin07t:834_2": "vātapānādīsupi lepassa bhittilepena saddhiṃ ghaṭanenevātipi atthaṃ vadanti.",
  "tika-vin07t:834_3": "Tatthāti paṇṇasālāyaṃ.",
  "tika-vin07t:834_4": "Ālokatthāya aṭṭhaṅgulamattaṃ ṭhapetvā limpatīti dārukuṭṭassa dārūnamantarā aṭṭhaṅgulamattaṃ vivaraṃ yāva limpati,",
  "tika-vin07t:834_5": "tāva ālokatthāya ṭhapetvā avasesaṃ sakuṭṭacchadanaṃ limpati,",
  "tika-vin07t:834_6": "pacchā etaṃ vivaraṃ limpissāmīti evaṃ ṭhapane anāpattīti adhippāyo.",
  "tika-vin07t:834_7": "Sace pana evaṃ akatvā sabbadāpi ālokatthāya vātapānavasena ṭhapeti,",
  "tika-vin07t:834_8": "vātapānadvārasaṅghāṭe ghaṭite lepo ca ghaṭīyati,",
  "tika-vin07t:834_9": "paṭhamameva saṅghādisesoti dassento āha “sace”tiādi.",
  "tika-vin07t:834_10": "Mattikākuṭṭameva mattikālepasaṅkhyaṃ gacchatīti āha “sace mattikāya kuṭṭaṃ karoti,",
  "tika-vin07t:834_11": "chadanalepena saddhiṃ ghaṭane āpattī”ti.",
  "tika-vin07t:834_12": "Ubhinnaṃ anāpattīti purimassa lepassa aghaṭitattā dutiyassa attuddesikatāya asambhavato.",
  "tika-vin07t:835_0": "354.",
  "tika-vin07t:835_1": "Āpattibhedadassanatthanti tattha “sārambhe ca aparikkamane ca dukkaṭaṃ adesitavatthukatāya,",
  "tika-vin07t:835_2": "pamāṇātikkantatāya ca saṅghādiseso”ti evaṃ āpattiyeva vibhāgadassanatthaṃ.",
  "tika-vin07t:836_0": "361.",
  "tika-vin07t:836_1": "Aniṭṭhite kuṭikammeti lepapariyosāne kuṭikamme ekapiṇḍamattenapi aniṭṭhite.",
  "tika-vin07t:836_2": "“Aññassa puggalassa vā”ti idaṃ mūlaṭṭhassa anāpattidassanatthaṃ vuttaṃ.",
  "tika-vin07t:836_3": "Yena pana laddhaṃ,",
  "tika-vin07t:836_4": "tassāpi taṃ niṭṭhāpentassa “parehi vippakataṃ attanā pariyosāpeti,",
  "tika-vin07t:836_5": "āpatti saṅghādisesassā”tiādivacanato āpattiyeva.",
  "tika-vin07t:836_6": "Pubbe katakammampi laddhakālato paṭṭhāya attano atthāyeva kataṃ nāma hoti,",
  "tika-vin07t:836_7": "tasmā tenāpi saṅghassa vā sāmaṇerādīnaṃ vā datvā niṭṭhāpetabbaṃ.",
  "tika-vin07t:836_8": "“Aññassa vā”ti idaṃ anupasampannaṃyeva sandhāya vuttanti gahetabbaṃ,",
  "tika-vin07t:836_9": "keci pana “parato laddhāya kuṭiyā niṭṭhāpane anāpattiādito paṭṭhāya attano atthāya akatattā”ti vadanti.",
  "tika-vin07t:836_10": "Apacinitabbāti yāva pācinā viddhaṃsetabbā.",
  "tika-vin07t:836_11": "Bhūmisamaṃ katvāti pācinatalāvasānaṃ katvā.",
  "tika-vin07t:837_0": "364.",
  "tika-vin07t:837_1": "Leṇanti pabbataleṇaṃ.",
  "tika-vin07t:837_2": "Na hettha lepo ghaṭīyatīti chadanalepassa abhāvato vuttaṃ,",
  "tika-vin07t:837_3": "visuṃ eva vā anuññātattā.",
  "tika-vin07t:837_4": "Sace leṇassa anto uparibhāge cittakammādikaraṇatthaṃ lepaṃ denti,",
  "tika-vin07t:837_5": "ullittakuṭisaṅkhyaṃ na gacchati,",
  "tika-vin07t:837_6": "vaṭṭati eva.",
  "tika-vin07t:837_7": "Iṭṭhakādīhi kataṃ caturassakūṭāgārasaṇṭhānaṃ ekakaṇṇikābaddhaṃ nātiuccaṃ paṭissayavisesaṃ “guhā”ti vadanti,",
  "tika-vin07t:837_8": "tādisaṃ mahantampi ullittāvalittaṃ karontassa anāpatti.",
  "tika-vin07t:837_9": "Bhūmiguhanti umaṅgaguhaṃ.",
  "tika-vin07t:838_0": "Aṭṭhakathāsūti kukkuṭacchikagehantiādīsu aṭṭhakathāsu tiṇakuṭikā kukkuṭacchikagehanti vatvā puna taṃ",
  "tika-vin07t:838_1": "vivarantehi aṭṭhakathācariyehi chadanaṃ daṇḍakehi…pe…",
  "tika-vin07t:838_2": "vuttāti yojanā daṭṭhabbā.",
  "tika-vin07t:838_3": "Tattha daṇḍakehi jālabaddhaṃ katvāti dīghato,",
  "tika-vin07t:838_4": "tiriyato ca ṭhapetvā valliyādīhi baddhadaṇḍakehi jālaṃ viya katvā.",
  "tika-vin07t:838_5": "So cāti ullittādibhāvo.",
  "tika-vin07t:838_6": "Chadanameva sandhāya vuttoti chadanassa anto ca bahi ca limpanameva sandhāya vutto.",
  "tika-vin07t:838_7": "Mattikākuṭṭe bhittilepaṃ vināpi bhittiyā saddhiṃ chadanalepassa ghaṭanamattenāpi āpattisambhavato chadanalepova padhānanti veditabbaṃ.",
  "tika-vin07t:838_8": "Kiñcāpi evaṃ,",
  "tika-vin07t:838_9": "atha kho “upacikāmocanatthameva heṭṭhā pāsāṇakuṭṭaṃ katvā taṃ alimpitvā upari limpati,",
  "tika-vin07t:838_10": "lepo na ghaṭīyati nāma,",
  "tika-vin07t:838_11": "anāpattiyevā”tiādivacanato pana chadanalepaghaṭanatthaṃ sakalāyapi bhittiyā lepo avassaṃ icchitabbova",
  "tika-vin07t:838_12": "tassā ekadesassa alepepi chadanalepassa aghaṭanato.",
  "tika-vin07t:838_13": "Tenāha “lepo na ghaṭīyatī”ti.",
  "tika-vin07t:838_14": "Etthāti tiṇakuṭikāyaṃ.",
  "tika-vin07t:838_15": "Na kevalañca tiṇakuṭikāyaṃ eva,",
  "tika-vin07t:838_16": "leṇaguhādīsupi sārambhāparikkamanapaccayāpi anāpatti eva,",
  "tika-vin07t:838_17": "iminā pana nayena aññassatthāya kuṭiṃ karontassāpi sārambhādipaccayāpi anāpattibhāvo atthato dassito eva hotīti.",
  "tika-vin07t:839_0": "Tattha pāḷivirodhaṃ pariharituṃ “yaṃ panā”tiādi vuttaṃ.",
  "tika-vin07t:839_1": "Ayañhettha adhippāyo –",
  "tika-vin07t:839_2": "aññassa upajjhāyādino atthāya karontassa sārambhādipaccayāpi anāpatti eva,",
  "tika-vin07t:839_3": "yaṃ pana pāḷiyaṃ “āpattikārukānaṃ tiṇṇaṃ dukkaṭāna”ntiādivacanaṃ,",
  "tika-vin07t:839_4": "taṃ aññassatthāya karontassa,",
  "tika-vin07t:839_5": "na sārambhādipaccayā āpattidassanatthaṃ vuttaṃ,",
  "tika-vin07t:839_6": "kiñcarahi yathāsamādiṭṭhāya kuṭiyā akaraṇapaccayā āpattidassanatthanti.",
  "tika-vin07t:839_7": "Tattha yathāsamādiṭṭhāyāti “bhikkhu samādisitvā pakkamati,",
  "tika-vin07t:839_8": "‘kuṭiṃ me karothā’ti samādisati ca,",
  "tika-vin07t:839_9": "desitavatthukā ca hotu anārambhā ca saparikkamanā cā”ti evaṃ kārāpakena āṇattikkamaṃ muñcitvā karaṇapaccayāti adhippāyo.",
  "tika-vin07t:839_10": "Katthaci pana potthake “kuṭilakkhaṇappattampi kuṭiṃ aññassa…pe…",
  "tika-vin07t:839_11": "karontassa anāpattī”ti imassa pāṭhassa anantaraṃ “yaṃ pana āpatti kārukāna”ntiādipāṭho dissati,",
  "tika-vin07t:839_12": "sova yuttataro.",
  "tika-vin07t:839_13": "Evañhi sati tattha adhippāyo pākaṭo hoti.",
  "tika-vin07t:840_0": "Anāpattīti vatvāti vāsāgāratthāya eva aniyamitattā anāpattīti vatvā.",
  "tika-vin07t:840_1": "Adesāpetvā karototi pamāṇayuttampi karoto.",
  "tika-vin07t:840_2": "Acittakanti paṇṇattiajānanacittena acittakaṃ.",
  "tika-vin07t:840_3": "Ullittādīnaṃ aññataratā,",
  "tika-vin07t:840_4": "heṭṭhimappamāṇasambhavo,",
  "tika-vin07t:840_5": "adesitavatthukatā,",
  "tika-vin07t:840_6": "pamāṇātikkantatā,",
  "tika-vin07t:840_7": "attuddesikatā,",
  "tika-vin07t:840_8": "vāsāgāratā,",
  "tika-vin07t:840_9": "lepaghaṭanāti satta vā pamāṇayuttaṅgādīsu cha vā aṅgāni.",
  "tika-vin07t:841_0": "Kuṭikārasikkhāpadavaṇṇanā niṭṭhitā.",
  "tika-vin07t:842_0": "7. Vihārakārasikkhāpadavaṇṇanā",
  "tika-vin07t:843_0": "365.",
  "tika-vin07t:843_1": "Sattame pūjāvacanappayoge kattari sāmivacanassapi icchitattā “gāmassa vā pūjita”nti vuttaṃ.",
  "tika-vin07t:843_2": "Rūpindriyesu vijjamānaṃ sandhāya ekindriyatā vuccatīti āha “kāyindriyaṃ sandhāyā”ti.",
  "tika-vin07t:843_3": "Te hi manindriyampi bhūtagāmānaṃ icchanti.",
  "tika-vin07t:844_0": "366.",
  "tika-vin07t:844_1": "Kiriyato samuṭṭhānābhāvoti vatthuno adesanāsaṅkhātaṃ akiriyaṃ vinā na kevalaṃ kiriyāya samuṭṭhānabhāvo.",
  "tika-vin07t:844_2": "Kiriyākiriyato hi idaṃ samuṭṭhāti.",
  "tika-vin07t:844_3": "Imasmiṃ sikkhāpade bhikkhū vā anabhineyyāti ettha vā-",
  "tika-vin07t:844_4": "saddo samuccayattho,",
  "tika-vin07t:844_5": "tena “mahallakañca vihāraṃ kareyya,",
  "tika-vin07t:844_6": "bhikkhū ca anabhineyyā”ti kiriyañca akiriyañca samuccinoti.",
  "tika-vin07t:845_0": "Vihārakārasikkhāpadavaṇṇanā niṭṭhitā.",
  "tika-vin07t:846_0": "8. Paṭhamaduṭṭhadosasikkhāpadavaṇṇanā",
  "tika-vin07t:847_0": "380.",
  "tika-vin07t:847_1": "Aṭṭhame pākārena ca parikkhittanti sambandho.",
  "tika-vin07t:847_2": "Gopuraṭṭālakayuttanti ettha pākāresu yuddhatthāya kato vaṅkasaṇṭhāno sarakkhepachiddasahito patissayaviseso aṭṭālako nāma.",
  "tika-vin07t:848_0": "Soḷasavidhassāti catūhi maggehi paccekaṃ catūsu saccesu kattabbassa pariññāpahānasacchikiriyābhāvanāsaṅkhātassa soḷasavidhassa.",
  "tika-vin07t:848_1": "Te gāravenāti te kilantarūpā bhikkhū bhattuddesakaṭṭhāne sannipatitānaṃ bhikkhūnaṃ purato attano kilantasarīraṃ dassetvā uddisāpane gāravena,",
  "tika-vin07t:848_2": "lajjāyāti attho.",
  "tika-vin07t:848_3": "Terasapīti bhattuddesakasenāsanagāhāpakabhaṇḍāgārikacīvarapaṭiggāhakacīvarabhājakayāgubhājakaphalabhājakakhajjabhājakaappamattakavissajjakasāṭiyagāhāpakapattagāhāpakaārāmikapesakasāmaṇerapesakasammutīnaṃ",
  "tika-vin07t:848_4": "vasena terasapi.",
  "tika-vin07t:849_0": "Pāḷiyaṃ “apisū”ti idaṃ “apicā”ti iminā samānattho nipāto.",
  "tika-vin07t:849_1": "Evaṃ sabbapadesūti pīṭhādīsu senāsanasādhāraṇesu,",
  "tika-vin07t:849_2": "katikasaṇṭhānapavesanikkhamanakālādīsu pana visuṃ visuṃ adhiṭṭhahitvā kathāpetīti veditabbaṃ.",
  "tika-vin07t:849_3": "Ayañhi nimmitānaṃ dhammatāti aniyametvā nimmitānaṃ vasena vuttaṃ,",
  "tika-vin07t:849_4": "niyametvā pana “ettakā idañcidañca kathentu,",
  "tika-vin07t:849_5": "ettakā tuṇhī bhavantu,",
  "tika-vin07t:849_6": "nānāppakāraṃ iriyāpathaṃ,",
  "tika-vin07t:849_7": "kiriyañca kappentu,",
  "tika-vin07t:849_8": "nānāvaṇṇasaṇṭhānavayoniyamā ca hontū”ti parikammaṃ katvā samāpajjitvā vuṭṭhāya adhiṭṭhite icchiticchitappakārā aññamaññampi visadisāva honti.",
  "tika-vin07t:849_9": "Avatthukavacananti niratthakavacanaṃ.",
  "tika-vin07t:850_0": "383.",
  "tika-vin07t:850_1": "Ekacārikabhattanti atimanāpattā sabbesampi paṭilābhatthāya visuṃ ṭhitikāya pāpetabbabhattaṃ.",
  "tika-vin07t:850_2": "Taddhitavohārenāti cattāri pamāṇamassa catukkanti evaṃ taddhitavohārena.",
  "tika-vin07t:850_3": "Bhavoti bhavitabbo.",
  "tika-vin07t:850_4": "Atītaṃ divasabhāganti tasmiññeva divase salākadānakkhaṇaṃ sandhāya vuttaṃ.",
  "tika-vin07t:850_5": "Hiyyoti imassa ajja icceva attho.",
  "tika-vin07t:850_6": "Tenevāhaṃsu “sve amhe”tiādi.",
  "tika-vin07t:850_7": "Padhūpāyantāti punappunaṃ uppajjanakodhavasena padhūpāyantā.",
  "tika-vin07t:850_8": "Pāḷiyaṃ kissa manti kena kāraṇena mayāti attho.",
  "tika-vin07t:851_0": "384.",
  "tika-vin07t:851_1": "“Sarasi tva”nti idaṃ ekaṃ vākyaṃ katvā,",
  "tika-vin07t:851_2": "“kattā”ti idañca kattari ritupaccayantaṃ katvā,",
  "tika-vin07t:851_3": "“asī”ti ajjhāhārapadena saha ekavākyaṃ katvā,",
  "tika-vin07t:851_4": "“evarūpa”nti idaṃ,",
  "tika-vin07t:851_5": "“yathāyaṃ bhikkhunī āhā”ti idañca dvīsu vākyesu paccekaṃ yojetabbanti dassetuṃ “atha vā”tiādimāha.",
  "tika-vin07t:851_6": "Ujukamevāti tvā-",
  "tika-vin07t:851_7": "paccayantavasena paṭhamaṃ atthaggahaṇaṃ ujukanti adhippāyo.",
  "tika-vin07t:852_0": "Dutiyo dabba-",
  "tika-vin07t:852_1": "saddo paṇḍitādivacanoti āha “na kho dabba dabbā paṇḍitā”ti.",
  "tika-vin07t:852_2": "Nibbeṭhentīti dosato mocenti.",
  "tika-vin07t:852_3": "Vinayalakkhaṇe tantinti vinayavinicchayalakkhaṇavisaye āgamaṃ ṭhapento.",
  "tika-vin07t:852_4": "Pāḷiyaṃ yato ahantiādīsu yasmiṃ kāle ahaṃ jāto,",
  "tika-vin07t:852_5": "tato pabhuti supinantenapi methunaṃ dhammaṃ nābhijānāmi,",
  "tika-vin07t:852_6": "na ca tassa methunadhammassa paṭisevitā ahosinti attho daṭṭhabbo.",
  "tika-vin07t:852_7": "Tenāha “supinantenapī”tiādi.",
  "tika-vin07t:852_8": "Idāni ekavākyavasena yojanaṃ dassetuṃ “atha vā”tiādi vuttaṃ.",
  "tika-vin07t:852_9": "Na ghaṭatīti yasmā khīṇāsavassa vacanena etissā vacanaṃ na sameti,",
  "tika-vin07t:852_10": "tañca na ghaṭanaṃ yasmā pubbe bhikkhūsu pasiddhāya eva accantadussīlatāya eva ahosi,",
  "tika-vin07t:852_11": "tasmā mettiyaṃ bhikkhuniṃ nāsethāti adhippāyo.",
  "tika-vin07t:853_0": "Cara pireti cara gaccha pire para amāmaka tvaṃ.",
  "tika-vin07t:853_1": "Vinassāti adassanaṃ gaccha.",
  "tika-vin07t:853_2": "Akārikāti amūlakena codanāya na kārikā.",
  "tika-vin07t:853_3": "Kārako hotīti “ayyenamhi dūsitā”ti imāya paṭiññāya yadi nāsitā,",
  "tika-vin07t:853_4": "tadā thero bhikkhunīdūsakattasiddhito tassa dosassa kārako hoti.",
  "tika-vin07t:853_5": "Akārako hotīti tāya katapaṭiññaṃ anapekkhitvā sāmaññato “mettiyaṃ bhikkhuniṃ nāsethā”ti bhagavatā vuttattā akārako hoti.",
  "tika-vin07t:853_6": "Yadi hi thero kārako bhaveyya,",
  "tika-vin07t:853_7": "avassaṃ tameva dosaṃ apadisitvā iminā nāma kāraṇena “mettiyaṃ bhikkhuniṃ nāsethā”ti vattabbaṃ siyā,",
  "tika-vin07t:853_8": "tathā avuttattā,",
  "tika-vin07t:853_9": "“dabbañca anuyuñjathā”ti avatvā “ime ca bhikkhū anuyuñjathā”ti vuttattā ca sāmatthiyato mettiyāya bhikkhuniyā aññena dosena nāsanārahatā,",
  "tika-vin07t:853_10": "vatthussa ca amūlakabhāvo,",
  "tika-vin07t:853_11": "therassa akārakabhāvo ca siddho hotīti adhippāyo.",
  "tika-vin07t:854_0": "Attano suttanti “sakāya paṭiññāyā”ti iminā pakkhepavacanena sahitaṃ kūṭasuttaṃ.",
  "tika-vin07t:854_1": "Thero kārako hotīti ettha ayamadhippāyo –",
  "tika-vin07t:854_2": "“sakāya paṭiññāyā”ti avatvā sāmaññato “mettiyaṃ bhikkhuniṃ nāsethā”ti otiṇṇavatthusmiṃyeva tassā nāsanā vihitāti tumhākaṃ vāde thero kārako hoti,",
  "tika-vin07t:854_3": "“sakāya paṭiññāyā”ti pana vutte pubbeyeva siddhassa pārājikassa sucikāya assā sakāya paṭiññāya nāsethāti sijjhanato amhākaṃ vāde thero akārako hotīti.",
  "tika-vin07t:854_4": "Mahāvihāravāsīnampi pana “sakāya paṭiññāyā”ti vutte otiṇṇavatthusmiṃyeva tassā nāsanā vihitā hoti,",
  "tika-vin07t:854_5": "na sāmaññatoti adhippāyo.",
  "tika-vin07t:854_6": "Etthāti imesu dvīsu vādesu,",
  "tika-vin07t:854_7": "suttesu vā.",
  "tika-vin07t:854_8": "Yaṃ pacchā vuttanti mahāvihāravāsīhi yaṃ vuttaṃ,",
  "tika-vin07t:854_9": "taṃ yuttanti attho.",
  "tika-vin07t:854_10": "Vicāritaṃ hetanti etaṃ pacchimassa yuttattaṃ vicāritaṃ,",
  "tika-vin07t:854_11": "“tatra saṅghādiseso vuṭṭhānagāminī…pe…",
  "tika-vin07t:854_12": "asuddhatāyeva nāsesī”ti vakkhamānanayena vinicchitanti attho.",
  "tika-vin07t:854_13": "“Bhikkhuniṃ anuddhaṃseti dukkaṭa”nti iminā mahāaṭṭhakathāvādo dassito.",
  "tika-vin07t:855_0": "Tatrāti tesu dukkaṭapācittiyesu.",
  "tika-vin07t:855_1": "Dukkaṭanti vuttamahāaṭṭhakathāvādassa adhippāyaṃ dassetvā “pācittiya”nti pavattassa kurundivādassa adhippāyaṃ dassetuṃ “pacchimanayepī”tiādi vuttaṃ.",
  "tika-vin07t:855_2": "Vacanappamāṇatoti visaṃvādanādhippāye samānepi anuddhaṃsanādivisese saṅghādisesādino vidhāyakavacanabalenāti attho.",
  "tika-vin07t:855_3": "Bhikkhussa pana bhikkhuniyā dukkaṭanti bhikkhuniṃ anuddhaṃsentassa bhikkhussa dukkaṭaṃ.",
  "tika-vin07t:856_0": "Evaṃ dvīsupi aṭṭhakathāvacanesu adhippāyaṃ vibhāvetvā idāni pacchime pācittiyavāde dosaṃ dassetvā purimadukkaṭavādameva",
  "tika-vin07t:856_1": "patiṭṭhāpetuṃ “tatra panā”tiādi vuttaṃ.",
  "tika-vin07t:856_2": "Tattha visunti sampajānamusāvāde pācittiyato visuṃ pācittiyaṃ vuttaṃ,",
  "tika-vin07t:856_3": "tattha anantogadhabhāvāti adhippāyo.",
  "tika-vin07t:856_4": "Tasmāti yasmā amūlakānuddhaṃsane visuññeva pācittiyaṃ paññattaṃ,",
  "tika-vin07t:856_5": "tasmā purimanayoti dukkaṭavādo.",
  "tika-vin07t:856_6": "Evaṃ antarā paviṭṭhaṃ dukkaṭapācittiyavādaṃ dassetvā idāni pākaṭameva atthaṃ vibhāvetuṃ “tathā bhikkhunī”tiādi āraddhaṃ.",
  "tika-vin07t:856_7": "Tattha tathāti yathā bhikkhussa bhikkhuṃ,",
  "tika-vin07t:856_8": "bhikkhuniñca anuddhaṃsentassa saṅghādisesadukkaṭāni vuttāni,",
  "tika-vin07t:856_9": "tathāti attho.",
  "tika-vin07t:856_10": "Etehi nāsanā natthīti sāmaññato vuttaṃ,",
  "tika-vin07t:856_11": "dukkaṭena imissā pana nāsanā natthīti adhippāyo.",
  "tika-vin07t:856_12": "Dussīlāti pārājikā.",
  "tika-vin07t:857_0": "386.",
  "tika-vin07t:857_1": "Ākāranānattenāti dūsitākārassa,",
  "tika-vin07t:857_2": "dūsakākārassa ca nānattena.",
  "tika-vin07t:857_3": "Anabhiraddhoti atuṭṭho.",
  "tika-vin07t:857_4": "Tenāha “na sukhito”ti.",
  "tika-vin07t:857_5": "Na pasāditoti anuppāditappasādo. Khīla-",
  "tika-vin07t:857_6": "saddo thaddhabhāvavacano,",
  "tika-vin07t:857_7": "kacavarapariyāyo ca hotīti āha “citta…pe…",
  "tika-vin07t:857_8": "khīla”nti.",
  "tika-vin07t:857_9": "Nappatītoti pītisukhādīhi na abhigato na upagato.",
  "tika-vin07t:857_10": "Tenāha “na abhisaṭo”ti.",
  "tika-vin07t:858_0": "Yena duṭṭhoti ca kupitoti ca vuttoti ettha yena duṭṭhoti ca vutto yena kupitoti ca vutto,",
  "tika-vin07t:858_1": "taṃ mātikāyañca padabhājane ca vuttaṃ ubhayampetanti yojetabbaṃ.",
  "tika-vin07t:858_2": "Dvīhīti “tena ca kopena,",
  "tika-vin07t:858_3": "tena ca dosenā”ti vuttakopadosapadehi dvīhi,",
  "tika-vin07t:858_4": "atthato pana dvīhipi dosova dassitoti āha “saṅkhārakkhandhameva dassetī”ti.",
  "tika-vin07t:858_5": "Yāyāti anattamanatāya.",
  "tika-vin07t:859_0": "Na cuditakavasenāti yadi cuditakavasenāpi amūlakaṃ adhippetaṃ siyā,",
  "tika-vin07t:859_1": "amūlakaṃ nāma anajjhāpannanti padabhājanaṃ vadeyyāti adhippāyo.",
  "tika-vin07t:859_2": "Yaṃ pārājikanti bhikkhuno anurūpesu ekūnavīsatiyā pārājikesu aññataraṃ.",
  "tika-vin07t:859_3": "Padabhājane pana bhikkhuvibhaṅge āgatāneva gahetvā “catunnaṃ aññatarenā”ti vuttaṃ.",
  "tika-vin07t:859_4": "Etaṃ idha appamāṇanti etaṃ āpannānāpannataṃ idhānuddhaṃsane āpattiyā anaṅgaṃ,",
  "tika-vin07t:859_5": "āpattiṃ pana āpanne vā anāpanne vā puggale “anāpanno eso suddho”ti suddhasaññāya vā vimatiyā vā cāvanādhippāyova idha aṅganti adhippāyo.",
  "tika-vin07t:860_0": "Tathevāti pasādasotena,",
  "tika-vin07t:860_1": "dibbasotena vāti imamatthaṃ atidisati.",
  "tika-vin07t:860_2": "Diṭṭhānusāreneva samuppannā parisaṅkāva diṭṭhaparisaṅkitaṃ nāma.",
  "tika-vin07t:860_3": "Evaṃ sesesupi.",
  "tika-vin07t:860_4": "“Adisvā vā”ti idaṃ ukkaṭṭhavasena vuttaṃ,",
  "tika-vin07t:860_5": "disvā pakkantesupi doso natthiyeva.",
  "tika-vin07t:860_6": "Imesanti imehi.",
  "tika-vin07t:860_7": "Karissantīti tasmiṃ khaṇe uppajjanākāradassanaṃ,",
  "tika-vin07t:860_8": "pacchā pana ettakena kālena kataṃ vāti saṅkāya codeti.",
  "tika-vin07t:860_9": "Na hi karissantīti codanā atthi.",
  "tika-vin07t:860_10": "“Ariṭṭhaṃ pīta”nti idaṃ mukhe surāgandhavāyananimittadassanaṃ.",
  "tika-vin07t:860_11": "Ariṭṭhañhi surāsadisavaṇṇagandhaṃ kappiyabhesajjaṃ.",
  "tika-vin07t:861_0": "Diṭṭhaṃ atthi samūlakantiādīsu ajjhācārassa sambhavāsambhavānaṃ mūlāmūlabhāvadassanaṃ.",
  "tika-vin07t:861_1": "Atthi saññāsamūlakantiādi pana diṭṭhasaññāya sambhavāsambhavānaṃ mūlāmūlabhāvadassanaṃ.",
  "tika-vin07t:861_2": "Disvāva diṭṭhasaññī hutvā codetīti ettha yaṃ codeti,",
  "tika-vin07t:861_3": "tato aññaṃ puggalaṃ vītikkamantaṃ,",
  "tika-vin07t:861_4": "paṭicchannokāsato nikkhamantaṃ vā disvā “ayaṃ so”ti saññāya codentopi saṅgayhati.",
  "tika-vin07t:861_5": "Esa nayo sutādīsupi.",
  "tika-vin07t:861_6": "Samūlakena vā saññāsamūlakena vāti ettha pārājikamāpannaṃ diṭṭhādimūlakena ca “ayaṃ āpanno”ti asuddhasaññāya codento samūlakena codeti nāma.",
  "tika-vin07t:861_7": "Saññāsamūlakatte eva anāpattisambhavato āpanne vā anāpanne vā puggale āpannasaññī diṭṭhādīsu,",
  "tika-vin07t:861_8": "adiṭṭhādīsu vā mūlesu diṭṭhasutādisaññī tena diṭṭhādimūlakena taṃ puggalaṃ codento saññāsamūlakena codeti nāma.",
  "tika-vin07t:861_9": "Imesaṃ anāpatti,",
  "tika-vin07t:861_10": "vuttavipariyāyena āpattivāre attho veditabbo.",
  "tika-vin07t:862_0": "Samīpe ṭhatvāti hatthavikāravacīghosānaṃ codanāvasena pavattiyamānānaṃ dassanasavanūpacāre ṭhatvāti attho.",
  "tika-vin07t:862_1": "Keci pana “dvādasahatthabbhantare ṭhatvā”ti vadanti,",
  "tika-vin07t:862_2": "taṃ na yuttaṃ.",
  "tika-vin07t:862_3": "Parato byatirekato anāpattiṃ dassentena “dūtaṃ vā paṇṇaṃ vā sāsanaṃ vā pesetvā”ti ettakameva vuttaṃ,",
  "tika-vin07t:862_4": "na pana “dvādasahatthaṃ muñcitvā codentassa sīsaṃ na etī”ti vuttaṃ.",
  "tika-vin07t:862_5": "Vācāya vācāyāti sakiṃ āṇattassa sakalampi divasaṃ vadato vācāya vācāya codāpakasseva āpatti.",
  "tika-vin07t:862_6": "Sopīti āṇattopi.",
  "tika-vin07t:862_7": "Tassa ca “mayāpi diṭṭha”ntiādiṃ avatvāpi “amūlaka”nti saññāya cāvanādhippāyena “tvaṃ pārājikaṃ dhammaṃ",
  "tika-vin07t:862_8": "ajjhāpannosī”ti idameva vācaṃ parassa vacanaṃ viya akatvā sāmaññato vadantassāpi saṅghādiseso eva.",
  "tika-vin07t:862_9": "Satipi pana anuddhaṃsanādhippāye “asukena evaṃ vutta”nti parena vuttameva vadantassa natthi saṅghādiseso.",
  "tika-vin07t:862_10": "Sace pana parena avuttampi vuttanti vadati,",
  "tika-vin07t:862_11": "āpatti eva.",
  "tika-vin07t:863_0": "Sambahulā sambahule sambahulehi vatthūhīti ettha sambahuleti cuditakabahuttaniddesena purimesu tīsu vāresu",
  "tika-vin07t:863_1": "cuditakabahuttenāpi vārabhedasabbhāvaṃ ñāpeti.",
  "tika-vin07t:863_2": "Ekasmiñhi cuditakavatthucodakabhedena idaṃ catukkaṃ vuttaṃ,",
  "tika-vin07t:863_3": "cuditakabahuttenāpi catukkantaraṃ labbhatīti aṭṭhakaṃ hoti eva.",
  "tika-vin07t:864_0": "Amūlakacodanāpasaṅgena samūlakacodanālakkhaṇādiṃ dassetuṃ “codetuṃ pana ko labhatī”tiādi āraddhaṃ.",
  "tika-vin07t:864_1": "Bhikkhussa sutvā codetītiādi suttaṃ yasmā ye codakassa aññesaṃ vipattiṃ pakāsenti,",
  "tika-vin07t:864_2": "tepi tasmiṃ khaṇe codakabhāve ṭhatvāva pakāsenti,",
  "tika-vin07t:864_3": "tesañca vacanaṃ gahetvā itaropi yasmā codetuñca asampaṭicchantaṃ tehi titthiyasāvakapariyosānehi paṭhamacodakehi sampaṭicchāpetuñca labhati,",
  "tika-vin07t:864_4": "tasmā idha sāvakabhāvena uddhaṭanti veditabbaṃ.",
  "tika-vin07t:865_0": "Dūtaṃ vātiādīsu “tvaṃ evaṃ gantvā codehī”ti dūtaṃ vā pesetvā yo codetuṃ sakkoti,",
  "tika-vin07t:865_1": "tassa paṇṇaṃ,",
  "tika-vin07t:865_2": "mūlasāsanaṃ vā pesetvā.",
  "tika-vin07t:865_3": "Samayenāti pakatiyā jānanakkhaṇe.",
  "tika-vin07t:866_0": "Garukānaṃ dvinnanti pārājikasaṅghādisesānaṃ.",
  "tika-vin07t:866_1": "Micchādiṭṭhi nāma “natthi dinna”ntiādinayappavattā dasavatthukā diṭṭhi,",
  "tika-vin07t:866_2": "sassatucchedasaṅkhātaṃ antaṃ gaṇhāpakadiṭṭhi antaggāhikā nāma.",
  "tika-vin07t:866_3": "Ājīvahetu paññattānaṃ channanti ājīvahetupi āpajjitabbānaṃ uttarimanussadhammapārājikaṃ,",
  "tika-vin07t:866_4": "sañcaritte saṅghādiseso,",
  "tika-vin07t:866_5": "“yo te vihāre vasati,",
  "tika-vin07t:866_6": "so arahā”ti pariyāyena thullaccayaṃ,",
  "tika-vin07t:866_7": "bhikkhussa paṇītabhojanaviññattiyā pācittiyaṃ,",
  "tika-vin07t:866_8": "bhikkhuniyāpaṇītabhojanaviññattiyā pāṭidesanīyaṃ,",
  "tika-vin07t:866_9": "sūpodanaviññattiyā dukkaṭanti imesaṃ parivāre vuttānaṃ channaṃ.",
  "tika-vin07t:866_10": "Na hetā āpattiyo ājīvahetu eva paññattā sañcarittādīnaṃ aññathāpi āpajjitabbato.",
  "tika-vin07t:866_11": "Ājīvahetupi etāsaṃ āpajjanaṃ sandhāya evaṃ vuttaṃ,",
  "tika-vin07t:866_12": "ājīvahetupi paññattānanti attho.",
  "tika-vin07t:866_13": "Na kevalañca etā eva,",
  "tika-vin07t:866_14": "aññāpi adinnādānakuladūsanapāṇavadhavejjakammādivasena ājīvahetu āpajjitabbāpi santi,",
  "tika-vin07t:866_15": "tā pana āpattisabhaāgatāya pārājikādīsu chasu eva saṅgayhantīti visuṃ na vuttāti veditabbā.",
  "tika-vin07t:867_0": "Ettāvatā pana sīsaṃ na etīti saṅghādisesaṃ sandhāya vuttaṃ,",
  "tika-vin07t:867_1": "codanā pana katā eva hoti.",
  "tika-vin07t:867_2": "Tiṃsānīti tiṃsaṃ etesamatthīti tiṃsāni,",
  "tika-vin07t:867_3": "tiṃsādhikānīti vuttaṃ hoti.",
  "tika-vin07t:867_4": "Navutānīti etthāpi eseva nayo.",
  "tika-vin07t:868_0": "Attādānaṃ ādātukāmenāti ettha attanā ādātabbato diṭṭhādimūlakehi gahetabbato parassa vipphandituṃ adatvā paggaṇhanato attādānanti codanā vuccati,",
  "tika-vin07t:868_1": "taṃ ādātukāmena,",
  "tika-vin07t:868_2": "codanaṃ kattukāmenāti attho.",
  "tika-vin07t:869_0": "Ubbāhikāyāti ubbahanti viyojenti etāya alajjīnaṃ tajjaniṃ vā kalahaṃ vāti ubbāhikā,",
  "tika-vin07t:869_1": "saṅghasammuti, tāya.",
  "tika-vin07t:869_2": "Vinicchinanaṃ nāma tāya sammatabhikkhūhi vinicchananameva.",
  "tika-vin07t:869_3": "Alajjussannāya hi parisāya samathakkhandhake āgatehi dasaṅgehi samannāgatā dve tayo bhikkhū tattheva vuttāya ñattidutiyakammavācāya sammannitabbā,",
  "tika-vin07t:869_4": "tehi ca sammatehi visuṃ vā nisīditvā,",
  "tika-vin07t:869_5": "tassā eva vā parisāya “aññehi na kiñci kathetabba”nti sāvetvā taṃ adhikaraṇaṃ vinicchitabbaṃ.",
  "tika-vin07t:870_0": "Kimhīti kismiṃ vatthusmiṃ,",
  "tika-vin07t:870_1": "kataravipattiyanti attho.",
  "tika-vin07t:870_2": "“Kimhi naṃ nāmā”ti idaṃ “katarāya vipattiyā etaṃ codesī”ti yāya kāyaci viññāyamānāya bhāsāya vuttepi",
  "tika-vin07t:870_3": "codakassa vinaye apakataññutāya “sīlācāradiṭṭhiājīvavipattīsu katarāyāti maṃ pucchatī”ti ñātuṃ asakkontassa pucchā,",
  "tika-vin07t:870_4": "na pana kimhītiādipadatthamattaṃ ajānantassa.",
  "tika-vin07t:870_5": "Na hi anuvijjako codakaṃ bālaṃ aparicitabhāsāya “kimhi na”nti pucchati.",
  "tika-vin07t:870_6": "“Kimhi nampi na jānāsī”ti idampi vacanamattaṃ sandhāya vuttaṃ na hoti,",
  "tika-vin07t:870_7": "“kataravipattiyā”ti vutte “asukāya vipattiyā”ti vattumpi na jānāsīti vacanassa adhippāyameva sandhāya vuttanti gahetabbaṃ.",
  "tika-vin07t:870_8": "Teneva vakkhati “bālassa lajjissa nayo dātabbo”ti vatvā ca “kimhi naṃ codesīti sīlavipattiyā”tiādi adhippāyappakāsanameva nayadānaṃ vuttaṃ,",
  "tika-vin07t:870_9": "na pana kimhi- naṃ-",
  "tika-vin07t:870_10": "padānaṃ pariyāyamattadassanaṃ.",
  "tika-vin07t:870_11": "Na hi bālo “kataravipattiyaṃ naṃ codesī”ti imassa vacanassa atthe ñātepi vipattippabhedanaṃ,",
  "tika-vin07t:870_12": "attanā codiyamānaṃ vipattisarūpañca jānituṃ sakkoti,",
  "tika-vin07t:870_13": "tasmā teneva ajānanena alajjī apasādetabbo.",
  "tika-vin07t:870_14": "“Kimhi na”nti idampi upalakkhaṇamattaṃ,",
  "tika-vin07t:870_15": "aññena vā yena kenaci ākārena aviññutaṃ pakāsetvā vissajjetabbova.",
  "tika-vin07t:871_0": "“Dummaṅkūnaṃ puggalānaṃ niggahāyā”tiādivacanato “alajjīniggahatthāya…pe…",
  "tika-vin07t:871_1": "paññatta”nti vuttaṃ.",
  "tika-vin07t:871_2": "Ehitīti hi-",
  "tika-vin07t:871_3": "kāro ettha āgamo daṭṭhabbo,",
  "tika-vin07t:871_4": "āgamissatīti attho.",
  "tika-vin07t:871_5": "Diṭṭhasantānenāti diṭṭhaniyāmena.",
  "tika-vin07t:871_6": "Alajjissa paṭiññāya eva kātabbanti vacanapaṭivacanakkameneva dose āvibhūtepi alajjissa “asuddhoha”nti",
  "tika-vin07t:871_7": "dosasampaṭicchanapaaññāya eva āpattiyā kātabbanti attho.",
  "tika-vin07t:871_8": "Keci pana “alajjissa etaṃ natthīti suddhapaṭiññāya eva anāpattiyā kātabbanti ayamettha attho saṅgahito”ti vadanti,",
  "tika-vin07t:871_9": "taṃ na yuttaṃ anuvijjakasseva niratthakattāpattito codakeneva alajjipaṭiññāya ṭhātabbato.",
  "tika-vin07t:871_10": "Dosāpagamapaṭiññā eva hi idha paṭiññāti adhippetā.",
  "tika-vin07t:871_11": "Teneva vakkhati “etampi natthīti paṭiññaṃ na detī”tiādi.",
  "tika-vin07t:872_0": "Tadatthadīpanatthanti alajjissa dose āvibhūtepi tassa dosāpagamapaṭiññāya eva kātabbatādīpanatthaṃ.",
  "tika-vin07t:872_1": "Vivādavatthusaṅkhāte atthe paccatthikā atthapaccatthikā.",
  "tika-vin07t:872_2": "Saññaṃ datvāti nesaṃ kathāpacchedatthaṃ,",
  "tika-vin07t:872_3": "abhimukhakaraṇatthañca saddaṃ katvā.",
  "tika-vin07t:872_4": "Vinicchinituṃ ananucchavikoti “asuddho”ti saññāya codakapakkhe paviṭṭhattā anuvijjakabhāvato bahibhūtattā anuvijjituṃ asakkuṇeyyataṃ sandhāya vuttaṃ.",
  "tika-vin07t:872_5": "Sandehe eva hi sati anuvijjituṃ sakkā,",
  "tika-vin07t:872_6": "asuddhadiṭṭhiyā pana sati cuditakena vuttaṃ sabbaṃ asaccatopi paṭibhāti,",
  "tika-vin07t:872_7": "kathaṃ tattha anuvijjanā siyāti.",
  "tika-vin07t:873_0": "“Tathā nāsitakova bhavissatī”ti iminā vinicchayaṃ adatvā saṅghato viyojanaṃ nāma liṅganāsanā viya ayampi eko nāsanappakāroti dasseti.",
  "tika-vin07t:873_1": "Viraddhaṃ hotīti sañcicca āpattiṃ sahasā āpanno hoti.",
  "tika-vin07t:873_2": "“Ādito paṭṭhāya alajjī nāma natthī”ti idaṃ “pakkhānurakkhaṇatthāya paṭiññaṃ na detī”ti imassa alajjilakkhaṇasambhavassa kāraṇavacanaṃ.",
  "tika-vin07t:873_3": "Paṭicchāditakālato paṭṭhāya alajjī nāma eva,",
  "tika-vin07t:873_4": "purimo lajjibhāvo na rakkhatīti attho.",
  "tika-vin07t:873_5": "Paṭiññaṃ na detīti sace mayā katadosaṃ vakkhāmi,",
  "tika-vin07t:873_6": "mayhaṃ anuvattakā bhijjissantīti paṭiññaṃ na deti.",
  "tika-vin07t:873_7": "Ṭhāne na tiṭṭhatīti lajjiṭṭhāne na tiṭṭhati,",
  "tika-vin07t:873_8": "kāyavācāsu vītikkamo hoti evāti adhippāyo.",
  "tika-vin07t:873_9": "Tenāha “vinicchayo na dātabbo”ti,",
  "tika-vin07t:873_10": "pubbe pakkhikānaṃ paṭiññāya vūpasamitassāpi adhikaraṇassa duvūpasantatāya ayampi tathā nāsitakova bhavissatīti adhippāyo.",
  "tika-vin07t:874_0": "Cuditakacodakesu paṭipattiṃ ñatvāti “tumhe amhākaṃ vinicchayena tuṭṭhā bhavissathā”tiādinā vuttaṃ cuditakacodakesu",
  "tika-vin07t:874_1": "anuvijjakena paṭipajjitabbakammaṃ ñatvā.",
  "tika-vin07t:874_2": "Vinicchayo majjheti āpattīti vā anāpattīti vā vinicchayapariyosānaanuvijjanānaṃ majjhaṃ nāmāti attho.",
  "tika-vin07t:875_0": "Amūlakampi samūlakaṃ katvā vadantīti āha “dve mūlānī”ti.",
  "tika-vin07t:875_1": "Kālena vakkhāmītiādīsu okāsaṃ kārāpetvā vadanto kālena vadati nāma.",
  "tika-vin07t:875_2": "Salākaggayāguaggabhikkhācāraṭṭhānādīsu codento akālena vadati nāma.",
  "tika-vin07t:875_3": "Dosato vuṭṭhāpetukāmatāya vadanto atthasaṃhitena vadati nāma.",
  "tika-vin07t:875_4": "Dosantaroti dosacitto.",
  "tika-vin07t:875_5": "Pannarasasu dhammesūti “parisuddhakāyasamaācāratā,",
  "tika-vin07t:875_6": "tathā vacīsamācāratā,",
  "tika-vin07t:875_7": "sabrahmacārīsu mettacittatā,",
  "tika-vin07t:875_8": "bahussutatā,",
  "tika-vin07t:875_9": "ubhinnaṃ pātimokkhānaṃ svāgatāditā,",
  "tika-vin07t:875_10": "kālena vakkhāmī”tiādinā vuttapañcadhammā ca kāruññatā, hitesitā,",
  "tika-vin07t:875_11": "anukampatā,",
  "tika-vin07t:875_12": "āpattivuṭṭhānatā,",
  "tika-vin07t:875_13": "vinayapurekkhāratāti imesu pannarasasu.",
  "tika-vin07t:875_14": "Tattha “kāruññatā”ti iminā karuṇā dassitā.",
  "tika-vin07t:875_15": "Hitesitāti hitagavesanatā.",
  "tika-vin07t:875_16": "Anukampatāti tena hitena saṃyojanatā,",
  "tika-vin07t:875_17": "imehi dvīhipi mettā dassitā.",
  "tika-vin07t:875_18": "Āpattivuṭṭhānatāti suddhante patiṭṭhāpanatā.",
  "tika-vin07t:875_19": "Vatthuṃ codetvā sāretvā paṭiññaṃ āropetvā yathāpaṭiññāya kammakaraṇaṃ vinayapurekkhāratā nāma.",
  "tika-vin07t:876_0": "Adhikaraṇaṭṭhenāti adhikātabbaṭṭhena,",
  "tika-vin07t:876_1": "samathehi vūpasametabbaṭṭhenāti attho.",
  "tika-vin07t:876_2": "Taṃ nānattaṃ dassetunti idha anadhippetampi atthuddhāravasena taṃ nānattaṃ dassetunti adhippāyo.",
  "tika-vin07t:876_3": "Teneva vakkhati “sesāni atthuddhāravasena vuttānī”ti.",
  "tika-vin07t:876_4": "Yaṃ adhikiccātiādinā adhikaraṇasaddassa kammasādhanatā vuttā.",
  "tika-vin07t:877_0": "Gāhanti “asukaṃ codessāmī”ti manasā codanākārassa gahaṇaṃ.",
  "tika-vin07t:877_1": "Cetananti “codessāmī”ti uppannacittabyāpārasaṅkhātaṃ cittakammaṃ.",
  "tika-vin07t:877_2": "Akkhantinti cuditakassa vipattiṃ disvā uppannaṃ kodhaṃ asahanaṃ,",
  "tika-vin07t:877_3": "tathā pavattaṃ vā yaṃ kiñci cittacetasikarāsiṃ.",
  "tika-vin07t:877_4": "Vohāranti codanāvasappavattavacanaṃ.",
  "tika-vin07t:877_5": "Paṇṇattinti codanāvasappavattaṃ manasā parikappitaṃ nāmapaṇṇattiṃ.",
  "tika-vin07t:877_6": "Attādānaṃ gahetvāti codanaṃ manasā gahetvā.",
  "tika-vin07t:877_7": "Taṃ adhikaraṇanti taṃ gāhalakkhaṇaṃ adhikaraṇaṃ.",
  "tika-vin07t:877_8": "Nirujjhati cetanāya khaṇikattā,",
  "tika-vin07t:877_9": "sā ca samathappattā hotīti evamettha aniṭṭhappasaṅgo veditabbo.",
  "tika-vin07t:877_10": "Evaṃ uparipi “tuṇhī hotī”ti iminā vohāravacanassa nirodhaṃ dasseti.",
  "tika-vin07t:877_11": "Tenāha “taṃ adhikaraṇaṃ samathappattaṃ bhavissatī”ti.",
  "tika-vin07t:877_12": "“Tasmā paṇṇatti adhikaraṇa”nti aṭṭhakathāsu katasanniṭṭhānaṃ dassetvā idāni tassāpi ekaccehi paṭikkhittabhāvaṃ",
  "tika-vin07t:877_13": "dassetvā puna tampi paṭisedhetvā aṭṭhakathāsu vuttapaṇṇattiyā eva adhikaraṇataṃ samatthetuṃ “taṃ paneta”ntiādimāha.",
  "tika-vin07t:877_14": "Tattha taṃ panetanti paṇṇatti adhikaraṇanti etaṃ gahaṇaṃ virujjhatīti sambandho.",
  "tika-vin07t:877_15": "Pārājikādiāpatti ekantaakusalasabhāvā vā abyākatasabhāvā vā hotīti saññāya “methunadhammapārājikāpattī”tiādikaṃ",
  "tika-vin07t:877_16": "suttaṃ paṇṇattiadhikaraṇavādena virujjhatīti dassetuṃ uddhaṭaṃ.",
  "tika-vin07t:877_17": "Tenāha “na hi te…pe…",
  "tika-vin07t:877_18": "accantaakusalattā”tiādi.",
  "tika-vin07t:877_19": "Teti aṭṭhakathācariyā.",
  "tika-vin07t:878_0": "Amūlakañceva taṃ adhikaraṇanti ettha amūlakapārājikameva adhikaraṇa-",
  "tika-vin07t:878_1": "saddena adhippetanti dassetuṃ “yañceta”ntiādi vuttaṃ.",
  "tika-vin07t:878_2": "Yasmā panātiādi pana idhādhippetāya amūlakapārājikāpattiyā eva paṇṇattibhāvo yujjatīti dassetuṃ āraddhaṃ.",
  "tika-vin07t:878_3": "Tattha yāya paṇṇattiyāti sabhāvato parisuddhepi puggale “pārājiko”tiādinā codakena pavattitaṃ nāmapaṇṇattiṃ sandhāya vadati.",
  "tika-vin07t:878_4": "Paññattoti kathito.",
  "tika-vin07t:878_5": "Adhikaraṇe pavattattāti avijjamānepi manasā āropitamatte āpattādhikaraṇe vācakabhāvena pavattattā.",
  "tika-vin07t:879_0": "Evaṃ nāmapaṇṇattivasena imasmiṃ sikkhāpade āpattādhikaraṇassa paññattibhāvaṃ dassetvā idāni atthapaṇṇattivasenāpi dassetuṃ “yasmā vāya”ntiādi vuttaṃ.",
  "tika-vin07t:879_1": "Paññattimattamevāti avijjamānassa vijjamānākārena manasā āropitaatthapaṇṇattimattamevāti attho.",
  "tika-vin07t:879_2": "Tañca kho idhevāti tañca yathāvuttapariyāyena paṇṇattiyā adhikaraṇattaṃ idheva imasmiṃ eva sikkhāpade.",
  "tika-vin07t:879_3": "Eketi keci.",
  "tika-vin07t:879_4": "Taṃ na yuttanti yaṃ ekaccehi aṭṭhakathāsu vuttaṃ,",
  "tika-vin07t:879_5": "adhikaraṇassa paṇṇattibhāvaṃ nisedhetvā kusalādiparamatthabhāvaṃ sādhetuṃ “taṃ panetaṃ methunadhammapārājikāpattī”tiādinā papañcato dassito,",
  "tika-vin07t:879_6": "taṃ na yuttanti attho.",
  "tika-vin07t:879_7": "Tattha kāraṇamāha “ādikammikassā”tiādinā,",
  "tika-vin07t:879_8": "tena ca tasmiṃ vāde yadi āpatti nāma akusalā vā abyākatā vā bhaveyya,",
  "tika-vin07t:879_9": "kathaṃ ādikammikassa anāpatti bhaveyya?",
  "tika-vin07t:879_10": "Tassāpi akusalādīnaṃ uppannattā bhagavato sikkhāpadapaññattito paṭṭhāya yāva āpattītipi na sakkā vattuṃ,",
  "tika-vin07t:879_11": "methunādīsu akusalādīnaṃ sikkhāpadapaññattito pubbepi samuppattito.",
  "tika-vin07t:879_12": "Tato eva anupasampannānampi āpattippasaṅgo,",
  "tika-vin07t:879_13": "gilānādīnaṃ uppannattā anupaññattiyāpi anāpattiabhāvappasaṅgo ca siyā.",
  "tika-vin07t:879_14": "Atha mataṃ “na kevalaṃ akusalādi eva,",
  "tika-vin07t:879_15": "atha kho bhagavatā paṭikkhittabhāvaṃ jānantassa samuppajjamānā eva akusalādayo āpattī”ti,",
  "tika-vin07t:879_16": "tampi asāraṃ,",
  "tika-vin07t:879_17": "sikkhāpadapaññattiṃ ajānitvā vītikkamantassa methunādīsu anāpattippasaṅgato,",
  "tika-vin07t:879_18": "akusalādisabhāvāya ca āpattiyā ekapayogādīsu ekattādipi na siyā.",
  "tika-vin07t:879_19": "Na hi sakalampi divasaṃ itthiṃ kāyato amocetvā phusantassa ekamevākusalaṃ uppajjati,",
  "tika-vin07t:879_20": "bahū vā itthiyo phusitvā apagacchantassa bahūni,",
  "tika-vin07t:879_21": "yenāpattiyā ekattaṃ,",
  "tika-vin07t:879_22": "bahuttaṃ vā siyāti evamādikaṃ ayuttiṃ saṅgahetvā dassitanti veditabbaṃ.",
  "tika-vin07t:880_0": "Tattha vatthuñcāti vītikkamo.",
  "tika-vin07t:880_1": "Tañhi āpattisammutipaññāpanassa okāsaṭṭhena “vatthū”ti vuccati.",
  "tika-vin07t:880_2": "Gottanti adinnādānādito buddhisaddanivattanaṭṭhena parikappitasāmaññākāro gottaṃ.",
  "tika-vin07t:880_3": "Nāmanti avijjamānanāmapaññatti.",
  "tika-vin07t:880_4": "Tassa pana pārājikanti nāmassa atthabhūtā āpatti atthapaññatti evāti daṭṭhabbaṃ.",
  "tika-vin07t:880_5": "Yaṃ pana “vivādādhikaraṇaṃ siyā kusala”ntiādi,",
  "tika-vin07t:880_6": "“āpattādhikaraṇaṃ siyā akusala”ntiādi ca suttaṃ tehi samuddhaṭaṃ,",
  "tika-vin07t:880_7": "tampi na vivādādīnaṃ kusalādibhāvassa pariyāyadesitattāti yaṃ ettha vattabbaṃ,",
  "tika-vin07t:880_8": "taṃ heṭṭhā paṭhamapārājikasamuṭṭhānādivaṇṇanāya sāratthadīpaniyaṃ viraddhaṭṭhānasodhanatthaṃ vitthārato vuttanti tattheva taṃ gahetabbaṃ,",
  "tika-vin07t:880_9": "sāratthadīpanīkārakassa akusalādirūpāva āpattīti laddhi,",
  "tika-vin07t:880_10": "teneva so idhāpi “tasmā paṇṇattiadhikaraṇanti aṭṭhakathāsu katasanniṭṭhānaṃ dassetvā idāni tampi na yuttanti",
  "tika-vin07t:880_11": "dassetuṃ ‘taṃ paneta’ntiādimāhā”ti evaṃ attano laddhiṃ aṭṭhakathācariyassapi laddhiṃ katvā ganthavirodhampi",
  "tika-vin07t:880_12": "anoloketvā dassesi.",
  "tika-vin07t:880_13": "Na hettha buddhaghosācariyo aṭṭhakathāvādaṃ ayuttanti dassetuṃ “taṃ paneta”ntiādimārabhi “paṇṇattimattameva",
  "tika-vin07t:880_14": "āpattādhikaraṇanti veditabba”nti sayameva upari kathanato,",
  "tika-vin07t:880_15": "atha kho dulladdhikānaṃ ekaccānaṃ tattha vippaṭipattiṃ dassetvā puna taṃ paṭisedhetukāmo ārabhi,",
  "tika-vin07t:880_16": "teneva ante “eke”ti vuttanti veditabbaṃ.",
  "tika-vin07t:880_17": "Vivādādīnaṃ kusalādikatte taṃsamathānampi tabbhāvo āpajjati paramatthesu paṇṇattiyā samathāyogāti āha “kusalādisamathehī”ti.",
  "tika-vin07t:880_18": "Paññattisabhāvānameva catunnaṃ adhikaraṇānaṃ samathehi adhikaraṇīyatā,",
  "tika-vin07t:880_19": "na pana kusalādiparamattharūpānaṃ tesaṃ tesaṃ khaṇikatāya sayameva samathappattitoti heṭṭhā samatthitamatthaṃ",
  "tika-vin07t:880_20": "nigamanavasena dassentena “iti iminā adhikaraṇaṭṭhenā”ti vuttaṃ,",
  "tika-vin07t:880_21": "tassa yathāvuttanayena samathehi adhikaraṇīyatāyāti attho.",
  "tika-vin07t:880_22": "“Idhekacco”ti iminā idhādhippetaṃ vivādaṃ nivatteti.",
  "tika-vin07t:881_0": "Anuvādoti vipattīhi upavadanā ceva codanā ca.",
  "tika-vin07t:881_1": "Tattha upavadanā nāma garahā,",
  "tika-vin07t:881_2": "akkoso ca.",
  "tika-vin07t:881_3": "Pañcapīti mātikāpariyāpannāpattiyo sandhāya vuttaṃ.",
  "tika-vin07t:881_4": "Kiccayatāti kattabbatā.",
  "tika-vin07t:881_5": "Sapadānukkamaniddesassāti ettha padānukkamaniddesoti padabhājanaṃ vuccati,",
  "tika-vin07t:881_6": "tena sahitassa sikkhāpadassāti attho.",
  "tika-vin07t:882_0": "387.",
  "tika-vin07t:882_1": "Assāti kattuatthe sāmivacananti āha “etena codakenā”tiādi.",
  "tika-vin07t:882_2": "Diṭṭhamūlake panāti “diṭṭhassa hoti pārājikaṃ dhammaṃ ajjhāpajjanto”tiādi pāḷivāraṃ sandhāya vuttaṃ.",
  "tika-vin07t:882_3": "Tattha itthiyā saddhiṃ rahonisajjādidassanamattavasena pārājikaṃ dhammaṃ ajjhāpajjanto puggalo tena diṭṭho,",
  "tika-vin07t:882_4": "na pana maggena maggappaṭipādanādidassanavasena.",
  "tika-vin07t:882_5": "Yadi hi tena so tathā diṭṭho bhaveyya,",
  "tika-vin07t:882_6": "asuddhasaññī evāyaṃ tasmiṃ puggale siyā,",
  "tika-vin07t:882_7": "asuddhasaññāya ca suddhaṃ vā asuddhaṃ vā codentassa saṅghādiseso na siyā “anāpatti suddhe asuddhadiṭṭhissa,",
  "tika-vin07t:882_8": "asuddhe asuddhadiṭṭhissā”tiādivacanato.",
  "tika-vin07t:882_9": "Tasmā itthiyā saddhiṃ rahonisajjādimattameva disvāpi “saddho kulaputto,",
  "tika-vin07t:882_10": "nāyaṃ pārājikaṃ āpajjatī”ti tasmiṃ suddhasaññissa vā vematikassa vā “suto mayā pārājikaṃ dhammaṃ ajjhāpajjanto”tiādinā",
  "tika-vin07t:882_11": "niyametvā codentasseva saṅghādiseso,",
  "tika-vin07t:882_12": "na asuddhasaññissa,",
  "tika-vin07t:882_13": "tassa pana diṭṭhaṃ sutanti musāvādādipaccayā lahukāpatti evāti veditabbaṃ.",
  "tika-vin07t:882_14": "Yadi pana so tasmiṃ suddhadiṭṭhicāvanādhippāyopi diṭṭhaṃ rahonisajjādimattameva vadati,",
  "tika-vin07t:882_15": "adiṭṭhaṃ pana maggenamaggappaṭipādanādipārājikavatthuṃ vā “assamaṇosī”tiādikaṃ vā na vadati,",
  "tika-vin07t:882_16": "tassa anāpatti.",
  "tika-vin07t:882_17": "Adhikaṃ vadantassa pana āpattiyeva “adiṭṭhaṃ diṭṭha”nti vuttattā.",
  "tika-vin07t:882_18": "Yo pana diṭṭhena rahonisajjādinā paṭhamapārājikena asuddhasaññī hutvā cāvanādhippāyo adinnādānaṃ ajjhāpajjanto “diṭṭho”ti vā “suto”ti vā ādiṃ vadati,",
  "tika-vin07t:882_19": "tassāpi na saṅghādiseso asuddhe asuddhadiṭṭhitāyāti keci vadanti.",
  "tika-vin07t:882_20": "Aññe pana “yena pārājikena codeti,",
  "tika-vin07t:882_21": "tena suddhasaññābhāvā āpattiyevā”ti vadanti,",
  "tika-vin07t:882_22": "idaṃ yuttaṃ.",
  "tika-vin07t:882_23": "Tathā hi vuttaṃ mātikāṭṭhakathāyaṃ “yena pārājikena codeti,",
  "tika-vin07t:882_24": "taṃ ‘ayaṃ anajjhāpanno’ti ñatvā cāvanādhippāyena…pe…",
  "tika-vin07t:882_25": "saṅghādiseso”ti.",
  "tika-vin07t:882_26": "Iminā nayena sutādimūlakesupi vinicchayo veditabbo.",
  "tika-vin07t:882_27": "Aññatra āgatesūti omasavādādīsu āgatesu.",
  "tika-vin07t:882_28": "Avassutoti tīhipi dvārehi pārājikavatthubhūtaduccaritānuvassanena tinto.",
  "tika-vin07t:882_29": "Kasambujātoti kacavarabhūto,",
  "tika-vin07t:882_30": "nissāroti attho.",
  "tika-vin07t:883_0": "Koṇṭhoti coro,",
  "tika-vin07t:883_1": "dussīloti attho.",
  "tika-vin07t:883_2": "Jeṭṭhabbatikoti kāḷakaṇṇidevīvate niyutto titthiyoti vadati,",
  "tika-vin07t:883_3": "sā kira kāḷakaṇṇisirideviyā jeṭṭhāti vuttā.",
  "tika-vin07t:883_4": "Yadaggenāti yena kāraṇena,",
  "tika-vin07t:883_5": "yattakenāti attho.",
  "tika-vin07t:883_6": "Tadaggenāti etthāpi eseva nayo.",
  "tika-vin07t:883_7": "No kappetītiādi vematikabhāvadīpanatthameva vuttanti mahāpadumattherassa adhippāyo.",
  "tika-vin07t:884_0": "389.",
  "tika-vin07t:884_1": "Etthāti codanāyaṃ.",
  "tika-vin07t:884_2": "Tajjanīyādikammaṃ karissāmītiāpattiyā codentassa adhippāyo kammādhippāyo nāma.",
  "tika-vin07t:884_3": "Parivāsadānādikkamena āpattito vuṭṭhāpetuṃ āpattiyā codentassa adhippāyo vuṭṭhānādhippāyo.",
  "tika-vin07t:884_4": "Uposathaṃ,",
  "tika-vin07t:884_5": "pavāraṇaṃ vā saṅghe kātuṃ adānatthāya āpattiyā codayato adhippāyo uposathapavāraṇaṭṭhapanādhippāyo.",
  "tika-vin07t:884_6": "Asammukhā…pe…",
  "tika-vin07t:884_7": "dukkaṭanti anuddhaṃsentassapi akkosantassapi dukkaṭaṃ.",
  "tika-vin07t:885_0": "Sabbatthevāti sabbāsu aṭṭhakathāsu.",
  "tika-vin07t:885_1": "Uposathapavāraṇānaṃ ñattikammabhāvato ñattiyā vattamānāya eva uposathapavāraṇaṭṭhapanaṃ hoti,",
  "tika-vin07t:885_2": "na niṭṭhitāya,",
  "tika-vin07t:885_3": "sā ca yya-",
  "tika-vin07t:885_4": "kāre patte niṭṭhitā nāma hotīti āha “yya-",
  "tika-vin07t:885_5": "kāre patte na labbhatī”ti.",
  "tika-vin07t:886_0": "Anupāsakoti upāsakopi so bhikkhu na hoti saraṇagamanassāpi paṭippassaddhattāti vadanti.",
  "tika-vin07t:886_1": "“Anodissa dhammaṃ kathentassā”ti iminā odissa kathentena okāsaṃ kāretabbanti dasseti.",
  "tika-vin07t:886_2": "Āpattiṃ desetvāti okāsākārāpanāpattiṃ desetvā.",
  "tika-vin07t:886_3": "Yaṃ codeti,",
  "tika-vin07t:886_4": "tassa upasampannoti saṅkhyupagamanaṃ,",
  "tika-vin07t:886_5": "tasmiṃ suddhasaññitā vematikatā vā,",
  "tika-vin07t:886_6": "yena pārājikena codeti,",
  "tika-vin07t:886_7": "tassa diṭṭhādivasena amūlakatā,",
  "tika-vin07t:886_8": "cāvanādhippāyena “tvaṃ pārājiko”tiādinā niyametvā sammukhā codanā codāpanā,",
  "tika-vin07t:886_9": "tassa taṅkhaṇavijānananti imānettha pañca aṅgāni.",
  "tika-vin07t:887_0": "Paṭhamaduṭṭhadosasikkhāpadavaṇṇanā niṭṭhitā.",
  "tika-vin07t:888_0": "9. Dutiyaduṭṭhadosasikkhāpadavaṇṇanā",
  "tika-vin07t:889_0": "391.",
  "tika-vin07t:889_1": "Navame mettiyaṃ bhikkhuninti liṅganāsanāya nāsitāyapi tassā bhūtapubbavohāraṃ gahetvā vuttaṃ.",
  "tika-vin07t:889_2": "Aññabhāgassāti therassa manussajātibhikkhubhāvato aññassa tiracchānajātichagalakabhāvasaṅkhātassa koṭṭhāsassa.",
  "tika-vin07t:889_3": "Idanti sāmaññato napuṃsakaliṅgena vuttaṃ,",
  "tika-vin07t:889_4": "ayaṃ chagalakoti attho.",
  "tika-vin07t:889_5": "Aññabhāgoti yathāvuttatiracchānajātichagalakabhāvasaṅkhāto añño koṭṭhāso,",
  "tika-vin07t:889_6": "aññabhāgassa idanti aññabhāgiyanti paṭhamaviggahassa attho,",
  "tika-vin07t:889_7": "aññabhāgamatthīti dutiyaviggahassa,",
  "tika-vin07t:889_8": "dvīhipi chagalakova vutto.",
  "tika-vin07t:889_9": "Idāni dvīhipi viggahehi vuttamevatthaṃ vitthārato dassento “yo hi so”tiādimāha.",
  "tika-vin07t:889_10": "Tattha yo hi so chagalako vutto,",
  "tika-vin07t:889_11": "so aññassa bhāgassa hotīti ca aññabhāgiyasaṅkhyaṃ labhatīti ca yojanā.",
  "tika-vin07t:889_12": "Dutiyaviggahassa atthaṃ dassetuṃ “so vā”tiādi vuttaṃ.",
  "tika-vin07t:889_13": "Adhikaraṇanti veditabboti etthāpi yo hi so “dabbo mallaputto nāmā”ti chagalako vutto,",
  "tika-vin07t:889_14": "soti ānetvā sambandhitabbaṃ.",
  "tika-vin07t:889_15": "Tañhi sandhāyāti “dabbo”ti nāmakaraṇassa adhiṭṭhānabhūtaṃ chagalakaṃ sandhāya.",
  "tika-vin07t:889_16": "Te bhikkhūti te anuyuñjantā bhikkhū.",
  "tika-vin07t:889_17": "Āpattiyāpi puggalādhiṭṭhānattā “puggalānaṃyeva lesā”ti vuttaṃ.",
  "tika-vin07t:890_0": "393.",
  "tika-vin07t:890_1": "Yā ca sā avasāne…pe…",
  "tika-vin07t:890_2": "codanā vuttāti “bhikkhu saṅghādisesaṃ ajjhāpajjanto diṭṭho hoti saṅghādisese saṅghādisesadiṭṭhi hoti,",
  "tika-vin07t:890_3": "tañce pārājikena codetī”tiādiṃ codanābhedaṃ sandhāya vadati.",
  "tika-vin07t:890_4": "Sattannampi āpattīnaṃ paccekaṃ pārājikattādisāmaññepi methunādinnādānādivatthuto,",
  "tika-vin07t:890_5": "rāgadosattādisabhāvato ca visabhāgatāpi atthīti āha “yasmā pana…pe…",
  "tika-vin07t:890_6": "na hotī”ti.",
  "tika-vin07t:891_0": "Vuttanayenevāti “sabhāgavisabhāgavatthuto”tiādinā vuttanayena.",
  "tika-vin07t:891_1": "Kammalakkhaṇaṃ,",
  "tika-vin07t:891_2": "taṃmanasikāro ca avipannakammassa nimittato phalūpacārena kammanti vuccatīti āha “taṃ nissāya uppajjanato”ti.",
  "tika-vin07t:891_3": "Parivāsādiṃ nissāya mānattādīnaṃ uppajjanato “purimaṃ purima”ntiādi vuttaṃ.",
  "tika-vin07t:892_0": "395.",
  "tika-vin07t:892_1": "Savatthukaṃ katvāti puggalādhiṭṭhānaṃ katvā.",
  "tika-vin07t:892_2": "Dīghādinoti dīgharassādiliṅgassa.",
  "tika-vin07t:892_3": "Diṭṭhādinoti diṭṭhapubbādino.",
  "tika-vin07t:893_0": "408.",
  "tika-vin07t:893_1": "Evaṃ tathāsaññīti aññassa methunādikiriyaṃ disvā “ayaṃ so”ti evaṃ tathāsaññī.",
  "tika-vin07t:893_2": "Aṅgāni paṭhamaduṭṭhadose vuttasadisāni,",
  "tika-vin07t:893_3": "idha pana kiñcidesaṃ lesamattaṃ upādiyanā adhikā.",
  "tika-vin07t:894_0": "Dutiyaduṭṭhadosasikkhāpadavaṇṇanā niṭṭhitā.",
  "tika-vin07t:895_0": "10. Paṭhamasaṅghabhedasikkhāpadavaṇṇanā",
  "tika-vin07t:896_0": "410.",
  "tika-vin07t:896_1": "Dasame bahūnanti dubbalatāya araññādisevāya cittaṃ samāhitaṃ kātuṃ asakkontānaṃ.",
  "tika-vin07t:896_2": "Dukkhassantakiriyāya tasmiṃ attabhāve buddhavacanaggahaṇadhāraṇādisaṅkhātaṃ byañjanapadameva paramaṃ assa,",
  "tika-vin07t:896_3": "na maggalābhoti padaparamo.",
  "tika-vin07t:896_4": "Abhisambhuṇitvāti nipphādetvā.",
  "tika-vin07t:896_5": "Dhammato apetaṃ uddhammaṃ.",
  "tika-vin07t:896_6": "Paṭikkhittamevāti “na,",
  "tika-vin07t:896_7": "bhikkhave,",
  "tika-vin07t:896_8": "asenāsanikena vassaṃ upagantabba”nti vacanato vuttaṃ,",
  "tika-vin07t:896_9": "idameva vacanaṃ sandhāya pāḷiyampi “aṭṭha māse”tiādi vuttaṃ.",
  "tika-vin07t:897_0": "Tīhi koṭīhīti asuddhamūlehi.",
  "tika-vin07t:897_1": "Ettha ca bhikkhūnaṃ catūsu kulesu pakkapiṇḍiyālopabhojananissitatāya,",
  "tika-vin07t:897_2": "macchamaṃsabhojanavirahitassa ca kulassa dullabhatāya tattha laddhesu bhattabyañjanesu macchamaṃsasaṃsaggasaṅkāya,",
  "tika-vin07t:897_3": "dunnivāraṇatāya ca bhikkhūnaṃ sarīrayāpanampi na siyāti bhagavatā macchamaṃsaṃ sabbathā appaṭikkhipitvā tīhi koṭīhi aparisuddhameva paṭikkhittaṃ.",
  "tika-vin07t:897_4": "Yadi hi taṃ bhagavā sabbathā paṭikkhipeyya,",
  "tika-vin07t:897_5": "bhikkhū maramānāpi macchādisaṃsaggasaṅkitaṃ bhattaṃ na bhuñjeyyuṃ,",
  "tika-vin07t:897_6": "tato taṇḍuladhaññādiṃ paṭiggahetvā nidahitvā sayaṃ pacitvā bhuñjituṃ tadupakaraṇabhūtaṃ dāsidāsaṃ,",
  "tika-vin07t:897_7": "udukkhalamusalādikañca bhikkhūnaṃ pattādi viya avassaṃ gahetuṃ anujānitabbaṃ siyāti titthiyānaṃ viya gahaṭṭhāvāso eva siyā,",
  "tika-vin07t:897_8": "na bhikkhuāvāsoti veditabbaṃ.",
  "tika-vin07t:897_9": "Jālaṃ macchabandhanaṃ.",
  "tika-vin07t:897_10": "Vāgurā migabandhanī.",
  "tika-vin07t:897_11": "Kappatīti yadi tesaṃ vacanena saṅkā na vattati, vaṭṭati,",
  "tika-vin07t:897_12": "na taṃ vacanaṃ lesakappaṃ kātuṃ vaṭṭati.",
  "tika-vin07t:897_13": "Teneva vakkhati “yattha ca nibbematiko hoti,",
  "tika-vin07t:897_14": "taṃ sabbaṃ kappatī”ti.",
  "tika-vin07t:898_0": "Pavattamaṃsanti āpaṇādīsu pavattaṃ vikkāyikaṃ matamaṃsaṃ.",
  "tika-vin07t:898_1": "Bhikkhūnaṃyeva atthāya akatanti ettha aṭṭhānappayutto eva- saddo,",
  "tika-vin07t:898_2": "bhikkhūnaṃ atthāya akatamevāti sambandhitabbaṃ,",
  "tika-vin07t:898_3": "tasmā bhikkhūnañca maṅgalādīnañcāti missetvā katampi na vaṭṭatīti veditabbaṃ.",
  "tika-vin07t:898_4": "Keci pana yathāṭhitavasena avadhāraṇaṃ gahetvā “vaṭṭatī”ti vadanti,",
  "tika-vin07t:898_5": "taṃ na sundaraṃ.",
  "tika-vin07t:898_6": "“Vatta”nti iminā āpatti natthīti dasseti.",
  "tika-vin07t:899_0": "Kappanti asaṅkheyyakappaṃ,",
  "tika-vin07t:899_1": "“āyukappa”ntipi keci.",
  "tika-vin07t:899_2": "Mahākappassa hi catutthabhāgo asaṅkheyyakappo,",
  "tika-vin07t:899_3": "tato vīsatimo bhāgo saṅghabhedakassa āyukappanti vadanti,",
  "tika-vin07t:899_4": "taṃ aṭṭhakathāsu kappaṭṭhakathāya na sameti “kappavināse eva muccatī”tiādi vacanato.",
  "tika-vin07t:899_5": "Brahmaṃ puññanti seṭṭhaṃ puññaṃ.",
  "tika-vin07t:899_6": "Kappaṃ saggamhīti ettha paṭisandhiparamparāya kappaṭṭhatā veditabbā.",
  "tika-vin07t:900_0": "411.",
  "tika-vin07t:900_1": "Laddhinānāsaṃvāsakenāti ukkhittānuvattakabhāvena bhāvappadhānattā niddesassa.",
  "tika-vin07t:900_2": "Kammanānāsaṃvāsakenāti ukkhittabhāvena.",
  "tika-vin07t:900_3": "“Bhedāya parakkameyyā”ti visuṃ vuttattā bhedanasaṃvattanikassa adhikaraṇassa samādāya paggaṇhanato pubbepi",
  "tika-vin07t:900_4": "pakkhapariyesanādivasena saṅghabhedāya parakkamantassa samanubhāsanakammaṃ kātuṃ vaṭṭatīti veditabbaṃ.",
  "tika-vin07t:900_5": "Yopi cāyaṃ saṅghabhedo hotīti sambandho.",
  "tika-vin07t:901_0": "Kammenāti apalokanādinā.",
  "tika-vin07t:901_1": "Uddesenāti pātimokkhuddesena.",
  "tika-vin07t:901_2": "Vohārenāti tāhi tāhi upapattīhi “adhammaṃ dhammo”tiādinā vohārena,",
  "tika-vin07t:901_3": "paresaṃ paññāpanenāti attho.",
  "tika-vin07t:901_4": "Anusāvanāyāti attano laddhiyā gahaṇatthameva anu punappunaṃ kaṇṇamūle mantasāvanāya,",
  "tika-vin07t:901_5": "kathanenāti attho.",
  "tika-vin07t:901_6": "Salākaggāhenāti evaṃ anusāvanāya tesaṃ cittaṃ upatthambhetvā attano pakkhe paviṭṭhabhāvassa saññāṇatthaṃ “gaṇhatha imaṃ salāka”nti salākaggāhena.",
  "tika-vin07t:901_7": "Ettha ca kammameva,",
  "tika-vin07t:901_8": "uddeso vā saṅghabhede padhānaṃ kāraṇaṃ,",
  "tika-vin07t:901_9": "vohārādayo pana saṅghabhedassa pubbabhāgāti veditabbā.",
  "tika-vin07t:901_10": "Abbhussitanti abbhuggataṃ.",
  "tika-vin07t:901_11": "Accheyyāti vihareyya.",
  "tika-vin07t:902_0": "“Lajjī rakkhissatī”ti vacanato āpattibhayena ārocanaṃ lajjīnaṃ eva bhāroti āha “lajjīhi bhikkhūhī”ti,",
  "tika-vin07t:902_1": "alajjissapi anārocentassa āpattiyeva.",
  "tika-vin07t:902_2": "Appaṭinissajjato dukkaṭanti visuṃ visuṃ vadantānaṃ gaṇanāya dukkaṭaṃ.",
  "tika-vin07t:902_3": "Pahontenāti gantuṃ samatthena,",
  "tika-vin07t:902_4": "icchantenāti attho.",
  "tika-vin07t:902_5": "Āpatti pana aḍḍhayojanabbhantareneva agilānassa vasena veditabbā.",
  "tika-vin07t:903_0": "416.",
  "tika-vin07t:903_1": "Ñattiyādīhi dukkaṭādisabbhāvaṃ sandhāya “saṅghādisesena anāpattī”ti vuttaṃ.",
  "tika-vin07t:903_2": "Assāti devadattassa.",
  "tika-vin07t:903_3": "Apaññatte sikkhāpade samanubhāsanakammasseva abhāvato “na hi paññattaṃ sikkhāpadaṃ vītikkamantassā”ti vuttaṃ.",
  "tika-vin07t:903_4": "Sikkhāpadaṃ paññapenteneva hi samanubhāsanakammaṃ anuññātaṃ.",
  "tika-vin07t:903_5": "Uddissa anuññātatoti “anujānāmi,",
  "tika-vin07t:903_6": "bhikkhave,",
  "tika-vin07t:903_7": "romanthakassa romanthana”ntiādiṃ uddissānuññātaṃ sandhāya vadati.",
  "tika-vin07t:903_8": "Anāpattiyanti anāpattivāre.",
  "tika-vin07t:903_9": "Āpattiṃ ropetabboti samanubhāsanāya pācittiyaāpattiṃ ropetabbo.",
  "tika-vin07t:903_10": "Āpattiyeva na jātāti saṅghādisesāpatti na jātā eva.",
  "tika-vin07t:904_0": "“Na paṭinissajjāmī”ti saññāya abhāvena muccanato saññāvimokkhaṃ.",
  "tika-vin07t:904_1": "Sacittakanti “na paṭinissajjāmī”ti jānanacittena sacittakaṃ.",
  "tika-vin07t:904_2": "Yo visaññī vā bhīto vā vikkhitto vā “paṭinissajjitabba”ntipi,",
  "tika-vin07t:904_3": "“kammaṃ karissatī”ti vā na jānāti,",
  "tika-vin07t:904_4": "tassa anāpatti.",
  "tika-vin07t:904_5": "Bhedāya parakkamanaṃ,",
  "tika-vin07t:904_6": "dhammakammena samanubhāsanaṃ,",
  "tika-vin07t:904_7": "kammavācāpariyosānaṃ,",
  "tika-vin07t:904_8": "na paṭinissajjāmīti cittena appaṭinissajjananti imānettha cattāri aṅgāni.",
  "tika-vin07t:905_0": "Paṭhamasaṅghabhedasikkhāpadavaṇṇanā niṭṭhitā.",
  "tika-vin07t:906_0": "11. Dutiyasaṅghabhedasikkhāpadavaṇṇanā",
  "tika-vin07t:907_0": "418.",
  "tika-vin07t:907_1": "Ekādasame yasmā ubbāhikādisammutikammaṃ bahūnampi kātuṃ vaṭṭati,",
  "tika-vin07t:907_2": "tasmā “na hi saṅgho saṅghassa kammaṃ karotī”ti idaṃ niggahavasena kattabbakammaṃ sandhāya vuttanti veditabbaṃ.",
  "tika-vin07t:907_3": "Aṅgāni panettha bhedāya parakkamanaṃ pahāya anuvattanaṃ pakkhipitvā heṭṭhā vuttasadisāneva gahetabbāni.",
  "tika-vin07t:908_0": "Dutiyasaṅghabhedasikkhāpadavaṇṇanā niṭṭhitā.",
  "tika-vin07t:909_0": "12. Dubbacasikkhāpadavaṇṇanā",
  "tika-vin07t:910_0": "424.",
  "tika-vin07t:910_1": "Dvādasame vambhanavacananti garahavacanaṃ. Saṭa-",
  "tika-vin07t:910_2": "saddo patitasaddena samānattho,",
  "tika-vin07t:910_3": "tassa ca visesanassa paranipātoti āha “tattha tattha patitaṃ tiṇakaṭṭhapaṇṇa”nti.",
  "tika-vin07t:910_4": "Kenāpīti vātādisadisena upajjhāyādinā.",
  "tika-vin07t:911_0": "426.",
  "tika-vin07t:911_1": "Cittapariyonāho daḷhakodhova upanāho.",
  "tika-vin07t:911_2": "Tatopi balavataro dummocanīyo kodhābhisaṅgo.",
  "tika-vin07t:911_3": "Codakaṃ paṭippharaṇatāti codakassa paṭiviruddho hutvā avaṭṭhānaṃ.",
  "tika-vin07t:911_4": "Codakaṃ apasādanāti vācāya ghaṭṭanā.",
  "tika-vin07t:911_5": "Paccāropanāti “tvampi sāpattiko”ti codakassa āpattiāropanā.",
  "tika-vin07t:911_6": "Paṭicaraṇatāti paṭicchādanatā.",
  "tika-vin07t:911_7": "Apadānenāti attano cariyāya.",
  "tika-vin07t:911_8": "Na sampāyanatāti “yaṃ tvaṃ codako vadesi ‘mayā esa āpattiṃ āpanno diṭṭho’ti,",
  "tika-vin07t:911_9": "tvaṃ tasmiṃ samaye kiṃ karosi,",
  "tika-vin07t:911_10": "ayaṃ kiṃ karoti,",
  "tika-vin07t:911_11": "kattha ca tvaṃ ahosi,",
  "tika-vin07t:911_12": "kattha aya”ntiādinā nayena cariyaṃ puṭṭhena sampādetvā akathanaṃ.",
  "tika-vin07t:912_0": "“Yassa siyā āpattī”ti iminā nidānavacanena sabbāpi āpattiyo saṅgahitāti āha “yassa siyā”tiādi.",
  "tika-vin07t:912_1": "Aṅgāni cettha paṭhamasaṅghabhedasadisāni,",
  "tika-vin07t:912_2": "ayaṃ pana viseso yathā tattha bhedāya parakkamanaṃ,",
  "tika-vin07t:912_3": "idha avacanīyakaraṇatā daṭṭhabbā.",
  "tika-vin07t:913_0": "Dubbacasikkhāpadavaṇṇanā niṭṭhitā.",
  "tika-vin07t:914_0": "13. Kuladūsakasikkhāpadavaṇṇanā",
  "tika-vin07t:915_0": "431.",
  "tika-vin07t:915_1": "Terasame kīṭāgirīti tassa nigamassa nāmaṃ.",
  "tika-vin07t:915_2": "Tañhi sandhāya parato “na assajipunabbasukehi bhikkhūhi kīṭāgirismiṃ vatthabba”nti vuttaṃ,",
  "tika-vin07t:915_3": "gāmanigamato ca pabbājanaṃ,",
  "tika-vin07t:915_4": "na janapadato.",
  "tika-vin07t:915_5": "Tena pana yogato janapadopi “kīṭāgiri”icceva saṅkhyaṃ gatoti āha “evaṃnāmake janapade”ti.",
  "tika-vin07t:916_0": "Tatrāti sāvatthiyaṃ.",
  "tika-vin07t:916_1": "Dhuraṭṭhāneti abhimukhaṭṭhāne,",
  "tika-vin07t:916_2": "jetavanadvārasamīpeti attho.",
  "tika-vin07t:916_3": "Dvīhi meghehīti vassikena,",
  "tika-vin07t:916_4": "hemantikena cāti dvīhi meghehi.",
  "tika-vin07t:916_5": "Gaṇācariyehi chahi adhikatāya “samadhika”nti vuttaṃ.",
  "tika-vin07t:917_0": "Udakassāti akappiyaudakassa “kappiyaudakasiñcana”nti visuṃ vakkhamānattā,",
  "tika-vin07t:917_1": "tañca “ārāmādiatthāya rukkharopane akappiyavohāresupi kappiyaudakasiñcanādi vaṭṭatī”ti vakkhamānattā",
  "tika-vin07t:917_2": "idhāpi vibhāgaṃ katvā kappiyaudakasiñcanādi visuṃ dassitaṃ.",
  "tika-vin07t:917_3": "Yathā koṭṭanakhaṇanādikāyikakiriyāpi akappiyavohāre saṅgahitā,",
  "tika-vin07t:917_4": "evaṃ mātikāujukaraṇādikappiyavohārepīti āha “sukkhamātikāya ujukaraṇa”nti.",
  "tika-vin07t:917_5": "Ettha purāṇapaṇṇādiharaṇampi saṅgayhati.",
  "tika-vin07t:917_6": "Mahāpaccariyavādova pamāṇattā pacchā vutto.",
  "tika-vin07t:917_7": "Akappiyavohārepi ekaccaṃ vaṭṭatīti dassetuṃ “na kevalañca sesa”ntiādimāha.",
  "tika-vin07t:917_8": "Yaṃkiñci mātikanti sukkhaṃ vā asukkhaṃ vā.",
  "tika-vin07t:917_9": "Tatthāti ārāmādiatthāya rukkharopane.",
  "tika-vin07t:917_10": "Tathāti kappiyavohārapariyāyādīhi ganthāpanaṃ sandhāya vuttaṃ.",
  "tika-vin07t:917_11": "Iminā ca kulasaṅgahatthāya ganthāpanādipi na vaṭṭatīti dasseti.",
  "tika-vin07t:918_0": "Vatthupūjanatthāya sayaṃ ganthanaṃ kasmā na vaṭṭatīti codento “nanu cā”tiādimāha.",
  "tika-vin07t:918_1": "Yathā ārāmādiatthaṃ kappiyapathaviyaṃ sayaṃ ropetumpi vaṭṭati,",
  "tika-vin07t:918_2": "tathā vatthupūjanatthāya sayaṃ ganthanampi kasmā na vaṭṭatīti codakassa adhippāyo.",
  "tika-vin07t:918_3": "Vuttantiādi parihāro.",
  "tika-vin07t:918_4": "Atha “na pana mahāaṭṭhakathāya”nti kasmā vadati?",
  "tika-vin07t:918_5": "Mahāpaccariādīsu vuttampi hi pamāṇamevāti nāyaṃ virodho,",
  "tika-vin07t:918_6": "mahāaṭṭhakathāyaṃ avuttassa sayaṃ ropanassa tattheva vuttena udakasiñcanena saha saṃsandananayadassanamukhena pamāṇamevāti patiṭṭhāpetuṃ vuttattā.",
  "tika-vin07t:918_7": "“Maññeyyāsī”ti padaṃ “taṃ katha”nti iminā sambandhitabbaṃ.",
  "tika-vin07t:918_8": "Tatthāyaṃ adhippāyo –",
  "tika-vin07t:918_9": "kiñcāpi mahāaṭṭhakathāyaṃ sayaṃ ropanaṃ na vuttaṃ,",
  "tika-vin07t:918_10": "kappiyaudakassa sayaṃ āsiñcanaṃ vuttameva,",
  "tika-vin07t:918_11": "tasmā yathā ārāmādiatthāya kappiyaudakaṃ sayaṃ siñcitumpi vaṭṭati,",
  "tika-vin07t:918_12": "tathā vatthupūjanatthāya ganthanampi kasmā na vaṭṭatīti.",
  "tika-vin07t:918_13": "Tampi na virujjhatīti yadetaṃ vatthupūjanatthāyapi ganthanādiṃ paṭikkhipitvā ārāmādiatthāya sayaṃ ropanasiñcanaṃ vuttaṃ,",
  "tika-vin07t:918_14": "tampi pāḷiyā saṃsandanato pubbāparaṃ na virujjhati.",
  "tika-vin07t:919_0": "Taṃ kathaṃ na virujjhatīti āha “tatra hī”tiādi.",
  "tika-vin07t:919_1": "Tatrāti ropanasiñcanavisaye.",
  "tika-vin07t:919_2": "Pupphādīhi kulasaṅgahappasaṅge “mālāvaccha”nti visesitattā kulasaṅgahatthameva ropanaṃ adhippetanti viññāyatīti āha “mālāvacchanti vadanto”tiādi.",
  "tika-vin07t:919_3": "Etaṃ vuttanti “mālāvacchaṃ ropentipi ropāpentipi,",
  "tika-vin07t:919_4": "siñcantipi siñcāpentipī”ti etaṃ vuttaṃ.",
  "tika-vin07t:919_5": "Aññatra panāti ārāmādiatthāya mālāvacchādīnaṃ ropane pana.",
  "tika-vin07t:919_6": "Pariyāyoti sayaṃkaraṇakārāpanasaṅkhāto pariyāyo vohāro atthavisesoti attho atthi upalabbhati,",
  "tika-vin07t:919_7": "kulasaṅgahatthattābhāvāti adhippāyo.",
  "tika-vin07t:919_8": "Evamettha pariyāyasaddassa karaṇakārāpanavasena atthe gayhamāne “ganthentipi ganthāpentipī”ti pāḷiyaṃ",
  "tika-vin07t:919_9": "paṭikkhittaganthanaganthāpanaṃ ṭhapetvā yaṃ parato “evaṃ jāna,",
  "tika-vin07t:919_10": "evaṃ kate sobheyyā”tiādikappiyavacanehi ganthāpanaṃ vuttaṃ,",
  "tika-vin07t:919_11": "tattha dosābhāvo samatthito hoti,",
  "tika-vin07t:919_12": "“ganthehī”ti āṇattiyā kārāpanasseva ganthāpananti adhippetattā.",
  "tika-vin07t:919_13": "Tattha pariyāyaṃ idha ca pariyāyābhāvaṃ ñatvāti tattha “mālāvacchaṃ ropentī”tiādīsu “mālāvaccha”nti kulasaṅgahatthatāsūcanakassa",
  "tika-vin07t:919_14": "visesanassa sabbhāvato karaṇakārāpanasaṅkhātapariyāyasabbhāvaṃ.",
  "tika-vin07t:919_15": "Idha “ganthentī”tiādīsu tathāvidhavisesavacanābhāvato tassa pariyāyassa abhāvañca ñatvā.",
  "tika-vin07t:919_16": "Taṃ suvuttamevāti veditabbanti yojanā.",
  "tika-vin07t:920_0": "Sabbaṃ vuttanayeneva veditabbanti aṭṭhakathāsu āgatanayeneva ropanādi,",
  "tika-vin07t:920_1": "ganthāpanādi ca sabbaṃ veditabbaṃ.",
  "tika-vin07t:920_2": "Na hettha sandeho kātabboti nigameti.",
  "tika-vin07t:921_0": "Haraṇādīsūti vatthupūjanatthāya haraṇādīsu.",
  "tika-vin07t:921_1": "Kulitthiādīnaṃ atthāya haraṇatoti kulitthiādīnaṃ haraṇasseva visesetvā paṭikkhittattāti adhippāyo.",
  "tika-vin07t:921_2": "Tenāha “haraṇādhikāre hī”tiādi.",
  "tika-vin07t:921_3": "Mañjarīti pupphagocchaṃ.",
  "tika-vin07t:921_4": "Vaṭaṃsakoti kaṇṇassa upari piḷandhanatthaṃ katapupphavikati,",
  "tika-vin07t:921_5": "so ca “vaṭaṃso”ti vuccati.",
  "tika-vin07t:921_6": "Kaṇṇikāti bahūnaṃ pupphānaṃ vā mālānaṃ vā ekato bandhitassa nāmaṃ,",
  "tika-vin07t:921_7": "“kaṇṇābharaṇa”ntipi vadanti.",
  "tika-vin07t:921_8": "Hārasadisanti muttāhārasadisaṃ.",
  "tika-vin07t:922_0": "Kappiyenāti kappiyaudakena.",
  "tika-vin07t:922_1": "Tesaṃyeva dvinnanti kuladūsanaparibhogānaṃ dvinnaṃ.",
  "tika-vin07t:922_2": "Dukkaṭanti kulasaṅgahatthāya sayaṃ siñcane,",
  "tika-vin07t:922_3": "kappiyavohārena vā akappiyavohārena vā siñcāpane ca dukkaṭaṃ,",
  "tika-vin07t:922_4": "paribhogatthāya pana sayaṃ siñcane,",
  "tika-vin07t:922_5": "akappiyavohārena siñcāpane ca dukkaṭaṃ.",
  "tika-vin07t:922_6": "Payogabahulatāyāti sayaṃ karaṇe,",
  "tika-vin07t:922_7": "kāyapayogassa kārāpane ca vacīpayogassa ca bahuttena.",
  "tika-vin07t:923_0": "Ganthena nibbattaṃ dāmaṃ ganthimaṃ.",
  "tika-vin07t:923_1": "Eseva nayo sesesupi.",
  "tika-vin07t:923_2": "Na vaṭṭatīti vatthupūjanatthāyapi na vaṭṭati,",
  "tika-vin07t:923_3": "dukkaṭanti attho.",
  "tika-vin07t:923_4": "Vaṭṭatīti vatthupūjanatthāya vaṭṭati,",
  "tika-vin07t:923_5": "kulasaṅgahatthāya pana kappiyavohārena kārāpentassāpi dukkaṭameva.",
  "tika-vin07t:924_0": "Nīpapupphaṃ nāma kadambapupphaṃ. Purimanayenevāti “bhikkhussa vā”tiādinā vuttanayena.",
  "tika-vin07t:925_0": "Kadalikkhandhamhītiādinā vuttaṃ sabbameva sandhāya “taṃ atioḷārikamevā”ti vuttaṃ,",
  "tika-vin07t:925_1": "sabbattha karaṇe,",
  "tika-vin07t:925_2": "akappiyavacanena kārāpane ca dukkaṭamevāti attho.",
  "tika-vin07t:925_3": "“Pupphavijjhanatthaṃ kaṇṭakaṃ bandhitumpi na vaṭṭatī”ti imassa upalakkhaṇattā pupphadāmolambanādiatthāya rajjubandhanādipi na vaṭṭatīti keci vadanti,",
  "tika-vin07t:925_4": "aññe pana “pupphavijjhanatthaṃ kaṇṭakanti visesitattā tadatthaṃ kaṇṭakameva bandhituṃ na vaṭṭati,",
  "tika-vin07t:925_5": "tañca aṭṭhakathāpamāṇenā”ti vadanti,",
  "tika-vin07t:925_6": "vīmaṃsitvā gahetabbaṃ.",
  "tika-vin07t:925_7": "Pupphapaṭicchakaṃ nāma daṇḍādīhi kataṃ pupphādhānaṃ,",
  "tika-vin07t:925_8": "etampi nāgadantakampi sachiddakameva gahetabbaṃ.",
  "tika-vin07t:925_9": "Asokapiṇḍiyāti asokasākhānaṃ,",
  "tika-vin07t:925_10": "pupphānaṃ vā samūhe.",
  "tika-vin07t:925_11": "Dhammarajju nāma cetiyādīni parikkhipitvā tesañca rajjuyā ca antarā pupphappavesanatthāya bandharajju.",
  "tika-vin07t:925_12": "“Sithilavaṭṭitā vā rajjuvaṭṭiantare pupphappavesanatthāya evaṃ bandhā”tipi vadanti.",
  "tika-vin07t:926_0": "Matthakadāmanti dhammāsanādimatthakalambakadāmaṃ.",
  "tika-vin07t:926_1": "Tesaṃyevāti uppalādīnaṃ eva.",
  "tika-vin07t:926_2": "Vākena vā daṇḍakena vāti pupphanāḷaṃ phāletvā pupphena ekābaddhaṃ ṭhitavākena,",
  "tika-vin07t:926_3": "daṇḍakena ca ekabandhaneneva,",
  "tika-vin07t:926_4": "etena pupphaṃ bījagāme saṅgahaṃ na gacchati pañcasu bījesu appaviṭṭhattā paṇṇaṃ viya,",
  "tika-vin07t:926_5": "tasmā kappiyaṃ akārāpetvāpi kopane doso natthi.",
  "tika-vin07t:926_6": "Yañca chinnassāpi makuḷassa vikasanaṃ,",
  "tika-vin07t:926_7": "tampi atitaruṇassa abhāvā vuḍḍhilakkhaṇaṃ na hoti,",
  "tika-vin07t:926_8": "pariṇatassa pana makuḷassa pattānaṃ sinehe pariyādānaṃ gate visuṃbhāvo eva vikāso,",
  "tika-vin07t:926_9": "teneva chinnamakuḷavikāso acchinnamakuḷavikāsato parihīno,",
  "tika-vin07t:926_10": "milātayutto vā dissati.",
  "tika-vin07t:926_11": "Yañca milātassa udakasaññoge amilānatāpajjanaṃ,",
  "tika-vin07t:926_12": "tampi tambulapaṇṇādīsu samānanti vuḍḍhilakkhaṇaṃ na hoti,",
  "tika-vin07t:926_13": "pāḷiaṭṭhakathādīsu ca na katthaci pupphānaṃ kappiyakaraṇaṃ āgataṃ,",
  "tika-vin07t:926_14": "tasmā pupphaṃ sabbathā abījamevāti viññāyati,",
  "tika-vin07t:926_15": "vīmaṃsitvā gahetabbaṃ.",
  "tika-vin07t:926_16": "“Pasibbake viyā”ti vuttattā pupphapasibbake vā pasibbakasadisabandhe vā yattha katthaci cīvare vā pakkhipituṃ vaṭṭatīti siddhaṃ.",
  "tika-vin07t:926_17": "Bandhituṃ na vaṭṭatīti rajjuādīhi bandhanaṃ sandhāya vuttaṃ,",
  "tika-vin07t:926_18": "pupphasseva pana acchinnadaṇḍavākehi bandhituṃ vaṭṭati eva.",
  "tika-vin07t:927_0": "Pupphapaṭe ca daṭṭhabbanti pupphapaṭaṃ karontassa dīghato pupphadāmassa haraṇapaccāharaṇavasena pūraṇaṃ sandhāya vuttaṃ,",
  "tika-vin07t:927_1": "tiriyato haraṇaṃ pana vāyimaṃ nāma hoti,",
  "tika-vin07t:927_2": "na pūrimaṃ.",
  "tika-vin07t:927_3": "“Purimaṭṭhānaṃ atikkāmetī”ti sāmaññato vuttattā purimaṃ pupphakoṭiṃ phusāpetvā vā aphusāpetvā vā parikkhipanavasena pana atikkamantassa āpattiyeva.",
  "tika-vin07t:927_4": "Bandhituṃ vaṭṭatīti puppharahitāya suttavākakoṭiyā bandhituṃ vaṭṭati.",
  "tika-vin07t:927_5": "“Ekavāraṃ haritvā vā parikkhipitvā vā”ti idaṃ pubbe vuttacetiyādiparikkhepaṃ,",
  "tika-vin07t:927_6": "pupphapaṭakaraṇañca sandhāya vuttaṃ.",
  "tika-vin07t:928_0": "Parehi pūritanti dīghato pasāritaṃ.",
  "tika-vin07t:928_1": "Vāyitunti tiriyato harituṃ,",
  "tika-vin07t:928_2": "taṃ pana ekavārampi na labbhati.",
  "tika-vin07t:928_3": "Pupphāni ṭhapentenāti aganthitapupphāni aññamaññaṃ phusāpetvāpi ṭhapentena.",
  "tika-vin07t:928_4": "Ghaṭikadāmaolambakoti heṭṭhābhāge ghaṭikākārayutto,",
  "tika-vin07t:928_5": "dārughaṭikākāro vā olambako.",
  "tika-vin07t:928_6": "Suttamayaṃ geṇḍukaṃ nāma.",
  "tika-vin07t:928_7": "Sabbatthāti ganthimādīsu sabbattha.",
  "tika-vin07t:929_0": "Recakanti abhinayaṃ,",
  "tika-vin07t:929_1": "“evaṃ naccāhī”ti naṭanākāradassananti attho,",
  "tika-vin07t:929_2": "“cakkaṃ viya attānaṃ bhamāpana”ntipi keci.",
  "tika-vin07t:929_3": "Ākāseyeva kīḷantīti “ayaṃ sārī asukapadaṃ mayā nītā”ti evaṃ mukheneva ubhopi vadantā kīḷanti.",
  "tika-vin07t:929_4": "Jūtaphalaketi jūtamaṇḍale.",
  "tika-vin07t:929_5": "Pāsakakīḷāyāti dvinnaṃ tivaṅgulappamāṇānaṃ dārudantādimayānaṃ pāsakānaṃ catūsu passesu ekakādivasena",
  "tika-vin07t:929_6": "bindūni katvā phalake khipitvā uparibhāge diṭṭhabindūnaṃ vasena sāriyo apanetvā kīḷanakajūtakīḷāya.",
  "tika-vin07t:930_0": "Mañjaṭṭhi nāma mañjaṭṭharukkhasārakasāvaṃ.",
  "tika-vin07t:930_1": "Salākahatthanti nāḷikerahīrādīnaṃ kalāpassetaṃ nāmaṃ.",
  "tika-vin07t:930_2": "Pāḷiyaṃ tharusminti khagge.",
  "tika-vin07t:930_3": "Usseḷentīti mukhena usseḷanasaddaṃ pamuñcanti,",
  "tika-vin07t:930_4": "mahantaṃ abyattasaddaṃ pavattentīti attho.",
  "tika-vin07t:930_5": "Apphoṭentīti dviguṇitavāmahatthe dakkhiṇahatthena tāḷetvā saddaṃ karonti.",
  "tika-vin07t:930_6": "Mukhaḍiṇḍimanti mukhabherī.",
  "tika-vin07t:931_0": "432.",
  "tika-vin07t:931_1": "Tesanti samāse guṇībhūtāni pabbānipi parāmasati.",
  "tika-vin07t:931_2": "Bondoti lolo,",
  "tika-vin07t:931_3": "mandadhātukoti attho.",
  "tika-vin07t:931_4": "Bhakuṭiṃ katvāti bhamukabhedaṃ katvā.",
  "tika-vin07t:931_5": "Nelāti niddosā.",
  "tika-vin07t:932_0": "433.",
  "tika-vin07t:932_1": "Pāḷiyaṃ “sāriputtā”ti idaṃ ekasesanayena sāriputtamoggallānānaṃ ubhinnaṃ ālapanaṃ,",
  "tika-vin07t:932_2": "teneva bahuvacananiddeso kato.",
  "tika-vin07t:933_0": "435.",
  "tika-vin07t:933_1": "Aṭṭhārasa vattānīti “na upasampādetabba”ntiādīni “na bhikkhūhi sampayojetabba”nti pariyosānāni kammakkhandhake āgatāni aṭṭhārasa vattāni.",
  "tika-vin07t:933_2": "Na pannalomāti na patitamānalomā,",
  "tika-vin07t:933_3": "ananukūlavattinoti attho.",
  "tika-vin07t:934_0": "437.",
  "tika-vin07t:934_1": "Parasantakaṃ deti dukkaṭamevāti vissāsagāhena dānaṃ sandhāya vuttaṃ.",
  "tika-vin07t:934_2": "Thullaccayanti ettha bhaṇḍadeyyampi hoti eva.",
  "tika-vin07t:935_0": "Tañca kho vatthupūjanatthāyāti mātāpitūnampi pupphaṃ dentena vatthupūjanatthāyeva dātabbanti dasseti.",
  "tika-vin07t:935_1": "Maṇḍanatthāya pana sivaliṅgādipūjanatthāyāti ettakameva vuttattā “imaṃ vikkiṇitvā jīvissantī”ti mātāpitūnaṃ dātuṃ vaṭṭati,",
  "tika-vin07t:935_2": "sesañātīnaṃ pana tāvakālikameva dātuṃ vaṭṭati.",
  "tika-vin07t:935_3": "Ñātisāmaṇerehevāti tesaṃ gihikammaparimocanatthaṃ vuttaṃ.",
  "tika-vin07t:935_4": "Itareti aññātakā,",
  "tika-vin07t:935_5": "tehipi sāmaṇerehi ācariyupajjhāyānaṃ vattasīsena haritabbaṃ.",
  "tika-vin07t:935_6": "Cūḷakanti upaḍḍhabhāgatopi upaḍḍhaṃ.",
  "tika-vin07t:936_0": "Sāmaṇerā…pe…",
  "tika-vin07t:936_1": "ṭhapentīti arakkhitāgopitaṃ sandhāya vuttaṃ.",
  "tika-vin07t:936_2": "Tattha tatthāti magge vā cetiyaṅgaṇe vā.",
  "tika-vin07t:936_3": "“Sāmaṇerehi dāpetuṃ na labhantī”ti idaṃ sāmaṇerehi gihīnaṃ kammaṃ kāritaṃ viya hotīti vuttaṃ,",
  "tika-vin07t:936_4": "na pana pupphadānaṃ hotīti sāmaṇerānampi na vaṭṭanato.",
  "tika-vin07t:936_5": "Vuttañca “sayamevā”tiādi.",
  "tika-vin07t:936_6": "“Avisesena vutta”nti iminā sabbesampi na vaṭṭatīti dasseti.",
  "tika-vin07t:937_0": "Khīṇaparibbayānanti āgantuke sandhāya vuttaṃ.",
  "tika-vin07t:937_1": "Paricchinnesupi rukkhesu “idha phalāni sundarānī”tiādiṃ vadantena kulasaṅgaho kato nāma hotīti āha “evaṃ pana na vattabba”nti.",
  "tika-vin07t:938_0": "Rukkhacchallīti rukkhattaco.",
  "tika-vin07t:938_1": "Abhājanīyattā garubhaṇḍaṃ vuttaṃ.",
  "tika-vin07t:938_2": "Vuttanayenāti paṇṇadānampi pupphaphalādīsu vuttanayena kulasaṅgaho hotīti dasseti.",
  "tika-vin07t:939_0": "Pubbe vuttappakāranti mama vacanena bhagavato pāde vandathātiādinā vuttappakārasikkhāpade paṭhamaṃ vuttaṃ.",
  "tika-vin07t:939_1": "“Pakkamatāyasmā”ti idaṃ pabbājanīyakammavasena vuttaṃ.",
  "tika-vin07t:939_2": "Puna “pakkamatāyasmā”ti idampi pabbājanīyakammakatassa vattavasena vuttaṃ.",
  "tika-vin07t:939_3": "Ettha ca assajipunabbasukehi ācariyesu anekavidhesu anācāresu paññapetabbā āpattiyo sikkhāpadantaresu",
  "tika-vin07t:939_4": "paññattā evāti tā idha apaññapetvā kuladūsakānaṃ pabbājanīyakammavasena niggahaṃ kātuṃ tattheva sammā",
  "tika-vin07t:939_5": "avattitvā kārakasaṅghaṃ chandagāmitādīhi pāpentānaṃ samanubhāsanāya saṅghādisesaṃ āropitañca idaṃ sikkhāpadaṃ",
  "tika-vin07t:939_6": "paññattanti veditabbaṃ.",
  "tika-vin07t:939_7": "Paṭhamasaṅghabhedasadisānevāti ettha aṅgesupi yathā tattha parakkamanaṃ,",
  "tika-vin07t:939_8": "evamidha chandādīhi pāpanaṃ daṭṭhabbaṃ.",
  "tika-vin07t:939_9": "Sesaṃ tādisamevāti.",
  "tika-vin07t:940_0": "Kuladūsakasikkhāpadavaṇṇanā niṭṭhitā.",
  "tika-vin07t:941_0": "Nigamanavaṇṇanā",
  "tika-vin07t:942_0": "442.",
  "tika-vin07t:942_1": "Itare pana yāvatatiyakāti veditabbāti sambandho.",
  "tika-vin07t:942_2": "Yo hi jaro ekasmiṃ divase āgantvāpi gato anantaresu dvīsu divasesu anuppajjitvā tatiye divase uppajjati,",
  "tika-vin07t:942_3": "so tatiyako.",
  "tika-vin07t:942_4": "Yo pana tatiyepi anuppajjitvā catutthe eva divase uppajjati,",
  "tika-vin07t:942_5": "so catutthako cāti vuccati.",
  "tika-vin07t:942_6": "Taṃ sandhāyāha “yathā tatiye”tiādi.",
  "tika-vin07t:942_7": "“Akāmena avasenā”ti iminā appaṭikammakaraṇaṃ nāma yasmā alajjilakkhaṇaṃ,",
  "tika-vin07t:942_8": "saggamokkhāvaraṇañca,",
  "tika-vin07t:942_9": "tasmā āpanno puggalo “pacchā parivasissāmī”ti vikkhipituṃ na labhati,",
  "tika-vin07t:942_10": "saṅghena ca anicchantasseva parivāso dātabboti dasseti.",
  "tika-vin07t:942_11": "Pāḷiyaṃ ciṇṇamānatto bhikkhu…pe…",
  "tika-vin07t:942_12": "abbhetabboti ettha yo bhikkhu ciṇṇamānatto,",
  "tika-vin07t:942_13": "so bhikkhu abbhetabboti evaṃ bhikkhusaddadvayassa yojanā veditabbā.",
  "tika-vin07t:942_14": "Te ca bhikkhū gārayhāti ūnabhāvaṃ ñatvā abbhenti,",
  "tika-vin07t:942_15": "dukkaṭāpajjanena garahitabbā.",
  "tika-vin07t:942_16": "Sāmīcīti vattaṃ.",
  "tika-vin07t:943_0": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:944_0": "Terasakavaṇṇanānayo niṭṭhito.",
  "tika-vin07t:945_0": "3. Aniyatakaṇḍo",
  "tika-vin07t:946_0": "1. Paṭhamaaniyatasikkhāpadavaṇṇanā",
  "tika-vin07t:947_0": "443.",
  "tika-vin07t:947_1": "Puttasaddena sāmaññaniddesato,",
  "tika-vin07t:947_2": "ekasesanayena vā puttīpi gahitāti āha “bahū dhītaro cā”ti.",
  "tika-vin07t:947_3": "Tadanantaranti bhikkhūnaṃ bhojanānantaraṃ.",
  "tika-vin07t:948_0": "444- 5.",
  "tika-vin07t:948_1": "Taṃ kammanti taṃ methunādiajjhācārakammaṃ.",
  "tika-vin07t:948_2": "Pāḷiyaṃ “sotassa raho”ti idaṃ atthuddhāravasena vuttaṃ,",
  "tika-vin07t:948_3": "upari sikkhāpade “na heva kho pana paṭicchanna”ntiādinā etassa sikkhāpadassa visayaṃ paṭikkhipitvā “alañca",
  "tika-vin07t:948_4": "kho hoti mātugāmaṃ duṭṭhullāhi vācāhi obhāsitu”nti visayantarabhūtasotarahassa visuṃ vakkhamānattā,",
  "tika-vin07t:948_5": "idha pana cakkhurahova adhippeto “paṭicchanne āsane”tiādivacanato,",
  "tika-vin07t:948_6": "“sakkā hoti methunaṃ dhammaṃ paṭisevitu”nti vuttattā ca.",
  "tika-vin07t:948_7": "Tenāha “kiñcāpī”tiādi.",
  "tika-vin07t:948_8": "Paricchedoti rahonisajjāpattiyā vavatthānaṃ.",
  "tika-vin07t:949_0": "Idāni cakkhuraheneva āpattiṃ paricchinditvā dassento “sacepi hī”tiādimāha.",
  "tika-vin07t:949_1": "“Pihitakavāṭassā”ti iminā paṭicchannabhāvato cakkhussa rahova adhippeto,",
  "tika-vin07t:949_2": "na sotassa rahoti dasseti.",
  "tika-vin07t:949_3": "Tenāha “apihitakavāṭassa…pe…",
  "tika-vin07t:949_4": "anāpatti”nti.",
  "tika-vin07t:949_5": "Na hi kavāṭapidahanena sotassa raho vigacchati,",
  "tika-vin07t:949_6": "cakkhussa raho eva pana vigacchati.",
  "tika-vin07t:949_7": "“Antodvādasahatthepī”ti idaṃ dutiyasikkhāpade āgatasotassa rahena āpajjitabbaduṭṭhullavācāpattiyā sabbathā anāpattibhāvaṃ dassetuṃ vuttaṃ.",
  "tika-vin07t:949_8": "Dvādasahatthato bahi nisinno hi tattha sotassa rahasabbhāvato duṭṭhullavācāpattiyā anāpattiṃ na karoti,",
  "tika-vin07t:949_9": "tathā ca “anāpattiṃ na karotī”ti sāmaññato na vattabbaṃ siyā,",
  "tika-vin07t:949_10": "“methunakāyasaṃsaggāpattīhi anāpattiṃ karotī”ti visesetvā vattabbaṃ bhaveyya.",
  "tika-vin07t:949_11": "Tasmā tathā taṃ avatvā sabbathā anāpattiṃ dassetumeva “dvādasahatthe”ti vuttanti gahetabbaṃ.",
  "tika-vin07t:949_12": "Yadi hi cakkhusseva rahabhāvaṃ sandhāya vadeyya,",
  "tika-vin07t:949_13": "“antodvādasahatthe”ti na vadeyya appaṭicchanne tato dūre nisinnepi cakkhussa rahāsambhavato.",
  "tika-vin07t:949_14": "Yasmā nisīditvā niddāyanto kapimiddhapareto kiñci kālaṃ cakkhūni ummīleti,",
  "tika-vin07t:949_15": "kiñci kālaṃ nimmīleti.",
  "tika-vin07t:949_16": "Tasmā “niddāyantopi anāpattiṃ karotī”ti vuttaṃ.",
  "tika-vin07t:950_0": "Paṭiladdhasotāpattiphalāti antimaparicchedato vuttaṃ.",
  "tika-vin07t:950_1": "Nisajjaṃ paṭijānamānoti methunakāyasaṃsaggādivasena raho nisajjaṃ paṭijānamānoti attho.",
  "tika-vin07t:950_2": "Tenāha “pārājikena vā”tiādi.",
  "tika-vin07t:950_3": "Na appaṭijānamānoti alajjīpi appaṭijānamāno āpattiyā na kāretabbova.",
  "tika-vin07t:950_4": "So hi yāva dosaṃ na paṭijānāti,",
  "tika-vin07t:950_5": "tāva “neva suddho,",
  "tika-vin07t:950_6": "nāsuddho”ti vā vattabbo,",
  "tika-vin07t:950_7": "vattānusandhinā pana kāretabbo.",
  "tika-vin07t:950_8": "Vuttañhetaṃ –",
  "tika-vin07t:951_0": "“Paṭiññā lajjīsu katā, alajjīsu evaṃ na vijjati;",
  "tika-vin07t:952_0": "Bahumpi alajjī bhāseyya, vattānusandhitena kāraye”ti. ;",
  "tika-vin07t:953_0": "Nisajjādīsu…pe…",
  "tika-vin07t:953_1": "paṭijānamānova tena so bhikkhu kāretabboti ettha paṭijānamānoti pāḷiyaṃ anāgatampi adhikārato āgatamevāti katvā vuttaṃ.",
  "tika-vin07t:954_0": "Vadāpethāti tassa iddhiyā vigatāsaṅkopi taṃ ovadanto āha,",
  "tika-vin07t:954_1": "anupaparikkhitvā adese nisinnā “mātugāmena saddhiṃ ekāsane thero raho nisinno”ti evaṃ mādisehipi tumhe tumhākaṃ avaṇṇaṃ vadāpetha kathāpayittha,",
  "tika-vin07t:954_2": "mā puna evaṃ karitthāti adhippāyo.",
  "tika-vin07t:954_3": "Evamakāsinti nigūhitabbampi imaṃ visesādhigamaṃ pakāsento taṃ saddhāpetumeva evamakāsinti attho.",
  "tika-vin07t:954_4": "Rakkheyyāsimanti imaṃ uttarimanussadhammaṃ aññesaṃ mā pakāsayi.",
  "tika-vin07t:955_0": "451.",
  "tika-vin07t:955_1": "Nisajjāya pācittiyanti rahonisajjassāde vattamāne pācittiyaṃ.",
  "tika-vin07t:955_2": "Sace pana so rahonisajjassādaṃ paṭivinodetvā kammaṭṭhānamanasikārādinā aññavihito,",
  "tika-vin07t:955_3": "niddūpagato vā anāpatti eva.",
  "tika-vin07t:955_4": "Tenāha “assāde uppanne”ti.",
  "tika-vin07t:955_5": "“Nisinnāya itthiyā”ti iminā nisīdanakkhaṇe assādābhāvaṃ dasseti.",
  "tika-vin07t:955_6": "Yadi hi nisīdanakkhaṇe assādo uppajjeyya,",
  "tika-vin07t:955_7": "tena uṭṭhātabbaṃ.",
  "tika-vin07t:955_8": "Itarathā āpatti eva itthiyā uṭṭhāyuṭṭhāya punappunaṃ nisīdane viya,",
  "tika-vin07t:955_9": "tatthāpi bhikkhussa uṭṭhahato anāpatti,",
  "tika-vin07t:955_10": "tena rahonisajjāpatti akiriyasamuṭṭhānāpi hotīti vadanti.",
  "tika-vin07t:955_11": "Idaṃ pana aniyatasikkhāpadaṃ,",
  "tika-vin07t:955_12": "anantarañcāti dvepi visuṃ āpattipaññāpanavasena paññattāni na honti rahonisajjādīsu āpattiyā sikkhāpadantaresu paññattattā.",
  "tika-vin07t:955_13": "Pārājikādiāpattīhi pana kenaci coditassa anuvijjakehi vinicchayakāraṇanayadassanatthaṃ evaṃ vatthuvasena dvidhā vibhajitvā paññattāni,",
  "tika-vin07t:955_14": "imāneva ca yasmā bhikkhunīnampi vinicchayanayaggahaṇāya alaṃ,",
  "tika-vin07t:955_15": "tasmā tāsaṃ visuṃ na vuttānīti veditabbaṃ.",
  "tika-vin07t:955_16": "Yaṃ pana āpattiṃ paṭijānāti,",
  "tika-vin07t:955_17": "tassa vasenettha aṅgabhedo veditabbo.",
  "tika-vin07t:955_18": "Teneva “ayaṃ dhammo aniyato”ti vuttaṃ.",
  "tika-vin07t:956_0": "Idha aniyatavasena vuttānaṃ pārājikasaṅghādisesapācittiyānaṃ tiṇṇampi aññamaññaṃ sadisasamuṭṭhānāditāya",
  "tika-vin07t:956_1": "vuttaṃ “samuṭṭhānādīni paṭhamapārājikasadisānevā”ti.",
  "tika-vin07t:957_0": "Paṭhamaaniyatasikkhāpadavaṇṇanā niṭṭhitā.",
  "tika-vin07t:958_0": "2. Dutiyaaniyatasikkhāpadavaṇṇanā",
  "tika-vin07t:959_0": "452.",
  "tika-vin07t:959_1": "“Na labhati mātugāmena saddhiṃ eko ekāya…pe…",
  "tika-vin07t:959_2": "nisajjaṃ kappetu”nti avatvā “paṭikkhittaṃ mātugāmenā”tiādinā vuttattā “eko”ti paccattapadaṃ paṭikkhittapadena na sameti,",
  "tika-vin07t:959_3": "“ekassā”ti vattabboti sādhento āha “itarathā hī”tiādi.",
  "tika-vin07t:960_0": "453.",
  "tika-vin07t:960_1": "Pariveṇaṅgaṇādīti pariveṇassa māḷakaṃ. Ādi-",
  "tika-vin07t:960_2": "saddena pākārādiparikkhittaṃ cetiyamāḷakādiṃ saṅgaṇhāti.",
  "tika-vin07t:960_3": "Antogadhanti appaṭicchannaṭṭhāne eva pariyāpannaṃ.",
  "tika-vin07t:960_4": "Idha itthīpi anāpattiṃ karotīti sambandho.",
  "tika-vin07t:960_5": "Kasmā pana itthī idheva anāpattiṃ karoti,",
  "tika-vin07t:960_6": "na purimasikkhāpadeti?",
  "tika-vin07t:960_7": "Imassa sikkhāpadassa methunaṃ vinā duṭṭhullavācāya vasena āgatattā.",
  "tika-vin07t:960_8": "Methunameva hi itthiyo aññamaññaṃ paṭicchādenti mahāvane dvāraṃ vivaritvā niddūpagatamhi bhikkhumhi viya.",
  "tika-vin07t:960_9": "Duṭṭhullaṃ pana na paṭicchādenti,",
  "tika-vin07t:960_10": "teneva duṭṭhullavācāsikkhāpade “yā tā itthiyo hirimanā,",
  "tika-vin07t:960_11": "tā nikkhamitvā bhikkhū ujjhāpesu”nti vuttaṃ,",
  "tika-vin07t:960_12": "tasmā “itthīpi anāpattiṃ karotī”ti vuttaṃ,",
  "tika-vin07t:960_13": "“appaṭicchannaṭṭhānattā”tipi kāraṇaṃ vadanti.",
  "tika-vin07t:961_0": "Kāyenāpi duṭṭhullobhāsasambhavato imasmiṃ sikkhāpade cakkhussa raho,",
  "tika-vin07t:961_1": "sotassa raho ca adhippetoti āha “anandho abadhiro”tiādi.",
  "tika-vin07t:961_2": "Keci pana vibhaṅge “nālaṃ kammaniyanti na sakkā hoti methunaṃ dhammaṃ paṭisevitu’nti ettakameva vatvā",
  "tika-vin07t:961_3": "‘na sakkā hoti kāyasaṃsaggaṃ samāpajjitu’nti avuttattā appaṭicchannepi ṭhāne raho aññesaṃ abhāvaṃ disvā",
  "tika-vin07t:961_4": "ekāya itthiyā kāyasaṃsaggopi sakkā āpajjitunti antodvādasahatthe savanūpacāre ṭhito abadhiropi andho",
  "tika-vin07t:961_5": "kāyasaṃsaggassāpi sabbhāvābhāvaṃ na jānātīti kāyena duṭṭhullobhāsanasabbhāvaṃ amanasikatvāpi kāyasaṃsaggāpattiyāpi",
  "tika-vin07t:961_6": "parihārāya anandho abadhirotiādi vutta”nti vadanti.",
  "tika-vin07t:961_7": "Yaṃ pana sāratthadīpaniyaṃ “kāyasaṃsaggavasena anandho vutto”ti vuttaṃ,",
  "tika-vin07t:961_8": "taṃ pana kāyena duṭṭhullobhāsanasambhavaṃ amanasikatvā vuttaṃ,",
  "tika-vin07t:961_9": "kāyasaṃsaggavasenāpīti gahetabbaṃ.",
  "tika-vin07t:961_10": "Teneva “imasmiṃ sikkhāpade sotassa raho eva adhippeto…pe…",
  "tika-vin07t:961_11": "kenaci pana ‘dvepi rahā idha adhippetā’ti vuttaṃ,",
  "tika-vin07t:961_12": "taṃ na gahetabba”nti vuttaṃ.",
  "tika-vin07t:961_13": "Yaṃ pana cakkhussa rahābhāvasādhanatthaṃ “na hi appaṭicchanne okāse cakkhussa raho sambhavatī”tiādi vuttaṃ,",
  "tika-vin07t:961_14": "taṃ na yuttaṃ atidūratare ṭhitassa kāyena obhāsanampi hatthaggāhādīnipi sallakkhetuṃ asakkuṇeyyattā.",
  "tika-vin07t:961_15": "Teneva pāḷiyaṃ “cakkhussa raho”ti vuttaṃ,",
  "tika-vin07t:961_16": "aṭṭhakathāyaṃ appaṭikkhittaṃ.",
  "tika-vin07t:961_17": "Na kevalañca appaṭikkhittaṃ,",
  "tika-vin07t:961_18": "atha kho “anandho badhiroti ca andho vā abadhiropi na karotī”ti ca vuttaṃ,",
  "tika-vin07t:961_19": "tasmā dvepi rahā idha gahetabbā.",
  "tika-vin07t:961_20": "“Antodvādasahatthe”tiiminā sotassa raho dvādasahatthena paricchinnoti idaṃ dasseti.",
  "tika-vin07t:961_21": "Cakkhussa raho pana yattha ṭhitassa kāyavikārādayo na paññāyanti,",
  "tika-vin07t:961_22": "tena paricchinditabboti daṭṭhabbaṃ.",
  "tika-vin07t:961_23": "Badhiro pana cakkhumāpīti duṭṭhullavācāsaṅghādisesaṃ sandhāya vuttaṃ.",
  "tika-vin07t:961_24": "Duṭṭhullāpatti vuttāti purimasikkhāpade vuttehi adhikavasena duṭṭhullāpatti ca vuttāti evamattho gahetabbo,",
  "tika-vin07t:961_25": "na pana duṭṭhullāpatti evāti kāyasaṃsaggassāpi idha gahetabbato.",
  "tika-vin07t:961_26": "Teneva “pārājikāpattiñca parihāpetvā”ti ettakameva vuttaṃ,",
  "tika-vin07t:961_27": "itarathā “kāyasaṃsaggañcā”ti vattabbaṃ bhaveyya.",
  "tika-vin07t:962_0": "Tisamuṭṭhānantiādi pana purimasikkhāpade āgatehi adhikassa duṭṭhullavācāsaṅghādisesassa vasena vuttaṃ",
  "tika-vin07t:962_1": "kāyasaṃsaggādīnampi purimasikkhāpade eva vuttattā,",
  "tika-vin07t:962_2": "idha pana na vuttantipi vadanti,",
  "tika-vin07t:962_3": "vīmaṃsitvā gahetabbaṃ.",
  "tika-vin07t:963_0": "Dutiyaaniyatasikkhāpadavaṇṇanā niṭṭhitā.",
  "tika-vin07t:964_0": "Niṭṭhito aniyatavaṇṇanānayo.",
  "tika-vin07t:965_0": "4. Nissaggiyakaṇḍo",
  "tika-vin07t:966_0": "1. Cīvaravaggo",
  "tika-vin07t:967_0": "1. Paṭhamakathinasikkhāpadavaṇṇanā",
  "tika-vin07t:968_0": "459.",
  "tika-vin07t:968_1": "Samitāvināti samitapāpena.",
  "tika-vin07t:968_2": "Gotamakacetiyaṃ nāma gotamayakkhassa cetiyaṭṭhāne katavihāro vuccati.",
  "tika-vin07t:969_0": "461.",
  "tika-vin07t:969_1": "Navamaṃ vā dasamaṃ vāti bhummatthe upayogavacanaṃ.",
  "tika-vin07t:969_2": "Sace bhaveyyāti sace kassaci kaṅkhā bhaveyya.",
  "tika-vin07t:969_3": "Vuttasadisanti dasamaṃ vāti vuttasadisaṃ paricchedasadisaṃ,",
  "tika-vin07t:969_4": "“vuttasadisamevā”tipi likhanti.",
  "tika-vin07t:969_5": "Dhāretunti ettha āhāti pāṭhaseso daṭṭhabbo.",
  "tika-vin07t:970_0": "463.",
  "tika-vin07t:970_1": "Sūciyā paṭisāmananti sūcighare saṃgopanaṃ,",
  "tika-vin07t:970_2": "idañca sūcikammassa sabbassa pariniṭṭhitabhāvadassanatthaṃ vuttaṃ.",
  "tika-vin07t:970_3": "Etanti naṭṭhacīvaraṃ.",
  "tika-vin07t:970_4": "Etesampīti naṭṭhacīvarādīni parāmasati,",
  "tika-vin07t:970_5": "tena cīvarapalibodhābhāvaṃ dasseti.",
  "tika-vin07t:970_6": "Dutiyassa palibodhassāti āvāsapalibodhassa.",
  "tika-vin07t:970_7": "Ettha ca niṭṭhitacīvarasmiṃ,",
  "tika-vin07t:970_8": "ubbhatasmiṃ kathineti dvīhi padehi dvinnaṃ palibodhānaṃ abhāvadassanena atthatakathinassa pañcamāsabbhantare",
  "tika-vin07t:970_9": "yāva cīvarapalibodhaāvāsapalibodhesu aññataraṃ na upacchijjati,",
  "tika-vin07t:970_10": "tāva atirekacīvaraṃ dhāretuṃ vaṭṭatīti dīpeti.",
  "tika-vin07t:970_11": "Pakkamanaṃ anto assāti pakkamanantikā,",
  "tika-vin07t:970_12": "evaṃ sesāpi veditabbā.",
  "tika-vin07t:970_13": "Vitthāro panettha āgataṭṭhāne āvi bhavissati.",
  "tika-vin07t:971_0": "Dasāhaparamaṃ kālanti accantasaṃyogavacanaṃ.",
  "tika-vin07t:971_1": "Idañhi vuttaṃ hoti…pe…",
  "tika-vin07t:971_2": "dasāhaparamabhāvoti idaṃ dasāhaparamatāpadassa atthamattadassanaṃ,",
  "tika-vin07t:971_3": "dasāhaparamabhāvoti idañhi vuttaṃ hotīti evamettha yojanā veditabbā.",
  "tika-vin07t:971_4": "Ayamatthotiādi dasāhaparamapadasseva adhippetatthadassanavasena vuttaṃ.",
  "tika-vin07t:971_5": "Tattha ettako kāloti “dasāhaparamatā”ti vutto yo kālo,",
  "tika-vin07t:971_6": "so ettako kāloti attho.",
  "tika-vin07t:972_0": "Khomanti khomasuttehi vāyitaṃ khomapaṭacīvaraṃ,",
  "tika-vin07t:972_1": "taṃ vākamayanti vadanti.",
  "tika-vin07t:972_2": "Kappāsasuttehi vāyitaṃ kappāsikaṃ,",
  "tika-vin07t:972_3": "evaṃ sesānipi.",
  "tika-vin07t:972_4": "Kambalanti eḷakādīnaṃ lomamayasuttena vāyitapaṭaṃ.",
  "tika-vin07t:972_5": "Bhaṅganti khomasuttādīni sabbāni,",
  "tika-vin07t:972_6": "ekaccāni vā missetvā vāyitaṃ cīvaraṃ.",
  "tika-vin07t:972_7": "Bhaṅgampi vākamayamevāti keci.",
  "tika-vin07t:972_8": "Dukūlaṃ pattuṇṇaṃ somārapaṭaṃ cīnapaṭaṃ iddhijaṃ devadinnanti imāni pana cha cīvarāni etesaññeva anulomānīti visuṃ na vuttāni.",
  "tika-vin07t:972_9": "Dukūlañhi sāṇassa anulomaṃ vākamayattā.",
  "tika-vin07t:972_10": "“Pattuṇṇaṃ koseyyaviseso”ti abhidhānakose vuttaṃ.",
  "tika-vin07t:972_11": "Somāradese,",
  "tika-vin07t:972_12": "cīnadese ca jātavatthāni somāracīnapaṭāni.",
  "tika-vin07t:972_13": "Pattuṇṇādīni tīṇi koseyyassa anulomāni pāṇakehi katasuttamayattā.",
  "tika-vin07t:972_14": "Iddhijanti ehibhikkhūnaṃ puññiddhiyā nibbattacīvaraṃ.",
  "tika-vin07t:972_15": "Kapparukkhe nibbattaṃ,",
  "tika-vin07t:972_16": "devadinnañca khomādīnaṃ aññataraṃ hotīti tesaṃ sabbesaṃ anulomāni.",
  "tika-vin07t:972_17": "Manussānaṃ pakatividatthiṃ sandhāya “dve vidatthiyo”tiādi vuttaṃ.",
  "tika-vin07t:972_18": "Iminā dīghato vaḍḍhakīhatthappamāṇaṃ vitthārato tato upaḍḍhappamāṇaṃ vikappanupaganti dasseti.",
  "tika-vin07t:972_19": "Tathā hi “sugatavidatthi nāma idāni majjhimassa purisassa tisso vidatthiyo,",
  "tika-vin07t:972_20": "vaḍḍhakīhatthena diyaḍḍho hattho hotī”ti kuṭikārasikkhāpadaṭṭhakathāyaṃ vuttaṃ,",
  "tika-vin07t:972_21": "tasmā sugataṅgulena dvādasaṅgulā sugatavidatthi vaḍḍhakīhatthena diyaḍḍho hatthoti siddhaṃ.",
  "tika-vin07t:972_22": "Evañca katvā “sugataṅgulena aṭṭhaṅgulaṃ vaḍḍhakīhatthappamāṇa”nti āgataṭṭhānehi ca sameti.",
  "tika-vin07t:973_0": "Taṃ atikkāmayatoti ettha tanti cīvaraṃ,",
  "tika-vin07t:973_1": "kālaṃ vā parāmasati.",
  "tika-vin07t:973_2": "Tassa yo aruṇoti cīvaruppādadivasassa yo atikkanto aruṇo.",
  "tika-vin07t:973_3": "Cīvaruppādadivasena saddhinti cīvaruppādadivasassa ādibhūtena atikkantaaruṇena saddhinti attho,",
  "tika-vin07t:973_4": "idañca bhagavatā “dasāhaparama”nti vatvā puna “ekādase aruṇuggamane”ti vuttattā pubbāparasaṃsandanatthaṃ",
  "tika-vin07t:973_5": "saddato gammamānampi “cīvaruppādadivasena saddhi”nti evaṃ vuttaṃ.",
  "tika-vin07t:973_6": "“Dasame aruṇe”ti vutte eva hi dasāhaparamena saddhiṃ sameti.",
  "tika-vin07t:973_7": "Divasapariyosānassa avadhibhūtaanāgatāruṇavasena hi divasaṃ atikkantaṃ nāma hoti,",
  "tika-vin07t:973_8": "na pana divasassa ādibhūtāruṇavasena parivāsādīsu tathā aggahaṇato,",
  "tika-vin07t:973_9": "idha pana bhagavatā divasassa ādiantaparicchedadassanavasena “ekādase aruṇuggamane”ti vuttaṃ,",
  "tika-vin07t:973_10": "tasmā aṭṭhakathāyaṃ divasassa ādibhūtaṃ taṃdivasanissitampi aruṇaṃ gahetvā “ekādase aruṇuggamane nissaggiyaṃ hotī”ti vuttaṃ.",
  "tika-vin07t:973_11": "Aruṇoti cettha sūriyuggamanassa purecaro vaḍḍhanaghanaratto pabhāvisesoti daṭṭhabbo.",
  "tika-vin07t:974_0": "Vacanīyoti saṅghāpekkho. Vacanabhedoti “ñattiyaṃ dve āpattiyo saratī”tiādinā vattabbanti adhippāyo.",
  "tika-vin07t:975_0": "468.",
  "tika-vin07t:975_1": "“Na idha saññā rakkhatī”ti idaṃ vematikañca anatikkantasaññañca sandhāya vuttaṃ.",
  "tika-vin07t:975_2": "Yopi evaṃsaññī tassapīti yo anatikkantasaññī,",
  "tika-vin07t:975_3": "vematiko vā,",
  "tika-vin07t:975_4": "tassapīti attho.",
  "tika-vin07t:975_5": "Anaṭṭhato aviluttassa visesamāha “pasayhāvahāravasenā”ti.",
  "tika-vin07t:975_6": "Theyyāvahāravasena gahitampi idha naṭṭhaṃ.",
  "tika-vin07t:976_0": "Anāpatti aññena kataṃ paṭilabhitvātiādi nisīdanasanthataṃ sandhāya vuttaṃ.",
  "tika-vin07t:976_1": "Yena hi purāṇasanthatassa sāmantā sugatavidatthiṃ anādiyitvā navaṃ nisīdanasanthataṃ kataṃ,",
  "tika-vin07t:976_2": "tassa taṃ nissaggiyampi tato aññassa paṭilabhitvā paribhuñjantassa anāpattikaranti sijjhanato ayamattho sabbanissaggiyesupi sijjhati.",
  "tika-vin07t:977_0": "469.",
  "tika-vin07t:977_1": "Ticīvaraṃ adhiṭṭhātunti saṅghāṭiādināmena adhiṭṭhātuṃ.",
  "tika-vin07t:977_2": "“Na vikappetu”nti iminā nāmena na vikappetuṃ,",
  "tika-vin07t:977_3": "etena vikappitaticīvaro tecīvariko na hoti.",
  "tika-vin07t:977_4": "Tassa tasmiṃ adhiṭṭhitaticīvare viya avippavāsādinā kattabbavidhi na kātabboti dasseti,",
  "tika-vin07t:977_5": "na pana vikappane dosoti.",
  "tika-vin07t:977_6": "Tato paranti catumāsato paraṃ vikappetvā paribhuñjituṃ anuññātanti keci vadanti,",
  "tika-vin07t:977_7": "aññe pana “vikappetvā yāva āgāmivassānaṃ,",
  "tika-vin07t:977_8": "tāva ṭhapetumeva vaṭṭatī”ti vadanti,",
  "tika-vin07t:977_9": "apare pana “vikappane na doso,",
  "tika-vin07t:977_10": "tathā vikappitaṃ parikkhārādināmena adhiṭṭhahitvā paribhuñjitabba”nti vadanti.",
  "tika-vin07t:978_0": "Muṭṭhipañcakanti muṭṭhiyā upalakkhitaṃ pañcakaṃ,",
  "tika-vin07t:978_1": "catuhatthe minitvā pañcamaṃ hatthaṃ muṭṭhiṃ katvā minitabbanti adhippāyo.",
  "tika-vin07t:978_2": "Keci pana “muṭṭhihatthānaṃ pañcakaṃ muṭṭhipañcakaṃ,",
  "tika-vin07t:978_3": "tasmā pañcapi hatthe muṭṭhiṃ katvāva minitabbā”ti vadanti.",
  "tika-vin07t:978_4": "Muṭṭhittikanti etthāpi eseva nayo.",
  "tika-vin07t:978_5": "Dvihatthena antaravāsakena timaṇḍalaṃ paṭicchādetuṃ sakkāti āha “pārupanenā”tiādi.",
  "tika-vin07t:978_6": "Atirekanti sugatacīvarappamāṇato adhikaṃ.",
  "tika-vin07t:978_7": "Ūnakanti muṭṭhipañcakādito ūnakaṃ,",
  "tika-vin07t:978_8": "tena ca tesu ticīvarādhiṭṭhānaṃ na ruhatīti dasseti.",
  "tika-vin07t:979_0": "Imaṃ saṅghāṭiṃ paccuddharāmīti imaṃ saṅghāṭiadhiṭṭhānaṃ ukkhipāmi pariccajāmīti attho.",
  "tika-vin07t:979_1": "Kāyavikāraṃ karontenāti hatthena cīvaraṃ parāmasantena,",
  "tika-vin07t:979_2": "cālentena vā.",
  "tika-vin07t:979_3": "Vācāya adhiṭṭhātabbāti ettha kāyenapi cāletvā vācampi bhinditvā kāyavācāhi adhiṭṭhānampi saṅgahitanti veditabbaṃ “kāyena aphusitvā”ti vuttattā.",
  "tika-vin07t:979_4": "Duvidhanti ahatthapāsahatthapāsavasena duvidhaṃ.",
  "tika-vin07t:979_5": "Tattha hatthapāso nāma aḍḍhateyyahattho vuccati.",
  "tika-vin07t:979_6": "Dvādasahatthanti keci vadanti,",
  "tika-vin07t:979_7": "taṃ idha na sameti.",
  "tika-vin07t:979_8": "“Sāmantavihāre”ti idaṃ ṭhapitaṭṭhānasallakkhaṇayogge ṭhitaṃ sandhāya vuttaṃ.",
  "tika-vin07t:979_9": "Tato dūre ṭhitampi ṭhapitaṭṭhānaṃ sallakkhentena adhiṭṭhātabbameva.",
  "tika-vin07t:979_10": "Tatthapi cīvarassa ṭhapitabhāvasallakkhaṇameva pamāṇaṃ.",
  "tika-vin07t:979_11": "Na hi sakkā sabbathā ṭhānaṃ sallakkhetuṃ.",
  "tika-vin07t:979_12": "Ekasmiṃ vihāre ṭhapetvā tato aññasmiṃ ṭhapitanti adhiṭṭhātuṃ na vaṭṭati.",
  "tika-vin07t:979_13": "Keci pana “tathāpi adhiṭṭhite na doso”ti vadanti,",
  "tika-vin07t:979_14": "taṃ aṭṭhakathāya na sameti,",
  "tika-vin07t:979_15": "vīmaṃsitabbaṃ.",
  "tika-vin07t:979_16": "Adhiṭṭhahitvā ṭhapitavatthehīti parikkhāracoḷanāmena adhiṭṭhahitvā ṭhapitavatthehi,",
  "tika-vin07t:979_17": "teneva “imaṃ paccuddharāmī”ti parikkhāracoḷassa paccuddhāraṃ dasseti.",
  "tika-vin07t:979_18": "Etena ca tecīvaradhutaṅgaṃ pariharantena paṃsukūlādivasena laddhaṃ vatthaṃ dasāhabbhantare katvā rajitvā",
  "tika-vin07t:979_19": "pārupituṃ asakkontena parikkhāracoḷavasena adhiṭṭhahitvāva dasāhaṃ atikkametabbaṃ,",
  "tika-vin07t:979_20": "itarathā nissaggiyaṃ hotīti dasseti.",
  "tika-vin07t:979_21": "Teneva “rajitakālato pana paṭṭhāya nikkhipituṃ na vaṭṭati,",
  "tika-vin07t:979_22": "dhutaṅgacoro nāma hotī”ti visuddhimagge vuttaṃ.",
  "tika-vin07t:979_23": "“Puna adhiṭṭhātabbānī”ti idañca saṅghāṭiāditicīvaranāmena adhiṭṭhahitvā paribhuñjitukāmassa vasena vuttaṃ,",
  "tika-vin07t:979_24": "itarassa pana purimādhiṭṭhānameva alanti veditabbaṃ.",
  "tika-vin07t:979_25": "“Puna adhiṭṭhātabba”nti iminā kappabindupi dātabbanti dasseti.",
  "tika-vin07t:980_0": "Baddhasīmāyaṃ avippavāsasīmāsammutisambhavato na tattha dupparihāratāti āha “abaddhasīmāyaṃ dupparihāra”nti.",
  "tika-vin07t:981_0": "Atirittappamāṇāya chedanakaṃ pācittiyanti āha “anatirittappamāṇā”ti.",
  "tika-vin07t:981_1": "Tato paraṃ paccuddharitvā vikappetabbāti vassikamāsato paraṃ adhiṭṭhānaṃ paccuddharitvā vikappetabbā,",
  "tika-vin07t:981_2": "iminā catunnaṃ vassikamāsānaṃ upari adhiṭṭhānaṃ tiṭṭhatīti viññāyati tato paccuddharāyogā.",
  "tika-vin07t:981_3": "Yañca mātikāṭṭhakathāyaṃ “vassikasāṭikā vassānamāsātikkamenāpi,",
  "tika-vin07t:981_4": "kaṇḍupaṭicchādi ābādhavūpasamenāpi adhiṭṭhānaṃ vijahatī”ti vuttaṃ,",
  "tika-vin07t:981_5": "taṃ samantapāsādikāyaṃ natthi.",
  "tika-vin07t:981_6": "Parivāraṭṭhakathāyañca “atthāpatti hemante āpajjati,",
  "tika-vin07t:981_7": "no gimhe”ti ettha idaṃ vuttaṃ “kattikapuṇṇamāsiyā pacchime pāṭipadadivase vikappetvā ṭhapitaṃ vassikasāṭikaṃ nivāsento hemante āpajjati,",
  "tika-vin07t:981_8": "kurundiyaṃ pana ‘kattikapuṇṇamadivase apaccuddharitvā hemante āpajjatī’ti vuttaṃ,",
  "tika-vin07t:981_9": "tampi suvuttaṃ,",
  "tika-vin07t:981_10": "‘catumāsaṃ adhiṭṭhātuṃ tato paraṃ vikappetu’nti hi vutta”nti.",
  "tika-vin07t:981_11": "Tattha mahāaṭṭhakathāyaṃ nivāsanapaccayā dukkaṭaṃ vuttaṃ,",
  "tika-vin07t:981_12": "kurundaṭṭhakathāyaṃ pana apaccuddhārapaccayā,",
  "tika-vin07t:981_13": "tasmā kurundiyaṃ vuttanayenāpi vassikasāṭikā vassānamāsātikkamepi adhiṭṭhānaṃ na vijahatīti paññāyati.",
  "tika-vin07t:981_14": "Adhiṭṭhānavijahanesu ca vassānamāsaābādhānaṃ vigamena vijahanaṃ mātikāṭṭhakathāyampi na uddhaṭaṃ,",
  "tika-vin07t:981_15": "tasmā samantapāsādikāyaṃ āgatanayena yāva paccuddhārā adhiṭṭhānaṃ tiṭṭhatīti gahetabbaṃ.",
  "tika-vin07t:981_16": "Nahānatthāya anuññātattā “vaṇṇabhedamattarattāpi cesā vaṭṭatī”ti vuttaṃ.",
  "tika-vin07t:981_17": "“Dve pana na vaṭṭantī”ti iminā saṅghāṭiādīsu viya dutiye adhiṭṭhānaṃ na ruhati,",
  "tika-vin07t:981_18": "atirekacīvaraṃ hotīti dasseti.",
  "tika-vin07t:981_19": "Mahāpaccariyaṃ cīvaravasena paribhogakiccassa abhāvaṃ sandhāya anāpatti vuttā senāsanaparikkhāratthāya dinnapaccattharaṇe viya.",
  "tika-vin07t:981_20": "Yaṃ pana “paccattharaṇampi adhiṭṭhātabba”nti vuttaṃ,",
  "tika-vin07t:981_21": "taṃ senāsanatthāyevāti niyamitaṃ na hoti navasu cīvaresu gahitattā,",
  "tika-vin07t:981_22": "tasmā attano nāmena adhiṭṭhahitvā nidahitvā parikkhāracoḷaṃ viya yathā tathā viniyujjitabbamevāti gahetabbaṃ.",
  "tika-vin07t:981_23": "Pāvāro kojavoti imesampi paccattharaṇādīnaṃ lokepi voharaṇato senāsanaparikkhāratthāya dinnapaccattharaṇato visuṃ gahaṇaṃ kataṃ.",
  "tika-vin07t:982_0": "“Hīnāyāvattanenā”ti idaṃ antimavatthuṃ ajjhāpajjitvā bhikkhupaṭiññāya ṭhitassa ceva titthiyapakkantassa",
  "tika-vin07t:982_1": "ca bhikkhuniyā ca bhikkhunibhāve nirapekkhatāya gihiliṅgatitthiyaliṅgaggahaṇaṃ sandhāya vuttaṃ.",
  "tika-vin07t:982_2": "Sikkhaṃ apaccakkhāya gihibhāvūpagamanaṃ sandhāya vuttanti keci vadanti,",
  "tika-vin07t:982_3": "taṃ na yuttaṃ tadāpissa upasampannattā,",
  "tika-vin07t:982_4": "cīvarassa ca tassa santakattāvijahanato.",
  "tika-vin07t:982_5": "Pamāṇacīvarassāti pacchimappamāṇaṃ sandhāya vuttaṃ.",
  "tika-vin07t:982_6": "Dve cīvarāni pārupantassāti gāmappavese diguṇaṃ katvā saṅghāṭiyo pārupanaṃ sandhāya vuttaṃ.",
  "tika-vin07t:982_7": "“Esa nayo”ti iminā pamāṇayuttesu yattha katthaci chiddaṃ adhiṭṭhānaṃ vijahatītiādiatthaṃ saṅgaṇhāti.",
  "tika-vin07t:983_0": "Aññaṃ pacchimappamāṇaṃ nāma natthīti sutte āgataṃ natthīti adhippāyo.",
  "tika-vin07t:983_1": "Idāni tameva vibhāvetuṃ “yañhī”tiādi vuttaṃ,",
  "tika-vin07t:983_2": "taṃ na sameti,",
  "tika-vin07t:983_3": "saṅghāṭiādīnaṃ muṭṭhipañcakādiheṭṭhimappamāṇassa sutte anāgatattāti adhippāyo.",
  "tika-vin07t:984_0": "Mahantaṃ vā khuddakaṃ karotīti ettha atimahantaṃ cīvaraṃ muṭṭhipañcakādipacchimappamāṇayuttaṃ katvā samantato",
  "tika-vin07t:984_1": "chindanenāpi vicchindanakāle chijjamānaṭṭhānaṃ chiddasaṅkhyaṃ na gacchati adhiṭṭhānaṃ na vijahati evāti sijjhati,",
  "tika-vin07t:984_2": "“ghaṭetvā chindati,",
  "tika-vin07t:984_3": "na bhijjatī”ti vacanena ca sameti.",
  "tika-vin07t:984_4": "Parikkhāracoḷaṃ pana vikappanupagapacchimappamāṇato ūnaṃ katvā chinnaṃ adhiṭṭhānaṃ vijahati adhiṭṭhānassa anissayattā.",
  "tika-vin07t:984_5": "Tāni puna baddhāni ghaṭitāni adhiṭṭhātabbamevāti veditabbaṃ.",
  "tika-vin07t:984_6": "Keci pana “vassikasāṭikacīvare dvidhā chinne yadipi ekekaṃ khaṇḍaṃ pacchimapacchimappamāṇaṃ pahoti,",
  "tika-vin07t:984_7": "ekasmiṃyeva khaṇḍe adhiṭṭhānaṃ tiṭṭhati, na itare,",
  "tika-vin07t:984_8": "“dve pana na vaṭṭantī”ti vuttattā.",
  "tika-vin07t:984_9": "Nisīdanakaṇḍuppaṭicchādīsupi eseva nayoti vadanti.",
  "tika-vin07t:985_0": "Sammukhe pavattā sammukhāti paccattavacanaṃ,",
  "tika-vin07t:985_1": "tañca vikappanavisesanaṃ,",
  "tika-vin07t:985_2": "tasmā “sammukhe”ti bhummatthe nissakkavacanaṃ katvāpi atthaṃ vadanti,",
  "tika-vin07t:985_3": "abhimukheti attho.",
  "tika-vin07t:985_4": "Atha vā sammukhena attano vācāya eva vikappanā sammukhāvikappanā.",
  "tika-vin07t:985_5": "Parammukhena vikappanā parammukhāvikappanāti karaṇatthenāpi attho daṭṭhabbo,",
  "tika-vin07t:985_6": "ayameva pāḷiyā sameti.",
  "tika-vin07t:985_7": "Sannihitāsannihitabhāvanti āsannadūrabhāvaṃ.",
  "tika-vin07t:985_8": "Ettāvatā nidhetuṃ vaṭṭatīti ettakeneva vikappanākiccassa niṭṭhitattā,",
  "tika-vin07t:985_9": "atirekacīvaraṃ na hotīti dasāhātikkame na nissaggiyaṃ janetīti adhippāyo.",
  "tika-vin07t:985_10": "Paribhuñjituṃ…pe…",
  "tika-vin07t:985_11": "na vaṭṭatīti sayaṃ apaccuddharaṇaṃ paribhuñjane pācittiyaṃ,",
  "tika-vin07t:985_12": "adhiṭṭhāne paresaṃ vissajjane dukkaṭañca sandhāya vuttaṃ.",
  "tika-vin07t:986_0": "Paribhogādayopi vaṭṭantīti paribhogavissajjanaadhiṭṭhānānipi. Api-",
  "tika-vin07t:986_1": "saddena nidhetumpi vaṭṭatīti attho,",
  "tika-vin07t:986_2": "etena ca paccuddhārepi kate cīvarampi vikappitacīvarameva hoti,",
  "tika-vin07t:986_3": "na atirekacīvaraṃ.",
  "tika-vin07t:986_4": "Taṃ pana ticīvarādināmena adhiṭṭhātukāmena adhiṭṭhahitabbaṃ,",
  "tika-vin07t:986_5": "itarena vikappitacīvarameva katvā paribhuñjitabbanti dasseti.",
  "tika-vin07t:986_6": "Keci pana “yaṃ vikappitacīvaraṃ,",
  "tika-vin07t:986_7": "taṃ yāva aparibhogakālā apaccuddharāpetvāva nidahitabbaṃ,",
  "tika-vin07t:986_8": "paribhogakāle pana sampatte paccuddharāpetvā adhiṭṭhahitvā paribhuñjitabbaṃ.",
  "tika-vin07t:986_9": "Yadi hi tato purepi paccuddharāpeyya,",
  "tika-vin07t:986_10": "paccuddhāreneva vikappanāya vigatattā atirekacīvaraṃ nāma hoti,",
  "tika-vin07t:986_11": "dasāhātikkame ca nissaggiyaṃ pācittiyaṃ.",
  "tika-vin07t:986_12": "Tasmā yaṃ aparibhuñjitvāva ṭhapetabbaṃ,",
  "tika-vin07t:986_13": "tadeva vikappetabbaṃ,",
  "tika-vin07t:986_14": "paccuddhāre ca kate antodasāheyeva adhiṭṭhātabbaṃ.",
  "tika-vin07t:986_15": "Yañca aṭṭhakathāyaṃ ‘tato pabhuti paribhogādayopi vaṭṭantī’tiādi vuttaṃ,",
  "tika-vin07t:986_16": "taṃ pāḷiyā virujjhatī”ti vadanti,",
  "tika-vin07t:986_17": "taṃ tesaṃ matimattameva.",
  "tika-vin07t:986_18": "Pāḷiyañhi “antodasāhaṃ adhiṭṭheti,",
  "tika-vin07t:986_19": "vikappetī”ti ca “sāmaṃ cīvaraṃ vikappetvā apaccuddhāraṇaṃ paribhuñjeyya pācittiya”nti ca “anāpatti so vā deti,",
  "tika-vin07t:986_20": "tassa vā vissāsanto paribhuñjatī”ti ca sāmaññato vuttattā,",
  "tika-vin07t:986_21": "aṭṭhakathāyañca “imaṃ cīvaraṃ vā vikappanaṃ vā paccuddharāmī”tiādinā paccuddhāraṃ adassetvā “mayhaṃ santakaṃ",
  "tika-vin07t:986_22": "paribhuñja vā vissajjehi vā”ti evaṃ attano santakattaṃ amocetvāva paribhogādivaseneva paccuddhārassa vuttattā,",
  "tika-vin07t:986_23": "“tato pabhuti paribhogādayopi vaṭṭantī”ti adhiṭṭhānaṃ vināpi visuṃ paribhogassa,",
  "tika-vin07t:986_24": "nidahanassa ca vuttattā vikappanānantarameva paccuddharāpetvā anadhiṭṭhahitvā eva ticīvaravirahitaṃ vikappanārahaṃ cīvaraṃ paribhuñjituṃ,",
  "tika-vin07t:986_25": "nidahituñca idaṃ pāṭekkaṃ vinayakammanti khāyati.",
  "tika-vin07t:986_26": "Apica bahūnaṃ pattānaṃ vikappetuṃ,",
  "tika-vin07t:986_27": "paccuddhāretuñca vuttattā paccuddhārena tesaṃ atirekapattatā dassitāti sijjhati tesu ekasseva adhiṭṭhātabbato.",
  "tika-vin07t:986_28": "Tasmā aṭṭhakathāyaṃ āgatanayeneva gahetabbaṃ.",
  "tika-vin07t:987_0": "Paññattikovido na hotīti evaṃ vikappite “anantarameva evaṃ paccuddharitabba”nti vinayakammaṃ na jānāti.",
  "tika-vin07t:987_1": "Tenāha “na jānāti paccuddharitu”nti,",
  "tika-vin07t:987_2": "imināpi cetaṃ veditabbaṃ “vikappanānantarameva paccuddhāro kātabbo”ti.",
  "tika-vin07t:988_0": "Avisesena vuttavacananti ticīvarādīnaṃ sādhāraṇavacanena vuttavacanaṃ.",
  "tika-vin07t:988_1": "Yaṃ panettha “viruddhaṃ viya dissatī”ti vatvā taṃ virodhāsaṅkaṃ nivattetuṃ “ticīvarasaṅkhepena…pe…",
  "tika-vin07t:988_2": "vikappanāya okāso dinno hotī”ti vuttaṃ,",
  "tika-vin07t:988_3": "taṃ “adhiṭṭheti vikappetī”ti sāmaññato vuttepi ticīvarampi vikappetīti ayamattho na sijjhati,",
  "tika-vin07t:988_4": "“ticīvaraṃ adhiṭṭhātuṃ na vikappetu”nti visesetvā vuttattā.",
  "tika-vin07t:988_5": "Yaṃ pana adhiṭṭhātabbaṃ,",
  "tika-vin07t:988_6": "taṃ adhiṭṭhāti.",
  "tika-vin07t:988_7": "Yaṃ ticīvaravirahitaṃ,",
  "tika-vin07t:988_8": "taṃ vikappetabbaṃ,",
  "tika-vin07t:988_9": "taṃ vikappetīti evamattho sijjhatīti.",
  "tika-vin07t:988_10": "Tasmā ettha pubbāparavirodho na dissati sāmaññavacanassa vuttāvaseseyeva avatiṭṭhanato.",
  "tika-vin07t:988_11": "Yaṃ panettha ticīvarassāpi vikappanavidhiṃ dassetuṃ “ticīvaraṃ ticīvarasaṅkhepenā”tiādi vuttaṃ.",
  "tika-vin07t:988_12": "Tattha ticīvarasaṅkhepena parihariyamānesu ekampi paccuddharitvā vikappetuṃ na vaṭṭati,",
  "tika-vin07t:988_13": "ticīvarato pana ekaṃ vā sakalameva vā apanetvā aparaṃ ticīvaraṃ ticīvarasaṅkhepena pariharitukāmassa",
  "tika-vin07t:988_14": "vā ticīvarādhiṭṭhānaṃ muñcitvā parikkhāracoḷavaseneva sabbacīvaraṃ paribhuñjitukāmassa vā purimaṃ adhiṭṭhitacīvaraṃ",
  "tika-vin07t:988_15": "paccuddharitvā vikappetuṃ vaṭṭatīti evamadhippāyena “ticīvare ekena cīvarena vippavasitukāmo hotī”tiādi",
  "tika-vin07t:988_16": "vuttaṃ siyā,",
  "tika-vin07t:988_17": "iccetaṃ pāḷiyā saddhiṃ sameti.",
  "tika-vin07t:988_18": "Atha punapi tadeva ticīvarādhiṭṭhānena adhiṭṭhātukāmo hutvā vippavāsasukhatthaṃ paccuddharitvā vikappetīti iminā adhippāyena vuttaṃ siyā,",
  "tika-vin07t:988_19": "taṃ “ticīvaraṃ adhiṭṭhātuṃ na vikappetu”nti iminā vacanena na sameti.",
  "tika-vin07t:988_20": "Yadi hi sesacīvarāni viya ticīvarampi paccuddharitvā vikappetabbaṃ siyā,",
  "tika-vin07t:988_21": "“ticīvaraṃ adhiṭṭhātuṃ na vikappetu”nti idaṃ vacanameva niratthakaṃ siyā sesacīvarehi ticīvarassa visesābhāvā.",
  "tika-vin07t:988_22": "Tasmā “vikappetī”ti idaṃ ticīvaravirahitameva sandhāya vuttaṃ.",
  "tika-vin07t:988_23": "Ticīvaraṃ pana vikappetuṃ na vaṭṭatīti viññāyati,",
  "tika-vin07t:988_24": "teneva dutiyakathinasikkhāpadassa anāpattivāre “vikappetī”ti idaṃ na vuttaṃ,",
  "tika-vin07t:988_25": "vīmaṃsitvā yathā pāḷiyā saddhiṃ na virujjhati,",
  "tika-vin07t:988_26": "tathā ettha adhippāyo gahetabbo.",
  "tika-vin07t:989_0": "Tuyhaṃ demītiādīsu pariccattattā manasā asampaṭicchantepi sampadānabhūtasseva santakaṃ hoti,",
  "tika-vin07t:989_1": "so icchitakkhaṇe gahetuṃ labhati.",
  "tika-vin07t:989_2": "Itthannāmassāti parammukhe ṭhitaṃ sandhāya vadati.",
  "tika-vin07t:989_3": "Yassa pana ruccatītiādi ubhohipi pariccattatāya assāmikataṃ sandhāya vuttaṃ.",
  "tika-vin07t:990_0": "“Taṃ na yujjatī”ti idaṃ antodasāhe eva vissāsaggahaṇaṃ sandhāya anāpattivārassa āgatattā,",
  "tika-vin07t:990_1": "idha nissaggiyacīvarassa kappiyabhāvakaraṇatthaṃ lesena gahitattā ca vuttaṃ,",
  "tika-vin07t:990_2": "keci pana “parehi sabhāgena acchinne,",
  "tika-vin07t:990_3": "vissāsaggahite ca puna laddhe doso na dissatī”ti vadanti.",
  "tika-vin07t:990_4": "Anadhiṭṭhānenāti kāyavācāhi kattabbassa akaraṇenāti adhippāyo.",
  "tika-vin07t:990_5": "Cīvarassa attano santakatā,",
  "tika-vin07t:990_6": "jātipamāṇayuttatā,",
  "tika-vin07t:990_7": "chinnapalibodhabhāvo,",
  "tika-vin07t:990_8": "atirekacīvaratā,",
  "tika-vin07t:990_9": "dasāhātikkamoti imānettha pañca aṅgāni.",
  "tika-vin07t:991_0": "Paṭhamakathinasikkhāpadavaṇṇanā niṭṭhitā.",
  "tika-vin07t:992_0": "2. Udositasikkhāpadavaṇṇanā",
  "tika-vin07t:993_0": "473.",
  "tika-vin07t:993_1": "Dutiye avippavāseti avippavāse nipphādetabbe,",
  "tika-vin07t:993_2": "vippavāsadosābhāve sādhetabbe kattabbā sammutīti attho.",
  "tika-vin07t:994_0": "475.",
  "tika-vin07t:994_1": "Paṭisiddhapariyāpannenāti vippavasituṃ paṭisiddhesu tīsu cīvaresu antogadhena,",
  "tika-vin07t:994_2": "ekena ca avayave samudāyopacāraṃ dasseti.",
  "tika-vin07t:995_0": "478- 9.",
  "tika-vin07t:995_1": "Ettāvatāti “parikkhitto”ti iminā.",
  "tika-vin07t:995_2": "“Sabhāyeti liṅgabyattayena sabhā vuttā”ti vatvā puna sayampi “sabhāye”ti iminā voharanto sabhā-",
  "tika-vin07t:995_3": "saddassa pariyāyo sabhāya-",
  "tika-vin07t:995_4": "saddo napuṃsakaliṅgayutto atthīti dasseti.",
  "tika-vin07t:995_5": "“Sabhāyanti liṅgabyattayena sabhā vuttā”ti vā pāṭho.",
  "tika-vin07t:995_6": "Liṅgabyattayena sabhāti ca liṅgantarayutto sabhāsaddapariyāyo sabhāyasaddoti attho.",
  "tika-vin07t:996_0": "Sabhāyaṃ gacchatīti sabhaṃ gacchati.",
  "tika-vin07t:996_1": "Vasitabbaṃ natthīti cīvarahatthapāseyeva vasitabbaṃ natthīti attho.",
  "tika-vin07t:996_2": "Tassāti vīthiyā.",
  "tika-vin07t:996_3": "Sabhāyassa ca dvārassa ca hatthapāsā na vijahitabbanti ettha sabhāyadvārānamantare vīthi gehāpi gahitā eva honti ādipariyosānānaṃ gahitattā.",
  "tika-vin07t:996_4": "Ettha ca dvāravīthigharesu vasantena gāmappavesanasahaseyyādidosaṃ pariharitvā supaṭicchannatādiyutteneva bhavitabbaṃ,",
  "tika-vin07t:996_5": "sabhā pana yadi sabbesaṃ vasanatthāya sālāsadisā katā,",
  "tika-vin07t:996_6": "antarārāme viya yathāsukhaṃ vasituṃ vaṭṭatīti veditabbaṃ.",
  "tika-vin07t:996_7": "Parikkhittatāya ca ekūpacārataṃ,",
  "tika-vin07t:996_8": "aparikkhittatāya nānūpacāratañca nivesanādīsupi atidisanto āha “etenevūpāyenā”tiādi.",
  "tika-vin07t:996_9": "Nivesanādīni bahigāmato sanniviṭṭhāni gahitāni antogāme ṭhitānaṃ gāmaggahaṇeneva gahitattā.",
  "tika-vin07t:996_10": "Sabbatthāti gāmanigamanivesanādīsu pannarasasu.",
  "tika-vin07t:996_11": "Parikkhepādīti ādi-",
  "tika-vin07t:996_12": "saddena aparikkhepasseva gahaṇaṃ,",
  "tika-vin07t:996_13": "na ekakulādīnampi tesaṃ ekūpacāratānānūpacāratānimittatābhāvā.",
  "tika-vin07t:996_14": "Ettha ca satthassa katipāhaṃ katthaci niviṭṭhasseva parikkhepo hoti,",
  "tika-vin07t:996_15": "na gacchantassa.",
  "tika-vin07t:997_0": "482- 7.",
  "tika-vin07t:997_1": "Gāmato bahi issarānaṃ samuddatīrādīsu katabhaṇḍasālā udositoti āha “yānādīna”ntiādi.",
  "tika-vin07t:997_2": "Muṇḍacchadanapāsādoti nātiucco candikaṅgaṇayutto sikharakūṭamālādivirahito pāsādo.",
  "tika-vin07t:998_0": "489.",
  "tika-vin07t:998_1": "Pariyādiyitvāti ajjhottharitvā.",
  "tika-vin07t:998_2": "Nadīparihāroti visuṃgāmādīnaṃ viya nadīparihārassa avuttattā cīvarahatthapāso evāti vadanti,",
  "tika-vin07t:998_3": "aññe pana “iminā aṭṭhakathāvacanena nadīparihāropi visuṃ siddho,",
  "tika-vin07t:998_4": "nadiyā hatthapāso na vijahitabbo”ti vadanti.",
  "tika-vin07t:998_5": "Vihārasīmanti avippavāsasīmaṃ sandhāyāha.",
  "tika-vin07t:998_6": "Ettha ca vihārassa nānākulasantakabhāvepi avippavāsasīmāparicchedabbhantare sabbattha cīvaraavippavāsasambhavato",
  "tika-vin07t:998_7": "tassā padhānattā tattha satthaparihāro na labbhatīti “vihāraṃ gantvā vasitabba”nti vuttaṃ.",
  "tika-vin07t:998_8": "“Satthasamīpe”ti idaṃ yathāvuttaṃ abbhantaraparicchedavasena vuttaṃ.",
  "tika-vin07t:998_9": "Pāḷiyaṃ nānākulassa sattho hoti,",
  "tika-vin07t:998_10": "satthe cīvaraṃ nikkhipitvā hatthapāsā na vijahitabbanti ettha satthahatthapāso gahito.",
  "tika-vin07t:999_0": "490. Ekakulassa khetteti aparikkhittaṃ sandhāya vadati.",
  "tika-vin07t:1000_0": "491- 4.",
  "tika-vin07t:1000_1": "Vihāro nāma upacārasīmā.",
  "tika-vin07t:1000_2": "Tattha yasmiṃ vihāreti tassa antopariveṇādiṃ sandhāya vuttaṃ,",
  "tika-vin07t:1000_3": "ekakulādisantakatā cettha kārāpakānaṃ vasena.",
  "tika-vin07t:1000_4": "Chāyāya phuṭṭhokāsassāti ujukaṃ avakkhittaleḍḍupātabbhantaraṃ sandhāya vadati.",
  "tika-vin07t:1001_0": "Agamanapatheti tadaheva gantvā nivattetuṃ na sakkuṇeyyake samuddamajjhe ye dīpakā,",
  "tika-vin07t:1001_1": "tesūti yojanā.",
  "tika-vin07t:1001_2": "Itarasminti puratthimadisāya cīvare.",
  "tika-vin07t:1001_3": "“Uposathakāle…pe…",
  "tika-vin07t:1001_4": "vaḍḍhatī”ti iminā cīvaravippavāsasattabbhantarato samānasaṃvāsāya sattabbhantarasīmāya accantavisadisataṃ dasseti.",
  "tika-vin07t:1001_5": "Tathā hi bahūsu bhikkhūsu ekato nisīditvā samantā sattabbhantaraparicchedesu yathāsakaṃ cīvaraṃ ṭhapetvā",
  "tika-vin07t:1001_6": "pariharantesu ekekassa bhikkhuno nisinnokāsato paṭṭhāya paccekaṃ sattabbhantarassa paricchedo aññamaññavisadiso",
  "tika-vin07t:1001_7": "anekavidho hoti,",
  "tika-vin07t:1001_8": "na eko parisapariyantato paṭṭhāya animitabbattā.",
  "tika-vin07t:1001_9": "Teneva tattha parisavasena vuḍḍhi,",
  "tika-vin07t:1001_10": "hāni vā na hoti,",
  "tika-vin07t:1001_11": "na evaṃ sattabbhantarasīmāya.",
  "tika-vin07t:1001_12": "Sā hi yojanikāyapi parisapariyantatova paṭṭhāya samantā sattabbhantarapaacchinnā ekāva hoti.",
  "tika-vin07t:1001_13": "Teneva sā parisavasena vaḍḍhati,",
  "tika-vin07t:1001_14": "hāyati ca,",
  "tika-vin07t:1001_15": "tasmā aññāva sattabbhantarasīmā añño sattabbhantarato paricchinno cīvaravippavāsaparihāro abbhokāsoti veditabbaṃ.",
  "tika-vin07t:1001_16": "Yañcettha vattabbaṃ,",
  "tika-vin07t:1001_17": "taṃ khandhake sīmākathāyameva vakkhāma.",
  "tika-vin07t:1002_0": "495.",
  "tika-vin07t:1002_1": "Nadiṃ otaratīti hatthapāsaṃ muñcitvā otarati.",
  "tika-vin07t:1002_2": "Bahigāme ṭhapetvāti apārupitabbatāya vuttaṃ.",
  "tika-vin07t:1002_3": "Vinayakammaṃ kātabbanti uttarāsaṅge ca bahigāme ṭhapitasaṅghāṭiyañca paṭhamaṃ vinayakammaṃ katvā pacchā uttarāsaṅgaṃ nivāsetvā antaravāsake kātabbaṃ.",
  "tika-vin07t:1002_4": "Ettha ca bahigāme ṭhapitassāpi vinayakammavacanato parammukhāpi ṭhitaṃ vissajjituṃ,",
  "tika-vin07t:1002_5": "nissaṭṭhaṃ dātuñca vaṭṭatīti veditabbaṃ.",
  "tika-vin07t:1002_6": "Daharānaṃ gamane saussāhattā “nissayo pana na paṭippassambhatī”ti vuttaṃ.",
  "tika-vin07t:1002_7": "Muhuttaṃ…pe…",
  "tika-vin07t:1002_8": "paṭippassambhatīti saussāhatte gamanassa upacchinnattā vuttaṃ.",
  "tika-vin07t:1002_9": "Tesaṃ pana purāruṇāva uṭṭhahitvā saussāhena gacchantānaṃ aruṇe antarā uṭṭhitepi na paṭippassambhati “yāva aruṇuggamanā sayantī”ti vuttattā.",
  "tika-vin07t:1002_10": "Teneva “gāmaṃ pavisitvā…pe…",
  "tika-vin07t:1002_11": "na paṭippassambhatī”ti vuttaṃ.",
  "tika-vin07t:1002_12": "Aññamaññassa vacanaṃ aggahetvātiādimhi saussāhattā gamanakkhaṇe paṭippassaddhi na vuttā.",
  "tika-vin07t:1002_13": "Dhenubhayenāti taruṇavacchagāvīnaṃ abhidhāvitvā siṅgena paharaṇabhayena.",
  "tika-vin07t:1002_14": "Nissayo ca paṭippassambhatīti ettha dhenubhayādīhi ṭhitānaṃ yāva bhayavūpasamā ṭhātabbato “antoaruṇeyeva gamissāmī”ti niyametuṃ asakkuṇeyyattā vuttaṃ.",
  "tika-vin07t:1002_15": "Yattha pana evaṃ niyametuṃ sakkā,",
  "tika-vin07t:1002_16": "tattha antarāruṇe uggatepi nissayo na paṭippassambhati bhesajjatthāya gāmappaviṭṭhadaharānaṃ viya.",
  "tika-vin07t:1002_17": "Antosīmāyaṃ gāmanti avippavāsasīmāsammutito pacchā patiṭṭhāpitagāmaṃ sandhāya vadati gāmañca gāmūpacārañca ṭhapetvā sammannitabbato.",
  "tika-vin07t:1002_18": "Paviṭṭhānanti ācariyantevāsikānaṃ visuṃ visuṃ gatānaṃ avippavāsasīmattā neva cīvarāni nissaggiyāni honti,",
  "tika-vin07t:1002_19": "saussāhatāya nissayo na paṭippassambhati.",
  "tika-vin07t:1002_20": "Antarāmaggeti dhammaṃ sutvā āgacchantānaṃ antarāmagge.",
  "tika-vin07t:1003_0": "“Idha apaccuddharaṇa”nti iminā adhiṭṭhānavikappanāni viya paccuddharaṇampi kāyena vā vācāya vā kattabbanti dasseti.",
  "tika-vin07t:1003_1": "Kāyavācāhi kattabbassa akaraṇatoti idaṃ kāyavācāsamuṭṭhānaṃ vuttaṃ.",
  "tika-vin07t:1003_2": "Adhiṭṭhitaticīvaratā,",
  "tika-vin07t:1003_3": "anatthatakathinatā,",
  "tika-vin07t:1003_4": "aladdhasammutitā,",
  "tika-vin07t:1003_5": "rattivippavāsoti imānettha cattāri aṅgāni.",
  "tika-vin07t:1004_0": "Udositasikkhāpadavaṇṇanā niṭṭhitā.",
  "tika-vin07t:1005_0": "3. Tatiyakathinasikkhāpadavaṇṇanā",
  "tika-vin07t:1006_0": "497.",
  "tika-vin07t:1006_1": "Tatiye pāḷiyaṃ cīvarapaccāsā nikkhipitunti cīvarapaccāsāya satiyā nikkhipitunti attho.",
  "tika-vin07t:1006_2": "Niṭṭhitacīvarasmiṃ bhikkhunāti ettha dutiyakathine viya sāmivaseneva karaṇavacanassa attho veditabbo.",
  "tika-vin07t:1007_0": "499- 500.",
  "tika-vin07t:1007_1": "Tuyhaṃ dammīti dinnanti “tuyhaṃ, bhante,",
  "tika-vin07t:1007_2": "akālacīvaraṃ dammī”ti evaṃ dinnaṃ,",
  "tika-vin07t:1007_3": "etampi kāle ādissa dinnaṃ nāma hotīti adhippāyo.",
  "tika-vin07t:1007_4": "Idaṃ pana aṭṭhakathāvacanaṃ,",
  "tika-vin07t:1007_5": "pāḷiyaṃ “kālepi ādissa dinna”nti idañca “akālacīvara”nti vacanasāmaññato labbhamānaṃ sabbampi dassetuṃ",
  "tika-vin07t:1007_6": "atthuddhāravasena vuttaṃ paṭhamaaniyate sotassa raho viya.",
  "tika-vin07t:1007_7": "Saṅghassa hi kālepi ādissa dinnaṃ akāle uppannacīvaraṃ viya sammukhībhūtehi vutthavassehi,",
  "tika-vin07t:1007_8": "avutthavassehi ca sabbehipi bhājetabbatāsāmaññena akālacīvaraṃ nāma hotīti dassanatthaṃ atthuddhāravasena pāḷiyaṃ “kālepi ādissa dinna”nti vuttaṃ,",
  "tika-vin07t:1007_9": "na pana “tato bhājetvā laddhacīvarampi akāle laddhacīvarampi vutthavassānaṃ ekamāsaparihāraṃ,",
  "tika-vin07t:1007_10": "pañcamāsaparihāraṃ vā na labhati,",
  "tika-vin07t:1007_11": "paccāsācīvare asati dasāhaparihārameva labhatī”ti dassanatthaṃ vuttaṃ,",
  "tika-vin07t:1007_12": "aṭṭhakathāyampi “ādissa dinna”nti vacanasāmaññato labbhamānaṃ sabbaṃ atthuddhāravasena dassetuṃ “ekapuggalassa",
  "tika-vin07t:1007_13": "vā idaṃ tuyhaṃ dammīti dinna”nti vuttaṃ,",
  "tika-vin07t:1007_14": "na pana tathāladdhaṃ vā akāle laddhaṃ vā anatthatakathinānaṃ dasāhabbhantare adhiṭṭhātabbanti dassetunti",
  "tika-vin07t:1007_15": "veditabbaṃ itarathā pāḷiaṭṭhakathāhi virujjhanato.",
  "tika-vin07t:1007_16": "Tathā hi accekacīvarasikkhāpade akāle uppannampi accekacīvaraṃ “yāvacīvarakālasamayaṃ nikkhipitabba”nti vuttaṃ,",
  "tika-vin07t:1007_17": "tassa aṭṭhakathāyañca “pavāraṇamāsassa juṇhapakkhapañcamiyaṃ uppannassa accekacīvarassa anatthate kathine ekādasadivasādhiko māso,",
  "tika-vin07t:1007_18": "atthate kathine ekādasadivasādhikā pañca māsā ca parihāro vutto,",
  "tika-vin07t:1007_19": "tameva parihāraṃ sandhāya ‘chaṭṭhito paṭṭhāya pana uppannaṃ anaccekacīvarampi paccuddharitvā ṭhapitacīvarampi etaṃ parihāraṃ labhatiyevā’ti vuttaṃ.",
  "tika-vin07t:1007_20": "Tasmā kālepi akālepi ca yathātathā laddhaṃ atirekacīvaraṃ vutthavassānaṃ ekamāsaṃ,",
  "tika-vin07t:1007_21": "pañcamāsaṃ vā yathārahaṃ parihāraṃ labhati evāti gahetabbaṃ.",
  "tika-vin07t:1008_0": "Evaṃ pana avatvā padabhājanaṃ vuttanti sambandho.",
  "tika-vin07t:1008_1": "Tattha evanti yaṃ aṭṭhakathāyaṃ “tato ce uttarī”ti imassa māsaparamato uttarīti attho vutto,",
  "tika-vin07t:1008_2": "taṃ parāmasati.",
  "tika-vin07t:1008_3": "Padabhājaniyaṃ evamatthaṃ avatvā aññathā attho vuttoti adhippāyo.",
  "tika-vin07t:1008_4": "Tāva uppannaṃ paccāsācīvaranti paccattavacanaṃ.",
  "tika-vin07t:1008_5": "“Mūlacīvara”nti idaṃ upayogavacanaṃ.",
  "tika-vin07t:1008_6": "Attano gatikaṃ karotīti anantarā dutiyadivasādīsu uppannaṃ paccāsācīvaraṃ māsaparamaṃ mūlacīvaraṃ ṭhapetuṃ",
  "tika-vin07t:1008_7": "adatvā attano dasāhaparamatāya eva patiṭṭhāpetīti attano gatikaṃ karotīti.",
  "tika-vin07t:1008_8": "Tato uddhaṃ mūlacīvaranti ettha pana mūlacīvaranti paccattavacanaṃ.",
  "tika-vin07t:1008_9": "Tañhi vīsatimadivasato uddhaṃ dvāvīsatimadivasādīsu uppannaṃ paccāsācīvaraṃ attanā saddhiṃ ekato sibbetvā",
  "tika-vin07t:1008_10": "ghaṭitaṃ dasāhaparamaṃ gantuṃ adatvā navāhaparamatādivasena attano gatikaṃ karoti,",
  "tika-vin07t:1008_11": "ekato asibbetvā visuṃ ṭhapitaṃ pana paccāsācīvaraṃ dasāhaparamameva.",
  "tika-vin07t:1009_0": "Pāḷiyaṃ dasāhāti dasāhena.",
  "tika-vin07t:1009_1": "Ekādase uppannetiādīsu ekādasāhe uppannetiādinā attho,",
  "tika-vin07t:1009_2": "ayameva vā pāṭho gahetabbo.",
  "tika-vin07t:1009_3": "Ekavīse uppanne…pe…",
  "tika-vin07t:1009_4": "navāhā kāretabbantiādi paccāsācīvarassa uppannadivasaṃ ṭhapetvā vuttaṃ.",
  "tika-vin07t:1009_5": "Teneva “tiṃse…pe…",
  "tika-vin07t:1009_6": "tadaheva adhiṭṭhātabba”nti vuttaṃ.",
  "tika-vin07t:1009_7": "“Aññaṃ paccāsācīvaraṃ…pe…",
  "tika-vin07t:1009_8": "kāretabba”nti idaṃ satiyā eva paccāsāya vuttaṃ.",
  "tika-vin07t:1009_9": "Sace pana “ito paṭṭhāya cīvaraṃ na labhissāmī”ti icchitaṭṭhānato paccāsāya upacchinnāya aññatthāpi yena kenaci upāyena paccāsaṃ uppādeti,",
  "tika-vin07t:1009_10": "mūlacīvaraṃ na adhiṭṭhātabbaṃ,",
  "tika-vin07t:1009_11": "sabbathā paccāsāya upacchinnāya dasāhātikkantaṃ mūlacīvaraṃ tadaheva adhiṭṭhātabbaṃ.",
  "tika-vin07t:1009_12": "Paccāsācīvarampi parikkhāracoḷaṃ adhiṭṭhātabbanti paṭhamataraṃ uppannaṃ visabhāgaṃ sandhāya vadati.",
  "tika-vin07t:1009_13": "Aññamaññanti aññaṃ aññaṃ,",
  "tika-vin07t:1009_14": "ayameva vā pāṭho.",
  "tika-vin07t:1009_15": "Aṅgaṃ panettha paṭhamakathine vuttasadisameva.",
  "tika-vin07t:1009_16": "Kevalañhi tattha dasāhātikkamo,",
  "tika-vin07t:1009_17": "idha māsātikkamoti ayaṃ viseso.",
  "tika-vin07t:1010_0": "Tatiyakathinasikkhāpadavaṇṇanā niṭṭhitā.",
  "tika-vin07t:1011_0": "4. Purāṇacīvarasikkhāpadavaṇṇanā",
  "tika-vin07t:1012_0": "503- 5.",
  "tika-vin07t:1012_1": "Catutthe pāḷiyaṃ bhattavissagganti bhattassa udare vissajjanaṃ,",
  "tika-vin07t:1012_2": "pavesanaṃ ajjhoharaṇaṃ bhattakiccanti attho,",
  "tika-vin07t:1012_3": "bhojanapariyosānena bhattassa vissajjanantipi vadanti.",
  "tika-vin07t:1012_4": "Tattha nāma tvanti so nāma tvaṃ,",
  "tika-vin07t:1012_5": "tāya nāma tvanti vā attho.",
  "tika-vin07t:1012_6": "Pitā ca mātā ca pitaro,",
  "tika-vin07t:1012_7": "pitūnaṃ pitā ca mātā ca pitāmahā,",
  "tika-vin07t:1012_8": "te eva yugaḷaṭṭhena yugo,",
  "tika-vin07t:1012_9": "tasmā yāva sattamā pitāmahayugā pitāmahāvaṭṭāti evamettha attho daṭṭhabbo.",
  "tika-vin07t:1012_10": "Evañhi pitāmahaggahaṇena mātāmaho ca pitāmahī mātāmahī ca gahitāva honti.",
  "tika-vin07t:1012_11": "Sattamayugato paraṃ “aññātakā”ti veditabbaṃ.",
  "tika-vin07t:1012_12": "Yāti bhikkhunī.",
  "tika-vin07t:1012_13": "Pitu mātā pitāmahī,",
  "tika-vin07t:1012_14": "mātu pitā mātāmaho.",
  "tika-vin07t:1013_0": "Payoge payoge bhikkhussa dukkaṭanti “dhovā”ti āṇāpanavācāya ekāya eva tadanuguṇassa sabbassāpi payogassa āṇattattā vuttaṃ.",
  "tika-vin07t:1014_0": "506.",
  "tika-vin07t:1014_1": "Tadavinābhāvato dhovanassa “kāyavikāraṃ katvā”ti ca “antodvādasahatthe”ti ca vuttattā kāyena dhovāpetukāmataṃ",
  "tika-vin07t:1014_2": "appakāsetvā dānakhipanapesanādiṃ karontassa ca dvādasahatthaṃ upacāraṃ muñcitvā bahi ṭhatvā kāyavācāhi",
  "tika-vin07t:1014_3": "āṇāpetvā khipanapesanādiṃ karontassa ca anāpatti eva.",
  "tika-vin07t:1015_0": "Ekena vatthunāti paṭhamakatena.",
  "tika-vin07t:1015_1": "Pañcasatāni pamāṇaṃ etāsanti pañcasatā.",
  "tika-vin07t:1015_2": "Bhikkhubhāvato parivattaliṅgāpi bhikkhunī bhikkhūnaṃ santike ekatoupasampannā eva.",
  "tika-vin07t:1016_0": "507.",
  "tika-vin07t:1016_1": "Tāvakālikaṃ gahetvāti attanā katipāhaṃ pārupanādiatthāya tāvakālikaṃ yācitvā.",
  "tika-vin07t:1016_2": "Purāṇacīvaratā,",
  "tika-vin07t:1016_3": "upacāre ṭhatvā aññātikāya bhikkhuniyā āṇāpanaṃ,",
  "tika-vin07t:1016_4": "tassā dhovāpanādīni cāti imānettha tīṇi aṅgāni.",
  "tika-vin07t:1017_0": "Purāṇacīvarasikkhāpadavaṇṇanā niṭṭhitā.",
  "tika-vin07t:1018_0": "5. Cīvarapaṭiggahaṇasikkhāpadavaṇṇanā",
  "tika-vin07t:1019_0": "508.",
  "tika-vin07t:1019_1": "Pañcame apaññatte sikkhāpadeti gaṇamhā ohīyanasikkhāpade apaññatte.",
  "tika-vin07t:1019_2": "Koṭṭhāsasampattīti kesādipañcakoṭṭhāsānaṃ kalyāṇatā.",
  "tika-vin07t:1019_3": "Hatthataleyeva dassetvāti hatthatalato sesakāyassa adassanaṃ dīpeti.",
  "tika-vin07t:1020_0": "510.",
  "tika-vin07t:1020_1": "Vihatthatāyāti vihatatāya,",
  "tika-vin07t:1020_2": "amissitatāya apaṭisaraṇatāyāti attho.",
  "tika-vin07t:1020_3": "Tenāha “samabhitunnattā”ti,",
  "tika-vin07t:1020_4": "byadhitattāti attho.",
  "tika-vin07t:1020_5": "Parivattetabbaṃ parivattaṃ,",
  "tika-vin07t:1020_6": "tadeva pārivattakaṃ,",
  "tika-vin07t:1020_7": "parivattetvā diyyamānanti attho.",
  "tika-vin07t:1021_0": "Purimasikkhāpade viya idha dvādasahattho upacāraniyamo natthīti āha “upacāraṃ muñcitvā”ti.",
  "tika-vin07t:1021_1": "Aññatra pārivattakāti yaṃ antamaso harīṭakakhaṇḍampi datvā vā “dassāmī”ti ābhogaṃ katvā vā parivattakaṃ gaṇhāti,",
  "tika-vin07t:1021_2": "taṃ ṭhapetvā.",
  "tika-vin07t:1021_3": "“Taṃ acittakabhāvena na sametī”ti iminā ñātibhāvājānanādīsu viya bhikkhunībhāvājānanādivasenāpi acittakataṃ pakāseti.",
  "tika-vin07t:1022_0": "513- 4.",
  "tika-vin07t:1022_1": "Tikañca taṃ pācittiyañcāti tikapācittiyaṃ,",
  "tika-vin07t:1022_2": "pācittiyatikanti attho.",
  "tika-vin07t:1022_3": "Pattatthavikādīti anadhiṭṭhānupagaṃ sandhāya vadati.",
  "tika-vin07t:1022_4": "Ko pana vādo pattatthavikādīsūti mahatiyāpi tāva bhisicchaviyā anadhiṭṭhānupagattā anāpatti,",
  "tika-vin07t:1022_5": "vikappanupagapacchimappamāṇavirahitatāya anadhiṭṭhātabbesu kimeva vattabbanti dasseti.",
  "tika-vin07t:1022_6": "Pattatthavikādīni pana vikappanupagapacchimāni gaṇhituṃ na vaṭṭati eva.",
  "tika-vin07t:1022_7": "Paṭiggahaṇaṃ kiriyā,",
  "tika-vin07t:1022_8": "aparivattanaṃ akiriyā.",
  "tika-vin07t:1022_9": "Vikappanupagacīvaratā,",
  "tika-vin07t:1022_10": "pārivattakābhāvo,",
  "tika-vin07t:1022_11": "aññātikāya hatthato gahaṇanti imānettha tīṇi aṅgāni.",
  "tika-vin07t:1023_0": "Cīvarapaṭiggahaṇasikkhāpadavaṇṇanā niṭṭhitā.",
  "tika-vin07t:1024_0": "6. Aññātakaviññattisikkhāpadavaṇṇanā",
  "tika-vin07t:1025_0": "515.",
  "tika-vin07t:1025_1": "Chaṭṭhe paṭu eva paṭṭo.",
  "tika-vin07t:1025_2": "Pāḷiyaṃ dhammanimantanāti samaṇesu vattabbācāradhammamattavasena nimantanā,",
  "tika-vin07t:1025_3": "dātukāmatāya katanimantanā na hotīti attho.",
  "tika-vin07t:1025_4": "Teneva “viññāpessatī”ti vuttaṃ.",
  "tika-vin07t:1025_5": "Aññātakaappavāritato hi viññatti nāma hoti.",
  "tika-vin07t:1026_0": "517.",
  "tika-vin07t:1026_1": "“Tiṇena vā paṇṇena vā paṭicchādetvā āgantabba”nti iminā bhūtagāmavikopanaṃ anuññātanti āha “neva bhūtagāmapātabyatāyā”tiādi.",
  "tika-vin07t:1026_2": "Paṭhamaṃ suddhacittena liṅgaṃ gahetvā pacchā laddhiṃ gaṇhantopi titthiyapakkantako evāti āha “nivāsetvāpi laddhi na gahetabbā”ti.",
  "tika-vin07t:1027_0": "Yaṃ āvāsaṃ paṭhamaṃ upagacchatīti etthāpi vihāracīvarādiatthāya pavisantenapi tiṇādīhi paṭicchādetvāva gantabbaṃ,",
  "tika-vin07t:1027_1": "na tveva naggena āgantabbanti sāmaññato dukkaṭassa vuttattā.",
  "tika-vin07t:1027_2": "Cimilikāhīti paṭapilotikāhi.",
  "tika-vin07t:1027_3": "Paribhogenevāti aññaṃ cīvaraṃ alabhitvā paribhuñjanena.",
  "tika-vin07t:1027_4": "Paribhogajiṇṇanti yathā taṃ cīvaraṃ paribhuñjiyamānaṃ obhaggavibhaggatāya asāruppaṃ hoti,",
  "tika-vin07t:1027_5": "evaṃ jiṇṇaṃ.",
  "tika-vin07t:1028_0": "521.",
  "tika-vin07t:1028_1": "Aññassatthāyāti etthāpi “ñātakānaṃ pavāritāna”nti idaṃ anuvattati evāti āha “attano ñātakapavārite”tiādi.",
  "tika-vin07t:1028_2": "Idha pana aññassa acchinnanaṭṭhacīvarassa atthāya aññātakaappavārite viññāpentassa nissaggiyena anāpattīti attho gahetabbo,",
  "tika-vin07t:1028_3": "itarathā “ñātakānaṃ pavāritāna”nti iminā viseso na bhaveyya.",
  "tika-vin07t:1028_4": "Teneva anantarasikkhāpade vakkhati “aṭṭhakathāsu pana ñātakaparivātaṭṭhāne…pe…",
  "tika-vin07t:1028_5": "pamāṇameva vaṭṭatīti vuttaṃ,",
  "tika-vin07t:1028_6": "taṃ pāḷiyā na sametī”ti ca “yasmā panidaṃ sikkhāpadaṃ aññassatthāya viññāpanavatthusmiṃyeva paññattaṃ,",
  "tika-vin07t:1028_7": "tasmā idha ‘aññassatthāyā’ti na vutta”nti ca.",
  "tika-vin07t:1028_8": "Vikappanupagacīvaratā,",
  "tika-vin07t:1028_9": "samayābhāvo,",
  "tika-vin07t:1028_10": "aññātakaviññatti,",
  "tika-vin07t:1028_11": "tāya paṭilābhoti imānettha cattāri aṅgāni.",
  "tika-vin07t:1029_0": "Aññātakaviññattisikkhāpadavaṇṇanā niṭṭhitā.",
  "tika-vin07t:1030_0": "7. Tatuttarisikkhāpadavaṇṇanā",
  "tika-vin07t:1031_0": "522- 524.",
  "tika-vin07t:1031_1": "Sattame pāḷiyaṃ paggāhikasālanti dussāpaṇaṃ.",
  "tika-vin07t:1031_2": "Tañhi vāṇijakehi dussāni paggahetvā dassanaṭṭhānatāya “paggāhikasālā”ti vuccati.",
  "tika-vin07t:1031_3": "Assa cīvarassāti sāditabbacīvarassa.",
  "tika-vin07t:1031_4": "“Ticīvarikenā”ti iminā acchinnaticīvarato aññassa vihārādīsu nihitassa cīvarassa abhāvaṃ dasseti.",
  "tika-vin07t:1031_5": "Yadi bhaveyya,",
  "tika-vin07t:1031_6": "viññāpetuṃ na vaṭṭeyya.",
  "tika-vin07t:1031_7": "Tāvakālikaṃ nivāsetvā attano cīvaraṃ gāhetabbaṃ,",
  "tika-vin07t:1031_8": "tāvakālikampi alabhantassa bhūtagāmavikopanaṃ katvā tiṇapaṇṇehi chadanaṃ viya viññāpanampi vaṭṭati eva.",
  "tika-vin07t:1031_9": "Aññenāti acchinnaasabbacīvarena.",
  "tika-vin07t:1031_10": "Dve naṭṭhānīti adhikārato vuttaṃ “dve sāditabbānī”ti.",
  "tika-vin07t:1032_0": "526.",
  "tika-vin07t:1032_1": "Pāḷiyā na sametīti “anāpatti ñātakānaṃ pavāritāna”nti imāya pāḷiyā na sameti tatuttariviññāpanaāpattippasaṅge eva vuttattā.",
  "tika-vin07t:1032_2": "“Aññassatthāyāti na vutta”nti idaṃ aññassatthāya tatuttari viññāpane nissaggiyaṃ pācittiyaṃ hotīti imamatthaṃ dīpeti,",
  "tika-vin07t:1032_3": "tañca pācittiyaṃ yesaṃ atthāya viññāpeti,",
  "tika-vin07t:1032_4": "tesaṃ vā siyā,",
  "tika-vin07t:1032_5": "viññāpakasseva vā,",
  "tika-vin07t:1032_6": "na tāva tesaṃ tehi aviññāpitattā,",
  "tika-vin07t:1032_7": "nāpi viññāpakassa attānaṃ uddissa aviññāpitattā.",
  "tika-vin07t:1032_8": "Tasmā aññassatthāya viññāpentassāpi nissaggiyaṃ pācittiyaṃ na dissati.",
  "tika-vin07t:1032_9": "Pāḷiyaṃ pana imassa sikkhāpadassa attano sādiyanapaṭibaddhatāvasena pavattattā “aññassatthāyā”ti anāpattivāre na vuttanti vadanti,",
  "tika-vin07t:1032_10": "tañca yuttaṃ viya dissati,",
  "tika-vin07t:1032_11": "vīmaṃsitvā gahetabbaṃ.",
  "tika-vin07t:1032_12": "Tatuttaricīvaratā,",
  "tika-vin07t:1032_13": "acchinnādikāraṇatā,",
  "tika-vin07t:1032_14": "aññātakaviññatti,",
  "tika-vin07t:1032_15": "tāya ca paṭilābhoti imānettha cattāri aṅgāni.",
  "tika-vin07t:1033_0": "Tatuttarisikkhāpadavaṇṇanā niṭṭhitā.",
  "tika-vin07t:1034_0": "8. Paṭhamaupakkhaṭasikkhāpadavaṇṇanā",
  "tika-vin07t:1035_0": "528- 531.",
  "tika-vin07t:1035_1": "Aṭṭhame yo kattāti dāyakaṃ sandhāya vuttaṃ.",
  "tika-vin07t:1035_2": "Paṭo eva paṭako.",
  "tika-vin07t:1035_3": "“Appagghaṃ cetāpetī”ti idaṃ nissaggiyapācittiyā anāpattiṃ sandhāya vuttaṃ,",
  "tika-vin07t:1035_4": "viññattipaccayā pana dukkaṭameva.",
  "tika-vin07t:1035_5": "“Pubbe appavārito”ti hi sutte viññattikāraṇaṃ vuttaṃ.",
  "tika-vin07t:1035_6": "Mātikāṭṭhakathāyampi “cīvare bhiyyokamyatā,",
  "tika-vin07t:1035_7": "aññātakaviññatti,",
  "tika-vin07t:1035_8": "tāya ca paṭilābhoti imānettha tīṇi aṅgānī”ti aññātakaviññattitā pakāsitā,",
  "tika-vin07t:1035_9": "keci pana “dāyakena dātukāmomhīti attano santike avuttepi yadagghanakaṃ so dātukāmo,",
  "tika-vin07t:1035_10": "tadagghanakaṃ āharāpetuṃ vaṭṭati evā”ti vadanti,",
  "tika-vin07t:1035_11": "taṃ rājasikkhāpadaṭṭhakathāyapi na sameti,",
  "tika-vin07t:1035_12": "dūtena vā dāyakena vā “āyasmantaṃ uddissa cīvaracetāpannaṃ ābhata”nti ārocitepi mukhavevaṭiyakappiyakārakādīnaṃ",
  "tika-vin07t:1035_13": "santikā āharāpanassa tattha paṭikkhittattā.",
  "tika-vin07t:1035_14": "Vuttañhi tattha “ime dve aniddiṭṭhakappiyakārakā nāma,",
  "tika-vin07t:1035_15": "etesu aññātakaappavāritesu viya paṭipajjitabbaṃ…pe…",
  "tika-vin07t:1035_16": "na kiñci vattabbā.",
  "tika-vin07t:1035_17": "Desanāmattameva cetaṃ ‘dūtena cīvaracetāpannaṃ pahiṇeyyā’ti sayaṃ āharitvāpi piṇḍapātādīnaṃ atthāya dadantesupi eseva nayo”ti.",
  "tika-vin07t:1035_18": "Mukhavevaṭiyakappiyakārakādayo hi dāyakena pariccattepi vatthumhi “asukassa santike cīvarapiṇḍapātādiṃ",
  "tika-vin07t:1035_19": "gaṇhathā”ti aniddiṭṭhattā eva “na kiñci vattabbā”ti vuttaṃ,",
  "tika-vin07t:1035_20": "na pana tassa vatthuno mukhavevaṭiyādīnaṃ santakattā,",
  "tika-vin07t:1035_21": "tasmā idhāpi dāyakena vā dūtena vā “yaṃ icchatha,",
  "tika-vin07t:1035_22": "taṃ vadathā”ti appavāritassa vadato dukkaṭameva.",
  "tika-vin07t:1035_23": "Agghavaḍḍhanakanti cīvare agghavaḍḍhanakaṃ nissāya pavattaṃ idaṃ sikkhāpadaṃ,",
  "tika-vin07t:1035_24": "na piṇḍapātādīsu tesu agghavaḍḍhanassa dukkaṭamattattā,",
  "tika-vin07t:1035_25": "paṇītapiṇḍapāte suddhikapācittiyattā cāti gahetabbaṃ.",
  "tika-vin07t:1035_26": "Teneva “cīvare bhiyyokamyatā”ti aṅgaṃ vuttaṃ.",
  "tika-vin07t:1036_0": "Paṭhamaupakkhaṭasikkhāpadavaṇṇanā niṭṭhitā.",
  "tika-vin07t:1037_0": "9. Dutiyaupakkhaṭasikkhāpadavaṇṇanā",
  "tika-vin07t:1038_0": "533.",
  "tika-vin07t:1038_1": "Navame pāḷiyaṃ paccekacīvaracetāpannāti paccekaṃ niyametvā cīvaracetāpannā,",
  "tika-vin07t:1038_2": "ekekena visuṃ visuṃ niyamitā cīvaracetāpannāti attho.",
  "tika-vin07t:1038_3": "Ubhova santā ekenāti ubho ekatova santā,",
  "tika-vin07t:1038_4": "ubho ekato hutvāti attho.",
  "tika-vin07t:1039_0": "Dutiyaupakkhaṭasikkhāpadavaṇṇanā niṭṭhitā.",
  "tika-vin07t:1040_0": "10. Rājasikkhāpadavaṇṇanā",
  "tika-vin07t:1041_0": "537.",
  "tika-vin07t:1041_1": "Dasame “ajjaṇho”ti “ajja no”ti vattabbe ha-",
  "tika-vin07t:1041_2": "kārāgamaṃ, na-",
  "tika-vin07t:1041_3": "kārassa ca ṇa-",
  "tika-vin07t:1041_4": "kāraṃ katvā vuttoti āha “ajja ekadivasaṃ amhāka”nti.",
  "tika-vin07t:1042_0": "538- 9.",
  "tika-vin07t:1042_1": "Yaṃ vuttaṃ mātikāṭṭhakathāyaṃ “iminā cīvaracetāpannena cīvaraṃ cetāpetvā itthannāmaṃ bhikkhuṃ cīvarena",
  "tika-vin07t:1042_2": "acchādehīti idaṃ āgamanasuddhiṃ dassetuṃ vuttaṃ,",
  "tika-vin07t:1042_3": "sace hi ‘idaṃ itthannāmassa bhikkhuno dehī’ti peseyya,",
  "tika-vin07t:1042_4": "āgamanassa asuddhattā akappiyavatthuṃ ārabbha bhikkhunā kappiyakārakopi niddisitabbo na bhaveyyā”ti,",
  "tika-vin07t:1042_5": "taṃ nissaggiyavatthudukkaṭavatthubhūtaṃ akappiyacīvaracetāpannaṃ “asukassa bhikkhuno dehī”ti evaṃ āgamanasuddhiyā asati,",
  "tika-vin07t:1042_6": "sikkhāpade āgatanayena dūtavacane ca asuddhe sabbathā paṭikkhepo eva kātuṃ vaṭṭati,",
  "tika-vin07t:1042_7": "na pana “cīvarañca kho mayaṃ paṭiggaṇhāmā”ti vattuṃ,",
  "tika-vin07t:1042_8": "tadanusārena na veyyāvaccakarañca niddisituṃ āgamanadūtavacanānaṃ ubhinnaṃ asuddhattā.",
  "tika-vin07t:1042_9": "Pāḷiyaṃ āgatanayena pana āgamanasuddhiyā sati dūtavacane asuddhepi sikkhāpade āgatanayena sabbaṃ kātuṃ vaṭṭatīti dassanatthaṃ vuttaṃ.",
  "tika-vin07t:1042_10": "Tena ca yathā dūtavacanāsuddhiyampi āgamane suddhe veyyāvaccakarampi niddisituṃ vaṭṭati,",
  "tika-vin07t:1042_11": "evaṃ āgamanāsuddhiyampi dūtavacane suddhe vaṭṭati evāti ayamattho atthato siddhova hoti,",
  "tika-vin07t:1042_12": "ubhayasuddhiyaṃ vattabbameva natthīti ubhayāsuddhipakkhameva sandhāya mātikāṭṭhakathāyaṃ “kappiyakārakopi",
  "tika-vin07t:1042_13": "niddisitabbo na bhaveyyā”ti vuttanti veditabbaṃ.",
  "tika-vin07t:1043_0": "Yaṃ panettha sāratthadīpaniyaṃ “āgamanassa suddhiyā vā asuddhiyā vā visesappayojanaṃ na dissatī”tiādi vuttaṃ,",
  "tika-vin07t:1043_1": "taṃ mātikāṭṭhakathāvacanassa adhippāyaṃ asallakkhetvā vuttaṃ yathāvuttanayena āgamanasuddhiādinā sappayojanattā.",
  "tika-vin07t:1043_2": "Yo panettha “mūlasāmikena kappiyavohāravasena,",
  "tika-vin07t:1043_3": "pesitassa dūtassa akappiyavohāravasena ca vadatopi kappiyakārako niddisitabbo bhaveyyā”ti aniṭṭhappasaṅgo vutto,",
  "tika-vin07t:1043_4": "so aniṭṭhappasaṅgo eva na hoti abhimatattā.",
  "tika-vin07t:1043_5": "Tathā hi sikkhāpade eva “paṭiggaṇhātu āyasmā cīvaracetāpanna”nti akappiyavohārena vadato dūtassa kappiyena",
  "tika-vin07t:1043_6": "kammena veyyāvaccakaro niddisitabbo vutto āgamanassa suddhattā,",
  "tika-vin07t:1043_7": "āgamanassāpi asuddhiyaṃ pana kappiyenāpi kammena veyyāvaccakaro na niddisitabboti attheva āgamanassa suddhiasuddhīsu payojanaṃ.",
  "tika-vin07t:1043_8": "Kathaṃ pana dūtavacanena āgamanasuddhi viññāyatīti?",
  "tika-vin07t:1043_9": "Nāyaṃ bhāro.",
  "tika-vin07t:1043_10": "Dūtena hi akappiyavohāreneva vutte eva āgamanasuddhi gavesitabbā,",
  "tika-vin07t:1043_11": "na itarathā,",
  "tika-vin07t:1043_12": "tattha ca tassa vacanakkamena pucchitvā ca yuttiādīhi ca sakkā viññātuṃ.",
  "tika-vin07t:1043_13": "Idhāpi hi sikkhāpade “cīvaracetāpannaṃ ābhata”nti dūtavacaneneva cīvaraṃ kiṇitvā dātuṃ pesitabhāvo viññāyati.",
  "tika-vin07t:1043_14": "Yadi hi sabbathā āgamanasuddhi na viññāyati,",
  "tika-vin07t:1043_15": "paṭikkhepo eva kattabboti.",
  "tika-vin07t:1044_0": "Pāḷiyañca “cīvarañca kho mayaṃ paṭiggaṇhāmā”tiādi dūtavacanassa akappiyattepi āgamanasuddhiyā sati paṭipajjanavidhidassanatthaṃ vuttaṃ.",
  "tika-vin07t:1044_1": "“Eso kho…pe…",
  "tika-vin07t:1044_2": "na vattabbo ‘tassa dehī”’tiādi akappiyavatthusādiyanaparimocanatthaṃ vuttaṃ.",
  "tika-vin07t:1044_3": "“Saññatto”tiādi “evaṃ dūtena puna vutte eva codetuṃ vaṭṭati,",
  "tika-vin07t:1044_4": "na itarathā”ti dassanatthaṃ vuttaṃ.",
  "tika-vin07t:1044_5": "“Na vattabbo ‘dehi me cīvaraṃ…pe…",
  "tika-vin07t:1044_6": "cetāpehi me cīvara”’nti idaṃ dūtenābhatarūpiyaṃ paṭiggahetuṃ attanā niddiṭṭhakappiyakārakattāva “dehi me cīvaraṃ…pe…",
  "tika-vin07t:1044_7": "cetāpehi me cīvara”nti vadanto rūpiyassa pakatattā tena rūpiyena parivattetvā “dehi cetāpehī”ti rūpiyasaṃvohāraṃ",
  "tika-vin07t:1044_8": "samāpajjanto nāma hotīti taṃ dosaṃ dūrato parivajjetuṃ vuttaṃ rūpiyapaṭiggahaṇena saṅghamajjhe nissaṭṭharūpiye viya.",
  "tika-vin07t:1044_9": "Vuttañhi tattha “na vattabbo imaṃ vā imaṃ vā āharā”ti.",
  "tika-vin07t:1044_10": "Tasmā na idaṃ viññattidosaṃ parivajjetuṃ vuttanti veditabbaṃ,",
  "tika-vin07t:1044_11": "“attho me, āvuso,",
  "tika-vin07t:1044_12": "cīvarenā”tipi avattabbatāpasaṅgato,",
  "tika-vin07t:1044_13": "teneva dūtaniddiṭṭhesu rūpiyasaṃvohārasaṅkābhāvato aññaṃ kappiyakārakaṃ ṭhapetvāpi āharāpetabbanti vuttaṃ.",
  "tika-vin07t:1044_14": "Tatthāpi “dūtena ṭhapitarūpiyena cetāpetvā cīvaraṃ āharāpehī”ti avatvā kevalaṃ “cīvaraṃ āharāpehī”ti evaṃ āharāpetabbanti adhippāyo gahetabbo.",
  "tika-vin07t:1044_15": "Ṭhānaṃ bhañjatīti ettha ṭhānanti ṭhitiyā ca kāraṇassa ca nāmaṃ,",
  "tika-vin07t:1044_16": "tasmā āsane nisīdanena ṭhānampi kuppati,",
  "tika-vin07t:1044_17": "āgatakāraṇampi tesaṃ na viññāyati.",
  "tika-vin07t:1044_18": "Ṭhitaṃ pana akopetvā āmisapaṭiggahaṇādīsu āgatakāraṇameva bhañjati,",
  "tika-vin07t:1044_19": "na ṭhānaṃ.",
  "tika-vin07t:1044_20": "Tenāha “āgatakāraṇaṃ bhañjatī”ti.",
  "tika-vin07t:1044_21": "Keci pana “āmisapaṭiggahaṇādinā ṭhānampi bhañjatī”ti vadanti,",
  "tika-vin07t:1044_22": "taṃ aṭṭhakathāya na sameti.",
  "tika-vin07t:1045_0": "Yatassa cīvaracetāpannantiādi yena attanā veyyāvaccakaro niddiṭṭho,",
  "tika-vin07t:1045_1": "cīvarañca anipphāditaṃ,",
  "tika-vin07t:1045_2": "tassa kattabbavidhidassanaṃ.",
  "tika-vin07t:1045_3": "Evaṃ bhikkhunā vatthusāmikānaṃ vutte te codetvā denti,",
  "tika-vin07t:1045_4": "vaṭṭati “sāmikā codetvā dentī”ti anāpattiyaṃ vuttattā.",
  "tika-vin07t:1045_5": "Tena ca yo sayaṃ acodetvā upāsakādīhi pariyāyena vatvā codāpeti,",
  "tika-vin07t:1045_6": "tesu sattakkhattumpi codetvā cīvaraṃ dāpentesu tassa anāpatti siddhā hoti sikkhāpadassa anāṇattikattā.",
  "tika-vin07t:1046_0": "Kenaci aniddiṭṭho attano mukheneva byāvaṭabhāvaṃ veyyāvaccakarattaṃ patto mukhavevaṭiko.",
  "tika-vin07t:1046_1": "“Avicāretukāmatāyā”ti iminā vijjamānampi dātuṃ anicchantā ariyāpi vañcanādhippāyaṃ vinā vohārato natthīti vadantīti dasseti.",
  "tika-vin07t:1046_2": "Bhesajjakkhandhake meṇḍakaseṭṭhivatthumhi vuttaṃ “santi,",
  "tika-vin07t:1046_3": "bhikkhave”tiādivacanameva meṇḍakasikkhāpadaṃ nāma.",
  "tika-vin07t:1046_4": "Kappiyakārakānaṃ hattheti dūtena niddiṭṭhakappiyakārake sandhāya vuttaṃ,",
  "tika-vin07t:1046_5": "na pana bhikkhunā niddiṭṭhe,",
  "tika-vin07t:1046_6": "aniddiṭṭhe vāti.",
  "tika-vin07t:1046_7": "Tenāha “ettha ca codanāya pamāṇaṃ natthī”tiādi.",
  "tika-vin07t:1047_0": "Sayaṃ āharitvā dadantesūti sambandho.",
  "tika-vin07t:1047_1": "“Piṇḍapātādīnaṃ atthāyā”ti iminā cīvaratthāyeva na hotīti dasseti.",
  "tika-vin07t:1047_2": "“Eseva nayo”ti iminā vatthusāminā niddiṭṭhakappiyakārakabhedesupi piṇḍapātādīnampi atthāya dinne ca ṭhānacodanādi",
  "tika-vin07t:1047_3": "sabbaṃ heṭṭhā vuttanayeneva kātabbanti dasseti.",
  "tika-vin07t:1048_0": "“Saṅghaṃ vā…pe…",
  "tika-vin07t:1048_1": "anāmasitvā”ti vuttattā “saṅghassa vihāratthāya demā”tiādinā āmasitvā vadantesu paṭikkhipitabbameva.",
  "tika-vin07t:1048_2": "“Saṅgho sampaṭicchatī”ti idaṃ ukkaṭṭhavasena vuttaṃ,",
  "tika-vin07t:1048_3": "gaṇādīsupi saṅghassatthāya sampaṭicchantesupi paṭiggahaṇepi paribhogepi dukkaṭameva.",
  "tika-vin07t:1048_4": "Sāratthadīpaniyaṃ “paṭiggahaṇe pācittiya”nti vuttaṃ,",
  "tika-vin07t:1048_5": "taṃ na yuttaṃ saṅghacetiyādīnaṃ atthāya dukkaṭassa vuttattā.",
  "tika-vin07t:1048_6": "Codetīti tassa dosābhāvaṃ ñatvāpi kodhena vā lobhena vā bhaṇḍadeyyanti codeti.",
  "tika-vin07t:1048_7": "So eva hi musāvādādipaccayā pācittiyadukkaṭādiāpattīhi sāpattiko hoti,",
  "tika-vin07t:1048_8": "gīvātisaññāya pana vatvā niddosabhāvaṃ ñatvā viramantassa natthi āpatti.",
  "tika-vin07t:1049_0": "Taḷākaṃ khette paviṭṭhattā “na sampaṭicchitabba”nti vuttaṃ.",
  "tika-vin07t:1049_1": "Cattāro paccaye saṅgho paribhuñjatūti deti,",
  "tika-vin07t:1049_2": "vaṭṭatīti ettha “bhikkhusaṅghassa catupaccayaparibhogatthāya taḷākaṃ dammī”ti vā “bhikkhusaṅgho cattāro",
  "tika-vin07t:1049_3": "paccaye paribhuñjituṃ taḷākaṃ dammī”ti vā “ito taḷākato uppanne cattāro paccaye dammī”ti vā vattumpi vaṭṭati,",
  "tika-vin07t:1049_4": "idañca saṅghassa paribhogatthāya diyyamānaññeva sandhāya vuttaṃ,",
  "tika-vin07t:1049_5": "puggalassa pana evampi dinnaṃ taḷākakhettādi na vaṭṭati.",
  "tika-vin07t:1049_6": "Suddhacittassa pana udakaparibhogatthaṃ kūpapokkharaṇīādayo vaṭṭanti.",
  "tika-vin07t:1049_7": "“Saṅghassa taḷākaṃ atthi,",
  "tika-vin07t:1049_8": "taṃ katha”nti hi ādinā sabbattha saṅghavaseneva vuttaṃ.",
  "tika-vin07t:1049_9": "Hattheti vase.",
  "tika-vin07t:1050_0": "“Ṭhapethāti vutte”ti idaṃ sāmīcivasena vuttaṃ,",
  "tika-vin07t:1050_1": "avuttepi ṭhapentassa doso natthi.",
  "tika-vin07t:1050_2": "Tenāha “udakaṃ vāretuṃ labbhatī”ti.",
  "tika-vin07t:1050_3": "Sassakālepi tāsetvā muñcituṃ vaṭṭati,",
  "tika-vin07t:1050_4": "amuñcato pana bhaṇḍadeyyaṃ.",
  "tika-vin07t:1050_5": "Puna detīti acchinditvā puna deti,",
  "tika-vin07t:1050_6": "evampi vaṭṭatīti sambandho.",
  "tika-vin07t:1050_7": "Iminā “yena kenaci issarena ‘pariccattamidaṃ bhikkhūhi,",
  "tika-vin07t:1050_8": "assāmika’ntisaññāya attanā gahetvā dinnaṃ vaṭṭatī”ti dasseti.",
  "tika-vin07t:1050_9": "Kappiyavohārepi vinicchayaṃ vakkhāmāti pāṭhaseso.",
  "tika-vin07t:1051_0": "Udakavasenāti udakaparibhogatthaṃ.",
  "tika-vin07t:1051_1": "“Suddhacittāna”nti idaṃ sahatthena ca akappiyavohārena ca karonte sandhāya vuttaṃ.",
  "tika-vin07t:1051_2": "Sassasampādanatthanti evaṃ asuddhacittānampi pana sayaṃ akatvā kappiyavohārena āṇāpetuṃ vaṭṭati eva.",
  "tika-vin07t:1051_3": "“Kappiyakārakaṃ ṭhapetuṃ na vaṭṭatī”ti idaṃ sahatthādinā katataḷākattā “asāruppa”nti vuttaṃ,",
  "tika-vin07t:1051_4": "ṭhapentassa,",
  "tika-vin07t:1051_5": "pana taṃ paccayaṃ paribhuñjantassapi vā saṅghassa āpatti na viññāyati,",
  "tika-vin07t:1051_6": "aṭṭhakathāpamāṇena vā ettha āpatti gahetabbā.",
  "tika-vin07t:1051_7": "Lajjibhikkhunāti lajjināpi,",
  "tika-vin07t:1051_8": "pageva alajjinā mattikuddharaṇādīsu kārāpitesūti adhippāyo.",
  "tika-vin07t:1051_9": "Navasasseti akatapubbe kedāre.",
  "tika-vin07t:1051_10": "“Kahāpaṇe”ti iminā dhaññuṭṭhāpane tasseva akappiyanti dasseti,",
  "tika-vin07t:1051_11": "dhaññuṭṭhāpane cassa payogepi dukkaṭameva,",
  "tika-vin07t:1051_12": "na kahāpaṇuṭṭhāpane viya.",
  "tika-vin07t:1052_0": "“Kasatha vapathā”ti vacane sabbesampi akappiyaṃ siyāti āha “avatvā”ti.",
  "tika-vin07t:1052_1": "Ettako nāma bhāgoti ettha ettako kahāpaṇoti idampi sandhāya vadati.",
  "tika-vin07t:1052_2": "Tathā vuttepi hi tadā kahāpaṇānaṃ avijjamānattā āyatiṃ uppannaṃ aññesaṃ vaṭṭati eva.",
  "tika-vin07t:1052_3": "Tenāha “tasseva taṃ akappiya”nti.",
  "tika-vin07t:1052_4": "Tassa pana sabbapayogesu,",
  "tika-vin07t:1052_5": "paribhogesupi dukkaṭaṃ.",
  "tika-vin07t:1052_6": "Keci pana “dhaññaparibhoge eva āpatti,",
  "tika-vin07t:1052_7": "na pubbapayoge”ti vadanti,",
  "tika-vin07t:1052_8": "taṃ na yuttaṃ,",
  "tika-vin07t:1052_9": "yena minanarakkhaṇādipayogena pacchā dhaññaparibhoge āpatti hoti,",
  "tika-vin07t:1052_10": "tassa payogassa karaṇe anāpattiyā ayuttattā.",
  "tika-vin07t:1052_11": "Pariyāyakathāya pana sabbattha anāpatti.",
  "tika-vin07t:1052_12": "Teneva “ettakehi vīhīhi idañcidañca āharathā”ti niyamavacane akappiyaṃ vuttaṃ,",
  "tika-vin07t:1052_13": "kahāpaṇavicāraṇepi eseva nayo.",
  "tika-vin07t:1052_14": "Vatthu ca evarūpaṃ nāma saṃvijjati,",
  "tika-vin07t:1052_15": "kappiyakārako natthīti vattabbantiādivacanañcettha sādhakaṃ.",
  "tika-vin07t:1053_0": "Vanaṃ dammi…pe…",
  "tika-vin07t:1053_1": "vaṭṭatīti ettha nivāsaṭṭhānattā puggalassāpi suddhacittena gahetuṃ vaṭṭati.",
  "tika-vin07t:1053_2": "Sīmaṃ demāti vihārasīmādisādhāraṇavacanena vuttattā “vaṭṭatī”ti vuttaṃ.",
  "tika-vin07t:1054_0": "“Veyyāvaccakara”ntiādinā vuttepi puggalassapi dāsaṃ gahetuṃ vaṭṭati “anujānāmi,",
  "tika-vin07t:1054_1": "bhikkhave,",
  "tika-vin07t:1054_2": "ārāmika”nti visesetvā anuññātattā,",
  "tika-vin07t:1054_3": "tañca kho pilindavacchena gahitaparibhuttakkamena,",
  "tika-vin07t:1054_4": "na gahaṭṭhānaṃ dāsaparibhogakkamena.",
  "tika-vin07t:1054_5": "Khettādayo pana sabbe saṅghasseva vaṭṭanti pāḷiyaṃ puggalikavasena gahetuṃ ananuññātattāti daṭṭhabbaṃ.",
  "tika-vin07t:1054_6": "Vihārassa demāti saṅghikavihāraṃ sandhāya vuttaṃ,",
  "tika-vin07t:1054_7": "“khettavatthupaṭiggahaṇā paṭivirato hotī”tiādinā suttantesu āgatapaṭikkhepo bhagavatā āpattiyāpi hetubhāvena",
  "tika-vin07t:1054_8": "katoti bhagavato adhippāyaṃ jānantehi saṅgītimahātherehi khettapaṭiggahaṇādinissito ayaṃ sabbopi pāḷimuttavinicchayo",
  "tika-vin07t:1054_9": "vuttoti gahetabbo.",
  "tika-vin07t:1054_10": "Kappiyakārakassa niddiṭṭhabhāvo,",
  "tika-vin07t:1054_11": "dūtena appitatā,",
  "tika-vin07t:1054_12": "tatuttari vāyāmo,",
  "tika-vin07t:1054_13": "tena paṭilābhoti imānettha cattāri aṅgāni.",
  "tika-vin07t:1055_0": "Rājasikkhāpadavaṇṇanā niṭṭhitā.",
  "tika-vin07t:1056_0": "Niṭṭhito cīvaravaggo paṭhamo.",
  "tika-vin07t:1057_0": "2. Kosiyavaggo",
  "tika-vin07t:1058_0": "1. Kosiyasikkhāpadavaṇṇanā",
  "tika-vin07t:1059_0": "542.",
  "tika-vin07t:1059_1": "Dutiyassa paṭhame pāḷiyaṃ kosiyakāraketi kosakārakapāṇānaṃ kosato nibbattattā kosiyena suttena vatthādiṃ karonte.",
  "tika-vin07t:1059_2": "Saṅghātanti vināsaṃ.",
  "tika-vin07t:1060_0": "544.",
  "tika-vin07t:1060_1": "“Avāyima”nti vuttattā vāyitvā karaṇe anāpatti.",
  "tika-vin07t:1060_2": "Missetvāti eḷakalomehi missetvā.",
  "tika-vin07t:1060_3": "Paṭilābhenāti pariniṭṭhānena “pariyosāpeti,",
  "tika-vin07t:1060_4": "nissaggiya”nti vuttattā,",
  "tika-vin07t:1060_5": "kosiyamissakatā,",
  "tika-vin07t:1060_6": "attano atthāya santhatassa karaṇakārāpanaṃ,",
  "tika-vin07t:1060_7": "paṭilābho cāti imānettha tīṇi aṅgāni.",
  "tika-vin07t:1061_0": "Kosiyasikkhāpadavaṇṇanā niṭṭhitā.",
  "tika-vin07t:1062_0": "547- 552.",
  "tika-vin07t:1062_1": "Dutiyañca tatiyañca uttānameva.",
  "tika-vin07t:1062_2": "Tattha pana odātādimissakasaññāya suddhakāḷakānaññeva santhatassa karaṇavasena cettha dvebhāgato adhikesu",
  "tika-vin07t:1062_3": "suddhakāḷakesu anadhikasaññāya santhatassa karaṇavasena ca acittakatā veditabbā.",
  "tika-vin07t:1063_0": "4. Chabbassasikkhāpadavaṇṇanā",
  "tika-vin07t:1064_0": "557.",
  "tika-vin07t:1064_1": "Catutthe hada karīsussagge,",
  "tika-vin07t:1064_2": "miha secaneti dhātuatthaṃ sandhāyāha “vaccampi passāvampi karontī”ti.",
  "tika-vin07t:1064_3": "Ūnakachabbassesu atirekachabbassasaṅkitādivasenettha acittakatā veditabbā.",
  "tika-vin07t:1065_0": "Chabbassasikkhāpadavaṇṇanā niṭṭhitā.",
  "tika-vin07t:1066_0": "5. Nisīdanasanthatasikkhāpadavaṇṇanā",
  "tika-vin07t:1067_0": "565.",
  "tika-vin07t:1067_1": "Pañcame tattha sandississatīti sakāya katikāya ayuttakāritāvasena viññūhi sandississatīti attho.",
  "tika-vin07t:1067_2": "Araññakaṅgādīni tīṇi pāḷiyaṃ senāsanādipaccayattayassa ādiaṅgavasena vuttāni,",
  "tika-vin07t:1067_3": "sesānipi te samādiyiṃsu evāti veditabbaṃ.",
  "tika-vin07t:1068_0": "566.",
  "tika-vin07t:1068_1": "Pihayantāti patthayantā.",
  "tika-vin07t:1068_2": "Santhatassa avāyimattā,",
  "tika-vin07t:1068_3": "senāsanaparikkhārattā ca cīvaratā,",
  "tika-vin07t:1068_4": "adhiṭṭhātabbatā ca natthīti āha “catutthacīvarasaññitāyā”ti,",
  "tika-vin07t:1068_5": "vipallāsasaññāyāti attho.",
  "tika-vin07t:1068_6": "Keci pana “idaṃ nisīdanasanthataṃ nāma navasu cīvaresu nisīdanacīvarameva, nāññaṃ.",
  "tika-vin07t:1068_7": "Nisīdanasikkhāpadepi imasmiṃ sikkhāpade viya ‘nisīdanaṃ nāma sadasaṃ vuccatī’ti ca aṭṭhakathāyañcassa",
  "tika-vin07t:1068_8": "‘santhatasadisaṃ santharitvā ekasmiṃ ante sugatavidatthiyā vidatthimatte padese dvīsu ṭhānesu phāletvā",
  "tika-vin07t:1068_9": "tisso dasā karīyanti,",
  "tika-vin07t:1068_10": "tāhi dasāhi sadasaṃ nāma vuccatī’ti ca vuttattā”ti vadanti,",
  "tika-vin07t:1068_11": "taṃ na yuttaṃ idha pamāṇaniyamassa avuttattā,",
  "tika-vin07t:1068_12": "santhatassa ca avāyimacīvarattā,",
  "tika-vin07t:1068_13": "adhiṭṭhānupagattābhāvā aṭṭhakathāyaṃ avuttattā ca.",
  "tika-vin07t:1068_14": "Nisīdanacīvaraṃ pana channaṃ cīvarānaṃ khaṇḍapilotikāni pamāṇayuttameva santharitvā santhataṃ viya karonti.",
  "tika-vin07t:1068_15": "Teneva “santhatasadisa”nti sadisaggahaṇaṃ kataṃ,",
  "tika-vin07t:1068_16": "tasmā tadeva cīvaraṃ adhiṭṭhānupagañca,",
  "tika-vin07t:1068_17": "na idanti gahetabbaṃ.",
  "tika-vin07t:1069_0": "567.",
  "tika-vin07t:1069_1": "Sugatavidatthikaṃ anādāya ādiyantisaññāya,",
  "tika-vin07t:1069_2": "sugatavidatthiūne anūnantisaññāya ca vasenettha acittakatā veditabbā.",
  "tika-vin07t:1069_3": "Vitānādīnaññeva atthāya karaṇe anāpattivacanato nipajjanatthāya karotopi āpatti eva.",
  "tika-vin07t:1069_4": "Paribhuñjituṃ na vaṭṭatīti kosiyesu suddhakāḷakānañca vatthūnaṃ akappiyattā vuttaṃ.",
  "tika-vin07t:1069_5": "Teneva pāḷiyaṃ “aññena kataṃ paṭilabhitvā paribhuñjati,",
  "tika-vin07t:1069_6": "āpatti dukkaṭassā”ti tattha tattha vuttaṃ,",
  "tika-vin07t:1069_7": "itaresu pana dvīsu “anāpattī”ti vuttaṃ.",
  "tika-vin07t:1069_8": "Tattha catutthe aññassatthāya karaṇepi anāpatti,",
  "tika-vin07t:1069_9": "pañcame tattha dukkaṭanti daṭṭhabbaṃ.",
  "tika-vin07t:1069_10": "Nissaṭṭhadānavacanato pana gahaṇe doso natthi,",
  "tika-vin07t:1069_11": "paribhuñjane ca vijaṭetvā kappiyavasena kate na doso.",
  "tika-vin07t:1070_0": "Nisīdanasanthatasikkhāpadavaṇṇanā niṭṭhitā.",
  "tika-vin07t:1071_0": "6. Eḷakalomasikkhāpadavaṇṇanā",
  "tika-vin07t:1072_0": "572.",
  "tika-vin07t:1072_1": "Chaṭṭhe pāḷiyaṃ “addhānamaggappaṭipannassā”ti idaṃ vatthuvasena vuttaṃ.",
  "tika-vin07t:1072_2": "Nivāsaṭṭhāne laddhānipi tiyojanato paraṃ harituṃ na vaṭṭati eva.",
  "tika-vin07t:1072_3": "Asante hāraketi anurūpato vuttaṃ.",
  "tika-vin07t:1072_4": "Santepi hārake harato natthi doso.",
  "tika-vin07t:1072_5": "Āpattiyevāti anāṇattena haṭattā.",
  "tika-vin07t:1072_6": "Pakkhadvayassapi kāraṇamāha “saussāhattā”ti,",
  "tika-vin07t:1072_7": "anuparatagamanicchattāti attho.",
  "tika-vin07t:1072_8": "Suddhacittapakkhasseva kāraṇamāha “acittakattā”ti.",
  "tika-vin07t:1072_9": "Na sametīti “anāpatti,",
  "tika-vin07t:1072_10": "aññaṃ harāpetī”ti ettakasseva pariharaṇe vuttattā.",
  "tika-vin07t:1072_11": "Agacchanteti ṭhite.",
  "tika-vin07t:1072_12": "Heṭṭhāti bhūmiyā.",
  "tika-vin07t:1073_0": "575.",
  "tika-vin07t:1073_1": "Taṃ harantassāti paṭhamaṃ paṭilābhaṭṭhānato paṭṭhāya tiyojanato uddhaṃ harantassāti attho.",
  "tika-vin07t:1073_2": "Tathā harantassa hi corehi acchinditvā puna dinnaṭṭhānato tiyojanaṃ harituṃ vaṭṭati.",
  "tika-vin07t:1073_3": "Keci pana “mātikāṭṭhakathāyaṃ aṅgesu ‘paṭhamappaṭilābho’ti vuttattā dutiyapaṭilābhaṭṭhānato tiyojanātikkamepi anāpattī”ti vadanti,",
  "tika-vin07t:1073_4": "taṃ na yuttaṃ,",
  "tika-vin07t:1073_5": "dutiyapaṭilābhassāpi paṭilābhaṭṭhāne pavisanato vāsatthāya gamanaṭṭhānato puna gamane viya.",
  "tika-vin07t:1073_6": "Kāyabandhanādīnanti dvipaṭalakāyabandhanādīnaṃ antare pakkhittaṃ pasibbake pakkhittasadisaṃ,",
  "tika-vin07t:1073_7": "na katabhaṇḍanti vuttaṃ,",
  "tika-vin07t:1073_8": "tathā nidhānamukhanti.",
  "tika-vin07t:1073_9": "Akatabhaṇḍatā,",
  "tika-vin07t:1073_10": "paṭhamappaṭilābho,",
  "tika-vin07t:1073_11": "tiyojanātikkamanaṃ,",
  "tika-vin07t:1073_12": "āharaṇapaccāharaṇaṃ,",
  "tika-vin07t:1073_13": "avāsādhippāyatāti imānettha pañca aṅgāni.",
  "tika-vin07t:1074_0": "Eḷakalomasikkhāpadavaṇṇanā niṭṭhitā.",
  "tika-vin07t:1075_0": "7. Eḷakalomadhovāpanasikkhāpadavaṇṇanā",
  "tika-vin07t:1076_0": "581.",
  "tika-vin07t:1076_1": "Sattame pāḷiyaṃ anāpattivāre aparibhuttaṃ katabhaṇḍaṃ dhovāpetīti ettha paribhuttassa kambalādikatabhaṇḍassa",
  "tika-vin07t:1076_2": "dhovāpanaṃ purāṇacīvaradhovāpanasikkhāpadena āpattikaranti tannivattanatthaṃ “aparibhuttaṃ katabhaṇḍa”nti vuttaṃ.",
  "tika-vin07t:1076_3": "Sesamettha uttānatthameva.",
  "tika-vin07t:1077_0": "Eḷakalomadhovāpanasikkhāpadavaṇṇanā niṭṭhitā.",
  "tika-vin07t:1078_0": "8. Rūpiyasikkhāpadavaṇṇanā",
  "tika-vin07t:1079_0": "583- 4.",
  "tika-vin07t:1079_1": "Aṭṭhame suvaṇṇamayakahāpaṇena kahāpaṇopi rajate eva saṅgayhatīti āha “sovaṇṇamayo vā”ti.",
  "tika-vin07t:1079_2": "Rūpiyamayo vāti rajatena rūpaṃ samuṭṭhapetvā katakahāpaṇo.",
  "tika-vin07t:1079_3": "Pākatiko nāma etarahi pakatikahāpaṇo.",
  "tika-vin07t:1080_0": "Iccetaṃ sabbampīti sikkhāpadena,",
  "tika-vin07t:1080_1": "vibhaṅgena ca vuttaṃ sabbampi nidasseti.",
  "tika-vin07t:1080_2": "Tassa catubbidhaṃ nissaggiyavatthūti imināva sambandho,",
  "tika-vin07t:1080_3": "na pana anantarena “rajata”nti padena.",
  "tika-vin07t:1080_4": "Idāni taṃ catubbidhaṃ nissaggiyavatthuṃ sarūpato dassento “rajata”ntiādimāha.",
  "tika-vin07t:1080_5": "Tattha kiñcāpi heṭṭhā rajatamāsakova vutto,",
  "tika-vin07t:1080_6": "na kevalaṃ rajataṃ,",
  "tika-vin07t:1080_7": "tathāpi sikkhāpade “jātarūparajata”nti padeneva vuttanti tampi dassetuṃ “rajata”nti idaṃ visuṃ vuttaṃ.",
  "tika-vin07t:1080_8": "Padabhājane pana mātikāpadeneva siddhattā taṃ avatvā tena saha saṅgayhamānameva dassetuṃ “rajataṃ nāma kahāpaṇo”tiādi vuttanti veditabbaṃ.",
  "tika-vin07t:1080_9": "Jātarūpamāsakoti suvaṇṇamayakahāpaṇo.",
  "tika-vin07t:1080_10": "Vuttappabhedoti “rūpiyamayo vā pākatiko vā”tiādinā vuttappabhedo.",
  "tika-vin07t:1080_11": "Paṭova paṭako, vatthaṃ.",
  "tika-vin07t:1080_12": "Dukkaṭamevāti paṭiggāhakasseva paṭiggahaṇapaccayā dukkaṭaṃ,",
  "tika-vin07t:1080_13": "paribhoge pana pañcasahadhammikehi paṭiggahitānaṃ dhaññavirahitamuttādīnaṃ kāraṇā uppannapaccayaṃ paribhuñjantānaṃ sabbesampi dukkaṭameva.",
  "tika-vin07t:1080_14": "Keci pana “dhaññampi pañcasahadhammikehi paṭiggahitaṃ muttādikhettādi viya sabbesampi paribhuñjituṃ na vaṭṭati,",
  "tika-vin07t:1080_15": "kevalaṃ saṅghikabhūmiyaṃ kappiyavohārena ca uppannassa dhaññassa vicāraṇameva sandhāya ‘tassevetaṃ akappiya’nti vutta”nti vadanti.",
  "tika-vin07t:1081_0": "Eko sataṃ vā sahassaṃ vātiādi rūpiye heṭṭhimakoṭiyā pavattanākāraṃ dassetuṃ vuttaṃ,",
  "tika-vin07t:1081_1": "na pana “evaṃ paṭipajjitabbamevā”ti dassetuṃ.",
  "tika-vin07t:1081_2": "“Idha nikkhipāhī”ti vutte uggaṇhāpanaṃ hotīti āha “idha nikkhipāhīti na vattabba”nti.",
  "tika-vin07t:1081_3": "Kappiyañca…pe…",
  "tika-vin07t:1081_4": "hotīti yasmā asāditattā tato uppannapaccayā vaṭṭanti,",
  "tika-vin07t:1081_5": "tasmā kappiyaṃ nissāya ṭhitaṃ.",
  "tika-vin07t:1081_6": "Yasmā pana dubbicāraṇāya sati tato uppannampi na kappati,",
  "tika-vin07t:1081_7": "tasmā akappiyaṃ nissāya ṭhitanti veditabbaṃ.",
  "tika-vin07t:1082_0": "“Na tena kiñci kappiyabhaṇḍaṃ cetāpita”nti iminā cetāpitaṃ ce,",
  "tika-vin07t:1082_1": "natthi paribhogūpāyo uggahetvā anissaṭṭharūpiyena cetāpitattā.",
  "tika-vin07t:1082_2": "Īdisañhi saṅghamajjhe nissajjanaṃ katvāva chaḍḍetvā pācittiyaṃ desetabbanti dasseti.",
  "tika-vin07t:1082_3": "Keci pana “yasmā nissaggiyavatthuṃ paṭiggahetvāpi cetāpitaṃ kappiyabhaṇḍaṃ saṅghe nissaṭṭhaṃ kappiyakārakehi",
  "tika-vin07t:1082_4": "nissaṭṭharūpiyaṃ parivattetvā ānītakappiyabhaṇḍasadisaṃ hoti,",
  "tika-vin07t:1082_5": "tasmā vināva upāyaṃ bhājetvā paribhuñjituṃ vaṭṭatī”ti vadanti,",
  "tika-vin07t:1082_6": "taṃ pattacatukkādikathāya na sameti.",
  "tika-vin07t:1082_7": "Tattha rūpiyena parivattitapattassa aparibhogova dassito,",
  "tika-vin07t:1082_8": "na nissajjanavidhānanti.",
  "tika-vin07t:1082_9": "Upanikkhepaṃ ṭhapetvāti kappiyakārakehi vaḍḍhiyā payojanaṃ sandhāya vuttaṃ.",
  "tika-vin07t:1082_10": "Akappiyanti tena vatthunā gahitattā vuttaṃ.",
  "tika-vin07t:1083_0": "585.",
  "tika-vin07t:1083_1": "“Patitokāsaṃ asamannāharantenā”ti idaṃ nirapekkhabhāvadassanaparanti veditabbaṃ.",
  "tika-vin07t:1083_2": "Asantasambhāvanāyāti pariyāyādinā abhūtārocanaṃ sandhāya vuttaṃ.",
  "tika-vin07t:1083_3": "Theyyaparibhogoti paccayasāminā bhagavatā ananuññātattā vuttaṃ.",
  "tika-vin07t:1083_4": "Iṇaparibhogoti bhagavatā anuññātampi kattabbaṃ akatvā paribhuñjanato vuttaṃ,",
  "tika-vin07t:1083_5": "tena ca paccayasannissitasīlaṃ vipajjatīti dasseti.",
  "tika-vin07t:1083_6": "Paribhoge paribhogeti kāyato mocetvā mocetvā paribhoge.",
  "tika-vin07t:1083_7": "Pacchimayāmesu paccavekkhitabbanti yojanā.",
  "tika-vin07t:1083_8": "Iṇaparibhogaṭṭhāne tiṭṭhatīti ettha “hiyyo yaṃ mayā cīvaraṃ paribhutta”ntiādināpi atītapaccavekkhaṇā vaṭṭatīti vadanti.",
  "tika-vin07t:1083_9": "Paribhoge paribhogeti udakapatanaṭṭhānato antopavesanesu,",
  "tika-vin07t:1083_10": "nisīdanasayanesu ca.",
  "tika-vin07t:1083_11": "Satipaccayatā vaṭṭatīti paccavekkhaṇasatiyā paccayattaṃ laddhuṃ vaṭṭati.",
  "tika-vin07t:1083_12": "Paṭiggahaṇe ca paribhoge ca paccavekkhaṇāsati avassaṃ laddhabbāti dasseti.",
  "tika-vin07t:1083_13": "Tenāha “satiṃ katvā”tiādi.",
  "tika-vin07t:1083_14": "Keci pana “satipaccayatā paccaye sati bhesajjaparibhogassa kāraṇe satī”ti evampi atthaṃ vadanti,",
  "tika-vin07t:1083_15": "tesampi paccaye satīti paccayasabbhāvasallakkhaṇe satīti evamattho gahetabbo paccayasabbhāvamattena sīlassa asujjhanato.",
  "tika-vin07t:1083_16": "“Paribhoge akarontasseva āpattī”ti iminā pātimokkhasaṃvarasīlassa bhedo dassito,",
  "tika-vin07t:1083_17": "na paccayasannisssisīlassa,",
  "tika-vin07t:1083_18": "tassa atītapaccavekkhaṇāya visujjhanato. Etasmiṃ,",
  "tika-vin07t:1083_19": "pana sesapaccayesu ca iṇaparibhogādivacanena paccayasannissitasīlasseva bhedoti evamimesaṃ nānākaraṇaṃ veditabbaṃ.",
  "tika-vin07t:1084_0": "Evaṃ paccayasannissitasīlassa visuddhiṃ dassetvā teneva pasaṅgena sabbāpi visuddhiyo dassetuṃ “catubbidhā hi suddhī”tiādimāha.",
  "tika-vin07t:1084_1": "Tattha sujjhati desanādīhi,",
  "tika-vin07t:1084_2": "sodhīyatīti vā suddhi,",
  "tika-vin07t:1084_3": "catubbidhasīlaṃ.",
  "tika-vin07t:1084_4": "Tenāha “desanāya sujjhanato”tiādi.",
  "tika-vin07t:1084_5": "Ettha desanāggahaṇena vuṭṭhānampi chinnamūlānaṃ abhikkhutāpaṭiññāpi saṅgahitā.",
  "tika-vin07t:1084_6": "Chinnamūlānampi hi pārājikāpattivuṭṭhānena heṭṭhā parirakkhitaṃ bhikkhusīlaṃ visuddhaṃ nāma hoti,",
  "tika-vin07t:1084_7": "tena tesaṃ maggapaṭilābhopi sampajjati.",
  "tika-vin07t:1085_0": "Dātabbaṭṭhena dāyaṃ,",
  "tika-vin07t:1085_1": "taṃ ādiyantīti dāyādā.",
  "tika-vin07t:1085_2": "Sattannaṃ sekkhānanti ettha kalyāṇaputhujjanāpi saṅgahitā tesaṃ āṇaṇyaparibhogassa dāyajjaparibhoge saṅgahitattāti veditabbaṃ.",
  "tika-vin07t:1085_3": "Dhammadāyādasuttanti “dhammadāyādā me,",
  "tika-vin07t:1085_4": "bhikkhave, bhavatha,",
  "tika-vin07t:1085_5": "mā āmisadāyādā”tiādinā pavattaṃ suttaṃ.",
  "tika-vin07t:1085_6": "Tattha mā me āmisadāyādāti evaṃ me-",
  "tika-vin07t:1085_7": "saddaṃ ānetvā attho gahetabbo.",
  "tika-vin07t:1085_8": "Evañhi tathā vuttatthasādhakaṃ hoti.",
  "tika-vin07t:1086_0": "Lajjinā saddhiṃ paribhogoti dhammāmisavasena missabhāvo.",
  "tika-vin07t:1086_1": "Alajjinā saddhinti etthāpi eseva nayo.",
  "tika-vin07t:1086_2": "“Ādito paṭṭhāya hi alajjī nāma natthī”ti iminā diṭṭhadiṭṭhesu āsaṅkā nāma na kātabbā,",
  "tika-vin07t:1086_3": "diṭṭhasutādikāraṇe sati eva kātabbāti dasseti.",
  "tika-vin07t:1086_4": "Attano bhārabhūtā saddhivihārikādayo.",
  "tika-vin07t:1086_5": "Sace na oramatīti agatigamanena dhammāmisaparibhogato na oramati.",
  "tika-vin07t:1086_6": "“Āpatti nāma natthī”ti idaṃ alajjīnaṃ dhammena uppannapaccayaṃ,",
  "tika-vin07t:1086_7": "dhammakammañca sandhāya vuttaṃ.",
  "tika-vin07t:1086_8": "Tesampi hi kuladūsanādisamuppannapaccayaṃ paribhuñjantānaṃ,",
  "tika-vin07t:1086_9": "vaggakammādiṃ karontānañca āpatti eva.",
  "tika-vin07t:1087_0": "“Dhammiyādhammiyaparibhogo paccayavasena veditabbo”ti vuttattā heṭṭhā lajjiparibhogo paccayavasena ca ekakammādivasena ca vutto evāti veditabbaṃ.",
  "tika-vin07t:1087_1": "Teneva duṭṭhadosasikkhāpadaṭṭhakathāyaṃ codakacuditakabhāve ṭhitā dve alajjino dhammaparibhogampi sandhāya",
  "tika-vin07t:1087_2": "“ekasambhogaparibhogā hutvā jīvathā”ti vuttā tesaṃ aññamaññaṃ dhammāmisaparibhoge virodhābhāvā.",
  "tika-vin07t:1087_3": "Lajjīnameva hi alajjinā saha tadubhayaparibhogā na vaṭṭantīti.",
  "tika-vin07t:1088_0": "Dhammaparibhogoti “ekakammaṃ ekuddeso”tiādinā vuttasaṃvāso ceva nissayaggahaṇadānādiko sabbo nirāmisaparibhogo ca veditabbo.",
  "tika-vin07t:1088_1": "“Na so āpattiyā kāretabbo”ti vuttattā lajjino alajjipaggahe āpattīti veditabbaṃ.",
  "tika-vin07t:1088_2": "Itaropīti lajjīpi.",
  "tika-vin07t:1088_3": "Tassāpi attānaṃ paggaṇhantassa alajjino,",
  "tika-vin07t:1088_4": "iminā ca lajjino vaṇṇabhaṇanādilābhaṃ paṭicca āmisagarukatāya vā gehasitapemena vā taṃ alajjiṃ paggaṇhanto lajjī sāsanaṃ antaradhāpeti nāmāti dasseti.",
  "tika-vin07t:1088_5": "Evaṃ gahaṭṭhādīsu upatthambhito alajjī balaṃ labhitvā pesale abhibhavitvā nacirasseva sāsanaṃ uddhammaṃ ubbinayaṃ karotīti.",
  "tika-vin07t:1089_0": "“Dhammaparibhogopi tattha vaṭṭatī”ti iminā āmisaparibhogato dhammaparibhogova garuko,",
  "tika-vin07t:1089_1": "tasmā ativiya alajjivivekena kātabboti dasseti.",
  "tika-vin07t:1089_2": "“Dhammānuggahena uggaṇhituṃ vaṭṭatī”ti vuttattā alajjussannatāya sāsane osakkante,",
  "tika-vin07t:1089_3": "lajjīsu ca appahontesu alajjimpi pakatattaṃ gaṇapūrakaṃ gahetvā upasampadādikaraṇena ceva keci alajjino",
  "tika-vin07t:1089_4": "dhammāmisaparibhogena saṅgahetvā sesālajjigaṇassa niggahena ca sāsanaṃ paggaṇhituṃ vaṭṭati eva.",
  "tika-vin07t:1090_0": "Keci pana “koṭiyaṃ ṭhito ganthoti vuttattā ganthapariyāpuṇanameva dhammaparibhogo,",
  "tika-vin07t:1090_1": "na ekakammādi.",
  "tika-vin07t:1090_2": "Tasmā alajjīhipi saddhiṃ uposathādikaṃ kammaṃ kātuṃ vaṭṭati,",
  "tika-vin07t:1090_3": "āpatti natthī”ti vadanti,",
  "tika-vin07t:1090_4": "taṃ na yuttaṃ,",
  "tika-vin07t:1090_5": "ekakammādīsu bahūsu dhammaparibhogesu alajjināpi saddhiṃ kattabbāvatthāyuttaṃ dhammaparibhogaṃ dassetuṃ",
  "tika-vin07t:1090_6": "idha nidassanavasena ganthasseva samuddhaṭattā.",
  "tika-vin07t:1090_7": "Na hi ekakammādiko vidhi dhammaparibhogo na hotīti sakkā vattuṃ anāmisattā dhammāmisesu apariyāpannassa kassaci abhāvā.",
  "tika-vin07t:1090_8": "Teneva aṭṭhasāliniyaṃ dhammapaṭisandhārakathāyaṃ “kammaṭṭhānaṃ kathetabbaṃ,",
  "tika-vin07t:1090_9": "dhammo vācetabbo…pe…",
  "tika-vin07t:1090_10": "abbhānavuṭṭhānamānattaparivāsā dātabbā,",
  "tika-vin07t:1090_11": "pabbajjāraho pabbājetabbo,",
  "tika-vin07t:1090_12": "upasampadāraho upasampādetabbo…pe…",
  "tika-vin07t:1090_13": "ayaṃ dhammapaṭisandhāro nāmā”ti evaṃ saṅghakammādipi dhammakoṭṭhāse dassitaṃ.",
  "tika-vin07t:1090_14": "Tesu pana dhammakoṭṭhāsesu yaṃ gaṇapūraṇādivasena alajjino apekkhitvā uposathādi vā tesaṃ santikā dhammuggahaṇanissayaggahaṇādi vā karīyati,",
  "tika-vin07t:1090_15": "taṃ dhammo ceva paribhogo cāti dhammaparibhogoti vuccati,",
  "tika-vin07t:1090_16": "etaṃ tathārūpapaccayaṃ vinā kātuṃ na vaṭṭati,",
  "tika-vin07t:1090_17": "karontassa alajjiparibhogo ca hoti dukkaṭañca.",
  "tika-vin07t:1090_18": "Yaṃ pana alajjisataṃ anapekkhitvā tajjanīyādiniggahakammaṃ vā parivāsādiupakārakammaṃ vā uggahaparipucchādānādi vā karīyati,",
  "tika-vin07t:1090_19": "taṃ dhammo eva,",
  "tika-vin07t:1090_20": "no paribhogo.",
  "tika-vin07t:1090_21": "Etaṃ anurūpānaṃ kātuṃ vaṭṭati,",
  "tika-vin07t:1090_22": "āmisadānaṃ viya āpatti natthi.",
  "tika-vin07t:1090_23": "Nissayadānampi terasasammutidānādi ca vattapaṭivattasādiyanādiparibhogassāpi hetuttā na vaṭṭati.",
  "tika-vin07t:1091_0": "Yo pana mahāalajjī uddhammaṃ ubbinayaṃ satthu sāsanaṃ karoti,",
  "tika-vin07t:1091_1": "tassa saddhivihārikādīnaṃ upasampadādiupakārakammampi uggahaparipucchādānādi ca kātuṃ na vaṭṭati,",
  "tika-vin07t:1091_2": "āpatti eva hoti,",
  "tika-vin07t:1091_3": "niggahakammameva kātabbaṃ.",
  "tika-vin07t:1091_4": "Teneva alajjipaggahopi paṭikkhitto.",
  "tika-vin07t:1091_5": "Dhammāmisaparibhogavivajjanenāpi hi dummaṅkūnaṃ puggalānaṃ niggaho adhippeto,",
  "tika-vin07t:1091_6": "so ca pesalānaṃ phāsuvihārasaddhammaṭṭhitivinayānuggahādiatthāya etadatthattā sikkhāpadapaññattiyā.",
  "tika-vin07t:1091_7": "Tasmā yaṃ yaṃ dummaṅkūnaṃ upatthambhāya pesalānaṃ aphāsuvihārāya saddhammaparihānādiatthāya hoti,",
  "tika-vin07t:1091_8": "taṃ sabbampi paribhogo vā hotu aparibhogo vā kātuṃ na vaṭṭati,",
  "tika-vin07t:1091_9": "evaṃ karontā sāsanaṃ antaradhāpenti,",
  "tika-vin07t:1091_10": "āpattiñca āpajjanti.",
  "tika-vin07t:1091_11": "Dhammāmisaparibhogesu cettha alajjīhi ekakammādidhammaparibhogo eva pesalānaṃ aphāsuvihārasaddhammaparihānādiatthāya hoti,",
  "tika-vin07t:1091_12": "na tathā āmisaparibhogo.",
  "tika-vin07t:1091_13": "Na hi alajjīnaṃ paccayaparibhogamattena pesalānaṃ aphāsuvihārādi hoti,",
  "tika-vin07t:1091_14": "yathāvuttadhammaparibhogena pana hoti,",
  "tika-vin07t:1091_15": "tapparivajjanena ca phāsuvihārādayo.",
  "tika-vin07t:1091_16": "Tathā hi katasikkhāpadavītikkamā alajjipuggalā uposathādīsu paviṭṭhā “tumhe kāyadvāre,",
  "tika-vin07t:1091_17": "vacīdvāre ca vītikkamaṃ karothā”tiādinā bhikkhūhi vattabbā honti,",
  "tika-vin07t:1091_18": "yathā vinayañca atiṭṭhantā saṅghato bahikaraṇādivasena suṭṭhu niggahetabbā,",
  "tika-vin07t:1091_19": "tathā akatvā tehi saha saṃvasantāpi alajjinova honti “ekopi alajjī alajjisatampi karotī”tiādivacanato.",
  "tika-vin07t:1091_20": "Yadi hi te evaṃ na niggahitā siyuṃ,",
  "tika-vin07t:1091_21": "saṅghe kalahādiṃ vaḍḍhetvā uposathādisāmaggīkammapaṭibāhanādinā pesalānaṃ aphāsuṃ katvā kamena te devadattavajjiputtakādayo",
  "tika-vin07t:1091_22": "viya parisaṃ vaḍḍhetvā attano vippaṭipattiṃ dhammato vinayato dīpentā saṅghabhedādimpi katvā nacirasseva",
  "tika-vin07t:1091_23": "sāsanaṃ antaradhāpeyyuṃ,",
  "tika-vin07t:1091_24": "tesu pana saṅghato bahikaraṇādivasena niggahitesu sabbopāyaṃ upaddavo na hoti.",
  "tika-vin07t:1091_25": "Vuttañhi –",
  "tika-vin07t:1092_0": "“Dussīlapuggale nissāya uposatho na tiṭṭhati,",
  "tika-vin07t:1092_1": "pavāraṇā na tiṭṭhati,",
  "tika-vin07t:1092_2": "saṅghakammāni nappavattanti,",
  "tika-vin07t:1092_3": "sāmaggī na hoti…pe…",
  "tika-vin07t:1092_4": "dussīlesu pana niggahitesu sabbopi ayaṃ upaddavo na hoti,",
  "tika-vin07t:1092_5": "tato pesalā bhikkhū phāsu viharantī”ti.",
  "tika-vin07t:1093_0": "Tasmā ekakammādidhammaparibhogova āmisaparibhogatopi ativiya alajjivivekena kātabbo,",
  "tika-vin07t:1093_1": "āpattikaro ca saddhammaparihānihetuttāti veditabbaṃ.",
  "tika-vin07t:1094_0": "Apica uposatho na tiṭṭhati,",
  "tika-vin07t:1094_1": "pavāraṇā na tiṭṭhati,",
  "tika-vin07t:1094_2": "saṅghakammāni nappavattantīti evaṃ alajjīhi saddhiṃ saṅghakammākaraṇassa aṭṭhakathāyaṃ pakāsitattāpi cetaṃ sijjhati,",
  "tika-vin07t:1094_3": "tathā parivattaliṅgassa bhikkhuno bhikkhunupassayaṃ gacchantassa paṭipattikathāyaṃ “ārādhikā ca honti saṅgāhikā lajjiniyo,",
  "tika-vin07t:1094_4": "tā kopetvā aññattha na gantabbaṃ.",
  "tika-vin07t:1094_5": "Gacchati ce,",
  "tika-vin07t:1094_6": "gāmantaranadīpārarattivippavāsagaṇaohīyanāpattīhi na muccati…pe…",
  "tika-vin07t:1094_7": "alajjiniyo honti,",
  "tika-vin07t:1094_8": "saṅgahaṃ pana karonti,",
  "tika-vin07t:1094_9": "tāpi pariccajitvā aññattha gantuṃ labbhatī”ti evaṃ alajjinīsu dutiyikāgahaṇādīsu saṃvāsāpattiparihārāya",
  "tika-vin07t:1094_10": "nadīpāragamanādigarukāpattiṭṭhānānaṃ anuññātattā tatopi alajjisaṃvāsāpatti eva saddhammaparihānihetuto",
  "tika-vin07t:1094_11": "garukatarāti viññāyati.",
  "tika-vin07t:1094_12": "Na hi lahukāpattiṭṭhānaṃ,",
  "tika-vin07t:1094_13": "anāpattiṭṭhānaṃ vā pariharituṃ garukāpattiṭṭhānavītikkamaṃ ācariyā anujānanti,",
  "tika-vin07t:1094_14": "tathā asaṃvāsapadassa aṭṭhakathāyaṃ “sabbehipi lajjipuggalehi samaṃ sikkhitabbabhāvato samasikkhātā nāma.",
  "tika-vin07t:1094_15": "Ettha yasmā sabbepi lajjino etesu kammādīsu saha vasanti,",
  "tika-vin07t:1094_16": "na ekopi tato bahiddhā sandissati,",
  "tika-vin07t:1094_17": "tasmā tāni sabbānipi gahetvā eso saṃvāso nāmā”ti evaṃ lajjīheva ekakammādisaṃvāso vaṭṭatīti pakāsito.",
  "tika-vin07t:1095_0": "Yadi evaṃ,",
  "tika-vin07t:1095_1": "kasmā asaṃvāsikesu alajjī na gaṇitoti?",
  "tika-vin07t:1095_2": "Nāyaṃ virodho,",
  "tika-vin07t:1095_3": "ye gaṇapūrake katvā kataṃ kammaṃ kuppati,",
  "tika-vin07t:1095_4": "tesaṃ pārājikādiapakatattānaññeva asaṃvāsikatte gahitattā.",
  "tika-vin07t:1095_5": "Alajjino pana pakatattabhūtāpi santi,",
  "tika-vin07t:1095_6": "te ce gaṇapūraṇā hutvā kammaṃ sādhenti,",
  "tika-vin07t:1095_7": "kevalaṃ katvā agatigamanena karontānaṃ āpattikarā honti sabhāgāpattiāpannā viya aññamaññaṃ.",
  "tika-vin07t:1095_8": "Yasmā alajjitañca lajjitañca puthujjanānaṃ cittakkhaṇapaṭibaddhaṃ,",
  "tika-vin07t:1095_9": "na sabbakālikaṃ.",
  "tika-vin07t:1095_10": "Sañcicca hi vītikkamacitte uppanne alajjino “na puna īdisaṃ karissāmī”ti cittena lajjino ca honti,",
  "tika-vin07t:1095_11": "tesu ca ye pesalehi ovadiyamānāpi na oramanti,",
  "tika-vin07t:1095_12": "punappunaṃ vītikkamanti,",
  "tika-vin07t:1095_13": "te eva asaṃvasitabbā,",
  "tika-vin07t:1095_14": "na itare lajjidhamme okkantattā.",
  "tika-vin07t:1095_15": "Tasmāpi alajjino asaṃvāsikesu agaṇetvā tapparivajjanatthaṃ sodhetvāva uposathādikaraṇaṃ anuññātaṃ.",
  "tika-vin07t:1095_16": "Tathā hi “pārisuddhiṃ āyasmanto ārocetha,",
  "tika-vin07t:1095_17": "pātimokkhaṃ uddisissāmī”tiādinā aparisuddhāya parisāya uposathakaraṇassa ayuttatā pakāsitā,",
  "tika-vin07t:1095_18": "“yassa siyā āpatti so āvikareyya…pe…",
  "tika-vin07t:1095_19": "phāsu hotī”ti evaṃ alajjimpi lajjidhamme patiṭṭhāpetvā uposathakaraṇappakāro ca vutto,",
  "tika-vin07t:1095_20": "“kaccittha parisuddhā…pe…",
  "tika-vin07t:1095_21": "parisuddhetthāyasmanto”ti ca pārisuddhiuposathe “parisuddho ahaṃ bhante,",
  "tika-vin07t:1095_22": "parisuddhoti maṃ dhārethā”ti ca evaṃ uposathaṃ karontānaṃ parisuddhatā ca pakāsitā,",
  "tika-vin07t:1095_23": "vacanamattena anoramantānañca uposathapavaāraṇaṭṭhapanavidhi ca vuttā,",
  "tika-vin07t:1095_24": "sabbathā lajjidhammaṃ anokkamantehi saṃvāsassa ayuttatāya nissayadānaggahaṇapaṭikkhepo,",
  "tika-vin07t:1095_25": "tajjanīyādiniggahakammakaraṇañca ukkhepanīyakammakaraṇena sānuvattakaparisassa alajjissa asaṃvāsikattapāpanavidhi ca vuttā.",
  "tika-vin07t:1095_26": "Tasmā yathāvuttehi suttanayehi,",
  "tika-vin07t:1095_27": "aṭṭhakathāvacanehi ca pakatattehipi apakatattehipi sabbehi alajjīhi ekakammādisaṃvāso na vaṭṭati,",
  "tika-vin07t:1095_28": "karontānaṃ āpatti eva dummaṅkūnaṃ puggalānaṃ niggahatthāyeva sabbasikkhāpadānaṃ paññattattāti niṭṭhamettha gantabbaṃ.",
  "tika-vin07t:1095_29": "Teneva dutiyasaṅgītiyaṃ pakatattāpi alajjino vajjiputtakā yasattherādīhi mahantena vāyāmena saṅghato viyojitā.",
  "tika-vin07t:1095_30": "Na hi tesu pārājikādiasaṃvāsikā atthi tehi dīpitānaṃ dasannaṃ vatthūnaṃ lahukāpattivisayattā.",
  "tika-vin07t:1096_0": "Tassa pana santiketi mahārakkhitattherassa santike.",
  "tika-vin07t:1096_1": "Kharapattanti kharasaṅkhātaṃ suvaṇṇapatirūpakaṃ vatthu.",
  "tika-vin07t:1096_2": "Dāyakehi asatiyā dinnaṃ rūpiyaṃ tehi puna sakasaññāya gaṇhante adātuṃ,",
  "tika-vin07t:1096_3": "nissaggiyavatthuṃ gaṇhāhīti dātuñca na vaṭṭatīti āha “tava coḷakaṃ passāhī”ti.",
  "tika-vin07t:1096_4": "Evaṃ vatvāpi pana naṭṭhavatthusmiṃ viya nissajjitabbābhāvepi āpatti desetabbāva.",
  "tika-vin07t:1096_5": "Asatiyāpi hi taṃ vatthuṃ vatthādinā sahatthena gahetvā “idaṃ demī”ti dinnaṃ,",
  "tika-vin07t:1096_6": "tadā pariccāgasabbhāvato dānameva hoti “appagghaṃ dassāmī”ti mahagghassa dāne viya.",
  "tika-vin07t:1096_7": "Paṭiggaṇhantassa ca asatiyā diyyamānatte ñātepi adinnādānaṃ na hoti dāyakehi dinnattā,",
  "tika-vin07t:1096_8": "tasmā rūpiyaṃ nissaggiyameva hoti.",
  "tika-vin07t:1096_9": "Keci pana “īdisaṃ nāma na hoti,",
  "tika-vin07t:1096_10": "teneva cettha ‘tava coḷakaṃ passā’ti vutta”nti vadanti,",
  "tika-vin07t:1096_11": "taṃ no nakkhamati,",
  "tika-vin07t:1096_12": "vīmaṃsitabbaṃ.",
  "tika-vin07t:1097_0": "586.",
  "tika-vin07t:1097_1": "Ekaparicchedānīti siyā kiriyattaṃ,",
  "tika-vin07t:1097_2": "siyā akiriyattañca sandhāya vuttaṃ.",
  "tika-vin07t:1097_3": "Jātarūparajatabhāvo,",
  "tika-vin07t:1097_4": "attuddesikatā,",
  "tika-vin07t:1097_5": "gahaṇādīsu aññatarabhāvoti imānettha tīṇi aṅgāni.",
  "tika-vin07t:1098_0": "Rūpiyasikkhāpadavaṇṇanā niṭṭhitā.",
  "tika-vin07t:1099_0": "9. Rūpiyasaṃvohārasikkhāpadavaṇṇanā",
  "tika-vin07t:1100_0": "587.",
  "tika-vin07t:1100_1": "Navame jātarūpādicatubbidhanissaggiyavatthu idha rūpiyaggahaṇeneva gahitanti āha “jātarūparajataparivattana”nti.",
  "tika-vin07t:1100_2": "Paṭiggahitaparivattaneti kappiyavohārena,",
  "tika-vin07t:1100_3": "akappiyavohārena vā paṭiggahitassa rūpiyassa parivattane.",
  "tika-vin07t:1101_0": "589.",
  "tika-vin07t:1101_1": "Pāḷiyaṃ ghanakatanti iṭṭhakādi.",
  "tika-vin07t:1101_2": "Rūpiyaṃ nāma satthuvaṇṇotiādīsu kiñcāpi kevalaṃ rajataṃ na gahitaṃ,",
  "tika-vin07t:1101_3": "tathāpi rūpiyapadeneva taṃ gahitanti daṭṭhabbaṃ.",
  "tika-vin07t:1101_4": "Suddho rūpiyasaṃvohāro eva vuttoti ajjhāharitabbaṃ.",
  "tika-vin07t:1101_5": "Rūpiye rūpiyasaññītiādimhi vinicchayaṃ vakkhāmāti pāṭhaseso.",
  "tika-vin07t:1102_0": "591.",
  "tika-vin07t:1102_1": "Pāḷiyaṃ rūpiye rūpiyasaññīti attanā diyyamānaṃ sakasantakaṃ sandhāya vuttaṃ.",
  "tika-vin07t:1102_2": "Rūpiyaṃ cetāpetīti parasantakaṃ.",
  "tika-vin07t:1102_3": "Esa nayo sesesupi.",
  "tika-vin07t:1102_4": "Tattha arūpiya-",
  "tika-vin07t:1102_5": "saddena dukkaṭavatthumpi saṅgaṇhāti.",
  "tika-vin07t:1102_6": "Pacchime pana tike “arūpiye rūpiyasaññī arūpiyaṃ cetāpeti,",
  "tika-vin07t:1102_7": "āpatti dukkaṭassā”ti iminā nayena sabbattha yojanā veditabbā.",
  "tika-vin07t:1102_8": "Imasmiñca tike arūpiya-",
  "tika-vin07t:1102_9": "saddena kappiyavatthuyeva gahitaṃ,",
  "tika-vin07t:1102_10": "na muttādidukkaṭavatthu ante “pañcannaṃ saha anāpattī”ti vuttattā.",
  "tika-vin07t:1102_11": "Kiñcāpi dukkaṭavatthu na gahitaṃ,",
  "tika-vin07t:1102_12": "tathāpi dukkaṭavatthunā dukkaṭavatthuṃ,",
  "tika-vin07t:1102_13": "kappiyavatthunā dukkaṭavatthuñca parivattayato dukkaṭaṃ,",
  "tika-vin07t:1102_14": "nayato siddhameva hoti.",
  "tika-vin07t:1102_15": "Tañca dukkaṭavatthumhi tathasaññāya vā atathasaññāya vā vimatiyā vā parivattentassapi hotiyeva acittakattā imassa sikkhāpadassa.",
  "tika-vin07t:1102_16": "Pañcannaṃ sahāti pañcahi sahadhammikehi saha.",
  "tika-vin07t:1103_0": "Idāni “nissaggiyavatthunā dukkaṭavatthuṃ vā”tiādinā vuttassa atthassa pāḷiyaṃ sarūpena anāgatattepi nayato",
  "tika-vin07t:1103_1": "labbhamānataṃ dassetuṃ “yo hi aya”ntiādi vuttaṃ.",
  "tika-vin07t:1103_2": "Ettha ca yasmā rūpiyena parivattitaṃ arūpiyaṃ nissaṭṭhampi sabbesampi akappiyattā nissaggiyameva na hoti",
  "tika-vin07t:1103_3": "nissajjitvā paribhuñjitabbasseva nissajjitabbato,",
  "tika-vin07t:1103_4": "kevalaṃ pana idaṃ chaḍḍetvā pācittiyameva parivattakena desetabbaṃ,",
  "tika-vin07t:1103_5": "tasmā “rūpiye rūpiyasaññī arūpiyaṃ cetāpeti,",
  "tika-vin07t:1103_6": "nissaggiyaṃ pācittiya”ntiādi tiko bhagavatā na vutto,",
  "tika-vin07t:1103_7": "tīsupi padesu parivattiyamānassa arūpiyattena nissaggiyavacanāyogā rūpiyasseva nissajjitabbato.",
  "tika-vin07t:1103_8": "Rūpiyasseva hi nissaṭṭhassa ārāmikādīhi paṭipajjanavidhi pāḷiyaṃ dassito,",
  "tika-vin07t:1103_9": "na arūpiyassa.",
  "tika-vin07t:1103_10": "Tasmā pācittiyamattasambhavadassanatthameva panettha aṭṭhakathāyaṃ “avuttopi ayaṃ…pe…",
  "tika-vin07t:1103_11": "tiko veditabbo”ti vuttaṃ,",
  "tika-vin07t:1103_12": "na pana tassa vatthuno nissaggiyatādassanatthaṃ.",
  "tika-vin07t:1103_13": "Teneva pattacatukke “na sakkā kenaci upāyena kappiyaṃ kātu”ntiādi vuttaṃ.",
  "tika-vin07t:1103_14": "Ayaṃ amhākaṃ khanti.",
  "tika-vin07t:1103_15": "Attano vā hītiādi dutiyatikānulomeneva tatiyattikassa sijjhanappakāraṃ samatthetuṃ vuttaṃ.",
  "tika-vin07t:1103_16": "Tatrāyaṃ adhippāyo –",
  "tika-vin07t:1103_17": "yasmā hi yathā attano arūpiyena parassa rūpiyaṃ cetāpentassa ekasmiṃ ante rūpiyasambhavato “rūpiyasaṃvohāro kato eva hotī”ti dutiyattiko vutto,",
  "tika-vin07t:1103_18": "evaṃ attano rūpiyena parassa arūpiyaṃ cetāpentassāpi hotīti tatiyo tiko vattabbo bhaveyya,",
  "tika-vin07t:1103_19": "so pana dutiyattikeneva ekato rūpiyapakkhasāmaññena sijjhatīti pāḷiyaṃ na vuttoti.",
  "tika-vin07t:1103_20": "Tattha ekantena rūpiyapakkheti ekena antena rūpiyapakkhe,",
  "tika-vin07t:1103_21": "“ekato rūpiyapakkhe”ti vā pāṭho.",
  "tika-vin07t:1104_0": "Idāni dutiyattike arūpiyapadassa atthabhūtesu dukkaṭavatthukappiyavatthūsu dukkaṭavatthunā rūpiyādiparivattane",
  "tika-vin07t:1104_1": "āpattibhedaṃ dassetuṃ “dukkaṭavatthunā”tiādi āraddhaṃ.",
  "tika-vin07t:1104_2": "Dukkaṭavatthunā dukkaṭavatthuntiādi pana dukkaṭavatthunā parivattanappasaṅge pāḷiyaṃ avuttassāpi atthassa nayato labbhamānataṃ dassetuṃ vuttaṃ.",
  "tika-vin07t:1104_3": "Tattha imināti rūpiyasaṃvohārasikkhāpadena,",
  "tika-vin07t:1104_4": "tena ca dukkaṭassa acittakatampi dasseti.",
  "tika-vin07t:1104_5": "Aññatra sahadhammikehīti “pañcannaṃ saha anāpattī”ti vacanato vuttaṃ,",
  "tika-vin07t:1104_6": "tenāpi kayavikkayasikkhāpadassa kappiyavatthunissitataṃ eva sādheti. Imaṃ…pe…",
  "tika-vin07t:1104_7": "rūpiyacetāpanañca sandhāya vuttanti pakatena sambandho.",
  "tika-vin07t:1104_8": "Idhāti imasmiṃ sikkhāpade.",
  "tika-vin07t:1104_9": "Tatthāti kayavikkayasikkhāpade.",
  "tika-vin07t:1105_0": "Evaṃ dukkaṭavatthunā rūpiyādiparivattane āpattibhedaṃ dassetvā idāni kappiyavatthunāpi dassetuṃ “kappiyavatthunā panā”tiādi āraddhaṃ.",
  "tika-vin07t:1105_1": "Tattha tenevāti kappiyavatthunā eva.",
  "tika-vin07t:1105_2": "“Rūpiyaṃ uggaṇhitvā”ti idaṃ ukkaṭṭhavasena vuttaṃ.",
  "tika-vin07t:1105_3": "Muttādidukkaṭavatthumpi uggahetvā kāritampi pañcannampi na vaṭṭati eva.",
  "tika-vin07t:1105_4": "Samuṭṭhāpetīti sayaṃ gantvā,",
  "tika-vin07t:1105_5": "“imaṃ kahāpaṇādiṃ kammakārānaṃ datvā bījaṃ samuṭṭhāpehī”ti evaṃ aññaṃ āṇāpetvā vā samuṭṭhāpeti.",
  "tika-vin07t:1105_6": "Mahāakappiyoti attanāva bījato paṭṭhāya dūsitattā aññassa mūlasāmikassa abhāvato vuttaṃ.",
  "tika-vin07t:1105_7": "So hi corehi acchinnopi puna laddho jānantassa kassacipi na vaṭṭati.",
  "tika-vin07t:1105_8": "Yadi hi vaṭṭeyya,",
  "tika-vin07t:1105_9": "taḷākādīsu viya acchinno vaṭṭatīti ācariyā vadeyyuṃ.",
  "tika-vin07t:1105_10": "Na sakkā kenaci upāyenāti saṅghe nissajjanena,",
  "tika-vin07t:1105_11": "corādiacchindanādinā ca kappiyaṃ kātuṃ na sakkā,",
  "tika-vin07t:1105_12": "idañca tena rūpena ṭhitaṃ,",
  "tika-vin07t:1105_13": "tammūlikena vatthumuttādirūpena ṭhitañca sandhāya vuttaṃ.",
  "tika-vin07t:1105_14": "Dukkaṭavatthumpi hi tammūlikakappiyavatthuñca na sakkā kenaci upāyena tena rūpena kappiyaṃ kātuṃ.",
  "tika-vin07t:1105_15": "Yadi pana so bhikkhu tena kappiyavatthudukkaṭavatthunā puna rūpiyaṃ cetāpeyya,",
  "tika-vin07t:1105_16": "taṃ rūpiyaṃ nissajjāpetvā aññesaṃ kappiyaṃ kātumpi sakkā bhaveyyāti daṭṭhabbaṃ.",
  "tika-vin07t:1106_0": "Pattaṃ kiṇātīti ettha “iminā kahāpaṇādinā kammārakulato pattaṃ kiṇitvā ehī”ti ārāmikādīhi kiṇāpanampi saṅgahitanti veditabbaṃ.",
  "tika-vin07t:1106_1": "Teneva rājasikkhāpadaṭṭhakathāyaṃ “ettakehi kahāpaṇehi sāṭake āhara,",
  "tika-vin07t:1106_2": "ettakehi yāguādīni sampādehīti vadati,",
  "tika-vin07t:1106_3": "yaṃ te āharanti,",
  "tika-vin07t:1106_4": "sabbesaṃ akappiyaṃ. Kasmā?",
  "tika-vin07t:1106_5": "Kahāpaṇānaṃ vicāritattā”ti vuttaṃ.",
  "tika-vin07t:1106_6": "Iminā pana vacanena yaṃ mātikāṭṭhakathāyaṃ rūpiyasaṃvohārasikkhāpadaṃ “anāṇattika”nti vuttaṃ,",
  "tika-vin07t:1106_7": "taṃ na sameti.",
  "tika-vin07t:1106_8": "Na kevalañca iminā,",
  "tika-vin07t:1106_9": "pāḷiyāpi taṃ na sameti.",
  "tika-vin07t:1106_10": "Pāḷiyañhi nissaṭṭharūpiyena ārāmikādīhi sappiyādiṃ parivattāpetuṃ “so vattabbo ‘āvuso,",
  "tika-vin07t:1106_11": "imaṃ jānāhī’ti.",
  "tika-vin07t:1106_12": "Sace so bhaṇati ‘iminā kiṃ āharīyatū’ti,",
  "tika-vin07t:1106_13": "na vattabbo ‘imaṃ vā imaṃ vā āharā’ti.",
  "tika-vin07t:1106_14": "Kappiyaṃ ācikkhitabbaṃ ‘sappi vā”’tiādinā rūpiyasaṃvohāraṃ parimocetvāva vuttaṃ.",
  "tika-vin07t:1106_15": "“Iminā rūpiyena kiṃ āharīyatū”ti pucchanto “imaṃ āharā”ti vuttepi adhikārato “iminā rūpiyena imaṃ āharā”ti",
  "tika-vin07t:1106_16": "bhikkhūhi āṇatto eva hotīti taṃ rūpiyasaṃvohāraṃ parivajjetuṃ “na vattabbo ‘imaṃ vā imaṃ vā āharā”’ti",
  "tika-vin07t:1106_17": "paṭikkhepo kato,",
  "tika-vin07t:1106_18": "anāpattivārepi “kappiyakārakassa ācikkhatī”ti na vuttaṃ.",
  "tika-vin07t:1106_19": "Kayavikkayasikkhāpade pana tathā vuttaṃ,",
  "tika-vin07t:1106_20": "tasmā idaṃ sāṇattikaṃ kayavikkayameva anāṇattikanti gahetabbaṃ.",
  "tika-vin07t:1107_0": "Mūlassa anissaṭṭhattāti yena uggahitamūlena patto kīto,",
  "tika-vin07t:1107_1": "tassa mūlassa saṅghamajjhe anissaṭṭhattā,",
  "tika-vin07t:1107_2": "etena rūpiyameva nissajjitabbaṃ,",
  "tika-vin07t:1107_3": "na tammūlikaṃ arūpiyanti dasseti.",
  "tika-vin07t:1107_4": "Yadi hi tena rūpiyena aññaṃ rūpiyaṃ cetāpeyya,",
  "tika-vin07t:1107_5": "taṃ rūpiyasaṃvohārasikkhāpade āgatanayeneva nissajjāpetvā sesehi paribhuñjitabbaṃ bhaveyyāti.",
  "tika-vin07t:1107_6": "“Mūlassa asampaṭicchitattā”ti iminā mūlassa gihisantakattaṃ,",
  "tika-vin07t:1107_7": "teneva pattassa rūpiyasaṃvohārānuppannatañca dasseti.",
  "tika-vin07t:1107_8": "Pañcasahadhammikasantakeneva hi rūpiyasaṃvohāradoso.",
  "tika-vin07t:1107_9": "Tattha ca attano santake pācittiyaṃ,",
  "tika-vin07t:1107_10": "itarattha dukkaṭaṃ.",
  "tika-vin07t:1108_0": "Nissajjīti dānavasena vuttaṃ,",
  "tika-vin07t:1108_1": "na vinayakammavasena.",
  "tika-vin07t:1108_2": "Teneva “sappissa pūretvā”ti vuttaṃ.",
  "tika-vin07t:1108_3": "Yaṃ attano dhanena parivatteti,",
  "tika-vin07t:1108_4": "tassa vā dhanassa rūpiyabhāvo,",
  "tika-vin07t:1108_5": "parivattanaparivattāpanesu aññatarabhāvo cāti imānettha dve aṅgāni.",
  "tika-vin07t:1109_0": "Rūpiyasaṃvohārasikkhāpadavaṇṇanā niṭṭhitā.",
  "tika-vin07t:1110_0": "10. Kayavikkayasikkhāpadavaṇṇanā",
  "tika-vin07t:1111_0": "593- 5.",
  "tika-vin07t:1111_1": "Dasame pāḷiyaṃ jānāhīti idāneva upadhārehi,",
  "tika-vin07t:1111_2": "idaṃ pacchā chaḍḍetuṃ na sakkāti adhippāyo.",
  "tika-vin07t:1111_3": "Imināti bhikkhunā diyyamānaṃ vuttaṃ.",
  "tika-vin07t:1111_4": "Imanti parena paṭidiyyamānaṃ.",
  "tika-vin07t:1111_5": "Sesañātakesu saddhādeyyavinipātasambhavato tadabhāvaṭṭhānampi dassetuṃ “mātaraṃ pana pitaraṃ vā”ti vuttaṃ.",
  "tika-vin07t:1111_6": "Na sakkā taṃ paṭikkhipitunti ettha yathā rūpiyaṃ bhatakānaṃ datvā assāmikabhūmiyaṃ ayobījasamuṭṭhāpane",
  "tika-vin07t:1111_7": "bhatiyā khaṇantānaṃ santikā gahitabhaṇḍakabhāvepi pācittiyaṃ hoti,",
  "tika-vin07t:1111_8": "evamidhāpīti keci vadanti,",
  "tika-vin07t:1111_9": "taṃ na yuttaṃ.",
  "tika-vin07t:1111_10": "Yañhi assāmikabhūmiṃ khaṇitvā samuṭṭhāpitaṃ ayobījaṃ,",
  "tika-vin07t:1111_11": "taṃ bhatakānaṃ santakaṃ nāma hoti,",
  "tika-vin07t:1111_12": "tadatthañca tesaṃ rūpiyaṃ dentassa rūpiyasaṃvohārova hoti akappiyavohārena rajanacchalliādīnaṃ āharāpane kayavikkayo viya,",
  "tika-vin07t:1111_13": "tādisampi parabhaṇḍaṃ idha vatthadhovanādīsu natthi,",
  "tika-vin07t:1111_14": "tasmā aṭṭhakathāpamāṇenevettha pācittiyaṃ gahetabbaṃ.",
  "tika-vin07t:1112_0": "597.",
  "tika-vin07t:1112_1": "Puññaṃ bhavissatīti detīti ettha sace bhikkhu attano bhaṇḍassa appagghataṃ ñatvāpi akathetvā “idāneva upaparikkhitvā gaṇha,",
  "tika-vin07t:1112_2": "mā pacchā vippaṭisārī hohī”ti vadati,",
  "tika-vin07t:1112_3": "itaro ca attano diyyamānassa mahagghataṃ ajānanto “ūnaṃ vā adhikaṃ vā tumhākamevā”ti datvā gacchati,",
  "tika-vin07t:1112_4": "bhikkhussa anāpatti upanandassa viya paribbājakavatthuggahaṇe.",
  "tika-vin07t:1112_5": "Vippaṭisārissa puna sakasaññāya āgatassa yaṃ adhikaṃ gahitaṃ,",
  "tika-vin07t:1112_6": "taṃ dātabbaṃ.",
  "tika-vin07t:1112_7": "Yena yaṃ parivatteti,",
  "tika-vin07t:1112_8": "tesaṃ ubhinnaṃ kappiyavatthutā,",
  "tika-vin07t:1112_9": "asahadhammikatā,",
  "tika-vin07t:1112_10": "kayavikkayāpajjanañcāti imānettha tīṇi aṅgāni.",
  "tika-vin07t:1113_0": "Kayavikkayasikkhāpadavaṇṇanā niṭṭhitā.",
  "tika-vin07t:1114_0": "Niṭṭhito kosiyavaggo dutiyo.",
  "tika-vin07t:1115_0": "3. Pattavaggo",
  "tika-vin07t:1116_0": "1. Pattasikkhāpadavaṇṇanā",
  "tika-vin07t:1117_0": "602.",
  "tika-vin07t:1117_1": "Tatiyavaggassa paṭhame aḍḍhaterasapalāti māgadhikāya mānatulāya aḍḍhaterasapalaparimitaṃ udakaṃ gaṇhantaṃ sandhāya vuttaṃ,",
  "tika-vin07t:1117_2": "tathā parimitaṃ yavamāsādiṃ gaṇhantiṃ sandhāyāti keci.",
  "tika-vin07t:1117_3": "Ācariyadhammapālattherena pana “pakaticatumuṭṭhikaṃ kuḍuvaṃ,",
  "tika-vin07t:1117_4": "catukuḍuvaṃ nāḷi,",
  "tika-vin07t:1117_5": "tāya nāḷiyā soḷasa nāḷiyo doṇaṃ,",
  "tika-vin07t:1117_6": "taṃ pana magadhanāḷiyā dvādasa nāḷiyo hontīti vadantī”ti vuttaṃ.",
  "tika-vin07t:1117_7": "Damiḷanāḷīti purāṇanāḷiṃ sandhāya vuttaṃ.",
  "tika-vin07t:1117_8": "Sā ca catumuṭṭhikehi kuḍuvehi aṭṭha kuḍuvā,",
  "tika-vin07t:1117_9": "tāya nāḷiyā dve nāḷiyo magadhanāḷiṃ gaṇhāti.",
  "tika-vin07t:1117_10": "Purāṇā pana “sīhaḷanāḷi tisso nāḷiyo gaṇhātī”ti vadanti,",
  "tika-vin07t:1117_11": "tesaṃ matena magadhanāḷi idāni pavattamānāya catukuḍuvāya damiḷanāḷiyā catunāḷikā hoti,",
  "tika-vin07t:1117_12": "tato magadhanāḷito upaḍḍhañca purāṇadamiḷanāḷisaṅkhātaṃ patthaṃ nāma hoti,",
  "tika-vin07t:1117_13": "etena ca “omako nāma patto patthodanaṃ gaṇhātī”ti pāḷivacanañca sameti,",
  "tika-vin07t:1117_14": "lokiyehipi –",
  "tika-vin07t:1118_0": "“Lokiyaṃ magadhañceti, patthadvayamudāhaṭaṃ;",
  "tika-vin07t:1119_0": "Lokiyaṃ soḷasapalaṃ, māgadhaṃ diguṇaṃ mata”nti. –",
  "tika-vin07t:1120_0": "Evaṃ loke nāḷiyā magadhanāḷi diguṇāti dassitā,",
  "tika-vin07t:1120_1": "evañca gayhamāne omakapattassa ca yāpanamattodanagāhikā ca siddhā hoti.",
  "tika-vin07t:1120_2": "Na hi sakkā aṭṭhakuḍuvato ūnodanagāhinā pattena athūpīkataṃ piṇḍapātaṃ pariyesitvā yāpetuṃ.",
  "tika-vin07t:1120_3": "Teneva verañjakaṇḍaṭṭhakathāyaṃ “pattho nāma nāḷimattaṃ hoti ekassa purisassa alaṃ yāpanāya.",
  "tika-vin07t:1120_4": "Vuttampi hetaṃ ‘patthodano nālamayaṃ duvinna”’nti vuttaṃ,",
  "tika-vin07t:1120_5": "“ekekassa dvinnaṃ tiṇṇaṃ pahotī”ti ca āgahaṃ,",
  "tika-vin07t:1120_6": "tasmā idha vuttanayānusāreneva gahetabbaṃ.",
  "tika-vin07t:1121_0": "Ālopassa anurūpanti ettha “byañjanassa mattā nāma odanato catutthabhāgo”ti brahmāyusuttaṭṭhakathāyaṃ",
  "tika-vin07t:1121_1": "vuttattā ālopassa catutthabhāgameva byañjanaṃ anurūpanti daṭṭhabbaṃ.",
  "tika-vin07t:1121_2": "Odanagatikānevāti odanassa anto eva pavisanasīlāni siyuṃ,",
  "tika-vin07t:1121_3": "attano okāsaṃ na gavesantīti attho.",
  "tika-vin07t:1121_4": "Nāmamatteti “majjhimo patto majjhimomako”tiādināmamatte.",
  "tika-vin07t:1122_0": "607- 8.",
  "tika-vin07t:1122_1": "Evaṃ payoge payogeti pariyosānālopajjhoharaṇapayoge payoge,",
  "tika-vin07t:1122_2": "ālope ālopeti attho.",
  "tika-vin07t:1122_3": "Katvāti pākapariyosānaṃ katvā.",
  "tika-vin07t:1122_4": "Pacitvā ṭhapessāmīti kāḷavaṇṇapākaṃ sandhāya vuttaṃ.",
  "tika-vin07t:1122_5": "Chiddanti mukhavaṭṭito dvaṅgulassa heṭṭhāchiddaṃ vuttaṃ.",
  "tika-vin07t:1122_6": "Sesaṃ paṭhamakathine vuttanayameva.",
  "tika-vin07t:1123_0": "Pattasikkhāpadavaṇṇanā niṭṭhitā.",
  "tika-vin07t:1124_0": "2. Ūnapañcabandhanasikkhāpadavaṇṇanā",
  "tika-vin07t:1125_0": "609- 613.",
  "tika-vin07t:1125_1": "Dutiye pāḷiyaṃ ahaṃ pattena te bhikkhū santapessāmīti seso.",
  "tika-vin07t:1125_2": "“Apatto”ti iminā adhiṭṭhānavijahanampi dasseti.",
  "tika-vin07t:1125_3": "Pañcabandhanepi patte aparipuṇṇapāke patte viya adhiṭṭhānaṃ na ruhati.",
  "tika-vin07t:1125_4": "“Tipupaṭṭakena vā”ti vuttattā tambalohādīhi kappiyalohehi ayopattassa chiddaṃ chādetuṃ vaṭṭati.",
  "tika-vin07t:1125_5": "Teneva “lohamaṇḍalakenā”ti vuttaṃ.",
  "tika-vin07t:1125_6": "Imasmiṃ sikkhāpade akāḷavaṇṇampi kappiyapattaṃ viññāpentassa āpatti evāti daṭṭhabbaṃ.",
  "tika-vin07t:1125_7": "Adhiṭṭhānupagapattassa ūnapañcabandhanatā,",
  "tika-vin07t:1125_8": "attuddesikatā,",
  "tika-vin07t:1125_9": "akataviññatti,",
  "tika-vin07t:1125_10": "tāya ca paṭilābhoti imānettha cattāri aṅgāni.",
  "tika-vin07t:1126_0": "Ūnapañcabandhanasikkhāpadavaṇṇanā niṭṭhitā.",
  "tika-vin07t:1127_0": "3. Bhesajjasikkhāpadavaṇṇanā",
  "tika-vin07t:1128_0": "618- 621.",
  "tika-vin07t:1128_1": "Tatiye pāḷiyaṃ pilindavacchattherena “na kho, mahārāja,",
  "tika-vin07t:1128_2": "bhagavatā ārāmiko anuññāto”ti paṭhamaṃ paṭikkhipitvā “anujānāmi,",
  "tika-vin07t:1128_3": "bhikkhave,",
  "tika-vin07t:1128_4": "ārāmika”nti puggalānampi ārāmikanāmena dāsaggahaṇe anuññāte eva ārāmikānaṃ gahitattā khettavatthādīni",
  "tika-vin07t:1128_5": "kappiyavohārenapi puggalānaṃ gahetuṃ na vaṭṭati,",
  "tika-vin07t:1128_6": "tathā ananuññātattāti viññāyati.",
  "tika-vin07t:1128_7": "“Khettavatthupaṭiggahaṇā paṭivirato hotī”tiādinā hi paṭikkhittesu ekasseva puggalikavasena gahaṇe anuññāte",
  "tika-vin07t:1128_8": "itarītarānaṃ tathā na gahetabbatā siddhāva hoti.",
  "tika-vin07t:1128_9": "Yañca pilindavacchattherena dāyakakulassa dārikāya suvaṇṇamālāvasena tiṇaṇḍupakassa nimmānaṃ,",
  "tika-vin07t:1128_10": "taṃ “anāpatti,",
  "tika-vin07t:1128_11": "bhikkhave,",
  "tika-vin07t:1128_12": "iddhimassa iddhivisaye”ti vacanato kulasaṅgahādi na hotīti katanti daṭṭhabbaṃ,",
  "tika-vin07t:1128_13": "keci pana “khīṇāsavānaṃ lābhicchāya abhāvato kulasaṅgahepi ājīvakopo natthī”ti vadanti,",
  "tika-vin07t:1128_14": "taṃ na yuttaṃ khīṇāsavānampi ājīvavipattihetūnaṃ piṇḍapātādīnaṃ parivajjetabbato.",
  "tika-vin07t:1128_15": "Vuttañhi dhammasenāpatinā “neva bhindeyyamājīvaṃ,",
  "tika-vin07t:1128_16": "cajamānopi jīvita”nti.",
  "tika-vin07t:1128_17": "Bhagavatā ca “gāthābhigītaṃ me abhojanīya”ntiādi vuttaṃ.",
  "tika-vin07t:1129_0": "622.",
  "tika-vin07t:1129_1": "Uggahitakanti paribhogatthāya sayaṃ gahitaṃ.",
  "tika-vin07t:1129_2": "Sayaṃ karotīti pacitvā karoti.",
  "tika-vin07t:1129_3": "Purebhattanti tadahupurebhattameva vaṭṭati savatthukapaṭiggahitattā.",
  "tika-vin07t:1129_4": "Sayaṃkatanti khīranavanītaṃ pacitvā kataṃ.",
  "tika-vin07t:1129_5": "Nirāmisamevāti tadahupurebhattaṃ sandhāya vuttaṃ.",
  "tika-vin07t:1129_6": "Ajja sayaṃkataṃ nirāmisameva bhuñjantassa kasmā sāmapāko na hotīti āha “navanītaṃ tāpentassā”tiādi.",
  "tika-vin07t:1129_7": "Paṭiggahitehīti khīradadhīni sandhāya vuttaṃ.",
  "tika-vin07t:1129_8": "Uggahitakehi kataṃ abbhañjanādīsu upanetabbanti yojanā.",
  "tika-vin07t:1129_9": "Eseva nayoti nissaggiyāpattiṃ sandhāya vuttaṃ.",
  "tika-vin07t:1129_10": "Akappiyamaṃsasappimhīti hatthiādīnaṃ sappimhi.",
  "tika-vin07t:1130_0": "Ettha panāti navanīte viseso atthīti attho.",
  "tika-vin07t:1130_1": "Dhotaṃ vaṭṭatīti dhotameva paṭiggahitumpi na vaṭṭati,",
  "tika-vin07t:1130_2": "itarathā savatthukapaṭiggahitaṃ hotīti therānaṃ adhippāyo.",
  "tika-vin07t:1131_0": "Mahāsivattherassa pana vatthuno viyojitattā dadhiguḷikādīhi yuttatāmattena savatthukapaṭiggahitaṃ nāma na hoti,",
  "tika-vin07t:1131_1": "tasmā takkato uddhaṭamattameva paṭiggahetvā dhovitvā,",
  "tika-vin07t:1131_2": "pacitvā vā nirāmisameva katvā paribhuñjiṃsūti adhippāyo,",
  "tika-vin07t:1131_3": "na pana dadhiguḷikādīhi saha vikāle bhuñjiṃsu.",
  "tika-vin07t:1131_4": "Tenāha “tasmā navanītaṃ paribhuñjantena…pe…",
  "tika-vin07t:1131_5": "savatthukapaṭiggahitaṃ nāma na hotī”ti.",
  "tika-vin07t:1131_6": "Tattha adhotaṃ paṭiggahetvāpi taṃ navanītaṃ paribhuñjantena dadhiādīni apanetvā paribhuñjitabbanti attho.",
  "tika-vin07t:1131_7": "Khayaṃ gamissatīti nirāmisaṃ hoti,",
  "tika-vin07t:1131_8": "tasmā vikālepi vaṭṭatīti attho.",
  "tika-vin07t:1131_9": "Ettāvatāti navanīte laggamattena visuṃ dadhiādivohāraṃ aladdhena appamattena dadhiādināti attho,",
  "tika-vin07t:1131_10": "etena visuṃ paṭiggahitadadhiādīhi saha pakkaṃ savatthukapaṭiggahitasaṅkhyameva gacchatīti dasseti.",
  "tika-vin07t:1131_11": "Tasmimpīti nirāmisabhūtepi.",
  "tika-vin07t:1131_12": "Kukkuccakānaṃ pana ayaṃ adhippāyo –",
  "tika-vin07t:1131_13": "paṭiggahaṇe tāva dadhiādīhi asambhinnarasattā bhattena sahitena guḷapiṇḍādi viya savatthukapaṭiggahitaṃ nāma na hoti,",
  "tika-vin07t:1131_14": "taṃ pana pacantena dhovitvāva pacitabbaṃ,",
  "tika-vin07t:1131_15": "itarathā pacanakkhaṇe paccamānadadhiguḷikādīhi sambhinnarasatāya sāmaṃpakkaṃ jātaṃ,",
  "tika-vin07t:1131_16": "tesu khīṇesu sāmaṃpakkameva hoti,",
  "tika-vin07t:1131_17": "tasmā nirāmisameva pacitabbanti.",
  "tika-vin07t:1131_18": "Teneva “āmisena saha pakkattā”ti kāraṇaṃ vuttaṃ.",
  "tika-vin07t:1132_0": "Ettha cāyaṃ vicāraṇā –",
  "tika-vin07t:1132_1": "savatthukapaṭiggahitattābhāve āmisena saha bhikkhunā pakkassa sayaṃpākadoso vā parisaṅkīyati yāvakālikatā vā,",
  "tika-vin07t:1132_2": "tattha na tāva sayaṃpākadoso ettha sambhavati sattāhakālikattā.",
  "tika-vin07t:1132_3": "Yañhi tattha dadhiādi āmisagataṃ,",
  "tika-vin07t:1132_4": "taṃ parikkhīṇanti.",
  "tika-vin07t:1132_5": "Atha paṭiggahitadadhiguḷikādinā saha attanā pakkattā savatthukapakkaṃ viya bhaveyyāti parisaṅkīyati,",
  "tika-vin07t:1132_6": "tadā āmisena saha paṭiggahitattāti kāraṇaṃ vattabbaṃ,",
  "tika-vin07t:1132_7": "na pana pakkattāti.",
  "tika-vin07t:1132_8": "Tathā ca upaḍḍhattherānaṃ matameva aṅgī kataṃ siyā.",
  "tika-vin07t:1132_9": "Tattha ca sāmaṇerādīhi pakkampi yāvakālikameva siyā paṭiggahitakhīrādiṃ pacitvā anupasampannehi katasappiādi viya ca,",
  "tika-vin07t:1132_10": "na ca taṃ yuttaṃ,",
  "tika-vin07t:1132_11": "bhikkhācārena laddhanavanītādīnaṃ takkādiāmisasaṃsaggasambhavena aparibhuñjitabbatāpasaṅgato.",
  "tika-vin07t:1132_12": "Na hi gahaṭṭhā dhovitvā,",
  "tika-vin07t:1132_13": "sodhetvā vā patte ākirantīti niyamo atthi,",
  "tika-vin07t:1132_14": "aṭṭhakathāyañca “yathā tattha patitataṇḍulakaṇādayo na paccanti, evaṃ…pe…",
  "tika-vin07t:1132_15": "puna pacitvā deti,",
  "tika-vin07t:1132_16": "purimanayeneva sattāhaṃ vaṭṭatī”ti iminā vacanenapetaṃ virujjhati,",
  "tika-vin07t:1132_17": "tasmā idha kukkuccakānaṃ kukkuccuppattiyā nimittameva na dissati.",
  "tika-vin07t:1132_18": "Yathā cettha,",
  "tika-vin07t:1132_19": "evaṃ “lajjī sāmaṇero yathā tattha patitataṇḍulakaṇādayo na paccanti,",
  "tika-vin07t:1132_20": "evaṃ sāmisapākaṃ mocento aggimhi vilīyāpetvā…pe…",
  "tika-vin07t:1132_21": "vaṭṭatī”ti vacanassāpi nimittaṃ na dissati.",
  "tika-vin07t:1132_22": "Yadi hi etaṃ yāvakālikasaṃsaggaparihārāya vuttaṃ siyā,",
  "tika-vin07t:1132_23": "attanāpi tathā kātabbaṃ bhaveyya.",
  "tika-vin07t:1132_24": "Gahaṭṭhehi dinnasappiādīsu ca āmisasaṃsaggasaṅkā na vigaccheyya.",
  "tika-vin07t:1132_25": "Na hi gahaṭṭhā evaṃ vilīyāpetvā pana taṇḍulādiṃ apanetvā puna pacanti,",
  "tika-vin07t:1132_26": "apica bhesajjehi saddhiṃ khīrādiṃ pakkhipitvā yathā khīrādi khayaṃ gacchati,",
  "tika-vin07t:1132_27": "evaṃ parehi pakkabhesajjatelādipi yāvakālikameva siyā,",
  "tika-vin07t:1132_28": "na ca tampi yuttaṃ dadhiādikhayakaraṇatthaṃ “puna pacitvā detī”ti vuttattā.",
  "tika-vin07t:1132_29": "Tasmā mahāsivattheravāde kukkuccaṃ akatvā adhotampi navanītaṃ tadahupi punadivasādīsupi pacituṃ,",
  "tika-vin07t:1132_30": "taṇḍulādimissaṃ sappiādiṃ attanāpi aggimhi vilīyāpetvā parissāvetvā puna takkādikhayatthaṃ pacituñca vaṭṭati.",
  "tika-vin07t:1133_0": "Tattha vijjamānassapi paccamānakkhaṇe sambhinnarasassa yāvakālikassa abbohārikattena savatthukapaṭiggahitapurepaṭiggahitānampi",
  "tika-vin07t:1133_1": "abbohārikatoti niṭṭhamettha gantabbanti.",
  "tika-vin07t:1133_2": "Teneva “ettāvatā savatthukapaṭiggahitaṃ nāma na hotī”ti vuttaṃ.",
  "tika-vin07t:1133_3": "Visuṃ paṭiggahitena pana khīrādiāmisena navanītādiṃ missetvā bhikkhunā vā aññehi vā pakkatelādibhesajjaṃ savatthukapaṭiggahitasaṅkhyameva gacchati,",
  "tika-vin07t:1133_4": "tattha paviṭṭhayāvakālikassa abbohārikattābhāvā.",
  "tika-vin07t:1133_5": "Yaṃ pana purepariggahitabhesajjehi appaṭiggahitaṃ khīrādiṃ pakkhipitvā pakkatelādikaṃ anupasampanneheva",
  "tika-vin07t:1133_6": "pakkampi savatthukapaṭiggahitampi sannidhipi na hoti,",
  "tika-vin07t:1133_7": "tattha pakkhittakhīrādikassapi tasmiṃ khaṇe sambhinnarasatāya purepaṭiggahitattāpattito.",
  "tika-vin07t:1133_8": "Sace pana appaṭiggahiteheva,",
  "tika-vin07t:1133_9": "aññehi vā pakkatelādīsupi sace āmisaraso paññāyati,",
  "tika-vin07t:1133_10": "taṃ yāvakālikameva hotīti veditabbaṃ.",
  "tika-vin07t:1133_11": "Uggahetvāti sayameva gahetvā.",
  "tika-vin07t:1134_0": "Parissāvetvā gahitanti taṇḍulādivigamatthaṃ parissāvetvā,",
  "tika-vin07t:1134_1": "takkādivigamatthaṃ puna pacitvā gahitanti attho.",
  "tika-vin07t:1134_2": "Paṭiggahetvā ṭhapitabhesajjehīti atirekasattāhapaṭiggahitehi,",
  "tika-vin07t:1134_3": "etena tehi yuttampi sappiādi atirekasattāhapaṭiggahitaṃ na hotīti dasseti.",
  "tika-vin07t:1134_4": "Vaddalisamayeti vassakālasamaye,",
  "tika-vin07t:1134_5": "anātapakāleti attho.",
  "tika-vin07t:1135_0": "Nibbaṭṭitattāti yāvakālikavatthuto vivecitattā,",
  "tika-vin07t:1135_1": "etena tele sabhāvato yāvakālikattābhāvaṃ,",
  "tika-vin07t:1135_2": "bhikkhuno savatthukapaṭiggahaṇena yāvakālikattupagamanañca dasseti.",
  "tika-vin07t:1135_3": "Ubhayampīti attanā,",
  "tika-vin07t:1135_4": "aññehi ca kataṃ.",
  "tika-vin07t:1136_0": "623.",
  "tika-vin07t:1136_1": "Acchavasanti dukkaṭavatthūnaññeva upalakkhaṇanti āha “ṭhapetvā manussavasa”nti.",
  "tika-vin07t:1136_2": "Saṃsaṭṭhanti parissāvitaṃ.",
  "tika-vin07t:1136_3": "Tiṇṇaṃ dukkaṭānanti ajjhohāre ajjhohāre tīṇi dukkaṭāni sandhāya vuttaṃ.",
  "tika-vin07t:1136_4": "Kiñcāpi paribhogatthāya vikāle paṭiggahaṇapacanaparissāvanādīsu pubbapayogesu pāḷiyaṃ,",
  "tika-vin07t:1136_5": "aṭṭhakathāyañca āpatti na vuttā,",
  "tika-vin07t:1136_6": "tathāpi ettha āpattiyā eva bhavitabbaṃ paṭikkhittassa karaṇato āhāratthāya vikāle yāmakālikādīnaṃ paṭiggahaṇe viya.",
  "tika-vin07t:1136_7": "Yasmā khīrādiṃ pakkhipitvā pakkabhesajjatele kasaṭaṃ āmisagatikaṃ,",
  "tika-vin07t:1136_8": "tena saha telaṃ paṭiggahetuṃ,",
  "tika-vin07t:1136_9": "pacituṃ vā bhikkhuno na vaṭṭati.",
  "tika-vin07t:1136_10": "Tasmā vuttaṃ “pakkatelakasaṭe viya kukkuccāyatī”ti.",
  "tika-vin07t:1136_11": "Sace vasāya saha pakkattā na vaṭṭati,",
  "tika-vin07t:1136_12": "idaṃ kasmā na vaṭṭatīti pucchantā “bhante …pe…",
  "tika-vin07t:1136_13": "vaṭṭatī”ti āhaṃsu.",
  "tika-vin07t:1136_14": "Thero atikukkuccatāya ca “etampi, āvuso,",
  "tika-vin07t:1136_15": "na vaṭṭatī”ti āha.",
  "tika-vin07t:1136_16": "Roganiggahatthāya eva vasāya anuññātattaṃ sallakkhetvā pacchā “sādhū”ti sampaṭicchi.",
  "tika-vin07t:1137_0": "“Madhukarīhi nāma madhumakkhikāhī”ti idaṃ khuddakabhamarānaṃ dvinnaṃ eva visesananti keci vadanti,",
  "tika-vin07t:1137_1": "aññe pana “daṇḍakesu madhukārikā madhukarīmakkhikā nāma,",
  "tika-vin07t:1137_2": "tāhi saha tisso madhumakkhikājātiyo”ti vadanti.",
  "tika-vin07t:1137_3": "Bhamaramakkhikāti mahāpaṭalakārikā.",
  "tika-vin07t:1137_4": "Silesasadisanti sukkhatāya vā pakkatāya vā ghanībhūtaṃ.",
  "tika-vin07t:1137_5": "Itaranti tanukamadhu.",
  "tika-vin07t:1138_0": "Ucchurasaṃ upādāyāti nikkasaṭarasassapi sattāhakālikataṃ dasseti “ucchumhā nibbatta”nti pāḷiyaṃ sāmaññato vuttattā.",
  "tika-vin07t:1138_1": "Yaṃ pana suttantaṭṭhakathāyaṃ “ucchu ce,",
  "tika-vin07t:1138_2": "yāvakāliko.",
  "tika-vin07t:1138_3": "Ucchuraso ce,",
  "tika-vin07t:1138_4": "yāmakāliko.",
  "tika-vin07t:1138_5": "Phāṇitaṃ ce,",
  "tika-vin07t:1138_6": "sattāhakālikaṃ. Taco ce,",
  "tika-vin07t:1138_7": "yāvajīvako”ti vuttaṃ,",
  "tika-vin07t:1138_8": "taṃ ambaphalarasādimissatāya yāmakālikattaṃ sandhāya vuttanti gahetabbaṃ,",
  "tika-vin07t:1138_9": "avinayavacanattā taṃ appamāṇanti.",
  "tika-vin07t:1138_10": "Teneva “purebhattaṃ paṭiggahitena aparissāvitaucchurasenā”tiādi vuttaṃ.",
  "tika-vin07t:1138_11": "Nirāmisameva vaṭṭati tattha paviṭṭhayāvakālikassa abbohārikattāti idaṃ guḷe kate tattha vijjamānampi",
  "tika-vin07t:1138_12": "kasaṭaṃ pākena sukkhatāya yāvajīvikattaṃ bhajatīti vuttaṃ.",
  "tika-vin07t:1138_13": "Tassa yāvakālikatte hi sāmaṃpākena purebhattepi anajjhoharaṇīyaṃ siyāti.",
  "tika-vin07t:1138_14": "“Savatthukapaṭiggahitattā”ti idaṃ ucchurase cuṇṇavicuṇṇaṃ hutvā ṭhitakasaṭaṃ sandhāya vuttaṃ,",
  "tika-vin07t:1138_15": "tena ca aparissāvitena appaṭiggahitena anupasampannehi kataṃ sattāhaṃ vaṭṭatīti dasseti.",
  "tika-vin07t:1138_16": "Jhāmaucchuphāṇitanti aggimhi ucchuṃ tāpetvā kataṃ.",
  "tika-vin07t:1138_17": "Koṭṭitaucchuphāṇitanti khuddānukhuddakaṃ chinditvā koṭṭetvā nippīḷetvā pakkaṃ.",
  "tika-vin07t:1139_0": "Taṃ tattha vijjamānampi kasaṭaṃ pakkakāle yāvakālikattaṃ vijahatīti āha “taṃ yutta”nti.",
  "tika-vin07t:1139_1": "Sītodakena katanti madhukapupphāni sītodakena madditvā parissāvetvā pacitvā kataṃ,",
  "tika-vin07t:1139_2": "amadditvā katanti keci,",
  "tika-vin07t:1139_3": "tattha kāraṇaṃ na dissati.",
  "tika-vin07t:1139_4": "Khīrajallikanti khīrapheṇaṃ.",
  "tika-vin07t:1139_5": "Madhukapupphaṃ panātiādi yāvakālikarūpena ṭhitassapi avaṭṭanakamerayabījavatthuṃ dassetuṃ āraddhaṃ.",
  "tika-vin07t:1140_0": "Sabbānipīti sappiādīni pañcapi.",
  "tika-vin07t:1140_1": "Āhārakiccaṃ karontāni etāni kasmā evaṃ paribhuñjitabbānīti codanāparihārāya bhesajjodissaṃ dassentena",
  "tika-vin07t:1140_2": "tappasaṅgena sabbānipi odissakāni ekato dassetuṃ “sattavidhaṃ hī”tiādi vuttaṃ.",
  "tika-vin07t:1140_3": "Apakatibhesajjattā vikaṭāni virūpāni visaharaṇato mahāvisayattā mahantāni cāti mahāvikaṭāni.",
  "tika-vin07t:1140_4": "Upasampadādīnīti ādi-",
  "tika-vin07t:1140_5": "saddena gaṇaṅgaṇūpāhanādiṃ saṅgaṇhāti.",
  "tika-vin07t:1141_0": "Adhiṭṭhetīti bāhiraparibhogatthametanti cittaṃ uppādeti,",
  "tika-vin07t:1141_1": "evaṃ paribhoge anapekkhatāya paṭiggahaṇaṃ vijahatīti adhippāyo.",
  "tika-vin07t:1141_2": "Evaṃ aññesupi kālikesu anajjhoharitukāmatāya suddhacittena bāhiraparibhogatthāya niyamepi paṭiggahaṇaṃ",
  "tika-vin07t:1141_3": "vijahatīti idampi visuṃ ekaṃ paṭiggahaṇavijahanakāraṇanti daṭṭhabbaṃ.",
  "tika-vin07t:1142_0": "625.",
  "tika-vin07t:1142_1": "Sace dvinnaṃ…pe…",
  "tika-vin07t:1142_2": "na vaṭṭatīti ettha pāṭho gaḷito,",
  "tika-vin07t:1142_3": "evaṃ panettha pāṭho veditabbo “sace dvinnaṃ santakaṃ ekena paṭiggahitaṃ avibhattaṃ hoti,",
  "tika-vin07t:1142_4": "sattāhātikkame dvinnampi anāpatti,",
  "tika-vin07t:1142_5": "paribhuñjituṃ pana na vaṭṭatī”ti.",
  "tika-vin07t:1142_6": "Aññathā hi saddappayogopi na saṅgahaṃ gacchati.",
  "tika-vin07t:1142_7": "“Gaṇṭhipadepi ca ayameva pāṭho dassito”ti sāratthadīpaniyaṃ vuttaṃ.",
  "tika-vin07t:1142_8": "Dvinnampi anāpattīti avibhattattā vuttaṃ.",
  "tika-vin07t:1142_9": "“Paribhuñjituṃ pana na vaṭṭatī”ti idaṃ “sattāhaparamaṃ sannidhikārakaṃ paribhuñjitabba”nti vacanato vuttaṃ.",
  "tika-vin07t:1142_10": "“Yena paṭiggahitaṃ,",
  "tika-vin07t:1142_11": "tena vissajjitattā”ti iminā upasampannassa dānampi sandhāya “vissajjetī”ti idaṃ vuttanti dasseti.",
  "tika-vin07t:1142_12": "Upasampannassa nirapekkhadinnavatthumhi paṭiggahaṇassa avigatattepi sakasantakatā vigatāva hoti,",
  "tika-vin07t:1142_13": "tena nissaggiyaṃ na hoti.",
  "tika-vin07t:1142_14": "Attanāva paṭiggahitattaṃ,",
  "tika-vin07t:1142_15": "sakasantakattañcāti imehi dvīhi kāraṇehi nissaggiyaṃ hoti, na ekena.",
  "tika-vin07t:1142_16": "Anupasampannassa nirapekkhadāne pana tadubhayampi vijahati,",
  "tika-vin07t:1142_17": "paribhogopettha vaṭṭati,",
  "tika-vin07t:1142_18": "na sāpekkhadāne dānalakkhaṇābhāvato.",
  "tika-vin07t:1142_19": "“Vissajjetī”ti etasmiñca pāḷipade kassaci adatvā anapekkhatāya chaḍḍanampi saṅgahitanti veditabbaṃ.",
  "tika-vin07t:1142_20": "“Anapekkho datvā”ti idañca paṭiggahaṇavijahanavidhidassanatthameva vuttaṃ.",
  "tika-vin07t:1142_21": "Paṭiggahaṇe hi vijahite puna paṭiggahetvā paribhogo sayameva vaṭṭissati,",
  "tika-vin07t:1142_22": "tabbijahanañca vatthuno sakasantakatāpariccāgena hotīti,",
  "tika-vin07t:1142_23": "etena ca vatthumhi ajjhoharaṇāpekkhāya sati paṭiggahaṇavissajjanaṃ nāma visuṃ na labbhatīti sijjhati.",
  "tika-vin07t:1142_24": "Itarathā hi “paṭiggahaṇe anapekkhova paṭiggahaṇaṃ vissajjetvā puna paṭiggahetvā bhuñjatī”ti vattabbaṃ siyā.",
  "tika-vin07t:1142_25": "“Appaṭiggahitattā”ti iminā ekassa santakaṃ aññena paṭiggahitampi nissaggiyaṃ hotīti dasseti.",
  "tika-vin07t:1143_0": "Evanti “puna gahessāmī”ti apekkhaṃ akatvā suddhacittena pariccattataṃ parāmasati.",
  "tika-vin07t:1143_1": "Paribhuñjantassa anāpattidassanatthanti nissaggiyamūlikāhi pācittiyādiāpattīhi anāpattidassanatthanti adhippāyo.",
  "tika-vin07t:1143_2": "Paribhoge anāpattidassanatthanti ettha pana nissaṭṭhapaṭiladdhassa kāyikaparibhogādīsu yā dukkaṭāpatti vuttā,",
  "tika-vin07t:1143_3": "tāya anāpattidassanatthanti adhippāyo.",
  "tika-vin07t:1143_4": "Sappiādīnaṃ paṭiggahitabhāvo,",
  "tika-vin07t:1143_5": "attano santakatā,",
  "tika-vin07t:1143_6": "sattāhātikkamoti imānettha tīṇi aṅgāni.",
  "tika-vin07t:1144_0": "Bhesajjasikkhāpadavaṇṇanā niṭṭhitā.",
  "tika-vin07t:1145_0": "4. Vassikasāṭikasikkhāpadavaṇṇanā",
  "tika-vin07t:1146_0": "628.",
  "tika-vin07t:1146_1": "Catutthe jeṭṭhamūlapuṇṇamāsiyā…pe…",
  "tika-vin07t:1146_2": "karaṇakkhettañcāti paṭhamaddhamāsampi karaṇakkhettaṃ vuttaṃ.",
  "tika-vin07t:1146_3": "Taṃ “katvā nivāsetabba”nti imassa purimaddhamāse vā pacchimaddhamāse vā katvā pacchimamāseva nivāsetabbanti",
  "tika-vin07t:1146_4": "evamatthaṃ gahetvā vuttaṃ nivāsaneyeva āpattiyā vuttattāti.",
  "tika-vin07t:1146_5": "Yaṃ pana mātikāṭṭhakathāyaṃ “gimhānaṃ pacchimo māso pariyesanakkhettaṃ,",
  "tika-vin07t:1146_6": "pacchimo addhamāso karaṇanivāsanakkhettampī”ti vuttaṃ,",
  "tika-vin07t:1146_7": "taṃ tasmiṃyeva addhamāse katvā nivāsetabbanti evamatthaṃ gahetvā vuttaṃ.",
  "tika-vin07t:1146_8": "Idha vuttanayeneva atthe gahite virodho natthi.",
  "tika-vin07t:1147_0": "“Vattabhede dukkaṭa”nti idaṃ vassikasāṭikaadinnapubbe sandhāya vuttaṃ.",
  "tika-vin07t:1147_1": "Tenāha “ye manussā”tiādi.",
  "tika-vin07t:1147_2": "Pakatiyā vassikasāṭikadāyakā nāma saṅghaṃ vā attānaṃ vā appavāretvāva anusaṃvaccharaṃ dāyakā.",
  "tika-vin07t:1148_0": "630.",
  "tika-vin07t:1148_1": "“Cha māse parihāraṃ labhatī”ti etena antovassepi yāva vassānassa pacchimadivasā akatā parihāraṃ labhatīti dīpitaṃ hoti.",
  "tika-vin07t:1148_2": "Ekamāsanti hemantassa pacchimuposathena saha gaṇetvā vuttaṃ.",
  "tika-vin07t:1148_3": "Tasmiṃ uposathadivase eva hi taṃ mūlacīvaraṃ kātabbaṃ,",
  "tika-vin07t:1148_4": "itarathā hi nissaggiyato.",
  "tika-vin07t:1148_5": "Ekāhadvīhādivasena…pe…",
  "tika-vin07t:1148_6": "laddhā ceva niṭṭhitā cāti ettha ekāhānāgatāya vassūpanāyikāya laddhā ceva niṭṭhitā ca dvīhānāgatāya…pe…",
  "tika-vin07t:1148_7": "dasāhānāgatāya vassūpanāyikāya laddhā ceva niṭṭhitā ca,",
  "tika-vin07t:1148_8": "antovasse vā laddhā ceva niṭṭhitā cāti evamattho daṭṭhabbo.",
  "tika-vin07t:1148_9": "Tattha āsaḷhīmāsassa juṇhapakkhapuṇṇamiyaṃ laddhā,",
  "tika-vin07t:1148_10": "tadaheva rajanakappapariyosānehi niṭṭhitā ca vassikasāṭikā “ekāhānāgatāya vassūpanāyikāya laddhā ceva niṭṭhitā cā”ti vuccati.",
  "tika-vin07t:1148_11": "Eteneva nayena juṇhapakkhassa chaṭṭhiyaṃ laddhā,",
  "tika-vin07t:1148_12": "niṭṭhitā ca “dasāhānāgatāya vassūpanāyikāya laddhā ceva niṭṭhitā cā”ti vuccati.",
  "tika-vin07t:1148_13": "Yāva paṭhamakattikatemāsipuṇṇamā,",
  "tika-vin07t:1148_14": "tāva laddhā,",
  "tika-vin07t:1148_15": "niṭṭhitā ca “antovasse laddhā ceva niṭṭhitā cā”ti vuccati.",
  "tika-vin07t:1148_16": "Paṭhamakattikatemāsipuṇṇamito paraṃ laddhā ceva niṭṭhitā ca yāva cīvarakālo nātikkamati,",
  "tika-vin07t:1148_17": "tāva anadhiṭṭhahitvāpi ṭhapetuṃ vaṭṭatīti adhippāyo.",
  "tika-vin07t:1149_0": "Ettha ca “tasmiṃyeva antodasāhe adhiṭṭhātabbā”ti avisesena vuttepi vassānato pubbe ekāhadvīhādivasena",
  "tika-vin07t:1149_1": "anāgatāya vassūpanāyikāya laddhā tehi divasehi dasāhaṃ anatikkamantena vassūpanāyikadivasato paṭṭhāya",
  "tika-vin07t:1149_2": "adhiṭṭhānakkhettaṃ sampattā eva adhiṭṭhātabbā,",
  "tika-vin07t:1149_3": "tato pana pubbe dasāhātikkamena niṭṭhitāpi na adhiṭṭhātabbā adhiṭṭhānassa akhettattā.",
  "tika-vin07t:1149_4": "Tādisā pana vassūpanāyikadivase eva adhiṭṭhātabbā,",
  "tika-vin07t:1149_5": "anadhiṭṭhahato aruṇuggamanena nissaggiyaṃ hoti.",
  "tika-vin07t:1149_6": "Yadi evaṃ “dasāhānāgatāyā”ti iminā kiṃ payojananti ce?",
  "tika-vin07t:1149_7": "Vassānato pubbe eva dasāhe atikkante niṭṭhitā vassūpanāyikadivase eva adhiṭṭhātabbāti dassanatthaṃ vuttaṃ.",
  "tika-vin07t:1149_8": "Tenevāha “dasāhātikkame niṭṭhitā tadaheva adhiṭṭhātabbā”ti.",
  "tika-vin07t:1150_0": "Dasāhe appahonte cīvarakālaṃ nātikkametabbāti temāsabbhantare dasāhe appahonte navāhānāgatāya kattikatemāsipuṇṇamāya sattamito paṭṭhāya laddhā,",
  "tika-vin07t:1150_1": "niṭṭhitā ca cīvarakālaṃ nātikkametabbāti attho.",
  "tika-vin07t:1150_2": "Tathā hi “māso seso gimhānanti bhikkhunā vassikasāṭikacīvaraṃ pariyesitabba”nti pariyesanakkhettaṃ vatvā",
  "tika-vin07t:1150_3": "“vassikasāṭikaṃ vassānaṃ cātumāsaṃ adhiṭṭhātu”nti vuttattā katāyapi akatāyapi māsamattaṃ anadhiṭṭhātabbatā siddhā.",
  "tika-vin07t:1150_4": "Yasmā ca akatā vassikasāṭikasaṅkhyaṃ na gacchati,",
  "tika-vin07t:1150_5": "akaraṇañca kenaci vekallena,",
  "tika-vin07t:1150_6": "na anādarena,",
  "tika-vin07t:1150_7": "tasmā cātumāsaṃ akatattā eva parihāraṃ labhati,",
  "tika-vin07t:1150_8": "katā pana adhiṭṭhānakkhette,",
  "tika-vin07t:1150_9": "akatā ca cīvarakāle dasāhaparamasikkhāpadeneva parihāraṃ labhatīti ayamattho labbhati.",
  "tika-vin07t:1150_10": "Kasmāti attano matiyā kāraṇapucchā.",
  "tika-vin07t:1150_11": "Tasmāti vassāneyeva vassikasāṭikāya adhiṭṭhātabbatāvacanato.",
  "tika-vin07t:1150_12": "“Ticīvaraṃ adhiṭṭhātu”nti suttaṃ panettha sesacīvarānaṃ evaṃ kālaniyamābhāvaṃ sādhetuṃ uddhaṭaṃ.",
  "tika-vin07t:1150_13": "Na hi tenettha aññaṃ payojanaṃ atthi.",
  "tika-vin07t:1151_0": "Kadā adhiṭṭhātabbātiādikurundivacanenāpi “yadā vā tadā vā adhiṭṭhātuṃ vaṭṭatī”ti idaṃ paṭikkhipitvā dasāhabbhantare",
  "tika-vin07t:1151_1": "eva katāya adhiṭṭhātabbataṃ dasseti.",
  "tika-vin07t:1152_0": "Pāḷiyaṃ acchinnacīvarassātiādīsu acchinnasesacīvarassa naṭṭhasesacīvarassa.",
  "tika-vin07t:1152_1": "Etesañhi asamaye pariyesananivāsanāpattiyā eva anāpatti vuttā.",
  "tika-vin07t:1152_2": "Teneva mātikāṭṭhakathāyaṃ “acchinnacīvarassa vā naṭṭhacīvarassa vā anivatthaṃ corā harantīti evaṃ āpadāsu",
  "tika-vin07t:1152_3": "vā nivāsayato ummattakādīnañca anāpattī”ti vuttaṃ,",
  "tika-vin07t:1152_4": "idha pana samantapāsādikāyaṃ ayaṃ nissaggiyā anāpatti pāḷito sayameva sijjhatīti imaṃ adassetvā asijjhamānaṃ",
  "tika-vin07t:1152_5": "naggassa nhāyato dukkaṭāpattiyā eva anāpattiṃ dassetuṃ “acchinnacīvarassā”tiādi vuttanti gahetabbaṃ.",
  "tika-vin07t:1152_6": "Na hi esā anāpatti avutte sijjhatīti.",
  "tika-vin07t:1152_7": "Vassikasāṭikāya attuddesikatā,",
  "tika-vin07t:1152_8": "asamaye pariyesanatā,",
  "tika-vin07t:1152_9": "tāya ca paṭilābhoti imāni tāva pariyesanāpattiyā tīṇi aṅgāni.",
  "tika-vin07t:1152_10": "Nivāsanāpattiyā pana sacīvaratā,",
  "tika-vin07t:1152_11": "āpadābhāvo,",
  "tika-vin07t:1152_12": "vassikasāṭikāya sakabhāvo,",
  "tika-vin07t:1152_13": "asamaye nivāsananti cattāri aṅgāni.",
  "tika-vin07t:1153_0": "Vassikasāṭikasikkhāpadavaṇṇanā niṭṭhitā.",
  "tika-vin07t:1154_0": "5. Cīvaraacchindanasikkhāpadavaṇṇanā",
  "tika-vin07t:1155_0": "631.",
  "tika-vin07t:1155_1": "Pañcame yampi…pe…",
  "tika-vin07t:1155_2": "acchindīti ettha yaṃ te ahaṃ cīvaraṃ adāsiṃ,",
  "tika-vin07t:1155_3": "taṃ “mayā saddhiṃ pakkamissatī”ti saññāya adāsiṃ,",
  "tika-vin07t:1155_4": "na aññathāti kupito acchindīti evaṃ ajjhāharitvā yojetabbaṃ.",
  "tika-vin07t:1156_0": "633.",
  "tika-vin07t:1156_1": "Ekaṃ dukkaṭanti yadi āṇatto avassaṃ acchindati,",
  "tika-vin07t:1156_2": "āṇattikkhaṇe pācittiyameva.",
  "tika-vin07t:1156_3": "Yadi na acchindati,",
  "tika-vin07t:1156_4": "tadā eva dukkaṭanti daṭṭhabbaṃ.",
  "tika-vin07t:1156_5": "Ekavācāya sambahulā āpattiyoti yadi āṇatto anantarāyena acchindati,",
  "tika-vin07t:1156_6": "āṇattikkhaṇeyeva vatthugaṇanāya pācittiyaāpattiyo payogakaraṇakkhaṇeyeva āpattiyā āpajjitabbato,",
  "tika-vin07t:1156_7": "cīvaraṃ pana acchinneyeva nissaggiyaṃ hoti.",
  "tika-vin07t:1156_8": "Yadi so na acchindati,",
  "tika-vin07t:1156_9": "āṇattikkhaṇe ekameva dukkaṭanti daṭṭhabbaṃ.",
  "tika-vin07t:1156_10": "Evaṃ aññatthāpi īdisesu nayo ñātabbo.",
  "tika-vin07t:1157_0": "635.",
  "tika-vin07t:1157_1": "Upajjhaṃ gaṇhissatīti sāmaṇerassa dānaṃ dīpeti,",
  "tika-vin07t:1157_2": "tena ca sāmaṇerakāle datvā upasampannakāle acchindatopi pācittiyaṃ dīpeti.",
  "tika-vin07t:1157_3": "“Bhikkhussa sāmaṃ cīvaraṃ datvā”ti idaṃ ukkaṭṭhavasena vuttaṃ.",
  "tika-vin07t:1157_4": "Āharāpetuṃ pana vaṭṭatīti kamme akate bhatisadisattā vuttaṃ.",
  "tika-vin07t:1157_5": "Vikappanupagapacchimacīvaratā,",
  "tika-vin07t:1157_6": "sāmaṃ dinnatā,",
  "tika-vin07t:1157_7": "sakasaññitā,",
  "tika-vin07t:1157_8": "upasampannatā,",
  "tika-vin07t:1157_9": "kodhavasena acchindanaṃ vā acchindāpanaṃ vāti imānettha pañca aṅgāni.",
  "tika-vin07t:1158_0": "Cīvaraacchindanasikkhāpadavaṇṇanā niṭṭhitā.",
  "tika-vin07t:1159_0": "6. Suttaviññattisikkhāpadavaṇṇanā",
  "tika-vin07t:1160_0": "636.",
  "tika-vin07t:1160_1": "Chaṭṭhe vītavītaṭṭhānaṃ yasmiṃ caturassadārumhi paliveṭhenti,",
  "tika-vin07t:1160_2": "tassa turīti nāmaṃ.",
  "tika-vin07t:1160_3": "Vāyantā tiriyaṃ suttaṃ pavesetvā yena ākoṭentā vatthe ghanabhāvaṃ āpādenti,",
  "tika-vin07t:1160_4": "taṃ “vema”nti vuccati.",
  "tika-vin07t:1161_0": "“Itarasmiṃ tatheva dukkaṭa”nti iminā vāyituṃ āraddhakālato paṭṭhāya yathāvuttaparicchedaniṭṭhiteyeva dukkaṭampi hoti,",
  "tika-vin07t:1161_1": "na tato pubbe vāyanapayogesūti dasseti.",
  "tika-vin07t:1162_0": "Tante ṭhitaṃyeva adhiṭṭhātabbanti ettha ekavāraṃ adhiṭṭhite pacchā vītaṃ adhiṭṭhitagatikameva hoti,",
  "tika-vin07t:1162_1": "puna adhiṭṭhānakiccaṃ natthi.",
  "tika-vin07t:1162_2": "Sace pana antarantarā dasā ṭhapetvā visuṃ visuṃ saparicchedaṃ vītaṃ hoti,",
  "tika-vin07t:1162_3": "paccekaṃ adhiṭṭhātabbamevāti daṭṭhabbaṃ.",
  "tika-vin07t:1162_4": "Ettha ca kappiyasuttaṃ gahetvā aññātakaappavāritenāpi akappiyatantavāyena “suttamatthi,",
  "tika-vin07t:1162_5": "vāyanto natthī”tiādipariyāyamukhena vāyāpentassa anāpatti.",
  "tika-vin07t:1162_6": "Teneva mātikāṭṭhakathāyaṃ “vāyāpeyyā”ti padassa “cīvaraṃ me, āvuso,",
  "tika-vin07t:1162_7": "vāyathāti akappiyaviññattiyā vāyāpeyyā”ti attho vutto,",
  "tika-vin07t:1162_8": "evaṃ vadanto akappiyatantavāyena vāyāpeti nāma, nāññathā.",
  "tika-vin07t:1163_0": "640.",
  "tika-vin07t:1163_1": "Anāpatti cīvaraṃ sibbetuntiādīsu iminā sikkhāpadeneva anāpatti,",
  "tika-vin07t:1163_2": "akataviññattipaccayā pana dukkaṭamevāti vadanti.",
  "tika-vin07t:1163_3": "Akappiyasuttatā,",
  "tika-vin07t:1163_4": "attuddesikatā,",
  "tika-vin07t:1163_5": "akappiyatantavāyena akappiyaviññattiyā vāyāpananti imānettha tīṇi aṅgāni.",
  "tika-vin07t:1164_0": "Suttaviññattisikkhāpadavaṇṇanā niṭṭhitā.",
  "tika-vin07t:1165_0": "7. Mahāpesakārasikkhāpadavaṇṇanā",
  "tika-vin07t:1166_0": "642.",
  "tika-vin07t:1166_1": "Sattame “kiñcimattaṃ anupadajjeyyā”ti idaṃ payogabhedadassanaṃ,",
  "tika-vin07t:1166_2": "dānaṃ panettha aṅgaṃ na hoti.",
  "tika-vin07t:1166_3": "Teneva tassa vibhaṅge “antamaso dhammampi bhaṇatī”ti vuttaṃ.",
  "tika-vin07t:1166_4": "Sesamettha uttānameva.",
  "tika-vin07t:1166_5": "Aññātakaappavāritānaṃ tantavāye upasaṅkamitvā vikappamāpajjanatā,",
  "tika-vin07t:1166_6": "cīvarassa attuddesikatā,",
  "tika-vin07t:1166_7": "tassa vacanena suttavaḍḍhanaṃ,",
  "tika-vin07t:1166_8": "cīvarapaṭilābhoti imānettha cattāri aṅgāni.",
  "tika-vin07t:1167_0": "Mahāpesakārasikkhāpadavaṇṇanā niṭṭhitā.",
  "tika-vin07t:1168_0": "8. Accekacīvarasikkhāpadavaṇṇanā",
  "tika-vin07t:1169_0": "646.",
  "tika-vin07t:1169_1": "Aṭṭhame chaṭṭhiyaṃ uppannacīvarassa ekādasamāruṇo cīvarakāle uṭṭhātīti āha “chaṭṭhito paṭṭhāyā”tiādi,",
  "tika-vin07t:1169_2": "tena ca “dasāhānāgata”nti vuttattā pañcamito paṭṭhāya puṇṇamito pubbe dasasu aruṇesu uṭṭhitesupi cīvaraṃ nissaggiyaṃ na hoti.",
  "tika-vin07t:1169_3": "Puṇṇamiyā saha ekādasa divasā labbhantīti ettakameva iminā sikkhāpadena laddhaṃ,",
  "tika-vin07t:1169_4": "chaṭṭhito paṭṭhāya uppannaṃ sabbacīvaraṃ paṭhamakathinasikkhāpadavaseneva yāva cīvarakālaṃ nissaggiyaṃ na hotīti dasseti.",
  "tika-vin07t:1170_0": "650.",
  "tika-vin07t:1170_1": "Idāni paṭhamakathinādisikkhāpadehi tassa tassa cīvarassa labbhamānaṃ parihāraṃ idheva ekato sampiṇḍetvā dassento “atirekacīvarassā”tiādimāha.",
  "tika-vin07t:1170_2": "“Anatthate kathine ekādasadivasādhiko māso,",
  "tika-vin07t:1170_3": "atthate kathine ekādasadivasādhikā pañca māsā”ti ayameva pāṭho pāḷiyā sameti.",
  "tika-vin07t:1170_4": "Keci pana “dasadivasādhiko māso,",
  "tika-vin07t:1170_5": "dasadivasādhikā pañca māsāti pāṭhena bhavitabba”nti vadanti,",
  "tika-vin07t:1170_6": "taṃ na yuttaṃ,",
  "tika-vin07t:1170_7": "aññathā “navāhānāgata”nti vattabbato.",
  "tika-vin07t:1170_8": "Yaṃ panettha mātikāṭṭhakathāyañca “kāmañcesa ‘dasāhaparamaṃ atirekacīvaraṃ dhāretabba’nti imināva siddho,",
  "tika-vin07t:1170_9": "aṭṭhuppattivasena pana apubbaṃ viya atthaṃ dassetvā sikkhāpadaṃ ṭhapita”nti likhanti,",
  "tika-vin07t:1170_10": "taṃ pamādalikhitaṃ “pavāraṇamāsassa juṇhapakkhapañcamito paṭṭhāya uppannassa cīvarassa nidhānakālo dassito hotī”ti vuttattā.",
  "tika-vin07t:1170_11": "Imameva ca pamādalikhitaṃ gahetvā bhadantabuddhadattācariyena ca “parihārekamāsova,",
  "tika-vin07t:1170_12": "dasāhaparamo mato”tiādi vuttanti gahetabbaṃ.",
  "tika-vin07t:1171_0": "Accekacīvarasadise aññasminti pubbe adhiṭṭhite uppannakālākārādi sādisena accekacīvarasadise aññasmiṃ",
  "tika-vin07t:1171_1": "cīvare accekacīvarasaññāya cīvarakālaṃ atikkametīti attho.",
  "tika-vin07t:1171_2": "Tenevettha dukkaṭaṃ,",
  "tika-vin07t:1171_3": "anāpatti ca vuttā,",
  "tika-vin07t:1171_4": "itarathā tīsupi padesu pācittiyasseva vattabbato.",
  "tika-vin07t:1171_5": "Anaccekacīvarampi hi cīvarakālaṃ atikkamayato pācittiyameva accekacīvarattike viyāti daṭṭhabbaṃ.",
  "tika-vin07t:1171_6": "Vikappanupagapacchimappamāṇassa accekacīvarassa attano santakatā,",
  "tika-vin07t:1171_7": "dasāhānāgatāya kattikatemāsipuṇṇamāya uppannabhāvo,",
  "tika-vin07t:1171_8": "anadhiṭṭhitaavikappitatā,",
  "tika-vin07t:1171_9": "cīvarakālātikkamoti imānettha cattāri aṅgāni.",
  "tika-vin07t:1172_0": "Accekacīvarasikkhāpadavaṇṇanā niṭṭhitā.",
  "tika-vin07t:1173_0": "9. Sāsaṅkasikkhāpadavaṇṇanā",
  "tika-vin07t:1174_0": "652- 3.",
  "tika-vin07t:1174_1": "Navame antarantarā gharametthāti antaragharanti gāmo vuttoti āha “antogāme”ti.",
  "tika-vin07t:1174_2": "“Paṭhamaṃ jhānaṃ upasampajja viharatī”ti imassa vibhaṅge “upasampajja”nti sānusāraṃ uddhaṭaṃ.",
  "tika-vin07t:1174_3": "Taṃ sandhāyāha “upasampajjantiādīsu viyā”ti.",
  "tika-vin07t:1174_4": "Tassāpīti “vutthavassāna”nti vibhaṅgapadassapi.",
  "tika-vin07t:1174_5": "Vutthavassānanti ca niddhāraṇe sāmivacanaṃ,",
  "tika-vin07t:1174_6": "etena ca purimasikkhāpade anatthatakathinānaṃ kathinamāsepi asamādānacāro na labbhatīti siddhaṃ hoti,",
  "tika-vin07t:1174_7": "itarathā sikkhāpadasseva niratthakattāti daṭṭhabbaṃ.",
  "tika-vin07t:1175_0": "Parikkhepārahaṭṭhānatoti ettha gāmapariyante ṭhitagharūpacārato paṭṭhāya eko leḍḍupāto parikkhepārahaṭṭhānaṃ nāma.",
  "tika-vin07t:1175_1": "Visuddhimaggepi “aparikkhittassa paṭhamaleḍḍupātato paṭṭhāyā”ti vuttaṃ.",
  "tika-vin07t:1175_2": "Tanti taṃ paṭhamasenāsanādiṃ.",
  "tika-vin07t:1175_3": "Majjhimanikāyaṭṭhakathāyaṃ pana vihārassapi gāmasseva upacāraṃ nīharitvā ubhinnaṃ leḍḍupātānaṃ antarā minitabbanti vuttaṃ.",
  "tika-vin07t:1176_0": "“Kosambiyaṃ aññataro bhikkhu gilāno hotī”ti āgatattā “kosambakasammuti anuññātā”ti vuttaṃ.",
  "tika-vin07t:1176_1": "“Ayañca pacchimadisaṃ gato hotī”ti iminā antaraghare cīvaraṃ nikkhipitvā tasmiṃ vihāre vasantassa sakalampi cīvaramāsaṃ vippavasituṃ vaṭṭati,",
  "tika-vin07t:1176_2": "tato aññattha gamanakicce sati vihārato bahi chārattaṃ vippavāso anuññātoti dīpeti.",
  "tika-vin07t:1176_3": "Tenāha “senāsanaṃ āgantvā sattamaṃ aruṇaṃ uṭṭhāpetu”ntiādi.",
  "tika-vin07t:1176_4": "Vasitvāti aruṇaṃ uṭṭhāpetvā.",
  "tika-vin07t:1176_5": "Tatthevāti tasmiññeva gataṭṭhāne.",
  "tika-vin07t:1176_6": "Aṅgāni panettha aṭṭhakathāyameva vuttāni.",
  "tika-vin07t:1177_0": "Sāsaṅkasikkhāpadavaṇṇanā niṭṭhitā.",
  "tika-vin07t:1178_0": "10. Pariṇatasikkhāpadavaṇṇanā",
  "tika-vin07t:1179_0": "660.",
  "tika-vin07t:1179_1": "Dasame ropitamālavacchatoti kenaci niyametvā ropitaṃ sandhāya vuttaṃ.",
  "tika-vin07t:1179_2": "Anocitaṃ milāyamānaṃ ocinitvā yattha katthaci pūjetuṃ vaṭṭati.",
  "tika-vin07t:1179_3": "Ṭhitaṃ disvāti sesakaṃ gahetvā ṭhitaṃ disvā.",
  "tika-vin07t:1179_4": "Yattha icchatha,",
  "tika-vin07t:1179_5": "tattha dethāti ettha niyametvā “asukassa dehī”ti vuttepi doso natthi “tumhākaṃ ruciyā”ti vuttattā.",
  "tika-vin07t:1179_6": "Saṅghe pariṇatabhāvo,",
  "tika-vin07t:1179_7": "taṃ ñatvā attano pariṇāmanaṃ,",
  "tika-vin07t:1179_8": "paṭilābhoti imānettha tīṇi aṅgāni.",
  "tika-vin07t:1180_0": "Pariṇatasikkhāpadavaṇṇanā niṭṭhitā.",
  "tika-vin07t:1181_0": "Niṭṭhito pattavaggo tatiyo.",
  "tika-vin07t:1182_0": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:1183_0": "Tiṃsakavaṇṇanānayo niṭṭhito.",
  "tika-vin07t:1184_0": "Paṭhamo bhāgo niṭṭhito.",
  "tika-vin07t:1185_0": "Namo tassa bhagavato arahato sammāsambuddhassa",
  "tika-vin07t:1186_0": "Vinayapiṭake",
  "tika-vin07t:1187_0": "Vimativinodanī-ṭīkā (dutiyo bhāgo)",
  "tika-vin07t:1188_0": "5. Pācittiyakaṇḍaṃ",
  "tika-vin07t:1189_0": "1. Musāvādavaggo",
  "tika-vin07t:1190_0": "1. Musāvādasikkhāpadavaṇṇanā",
  "tika-vin07t:1191_0": "1.",
  "tika-vin07t:1191_1": "Musāvādavaggassa paṭhamasikkhāpade khuddakānanti ettha “khuddaka-",
  "tika-vin07t:1191_2": "saddo bahu-",
  "tika-vin07t:1191_3": "saddapariyāyo”ti vadanti.",
  "tika-vin07t:1191_4": "Tatthāti tesu vaggesu,",
  "tika-vin07t:1191_5": "khuddakesu vā.",
  "tika-vin07t:1191_6": "“Jānitabbato”ti hetuno vipakkhepi nibbāne vattanato anekantikatte parehi vutte “na mayā ayaṃ hetu vutto”ti",
  "tika-vin07t:1191_7": "taṃ kāraṇaṃ paṭicchādetuṃ puna “jātidhammatoti mayā vutta”ntiādīni vadati.",
  "tika-vin07t:1191_8": "“Sampajāna”nti vattabbe anunāsikalopena niddesoti āha “jānanto”ti.",
  "tika-vin07t:1192_0": "2.",
  "tika-vin07t:1192_1": "Sampajānamusāvādeti attanā vuccamānassa atthassa vitathabhāvaṃ pubbepi jānitvā,",
  "tika-vin07t:1192_2": "vacanakkhaṇe ca jānantassa musāvādabhaṇane.",
  "tika-vin07t:1192_3": "Tenāha “jānitvā”tiādi.",
  "tika-vin07t:1192_4": "Musāvādeti ca nimittatthe bhummaṃ,",
  "tika-vin07t:1192_5": "tasmā musābhaṇananimittaṃ pācittiyanti evamettha,",
  "tika-vin07t:1192_6": "ito paresupi īdisesu attho veditabbo.",
  "tika-vin07t:1193_0": "3.",
  "tika-vin07t:1193_1": "Vadanti etāyāti vācāti āha “micchā”tiādi.",
  "tika-vin07t:1193_2": "“Dhanunā vijjhatī”tiādīsu viya “cakkhunā diṭṭha”nti pākaṭavasena vuttanti āha “oḷārikenā”ti.",
  "tika-vin07t:1194_0": "11.",
  "tika-vin07t:1194_1": "Gato bhavissatīti etthāpi sanniṭṭhānato vuttattā musāvādo jāto.",
  "tika-vin07t:1194_2": "Āpattinti pācittiyāpattiṃ,",
  "tika-vin07t:1194_3": "na dubbhāsitaṃ.",
  "tika-vin07t:1194_4": "Jātiādīhi dasahi akkosavatthūhi paraṃ davā vadantassa hi taṃ hoti.",
  "tika-vin07t:1194_5": "Cāresunti upanesuṃ.",
  "tika-vin07t:1194_6": "Vatthuviparītatā,",
  "tika-vin07t:1194_7": "visaṃvādanapurekkhāratā,",
  "tika-vin07t:1194_8": "yamatthaṃ vatthukāmo,",
  "tika-vin07t:1194_9": "tassa puggalassa viññāpanapayogo cāti imānettha tīṇi aṅgāni.",
  "tika-vin07t:1194_10": "Vatthuviparītatāya hi asati visaṃvādanapurekkhāratāya viññāpitepi musāvādo na hoti,",
  "tika-vin07t:1194_11": "dukkaṭamattameva hoti.",
  "tika-vin07t:1194_12": "Tasmā sāpi aṅgamevāti gahetabbaṃ.",
  "tika-vin07t:1194_13": "Uttarimanussadhammārocanatthaṃ musā bhaṇantassa pārājikaṃ,",
  "tika-vin07t:1194_14": "pariyāyena thullaccayaṃ,",
  "tika-vin07t:1194_15": "amūlakena pārājikena anuddhaṃsanatthaṃ saṅghādiseso,",
  "tika-vin07t:1194_16": "saṅghādisesenānuddhaṃsanaomasavādādīsu pācittiyaṃ,",
  "tika-vin07t:1194_17": "anupasampannesu dukkaṭaṃ,",
  "tika-vin07t:1194_18": "ukkaṭṭhahīnajātiādīhi davā akkosantassa dubbhāsitaṃ,",
  "tika-vin07t:1194_19": "kevalaṃ musā bhaṇantassa idha pācittiyaṃ vuttaṃ.",
  "tika-vin07t:1195_0": "Musāvādasikkhāpadavaṇṇanā niṭṭhitā.",
  "tika-vin07t:1196_0": "2. Omasavādasikkhāpadavaṇṇanā",
  "tika-vin07t:1197_0": "13.",
  "tika-vin07t:1197_1": "Dutiye pubbe patiṭṭhitārappadesaṃ puna are patteti paṭhamaṃ bhūmiyaṃ patiṭṭhitanemippadese parivattetvā puna bhūmiyaṃ patiṭṭhiteti attho.",
  "tika-vin07t:1198_0": "15.",
  "tika-vin07t:1198_1": "Pubbeti aṭṭhuppattiyaṃ.",
  "tika-vin07t:1198_2": "Pupphachaḍḍakā nāma gabbhamalādihārakā.",
  "tika-vin07t:1198_3": "Tacchakakammanti pāsāṇakoṭṭanādivaḍḍhakīkammaṃ.",
  "tika-vin07t:1198_4": "Hatthamuddāgaṇanāti aṅgulisaṅkocaneneva gaṇanā.",
  "tika-vin07t:1198_5": "Acchiddakagaṇanā nāma ekaṭṭhānadasaṭṭhānādīsu sāriyo ṭhapetvā anukkamena gaṇanā. Ādi-",
  "tika-vin07t:1198_6": "saddena saṅkalanapaṭauppādanavoklanabhāgahārādivasena pavattā piṇḍagaṇanā gahitā.",
  "tika-vin07t:1198_7": "Yassa sā paguṇā,",
  "tika-vin07t:1198_8": "so rukkhampi disvā “ettakāni ettha paṇṇānī”ti jānāti. Yabha-",
  "tika-vin07t:1198_9": "methuneti vacanato āha “ya- kāra- bha-",
  "tika-vin07t:1198_10": "kāre”tiādi.",
  "tika-vin07t:1199_0": "16.",
  "tika-vin07t:1199_1": "Na purimenāti musāvādasikkhāpadena.",
  "tika-vin07t:1199_2": "Sopi āpattiyāti upasaggādivisiṭṭhehipi vadanto pācittiyāpattiyāva kāretabbo.",
  "tika-vin07t:1200_0": "26.",
  "tika-vin07t:1200_1": "Dubbhāsitanti sāmaññato vuttattā pāḷiyaṃ anāgatehipi parammukhā vadantassapi dubbhāsitamevāti ācariyā vadanti tato lāmakāpattiyā abhāvā,",
  "tika-vin07t:1200_2": "anāpattiyāpettha bhavituṃ ayuttattā.",
  "tika-vin07t:1200_3": "Sabbasattāti ettha vacanatthavidūhi tiracchānādayopi gahitā.",
  "tika-vin07t:1201_0": "35.",
  "tika-vin07t:1201_1": "Anusāsanīpurekkhāratāya vā pāpagarahitāya vā vadantānaṃ cittassa lahuparivattibhāvato antarantarā kope uppannepi anāpatti.",
  "tika-vin07t:1201_2": "Kāyavikāramattenapi omasanasambhavato “tisamuṭṭhānaṃ,",
  "tika-vin07t:1201_3": "kāyakamma”nti ca vuttaṃ.",
  "tika-vin07t:1201_4": "Parivāre pana “catutthena āpattisamuṭṭhānena…pe…",
  "tika-vin07t:1201_5": "dubbhāsitaṃ āpajjeyyāti.",
  "tika-vin07t:1201_6": "Na hīti vattabba”ntiādinā itarāni samuṭṭhānāni paṭikkhipitvā pañcamasseva vuttattā āha “dubbhāsitāpatti panettha vācācittato samuṭṭhātī”ti.",
  "tika-vin07t:1201_7": "Davakamyatāya hi kāyavācācittehi omasantassapi vācācittameva āpattiyā aṅgaṃ hoti,",
  "tika-vin07t:1201_8": "na pana kāyo vijjamānopi dhammadesanāpatti viya kevalaṃ kāyavikāreneva.",
  "tika-vin07t:1201_9": "Omasantassa pana kiñcāpi idha dubbhāsitāpattiyā anāpatti,",
  "tika-vin07t:1201_10": "atha kho kāyakīḷāpaṭikkhepasikkhāpadena dukkaṭamevāti daṭṭhabbaṃ.",
  "tika-vin07t:1201_11": "Upasampannaṃ jātiādīhi anaññāpadesena akkosanaṃ,",
  "tika-vin07t:1201_12": "tassa jānanaṃ,",
  "tika-vin07t:1201_13": "atthapurekkhāratādīnaṃ abhāvoti imānettha tīṇi aṅgāni.",
  "tika-vin07t:1202_0": "Omasavādasikkhāpadavaṇṇanā niṭṭhitā.",
  "tika-vin07t:1203_0": "3. Pesuññasikkhāpadavaṇṇanā",
  "tika-vin07t:1204_0": "36.",
  "tika-vin07t:1204_1": "Tatiye bhaṇḍanaṃ jātaṃ etesanti bhaṇḍanajātā.",
  "tika-vin07t:1204_2": "Pisatīti pisuṇā, vācā,",
  "tika-vin07t:1204_3": "samagge bhinne karotīti attho.",
  "tika-vin07t:1204_4": "Tāya vācāya samannāgato pisuṇo,",
  "tika-vin07t:1204_5": "tassa kammaṃ pesuññanti evamettha attho veditabbo.",
  "tika-vin07t:1205_0": "Idhāpi jātiādīhi dasahi vatthūhi pesuññaṃ upasaṃharantasseva pācittiyaṃ,",
  "tika-vin07t:1205_1": "itarehi akkosavatthūhi dukkaṭaṃ.",
  "tika-vin07t:1205_2": "Anakkosavatthūhi pana upasaṃharantassa dukkaṭamevāti vadanti.",
  "tika-vin07t:1205_3": "Jātiādīhi anaññāpadesena akkosantassa bhikkhuno sutvā bhikkhussa upasaṃharaṇaṃ,",
  "tika-vin07t:1205_4": "piyakamyatābhedādhippāyesu aññataratā,",
  "tika-vin07t:1205_5": "tassa vijānanāti imānettha tīṇi aṅgāni.",
  "tika-vin07t:1206_0": "Pesuññasikkhāpadavaṇṇanā niṭṭhitā.",
  "tika-vin07t:1207_0": "4. Padasodhammasikkhāpadavaṇṇanā",
  "tika-vin07t:1208_0": "45.",
  "tika-vin07t:1208_1": "Catutthe purimabyañjanena sadisanti “rūpaṃ anicca”nti ettha anicca-",
  "tika-vin07t:1208_2": "saddena sadisaṃ “vedanā aniccā”ti ettha anicca-",
  "tika-vin07t:1208_3": "saddaṃ vadati.",
  "tika-vin07t:1208_4": "Akkharasamūhoti avibhattiko vutto.",
  "tika-vin07t:1208_5": "Padanti vibhattiantaṃ vuttaṃ.",
  "tika-vin07t:1209_0": "Ekaṃ padanti gāthāpadameva sandhāya vadati.",
  "tika-vin07t:1209_1": "Padagaṇanāyāti gāthāpadagaṇanāya.",
  "tika-vin07t:1209_2": "Apāpuṇitvāti saddhiṃ akathetvā.",
  "tika-vin07t:1209_3": "Etena gāthāya pacchimapāde vuccamāne sāmaṇero paṭhamapādādiṃ vadati,",
  "tika-vin07t:1209_4": "āpattiyeva,",
  "tika-vin07t:1209_5": "tasmiṃ nissadde eva itarena vattabbanti dasseti.",
  "tika-vin07t:1210_0": "Aṭṭhakathānissitoti saṅgītittayāruḷhaṃ porāṇaṭṭhakathaṃ sandhāya vadati.",
  "tika-vin07t:1210_1": "Idānipi “yathāpi dīpiko nāma,",
  "tika-vin07t:1210_2": "nilīyitvā gaṇhate mige”ti evamādikaṃ aṭṭhakathāvacanaṃ attheva,",
  "tika-vin07t:1210_3": "buddhaghosācariyādīhi porāṇaṭṭhakathānayena vuttampi idha saṅgahetabbanti vadanti.",
  "tika-vin07t:1210_4": "Pāḷinissitoti udānavaggasaṅgahādiko.",
  "tika-vin07t:1210_5": "Vivaṭṭūpanissitanti nibbānanissitaṃ.",
  "tika-vin07t:1210_6": "Therassāti nāgasenattherassa.",
  "tika-vin07t:1210_7": "Maggakathādīni pakaraṇāni.",
  "tika-vin07t:1211_0": "46. Pāḷiyaṃ akkharāyātiādi liṅgavipallāsena vuttaṃ, akkharenātiādinā attho gahetabbo.",
  "tika-vin07t:1212_0": "48.",
  "tika-vin07t:1212_1": "Upacāraṃ muñcitvāti parisāya dvādasahatthaṃ muñcitvā ekato ṭhitassa vā nisinnassa vā anupasampannassa akathetvā aññe uddissa bhaṇantassāpi anāpatti.",
  "tika-vin07t:1212_2": "Sace pana dūre nisinnampi uddissa bhaṇati,",
  "tika-vin07t:1212_3": "āpatti eva.",
  "tika-vin07t:1212_4": "Opātetīti saddhiṃ katheti.",
  "tika-vin07t:1212_5": "Anupasampannatā,",
  "tika-vin07t:1212_6": "vuttalakkhaṇadhammaṃ padaso vācanatā,",
  "tika-vin07t:1212_7": "ekato bhaṇanañcāti imānettha tīṇi aṅgāni.",
  "tika-vin07t:1213_0": "Padasodhammasikkhāpadavaṇṇanā niṭṭhitā.",
  "tika-vin07t:1214_0": "5. Sahaseyyasikkhāpadavaṇṇanā",
  "tika-vin07t:1215_0": "50- 51.",
  "tika-vin07t:1215_1": "Pañcame tatridaṃ nidassananti seso.",
  "tika-vin07t:1215_2": "Dirattatirattanti ettha dirattaggahaṇaṃ vacanālaṅkāratthaṃ,",
  "tika-vin07t:1215_3": "nirantaraṃ tissova rattiyo vasitvā catutthadivasādīsu sayantasseva āpatti,",
  "tika-vin07t:1215_4": "na ekantarikādivasena sayantassāti dassanatthampīti daṭṭhabbaṃ.",
  "tika-vin07t:1215_5": "Dirattavisiṭṭhañhi tirattaṃ vuccamānaṃ,",
  "tika-vin07t:1215_6": "tena anantarikameva tirattaṃ dīpetīti.",
  "tika-vin07t:1215_7": "Pañcahi chadanehīti iṭṭhakasilāsudhātiṇapaṇṇehi.",
  "tika-vin07t:1215_8": "Vācuggatavasenāti paguṇavasena.",
  "tika-vin07t:1215_9": "Diyaḍḍhahatthubbedho vaḍḍhakīhatthena gahetabbo.",
  "tika-vin07t:1215_10": "Ekūpacāro ekena maggena pavisitvā abbhokāsaṃ anukkamitvā sabbattha anuparigamanayoggo,",
  "tika-vin07t:1215_11": "etaṃ bahudvārampi ekūpacārova.",
  "tika-vin07t:1215_12": "Tattha pana kuṭṭādīhi rundhitvā visuṃ dvāraṃ yojenti,",
  "tika-vin07t:1215_13": "nānūpacāro hoti.",
  "tika-vin07t:1215_14": "Sace pana rundhati eva,",
  "tika-vin07t:1215_15": "visuṃ dvāraṃ na yojenti,",
  "tika-vin07t:1215_16": "“etampi ekūpacārameva mattikādīhi pihitadvāro viya gabbho”ti gahetabbaṃ.",
  "tika-vin07t:1215_17": "Aññathā gabbhe pavisitvā pamukhādīsu nipannānupasampannehi sahaseyyāparimuttiyā gabbhadvāraṃ mattikādīhi",
  "tika-vin07t:1215_18": "pidahāpetvā uṭṭhite aruṇe vivarāpentassapi anāpatti bhaveyyāti.",
  "tika-vin07t:1216_0": "Tesaṃ payoge payoge bhikkhussa āpattīti ettha keci “anuṭṭhahanena akiriyasamuṭṭhānā āpatti vuttā tasmiṃ khaṇe sayantassa kiriyābhāvā.",
  "tika-vin07t:1216_1": "Idañhi sikkhāpadaṃ siyā kiriyāya samuṭṭhāti,",
  "tika-vin07t:1216_2": "siyā akiriyāya samuṭṭhāti.",
  "tika-vin07t:1216_3": "Kiriyāsamuṭṭhānatā cassa tabbahulavasena vuttāti vadati.",
  "tika-vin07t:1216_4": "Yathā cetaṃ,",
  "tika-vin07t:1216_5": "evaṃ divāsayanampi.",
  "tika-vin07t:1216_6": "Anuṭṭhahanena,",
  "tika-vin07t:1216_7": "hi dvārāsaṃvaraṇena cetaṃ akiriyasamauṭṭhānampi hotī”ti vadanti.",
  "tika-vin07t:1216_8": "Idañca yuttaṃ viya dissati,",
  "tika-vin07t:1216_9": "vīmaṃsitvā gahetabbaṃ.",
  "tika-vin07t:1217_0": "“Uparimatalena saddhiṃ asambaddhabhittikassā”ti idaṃ sambaddhabhittike vattabbameva natthīti dassanatthaṃ vuttaṃ.",
  "tika-vin07t:1217_1": "Uparimatale sayitassa saṅkā eva natthīti “heṭṭhāpāsāde”tiādi vuttaṃ.",
  "tika-vin07t:1217_2": "Nānūpacāreti bahi nisseṇiyā ārohaṇīye.",
  "tika-vin07t:1218_0": "Sabhāsaṅkhepenāti sabhākārena.",
  "tika-vin07t:1218_1": "“Aḍḍhakuṭṭake”ti iminā saṇṭhānaṃ dasseti.",
  "tika-vin07t:1218_2": "Yattha tīsu dvīsu vā passesu bhittiyo baddhā,",
  "tika-vin07t:1218_3": "chadanaṃ vā asampattā aḍḍhabhitti,",
  "tika-vin07t:1218_4": "idaṃ aḍḍhakuṭṭakaṃ nāma.",
  "tika-vin07t:1218_5": "Vāḷasaṅghāṭo nāma parikkhepassa anto thambhādīnaṃ upari vāḷarūpehi katasaṅghāṭo.",
  "tika-vin07t:1218_6": "Parikkhepassa bahigateti ettha yasmiṃ passe parikkhepo natthi,",
  "tika-vin07t:1218_7": "tattha sace bhūmito vatthu uccaṃ hoti,",
  "tika-vin07t:1218_8": "ubhato uccavatthuto heṭṭhā bhūmiyaṃ nibbakosabbhantarepi anāpatti eva tattha senāsanavohārābhāvato.",
  "tika-vin07t:1218_9": "Atha vatthu nīcaṃ bhūmisamameva senāsanassa heṭṭhimatale tiṭṭhati,",
  "tika-vin07t:1218_10": "tattha parikkheparahitadisāya nibbakosabbhantare sabbattha āpatti hoti,",
  "tika-vin07t:1218_11": "paricchedābhāvato parikkhepassa bahi eva anāpattīti daṭṭhabbaṃ.",
  "tika-vin07t:1218_12": "Parimaṇḍalaṃ vātiādi majjhe udakapatanatthāya ākāsaṅgaṇavantaṃ senāsanaṃ sandhāya vuttaṃ.",
  "tika-vin07t:1218_13": "Tattha aparicchinnagabbhūpacāreti ekekagabbhassa dvīsu passesu pamukhena gamanaṃ paricchinditvā diyaḍḍhahatthubbedhato",
  "tika-vin07t:1218_14": "anūnaṃ kuṭṭaṃ katvā ākāsaṅgaṇena pavesaṃ karonti,",
  "tika-vin07t:1218_15": "evaṃ akatoti attho.",
  "tika-vin07t:1218_16": "Gabbhaparikkhepoti caturassapāsādādīsu samantā ṭhitagabbhabhittiyo sandhāya vuttaṃ.",
  "tika-vin07t:1219_0": "Pāṭekkasannivesāti ekekadisāya gabbhapāḷiyo itaradisāsu gabbhapāḷīnaṃ abhāvena,",
  "tika-vin07t:1219_1": "bhāvepi vā aññamaññabhitticchadanehi asambandhatāya pāṭekkasannivesā nāma vuccati. Taṃ…pe…",
  "tika-vin07t:1219_2": "sandhāya vuttanti tattha pācittiyena anāpattīti vuttaṃ,",
  "tika-vin07t:1219_3": "na dukkaṭena.",
  "tika-vin07t:1219_4": "Tādisāya hi gabbhapāḷiyā pamukhaṃ tīsu disāsu bhittīnaṃ abhāvena ekadisāya gabbhabhittimattena sabbacchannaṃ cūḷaparicchannaṃ nāma hoti.",
  "tika-vin07t:1219_5": "Tasmā dukkaṭameva.",
  "tika-vin07t:1219_6": "Yadi pana tassa pamukhassa itaradisāsupi ekissaṃ,",
  "tika-vin07t:1219_7": "sabbāsu vā bhittiṃ karonti,",
  "tika-vin07t:1219_8": "tadā sabbacchannaupaḍḍhaparicchannādibhāvato pācittiyameva hotīti daṭṭhabbaṃ.",
  "tika-vin07t:1219_9": "Bhūmiyaṃ vinā jagatiyā pamukhaṃ sandhāyāti ettha uccavatthuṃ akatvā bhūmiyaṃ katagehassa pamukhaṃ sandhāya",
  "tika-vin07t:1219_10": "aparikkhitte pācittiyena anāpattīti idaṃ kathitaṃ.",
  "tika-vin07t:1219_11": "Uccavatthukaṃ ce pamukhaṃ hoti,",
  "tika-vin07t:1219_12": "tena vatthunā parikkhittasaṅkhyameva pamukhaṃ gacchatīti adhippāyo.",
  "tika-vin07t:1219_13": "Tatthāti andhakaṭṭhakathāyaṃ.",
  "tika-vin07t:1219_14": "Jagatiyā pamāṇaṃ vatvāti pakatibhūmiyā nipanno yathā jagatiyā upari sayitaṃ na passati,",
  "tika-vin07t:1219_15": "evaṃ uccātiuccavatthussa ubbedhappamāṇaṃ vatvā.",
  "tika-vin07t:1219_16": "Ekadisāya ujukameva dīghaṃ katvā sannivesito pāsādo ekasālasanniveso. Dvīsu,",
  "tika-vin07t:1219_17": "tīsu vā catūsupi vā disāsu siṅghāṭakasaṇṭhānādivasena katā dvisālādisannivesā veditabbā.",
  "tika-vin07t:1219_18": "Sālappabhedadīpanameva cettha purimato visesoti.",
  "tika-vin07t:1219_19": "Parikkhepo viddhastoti pamukhassa parikkhepaṃ sandhāya vadati.",
  "tika-vin07t:1220_0": "53.",
  "tika-vin07t:1220_1": "Upaḍḍhacchannaupaḍḍhaparicchannaṃ senāsanaṃ dukkaṭassa ādiṃ vatvā pāḷiyaṃ dassitattā tato adhikaṃ sabbacchannaupaḍḍhaparicchannādikampi",
  "tika-vin07t:1220_2": "sabbaṃ pāḷiyaṃ avuttampi pācittiyasseva vatthubhāvena dassitaṃ sikkhāpadassa paṇṇattivajjattā,",
  "tika-vin07t:1220_3": "garuke ṭhātabbato cāti veditabbaṃ.",
  "tika-vin07t:1220_4": "Satta pācittiyānīti pāḷiyaṃ vuttapācittiyadvayaṃ sāmaññato ekattena gahetvā vuttaṃ.",
  "tika-vin07t:1221_0": "54.",
  "tika-vin07t:1221_1": "Pāḷiyaṃ “tatiyāya rattiyā purāruṇā nikkhamitvā puna vasatī”ti idaṃ ukkaṭṭhavasena vuttaṃ,",
  "tika-vin07t:1221_2": "anikkhamitvā pana purāruṇā uṭṭhahitvā antochadane nisinnassāpi punadivase sahaseyyena anāpatti eva.",
  "tika-vin07t:1221_3": "Senambamaṇḍapavaṇṇaṃ hotīti sīhaḷadīpe kira uccavatthuko sabbacchanno sabbaaparicchanno evaṃnāmako sannipātamaṇḍapo atthi,",
  "tika-vin07t:1221_4": "taṃ sandhāyetaṃ vuttaṃ.",
  "tika-vin07t:1221_5": "Ettha catutthabhāgo cūḷakaṃ,",
  "tika-vin07t:1221_6": "dve bhāgā upaḍḍhaṃ,",
  "tika-vin07t:1221_7": "tīsu bhāgesu dve bhāgā yebhuyyanti iminā nayena cūḷakacchannaparicchannatādīni veditabbāni.",
  "tika-vin07t:1221_8": "Pācittiyavatthukasenāsanaṃ,",
  "tika-vin07t:1221_9": "tattha anupasampannena saha nipajjanaṃ,",
  "tika-vin07t:1221_10": "catutthadivase sūriyatthaṅgamananti imānettha tīṇi aṅgāni.",
  "tika-vin07t:1222_0": "Sahaseyyasikkhāpadavaṇṇanā niṭṭhitā.",
  "tika-vin07t:1223_0": "6. Dutiyasahaseyyasikkhāpadavaṇṇanā",
  "tika-vin07t:1224_0": "55.",
  "tika-vin07t:1224_1": "Chaṭṭhe mātugāmena saddhiṃ catutthadivase sayantassāpi iminā sikkhāpadena ekāva āpatti.",
  "tika-vin07t:1224_2": "Keci pana purimasikkhāpadenāpīti dve āpattiyo vadanti,",
  "tika-vin07t:1224_3": "taṃ na yuttaṃ “anupasampannenā”ti anitthiliṅgena vuttattā napuṃsakena pana catutthadivase sayantassa sadukkaṭapācittiyaṃ vattuṃ yuttaṃ.",
  "tika-vin07t:1224_4": "Kiñcāpettha pāḷiyaṃ paṇḍakavaseneva dukkaṭaṃ vuttaṃ,",
  "tika-vin07t:1224_5": "tadanulomikā pana purisaubhatobyañjanakena saha sayantassa iminā dukkaṭaṃ,",
  "tika-vin07t:1224_6": "purimena catutthadivase sadukkaṭapācittiyaṃ.",
  "tika-vin07t:1224_7": "Itthiubhatobyañjanako itthigatikovāti ayaṃ amhākaṃ khanti.",
  "tika-vin07t:1224_8": "Matitthiyā anāpattīti vadanti.",
  "tika-vin07t:1224_9": "Pācittiyavatthukasenāsanaṃ,",
  "tika-vin07t:1224_10": "tattha mātugāmena saddhiṃ nipajjanaṃ,",
  "tika-vin07t:1224_11": "sūriyatthaṅgamananti imānettha tīṇi aṅgāni.",
  "tika-vin07t:1225_0": "Dutiyasahaseyyasikkhāpadavaṇṇanā niṭṭhitā.",
  "tika-vin07t:1226_0": "7. Dhammadesanāsikkhāpadavaṇṇanā",
  "tika-vin07t:1227_0": "60.",
  "tika-vin07t:1227_1": "Sattame na yakkhenātiādīnaṃ “aññatra viññunā”ti iminā sambandho.",
  "tika-vin07t:1227_2": "Aññatra viññunā purisaviggahena,",
  "tika-vin07t:1227_3": "na yakkhādināpīti evamattho gahetabboti adhippāyo.",
  "tika-vin07t:1227_4": "Tādisenapi hi saha ṭhitāya desetuṃ na vaṭṭati.",
  "tika-vin07t:1227_5": "Taṃtaṃdesabhāsāya atthaṃ yathāruci vaṭṭati eva.",
  "tika-vin07t:1228_0": "Iriyāpathāparivattanaṃ,",
  "tika-vin07t:1228_1": "purisaṃ vā dvādasahatthūpacāre apakkosāpanaṃ ettha akiriyā.",
  "tika-vin07t:1228_2": "Vuttalakkhaṇassa dhammassa channaṃ vācānaṃ upari desanā,",
  "tika-vin07t:1228_3": "vuttalakkhaṇo mātugāmo,",
  "tika-vin07t:1228_4": "iriyāpathapaavattanābhāvo,",
  "tika-vin07t:1228_5": "viññūpurisābhāvo,",
  "tika-vin07t:1228_6": "apañhavissajjanāti imānettha pañca aṅgāni.",
  "tika-vin07t:1229_0": "Dhammadesanāsikkhāpadavaṇṇanā niṭṭhitā.",
  "tika-vin07t:1230_0": "8. Bhūtārocanasikkhāpadavaṇṇanā",
  "tika-vin07t:1231_0": "77.",
  "tika-vin07t:1231_1": "Aṭṭhame antarāti parinibbānakālato pubbepi.",
  "tika-vin07t:1231_2": "Atikaḍḍhiyamānenāti “vadatha, bhante,",
  "tika-vin07t:1231_3": "kiṃ tumhehi adhigata”nti evaṃ nippīḷiyamānena atibaddhiyamānena.",
  "tika-vin07t:1231_4": "Tathārūpe paccaye sati vattabbameva.",
  "tika-vin07t:1231_5": "Sutapariyattisīlaguṇanti ettha atthakusalatā sutaguṇo,",
  "tika-vin07t:1231_6": "pāḷipāṭhakusalatā pariyattiguṇoti daṭṭhabbaṃ.",
  "tika-vin07t:1231_7": "“Cittakkhepassa vā abhāvā”ti iminā khittacittavedanāṭṭatāpi ariyānaṃ natthīti dasseti.",
  "tika-vin07t:1232_0": "Pubbe avuttehīti catutthapārājike avuttehi.",
  "tika-vin07t:1232_1": "Idañca sikkhāpadaṃ paṇṇattiajaānanavasena ekantato acittakasamuṭṭhānameva hoti ariyānaṃ paṇṇattivītikkamābhāvā.",
  "tika-vin07t:1232_2": "Jhānalābhīnañca satthu āṇāvītikkamapaṭighacittassa jhānaparihānato bhūtārocanaṃ na sambhavati.",
  "tika-vin07t:1232_3": "Uttarimanussadhammassa bhūtatā,",
  "tika-vin07t:1232_4": "anupasampannassa ārocanaṃ,",
  "tika-vin07t:1232_5": "taṅkhaṇavijānanā,",
  "tika-vin07t:1232_6": "anaññāpadesoti imānettha cattāri aṅgāni.",
  "tika-vin07t:1233_0": "Bhūtārocanasikkhāpadavaṇṇanā niṭṭhitā.",
  "tika-vin07t:1234_0": "9. Duṭṭhullārocanasikkhāpadavaṇṇanā",
  "tika-vin07t:1235_0": "78.",
  "tika-vin07t:1235_1": "Navame tattha bhaveyyāti tattha kassaci mati evaṃ bhaveyya.",
  "tika-vin07t:1235_2": "Aṭṭhakathāvacanameva upapattito daḷhaṃ katvā patiṭṭhapento “imināpi ceta”ntiādimāha.",
  "tika-vin07t:1236_0": "82.",
  "tika-vin07t:1236_1": "Ādito pañca sikkhāpadānīti pāṇātipātādīni pañca.",
  "tika-vin07t:1236_2": "Sesānīti vikālabhojanādīni.",
  "tika-vin07t:1236_3": "Sukkavissaṭṭhiādi ajjhācārova.",
  "tika-vin07t:1236_4": "Antimavatthuṃ anajjhāpannassa bhikkhuno savatthuko saṅghādiseso,",
  "tika-vin07t:1236_5": "anupasampannassa ārocanaṃ,",
  "tika-vin07t:1236_6": "bhikkhusammutiyā abhāvoti imānettha tīṇi aṅgāni.",
  "tika-vin07t:1237_0": "Duṭṭhullārocanasikkhāpadavaṇṇanā niṭṭhitā.",
  "tika-vin07t:1238_0": "10. Pathavīkhaṇanasikkhāpadavaṇṇanā",
  "tika-vin07t:1239_0": "86.",
  "tika-vin07t:1239_1": "Dasame appapaṃsumattikāya pathaviyā anāpattivatthubhāvena vuttattā upaḍḍhapaṃsumattikāyapi pācittiyamevāti gahetabbaṃ.",
  "tika-vin07t:1239_2": "Na hetaṃ dukkaṭavatthūti sakkā vattuṃ jātājātavinimuttāya tatiyapathaviyā abhāvato.",
  "tika-vin07t:1240_0": "Vaṭṭatīti imasmiṃ ṭhāne pokkharaṇiṃ khaṇāti okāsassa aniyamitattā vaṭṭati.",
  "tika-vin07t:1240_1": "Imaṃ valliṃ khaṇāti pathavīkhaṇanaṃ sandhāya vuttattā imināva sikkhāpadena āpatti,",
  "tika-vin07t:1240_2": "na bhūtagāmasikkhāpadena.",
  "tika-vin07t:1240_3": "Ubhayampi sandhāya vutte pana dvepi pācittiyā honti.",
  "tika-vin07t:1240_4": "Udakapappaṭakoti udake antobhūmiyaṃ paviṭṭhe tassa uparibhāgaṃ chādetvā tanukapaṃsu vā mattikā vā paṭalaṃ hutvā patamānā tiṭṭhati,",
  "tika-vin07t:1240_5": "tasmiṃ udake sukkhepi taṃ paṭalaṃ vātena calamānā tiṭṭhati,",
  "tika-vin07t:1240_6": "taṃ udakapappaṭako nāma.",
  "tika-vin07t:1241_0": "Akatapabbhāreti avaḷañjanaṭṭhānadassanatthaṃ vuttaṃ.",
  "tika-vin07t:1241_1": "Tādise eva hi vammikassa sambhavoti.",
  "tika-vin07t:1241_2": "Mūsikukkaraṃ nāma mūsikāhi khanitvā bahi katapaṃsurāsi.",
  "tika-vin07t:1241_3": "Acchadanantiādivuttattā ujukaṃ ākāsato patitavassodakena ovaṭṭhameva jātapathavī hoti,",
  "tika-vin07t:1241_4": "na chadanādīsu patitvā tato pavattaudakena tintanti veditabbaṃ.",
  "tika-vin07t:1241_5": "Maṇḍapatthambhanti sākhāmaṇḍapatthambhaṃ.",
  "tika-vin07t:1241_6": "Uccāletvāti ukkhipitvā.",
  "tika-vin07t:1241_7": "Tatoti purāṇasenāsanato.",
  "tika-vin07t:1242_0": "88.",
  "tika-vin07t:1242_1": "Mahāmattikanti bhittilepanaṃ.",
  "tika-vin07t:1242_2": "Jātapathavitā,",
  "tika-vin07t:1242_3": "tathāsaññitā,",
  "tika-vin07t:1242_4": "khaṇanakhaṇāpanānaṃ aññataranti imānettha tīṇi aṅgāni.",
  "tika-vin07t:1243_0": "Pathavīkhaṇanasikkhāpadavaṇṇanā niṭṭhitā.",
  "tika-vin07t:1244_0": "Niṭṭhito musāvādavaggo paṭhamo.",
  "tika-vin07t:1245_0": "2. Bhūtagāmavaggo",
  "tika-vin07t:1246_0": "1. Bhūtagāmasikkhāpadavaṇṇanā",
  "tika-vin07t:1247_0": "89.",
  "tika-vin07t:1247_1": "Dutiyavaggassa paṭhame niggahetuṃ asakkontoti sākhaṭṭhakavimāne sākhāya chijjamānāya chijjante tattha",
  "tika-vin07t:1247_2": "achedanatthāya devatāya upanītaṃ puttaṃ disvāpi kuṭhārinikkhepavegaṃ nivattetuṃ asakkontoti attho.",
  "tika-vin07t:1247_3": "Rukkhadhammeti rukkhassa pavattiyaṃ.",
  "tika-vin07t:1247_4": "Rukkhānaṃ viya chedanādīsu akuppanañhi rukkhadhammo nāma.",
  "tika-vin07t:1248_0": "Uppatitanti uppannaṃ.",
  "tika-vin07t:1248_1": "Bhantanti dhāvantaṃ.",
  "tika-vin07t:1248_2": "Vārayeti niggaṇheyya.",
  "tika-vin07t:1248_3": "Itaroti uppannaṃ kodhaṃ aniggaṇhanto rājauparājādīnaṃ rasmimattaggāhakajano viya na uttamasārathīti attho.",
  "tika-vin07t:1248_4": "Visaṭaṃ sappavisanti sarīre dāṭhāvaṇānusārena vitthiṇṇaṃ byāpetvā ṭhitaṃ kaṇhasappavisaṃ viya.",
  "tika-vin07t:1248_5": "Jahāti orapāranti pañcorambhāgiyasaññojanāni tatiyamaggena jahāti.",
  "tika-vin07t:1248_6": "“Orapāra”nti hi orimatīraṃ vuccati.",
  "tika-vin07t:1248_7": "Atha vā soti tatiyamaggena kodhaṃ vinetvā ṭhito bhikkhu arahattamaggena orapāraṃ jahātīti attho.",
  "tika-vin07t:1248_8": "Tattha oraṃ nāma sakattabhāvo,",
  "tika-vin07t:1248_9": "ajjhattikāni vā āyatanāni.",
  "tika-vin07t:1248_10": "Pāraṃ nāma paraattabhāvo,",
  "tika-vin07t:1248_11": "bāhirāni vā āyatanāni.",
  "tika-vin07t:1248_12": "Tadubhaye pana chandarāgaṃ jahanto “jahāti orimapāra”nti vuccati.",
  "tika-vin07t:1249_0": "90.",
  "tika-vin07t:1249_1": "Bhavantīti vaḍḍhanti.",
  "tika-vin07t:1249_2": "Ahuvuntīti babhūvu.",
  "tika-vin07t:1249_3": "Tenāha “jātā vaḍḍhitā”ti.",
  "tika-vin07t:1249_4": "Bhūtānaṃ gāmoti mahābhūtānaṃ haritatiṇādibhāvena samaggānaṃ samūho.",
  "tika-vin07t:1249_5": "Tabbinimuttassa gāmassa abhāvaṃ dassetuṃ “bhūtā eva vā gāmo”ti vuttaṃ. Pātabya-",
  "tika-vin07t:1249_6": "saddassa pā pāneti dhātvatthaṃ sandhāyāha “paribhuñjitabbatā”ti.",
  "tika-vin07t:1249_7": "Sā ca pātabyatā chedanādi eva hotīti āha “tassā…pe…",
  "tika-vin07t:1249_8": "bhūtagāmassa jātā chedanādipaccayā”ti.",
  "tika-vin07t:1250_0": "91. Jāta-",
  "tika-vin07t:1250_1": "saddo ettha vijātapariyāyoti “puttaṃ vijātā itthī”tiādīsu viya pasūtavacanoti āha “pasūtānī”ti,",
  "tika-vin07t:1250_2": "nibbattapaṇṇamūlānīti attho.",
  "tika-vin07t:1251_0": "Tāni dassentoti tāni bījāni dassento.",
  "tika-vin07t:1251_1": "Kāriyadassanamukheneva kāraṇañca gahitanti āha “bījato nibbattena bījaṃ dassita”nti.",
  "tika-vin07t:1252_0": "92.",
  "tika-vin07t:1252_1": "“Bījato sambhūto bhūtagāmo bīja”nti iminā uttarapadalopena “padumagacchato nibbattaṃ pupphaṃ paduma”ntiādīsu viyāyaṃ vohāroti dasseti.",
  "tika-vin07t:1252_2": "Yaṃ bījaṃ bhūtagāmo nāma hotīti nibbattapaṇṇamūlaṃ sandhāya vadati.",
  "tika-vin07t:1252_3": "Yathārutanti yathāpāṭhaṃ.",
  "tika-vin07t:1253_0": "“Sañciccā”ti vuttattā sarīre laggabhāvaṃ ñatvāpi uṭṭhahati,",
  "tika-vin07t:1253_1": "“taṃ uddharissāmī”tisaññāya abhāvato vaṭṭati. Anantaka-",
  "tika-vin07t:1253_2": "ggahaṇena sāsapamattikā gahitā,",
  "tika-vin07t:1253_3": "nāmañhetaṃ tassā sevālajātiyā.",
  "tika-vin07t:1253_4": "Mūlapaṇṇānaṃ abhāvena “asampuṇṇabhūtagāmo nāmā”ti vuttaṃ.",
  "tika-vin07t:1253_5": "So bījagāmena saṅgahitoti.",
  "tika-vin07t:1253_6": "Avaḍḍhamānepi bhūtagāmamūlakattā vuttaṃ “amūlakabhūtagāme saṅgahaṃ gacchatī”ti.",
  "tika-vin07t:1253_7": "Nāḷikerassa āveṇikaṃ katvā vadati.",
  "tika-vin07t:1254_0": "Seleyyakaṃ nāma silāya sambhūtā ekā gandhajāti.",
  "tika-vin07t:1254_1": "Pupphitakālato paṭṭhāyāti vikasitakālato pabhuti.",
  "tika-vin07t:1254_2": "Chattakaṃ gaṇhantoti vikasitaṃ gaṇhanto.",
  "tika-vin07t:1254_3": "Makuḷaṃ pana rukkhattacaṃ akopentenapi gahetuṃ na vaṭṭati,",
  "tika-vin07t:1254_4": "phullaṃ vaṭṭati.",
  "tika-vin07t:1254_5": "Hatthakukkuccenāti hatthacāpallena.",
  "tika-vin07t:1255_0": "“Pānīyaṃ na vāsetabba”nti idaṃ attano pivanapānīyaṃ sandhāya vuttaṃ,",
  "tika-vin07t:1255_1": "aññesaṃ pana vaṭṭati anuggahitattā.",
  "tika-vin07t:1255_2": "Tenāha “attanā khāditukāmenā”ti.",
  "tika-vin07t:1255_3": "Yesaṃ rukkhānaṃ sākhā ruhatīti mūlaṃ anotāretvā paṇṇamattaniggamanamattenapi vaḍḍhati.",
  "tika-vin07t:1255_4": "Tattha kappiyampi akaronto chinnanāḷikeraveḷudaṇḍādayo kopetuṃ vaṭṭati.",
  "tika-vin07t:1256_0": "“Caṅkamitaṭṭhānaṃ dassessāmī”ti vuttattā kevalaṃ caṅkamanādhippāyena vā maggagamanādhippāyena vā akkamantassa,",
  "tika-vin07t:1256_1": "tiṇānaṃ upari nisīdanādhippāyena nisīdantassa ca doso natthi.",
  "tika-vin07t:1257_0": "Samaṇakappehīti samaṇānaṃ kappiyavohārehi,",
  "tika-vin07t:1257_1": "abījanibbaṭṭabījānipi kappiyabhāvato “samaṇakappānī”ti vuttāni.",
  "tika-vin07t:1257_2": "Abījaṃ nāma taruṇaambaphalādīni.",
  "tika-vin07t:1257_3": "Nibbaṭṭetabbaṃ viyojetabbaṃ bījaṃ yasmiṃ,",
  "tika-vin07t:1257_4": "taṃ panasādi nibbaṭṭabījaṃ nāma.",
  "tika-vin07t:1257_5": "Kappiyanti vatvāvāti pubbakālakiriyāvasena vuttepi vacanakkhaṇeva aggisatthādinā bījagāme vaṇaṃ kātabbanti vacanato pana pubbe kātuṃ na vaṭṭati,",
  "tika-vin07t:1257_6": "tañca dvidhā akatvā chedanabhedanameva dassetabbaṃ.",
  "tika-vin07t:1257_7": "Karontena ca bhikkhunā “kappiyaṃ karohī”ti yāya kāyaci bhāsāya vutteyeva kātabbaṃ.",
  "tika-vin07t:1257_8": "Bījagāmaparimocanatthaṃ puna kappiyaṃ kāretabbanti kārāpanassa paṭhamameva adhikatattā.",
  "tika-vin07t:1257_9": "“Kaṭāhepi kātuṃ vaṭṭatī”ti vuttattā kaṭāhato nīhatāya miñjāya vā bīje vā yattha katthaci vijjhituṃ vaṭṭati eva.",
  "tika-vin07t:1257_10": "Bhūtagāmo,",
  "tika-vin07t:1257_11": "bhūtagāmasaññitā,",
  "tika-vin07t:1257_12": "vikopanaṃ vā vikopāpanaṃ vāti imānettha tīṇi aṅgāni.",
  "tika-vin07t:1258_0": "Bhūtagāmasikkhāpadavaṇṇanā niṭṭhitā.",
  "tika-vin07t:1259_0": "2. Aññavādakasikkhāpadavaṇṇanā",
  "tika-vin07t:1260_0": "94.",
  "tika-vin07t:1260_1": "Dutiye aññaṃ vacananti yaṃ dosavibhāvanatthaṃ parehi vuttavacanaṃ taṃ tassa ananucchavikena aññena vacanena paṭicarati.",
  "tika-vin07t:1261_0": "98.",
  "tika-vin07t:1261_1": "Yadetaṃ aññenaññaṃ paṭicaraṇavasena pavattavacanaṃ,",
  "tika-vin07t:1261_2": "tadeva pucchitamatthaṃ ṭhapetvā aññaṃ vadati pakāsetīti aññavādakanti āha “aññenaññaṃ paṭicaraṇassetaṃ nāma”nti.",
  "tika-vin07t:1261_3": "Tuṇhībhūtassetaṃ nāmanti tuṇhībhāvassetaṃ nāmaṃ,",
  "tika-vin07t:1261_4": "ayameva vā pāṭho.",
  "tika-vin07t:1261_5": "Aññavādakaṃ āropetunti aññavāde āropetuṃ.",
  "tika-vin07t:1261_6": "Vihesakanti vihesakattaṃ.",
  "tika-vin07t:1262_0": "99. Pāḷiyaṃ na ugghāṭetukāmoti paṭicchādetukāmo.",
  "tika-vin07t:1263_0": "100.",
  "tika-vin07t:1263_1": "Anāropite aññavādaketi vuttadukkaṭaṃ pāḷiyaṃ āgataaññenaññapaṭicaraṇavasena yujjati,",
  "tika-vin07t:1263_2": "aṭṭhakathāyaṃ āgatanayena pana musāvādena aññenaññaṃ paṭicarantassa pācittiyena saddhiṃ dukkaṭaṃ,",
  "tika-vin07t:1263_3": "āropite imināva pācittiyaṃ.",
  "tika-vin07t:1263_4": "Keci pana “musāvādapācittiyena saddhiṃ pācittiyadvaya”nti vadanti,",
  "tika-vin07t:1263_5": "vīmaṃsitabbaṃ.",
  "tika-vin07t:1263_6": "Ādikammikassapi musāvāde imināva anāpattīti daṭṭhabbaṃ.",
  "tika-vin07t:1263_7": "Dhammakammena āropitatā,",
  "tika-vin07t:1263_8": "āpattiyā vā vatthunā vā anuyuñjiyamānatā,",
  "tika-vin07t:1263_9": "chādetukāmatāya aññenaññaṃ paṭicaraṇaṃ,",
  "tika-vin07t:1263_10": "tuṇhībhāvo cāti imānettha tīṇi aṅgāni.",
  "tika-vin07t:1264_0": "Aññavādakasikkhāpadavaṇṇanā niṭṭhitā.",
  "tika-vin07t:1265_0": "3. Ujjhāpanakasikkhāpadavaṇṇanā",
  "tika-vin07t:1266_0": "103.",
  "tika-vin07t:1266_1": "Tatiye cintāyanatthassa jhe-",
  "tika-vin07t:1266_2": "dhātussa anekatthatāya olokanatthasambhavato vuttaṃ “olokāpentī”ti.",
  "tika-vin07t:1266_3": "Chandāyāti liṅgavipallāsoti āha “chandenā”ti.",
  "tika-vin07t:1267_0": "105.",
  "tika-vin07t:1267_1": "Bhikkhuṃ lāmakato cintāpanatthaṃ aññesaṃ taṃ avaṇṇakathanaṃ ujjhāpanaṃ nāma.",
  "tika-vin07t:1267_2": "Aññesaṃ pana avatvā aññamaññaṃ samullapanavasena bhikkhuno dosappakāsanaṃ khiyyanaṃ nāmāti ayametesaṃ bhedo.",
  "tika-vin07t:1268_0": "106.",
  "tika-vin07t:1268_1": "Aññaṃ anupasampannaṃ ujjhāpetīti aññena anupasampannena ujjhāpeti.",
  "tika-vin07t:1268_2": "Tassa vā taṃ santiketi tassa anupasampannassa santike taṃ saṅghena sammataṃ upasampannaṃ khiyyati.",
  "tika-vin07t:1268_3": "Idhāpi musāvādena ujjhāpanādīnaṃ sambhavato dukkaṭaṭṭhānāni ca ādikammikassa anāpatti ca iminā eva sikkhāpadena",
  "tika-vin07t:1268_4": "vuttāti veditabbaṃ sabbattha musāvādapācittiyassa anivattito.",
  "tika-vin07t:1268_5": "Dhammakammena sammatatā,",
  "tika-vin07t:1268_6": "upasampannatā,",
  "tika-vin07t:1268_7": "agatigamanābhāvo,",
  "tika-vin07t:1268_8": "tassa avaṇṇakāmatā,",
  "tika-vin07t:1268_9": "yassa santike vadati.",
  "tika-vin07t:1268_10": "Tassa upasampannatā,",
  "tika-vin07t:1268_11": "ujjhāpanaṃ vā khiyyanaṃ vāti imānettha cha aṅgāni.",
  "tika-vin07t:1269_0": "Ujjhāpanakasikkhāpadavaṇṇanā niṭṭhitā.",
  "tika-vin07t:1270_0": "4. Paṭhamasenāsanasikkhāpadavaṇṇanā",
  "tika-vin07t:1271_0": "110.",
  "tika-vin07t:1271_1": "Catutthe apaññāteti appasiddhe.",
  "tika-vin07t:1271_2": "Imaṃ pana aṭṭha māse maṇḍapādīsu ṭhapanasaṅkhātaṃ atthavisesaṃ gahetvā bhagavatā paṭhamameva sikkhāpadaṃ paññattanti adhippāyaṃ “anujānāmi,",
  "tika-vin07t:1271_3": "bhikkhave,",
  "tika-vin07t:1271_4": "aṭṭhamāse”tiādivacanena anupaññattisadisena pakāsetvā visuṃ anupaññatti na vuttā.",
  "tika-vin07t:1271_5": "Parivāre panetaṃ anujānanavacanaṃ anupaññattiṭṭhānanti “ekā anupaññattī”ti vuttaṃ.",
  "tika-vin07t:1272_0": "Navavāyimoti adhunā suttena vītakacchena paliveṭhitamañco.",
  "tika-vin07t:1272_1": "Onaddhoti kappiyacammena onaddho.",
  "tika-vin07t:1272_2": "Te hi vassena sīghaṃ na nassanti.",
  "tika-vin07t:1272_3": "“Ukkaṭṭhaabbhokāsiko”ti idaṃ tassa sukhapaṭipattidassanamattaṃ,",
  "tika-vin07t:1272_4": "ukkaṭṭhassāpi pana cīvarakuṭi vaṭṭateva.",
  "tika-vin07t:1272_5": "Kāyānugatikattāti bhikkhuno tattheva nisīdanabhāvaṃ dīpeti,",
  "tika-vin07t:1272_6": "tena ca vassabhayena sayaṃ aññattha gacchantassa āpattīti dasseti.",
  "tika-vin07t:1272_7": "Abbhokāsikānaṃ temanatthāya niyametvā dāyakehi dinnampi attānaṃ rakkhantena rakkhitabbameva.",
  "tika-vin07t:1273_0": "“Valāhakānaṃ anuṭṭhitabhāvaṃ sallakkhetvā”ti iminā gimhānepi meghe uṭṭhite abbhokāse nikkhipituṃ na vaṭṭatīti dīpeti.",
  "tika-vin07t:1273_1": "Tatra tatrāti cetiyaṅgaṇādike tasmiṃ tasmiṃ abbhokāse niyametvā nikkhittā.",
  "tika-vin07t:1273_2": "Majjhato paṭṭhāya pādaṭṭhānābhimukhāti yattha samantato sammajjitvā aṅgaṇamajjhe sabbadā kacavarassa saṅkaḍḍhanena majjhe vālikā sañcitā hoti.",
  "tika-vin07t:1273_3": "Tattha kattabbavidhidassanatthaṃ vuttaṃ.",
  "tika-vin07t:1273_4": "Uccavatthupādaṭṭhānābhimukhaṃ vā vālikā haritabbā.",
  "tika-vin07t:1273_5": "Yattha vā pana koṇesu vālikā sañcitā,",
  "tika-vin07t:1273_6": "tattha tato paṭṭhāya aparadisābhimukhā haritabbāti keci atthaṃ vadanti.",
  "tika-vin07t:1273_7": "Keci pana “sammaṭṭhaṭṭhānassa padavaḷañjena avikopanatthāya sayaṃ asammaṭṭhaṭṭhāne ṭhatvā attano pādābhimukhaṃ vālikā haritabbāti vutta”nti vadanti,",
  "tika-vin07t:1273_8": "tattha “majjhato paṭṭhāyā”ti vacanassa payojanaṃ na dissati.",
  "tika-vin07t:1274_0": "111.",
  "tika-vin07t:1274_1": "Vaṅkapādatāmattena kuḷīrapādakassa sesehi viseso,",
  "tika-vin07t:1274_2": "na aṭanīsu pādappavesanavisesenāti dassetuṃ “yo vā pana kocī”tiādi vuttaṃ.",
  "tika-vin07t:1274_3": "Tassāti upasampannasseva.",
  "tika-vin07t:1275_0": "Nisīditvā…pe…",
  "tika-vin07t:1275_1": "pācittiyanti ettha meghuṭṭhānābhāvaṃ ñatvā “pacchā āgantvā uddharissāmī”ti ābhogena gacchantassa anāpatti,",
  "tika-vin07t:1275_2": "tena punāgantabbameva.",
  "tika-vin07t:1275_3": "Kappaṃ labhitvāti “gaccha,",
  "tika-vin07t:1275_4": "mā idha tiṭṭhā”ti vuttavacanaṃ labhitvā.",
  "tika-vin07t:1276_0": "Āvāsikānaṃyeva palibodhoti āgantukesu kiñci avatvā nisīditvā “āvāsikā eva uddharissantī”ti gatesupi āvāsikānameva palibodho.",
  "tika-vin07t:1276_1": "Mahāpaccarivāde pana “idaṃ amhāka”nti avatvāpi nisinnānamevāti adhippāyo.",
  "tika-vin07t:1276_2": "“Santharitvā vā santharāpetvā vā”ti vuttattā anāṇattiyā paññāpitattāpi dukkaṭe kāraṇaṃ vuttaṃ.",
  "tika-vin07t:1276_3": "Ussārakoti sarabhāṇako.",
  "tika-vin07t:1276_4": "So hi uddhaṃ uddhaṃ pāḷipāṭhaṃ sāreti pavattetīti ussārakoti vuccati.",
  "tika-vin07t:1277_0": "112.",
  "tika-vin07t:1277_1": "Vaṇṇānurakkhaṇatthaṃ katāti paṭakhaṇḍādīhi sibbitvā katā.",
  "tika-vin07t:1277_2": "Bhūmiyaṃ attharitabbāti cimilikāya sati tassā upari,",
  "tika-vin07t:1277_3": "asati suddhabhūmiyaṃ attharitabbā.",
  "tika-vin07t:1277_4": "“Sīhacammādīnaṃ pariharaṇeyeva paṭikkhepo”ti iminā mañcapīṭhādīsu attharitvā puna saṃharitvā ṭhapanādivasena",
  "tika-vin07t:1277_5": "attano atthāya pariharaṇameva na vaṭṭati,",
  "tika-vin07t:1277_6": "bhūmattharaṇādivasena paribhogo pana attano pariharaṇaṃ na hotīti dasseti.",
  "tika-vin07t:1277_7": "Khandhake hi “antopi mañce paññattāni honti,",
  "tika-vin07t:1277_8": "bahipi mañce paññattāni hontī”ti evaṃ attano attano atthāya mañcādīsu paññapetvā pariharaṇavatthusmiṃ –",
  "tika-vin07t:1278_0": "“Na,",
  "tika-vin07t:1278_1": "bhikkhave,",
  "tika-vin07t:1278_2": "mahācammāni dhāretabbāni sīhacammaṃ byagghacammaṃ dīpicammaṃ.",
  "tika-vin07t:1278_3": "Yo dhāreyya,",
  "tika-vin07t:1278_4": "āpatti dukkaṭassā”ti –",
  "tika-vin07t:1279_0": "Paṭikkhepo kato.",
  "tika-vin07t:1279_1": "Tasmā vuttanayenevettha adhippāyo daṭṭhabbo.",
  "tika-vin07t:1279_2": "Dārumayapīṭhanti phalakamayapīṭhameva.",
  "tika-vin07t:1279_3": "Pādakathalikanti adhotapādaṃ yasmiṃ ghaṃsantā dhovanti,",
  "tika-vin07t:1279_4": "taṃ dāruphalakādi.",
  "tika-vin07t:1280_0": "113.",
  "tika-vin07t:1280_1": "“Āgantvā uddharissāmīti gacchatī”ti vuttattā aññenapi kāraṇena anotāpentassapi āgamane sāpekkhassa anāpatti.",
  "tika-vin07t:1280_2": "Teneva mātikāṭṭhakathāyaṃ “mañcādīnaṃ saṅghikatā,",
  "tika-vin07t:1280_3": "vuttalakkhaṇe dese santharaṇaṃ vā santharāpanaṃ vā,",
  "tika-vin07t:1280_4": "apalibuddhatā,",
  "tika-vin07t:1280_5": "āpadāya abhāvo,",
  "tika-vin07t:1280_6": "nirapekkhatā,",
  "tika-vin07t:1280_7": "leḍḍupātātikkamo”ti evamettha nirapekkhatāya saddhiṃ cha aṅgāni vuttāni.",
  "tika-vin07t:1281_0": "Paṭhamasenāsanasikkhāpadavaṇṇanā niṭṭhitā.",
  "tika-vin07t:1282_0": "5. Dutiyasenāsanasikkhāpadavaṇṇanā",
  "tika-vin07t:1283_0": "116.",
  "tika-vin07t:1283_1": "Pañcame pāvāro kojavoti paccattharaṇatthāyeva ṭhapitā uggatalomā attharaṇavisesā.",
  "tika-vin07t:1283_2": "Ettakameva vuttanti aṭṭhakathāsu vuttaṃ.",
  "tika-vin07t:1283_3": "Senāsanatoti sabbapacchimasenāsanato.",
  "tika-vin07t:1284_0": "117.",
  "tika-vin07t:1284_1": "Kurundaṭṭhakathāyaṃ vuttamevatthaṃ savisesaṃ katvā dassetuṃ “kiñcāpi vutto”tiādi āraddhaṃ.",
  "tika-vin07t:1284_2": "Vattabbaṃ natthīti rukkhamūlassa pākaṭattā vuttaṃ.",
  "tika-vin07t:1284_3": "Palujjatīti vinassati.",
  "tika-vin07t:1285_0": "118.",
  "tika-vin07t:1285_1": "Yena mañcaṃ vā pīṭhaṃ vā vīnanti,",
  "tika-vin07t:1285_2": "taṃ mañcapīṭhakavānaṃ.",
  "tika-vin07t:1285_3": "Siluccayaleṇanti pabbataguhā.",
  "tika-vin07t:1285_4": "“Āpucchanaṃ pana vatta”nti iminā āpatti natthīti dasseti.",
  "tika-vin07t:1285_5": "Vuttalakkhaṇaseyyā,",
  "tika-vin07t:1285_6": "tassā saṅghikatā,",
  "tika-vin07t:1285_7": "vuttalakkhaṇe vihāre santharaṇaṃ vā santharāpanaṃ vā,",
  "tika-vin07t:1285_8": "apalibuddhatā,",
  "tika-vin07t:1285_9": "āpadāya abhāvo,",
  "tika-vin07t:1285_10": "anapekkhassa disāpakkamanaṃ,",
  "tika-vin07t:1285_11": "upacārasīmātikkamoti imānettha satta aṅgāni.",
  "tika-vin07t:1286_0": "Dutiyasenāsanasikkhāpadavaṇṇanā niṭṭhitā.",
  "tika-vin07t:1287_0": "6. Anupakhajjasikkhāpadavaṇṇanā",
  "tika-vin07t:1288_0": "119. Chaṭṭhe anupavisitvāti samīpaṃ pavisitvā.",
  "tika-vin07t:1289_0": "122.",
  "tika-vin07t:1289_1": "Upacāraṃ ṭhapetvāti diyaḍḍhahatthūpacāraṃ ṭhapetvā.",
  "tika-vin07t:1289_2": "Saṅghikavihāratā,",
  "tika-vin07t:1289_3": "anuṭṭhāpanīyabhāvajānanaṃ,",
  "tika-vin07t:1289_4": "sambādhetukāmatā,",
  "tika-vin07t:1289_5": "upacāre nisīdanaṃ vā nipajjanaṃ vāti imānettha cattāri aṅgāni.",
  "tika-vin07t:1290_0": "Anupakhajjasikkhāpadavaṇṇanā niṭṭhitā.",
  "tika-vin07t:1291_0": "7. Nikkaḍḍhanasikkhāpadavaṇṇanā",
  "tika-vin07t:1292_0": "126. Sattame koṭṭhakānīti dvārakoṭṭhakāni.",
  "tika-vin07t:1293_0": "128.",
  "tika-vin07t:1293_1": "“Sakalasaṅghārāmato nikkaḍḍhituṃ na vaṭṭatī”ti idaṃ ananurūpato vuttaṃ.",
  "tika-vin07t:1293_2": "Pāpagarahitāya hi akupitacittena nikkaḍḍhāpentassa iminā sikkhāpadena āpatti natthi “kupito anattamano”ti vuttattā.",
  "tika-vin07t:1293_3": "Aññāpekkhā āpatti na dissati.",
  "tika-vin07t:1293_4": "Pāḷiyaṃ “alajjiṃ nikkaḍḍhatī”tiādīsu cittassa lahuparivattitāya antarantarā kope uppannepi anāpatti alajjitādipaccayeneva nikkaḍḍhanassa āraddhattā.",
  "tika-vin07t:1293_5": "Saṅghikavihāro,",
  "tika-vin07t:1293_6": "upasampannassa bhaṇḍanakārakabhāvādivinimuttatā,",
  "tika-vin07t:1293_7": "kopena nikkaḍḍhanaṃ vā nikkaḍḍhāpanaṃ vāti imānettha tīṇi aṅgāni.",
  "tika-vin07t:1294_0": "Nikkaḍḍhanasikkhāpadavaṇṇanā niṭṭhitā.",
  "tika-vin07t:1295_0": "8. Vehāsakuṭisikkhāpadavaṇṇanā",
  "tika-vin07t:1296_0": "129.",
  "tika-vin07t:1296_1": "Aṭṭhamaṃ uttānameva.",
  "tika-vin07t:1296_2": "Saṅghiko vihāro,",
  "tika-vin07t:1296_3": "asīsaghaṭṭavehāsakuṭi,",
  "tika-vin07t:1296_4": "heṭṭhāparibhogatā,",
  "tika-vin07t:1296_5": "apaṭāṇidinne āhaccapādake nisīdanaṃ vā nipajjanaṃ vāti imānettha cattāri aṅgāni.",
  "tika-vin07t:1297_0": "Vehāsakuṭisikkhāpadavaṇṇanā niṭṭhitā.",
  "tika-vin07t:1298_0": "9. Mahallakavihārasikkhāpadavaṇṇanā",
  "tika-vin07t:1299_0": "135.",
  "tika-vin07t:1299_1": "Navame “mahallako nāma vihāro sassāmiko”ti vuttattā saññācikāya kuṭiyā anāpattīti vadanti.",
  "tika-vin07t:1299_2": "Yassāti vihārassa.",
  "tika-vin07t:1299_3": "Sā aparipūrūpacārāpi hotīti vivariyamānaṃ kavāṭaṃ yaṃ bhittiṃ āhanati,",
  "tika-vin07t:1299_4": "sā sāmantā kavāṭavitthārappamāṇā upacārarahitāpi hotīti attho.",
  "tika-vin07t:1299_5": "Ālokaṃ vātapānaṃ sandheti ghaṭayatīti ālokasandhīti kavāṭaṃ vuccati.",
  "tika-vin07t:1299_6": "Dvāravātapānūpacārato aññattha punappunaṃ limpanādiṃ karontassa piṇḍagaṇanāya pācittiyaṃ.",
  "tika-vin07t:1300_0": "Keci pana “pāḷiyaṃ pācittiyassa avuttattā dukkaṭa”nti vadanti.",
  "tika-vin07t:1300_1": "Adhiṭṭhātabbanti saṃvidhātabbaṃ.",
  "tika-vin07t:1300_2": "Harite ṭhito adhiṭṭhāti.",
  "tika-vin07t:1300_3": "Āpatti dukkaṭassāti haritayutte khette ṭhatvā chādentassa dukkaṭanti attho.",
  "tika-vin07t:1300_4": "Keci pana “tādise khette vihāraṃ karontassa dukkaṭa”nti vadanti,",
  "tika-vin07t:1300_5": "taṃ pāḷiyā na sameti.",
  "tika-vin07t:1301_0": "136.",
  "tika-vin07t:1301_1": "Ujukameva chādananti chādanamukhavaṭṭito paṭṭhāya yāva piṭṭhivaṃsakūṭāgārakaṇṇikādi,",
  "tika-vin07t:1301_2": "tāva iṭṭhakādīhi ujukaṃ chādanaṃ.",
  "tika-vin07t:1301_3": "Iminā pana yena sabbasmiṃ vihāre ekavāraṃ chādite taṃ chādanaṃ ekamagganti gahetvā pāḷiyaṃ “dve magge”tiādi vuttaṃ.",
  "tika-vin07t:1301_4": "Pariyāyena chādanampi imināva nayena yojetabbanti vadanti,",
  "tika-vin07t:1301_5": "taṃ “punappunaṃ chādāpesī”ti imāya pāḷiyā ca “sabbampi cetaṃ chadanaṃ chadanūpari veditabba”nti iminā aṭṭhakathāvacanena ca sameti.",
  "tika-vin07t:1302_0": "Pāḷiyaṃ “maggena chādentassa pariyāyena chādentassā”ti idañca iṭṭhakādīhi,",
  "tika-vin07t:1302_1": "tiṇapaṇṇehi ca chādanappakārabhedadassanatthaṃ vuttaṃ.",
  "tika-vin07t:1302_2": "Keci pana “pantiyā chāditassa chadanassa upari chadanamukhavaṭṭito paṭṭhāya uddhaṃ ujukameva ekavāraṃ",
  "tika-vin07t:1302_3": "chādanaṃ ekamagganti gahetvā ‘dve magge’tiādi vuttaṃ,",
  "tika-vin07t:1302_4": "na pana sakalavihārachādanaṃ.",
  "tika-vin07t:1302_5": "Esa nayo pariyāyena chādanepī”ti vadanti,",
  "tika-vin07t:1302_6": "taṃ pāḷiaṭṭhakathāhi na sameti.",
  "tika-vin07t:1303_0": "Tatiyāya magganti ettha tatiyāyāti upayogatthe sampadānavacanaṃ,",
  "tika-vin07t:1303_1": "tatiyaṃ magganti attho.",
  "tika-vin07t:1303_2": "Ayameva vā pāṭho.",
  "tika-vin07t:1303_3": "Tiṇapaṇṇehi labbhatīti tiṇapaṇṇehi chādetvā upari ullittāvalittakaraṇaṃ sandhāya vuttaṃ.",
  "tika-vin07t:1303_4": "Kevalaṃ tiṇakuṭiyā hi anāpatti vuttā.",
  "tika-vin07t:1303_5": "Tiṇṇaṃ maggānanti maggavasena chāditānaṃ tiṇṇaṃ chadanānaṃ.",
  "tika-vin07t:1303_6": "Tiṇṇaṃ pariyāyānanti etthāpi eseva nayo.",
  "tika-vin07t:1303_7": "Mahallakavihāratā,",
  "tika-vin07t:1303_8": "attano vāsāgāratā,",
  "tika-vin07t:1303_9": "uttari adhiṭṭhānanti imānettha tīṇi aṅgāni.",
  "tika-vin07t:1304_0": "Mahallakavihārasikkhāpadavaṇṇanā niṭṭhitā.",
  "tika-vin07t:1305_0": "10. Sappāṇakasikkhāpadavaṇṇanā",
  "tika-vin07t:1306_0": "140.",
  "tika-vin07t:1306_1": "Dasame mātikāyaṃ sappāṇakaudakaṃ tiṇena vā mattikāya vā siñceyya,",
  "tika-vin07t:1306_2": "chaḍḍeyyāti attho.",
  "tika-vin07t:1306_3": "Atha vā udakaṃ gahetvā bahi siñceyya,",
  "tika-vin07t:1306_4": "tasmiñca udake tiṇaṃ vā mattikaṃ vā āharitvā pakkhipeyyāti ajjhāharitvā attho veditabbo.",
  "tika-vin07t:1306_5": "Tenāha “sakaṭabhāramattañcepī”tiādi.",
  "tika-vin07t:1306_6": "Idanti tiṇamattikapakkhipanavidhānaṃ.",
  "tika-vin07t:1306_7": "Vuttanti mātikāyaṃ “tiṇaṃ vā mattikaṃ vā”ti evaṃ vuttaṃ,",
  "tika-vin07t:1306_8": "aṭṭhakathāsu vā vuttaṃ.",
  "tika-vin07t:1307_0": "Idañca sikkhāpadaṃ bāhiraparibhogaṃ sandhāya vatthuvasena vuttaṃ abbhantaraparibhogassa visuṃ vakkhamānattā.",
  "tika-vin07t:1307_1": "Tadubhayampi “sappāṇaka”nti katvā vadhakacittaṃ vināva siñcane paññattattā “paṇṇattivajja”nti vuttaṃ.",
  "tika-vin07t:1307_2": "Vadhakacitte pana sati sikkhāpadantareneva pācittiyaṃ,",
  "tika-vin07t:1307_3": "na imināti daṭṭhabbaṃ.",
  "tika-vin07t:1307_4": "Udakassa sappāṇakatā,",
  "tika-vin07t:1307_5": "“siñcanena pāṇakā marissantī”ti jānanaṃ,",
  "tika-vin07t:1307_6": "tādisameva ca udakaṃ vinā vadhakacetanāya kenacideva karaṇīyena tiṇādīnaṃ siñcananti imānettha cattāri aṅgāni.",
  "tika-vin07t:1308_0": "Sappāṇakasikkhāpadavaṇṇanā niṭṭhitā.",
  "tika-vin07t:1309_0": "Niṭṭhito senāsanavaggo dutiyo.",
  "tika-vin07t:1310_0": "“Bhūtagāmavaggo”tipi etasseva nāmaṃ.",
  "tika-vin07t:1311_0": "3. Ovādavaggo",
  "tika-vin07t:1312_0": "1. Ovādasikkhāpadavaṇṇanā",
  "tika-vin07t:1313_0": "144.",
  "tika-vin07t:1313_1": "Tatiyavaggassa paṭhame tiracchānabhūtanti tirokaraṇabhūtaṃ,",
  "tika-vin07t:1313_2": "bāhirabhūtanti attho.",
  "tika-vin07t:1313_3": "Samiddhoti paripuṇṇo.",
  "tika-vin07t:1313_4": "Sahitattho atthayutto.",
  "tika-vin07t:1313_5": "Atthagambhīratādinā gambhīro.",
  "tika-vin07t:1314_0": "145- 147.",
  "tika-vin07t:1314_1": "Paratoti uttari.",
  "tika-vin07t:1314_2": "Karontovāti paribāhire karonto.",
  "tika-vin07t:1314_3": "Vibhaṅgeti jhānavibhaṅge.",
  "tika-vin07t:1314_4": "Caraṇanti nibbānagamanāya pādaṃ.",
  "tika-vin07t:1315_0": "Yadassāti yaṃ assa.",
  "tika-vin07t:1315_1": "Dhāretīti avinassamānaṃ dhāreti.",
  "tika-vin07t:1315_2": "Parikathanatthanti pakiṇṇakakathāvasena paricchinnadhammakathanatthaṃ.",
  "tika-vin07t:1315_3": "Tisso anumodanāti saṅghabhattādīsu dānānisaṃsappaṭisaṃyuttā nidhikuṇḍasuttādi -",
  "tika-vin07t:1315_4": "anumodanā,",
  "tika-vin07t:1315_5": "gehappavesamaṅgalādīsu maṅgalasuttādi -",
  "tika-vin07t:1315_6": "anumodanā,",
  "tika-vin07t:1315_7": "matakabhattādiamaṅgalesu tirokuṭṭādi -",
  "tika-vin07t:1315_8": "anumodanāti imā tisso anumodanā.",
  "tika-vin07t:1315_9": "Kammākammavinicchayoti parivārāvasāne kammavagge vuttavinicchayo.",
  "tika-vin07t:1315_10": "Samādhivasenāti samathapubbakavasena.",
  "tika-vin07t:1315_11": "Vipassanāvasena vāti diṭṭhivisuddhiādikāya sukkhavipassanāya vasena.",
  "tika-vin07t:1315_12": "Attano sīlarakkhaṇatthaṃ aparānapekkhatāya yena kāmaṃ gantuṃ catasso disā arahati,",
  "tika-vin07t:1315_13": "assa vā santi,",
  "tika-vin07t:1315_14": "tāsu vā sādhūti cātuddiso.",
  "tika-vin07t:1316_0": "Abhivinayeti pātimokkhasaṃvarasaṅkhāte saṃvaravinaye,",
  "tika-vin07t:1316_1": "tappakāsake vā vinayapiṭake.",
  "tika-vin07t:1316_2": "Vinetunti sikkhāpetuṃ pakāsetuṃ.",
  "tika-vin07t:1316_3": "Paguṇā vācuggatāti pāṭhato ca atthato ca paguṇā mukhe sannidhāpanavasena vācuggatā kātabbā.",
  "tika-vin07t:1316_4": "Atthamattavasenapettha yojanaṃ karonti.",
  "tika-vin07t:1316_5": "Abhidhammeti lakkhaṇarasādivasena paricchinne nāmarūpadhamme.",
  "tika-vin07t:1316_6": "Pubbe kira mahātherā pariyattianantaradhānāya ekekassa gaṇassa dīghanikāyādiekekadhammakoṭṭhāsaṃ niyyātentā",
  "tika-vin07t:1316_7": "“tumhe etaṃ pāḷito ca aṭṭhakathāto ca pariharatha,",
  "tika-vin07t:1316_8": "sakkontā uttaripi uggaṇhathā”ti evaṃ sakaladhammaṃ ganthavasena niyyātenti,",
  "tika-vin07t:1316_9": "tattha te ca bhikkhū ganthanāmena dīghabhāṇakā majjhimabhāṇakāti voharīyanti,",
  "tika-vin07t:1316_10": "te ca attano bhārabhūtaṃ koṭṭhāsaṃ pariccajitvā aññaṃ uggahetuṃ na labhanti.",
  "tika-vin07t:1316_11": "Taṃ sandhāyāha “sace majjhimabhāṇako hotī”tiādi.",
  "tika-vin07t:1317_0": "Tattha heṭṭhimā vā tayo vaggāti mahāvaggato heṭṭhimā sagāthakavaggo,",
  "tika-vin07t:1317_1": "nidānavaggo,",
  "tika-vin07t:1317_2": "khandhavaggoti ime tayo vaggā.",
  "tika-vin07t:1317_3": "Tikanipātato paṭṭhāya heṭṭhāti ekakanipātadukanipāte sandhāya vuttaṃ.",
  "tika-vin07t:1317_4": "Dhammapadampi saha vatthunā jātakabhāṇakena attano jātakena saddhiṃ uggahetabbaṃ.",
  "tika-vin07t:1317_5": "Tato oraṃ na vaṭṭatīti mahāpaccarivādassa adhippāyo.",
  "tika-vin07t:1317_6": "Tato tatoti dīghanikāyādito.",
  "tika-vin07t:1317_7": "Uccinitvā uggahitaṃ saddhammassa ṭhitiyā,",
  "tika-vin07t:1317_8": "bhikkhunopi pubbāparānusandhiādikusalatāya ca na hotīti “taṃ na vaṭṭatī”ti paṭikkhittaṃ.",
  "tika-vin07t:1317_9": "Abhidhamme kiñci uggahetabbanti na vuttanti ettha yasmā vinaye kusalattikādivibhāgo,",
  "tika-vin07t:1317_10": "suttantesu samathavipassanāmaggo ca abhidhammapāṭhaṃ vinā na viññāyati,",
  "tika-vin07t:1317_11": "andhakāre paviṭṭhakālo viya hoti,",
  "tika-vin07t:1317_12": "tasmā suttavinayānaṃ gahaṇavasena abhidhammaggahaṇaṃ vuttamevāti visuṃ na vuttanti veditabbaṃ.",
  "tika-vin07t:1317_13": "Yathā “bhojanaṃ bhuñjitabba”nti vutte “byañjanaṃ khāditabba”nti avuttampi vuttameva hoti tadavinābhāvato,",
  "tika-vin07t:1317_14": "evaṃsampadamidaṃ daṭṭhabbaṃ.",
  "tika-vin07t:1318_0": "Parimaṇḍalapadabyañjanāyāti parimaṇḍalāni paripuṇṇāni padesu sithiladhanitādibyañjanāni yassaṃ, tāya.",
  "tika-vin07t:1318_1": "Purassa esāti porī,",
  "tika-vin07t:1318_2": "nagaravāsīnaṃ kathāti attho.",
  "tika-vin07t:1318_3": "Anelagaḷāyāti ettha elāti kheḷaṃ taggaḷanavirahitāya.",
  "tika-vin07t:1318_4": "Kalyāṇavākkaraṇoti ettha vācā eva vākkaraṇaṃ,",
  "tika-vin07t:1318_5": "udāharaṇaghoso.",
  "tika-vin07t:1318_6": "Kalyāṇaṃ madhuraṃ vākkaraṇamassāti kalyāṇavākkaraṇo.",
  "tika-vin07t:1318_7": "Upasampannāya methuneneva abhabbo hoti,",
  "tika-vin07t:1318_8": "na sikkhamānāsāmaṇerīsūti āha “bhikkhuniyā kāyasaṃsaggaṃ vā”tiādi.",
  "tika-vin07t:1319_0": "148.",
  "tika-vin07t:1319_1": "Garukehīti garukabhaṇḍehi.",
  "tika-vin07t:1319_2": "Ekatoupasampannāyāti upayogatthe bhummavacanaṃ.",
  "tika-vin07t:1319_3": "Bhikkhūnaṃ santike upasampannā nāma parivattaliṅgā vā pañcasatasākiyāniyo vā.",
  "tika-vin07t:1319_4": "Etā pana ekatoupasampannā ovadantassa pācittiyameva.",
  "tika-vin07t:1320_0": "149.",
  "tika-vin07t:1320_1": "Na nimantitā hutvā gantukāmāti nimantitā hutvā bhojanapariyosāne gantukāmā na honti,",
  "tika-vin07t:1320_2": "tattheva vasitukāmā hontīti attho.",
  "tika-vin07t:1320_3": "Yatoti bhikkhunupassayato.",
  "tika-vin07t:1320_4": "Yācitvāti “tumhehi ānītaovādeneva mayampi vasissāmā”ti yācitvā.",
  "tika-vin07t:1320_5": "Tatthāti tasmiṃ bhikkhunupassaye.",
  "tika-vin07t:1320_6": "Abhikkhukāvāse vassaṃ vasantiyā pācittiyaṃ,",
  "tika-vin07t:1320_7": "apagacchantiyā dukkaṭaṃ.",
  "tika-vin07t:1321_0": "Imāsu katarāpatti pariharitabbāti codanaṃ pariharanto āha “sā rakkhitabbā”ti.",
  "tika-vin07t:1321_1": "Sā vassānugamanamūlikā āpatti rakkhitabbā,",
  "tika-vin07t:1321_2": "itarāya anāpattikāraṇaṃ atthīti adhippāyo.",
  "tika-vin07t:1321_3": "Tenāha “āpadāsu hī”tiādi.",
  "tika-vin07t:1322_0": "Ovādatthāyāti ovāde yācanatthāya.",
  "tika-vin07t:1322_1": "Dve tissoti dvīhi tīhi,",
  "tika-vin07t:1322_2": "karaṇatthe cetaṃ paccattavacanaṃ.",
  "tika-vin07t:1322_3": "Pāsādikenāti pasādajanakena kāyakammādinā.",
  "tika-vin07t:1322_4": "Sampādetūti tividhaṃ sikkhaṃ sampādetu.",
  "tika-vin07t:1322_5": "Asammatatā,",
  "tika-vin07t:1322_6": "bhikkhuniyā paripuṇṇūpasampannatā,",
  "tika-vin07t:1322_7": "ovādavasena aṭṭhagarudhammadānanti imānettha tīṇi aṅgāni.",
  "tika-vin07t:1323_0": "Ovādasikkhāpadavaṇṇanā niṭṭhitā.",
  "tika-vin07t:1324_0": "2. Atthaṅgatasikkhāpadavaṇṇanā",
  "tika-vin07t:1325_0": "153.",
  "tika-vin07t:1325_1": "Dutiye kokanadanti padumavisesaṃ,",
  "tika-vin07t:1325_2": "taṃ kira bahupattaṃ vaṇṇasampannaṃ.",
  "tika-vin07t:1325_3": "Ayañhettha attho –",
  "tika-vin07t:1325_4": "yathā kokanadasaṅkhātaṃ padumaṃ,",
  "tika-vin07t:1325_5": "evaṃ phullamukhapadumaṃ avītaguṇagandhaṃ nimmale antalikkhe ādiccaṃ viya ca attano tejasā tapantaṃ tato",
  "tika-vin07t:1325_6": "eva virocamānaṃ aṅgehi niccharaṇakajutiyā aṅgīrasaṃ sammāsambuddhaṃ passāti.",
  "tika-vin07t:1325_7": "Rajoharaṇanti sarīre rajaṃ puñchatīti rajoharaṇanti puñchanacoḷassa nāmaṃ.",
  "tika-vin07t:1325_8": "Obhāsavissajjanapubbakā bhāsitagāthā obhāsagāthā nāma.",
  "tika-vin07t:1325_9": "Visuddhimaggādīsu pana “rāgo rajo na ca pana reṇu vuccatī”tiādi obhāsagāthā vuttā,",
  "tika-vin07t:1325_10": "na panesā “adhicetaso”ti gāthā.",
  "tika-vin07t:1325_11": "Ayañca cūḷapanthakattherassa udānagāthāti udānapāḷiyaṃ natthi,",
  "tika-vin07t:1325_12": "ekudāniyattherassa nāyaṃ udānagāthāti tattha vuttaṃ.",
  "tika-vin07t:1325_13": "Idha pana pāḷiyā eva vuttattā therassāpi udānagāthāti gahetabbaṃ.",
  "tika-vin07t:1325_14": "Idha ca agarudhammenāpi ovadato pācittiyameva.",
  "tika-vin07t:1325_15": "Atthaṅgatasūriyatā,",
  "tika-vin07t:1325_16": "paripuṇṇūpasampannatā,",
  "tika-vin07t:1325_17": "ovadananti imānettha tīṇi aṅgāni.",
  "tika-vin07t:1326_0": "Atthaṅgatasikkhāpadavaṇṇanā niṭṭhitā.",
  "tika-vin07t:1327_0": "3. Bhikkhunupassayasikkhāpadavaṇṇanā",
  "tika-vin07t:1328_0": "162.",
  "tika-vin07t:1328_1": "Tatiyaṃ uttānameva.",
  "tika-vin07t:1328_2": "Upassayūpagamanaṃ,",
  "tika-vin07t:1328_3": "paripuṇṇūpasampannatā,",
  "tika-vin07t:1328_4": "samayābhāvo,",
  "tika-vin07t:1328_5": "garudhammehi ovadananti imānettha cattāri aṅgāni.",
  "tika-vin07t:1329_0": "Bhikkhunupassayasikkhāpadavaṇṇanā niṭṭhitā.",
  "tika-vin07t:1330_0": "4. Āmisasikkhāpadavaṇṇanā",
  "tika-vin07t:1331_0": "164.",
  "tika-vin07t:1331_1": "Catutthe āmisanirapekkhampi āmisahetu ovadatītisaññāya bhaṇantassapi anāpatti sacittakattā sikkhāpadassa.",
  "tika-vin07t:1331_2": "Sesamettha uttānameva.",
  "tika-vin07t:1331_3": "Upasampannatā,",
  "tika-vin07t:1331_4": "dhammena laddhasammutitā,",
  "tika-vin07t:1331_5": "anāmisantaratā,",
  "tika-vin07t:1331_6": "avaṇṇakāmatāya evaṃ bhaṇananti imānettha cattāri aṅgāni.",
  "tika-vin07t:1332_0": "Āmisasikkhāpadavaṇṇanā niṭṭhitā.",
  "tika-vin07t:1333_0": "169. Pañcamaṃ cīvaradānasikkhāpadaṃ uttānameva.",
  "tika-vin07t:1334_0": "6. Cīvarasibbanasikkhāpadavaṇṇanā",
  "tika-vin07t:1335_0": "176.",
  "tika-vin07t:1335_1": "Chaṭṭhe kathinavattanti kathinamāse cīvaraṃ karontānaṃ sabrahmacārīnaṃ sahāyabhāvūpagamanaṃ sandhāya vuttaṃ.",
  "tika-vin07t:1335_2": "Vañcetvāti “tava ñātikāyā”ti avatvā “ekissā bhikkhuniyā”ti ettakameva vatvā “ekissā bhikkhuniyā”ti sutvā",
  "tika-vin07t:1335_3": "te aññātikasaññino ahesunti āha “akappiye niyojitattā”ti.",
  "tika-vin07t:1335_4": "Aññātikāya bhikkhuniyā santakatā,",
  "tika-vin07t:1335_5": "nivāsanapārupanūpagatā,",
  "tika-vin07t:1335_6": "vuttanayena sibbanaṃ vā sibbāpanaṃ vāti imānettha tīṇi aṅgāni.",
  "tika-vin07t:1336_0": "Cīvarasibbanasikkhāpadavaṇṇanā niṭṭhitā.",
  "tika-vin07t:1337_0": "7. Saṃvidhānasikkhāpadavaṇṇanā",
  "tika-vin07t:1338_0": "183.",
  "tika-vin07t:1338_1": "Sattame pāḷiyaṃ gacchāma bhagini gacchāmāyyāti bhikkhupubbakaṃ saṃvidhānaṃ,",
  "tika-vin07t:1338_2": "itaraṃ bhikkhunipubbakaṃ.",
  "tika-vin07t:1338_3": "Ekaddhānamagganti ekato addhānasaṅkhātaṃ maggaṃ.",
  "tika-vin07t:1338_4": "Hiyyoti suve.",
  "tika-vin07t:1338_5": "Pareti tatiye divase.",
  "tika-vin07t:1339_0": "Dvidhā vuttappakāroti pādagamane pakkhagamaneti dvidhā vuttappakāro.",
  "tika-vin07t:1339_1": "Upacāro na labbhatīti yo parikkhittādigāmassa ekaleḍḍupātādiupacāro vutto,",
  "tika-vin07t:1339_2": "so idha na labbhati āsannattā.",
  "tika-vin07t:1339_3": "Etena ca antaraghareyevettha gāmoti adhippeto,",
  "tika-vin07t:1339_4": "na sakalaṃ gāmakhettaṃ.",
  "tika-vin07t:1339_5": "Tatthāpi yattha upacāro labbhati,",
  "tika-vin07t:1339_6": "tattha upacārokkamane eva āpattīti dasseti.",
  "tika-vin07t:1339_7": "Tenāha “ratanamattantaro”tiādi.",
  "tika-vin07t:1339_8": "Upacārokkamanañcettha upacārabbhantare pavisanameva hoti.",
  "tika-vin07t:1339_9": "Tattha appavisitvāpi upacārato bahi addhayojanabbhantaragatena maggena gacchantopi maggassa dvīsu passesu",
  "tika-vin07t:1339_10": "addhayojanabbhantaragataṃ gāmūpacāraṃ sabbaṃ okkamitvā gacchaticceva vuccati.",
  "tika-vin07t:1339_11": "Addhayojanato bahi gatena maggena gacchanto na gāmūpacāragaṇanāya kāretabbo,",
  "tika-vin07t:1339_12": "addhayojanagaṇanāyeva kāretabbo.",
  "tika-vin07t:1339_13": "Evañca sati anantarasikkhāpade nāvāyeva gāmatīrapassena gacchantassa gāmūpacāragaṇanāya āpatti samatthitā hoti.",
  "tika-vin07t:1339_14": "Na hi sakkā nāvāya gāmūpacārabbhantare pavisituṃ.",
  "tika-vin07t:1339_15": "Tiṇṇaṃ maggānaṃ sambandhaṭṭhānaṃ siṅghāṭakaṃ.",
  "tika-vin07t:1339_16": "Etthantare saṃvidahiteti ettha na kevalaṃ yathāvuttarathikādīsu eva saṃvidahane dukkaṭaṃ,",
  "tika-vin07t:1339_17": "antarāmaggepīti adhippāyo.",
  "tika-vin07t:1340_0": "Addhayojanaṃ atikkamantassāti asati gāme addhayojanaṃ atikkamantassa.",
  "tika-vin07t:1340_1": "Yasmiñhi gāmakhettabhūtepi araññe addhayojanabbhantare gāmo na hoti,",
  "tika-vin07t:1340_2": "tampi idha agāmakaṃ araññanti adhippetaṃ,",
  "tika-vin07t:1340_3": "na viñjhāṭavādayo.",
  "tika-vin07t:1341_0": "185.",
  "tika-vin07t:1341_1": "Raṭṭhabhedeti raṭṭhavilope.",
  "tika-vin07t:1341_2": "Cakkasamāruḷhāti iriyāpathacakkaṃ,",
  "tika-vin07t:1341_3": "sakaṭacakkaṃ vā samāruḷhā.",
  "tika-vin07t:1341_4": "Dvinnampi saṃvidahitvā maggappaṭipatti,",
  "tika-vin07t:1341_5": "avisaṅketaṃ,",
  "tika-vin07t:1341_6": "samayābhāvo, anāpadā,",
  "tika-vin07t:1341_7": "gāmantarokkamanaṃ vā addhayojanātikkamo vāti imānettha pañca aṅgāni.",
  "tika-vin07t:1341_8": "Ekatoupasampannādīhi saddhiṃ saṃvidhāya gacchantassa pana mātugāmasikkhāpadena āpatti.",
  "tika-vin07t:1342_0": "Saṃvidhānasikkhāpadavaṇṇanā niṭṭhitā.",
  "tika-vin07t:1343_0": "8. Nāvābhiruhanasikkhāpadavaṇṇanā",
  "tika-vin07t:1344_0": "189.",
  "tika-vin07t:1344_1": "Aṭṭhame ekaṃ tīraṃ…pe…",
  "tika-vin07t:1344_2": "nirantaranti nadito addhayojanabbhantare padese niviṭṭhagāmehi nirantaratā vuttā.",
  "tika-vin07t:1344_3": "Ekaṃ agāmakaṃ araññanti tathā niviṭṭhagāmābhāvena vuttaṃ.",
  "tika-vin07t:1344_4": "Agāmakatīrapassenātiādi pana atirekaaddhayojanavitthataṃ nadiṃ sandhāya vuttaṃ.",
  "tika-vin07t:1344_5": "Tato ūnavitthārāya hi nadiyā majjhenāpi gamane tīradvayassāpi addhayojanabbhantare gatattā gāmantaragaṇanāya,",
  "tika-vin07t:1344_6": "addhayojanagaṇanāya ca āpattiyo paricchinditabbā.",
  "tika-vin07t:1344_7": "Teneva “yojanavitthatā…pe…",
  "tika-vin07t:1344_8": "addhayojanagaṇanāya pācittiyānī”ti vuttaṃ.",
  "tika-vin07t:1344_9": "Teneva hi yojanato ūnāya nadiyā addhayojanabbhantaragatatīravaseneva āpattigaṇanaṃ vuttameva hoti.",
  "tika-vin07t:1344_10": "“Sabbaaṭṭhakathāsū”tiādinā vuttamevatthaṃ samattheti.",
  "tika-vin07t:1344_11": "Tattha kiñcāpi samuddataḷākādīsu pācittiyaṃ na vuttaṃ,",
  "tika-vin07t:1344_12": "tathāpi kīḷāpurekkhārassa tattha dukkaṭamevāti gahetabbaṃ,",
  "tika-vin07t:1344_13": "paṭhamaṃ kīḷāpurekkhārassāpi pacchā nāvāya niddupagatassa,",
  "tika-vin07t:1344_14": "yoniso vā manasi karontassa gāmantarokkamanādīsupi āpattisambhavato paṇṇattivajjatā,",
  "tika-vin07t:1344_15": "ticittatā cassa sikkhāpadassa vuttāti veditabbaṃ.",
  "tika-vin07t:1344_16": "Sesaṃ suviññeyyameva.",
  "tika-vin07t:1345_0": "Nāvābhiruhanasikkhāpadavaṇṇanā niṭṭhitā.",
  "tika-vin07t:1346_0": "9. Paripācitasikkhāpadavaṇṇanā",
  "tika-vin07t:1347_0": "197.",
  "tika-vin07t:1347_1": "Navame pāḷiyaṃ “sikkhamānā…pe…",
  "tika-vin07t:1347_2": "pañca bhojanāni ṭhapetvā sabbattha anāpattī”ti idaṃ iminā sikkhāpadena anāpattiṃ sandhāya vuttaṃ.",
  "tika-vin07t:1347_3": "Pañcahi sahadhammikehi kataviññattiparikathādīhi uppannaṃ paribhuñjantassa dukkaṭameva.",
  "tika-vin07t:1347_4": "Bhikkhuniyā paripācitatā,",
  "tika-vin07t:1347_5": "tathā jānanaṃ,",
  "tika-vin07t:1347_6": "gihisamārambhābhāvo,",
  "tika-vin07t:1347_7": "bhojanatā,",
  "tika-vin07t:1347_8": "tassa ajjhoharaṇanti imānettha pañca aṅgāni.",
  "tika-vin07t:1348_0": "Paripācitasikkhāpadavaṇṇanā niṭṭhitā.",
  "tika-vin07t:1349_0": "10. Rahonisajjasikkhāpadavaṇṇanā",
  "tika-vin07t:1350_0": "198.",
  "tika-vin07t:1350_1": "Dasame upanandassa catutthasikkhāpadenāti mātugāmena rahonisajjasikkhāpadaṃ sandhāya vuttaṃ,",
  "tika-vin07t:1350_2": "taṃ pana acelakavagge pañcamampi upanandaṃ ārabbha paññattesu catutthattā evaṃ vuttanti daṭṭhabbaṃ.",
  "tika-vin07t:1351_0": "Rahonisajjasikkhāpadavaṇṇanā niṭṭhitā.",
  "tika-vin07t:1352_0": "Niṭṭhito ovādavaggo tatiyo.",
  "tika-vin07t:1353_0": "4. Bhojanavaggo",
  "tika-vin07t:1354_0": "1. Āvasathapiṇḍasikkhāpadavaṇṇanā",
  "tika-vin07t:1355_0": "206.",
  "tika-vin07t:1355_1": "Catutthavaggassa paṭhame imesaṃyevāti imesaṃ pāsaṇḍānaṃyeva.",
  "tika-vin07t:1355_2": "Ettakānanti imasmiṃ pāsaṇḍe ettakānaṃ.",
  "tika-vin07t:1356_0": "208.",
  "tika-vin07t:1356_1": "“Gacchanto vā āgacchanto vā”ti idaṃ addhayojanavasena gahetabbaṃ.",
  "tika-vin07t:1356_2": "Aññe uddissa paññattañca bhikkhūsu appasannehi titthiyehi sāmaññatopi paññattampi bhikkhūnaṃ na vaṭṭati eva.",
  "tika-vin07t:1356_3": "Āvasathapiṇḍatā,",
  "tika-vin07t:1356_4": "agilānatā,",
  "tika-vin07t:1356_5": "anuvasitvā bhojananti imānettha tīṇi aṅgāni.",
  "tika-vin07t:1357_0": "Āvasathapiṇḍasikkhāpadavaṇṇanā niṭṭhitā.",
  "tika-vin07t:1358_0": "2. Gaṇabhojanasikkhāpadavaṇṇanā",
  "tika-vin07t:1359_0": "209.",
  "tika-vin07t:1359_1": "Dutiye abhimāreti abhibhavitvā bhagavantaṃ māraṇatthāya payojite dhanudhare.",
  "tika-vin07t:1359_2": "Nanu “rājānampi mārāpesī”ti vacanato idaṃ sikkhāpadaṃ ajātasattuno kāle paññattanti siddhaṃ,",
  "tika-vin07t:1359_3": "evañca sati pāḷiyaṃ “tena kho pana samayena rañño māgadhassa…pe…",
  "tika-vin07t:1359_4": "ñātisālohito ājīvakesu pabbajito hoti…pe…",
  "tika-vin07t:1359_5": "bimbisāraṃ etadavocā”tiādi virujjhatīti?",
  "tika-vin07t:1359_6": "Na virujjhati.",
  "tika-vin07t:1359_7": "So kira ājīvako bimbisārakālato pabhuti antarantarā bhikkhū nimantetvā dānaṃ dento ajātasattukālepi sikkhāpade",
  "tika-vin07t:1359_8": "paññattepi bhikkhūnaṃ santike dūtaṃ pāhesi,",
  "tika-vin07t:1359_9": "bhikkhū ca kukkuccāyantā nivāresuṃ.",
  "tika-vin07t:1359_10": "Tasmā ādito paṭṭhāya taṃ vatthu dassitanti veditabbaṃ.",
  "tika-vin07t:1360_0": "215.",
  "tika-vin07t:1360_1": "Aññamaññaṃ visadisaṃ rajjaṃ virajjaṃ,",
  "tika-vin07t:1360_2": "virajjato āgatā verajjakā.",
  "tika-vin07t:1360_3": "Te ca yasmā jātigottādito nānāvidhā,",
  "tika-vin07t:1360_4": "tasmā nānāverajjaketipi attho.",
  "tika-vin07t:1361_0": "217- 8.",
  "tika-vin07t:1361_1": "Imassa sikkhāpadassa vatthuvaseneva viññattito gaṇabhojanatthatā siddhāti taṃ avatvā padabhājane asiddhameva",
  "tika-vin07t:1361_2": "nimantanato gaṇabhojanaṃ dassitanti veditabbaṃ.",
  "tika-vin07t:1361_3": "Tenāha “dvīhākārehī”tiādi.",
  "tika-vin07t:1361_4": "“Yena kenaci vevacanenā”ti vuttattā “bhojanaṃ gaṇhathā”tiādisāmaññanāmenāpi gaṇabhojanaṃ hoti.",
  "tika-vin07t:1361_5": "Yaṃ pana pāḷiyaṃ addhānagamanādivatthūsu “idheva bhuñjathā”ti vuttavacanassa kukkuccāyanaṃ,",
  "tika-vin07t:1361_6": "tampi odanādināmaṃ gahetvā vuttattā eva katanti veditabbaṃ.",
  "tika-vin07t:1361_7": "Ekato gaṇhantīti aññamaññassa dvādasahatthaṃ amuñcitvā ekato ṭhatvā gaṇhanti.",
  "tika-vin07t:1362_0": "“Amhākaṃ catunnampi bhattaṃ dehī”ti vuttattā pāḷi (vaṇṇanā) yaṃ “tvaṃ ekassa bhikkhuno bhattaṃ dehī”tiādino",
  "tika-vin07t:1362_1": "vuttattā ca bhojananāmena viññattameva gaṇabhojanaṃ hoti,",
  "tika-vin07t:1362_2": "tañca aññena viññattampi ekato gaṇhantānaṃ sabbesampi hotīti daṭṭhabbaṃ.",
  "tika-vin07t:1362_3": "Visuṃ gahitaṃ pana viññattaṃ bhuñjato paṇītabhojanādisikkhāpadehi āpatti eva.",
  "tika-vin07t:1363_0": "Āgantukapaṭṭanti acchinditvā anvādhiṃ āropetvā karaṇacīvaraṃ sandhāya vuttaṃ.",
  "tika-vin07t:1363_1": "Ṭhapetīti ekaṃ antaṃ cīvare bandhanavasena ṭhapeti.",
  "tika-vin07t:1363_2": "Paccāgataṃ sibbatīti tasseva dutiyaantaṃ parivattitvā āhataṃ sibbati.",
  "tika-vin07t:1363_3": "Āgantukapaṭṭaṃ bandhatīti cīvarena laggaṃ karonto punappunaṃ tattha tattha suttena bandhati.",
  "tika-vin07t:1363_4": "Ghaṭṭetīti pamāṇena gahetvā daṇḍādīhi ghaṭṭeti.",
  "tika-vin07t:1363_5": "Suttaṃ karotīti guṇādibhāvena vaṭṭeti.",
  "tika-vin07t:1363_6": "Valetīti anekaguṇasuttaṃ hatthena vā cakkadaṇḍena vā vaṭṭeti ekattaṃ karoti.",
  "tika-vin07t:1363_7": "Parivattanaṃ karotīti parivattanadaṇḍayantakaṃ karoti,",
  "tika-vin07t:1363_8": "yasmiṃ suttaguḷaṃ pavesetvā veḷunāḷikādīsu ṭhapetvā paribbhamāpetvā suttakoṭito paṭṭhāya ākaḍḍhanti.",
  "tika-vin07t:1364_0": "220.",
  "tika-vin07t:1364_1": "Animantitacatutthanti animantito catuttho yassa bhikkhucatukkassa,",
  "tika-vin07t:1364_2": "taṃ animantitacatutthaṃ.",
  "tika-vin07t:1364_3": "Evaṃ sesesupi.",
  "tika-vin07t:1364_4": "Tenāha “pañcannaṃ catukkāna”nti.",
  "tika-vin07t:1364_5": "Sampavesetvāti tehi yojetvā.",
  "tika-vin07t:1364_6": "Gaṇo bhijjatīti nimantitasaṅgho na hotīti attho.",
  "tika-vin07t:1365_0": "Adhivāsetvā gatesūti ettha akappiyanimantanādhivāsanakkhaṇe pubbapayoge dukkaṭampi natthi,",
  "tika-vin07t:1365_1": "viññattito pasavane pana viññattikkhaṇe itarasikkhāpadehi dukkaṭaṃ hotīti gahetabbaṃ.",
  "tika-vin07t:1365_2": "Nimantanaṃ sādiyathāti nimantanabhattaṃ paṭiggaṇhatha.",
  "tika-vin07t:1365_3": "Tāni cāti kummāsādīni ca tehi bhikkhūhi ekena pacchā gahitattā ekato na gahitāni.",
  "tika-vin07t:1366_0": "“Bhattuddesakena paṇḍitena bhavitabbaṃ…pe…",
  "tika-vin07t:1366_1": "mocetabbā”ti etena bhattuddesakena akappiyanimantane sādite sabbesampi sāditaṃ hoti.",
  "tika-vin07t:1366_2": "Ekato gaṇhantānaṃ gaṇabhojanāpatti ca hotīti dasseti.",
  "tika-vin07t:1366_3": "Dūtassa dvāre āgantvā puna “bhattaṃ gaṇhathā”ti vacanabhayena “gāmadvāre aṭṭhatvā”ti vuttaṃ.",
  "tika-vin07t:1366_4": "Gaṇabhojanatā,",
  "tika-vin07t:1366_5": "samayābhāvo,",
  "tika-vin07t:1366_6": "ajjhoharaṇanti imānettha tīṇi aṅgāni.",
  "tika-vin07t:1367_0": "Gaṇabhojanasikkhāpadavaṇṇanā niṭṭhitā.",
  "tika-vin07t:1368_0": "3. Paramparabhojanasikkhāpadavaṇṇanā",
  "tika-vin07t:1369_0": "221.",
  "tika-vin07t:1369_1": "Tatiye pāḷiyaṃ bhattapaṭipāṭi aṭṭhitāti kulapaṭipāṭiyā dātabbā bhattapaṭipāṭi aṭṭhitā na ṭhitā,",
  "tika-vin07t:1369_2": "abbocchinnā nirantarappavattāti attho.",
  "tika-vin07t:1369_3": "Badaraphalāni pakkhipitvā pakkayāguādikaṃ “badarasāḷava”nti vuccati.",
  "tika-vin07t:1370_0": "Pāḷiyaṃ paramparabhojaneti yena paṭhamaṃ nimantito,",
  "tika-vin07t:1370_1": "tassa bhojanato parassa bhojanassa bhuñjane.",
  "tika-vin07t:1370_2": "Vikappanāva idha anupaññattivasena mātikāyaṃ anāropitāpi parivāre “catasso anupaññattiyo”ti anupaññattiyaṃ gaṇitā.",
  "tika-vin07t:1370_3": "Tattha kiñcāpi aṭṭhakathāyaṃ mahāpaccarivādassa pacchā kathanena parammukhāvikappanā patiṭṭhapitā,",
  "tika-vin07t:1370_4": "tathāpi sammukhāvikappanāpi gahetabbāva.",
  "tika-vin07t:1370_5": "Teneva mātikāṭṭhakathāyampi “yo bhikkhu pañcasu sahadhammikesu aññatarassa ‘mayhaṃ bhattapaccāsaṃ tuyhaṃ",
  "tika-vin07t:1370_6": "dammī’ti vā ‘vikappemī’ti vā evaṃ sammukhā”tiādi vuttaṃ.",
  "tika-vin07t:1371_0": "229.",
  "tika-vin07t:1371_1": "Khīraṃ vā rasaṃ vāti pañcabhojanāmisaṃ bhattato upari ṭhitaṃ sandhāya vuttaṃ.",
  "tika-vin07t:1371_2": "Tañhi abhojanattā uppaṭipāṭiyā pivatopi anāpatti.",
  "tika-vin07t:1371_3": "Tenāha “bhuñjantenā”tiādi.",
  "tika-vin07t:1372_0": "Vikappanāya akaraṇato akiriyāvasena idaṃ vācāyapi samuṭṭhitanti āha “vacīkamma”nti.",
  "tika-vin07t:1372_1": "Paramparabhojanatā,",
  "tika-vin07t:1372_2": "samayābhāvo,",
  "tika-vin07t:1372_3": "ajjhoharaṇanti imānettha tīṇi aṅgāni.",
  "tika-vin07t:1373_0": "Paramparabhojanasikkhāpadavaṇṇanā niṭṭhitā.",
  "tika-vin07t:1374_0": "4. Kāṇamātāsikkhāpadavaṇṇanā",
  "tika-vin07t:1375_0": "231.",
  "tika-vin07t:1375_1": "Catutthe pāḷiyaṃ paṭiyālokanti pacchimadisaṃ,",
  "tika-vin07t:1375_2": "pacchādisanti attho.",
  "tika-vin07t:1375_3": "Apātheyyādiatthāya paṭiyāditantisaññāya gaṇhantassāpi āpatti eva acittakattā sikkhāpadassa.",
  "tika-vin07t:1375_4": "Attano atthāya “imassa hatthe dehī”ti vacanenāpi āpajjanato “vacīkamma”nti vuttaṃ.",
  "tika-vin07t:1375_5": "Vuttalakkhaṇapūvamanthatā,",
  "tika-vin07t:1375_6": "asesakatā,",
  "tika-vin07t:1375_7": "appaṭippassaddhagamanatā,",
  "tika-vin07t:1375_8": "aññātakāditā,",
  "tika-vin07t:1375_9": "atirekapaṭiggahaṇanti imānettha pañca aṅgāni.",
  "tika-vin07t:1376_0": "Kāṇamātāsikkhāpadavaṇṇanā niṭṭhitā.",
  "tika-vin07t:1377_0": "5. Paṭhamapavāraṇāsikkhāpadavaṇṇanā",
  "tika-vin07t:1378_0": "237.",
  "tika-vin07t:1378_1": "Pañcame “ti-",
  "tika-vin07t:1378_2": "kāraṃ avatvā”ti iminā kātabbasaddasāmatthiyā laddhaṃ iti-",
  "tika-vin07t:1378_3": "padaṃ katakāle na vattabbanti dasseti.",
  "tika-vin07t:1378_4": "Idha pana ajānantehi iti-",
  "tika-vin07t:1378_5": "sadde payuttepi atirittaṃ katameva hotīti daṭṭhabbaṃ.",
  "tika-vin07t:1379_0": "238- 9.",
  "tika-vin07t:1379_1": "“Pavārito”ti idañca kattuatthe nipphannanti dassetuṃ “katapavāraṇo”tiādi vuttaṃ. Bhuttāvī-",
  "tika-vin07t:1379_2": "padassa niratthakabhāvameva sādhetuṃ “vuttampi ceta”ntiādi vuttaṃ.",
  "tika-vin07t:1379_3": "Tāhīti puthukāhi.",
  "tika-vin07t:1379_4": "Sattumodakoti sattuṃ temetvā kato apakko.",
  "tika-vin07t:1379_5": "Sattuṃ pana pisitvā piṭṭhaṃ katvā temetvā pūvaṃ katvā pacanti,",
  "tika-vin07t:1379_6": "taṃ na pavāreti.",
  "tika-vin07t:1379_7": "“Paṭikkhipitabbaṭṭhāne ṭhitameva paṭikkhipati nāmā”ti vuttattā yaṃ yaṃ alajjisantakaṃ vā attano apāpuṇakasaṅghikādiṃ",
  "tika-vin07t:1379_8": "vā paṭikkhepato pavāraṇā na hotīti daṭṭhabbaṃ.",
  "tika-vin07t:1380_0": "Āsannataraṃ aṅganti hatthapāsato bahi ṭhatvā onamitvā dentassa sīsaṃ āsannataraṃ hoti,",
  "tika-vin07t:1380_1": "tassa orimantena paricchinditabbaṃ.",
  "tika-vin07t:1381_0": "Apanāmetvāti abhimukhaṃ haritvā.",
  "tika-vin07t:1381_1": "“Imaṃ bhattaṃ gaṇhā”ti vadatīti kiñci anāmetvā vadati.",
  "tika-vin07t:1381_2": "Kevalaṃ vācābhihārassa anadhippetattā gaṇhathāti gahetuṃ āraddhaṃ kaṭacchunā anukkhittampi pubbepi evaṃ",
  "tika-vin07t:1381_3": "abhihaṭattā pavāraṇā hotīti “abhihaṭāva hotī”ti vuttaṃ.",
  "tika-vin07t:1381_4": "Uddhaṭamatteti bhājanato viyojitamatte.",
  "tika-vin07t:1381_5": "Dvinnaṃ samabhārepīti parivesakassa ca aññassa ca bhattapacchibhājanavahane samakepīti attho.",
  "tika-vin07t:1382_0": "Rasaṃ gaṇhathāti ettha kevalaṃ maṃsarasassa apavāraṇājanakassa nāmena vuttattā paṭikkhipato pavāraṇā na hoti.",
  "tika-vin07t:1382_1": "Maccharasantiādīsu maccho ca rasañcāti atthassa sambhavato vatthunopi tādisattā pavāraṇā hoti,",
  "tika-vin07t:1382_2": "“idaṃ gaṇhathā”tipi avatvā tuṇhībhāvena abhihaṭaṃ paṭikkhipatopi hoti eva.",
  "tika-vin07t:1382_3": "Karambakoti missakādhivacanametaṃ.",
  "tika-vin07t:1382_4": "Yañhi bahūhi missetvā karonti,",
  "tika-vin07t:1382_5": "so “karambako”ti vuccati.",
  "tika-vin07t:1383_0": "“Uddissa kata”nti maññamānoti ettha vatthuno kappiyattā “pavāritova hotī”ti vuttaṃ.",
  "tika-vin07t:1383_1": "Tañce uddissa katameva hoti,",
  "tika-vin07t:1383_2": "paṭikkhepo natthi.",
  "tika-vin07t:1383_3": "Ayamettha adhippāyoti “yenāpucchito”tiādinā vuttamevatthaṃ sandhāya vadati.",
  "tika-vin07t:1383_4": "Kāraṇaṃ panettha duddasanti bhattassa bahutarabhāvena pavāraṇāsambhavakāraṇaṃ duddasaṃ,",
  "tika-vin07t:1383_5": "aññathā karambakepi macchādibahubhāve pavāraṇā bhaveyyāti adhippāyo.",
  "tika-vin07t:1383_6": "Yathā cettha kāraṇaṃ duddasaṃ,",
  "tika-vin07t:1383_7": "evaṃ parato “missakaṃ gaṇhathā”ti etthāpi kāraṇaṃ duddasamevāti daṭṭhabbaṃ.",
  "tika-vin07t:1383_8": "Yañca “idaṃ pana bhattamissakamevā”tiādi kāraṇaṃ vuttaṃ,",
  "tika-vin07t:1383_9": "tampi “appataraṃ na pavāretī”ti vacanena na sameti.",
  "tika-vin07t:1383_10": "Visuṃ katvā detīti “rasaṃ gaṇhathā”tiādinā vācāya visuṃ katvā detīti attho gahetabbo.",
  "tika-vin07t:1383_11": "Na pana kāyena rasādiṃ viyojetvāti.",
  "tika-vin07t:1383_12": "Tathā aviyojitepi paṭikkhipato pavāraṇāya asambhavato appavāraṇāpahoṇakassa nāmena vuttattā bhattamissakayāguṃ",
  "tika-vin07t:1383_13": "āharitvā “yāguṃ gaṇhathā”ti vuttaṭṭhānādīsu viya,",
  "tika-vin07t:1383_14": "aññathā vā ettha yathā pubbāparaṃ na virujjhati,",
  "tika-vin07t:1383_15": "tathā adhippāyo gahetabbo.",
  "tika-vin07t:1384_0": "Nāvā vā setu vātiādimhi nāvādiabhiruhanādikkhaṇe kiñci ṭhatvāpi abhiruhanādikātabbattepi gamanatapparatāya ṭhānaṃ nāma na hoti,",
  "tika-vin07t:1384_1": "janasammaddena pana anokāsādibhāvena kātuṃ na vaṭṭati.",
  "tika-vin07t:1384_2": "Acāletvāti vuttaṭṭhānato aññasmimpi padese vā uddhaṃ vā apesetvā tasmiṃ eva pana ṭhāne parivattetuṃ labhati.",
  "tika-vin07t:1384_3": "Tenāha “yena passenā”tiādi.",
  "tika-vin07t:1385_0": "Akappiyabhojanaṃ vāti kuladūsanādinā uppannaṃ,",
  "tika-vin07t:1385_1": "taṃ “akappiya”nti iminā tena missaṃ odanādi atirittaṃ hoti evāti dasseti.",
  "tika-vin07t:1385_2": "Tasmā yaṃ tattha akappakataṃ kandaphalādi,",
  "tika-vin07t:1385_3": "taṃ apanetvā sesaṃ bhuñjitabbameva.",
  "tika-vin07t:1386_0": "So puna kātuṃ na labhatīti tasmiññeva bhājane kariyamānaṃ paṭhamakatena saddhiṃ kataṃ hotīti puna so eva kātuṃ na labhati,",
  "tika-vin07t:1386_1": "añño labhati.",
  "tika-vin07t:1386_2": "Aññena hi katato añño puna kātuṃ labhati.",
  "tika-vin07t:1386_3": "Aññasmiṃ pana bhājane tena vā aññena vā kātuṃ vaṭṭati.",
  "tika-vin07t:1386_4": "Tenāha “yena akataṃ,",
  "tika-vin07t:1386_5": "tena kātabbaṃ,",
  "tika-vin07t:1386_6": "yañca akataṃ,",
  "tika-vin07t:1386_7": "taṃ kātabba”nti.",
  "tika-vin07t:1386_8": "Evaṃ katanti aññasmiṃ bhājane kataṃ.",
  "tika-vin07t:1386_9": "Sace pana āmisasaṃsaṭṭhānīti ettha mukhādīsu laggampi āmisaṃ sodhetvāva atirittaṃ bhuñjitabbanti veditabbaṃ.",
  "tika-vin07t:1387_0": "241.",
  "tika-vin07t:1387_1": "Vācāya āṇāpetvā atirittaṃ akārāpanato akiriyasamuṭṭhānanti daṭṭhabbaṃ.",
  "tika-vin07t:1387_2": "Pavāritabhāvo,",
  "tika-vin07t:1387_3": "āmisassa anatirittatā,",
  "tika-vin07t:1387_4": "kāle ajjhoharaṇanti imānettha tīṇi aṅgāni.",
  "tika-vin07t:1388_0": "Paṭhamapavāraṇāsikkhāpadavaṇṇanā niṭṭhitā.",
  "tika-vin07t:1389_0": "6. Dutiyapavāraṇāsikkhāpadavaṇṇanā",
  "tika-vin07t:1390_0": "243.",
  "tika-vin07t:1390_1": "Chaṭṭhe “bhuttasmi”nti mātikāyaṃ vuttattā bhojanapariyosāne pācittiyaṃ.",
  "tika-vin07t:1390_2": "Pavāritatā,",
  "tika-vin07t:1390_3": "tathāsaññitā,",
  "tika-vin07t:1390_4": "āsādanāpekkhatā,",
  "tika-vin07t:1390_5": "anatirittena abhihaṭapavāraṇā,",
  "tika-vin07t:1390_6": "bhojanapaayosānanti imānettha pañca aṅgāni.",
  "tika-vin07t:1391_0": "Dutiyapavāraṇāsikkhāpadavaṇṇanā niṭṭhitā.",
  "tika-vin07t:1392_0": "7. Vikālabhojanasikkhāpadavaṇṇanā",
  "tika-vin07t:1393_0": "247. Sattame naṭānaṃ nāṭakāti naṭanāṭakā, sītāharaṇādīni.",
  "tika-vin07t:1394_0": "248- 9.",
  "tika-vin07t:1394_1": "Khādanīye khādanīyatthanti pūvādikhādanīye vijjamānakhādanīyakiccaṃ khādanīyehi kātabbaṃ jighacchāharaṇasaṅkhātaṃ",
  "tika-vin07t:1394_2": "atthaṃ payojanaṃ neva pharanti na nipphādenti.",
  "tika-vin07t:1394_3": "Ekasmiṃ dese āhārakiccaṃ sādhentaṃ vā aññasmiṃ dese uṭṭhitabhūmirasādibhedena āhārakiccaṃ asādhentampi",
  "tika-vin07t:1394_4": "vā sambhaveyyāti āha “tesu tesu janapadesū”tiādi.",
  "tika-vin07t:1394_5": "Keci pana “ekasmiṃ janapade āhārakiccaṃ sādhentaṃ sesajanapadesupi vikāle na kappati evāti dassanatthaṃ idaṃ vutta”ntipi vadanti.",
  "tika-vin07t:1394_6": "Pakatiāhāravasenāti aññehi yāvakālikehi ayojitaṃ attano pakatiyāva āhārakiccakaraṇavasena.",
  "tika-vin07t:1394_7": "Sammohoyeva hotīti anekatthānaṃ nāmānaṃ,",
  "tika-vin07t:1394_8": "appasiddhānañca sambhavato sammoho eva siyā.",
  "tika-vin07t:1394_9": "Tenevettha mayampi mūlakamūlādīnaṃ pariyāyantaradassanena adassanaṃ karimha upadesatova gahetabbato.",
  "tika-vin07t:1395_0": "Yanti vaṭṭakandaṃ.",
  "tika-vin07t:1395_1": "Muḷālanti thūlataruṇamūlameva,",
  "tika-vin07t:1395_2": "rukkhavalliādīnaṃ matthakoti heṭṭhā vuttameva sampiṇḍetvā vuttaṃ.",
  "tika-vin07t:1395_3": "Acchivādīnaṃ aparipakkāneva phalāni yāvajīvikānīti dassetuṃ “aparipakkānī”ti vuttaṃ.",
  "tika-vin07t:1395_4": "Harītakādīnaṃ aṭṭhīnīti ettha miñjaṃ yāvakālikanti keci vadanti,",
  "tika-vin07t:1395_5": "taṃ na yuttaṃ aṭṭhakathāyaṃ avuttattā.",
  "tika-vin07t:1396_0": "Hiṅgurukkhato paggharitaniyyāso hiṅgu nāma.",
  "tika-vin07t:1396_1": "Hiṅgujatuādayo ca hiṅguvikatiyova.",
  "tika-vin07t:1396_2": "Tattha hiṅgujatu nāma hiṅgurukkhassa daṇḍapattāni pacitvā kataniyyāso.",
  "tika-vin07t:1396_3": "Hiṅgusipāṭikā nāma hiṅgupattāni pacitvā kataniyyāso.",
  "tika-vin07t:1396_4": "Aññena missetvā katotipi vadanti.",
  "tika-vin07t:1396_5": "Takanti aggakoṭiyā nikkhantasileso.",
  "tika-vin07t:1396_6": "Takapattinti pattato nikkhantasileso.",
  "tika-vin07t:1396_7": "Takapaṇṇinti palāse bhajjitvā katasileso.",
  "tika-vin07t:1396_8": "Daṇḍato nikkhantasilesotipi vadanti. Vikālatā,",
  "tika-vin07t:1396_9": "yāvakālikatā,",
  "tika-vin07t:1396_10": "ajjhoharaṇanti imānettha tīṇi aṅgāni.",
  "tika-vin07t:1397_0": "Vikālabhojanasikkhāpadavaṇṇanā niṭṭhitā.",
  "tika-vin07t:1398_0": "8. Sannidhikārakasikkhāpadavaṇṇanā",
  "tika-vin07t:1399_0": "252- 3.",
  "tika-vin07t:1399_1": "Aṭṭhame tādisanti asūpabyañjanaṃ.",
  "tika-vin07t:1399_2": "Yāvakālikaṃ vā yāmakālikaṃ vā…pe…",
  "tika-vin07t:1399_3": "pācittiyanti ettha kiñcāpi pāḷiyaṃ khādanīyabhojanīyapadehi yāvakālikameva saṅgahitaṃ,",
  "tika-vin07t:1399_4": "na yāmakālikaṃ.",
  "tika-vin07t:1399_5": "Tathāpi “anāpatti yāmakālikaṃ yāme nidahitvā bhuñjatī”ti idha ceva –",
  "tika-vin07t:1400_0": "“Yāmakālikena,",
  "tika-vin07t:1400_1": "bhikkhave,",
  "tika-vin07t:1400_2": "sattāhakālikaṃ…pe…",
  "tika-vin07t:1400_3": "yāvajīvikaṃ tadahupaṭiggahitaṃ yāme kappati,",
  "tika-vin07t:1400_4": "yāmātikkante na kappatī”ti –",
  "tika-vin07t:1401_0": "Aññattha ca vuttattā,",
  "tika-vin07t:1401_1": "“yāmakālika”nti vacanasāmatthiyato ca bhagavato adhippāyaññūhi aṭṭhakathācariyehi yāmakālikaṃ sannidhikārakakataṃ",
  "tika-vin07t:1401_2": "pācittiyavatthumeva vuttanti daṭṭhabbaṃ.",
  "tika-vin07t:1401_3": "Yanti pattaṃ,",
  "tika-vin07t:1401_4": "ghaṃsanakiriyāpekkhāya cetaṃ upayogavacanaṃ.",
  "tika-vin07t:1401_5": "Aṅgulilekhā paññāyatīti sinehābhāvepi pattassa succhavitāya paññāyati.",
  "tika-vin07t:1401_6": "Yanti yāvakālikaṃ,",
  "tika-vin07t:1401_7": "yāmakālikañca.",
  "tika-vin07t:1401_8": "Apariccattamevāti nirapekkhatāya anupasampannassa adinnaṃ,",
  "tika-vin07t:1401_9": "apariccattañca yāvakālikādivatthumeva sandhāya vadati,",
  "tika-vin07t:1401_10": "na pana taggatapaṭiggahaṇaṃ.",
  "tika-vin07t:1401_11": "Na hi vatthuṃ apariccajitvā tatthagatapaṭiggahaṇaṃ pariccajituṃ sakkā,",
  "tika-vin07t:1401_12": "na ca tādisaṃ vacanamatthi.",
  "tika-vin07t:1401_13": "Yadi bhaveyya,",
  "tika-vin07t:1401_14": "“sace patto duddhoto hoti…pe…",
  "tika-vin07t:1401_15": "bhuñjantassa pācittiya”nti vacanaṃ virujjheyya.",
  "tika-vin07t:1401_16": "Na hi dhovanena āmisaṃ apanetuṃ vāyamantassa paṭiggahaṇe apekkhā vattati.",
  "tika-vin07t:1401_17": "Yena punadivase bhuñjato pācittiyaṃ janeyya,",
  "tika-vin07t:1401_18": "patte pana vattamānā apekkhā taggatike āmisepi vattati evanāmāti āmise anapekkhatā ettha na labbhati,",
  "tika-vin07t:1401_19": "tato āmise avijahitapaṭiggahaṇaṃ punadivase pācittiyaṃ janetīti idaṃ vuttaṃ.",
  "tika-vin07t:1401_20": "Atha mataṃ “yadaggenettha āmisānapekkhatā na labbhati.",
  "tika-vin07t:1401_21": "Tadaggena paṭiggahaṇānapekkhāpi na labbhatī”ti.",
  "tika-vin07t:1401_22": "Tathā sati yattha āmisāpekkhā atthi,",
  "tika-vin07t:1401_23": "tattha paṭiggahaṇāpekkhāpi na vigacchatīti āpannaṃ,",
  "tika-vin07t:1401_24": "evañca paṭiggahaṇe anapekkhavissajjanaṃ visuṃ na vattabbaṃ siyā.",
  "tika-vin07t:1401_25": "Aṭṭhakathāyañcetampi paṭiggahaṇavijahanakāraṇattena abhimataṃ siyā,",
  "tika-vin07t:1401_26": "idaṃ suṭṭhutaraṃ katvā visuṃ vattabbaṃ cīvarāpekkhāya vattamānāyapi paccuddhārena adhiṭṭhānavijahanaṃ viya.",
  "tika-vin07t:1401_27": "Etasmiñca upāye sati gaṇṭhikāhatapattesu avaṭṭanatā nāma na siyāti vuttovāyamattho.",
  "tika-vin07t:1401_28": "Tasmā yaṃ vuttaṃ sāratthadīpaniyaṃ “yaṃ parassa pariccajitvā adinnampi sace paṭiggahaṇe nirapekkhanissajjanena vijahitapaṭiggahaṇaṃ hoti,",
  "tika-vin07t:1401_29": "tampi dutiyadivase vaṭṭatī”tiādi,",
  "tika-vin07t:1401_30": "taṃ na sārato paccetabbaṃ.",
  "tika-vin07t:1402_0": "Pakatiāmiseti odanādikappiyayāvakālike.",
  "tika-vin07t:1402_1": "Dveti purebhattaṃ paṭiggahitaṃ yāmakālikaṃ purebhattaṃ sāmisena mukhena bhuñjato sannidhipaccayā ekaṃ,",
  "tika-vin07t:1402_2": "yāmakālikasaṃsaṭṭhatāya yāvakālikattabhajanena anatirittapaccayā ekanti dve pācittiyāni.",
  "tika-vin07t:1402_3": "Vikappadvayeti sāmisanirāmisapakkhadvaye.",
  "tika-vin07t:1402_4": "Thullaccayañca dukkaṭañcāti manussamaṃse thullaccayaṃ,",
  "tika-vin07t:1402_5": "sesesu dukkaṭaṃ.",
  "tika-vin07t:1402_6": "Yāvakālikayāmakālikatā,",
  "tika-vin07t:1402_7": "sannidhibhāvo,",
  "tika-vin07t:1402_8": "tassa ajjhoharaṇanti imānettha tīṇi aṅgāni.",
  "tika-vin07t:1403_0": "Sannidhikārakasikkhāpadavaṇṇanā niṭṭhitā.",
  "tika-vin07t:1404_0": "9. Paṇītabhojanasikkhāpadavaṇṇanā",
  "tika-vin07t:1405_0": "259.",
  "tika-vin07t:1405_1": "Navame paṇītasaṃsaṭṭhāni bhojanāni paṇītabhojanānīti pāḷiyaṃ pana bhojanāni pubbe vuttattā pākaṭānīti adassitāni,",
  "tika-vin07t:1405_2": "tādisehi paṇītehi missattā paṇītabhojanāni nāma honti.",
  "tika-vin07t:1405_3": "Tesaṃ pabhedadassanatthaṃ “seyyathidaṃ sappi navanīta”ntiādi vuttaṃ.",
  "tika-vin07t:1405_4": "Sappibhattanti ettha kiñcāpi sappinā saṃsaṭṭhaṃ bhattaṃ,",
  "tika-vin07t:1405_5": "sappi ca bhattañcātipi attho viññāyati,",
  "tika-vin07t:1405_6": "aṭṭhakathāyaṃ pana “sālibhattaṃ viya sappibhattaṃ nāma natthī”tiādinā vuttattā na sakkā aññaṃ vatthuṃ.",
  "tika-vin07t:1405_7": "Aṭṭhakathācariyā eva hi īdisesu ṭhānesu pamāṇaṃ.",
  "tika-vin07t:1406_0": "Mūlanti kappiyabhaṇḍaṃ vuttaṃ.",
  "tika-vin07t:1406_1": "Tasmā anāpattīti ettha visaṅketena pācittiyābhāvepi sūpodanadukkaṭā na muccatīti vadanti.",
  "tika-vin07t:1406_2": "“Kappiyasappinā,",
  "tika-vin07t:1406_3": "akappiyasappinā”ti ca idaṃ kappiyākappiyamaṃsasattānaṃ vasena vuttaṃ.",
  "tika-vin07t:1407_0": "261.",
  "tika-vin07t:1407_1": "Mahānāmasikkhāpadaṃ nāma upari cātumāsapaccayapavāraṇāsikkhāpadaṃ.",
  "tika-vin07t:1407_2": "Agilāno hi appavāritaṭṭhāne viññāpentopi kālaparicchedaṃ,",
  "tika-vin07t:1407_3": "bhesajjaparicchedaṃ vā katvā saṅghavasena pavāritaṭṭhānato taduttari viññāpentena,",
  "tika-vin07t:1407_4": "paricchedabbhantarepi na bhesajjakaraṇīyena rogena bhesajjaṃ viññāpentena ca samo hotīti “mahānāmasikkhāpadena kāretabbo”ti vuttaṃ.",
  "tika-vin07t:1407_5": "Paṇītabhojanatā,",
  "tika-vin07t:1407_6": "agilānatā,",
  "tika-vin07t:1407_7": "akataviññattiyā paṭilābho,",
  "tika-vin07t:1407_8": "ajjhoharaṇanti imānettha cattāri aṅgāni.",
  "tika-vin07t:1408_0": "Paṇītabhojanasikkhāpadavaṇṇanā niṭṭhitā.",
  "tika-vin07t:1409_0": "10. Dantaponasikkhāpadavaṇṇanā",
  "tika-vin07t:1410_0": "263. Dasame ghanabaddhoti ghanamaṃsena sambaddho, kathinasaṃhatasarīroti attho.",
  "tika-vin07t:1411_0": "264.",
  "tika-vin07t:1411_1": "Mukhadvāranti mukhato heṭṭhā dvāraṃ mukhadvāraṃ,",
  "tika-vin07t:1411_2": "galanāḷikanti attho.",
  "tika-vin07t:1411_3": "Evañca nāsikāya paviṭṭhampi mukhadvāraṃ paviṭṭhameva hoti,",
  "tika-vin07t:1411_4": "mukhe pakkhittamattañca appaviṭṭhaṃ.",
  "tika-vin07t:1411_5": "Āhāranti ajjhoharitabbaṃ kālikaṃ adhippetaṃ,",
  "tika-vin07t:1411_6": "na udakaṃ.",
  "tika-vin07t:1411_7": "Tañhi bhesajjasaṅgahitampi akālikameva paṭiggahitasseva kālikattā.",
  "tika-vin07t:1411_8": "Udake hi paṭiggahaṇaṃ na ruhati.",
  "tika-vin07t:1411_9": "Teneva bhikkhunā tāpitena udakena cirapaṭiggahitena ca akappiyakuṭiyaṃ vutthena ca saha āmisaṃ bhuñjantassāpi sāmapākādidoso na hoti.",
  "tika-vin07t:1411_10": "Vakkhati hi “bhikkhu yāguatthāya…pe…",
  "tika-vin07t:1411_11": "udakaṃ tāpeti,",
  "tika-vin07t:1411_12": "vaṭṭatī”tiādi.",
  "tika-vin07t:1411_13": "Bhikkhū pana etaṃ adhippāyaṃ tadā na jāniṃsu.",
  "tika-vin07t:1411_14": "Tenāha “sammā atthaṃ asallakkhetvā”tiādi.",
  "tika-vin07t:1412_0": "265.",
  "tika-vin07t:1412_1": "Rathareṇumpīti rathe gacchante uṭṭhahanareṇusadisareṇuṃ.",
  "tika-vin07t:1412_2": "Tena tato sukhumaṃ ākāse paribbhamanakaṃ dissamānampi abbohārikanti dasseti.",
  "tika-vin07t:1412_3": "Akallakoti gilāno.",
  "tika-vin07t:1413_0": "“Gahetuṃ vā…pe…",
  "tika-vin07t:1413_1": "tassa orimantenā”ti iminā ākāse ujuṃ ṭhatvā parena ukkhittaṃ gaṇhantassāpi āsannaṅgabhūtapādatalato paṭṭhāya hatthapāso paricchinditabbo,",
  "tika-vin07t:1413_2": "na pana sīsantato paṭṭhāyāti dasseti.",
  "tika-vin07t:1413_3": "Tattha “orimantenā”ti imassa heṭṭhimantenāti attho gahetabbo.",
  "tika-vin07t:1414_0": "Ettha ca pavāraṇāsikkhāpadaṭṭhakathāyaṃ “sace bhikkhu nisinno hoti,",
  "tika-vin07t:1414_1": "āsanassa pacchimantato paṭṭhāyā”tiādinā paṭiggāhakānaṃ āsannaṅgassa pārimantato paṭṭhāya paricchedassa",
  "tika-vin07t:1414_2": "dassitattā idhāpi ākāse ṭhitassa paṭiggāhakassa āsannaṅgabhūtapādaṅgulassa pārimantabhūtato paṇhipariyantassa",
  "tika-vin07t:1414_3": "heṭṭhimatalato paṭṭhāya,",
  "tika-vin07t:1414_4": "dāyakassa pana orimantabhūtato pādaṅgulassa heṭṭhimatalato paṭṭhāya hatthapāso paricchinditabboti daṭṭhabbaṃ.",
  "tika-vin07t:1414_5": "Imināva nayena bhūmiyaṃ nipajjitvā ussīse nisinnassa hatthato paṭiggaṇhantassapi āsannasīsaṅgassa pārimantabhūtato",
  "tika-vin07t:1414_6": "gīvantato paṭṭhāyeva hatthapāso minitabbo,",
  "tika-vin07t:1414_7": "na pādatalato paṭṭhāya.",
  "tika-vin07t:1414_8": "Evaṃ nipajjitvā dānepi yathānurūpaṃ veditabbaṃ.",
  "tika-vin07t:1414_9": "“Yaṃ āsannataraṃ aṅga”nti hi vuttaṃ.",
  "tika-vin07t:1415_0": "Paṭiggahaṇasaññāyāti “mañcādinā paṭiggahessāmī”ti uppāditasaññāya.",
  "tika-vin07t:1415_1": "Iminā “paṭiggaṇhāmī”ti vācāya vattabbakiccaṃ natthīti dasseti.",
  "tika-vin07t:1415_2": "Katthaci aṭṭhakathāsu,",
  "tika-vin07t:1415_3": "padesesu vā.",
  "tika-vin07t:1415_4": "Asaṃhārime phalaketi thāmamajjhimena purisena asaṃhāriye.",
  "tika-vin07t:1415_5": "Puñchitvā paṭiggahetvāti puñchitepi rajanacuṇṇasaṅkāya sati paṭiggahaṇatthāya vuttaṃ, nāsati.",
  "tika-vin07t:1415_6": "Taṃ panāti patitarajaṃ appaṭiggahetvā upari gahitapiṇḍapātaṃ.",
  "tika-vin07t:1415_7": "Anāpattīti durupaciṇṇādidoso natthi.",
  "tika-vin07t:1415_8": "“Anupasampannassa dassāmī”tiādipi vinayadukkaṭaparihārāya vuttaṃ.",
  "tika-vin07t:1415_9": "Tathā akatvā gahitepi paṭiggahetvā paribhuñjato anāpatti eva.",
  "tika-vin07t:1415_10": "“Anupasampannassa datvā”ti idampi purimābhogānuguṇatāya vuttaṃ.",
  "tika-vin07t:1416_0": "Carukenāti khuddakabhājanena.",
  "tika-vin07t:1416_1": "Abhihaṭattāti diyyamānakkhaṇaṃ sandhāya vuttaṃ.",
  "tika-vin07t:1416_2": "Datvā apanayanakāle pana chārikā vā bindūni vā patanti,",
  "tika-vin07t:1416_3": "puna paṭiggahetabbaṃ abhihārassa vigatattāti vadanti.",
  "tika-vin07t:1416_4": "Taṃ yathā na patati,",
  "tika-vin07t:1416_5": "tathā apanessāmīti pariharante yujjati.",
  "tika-vin07t:1416_6": "Pakatisaññāya apanente abhihāro na chijjati,",
  "tika-vin07t:1416_7": "taṃ paṭiggahitameva hoti.",
  "tika-vin07t:1416_8": "Mukhavaṭṭiyāpi gahetuṃ vaṭṭatīti abhihariyamānassa pattassa mukhavaṭṭiyā uparibhāge hatthaṃ pasāretvā phusituṃ vaṭṭati.",
  "tika-vin07t:1417_0": "Pādena pelletvāti “pādena paṭiggahessāmī”tisaññāya akkamitvā.",
  "tika-vin07t:1417_1": "Kecīti abhayagirivāsino.",
  "tika-vin07t:1417_2": "Vacanamattamevāti paṭibaddhappaṭibaddhanti saddamattameva nānaṃ,",
  "tika-vin07t:1417_3": "kāyapaṭibaddhameva hoti.",
  "tika-vin07t:1417_4": "Tasmā tesaṃ vacanaṃ na gahetabbanti adhippāyo.",
  "tika-vin07t:1418_0": "Tena āharāpetunti yassa bhikkhuno santikaṃ gataṃ,",
  "tika-vin07t:1418_1": "taṃ idha ānehīti āṇāpetvā tena āharāpetuṃ itarassa vaṭṭatīti attho.",
  "tika-vin07t:1418_2": "Na tato paranti tadaheva sāmaṃ appaṭiggahitaṃ sandhāya vuttaṃ.",
  "tika-vin07t:1418_3": "Tadaheva paṭiggahitaṃ pana punadivasādīsu appaṭiggahetvāpi paribhuñjituṃ vaṭṭatīti vadanti.",
  "tika-vin07t:1419_0": "Khiyyantīti khayaṃ gacchanti,",
  "tika-vin07t:1419_1": "tesaṃ cuṇṇehi thullaccayaappaṭiggahaṇāpattiyo na hontīti adhippāyo.",
  "tika-vin07t:1419_2": "“Navasamuṭṭhita”nti eteneva ucchuādīsu abhinavalaggattā abbohārikaṃ na hotīti dasseti.",
  "tika-vin07t:1419_3": "Eseva nayoti sannidhidosādiṃ sandhāya vadati.",
  "tika-vin07t:1419_4": "Tenāha “na hī”tiādi.",
  "tika-vin07t:1419_5": "Tena ca paṭiggahaṇaṅgesu pañcasupi samiddhesu ajjhoharitukāmatāya gahitameva paṭiggahitaṃ nāma hoti ajjhoharitabbesu",
  "tika-vin07t:1419_6": "eva paṭiggahaṇassa anuññātattāti dasseti.",
  "tika-vin07t:1419_7": "Tathā bāhiraparibhogatthāya gahetvā ṭhapitatelādiṃ ajjhoharitukāmatāya sati paṭiggahetvā paribhuñjituṃ vaṭṭati.",
  "tika-vin07t:1420_0": "Kesañcītiādīsu anupasampannānaṃ atthāya katthaci ṭhapiyamānampi hatthato muttamatte eva paṭiggahaṇaṃ na vijahati,",
  "tika-vin07t:1420_1": "atha kho bhājane patitameva paṭiggahaṇaṃ vijahati.",
  "tika-vin07t:1420_2": "Bhājanañca bhikkhunā punadivasatthāya apekkhitamevāti taggatampi āmisaṃ duddhotapattagataṃ viya paṭiggahaṇaṃ",
  "tika-vin07t:1420_3": "na vijahatīti āsaṅkāya “sāmaṇerassa hatthe pakkhipitabba”nti vuttanti veditabbaṃ.",
  "tika-vin07t:1420_4": "Īdisesu hi yutti na gavesitabbā,",
  "tika-vin07t:1420_5": "vuttanayeneva paṭipajjitabbaṃ.",
  "tika-vin07t:1420_6": "“Pattagatā yāgū”ti iminā pattamukhavaṭṭiyā phuṭṭhepi kūṭe yāgu paṭiggahitā,",
  "tika-vin07t:1420_7": "uggahitā vā na hoti bhikkhuno anicchāya phuṭṭhattāti dasseti.",
  "tika-vin07t:1420_8": "Āropetīti hatthaṃ phusāpeti.",
  "tika-vin07t:1420_9": "Paṭiggahaṇūpagaṃ bhāraṃ nāma majjhimassa purisassa ukkhepārahaṃ.",
  "tika-vin07t:1420_10": "Na pidahitabbanti hatthato muttaṃ sandhāya vuttaṃ,",
  "tika-vin07t:1420_11": "hatthagataṃ pana itarena hatthena pidahato,",
  "tika-vin07t:1420_12": "hatthato muttampi vā aphusitvā uparipidhānaṃ pātentassa na doso.",
  "tika-vin07t:1421_0": "Paṭiggaṇhātīti chāyatthāya upari dhārayamānā mahāsākhā yena kenaci chijjeyya,",
  "tika-vin07t:1421_1": "tattha laggarajaṃ mukhe pāteyya cāti kappiyaṃ kārāpetvā paṭiggaṇhāti.",
  "tika-vin07t:1421_2": "Kuṇḍaketi mahāghaṭe.",
  "tika-vin07t:1421_3": "Tasmimpīti cāṭighaṭepi.",
  "tika-vin07t:1421_4": "Gāhāpetvāti appaṭiggahitaṃ kālikaṃ gāhāpetvā.",
  "tika-vin07t:1422_0": "Dutiyattherassāti “therassa pattaṃ mayhaṃ dethā”ti tena attano pariccajāpetvā dutiyattherassa deti.",
  "tika-vin07t:1422_1": "Ettha panāti pattaparivattane.",
  "tika-vin07t:1422_2": "Kāraṇanti ettha yathā “sāmaṇerā ito amhākampi dentī”ti vitakko uppajjati,",
  "tika-vin07t:1422_3": "na tathāti kāraṇaṃ vadanti,",
  "tika-vin07t:1422_4": "tañca yuttaṃ.",
  "tika-vin07t:1422_5": "Yassa pana tādiso vitakko natthi,",
  "tika-vin07t:1422_6": "tena aparivattetvāpi bhuñjituṃ vaṭṭati.",
  "tika-vin07t:1423_0": "Niccāletunti cāletvā pāsāṇasakkharādiapanayaṃ kātuṃ.",
  "tika-vin07t:1423_1": "Uddhanaṃ āropetabbanti anaggikaṃ uddhanaṃ sandhāya vuttaṃ.",
  "tika-vin07t:1423_2": "Uddhane paccamānassa āluḷane upari apakkataṇḍulā heṭṭhā pavisitvā paccatīti āha “sāmaṃpākañceva hotī”ti.",
  "tika-vin07t:1424_0": "Ādhārake patto ṭhapitoti appaṭiggahitāmiso patto puna paṭiggahaṇatthāya ṭhapito.",
  "tika-vin07t:1424_1": "Ekaggahaṇenevāti sāmaṇerānaṃ gahitassa puna acchaḍḍanavasena gahaṇena.",
  "tika-vin07t:1424_2": "Bhuñjituṃ vaṭṭatīti dhūmavaṭṭiyā tadahupaṭiggahitattā vuttaṃ.",
  "tika-vin07t:1424_3": "Bhattuggārotiādi abbohārikappasaṅgena vikālabhojanavinicchayadassanaṃ.",
  "tika-vin07t:1424_4": "Samuddodakenāti appaṭiggahitena.",
  "tika-vin07t:1424_5": "Himakarakā nāma kadāci vassodakena saha patanakā pāsāṇalekhā viya ghanībhūtaudakavisesā,",
  "tika-vin07t:1424_6": "tesu paṭiggahaṇakiccaṃ natthi.",
  "tika-vin07t:1424_7": "Tenāha “udakagatikā evā”ti.",
  "tika-vin07t:1424_8": "Purebhattameva vaṭṭatīti appaṭiggahitāpattīhi abbohārikampi vikālabhojanāpattīhi sabbohārikanti dasseti.",
  "tika-vin07t:1425_0": "Laggatīti mukhe ca hatthe ca mattikāvaṇṇaṃ dasseti.",
  "tika-vin07t:1425_1": "Bahalanti hatthamukhesu alagganakampi paṭiggahetabbaṃ.",
  "tika-vin07t:1425_2": "Vāsamattanti reṇukhīrābhāvaṃ dasseti.",
  "tika-vin07t:1425_3": "Ākirati paṭiggahetabbanti puppharasassa paññāyanato vuttaṃ.",
  "tika-vin07t:1426_0": "Mahābhūtesūti pāṇasarīrasannissitesu pathavīādimahābhūtesu.",
  "tika-vin07t:1426_1": "Sabbaṃ vaṭṭatīti attano,",
  "tika-vin07t:1426_2": "paresañca sarīranissitaṃ sabbaṃ vaṭṭati.",
  "tika-vin07t:1426_3": "Akappiyamaṃsānulomatāya thullaccayādiṃ na janetīti adhippāyo.",
  "tika-vin07t:1426_4": "Patatīti attano sarīrato vicchinditvā patati.",
  "tika-vin07t:1426_5": "“Rukkhato chinditvā”ti vuttattā mattikatthāya pathaviṃ khaṇituṃ,",
  "tika-vin07t:1426_6": "aññampi yaṃkiñci mūlapaṇṇādivisabhesajjaṃ chinditvā chārikaṃ akatvāpi appaṭiggahitampi paribhuñjituṃ vaṭṭatīti daṭṭhabbaṃ.",
  "tika-vin07t:1426_7": "Appaṭiggahitatā,",
  "tika-vin07t:1426_8": "ananuññātatā,",
  "tika-vin07t:1426_9": "dhūmādiabbohārikatābhāvo,",
  "tika-vin07t:1426_10": "ajjhoharaṇanti imānettha cattāri aṅgāni.",
  "tika-vin07t:1427_0": "Dantaponasikkhāpadavaṇṇanā niṭṭhitā.",
  "tika-vin07t:1428_0": "Niṭṭhito bhojanavaggo catuttho.",
  "tika-vin07t:1429_0": "5. Acelakavaggo",
  "tika-vin07t:1430_0": "1. Acelakasikkhāpadavaṇṇanā",
  "tika-vin07t:1431_0": "273.",
  "tika-vin07t:1431_1": "Pañcamavaggassa paṭhame mayhaṃ nāmāti bhikkhunā bhūmiyaṃ ṭhapetvā dinnampi sandhāya vadati.",
  "tika-vin07t:1431_2": "Aññatitthiyatā,",
  "tika-vin07t:1431_3": "ananuññātatā,",
  "tika-vin07t:1431_4": "ajjhoharaṇīyatā,",
  "tika-vin07t:1431_5": "ajjhoharaṇatthāya sahatthā anikkhittabhājane dānanti imānettha cattāri aṅgāni.",
  "tika-vin07t:1432_0": "Acelakasikkhāpadavaṇṇanā niṭṭhitā.",
  "tika-vin07t:1433_0": "2. Uyyojanasikkhāpadavaṇṇanā",
  "tika-vin07t:1434_0": "274.",
  "tika-vin07t:1434_1": "Dutiye anācāraṃ ācaritukāmatā,",
  "tika-vin07t:1434_2": "tadatthameva upasampannassa uyyojanā,",
  "tika-vin07t:1434_3": "tassa upacārātikkamoti imānettha tīṇi aṅgāni.",
  "tika-vin07t:1435_0": "Uyyojanasikkhāpadavaṇṇanā niṭṭhitā.",
  "tika-vin07t:1436_0": "3. Sabhojanasikkhāpadavaṇṇanā",
  "tika-vin07t:1437_0": "281.",
  "tika-vin07t:1437_1": "Tatiye pāḷiyaṃ khuddake ghareti ettha khuddakaṃ gharaṃ nāma pañcahatthato ūnakavitthāraṃ adhippetaṃ.",
  "tika-vin07t:1437_2": "Tattha ca piṭṭhasaṅghāṭato hatthapāse avijahitepi piṭṭhivaṃsātikkamo hotīti āha “piṭṭhivaṃsaṃ atikkamitvā”ti.",
  "tika-vin07t:1437_3": "Yathā tathā vā katassāti piṭṭhivaṃsaṃ āropetvā vā anāropetvā vā katassa.",
  "tika-vin07t:1438_0": "283.",
  "tika-vin07t:1438_1": "Pāḷiyaṃ vītarāgāti apariyuṭṭhitarāgānaṃ,",
  "tika-vin07t:1438_2": "anāgāmīnañca saṅgaho.",
  "tika-vin07t:1438_3": "Sacittakanti anupavisitvā nisīdanacittena sacittakaṃ.",
  "tika-vin07t:1438_4": "Pariyuṭṭhitarāgajāyampatikānaṃ sannihitatā,",
  "tika-vin07t:1438_5": "sayanigharatā,",
  "tika-vin07t:1438_6": "dutiyassa bhikkhuno abhāvo,",
  "tika-vin07t:1438_7": "anupakhajja nisīdananti imānettha cattāri aṅgāni.",
  "tika-vin07t:1439_0": "Sabhojanasikkhāpadavaṇṇanā niṭṭhitā.",
  "tika-vin07t:1440_0": "284-289. Catutthapañcamāni vuttatthāni.",
  "tika-vin07t:1441_0": "6. Cārittasikkhāpadavaṇṇanā",
  "tika-vin07t:1442_0": "298.",
  "tika-vin07t:1442_1": "Chaṭṭhe “pariyesitvā ārocanakiccaṃ nāma natthī”ti vuttattā yo apariyesitabbo upasaṅkamituṃ yuttaṭṭhāne dissati,",
  "tika-vin07t:1442_2": "so sacepi pakativacanassa savanūpacāraṃ atikkamma ṭhito upagantvā āpucchitabbo.",
  "tika-vin07t:1442_3": "Tenāha “api ca…pe…",
  "tika-vin07t:1442_4": "yaṃ passati,",
  "tika-vin07t:1442_5": "so āpucchitabbo”tiādi.",
  "tika-vin07t:1443_0": "302.",
  "tika-vin07t:1443_1": "Anāpattivāre cettha antarārāmādīnaññeva vuttattā vihārato gāmavīthiṃ anuññātakāraṇaṃ vinā atikkamantassāpi āpatti hoti,",
  "tika-vin07t:1443_2": "na pana gharūpacāraṃ atikkamantasseva.",
  "tika-vin07t:1444_0": "Yaṃ pana pāḷiyaṃ “aññassa gharūpacāraṃ okkamantassa…pe…",
  "tika-vin07t:1444_1": "paṭhamaṃ pādaṃ ummāraṃ atikkāmetī”tiādi vuttaṃ.",
  "tika-vin07t:1444_2": "Taṃ gāme paviṭṭhaṃ sandhāya vuttaṃ,",
  "tika-vin07t:1444_3": "tathāpi aññassa gharūpacāraṃ anokkamitvā vīthimajjheneva gantvā icchiticchitagharadvārābhimukhe ṭhatvā manusse oloketvā gacchantassāpi pācittiyameva.",
  "tika-vin07t:1444_4": "Tattha keci “vīthiyaṃ atikkamantassa gharūpacāragaṇanāya āpattiyo”ti vadanti.",
  "tika-vin07t:1444_5": "Aññe pana “yāni kulāni uddissa gato,",
  "tika-vin07t:1444_6": "tesaṃ gaṇanāyā”ti.",
  "tika-vin07t:1444_7": "Pañcannaṃ bhojanānaṃ aññatarena nimantanasādiyanaṃ,",
  "tika-vin07t:1444_8": "santaṃ bhikkhuṃ anāpucchanā,",
  "tika-vin07t:1444_9": "bhattiyagharato aññagharūpasaṅkamanaṃ,",
  "tika-vin07t:1444_10": "majjhanhikānatikkamo,",
  "tika-vin07t:1444_11": "samayāpadānaṃ abhāvoti imānettha pañca aṅgāni.",
  "tika-vin07t:1445_0": "Cārittasikkhāpadavaṇṇanā niṭṭhitā.",
  "tika-vin07t:1446_0": "7. Mahānāmasikkhāpadavaṇṇanā",
  "tika-vin07t:1447_0": "303.",
  "tika-vin07t:1447_1": "Sattame mahānāmoti sukkodanassa putto anuruddhattherassa,",
  "tika-vin07t:1447_2": "satthu ca jeṭṭhabhātā.",
  "tika-vin07t:1447_3": "Ānandatthero amitodanassa putto,",
  "tika-vin07t:1447_4": "nandatthero pana suddhodanasseva.",
  "tika-vin07t:1448_0": "305.",
  "tika-vin07t:1448_1": "Pāḷiyaṃ kālaṃ āharissathāti ajjatanaṃ kālaṃ vītināmessatha,",
  "tika-vin07t:1448_2": "sve bhesajjaṃ harissathāti vā attho.",
  "tika-vin07t:1448_3": "“Atthi pavāraṇā bhesajjapariyantā ca rattipariyantā cā”ti tatiyakoṭṭhāse niyamitameva bhesajjaṃ niyamitakālantareyeva gahetabbaṃ,",
  "tika-vin07t:1448_4": "na tato bahi.",
  "tika-vin07t:1448_5": "Itarathā visuṃ payojanaṃ natthīti daṭṭhabbaṃ.",
  "tika-vin07t:1448_6": "Sapariyantā saṅghapavāraṇā,",
  "tika-vin07t:1448_7": "taduttari bhesajjaviññatti,",
  "tika-vin07t:1448_8": "agilānatāti imānettha tīṇi aṅgāni.",
  "tika-vin07t:1449_0": "Mahānāmasikkhāpadavaṇṇanā niṭṭhitā.",
  "tika-vin07t:1450_0": "8. Uyyuttasenāsikkhāpadavaṇṇanā",
  "tika-vin07t:1451_0": "315.",
  "tika-vin07t:1451_1": "Aṭṭhame ekamekanti ettha duvaṅginīpi tivaṅginīpi senā saṅgayhati.",
  "tika-vin07t:1451_2": "Uyyuttacaturaṅgasenādassanāya tathārūpapaccayādiṃ vinā gamanaṃ,",
  "tika-vin07t:1451_3": "ananuññātokāse dassananti imānettha dve aṅgāni.",
  "tika-vin07t:1452_0": "Uyyuttasenāsikkhāpadavaṇṇanā niṭṭhitā.",
  "tika-vin07t:1453_0": "9. Senāvāsasikkhāpadavaṇṇanā",
  "tika-vin07t:1454_0": "319. Navame senāya catuttho sūriyatthaṅgamo, agilānatāti imānettha dve aṅgāni.",
  "tika-vin07t:1455_0": "Senāvāsasikkhāpadavaṇṇanā niṭṭhitā.",
  "tika-vin07t:1456_0": "10. Uyyodhikasikkhāpadavaṇṇanā",
  "tika-vin07t:1457_0": "322.",
  "tika-vin07t:1457_1": "Dasame pāḷiyaṃ kati te lakkhāni laddhānīti kittakā tayā laddhāti attho.",
  "tika-vin07t:1457_2": "Uyyodhikādidassanāya tathārūpapaccayaṃ vinā gamanaṃ,",
  "tika-vin07t:1457_3": "ananuññātokāse dassananti imānettha dve aṅgāni.",
  "tika-vin07t:1458_0": "Uyyodhikasikkhāpadavaṇṇanā niṭṭhitā.",
  "tika-vin07t:1459_0": "Niṭṭhito acelakavaggo pañcamo.",
  "tika-vin07t:1460_0": "6. Surāpānavaggo",
  "tika-vin07t:1461_0": "1. Surāpānasikkhāpadavaṇṇanā",
  "tika-vin07t:1462_0": "328.",
  "tika-vin07t:1462_1": "Chaṭṭhavaggassa paṭhame pāḷiyaṃ kiṇṇapakkhittāti piṭṭhapūvādiṃ apakkhipitvā kiṇṇasaṅkhātaṃ dhaññaṅkurādisurābījaṃ pakkhipitvā katā.",
  "tika-vin07t:1462_2": "Sambhārasaṃyuttāti sāsapādianekasambhārehi saññuttā.",
  "tika-vin07t:1463_0": "Madhukatālanāḷikerādipupphādiraso ciraparivāsito pupphāsavo nāma.",
  "tika-vin07t:1463_1": "Tathā panasādi phalāsavo.",
  "tika-vin07t:1463_2": "Muddikaraso madhvāsavo.",
  "tika-vin07t:1463_3": "Ucchuraso guḷāsavo.",
  "tika-vin07t:1463_4": "Tiphalatikaṭukādinānāsambhārānaṃ raso ciraparivāsito sambhārasaṃyutto.",
  "tika-vin07t:1463_5": "Bījato paṭṭhāyāti yathāvuttānaṃ piṭṭhādīnaṃ majjatthāya bhājane pakkhittakālato paṭṭhāya.",
  "tika-vin07t:1464_0": "329.",
  "tika-vin07t:1464_1": "Loṇasovīrakaṃ suttañca anekehi dabbasambhārehi abhisaṅkhato bhesajjaviseso.",
  "tika-vin07t:1464_2": "Uyyuttasikkhāpadānaṃ acittakalokavajjesu lokavajjatā pubbe vuttanayāvāti tattha kiñcipi avatvā idha tehi",
  "tika-vin07t:1464_3": "asādhāraṇavatthuvisesasiddhāya acittakapakkhepi akusalacittatāya taṃ lokavajjatādivisesaṃ dassetumeva",
  "tika-vin07t:1464_4": "“vatthuajānanatāya cetthā”tiādinā vuttanti veditabbaṃ.",
  "tika-vin07t:1464_5": "Yaṃ panettha vattabbaṃ,",
  "tika-vin07t:1464_6": "taṃ paṭhamapārājikavaṇṇanāyaṃ vitthārato sāratthadīpaniyaṃ viraddhaṭṭhānavisodhanavasena vuttanti tattheva gahetabbaṃ.",
  "tika-vin07t:1464_7": "Majjabhāvo,",
  "tika-vin07t:1464_8": "tassa pānañcāti imānettha dve aṅgāni.",
  "tika-vin07t:1465_0": "Surāpānasikkhāpadavaṇṇanā niṭṭhitā.",
  "tika-vin07t:1466_0": "2. Aṅgulipatodakasikkhāpadavaṇṇanā",
  "tika-vin07t:1467_0": "330. Dutiye hasādhippāyatā, upasampannassa kāyena kāyāmasananti imānettha dve aṅgāni.",
  "tika-vin07t:1468_0": "Aṅgulipatodakasikkhāpadavaṇṇanā niṭṭhitā.",
  "tika-vin07t:1469_0": "3. Hasadhammasikkhāpadavaṇṇanā",
  "tika-vin07t:1470_0": "338.",
  "tika-vin07t:1470_1": "Tatiye pāḷiyaṃ hasadhamme hasadhammasaññītiādīsu uplavādimattaṃ kiṃ hasadhammo hotīti gahaṇavasena sati",
  "tika-vin07t:1470_2": "karaṇīye kariyamānaṃ hasadhammaṃ hasadhammoti gahaṇavasena attho veditabbo.",
  "tika-vin07t:1470_3": "Ussārentoti udake ṭhitaṃ nāvaṃ tīre āropento.",
  "tika-vin07t:1471_0": "Patanuppatanavāresūti udakassa uparitale maṇḍūkagatiyā patanuppatanavasena gamanatthaṃ khittāya ekissā kathalāya vasena vuttaṃ.",
  "tika-vin07t:1471_1": "Udakassa uparigopphakatā,",
  "tika-vin07t:1471_2": "hasādhippāyena kīḷananti dve aṅgāni.",
  "tika-vin07t:1472_0": "Hasadhammasikkhāpadavaṇṇanā niṭṭhitā.",
  "tika-vin07t:1473_0": "4. Anādariyasikkhāpadavaṇṇanā",
  "tika-vin07t:1474_0": "344.",
  "tika-vin07t:1474_1": "Catutthe suttānulomanti mahāpadesā.",
  "tika-vin07t:1474_2": "Aṭṭhakathātipi vadanti.",
  "tika-vin07t:1474_3": "Upasampannassa paññattena vacanaṃ,",
  "tika-vin07t:1474_4": "anādariyakaraṇanti dve aṅgāni.",
  "tika-vin07t:1475_0": "Anādariyasikkhāpadavaṇṇanā niṭṭhitā.",
  "tika-vin07t:1476_0": "5. Bhiṃsāpanasikkhāpadavaṇṇanā",
  "tika-vin07t:1477_0": "345. Pañcame upasampannatā, tassa dassanasavanavisaye bhiṃsāpetukāmatāya vāyamananti dve aṅgāni.",
  "tika-vin07t:1478_0": "Bhiṃsāpanasikkhāpadavaṇṇanā niṭṭhitā.",
  "tika-vin07t:1479_0": "6. Jotisikkhāpadavaṇṇanā",
  "tika-vin07t:1480_0": "354.",
  "tika-vin07t:1480_1": "Chaṭṭhe alātaṃ patitanti aggikapālato bahi patitaṃ.",
  "tika-vin07t:1480_2": "Vijjhātanti vijjhātaṃ alātaṃ kapālaggimhi pakkhipitvā jālentassa pācittiyaṃ,",
  "tika-vin07t:1480_3": "tathā kevalaṃ indhanaṃ pātentassapi vijjhātaṃ kapālaggiṃ mukhavātādinā ujjālentassapi.",
  "tika-vin07t:1480_4": "Gilānatādikāraṇābhāvo,",
  "tika-vin07t:1480_5": "visibbetukāmatā,",
  "tika-vin07t:1480_6": "samādahananti tīṇi aṅgāni.",
  "tika-vin07t:1481_0": "Jotisikkhāpadavaṇṇanā niṭṭhitā.",
  "tika-vin07t:1482_0": "7. Nahānasikkhāpadavaṇṇanā",
  "tika-vin07t:1483_0": "357.",
  "tika-vin07t:1483_1": "Sattame pāḷiyaṃ nagare thakiteti ettha raññā ciraṃ nahāyitukāmena “ahaṃ bahi uyyāne katārakkho vasissāmi,",
  "tika-vin07t:1483_2": "nagaraṃ thaketvā gopethā”ti anuññātā,",
  "tika-vin07t:1483_3": "te thakiṃsūti daṭṭhabbaṃ.",
  "tika-vin07t:1483_4": "Asambhinnenāti anaṭṭhena,",
  "tika-vin07t:1483_5": "taṃ divasaṃ puna aggahitālaṅkārena pabuddhamattenāti adhippāyo.",
  "tika-vin07t:1483_6": "Majjhimadese ūnakaddhamāsanahānaṃ,",
  "tika-vin07t:1483_7": "samayādīnaṃ abhāvoti dve aṅgāni.",
  "tika-vin07t:1484_0": "Nahānasikkhāpadavaṇṇanā niṭṭhitā.",
  "tika-vin07t:1485_0": "8. Dubbaṇṇakaraṇasikkhāpadavaṇṇanā",
  "tika-vin07t:1486_0": "368.",
  "tika-vin07t:1486_1": "Aṭṭhame paṭiladdhanavacīvarenāti ettha pubbe akatakappaṃ katipāhaṃ nivāsanatthāya tāvakālikavasena laddhampi saṅgayhatīti vadanti.",
  "tika-vin07t:1487_0": "369.",
  "tika-vin07t:1487_1": "“Navaṃ nāma akatakappa”nti sāmaññato vuttattā aññena bhikkhunā kappabinduṃ datvā paribhuttaṃ cīvaraṃ, tena vā,",
  "tika-vin07t:1487_2": "tato labhitvā aññena vā kenaci dinnampi katakappameva navaṃ nāma na hotīti daṭṭhabbaṃ.",
  "tika-vin07t:1487_3": "“Nivāsetuṃ vā pārupituṃ vā”ti vuttattā aṃsabaddhakāsāvampi pārupitabbato kappaṃ kātabbanti vadanti.",
  "tika-vin07t:1487_4": "Cammakāranīlaṃ nāma cammaṃ nīlavaṇṇaṃ kātuṃ yojiyamānaṃ nīlaṃ.",
  "tika-vin07t:1487_5": "Pakatinīlamevāti keci.",
  "tika-vin07t:1487_6": "Yathāvuttacīvarassa akatakappatā,",
  "tika-vin07t:1487_7": "anaṭṭhacīvarāditā,",
  "tika-vin07t:1487_8": "nivāsanāditāti tīṇi aṅgāni.",
  "tika-vin07t:1488_0": "Dubbaṇṇakaraṇasikkhāpadavaṇṇanā niṭṭhitā.",
  "tika-vin07t:1489_0": "9. Vikappanasikkhāpadavaṇṇanā",
  "tika-vin07t:1490_0": "374.",
  "tika-vin07t:1490_1": "Navame yenāti yena saddhiṃ,",
  "tika-vin07t:1490_2": "yassa santiketi attho.",
  "tika-vin07t:1490_3": "Sāmaṃ vikappitassa apaccuddhāro,",
  "tika-vin07t:1490_4": "vikappanupagacīvaratā,",
  "tika-vin07t:1490_5": "avissāsena paribhogoti tīṇi aṅgāni.",
  "tika-vin07t:1491_0": "Vikappanasikkhāpadavaṇṇanā niṭṭhitā.",
  "tika-vin07t:1492_0": "10. Cīvaraapanidhānasikkhāpadavaṇṇanā",
  "tika-vin07t:1493_0": "378.",
  "tika-vin07t:1493_1": "Dasame pāḷiyaṃ antamaso hasāpekkhopīti api-",
  "tika-vin07t:1493_2": "saddena atheyyacittaṃ kodhena dukkhāpetukāmaṃ,",
  "tika-vin07t:1493_3": "avaṇṇaṃ pakāsetukāmañca saṅgayhati.",
  "tika-vin07t:1493_4": "Teneva “tivedana”nti vuttaṃ.",
  "tika-vin07t:1493_5": "Upasampannassa pattādīnaṃ apanidhānaṃ,",
  "tika-vin07t:1493_6": "vihesetukāmatādīti dve aṅgāni.",
  "tika-vin07t:1494_0": "Cīvaraapanidhānasikkhāpadavaṇṇanā niṭṭhitā.",
  "tika-vin07t:1495_0": "Niṭṭhito surāpānavaggo chaṭṭho.",
  "tika-vin07t:1496_0": "7. Sappāṇakavaggo",
  "tika-vin07t:1497_0": "1. Sañciccapāṇasikkhāpadavaṇṇanā",
  "tika-vin07t:1498_0": "382.",
  "tika-vin07t:1498_1": "Sattamassa paṭhame usuṃ saraṃ asati khipatīti issāso.",
  "tika-vin07t:1498_2": "Na hettha kiñci jīvitaṃ nāma visuṃ tiṭṭhatīti sambandho.",
  "tika-vin07t:1498_3": "Tattha pāṇeti satte.",
  "tika-vin07t:1498_4": "Appamattena vattaṃ kātabbanti yathā pāṇakānaṃ vihesāpi na hoti,",
  "tika-vin07t:1498_5": "evaṃ sallakkhetvā otāpanasammajjanādivattaṃ kātabbaṃ.",
  "tika-vin07t:1498_6": "Sesaṃ vuttanayameva.",
  "tika-vin07t:1499_0": "Sañciccapāṇasikkhāpadavaṇṇanā niṭṭhitā.",
  "tika-vin07t:1500_0": "2. Sappāṇakasikkhāpadavaṇṇanā",
  "tika-vin07t:1501_0": "387.",
  "tika-vin07t:1501_1": "Dutiye udakasaṇṭhānakappadeseti kaddamapāsāṇādibhūmiyaṃ.",
  "tika-vin07t:1501_2": "Tatthāti āsitte kappiyaudake.",
  "tika-vin07t:1501_3": "Sesaṃ vuttanayameva.",
  "tika-vin07t:1502_0": "Sappāṇakasikkhāpadavaṇṇanā niṭṭhitā.",
  "tika-vin07t:1503_0": "3. Ukkoṭanasikkhāpadavaṇṇanā",
  "tika-vin07t:1504_0": "392.",
  "tika-vin07t:1504_1": "Tatiye “tassa bhikkhuno santikaṃ gantvā”ti vuttattā yassa adhikaraṇaṃ saṅghakammena nihataṃ,",
  "tika-vin07t:1504_2": "tassa sammukhe eva ukkoṭentassa pācittiyaṃ.",
  "tika-vin07t:1504_3": "Parammukhe pana dukkaṭameva.",
  "tika-vin07t:1505_0": "395.",
  "tika-vin07t:1505_1": "“Dhammakamme adhammakammasaññī ukkoṭeti,",
  "tika-vin07t:1505_2": "anāpattī”ti vuttattā anādariyatādi viya ukkoṭanaṃ sayaṃ akusalaṃ na hoti,",
  "tika-vin07t:1505_3": "dhammakammasaññāya,",
  "tika-vin07t:1505_4": "pana vimatiyā ca ukkoṭaneneva akusalaṃ hoti.",
  "tika-vin07t:1505_5": "Yathādhammaṃ nihatatā, jānanā,",
  "tika-vin07t:1505_6": "ukkoṭanāti tīṇi aṅgāni.",
  "tika-vin07t:1506_0": "Ukkoṭanasikkhāpadavaṇṇanā niṭṭhitā.",
  "tika-vin07t:1507_0": "4. Duṭṭhullasikkhāpadavaṇṇanā",
  "tika-vin07t:1508_0": "399.",
  "tika-vin07t:1508_1": "Catutthe āpattiṃ āpajjatiyevāti dhuranikkhepapakkhe vuttaṃ.",
  "tika-vin07t:1508_2": "Vatthupuggaloti āpannapuggalo.",
  "tika-vin07t:1508_3": "Chādetukāmatāya hi sati eva avassaṃ aññassa ārocanaṃ vuttaṃ,",
  "tika-vin07t:1508_4": "vatthupuggalassa ca ārocanā nāma na hotīti paṭicchādanamevāti adhippāyo.",
  "tika-vin07t:1508_5": "Koṭi chinnā hotīti chādessāmīti dhuranikkhepe satipi puggalaparamparāya gacchantī āpattikoṭi chijjati.",
  "tika-vin07t:1509_0": "400.",
  "tika-vin07t:1509_1": "“Anupasampannassa sukkavissaṭṭhi ca kāyasaṃsaggo cāti ayaṃ duṭṭhullaajjhācāro nāmā”ti idaṃ duṭṭhullārocanasikkhāpadaṭṭhakathāyaṃ “anupasampannassa…pe…",
  "tika-vin07t:1509_2": "ādito pañca sikkhāpadāni duṭṭhullo nāma ajjhācāro,",
  "tika-vin07t:1509_3": "sesāni aduṭṭhullo.",
  "tika-vin07t:1509_4": "Sukkavissaṭṭhikāyasaṃsaggaduṭṭhullaattakāmā panassa ajjhācāro nāmā”ti iminā vacanena virujjhatīti vīmaṃsitabbaṃ.",
  "tika-vin07t:1509_5": "Puggalapemena chādayato cettha “aññe garahissantī”ti bhayavasena chādanakkhaṇe paṭighova uppajjatīti “dukkhavedana”nti vuttanti daṭṭhabbaṃ.",
  "tika-vin07t:1509_6": "Upasampannassa duṭṭhullāpattijānanaṃ,",
  "tika-vin07t:1509_7": "paṭicchādetukāmatāya dhuranikkhepoti dve aṅgāni.",
  "tika-vin07t:1510_0": "Duṭṭhullasikkhāpadavaṇṇanā niṭṭhitā.",
  "tika-vin07t:1511_0": "5. Ūnavīsativassasikkhāpadavaṇṇanā",
  "tika-vin07t:1512_0": "402.",
  "tika-vin07t:1512_1": "Pañcame rūpasippanti heraññikasippaṃ.",
  "tika-vin07t:1512_2": "Gabbhe sayitakālena saddhiṃ vīsatimaṃ vassaṃ paripuṇṇamassāti gabbhavīso.",
  "tika-vin07t:1513_0": "404.",
  "tika-vin07t:1513_1": "Nikkhamanīyapuṇṇamāsīti sāvaṇamāsassa puṇṇamiyā āsāḷhīpuṇṇamiyā anantarapuṇṇamī.",
  "tika-vin07t:1513_2": "Pāṭipadadivaseti pacchimikāya vassūpanāyikāya.",
  "tika-vin07t:1513_3": "Dvādasa māse mātu kucchismiṃ vasitvā mahāpavāraṇāya jātaṃ upasampādentīti attho.",
  "tika-vin07t:1513_4": "“Tiṃsa rattindivo māso,",
  "tika-vin07t:1513_5": "dvādasamāsiko saṃvaccharo”ti vacanato “cattāro māsā parihāyantī”ti vuttaṃ.",
  "tika-vin07t:1513_6": "Vassaṃ ukkaḍḍhantīti vassaṃ uddhaṃ kaḍḍhanti,",
  "tika-vin07t:1513_7": "“ekamāsaṃ adhikamāso”ti chaḍḍetvā vassaṃ upagacchantīti attho.",
  "tika-vin07t:1513_8": "Tasmā tatiyo tatiyo saṃvaccharo terasamāsiko hoti.",
  "tika-vin07t:1513_9": "Te dve māse gahetvāti nikkhamanīyapuṇṇamāsato yāva jātadivasabhūtā mahāpavāraṇā.",
  "tika-vin07t:1513_10": "Tāva ye dve māsā anāgatā,",
  "tika-vin07t:1513_11": "tesaṃ atthāya adhikamāsato laddhe dve māse gahetvā.",
  "tika-vin07t:1513_12": "Tenāha “yo pavāretvā vīsativasso bhavissatī”tiādi.",
  "tika-vin07t:1513_13": "“Nikkaṅkhā hutvā”ti idaṃ aṭṭhārasannaṃ vassānaṃ ekaadhikamāse gahetvā tato vīsatiyā vassesupi cātuddasīatthāya",
  "tika-vin07t:1513_14": "catunnaṃ māsānaṃ parihāpanena sabbadā paripuṇṇavīsativassataṃ sandhāya vuttaṃ.",
  "tika-vin07t:1513_15": "Pavāretvā vīsativasso bhavissatīti mahāpavāraṇādivase atikkante gabbhavassena saha vīsativasso bhavissatīti attho.",
  "tika-vin07t:1513_16": "Tasmāti yasmā gabbhamāsāpi gaṇanūpagā honti, tasmā.",
  "tika-vin07t:1513_17": "Ekavīsativassoti jātiyā vīsativassaṃ sandhāya vuttaṃ.",
  "tika-vin07t:1514_0": "406.",
  "tika-vin07t:1514_1": "Aññaṃ upasampādetīti upajjhāyo,",
  "tika-vin07t:1514_2": "ācariyo vā hutvā upasampādeti.",
  "tika-vin07t:1514_3": "Sopīti upasampādentopi anupasampanno.",
  "tika-vin07t:1514_4": "Ūnavīsativassatā,",
  "tika-vin07t:1514_5": "taṃ ñatvā upajjhāyena hutvā upasampādananti dve aṅgāni.",
  "tika-vin07t:1515_0": "Ūnavīsativassasikkhāpadavaṇṇanā niṭṭhitā.",
  "tika-vin07t:1516_0": "6. Theyyasatthasikkhāpadavaṇṇanā",
  "tika-vin07t:1517_0": "409. Chaṭṭhe theyyasatthabhāvo, ñatvā saṃvidhānaṃ, avisaṅketena gamananti tīṇi aṅgāni.",
  "tika-vin07t:1518_0": "Theyyasatthasikkhāpadavaṇṇanā niṭṭhitā.",
  "tika-vin07t:1519_0": "412. Sattamaṃ vuttanayameva.",
  "tika-vin07t:1520_0": "8. Ariṭṭhasikkhāpadavaṇṇanā",
  "tika-vin07t:1521_0": "417.",
  "tika-vin07t:1521_1": "Aṭṭhame antarāyanti antarā vemajjhe eti āgacchatīti antarāyo,",
  "tika-vin07t:1521_2": "diṭṭhadhammikādianattho.",
  "tika-vin07t:1521_3": "Ānantariyadhammāti anantare bhave phalanibbattane niyuttā cetanādidhammāti attho.",
  "tika-vin07t:1521_4": "“Na saggassā”ti idaṃ bhikkhunidūsanakammassa ānantariyattābhāvato vuttaṃ.",
  "tika-vin07t:1521_5": "Ariyasāvikāsu,",
  "tika-vin07t:1521_6": "pana kalyāṇaputhujjanabhūtāya ca balakkārena dūsentassa ānantariyasaasameva.",
  "tika-vin07t:1521_7": "Mokkhantarāyikatā pana lolāyapi pakatattabhikkhuniyā dūsakassa tasmiṃ attabhāve magguppattiyā abhāvato vuttā.",
  "tika-vin07t:1522_0": "Tasmiṃ attabhāve anivattanakā ahetukaakiriyanatthikadiṭṭhiyova niyatamicchādiṭṭhidhammā.",
  "tika-vin07t:1522_1": "Paṇḍakādīnaṃ gahaṇaṃ nidassanamattaṃ.",
  "tika-vin07t:1522_2": "Sabbāpi duhetukāhetukapaṭisandhiyo vipākantarāyikāva duhetukānampi maggānuppattito.",
  "tika-vin07t:1523_0": "Ayanti ariṭṭho.",
  "tika-vin07t:1523_1": "Rasena rasanti anavajjena paccayaparibhuñjanarasena pañcakāmaguṇapaabhogarasaṃ samānetvā.",
  "tika-vin07t:1523_2": "Upanento viyāti ghaṭento viya,",
  "tika-vin07t:1523_3": "so eva vā pāṭho.",
  "tika-vin07t:1524_0": "Aṭṭhikaṅkalūpamāti ettha aṭṭhi eva nimmaṃsatāya kaṅkalanti ca vuccati.",
  "tika-vin07t:1524_1": "Palibhañjanaṭṭhenāti avassaṃ patanaṭṭhena.",
  "tika-vin07t:1524_2": "Adhikuṭṭanaṭṭhenāti ati viya kuṭṭanaṭṭhena.",
  "tika-vin07t:1524_3": "Pāḷiyaṃ “tathāhaṃ bhagavatā…pe…",
  "tika-vin07t:1524_4": "nālaṃ antarāyāyā”ti idaṃ vatthuanurūpato vuttaṃ.",
  "tika-vin07t:1524_5": "Evaṃ pana aggahetvā aññenapi ākārena yaṃ kiñci bhagavatā vuttaṃ viparītato gahetvā parehi vuttepi amuñcitvā",
  "tika-vin07t:1524_6": "voharantassāpi vuttanayānusārena tadanuguṇaṃ samanubhāsanakammavācaṃ yojetvā āpattiyā āropetuṃ,",
  "tika-vin07t:1524_7": "āpattiyā adassanādīsu tīsu yaṃ kiñci abhirucitaṃ nimittaṃ katvā ukkhepanīyakammaṃ kātuñca labbhati.",
  "tika-vin07t:1524_8": "Samanubhāsanaṃ akatvāpi “māyasmā evaṃ avacā”ti bhikkhūhi vuttamatte laddhiyā appaṭinissajjanapaccayāya",
  "tika-vin07t:1524_9": "dukkaṭāpattiyāpi ukkhepanīyakammaṃ kātumpi vaṭṭatevāti daṭṭhabbaṃ.",
  "tika-vin07t:1524_10": "Dhammakammatā,",
  "tika-vin07t:1524_11": "samanubhāsanāya appaṭinissajjananti dve aṅgāni.",
  "tika-vin07t:1525_0": "Ariṭṭhasikkhāpadavaṇṇanā niṭṭhitā.",
  "tika-vin07t:1526_0": "9. Ukkhittasambhogasikkhāpadavaṇṇanā",
  "tika-vin07t:1527_0": "424. Navame “ukkhitto anosārito”ti vuttattā ariṭṭhassa ukkhepanīyakammaṃ katanti daṭṭhabbaṃ.",
  "tika-vin07t:1528_0": "425.",
  "tika-vin07t:1528_1": "Pāḷiyaṃ “ekacchanne”ti sāmaññato vuttattā nānūpacārepi ekacchanne nipajjane paṇṇattiṃ ajānantassa arahatopi ukkhittānuvattakānampi pācittiyameva.",
  "tika-vin07t:1528_2": "Akatānudhammatā,",
  "tika-vin07t:1528_3": "ñatvā sambhogādikaraṇanti dve aṅgāni.",
  "tika-vin07t:1529_0": "Ukkhittasambhogasikkhāpadavaṇṇanā niṭṭhitā.",
  "tika-vin07t:1530_0": "10. Kaṇṭakasikkhāpadavaṇṇanā",
  "tika-vin07t:1531_0": "428. Dasame pireti sambodhanatthe nipātapadaṃ. Sesaṃ anantarasikkhāpadadvaye vuttanayameva.",
  "tika-vin07t:1532_0": "Kaṇṭakasikkhāpadavaṇṇanā niṭṭhitā.",
  "tika-vin07t:1533_0": "Niṭṭhito sappāṇakavaggo sattamo.",
  "tika-vin07t:1534_0": "8. Sahadhammikavaggo",
  "tika-vin07t:1535_0": "1. Sahadhammikasikkhāpadavaṇṇanā",
  "tika-vin07t:1536_0": "434.",
  "tika-vin07t:1536_1": "Aṭṭhamavaggassa paṭhame upasampannassa paññattena vacanaṃ,",
  "tika-vin07t:1536_2": "asikkhitukāmassa lesena evaṃ vacananti dve aṅgāni.",
  "tika-vin07t:1537_0": "Sahadhammikasikkhāpadavaṇṇanā niṭṭhitā.",
  "tika-vin07t:1538_0": "2. Vilekhanasikkhāpadavaṇṇanā",
  "tika-vin07t:1539_0": "438.",
  "tika-vin07t:1539_1": "Dutiye alajjitāti alajjitāya.",
  "tika-vin07t:1539_2": "Evaṃ sesesupi.",
  "tika-vin07t:1539_3": "Sañcicca āpattiṃ āpajjatītiādi bhikkhubhikkhunīnaññeva vuttaṃ alajjilakkhaṇaṃ,",
  "tika-vin07t:1539_4": "sāmaṇerādīnaṃ,",
  "tika-vin07t:1539_5": "pana gahaṭṭhānañca sādhāraṇavasena yathāsakaṃ sikkhāpadavītikkamanapaṭigūhanādito veditabbaṃ.",
  "tika-vin07t:1539_6": "Lajjilakkhaṇepi eseva nayo.",
  "tika-vin07t:1539_7": "Kiñcāpi kukkucce uppannepi madditvā karonto,",
  "tika-vin07t:1539_8": "kappiye akappiyasaññitāya karontopi taṅkhaṇikāya alajjitāya evaṃ karonti.",
  "tika-vin07t:1539_9": "Tathāpi kukkuccādibhede visuṃ gahitāti daṭṭhabbaṃ.",
  "tika-vin07t:1540_0": "Vajjiputtakā dasavatthudīpakā.",
  "tika-vin07t:1540_1": "Parūpahāraaññāṇakaṅkhāparavitāraṇādivādāti ettha arahattaṃ paṭijānantānaṃ kuhakānaṃ sukkavissaṭṭhiṃ disvā",
  "tika-vin07t:1540_2": "“mārakāyikā devatā asuciṃ upasaṃharantī”tigāhino parūpahāravādā nāma.",
  "tika-vin07t:1540_3": "Arahato sabbesaṃ itthipurisādīnaṃ nāmādiajānane aññāṇaṃ,",
  "tika-vin07t:1540_4": "tattha sanniṭṭhānabhāvena kaṅkhā,",
  "tika-vin07t:1540_5": "parato sutvā nāmādijānanena paravitāraṇo atthītivādino aññāṇavādā,",
  "tika-vin07t:1540_6": "kaṅkhāvādā,",
  "tika-vin07t:1540_7": "paravitāraṇavādā ca tesaṃ,",
  "tika-vin07t:1540_8": "mahāsaṅghikādīnañca vibhāgo kathāvatthuppakaraṇe vutto.",
  "tika-vin07t:1541_0": "Cattāro maggā ca phalāni cāti ettha ca-",
  "tika-vin07t:1541_1": "kārena abhiññāpaṭisambhidāpi saṅgahitāti daṭṭhabbaṃ.",
  "tika-vin07t:1541_2": "Kecīti pariyattidharā dhammakathikā.",
  "tika-vin07t:1541_3": "Puna kecīti paṭipattidharā paṃsukūlikattherā.",
  "tika-vin07t:1541_4": "Itare panātiādīsu ayaṃ adhippāyo –",
  "tika-vin07t:1541_5": "dhammakathikattherā pana paṃsukūlikattherehi ābhataṃ suttaṃ sutvā –",
  "tika-vin07t:1542_0": "“Yāva tiṭṭhanti suttantā, vinayo yāva dippati;",
  "tika-vin07t:1543_0": "Tāva dakkhanti ālokaṃ, sūriye abbhuṭṭhite yathā.",
  "tika-vin07t:1544_0": "“Suttantesu asantesu, pamuṭṭhe vinayamhi ca;",
  "tika-vin07t:1545_0": "Tamo bhavissati loke, sūriye atthaṅgate yathā.",
  "tika-vin07t:1546_0": "“Suttante rakkhite sante, paṭipatti hoti rakkhitā;",
  "tika-vin07t:1547_0": "Paṭipattiyaṃ ṭhito dhīro, yogakkhemā na dhaṃsatī”ti. –",
  "tika-vin07t:1548_0": "Idaṃ suttaṃ āharitvā attanova vādaṃ patiṭṭhapentā pārājikānāpajjanavasena ṭhitā paṭipattisaṅgahitā pariyattiyeva mūlanti āhaṃsūti.",
  "tika-vin07t:1548_1": "Tenāha “sace pañca bhikkhū cattāri pārājikāni rakkhaṇakā…pe…",
  "tika-vin07t:1548_2": "sāsanaṃ vuḍḍhiṃ viruḷhiṃ gamayissantī”ti.",
  "tika-vin07t:1548_3": "Etena ca parikkhīṇe kāle lajjigaṇaṃ alabhantena vinayadharena alajjinopi pakatatte saṅgahetvā tehi saha",
  "tika-vin07t:1548_4": "dhammāmisasambhogaṃ saṃvāsaṃ karontena bahū kulaputte upasampādetvā sāsanaṃ paggahetuṃ vaṭṭatīti idaṃ",
  "tika-vin07t:1548_5": "sijjhatīti daṭṭhabbaṃ.",
  "tika-vin07t:1548_6": "Garahitukāmatā,",
  "tika-vin07t:1548_7": "upasampannassa santike sikkhāpadavivaṇṇananti dve aṅgāni.",
  "tika-vin07t:1549_0": "Vilekhanasikkhāpadavaṇṇanā niṭṭhitā.",
  "tika-vin07t:1550_0": "3. Mohanasikkhāpadavaṇṇanā",
  "tika-vin07t:1551_0": "444.",
  "tika-vin07t:1551_1": "Tatiye pāḷiyaṃ ko pana vādo bhiyyoti tehi aññehi bhikkhūhi diṭṭhadvattivārato bhiyyo pana vitthārena uddisiyamāne pātimokkhe nisinnapubbatā atthi ce,",
  "tika-vin07t:1551_2": "tattha kimeva vattabbaṃ,",
  "tika-vin07t:1551_3": "āpattimokkho natthi evāti adhippāyo.",
  "tika-vin07t:1551_4": "Tañca yathādhammo kāretabboti tanti kāraṇatthe upayogavacanaṃ,",
  "tika-vin07t:1551_5": "tāyāti attho.",
  "tika-vin07t:1551_6": "Yathā dhammo ca vinayo ca ṭhito,",
  "tika-vin07t:1551_7": "tathā tāya āpattiyā kāretabboti vuttaṃ hoti.",
  "tika-vin07t:1551_8": "Mohāropanaṃ,",
  "tika-vin07t:1551_9": "tikkhattuṃ sutabhāvo,",
  "tika-vin07t:1551_10": "mohetukāmassa mohananti tīṇi aṅgāni.",
  "tika-vin07t:1552_0": "Mohanasikkhāpadavaṇṇanā niṭṭhitā.",
  "tika-vin07t:1553_0": "4. Pahārasikkhāpadavaṇṇanā",
  "tika-vin07t:1554_0": "451. Catutthe pāḷiyaṃ kāyapaṭibaddhena vāti ettha pāsāṇādinissaggiyapahāropi saṅgahito.",
  "tika-vin07t:1555_0": "452.",
  "tika-vin07t:1555_1": "Rattacittoti kāyasaṃsaggarāgena vuttaṃ.",
  "tika-vin07t:1555_2": "Methunarāgena pana pahārato purisādīsu dukkaṭameva.",
  "tika-vin07t:1555_3": "Mokkhādhippāyena daṇḍakoṭiyā sappādiṃ ghaṭṭetvā maṇḍūkādiṃ mocentassapi anāpatti eva. Kupitatā,",
  "tika-vin07t:1555_4": "upasampannassa na mokkhādhippāyena pahāroti dve aṅgāni.",
  "tika-vin07t:1556_0": "Pahārasikkhāpadavaṇṇanā niṭṭhitā.",
  "tika-vin07t:1557_0": "5. Talasattikasikkhāpadavaṇṇanā",
  "tika-vin07t:1558_0": "457.",
  "tika-vin07t:1558_1": "Pañcame na paharitukāmatāya dinnattā dukkaṭanti ettha kimidaṃ dukkaṭaṃ,",
  "tika-vin07t:1558_2": "pahārapaccayā,",
  "tika-vin07t:1558_3": "udāhu uggiraṇapaccayāti?",
  "tika-vin07t:1558_4": "Uggiraṇapaccayāva,",
  "tika-vin07t:1558_5": "na pahārapaccayā.",
  "tika-vin07t:1558_6": "Na hi paharitukāmatāya asati tappaccayā kāci āpatti yuttā,",
  "tika-vin07t:1558_7": "uggiraṇassa pana attano sabhāvena asaṇṭhitattā tappaccayā pācittiyaṃ na jātaṃ,",
  "tika-vin07t:1558_8": "asuddhacittena katapayogattā ca ettha anāpatti na yuttāti dukkaṭaṃ vuttanti gahetabbaṃ.",
  "tika-vin07t:1559_0": "458. Pubbeti anantarasikkhāpade. Sesaṃ anantarasadisameva.",
  "tika-vin07t:1560_0": "Talasattikasikkhāpadavaṇṇanā niṭṭhitā.",
  "tika-vin07t:1561_0": "6. Amūlakasikkhāpadavaṇṇanā",
  "tika-vin07t:1562_0": "459.",
  "tika-vin07t:1562_1": "Chaṭṭhe “attaparittāṇaṃ karontā”ti idaṃ na ca veramūlikā anuddhaṃsanāti dassanatthaṃ vuttaṃ.",
  "tika-vin07t:1562_2": "Anuddhaṃsanakkhaṇe pana kopacittameva uppajjati.",
  "tika-vin07t:1562_3": "Teneva “dukkhavedana”nti vuttaṃ.",
  "tika-vin07t:1562_4": "Sesaṃ vuttanayameva.",
  "tika-vin07t:1563_0": "Amūlakasikkhāpadavaṇṇanā niṭṭhitā.",
  "tika-vin07t:1564_0": "7. Kukkuccuppādanasikkhāpadavaṇṇanā",
  "tika-vin07t:1565_0": "464. Sattame upasampannassa aphāsukāmatā, kukkuccuppādananti dve aṅgāni.",
  "tika-vin07t:1566_0": "Kukkuccuppādanasikkhāpadavaṇṇanā niṭṭhitā.",
  "tika-vin07t:1567_0": "8. Upassutisikkhāpadavaṇṇanā",
  "tika-vin07t:1568_0": "471.",
  "tika-vin07t:1568_1": "Aṭṭhame suyyatīti suti, vacanaṃ.",
  "tika-vin07t:1568_2": "Tassā samīpaṃ upassuti.",
  "tika-vin07t:1568_3": "Suyyati etthāti sutīti evañhi atthe gayhamāne savanaṭṭhānasamīpe aññasmiṃ assavanaṭṭhāne tiṭṭhatīti āpajjati.",
  "tika-vin07t:1568_4": "Aṭṭhakathāyañca upassuti-",
  "tika-vin07t:1568_5": "saddasseva atthaṃ dassetuṃ “yattha ṭhatvā”tiādi vuttaṃ, na suti-",
  "tika-vin07t:1568_6": "saddamattassa.",
  "tika-vin07t:1569_0": "473.",
  "tika-vin07t:1569_1": "Ekaparicchedānīti kadāci akiriyato,",
  "tika-vin07t:1569_2": "kadāci kiriyato samuṭṭhānasāmaññena vuttaṃ.",
  "tika-vin07t:1569_3": "Upasampannena codanādhippāyo,",
  "tika-vin07t:1569_4": "savananti dve aṅgāni.",
  "tika-vin07t:1570_0": "Upassutisikkhāpadavaṇṇanā niṭṭhitā.",
  "tika-vin07t:1571_0": "9. Khiyyanasikkhāpadavaṇṇanā",
  "tika-vin07t:1572_0": "474. Navame dhammakammatā, jānanaṃ, chandaṃ datvā khiyyananti tīṇi aṅgāni.",
  "tika-vin07t:1573_0": "Khiyyanasikkhāpadavaṇṇanā niṭṭhitā.",
  "tika-vin07t:1574_0": "10. Pakkamanasikkhāpadavaṇṇanā",
  "tika-vin07t:1575_0": "481.",
  "tika-vin07t:1575_1": "Dasame vinicchayakathāya dhammikatā,",
  "tika-vin07t:1575_2": "taṃ ñatvā kammato paṭṭhāya ekasīmaṭṭhassa samānasaṃvāsikassa hatthapāsavijahananti dve aṅgāni.",
  "tika-vin07t:1576_0": "Pakkamanasikkhāpadavaṇṇanā niṭṭhitā.",
  "tika-vin07t:1577_0": "11. Dubbalasikkhāpadavaṇṇanā",
  "tika-vin07t:1578_0": "484.",
  "tika-vin07t:1578_1": "Ekādasame upasampannassa dhammena laddhasammutitā,",
  "tika-vin07t:1578_2": "saṅghena saddhiṃ cīvaraṃ datvā khiyyitukāmatāya khiyyananti dve aṅgāni.",
  "tika-vin07t:1579_0": "Dubbalasikkhāpadavaṇṇanā niṭṭhitā.",
  "tika-vin07t:1580_0": "489. Dvādasamaṃ vuttanayameva.",
  "tika-vin07t:1581_0": "Niṭṭhito sahadhammikavaggo aṭṭhamo.",
  "tika-vin07t:1582_0": "9. Rājavaggo",
  "tika-vin07t:1583_0": "1. Antepurasikkhāpadavaṇṇanā",
  "tika-vin07t:1584_0": "499.",
  "tika-vin07t:1584_1": "Navamavaggassa paṭhame pāḷiyaṃ saṃsuddhagahaṇikoti ettha gahaṇīti gabbhāsayasaññito mātu kucchippadeso,",
  "tika-vin07t:1584_2": "purisantarasukkāsamphuṭṭhatāya saṃsuddhagahaṇiko.",
  "tika-vin07t:1584_3": "Abhisittakhattiyatā,",
  "tika-vin07t:1584_4": "ubhinnampi sayanigharato anikkhantatā,",
  "tika-vin07t:1584_5": "appaṭisaṃviditassa indakhīlātikkamoti tīṇi aṅgāni.",
  "tika-vin07t:1585_0": "Antepurasikkhāpadavaṇṇanā niṭṭhitā.",
  "tika-vin07t:1586_0": "2. Ratanasikkhāpadavaṇṇanā",
  "tika-vin07t:1587_0": "506.",
  "tika-vin07t:1587_1": "Dutiye āvasathassāti ettha antoārāme vā hotu aññattha vā,",
  "tika-vin07t:1587_2": "yattha katthaci attano vasanaṭṭhānaṃ āvasatho nāma.",
  "tika-vin07t:1587_3": "Chandenapi bhayenapīti vaḍḍhakiādīsu chandena,",
  "tika-vin07t:1587_4": "rājavallabhesu bhayena.",
  "tika-vin07t:1587_5": "Ākiṇṇamanussepi jāte…pe…",
  "tika-vin07t:1587_6": "āsaṅkantīti tasmiṃ nimmanussaṭṭhāne pacchā ākiṇṇamanusse jātepi visaritvā gamanakāle aññassa adiṭṭhattā tameva bhikkhuṃ āsaṅkanti.",
  "tika-vin07t:1587_7": "Patirūpaṃ nāma kappiyabhaṇḍe sayaṃ paṃsukūlaṃ gahetvā akappiyabhaṇḍe patirūpānaṃ upāsakādīnaṃ dassetvā",
  "tika-vin07t:1587_8": "cetiyādipuññe niyojanaṃ vā dāpetvā nirapekkhagamanaṃ vā.",
  "tika-vin07t:1587_9": "Samādapetvāti yācitvā.",
  "tika-vin07t:1587_10": "Parasantakatā,",
  "tika-vin07t:1587_11": "vissāsaggāhapaṃsukūlasaññānaṃ abhāvo,",
  "tika-vin07t:1587_12": "ananuññātakāraṇā uggahaṇādi cāti tīṇi aṅgāni.",
  "tika-vin07t:1588_0": "Ratanasikkhāpadavaṇṇanā niṭṭhitā.",
  "tika-vin07t:1589_0": "3. Vikālagāmappavisanasikkhāpadavaṇṇanā",
  "tika-vin07t:1590_0": "508.",
  "tika-vin07t:1590_1": "Tatiye pāḷiyaṃ bhayakathanti rājacorādibhayaṃ vā rogāmanussadubbhikkhakantārādibhayaṃ vā ārabbha pavattaṃ.",
  "tika-vin07t:1590_2": "Visikhākathanti suniviṭṭhādivīthikathaṃ.",
  "tika-vin07t:1590_3": "Kumbhaṭṭhānakathanti udakatitthakathaṃ,",
  "tika-vin07t:1590_4": "kumbhadāsīkathaṃ vā.",
  "tika-vin07t:1590_5": "Pubbapetakathanti atītañātikathaṃ.",
  "tika-vin07t:1590_6": "Nānattakathanti vuttāhi,",
  "tika-vin07t:1590_7": "vakkhamānāhi ca vimuttaṃ nānāsabhāvaṃ niratthakakathaṃ.",
  "tika-vin07t:1590_8": "Lokakkhāyikanti “ayaṃ loko kena nimmito”tiādinā lokasabhāvakkhānavasena pavattanakathā.",
  "tika-vin07t:1590_9": "Evaṃ samuddakkhāyikā veditabbā.",
  "tika-vin07t:1590_10": "Iti bhavo iti abhavoti yaṃ vā taṃ vā niratthakakāraṇaṃ vatvā pavattitakathā itibhavābhavakathā.",
  "tika-vin07t:1590_11": "Ettha ca bhavo sassataṃ, vuḍḍhi,",
  "tika-vin07t:1590_12": "kāmasukhañcāti tividho,",
  "tika-vin07t:1590_13": "abhavo tabbiparītavasena.",
  "tika-vin07t:1590_14": "Iti imāya chabbidhāya itibhavābhavakathāya saddhiṃ dvattiṃsatiracchānakathā nāma honti.",
  "tika-vin07t:1590_15": "Atha vā pāḷiyaṃ sarūpato anāgatāpi araññapabbatanadīdīpakathā iti-",
  "tika-vin07t:1590_16": "saddena saṅgahetvā dvattiṃsatiracchānakathāti vuccanti.",
  "tika-vin07t:1590_17": "Iti vāti ettha iti-",
  "tika-vin07t:1590_18": "saddo pakāratthe. Vā-",
  "tika-vin07t:1590_19": "saddo vikappatthe.",
  "tika-vin07t:1590_20": "Tasmā evaṃ pakāraṃ ito aññaṃ vā tādisaṃ niratthakakathaṃ kathetīti attho gahetabbo.",
  "tika-vin07t:1591_0": "512.",
  "tika-vin07t:1591_1": "Ussāhaṃ paṭippassambhetvā vihāraṃ gacchantāti ettha gāmūpacārato bahi nikkhante antarārāmādīnamupacāraṃ paviṭṭhe sandhāya vuttaṃ.",
  "tika-vin07t:1591_2": "Gāmūpacārabbhantare pana paṭipassaddhussāhānampi puna tameva vā aññaṃ vā gāmaṃ pavisitukāmatāya sati āpucchanakiccaṃ natthi.",
  "tika-vin07t:1591_3": "“Kulaghare vā…pe…",
  "tika-vin07t:1591_4": "gantabba”nti idaṃ pana purebhattaṃ paviṭṭhānaṃ vikāle sañjāte vikāle gāmappavesassa āpucchitabbatāya vuttaṃ.",
  "tika-vin07t:1591_5": "Adinnādāne vuttanayenāti dutiyaleḍḍupātaṃ sandhāya vuttaṃ.",
  "tika-vin07t:1592_0": "515.",
  "tika-vin07t:1592_1": "Antarārāmantiādīsūti ettha ussavadivasādīsu manussehi gāme padakkhiṇaṃ kārentaṃ jinabimbādiṃ pūjetukāmehi",
  "tika-vin07t:1592_2": "vā rogavūpasamādiyatthaṃ manussehi yācitehi vā bhikkhūhi suppaṭicchannādividhiṃ akatvāpi vīthimajjheneva",
  "tika-vin07t:1592_3": "gāmaṃ padakkhiṇaṃ kātuṃ vaṭṭatīti vadanti,",
  "tika-vin07t:1592_4": "taṃ na gahetabbaṃ anāpattivāre avuttattā,",
  "tika-vin07t:1592_5": "“maggā anokkamitvā…pe…",
  "tika-vin07t:1592_6": "pācittiya”nti paṭikkhittattā ca.",
  "tika-vin07t:1592_7": "Vesāliṃ anupariyāyitvā parittaṃ karontenāpi ānandattherena suppaṭicchannatādiṃ akopenteneva,",
  "tika-vin07t:1592_8": "apaññatte vā sikkhāpade katanti daṭṭhabbaṃ.",
  "tika-vin07t:1592_9": "Keci pana “antarārāmādigāmantare ṭhitehi garuṭṭhānīyānaṃ paccuggamanānuggamanādivasena gāmavīthiṃ otarituṃ vaṭṭatī”ti vadanti,",
  "tika-vin07t:1592_10": "tampi antaragharaṃ pavisantaṃ pati kātuṃ na vaṭṭati eva.",
  "tika-vin07t:1592_11": "Antarārāmādikappiyabhūmiṃ pana uddissa gacchantaṃ pati kātuṃ vaṭṭatīti khāyati,",
  "tika-vin07t:1592_12": "vīmaṃsitabbaṃ.",
  "tika-vin07t:1592_13": "Santaṃ bhikkhuṃ anāpucchanā,",
  "tika-vin07t:1592_14": "ananuññātakāraṇā vikāle gāmappavesoti dve aṅgāni.",
  "tika-vin07t:1593_0": "Vikālagāmappavisanasikkhāpadavaṇṇanā niṭṭhitā.",
  "tika-vin07t:1594_0": "4. Sūcigharasikkhāpadavaṇṇanā",
  "tika-vin07t:1595_0": "520.",
  "tika-vin07t:1595_1": "Catutthe pāḷiyaṃ vāsijaṭeti vāsidaṇḍake.",
  "tika-vin07t:1595_2": "Aṭṭhimayādisūcigharatā,",
  "tika-vin07t:1595_3": "karaṇakārāpanādivasena attano paṭilābhoti dve aṅgāni.",
  "tika-vin07t:1596_0": "Sūcigharasikkhāpadavaṇṇanā niṭṭhitā.",
  "tika-vin07t:1597_0": "5. Mañcapīṭhasikkhāpadavaṇṇanā",
  "tika-vin07t:1598_0": "521.",
  "tika-vin07t:1598_1": "Pañcame pāḷiyaṃ āsayato,",
  "tika-vin07t:1598_2": "bhikkhave,",
  "tika-vin07t:1598_3": "moghapuriso veditabboti hīnajjhāsayavasena ayaṃ tucchapurisoti ñātabbo,",
  "tika-vin07t:1598_4": "hīnāya paccaye lolatāya puggalassa tucchatā ñātabbāti adhippāyo.",
  "tika-vin07t:1598_5": "Imasmiṃ sikkhāpade,",
  "tika-vin07t:1598_6": "ito paresu ca pañcasu attanā kārāpitassa paṭilābhe eva pācittiyaṃ.",
  "tika-vin07t:1598_7": "Paribhoge panassa,",
  "tika-vin07t:1598_8": "aññesañca dukkaṭameva.",
  "tika-vin07t:1598_9": "Pamāṇātikkantamañcapīṭhatā,",
  "tika-vin07t:1598_10": "attano karaṇakārāpanavasena paṭilābhoti dve aṅgāni.",
  "tika-vin07t:1599_0": "Mañcapīṭhasikkhāpadavaṇṇanā niṭṭhitā.",
  "tika-vin07t:1600_0": "6. Tūlonaddhasikkhāpadavaṇṇanā",
  "tika-vin07t:1601_0": "526. Chaṭṭhe poṭakitūlanti tiṇagacchajātikānaṃ tūlaṃ. Sesaṃ vuttanayameva.",
  "tika-vin07t:1602_0": "Tūlonaddhasikkhāpadavaṇṇanā niṭṭhitā.",
  "tika-vin07t:1603_0": "7. Nisīdanasikkhāpadavaṇṇanā",
  "tika-vin07t:1604_0": "531-536. Sattame nisīdanassa pamāṇātikkantatā, attano karaṇādinā paṭilābhoti dve aṅgāni.",
  "tika-vin07t:1605_0": "Nisīdanasikkhāpadavaṇṇanā niṭṭhitā.",
  "tika-vin07t:1606_0": "537-547. Iminā nayena aṭṭhamanavamadasamesupi aṅgāni veditabbāni. Sesaṃ sabbattha suviññeyyamevāti.",
  "tika-vin07t:1607_0": "Niṭṭhito rājavaggo navamo.",
  "tika-vin07t:1608_0": "Khuddakavaṇṇanānayo niṭṭhito.",
  "tika-vin07t:1609_0": "6. Pāṭidesanīyakaṇḍaṃ",
  "tika-vin07t:1610_0": "1. Paṭhamapāṭidesanīyasikkhāpadavaṇṇanā",
  "tika-vin07t:1611_0": "553.",
  "tika-vin07t:1611_1": "Pāṭidesanīyesu paṭhame paṭidesetabbākāradassananti evaṃ āpattiṃ navakassa santike desetabbākāradassanaṃ.",
  "tika-vin07t:1611_2": "Iminā lakkhaṇena sambahulānaṃ āpattīnampi vuḍḍhassa santike ca desetabbākāro sakkā viññātunti.",
  "tika-vin07t:1611_3": "Tatrāyaṃ nayo – “gārayhe, āvuso,",
  "tika-vin07t:1611_4": "dhamme āpajjiṃ asappāye pāṭidesanīye”ti evaṃ sambahulāsu.",
  "tika-vin07t:1611_5": "Vuḍḍhassa pana santike “gārayhaṃ, bhante,",
  "tika-vin07t:1611_6": "dhammaṃ…pe… gārayhe, bhante,",
  "tika-vin07t:1611_7": "dhamme”ti yojanā veditabbā.",
  "tika-vin07t:1611_8": "Tattha asappāyanti saggamokkhantarāyakaranti attho.",
  "tika-vin07t:1611_9": "Aññātikāya bhikkhuniyā antaraghare ṭhitāya hatthato sahatthā yāvakālikaggahaṇaṃ,",
  "tika-vin07t:1611_10": "ajjhoharaṇanti dve aṅgāni.",
  "tika-vin07t:1612_0": "Paṭhamapāṭidesanīyasikkhāpadavaṇṇanā niṭṭhitā.",
  "tika-vin07t:1613_0": "558.",
  "tika-vin07t:1613_1": "Dutiye paripuṇṇūpasampannāya ananuññātākārena vosāsanā,",
  "tika-vin07t:1613_2": "anivāretvā bhojanajjhohāroti dve aṅgāni.",
  "tika-vin07t:1614_0": "563.",
  "tika-vin07t:1614_1": "Tatiye sekkhasammatatā,",
  "tika-vin07t:1614_2": "gharūpacāre animantitatā,",
  "tika-vin07t:1614_3": "gilānassa aniccabhattādiṃ gahetvā bhuñjananti tīṇi aṅgāni.",
  "tika-vin07t:1615_0": "570.",
  "tika-vin07t:1615_1": "Catutthe sāsaṅkāraññasenāsanatā,",
  "tika-vin07t:1615_2": "ananuññātaṃ yāvakālikaṃ appaṭisaṃviditaṃ ajjhārāme paṭiggahetvā agilānassa ajjhoharaṇanti dve aṅgāni.",
  "tika-vin07t:1615_3": "Sesaṃ uttānameva.",
  "tika-vin07t:1616_0": "Pāṭidesanīyavaṇṇanānayo niṭṭhito.",
  "tika-vin07t:1617_0": "7. Sekhiyakaṇḍaṃ",
  "tika-vin07t:1618_0": "1. Parimaṇḍalavaggavaṇṇanā",
  "tika-vin07t:1619_0": "576.",
  "tika-vin07t:1619_1": "Sekhiyesu yasmā vattakkhandhake vuttavattānipi sikkhitabbattā sekhiyāneva,",
  "tika-vin07t:1619_2": "tasmā pārājikādīsu viyettha pāḷiyaṃ paricchedo na kato.",
  "tika-vin07t:1619_3": "Cārittanayadassanatthañca “yo pana bhikkhu olambento nivāseyya,",
  "tika-vin07t:1619_4": "dukkaṭa”nti avatvā “sikkhā karaṇīyā”ti sabbattha pāḷi āropitā.",
  "tika-vin07t:1619_5": "Padabhājane pana “āpatti dukkaṭassā”ti vuttattā sabbattha anādariyakaraṇe dukkaṭaṃ veditabbaṃ.",
  "tika-vin07t:1620_0": "Aṭṭhaṅgulamattanti matta-",
  "tika-vin07t:1620_1": "saddena tato kiñci adhikaṃ,",
  "tika-vin07t:1620_2": "ūnampi saṅgaṇhāti.",
  "tika-vin07t:1620_3": "Teneva nisinnassa caturaṅgulamattampi vuttaṃ.",
  "tika-vin07t:1620_4": "Na hi nisinnassa caturaṅgulappamāṇaṃ,",
  "tika-vin07t:1620_5": "ṭhitassa aṭṭhaṅgulamevāti sakkā niyametuṃ ūnādhikattasambhavato.",
  "tika-vin07t:1620_6": "Tasmā yathā sāruppaṃ hoti evaṃ aṭṭhaṅgulānusārena nivāsanaññeva adhippetanti gahetabbaṃ.",
  "tika-vin07t:1620_7": "Teneva vakkhati “yo pana bhikkhu sukkhajaṅgho vā”tiādi.",
  "tika-vin07t:1620_8": "Kurundiyaṃ “ajānantassa anāpattī”ti ādaraṃ katvā uggaṇhantassāpi ajānanaṃ sandhāya vuttaṃ.",
  "tika-vin07t:1620_9": "Tenāpi nirantaraṃ nivāsanapārupanavattaṃ sikkhitabbaṃ,",
  "tika-vin07t:1620_10": "asikkhito anādariyameva.",
  "tika-vin07t:1620_11": "Parimaṇḍalaggahaṇena ukkhipitvā nivāsanampi paṭikkhittanti āha “ukkhipitvā vā otāretvā vā”ti.",
  "tika-vin07t:1621_0": "Sacittakanti vatthuvijānanacittena sacittakaṃ.",
  "tika-vin07t:1621_1": "Sāratthadīpaniyaṃ pana upatissattheravādanayena lokavajjattaṃ gahetvā “vatthuvijānanacittena,",
  "tika-vin07t:1621_2": "paṇṇattivijānanacittena ca sacittaka”nti vuttaṃ.",
  "tika-vin07t:1621_3": "Tattha ca vatthuvijānanaṃ visuṃ na vattabbaṃ.",
  "tika-vin07t:1621_4": "Paṇṇattivijānanena tassāpi antogadhabhāvato idaṃ vatthuṃ evaṃ vītikkamantassa āpattīti vijānanto hi paṇṇattiṃ vijānātīti vuccati.",
  "tika-vin07t:1621_5": "Upatissattheravāde cettha paṇṇattiṃ ajānitvā aparimaṇḍalanivāsanādivatthumeva jānantassa paṇṇattivītikkamānādariyābhāvā",
  "tika-vin07t:1621_6": "sabbasekhiyesu anāpatti eva abhimatā,",
  "tika-vin07t:1621_7": "tañca na yuttaṃ kosambakkhandhake vaccakuṭiyaṃ udakāvasesaṃ ṭhapentassa paṇṇattivijānanābhāvepi āpattiyā vuttattā.",
  "tika-vin07t:1621_8": "Vuttañhi tattha “tena kho pana samayena aññataro bhikkhu āpattiṃ āpanno hoti …pe…",
  "tika-vin07t:1621_9": "so aparena samayena tassā āpattiyā anāpattidiṭṭhi hotī”tiādi.",
  "tika-vin07t:1621_10": "Aṭṭhakathāyañcassa “tvaṃ ettha āpattibhāvaṃ na jānāsīti,",
  "tika-vin07t:1621_11": "āma na jānāmīti.",
  "tika-vin07t:1621_12": "Hotu āvuso,",
  "tika-vin07t:1621_13": "ettha āpattīti,",
  "tika-vin07t:1621_14": "sace hoti,",
  "tika-vin07t:1621_15": "desessāmīti.",
  "tika-vin07t:1621_16": "Sace pana te, āvuso,",
  "tika-vin07t:1621_17": "asañcicca asatiyā kataṃ,",
  "tika-vin07t:1621_18": "natthi āpattīti.",
  "tika-vin07t:1621_19": "So tassā āpattiyā anāpattidiṭṭhi ahosī”ti vuttaṃ,",
  "tika-vin07t:1621_20": "tathā “adhammavādīti ukkhittānuvattakesu aññataro”ti ca vuttaṃ.",
  "tika-vin07t:1621_21": "Khandhakavattānañhi sekhiyattā tattha vutto nayo imesaṃ,",
  "tika-vin07t:1621_22": "idha vutto ca tesaṃ sādhāraṇova hotīti.",
  "tika-vin07t:1621_23": "Teneva “asañcicca asatiyā kataṃ,",
  "tika-vin07t:1621_24": "natthi āpattī”ti evaṃ idha vutto āpattinayo tatthāpi dassito.",
  "tika-vin07t:1621_25": "Tasmā phussadevattheravāde eva ṭhatvā vatthuvijānanacitteneva sabbasekhiyāni sacittakāni,",
  "tika-vin07t:1621_26": "na paṇṇattivijānanacittena.",
  "tika-vin07t:1621_27": "Bhiyyokamyatāyasūpabyañjanapaṭicchādanaujjhānasaññīti dve sikkhāpadāni lokavajjāni akusalacittāni,",
  "tika-vin07t:1621_28": "sesāni paṇṇattivajjāni,",
  "tika-vin07t:1621_29": "ticittāni,",
  "tika-vin07t:1621_30": "tivedanāni cāti gahaṇameva yuttataraṃ dissati.",
  "tika-vin07t:1621_31": "Tenevettha “asañciccāti purato vā pacchato vā olambetvā nivāsessāmīti evaṃ asañciccā”tiādinā vatthuajānanavaseneva anāpattivaṇṇanā katā,",
  "tika-vin07t:1621_32": "na paṇṇattivijānanacittavasena.",
  "tika-vin07t:1622_0": "Apica “yassa sacittakapakkhe cittaṃ akusalameva hoti,",
  "tika-vin07t:1622_1": "taṃ lokavajja”nti iminā lakkhaṇavacanenāpi cetaṃ sijjhati.",
  "tika-vin07t:1622_2": "Vatthuvijānanacittavaseneva hettha “sacittakapakkhe”ti vuttaṃ.",
  "tika-vin07t:1622_3": "Itarathā paṇṇattivijānanacittavasena sabbasikkhāpadānampi sacittakapakkhe cittassa akusalattaniyamena",
  "tika-vin07t:1622_4": "lokavajjattappasaṅgato paṇṇattivajjameva na siyā,",
  "tika-vin07t:1622_5": "idañca vacanaṃ niratthakaṃ siyā iminā vacanena nivattetabbassa sikkhāpadassa abhāvā.",
  "tika-vin07t:1622_6": "Na ca sekhiyesu vatthuvijānanacittena sacittakapakkhe cittaṃ pāṇātipātādīsu viya akusalamevāti niyamo atthi,",
  "tika-vin07t:1622_7": "yenettha lokavajjatā pasajjeyya,",
  "tika-vin07t:1622_8": "“anādariyaṃ paṭiccā”ti cetaṃ pāḷivacanaṃ vatthuṃ jānitvā tīhi cittehi vītikkamameva anādariyaṃ katvā vuttaṃ,",
  "tika-vin07t:1622_9": "na paṇṇattiṃ jānitvā akusalacitteneva vītikkamanti gahetabbaṃ.",
  "tika-vin07t:1622_10": "Aññathā khandhakapāḷiyā,",
  "tika-vin07t:1622_11": "aṭṭhakathāyañca pubbāparañca virujjhanatoti amhākaṃ khanti.",
  "tika-vin07t:1622_12": "Yathā vā na virujjhati,",
  "tika-vin07t:1622_13": "tathā ettha adhippāyo gavesitabbo.",
  "tika-vin07t:1622_14": "Anādariyaṃ,",
  "tika-vin07t:1622_15": "anāpattikāraṇābhāvo,",
  "tika-vin07t:1622_16": "aparimaṇḍalanivāsananti imānettha tīṇi aṅgāni.",
  "tika-vin07t:1622_17": "Yathā cettha,",
  "tika-vin07t:1622_18": "evaṃ sabbattha.",
  "tika-vin07t:1622_19": "Kevalaṃ tattha tattha vuttapaṭipakkhakaraṇavasena tatiyaṅgayojanameva viseso.",
  "tika-vin07t:1623_0": "577.",
  "tika-vin07t:1623_1": "Dutiyādīsu gihipārutanti setapaṭapārutādi.",
  "tika-vin07t:1623_2": "Vihārepīti saṅghasannipātabuddhupaṭṭhānādikālaṃ sandhāya vuttaṃ.",
  "tika-vin07t:1624_0": "578.",
  "tika-vin07t:1624_1": "Gaṇṭhikaṃ paṭimuñcitvātiādi paṭicchādanavidhidassanaṃ.",
  "tika-vin07t:1624_2": "Gīvaṃ paṭicchādetvātiādinā vuttattā sañcicca gīvaṃ,",
  "tika-vin07t:1624_3": "maṇibandhanañca appaṭicchādentassa āpatti.",
  "tika-vin07t:1624_4": "Etthāpi parimaṇḍalasikkhāpadassa sādhāraṇattā jāṇumaṇḍalato heṭṭhā caturaṅgulamattaṃ otāretvā anolambetvā parimaṇḍalameva pārupitabbaṃ.",
  "tika-vin07t:1625_0": "579.",
  "tika-vin07t:1625_1": "Vivaritvā nisīdatoti vihāre viya ekaṃsapārupanaṃ sandhāya vuttaṃ.",
  "tika-vin07t:1625_2": "“Vāsatthāya upagatassā”ti vuttattā vāsādhippāyaṃ vinā dhammadesanaparittabhaṇanādiatthāya sucirampi nisīdantena",
  "tika-vin07t:1625_3": "sabbaṃ antaragharavattaṃ pūrenteneva nisīditabbaṃ.",
  "tika-vin07t:1625_4": "Nisīdanapaṭisaṃyuttesu eva ca sikkhāpadesu “vāsūpagatassā”ti anāpattiyā vuttattā vāsatthāya antaragharaṃ",
  "tika-vin07t:1625_5": "upagacchantenāpi suppaṭicchannatādisabbaṃ akopenteneva gantabbaṃ.",
  "tika-vin07t:1625_6": "“Vāsūpagatassā”ti hi vuttaṃ,",
  "tika-vin07t:1625_7": "na pana upagacchamānassāti.",
  "tika-vin07t:1625_8": "Keci pana “ekekasmiṃ paṭhamaṃ gantvā vāsapariggahe kate tato aññehi yathāsukhaṃ gantuṃ vaṭṭatī”ti vadanti.",
  "tika-vin07t:1625_9": "Apare pana “gehassāmikehi ‘yāva tumhe nivasissatha,",
  "tika-vin07t:1625_10": "tāva tumhākaṃ imaṃ gehaṃ demī’ti dinne aññehi avāsādhippāyehi antarārāme viya yathāsukhaṃ gantuṃ,",
  "tika-vin07t:1625_11": "nisīdituñca vaṭṭatī”ti vadanti,",
  "tika-vin07t:1625_12": "taṃ sabbaṃ na gahetabbaṃ tathāvacanābhāvā,",
  "tika-vin07t:1625_13": "dānalakkhaṇābhāvā,",
  "tika-vin07t:1625_14": "tāvattakena vihārasaṅkhyānupagamanato ca.",
  "tika-vin07t:1625_15": "“Yāva nisīdissatha,",
  "tika-vin07t:1625_16": "tāva tumhākaṃ imaṃ gehaṃ demī”ti dentopi hi tāvakālikameva deti vatthupariccāgalakkhaṇattā dānassa.",
  "tika-vin07t:1626_0": "582. Catuhatthappamāṇanti vaḍḍhakīhatthaṃ sandhāya vuttanti vadanti.",
  "tika-vin07t:1627_0": "584.",
  "tika-vin07t:1627_1": "Ukkhittacīvaro hutvāti kaṭito uddhaṃ kāyabandhanādidassanavasenevukkhipanaṃ sandhāya vuttaṃ piṇḍāya carato pattaggahaṇādimattassa anuññātattā.",
  "tika-vin07t:1627_2": "Teneva “nisinnakāle pana dhamakaraṇa”ntiādi vuttaṃ.",
  "tika-vin07t:1627_3": "Nisinnakāle hi khandhe laggapattatthavikādito dhamakaraṇaṃ nīharantassa kaṭito uddhampi dissati,",
  "tika-vin07t:1627_4": "tathā adassetvā nīharitabbanti adhippāyo.",
  "tika-vin07t:1627_5": "Āsane nisīdantassāpi ca pārupitacīvaraṃ kiñci ukkhipitvā saṅghāṭiṃ jaṅghapiṇḍehi anukkhipitvāva nisīditabbaṃ.",
  "tika-vin07t:1627_6": "Imasmiññeva pana sikkhāpade “vāsūpagatassā”ti vuttattā nisīdanapaṭisaṃyuttesu chaṭṭhaaṭṭhamesu avuttattā",
  "tika-vin07t:1627_7": "vāsūpagatenāpi susaṃvutena okkhittacakkhunāva nisīditabbaṃ.",
  "tika-vin07t:1627_8": "Teneva mātikāṭṭhakathāyampi tesaṃ visesaṃ avatvā idheva “vāsūpagatassa pana anāpattī”ti vuttā.",
  "tika-vin07t:1628_0": "Parimaṇḍalavaggavaṇṇanā niṭṭhitā.",
  "tika-vin07t:1629_0": "2. Ujjagghikavaggavaṇṇanā",
  "tika-vin07t:1630_0": "586.",
  "tika-vin07t:1630_1": "Dutiyavaggādiujjagghikaappasaddesu nisīdanapaṭisaṃyuttesupi vāsūpagatassa anāpatti na vuttā,",
  "tika-vin07t:1630_2": "kāyappacālakādīsu eva pana vuttā.",
  "tika-vin07t:1630_3": "Pāḷipotthakesu panetaṃ kesuci peyyālena byāmohitattā na suṭṭhu viññāyati.",
  "tika-vin07t:1630_4": "Yattha ca antaraghare dhammaṃ vā desentassa,",
  "tika-vin07t:1630_5": "pātimokkhaṃ vā uddisantassa mahāsaddena yāvaparisasāvanepi anāpatti evāti daṭṭhabbaṃ tathā ānandattheramahindattherādīhi ācaritattā.",
  "tika-vin07t:1631_0": "Ujjagghikavaggavaṇṇanā niṭṭhitā.",
  "tika-vin07t:1632_0": "3. Khambhakatavaggavaṇṇanā",
  "tika-vin07t:1633_0": "603. Patte gahaṇasaññā assa atthīti pattasaññīti imamatthaṃ dassetuṃ “patte saññaṃ katvā”ti vuttaṃ.",
  "tika-vin07t:1634_0": "604.",
  "tika-vin07t:1634_1": "Oloṇīti ekā byañjanavikati.",
  "tika-vin07t:1634_2": "Kañjikatakkādirasoti keci.",
  "tika-vin07t:1634_3": "Maṃsarasādīnīti ādi-",
  "tika-vin07t:1634_4": "saddena avasesā sabbāpi byañjanavikati saṅgahitā.",
  "tika-vin07t:1635_0": "605.",
  "tika-vin07t:1635_1": "Samabharitanti racitaṃ.",
  "tika-vin07t:1635_2": "Heṭṭhā orohatīti samantā okāsasambhavato hatthena samaṃ kariyamānaṃ heṭṭhā bhassati.",
  "tika-vin07t:1635_3": "Pattamatthake ṭhapitāni pūvāni eva vaṭaṃsakākārena ṭhapitattā “pūvavaṭaṃsaka”nti vuttāni.",
  "tika-vin07t:1635_4": "Keci pana “pattaṃ gahetvā thūpīkataṃ piṇḍapātaṃ racitvā diyyamānameva gaṇhato āpatti,",
  "tika-vin07t:1635_5": "hatthagate eva pana patte diyyamāne thūpīkatampi gahetuṃ vaṭṭatī”ti vadanti,",
  "tika-vin07t:1635_6": "taṃ na gahetabbameva “samatittika”nti bhāvanapuṃsakavasena sāmaññato vuttattā.",
  "tika-vin07t:1636_0": "Khambhakatavaggavaṇṇanā niṭṭhitā.",
  "tika-vin07t:1637_0": "4. Sakkaccavaggavaṇṇanā",
  "tika-vin07t:1638_0": "608.",
  "tika-vin07t:1638_1": "Catutthavaggādīsu sapadānanti ettha dānaṃ vuccati avakhaṇḍanaṃ,",
  "tika-vin07t:1638_2": "apetaṃ dānato apadānaṃ,",
  "tika-vin07t:1638_3": "saha apadānena sapadānaṃ,",
  "tika-vin07t:1638_4": "avakhaṇḍanavirahitaṃ anupaṭipāṭiyāti vuttaṃ hoti.",
  "tika-vin07t:1638_5": "Tenāha “tattha tattha odhiṃ akatvā”tiādi.",
  "tika-vin07t:1639_0": "611.",
  "tika-vin07t:1639_1": "Viññattiyanti sūpodanaviññattisikkhāpadaṃ sandhāya vadati.",
  "tika-vin07t:1639_2": "“Vattabbaṃ natthī”ti iminā pāḷiyāva sabbaṃ viññāyatīti dasseti.",
  "tika-vin07t:1639_3": "Tattha pāḷiyaṃ asañciccātiādīsu vatthumattaṃ ñatvā bhuñjanena āpattiṃ āpajjantasseva puna paṇṇattiṃ ñatvā",
  "tika-vin07t:1639_4": "mukhagataṃ chaḍḍetukāmassa yaṃ aruciyā paviṭṭhaṃ,",
  "tika-vin07t:1639_5": "taṃ asañcicca paviṭṭhaṃ nāma,",
  "tika-vin07t:1639_6": "tattha anāpatti.",
  "tika-vin07t:1639_7": "Tadeva puna aññavihitatāya vā aviññattamidantisaññāya vā bhuñjane “asatiyā”ti vuccati.",
  "tika-vin07t:1640_0": "613.",
  "tika-vin07t:1640_1": "“Aññassatthāyā”ti idamassa sikkhāpadassa attano atthāya viññāpetvā sayaṃ bhuñjane eva paññattattā iminā sikkhāpadena anāpattiṃ sandhāya vuttaṃ.",
  "tika-vin07t:1640_2": "Pañcasahadhammikānaṃ pana atthāya aññātakaappavāritaṭṭhāne viññāpento viññattikkhaṇe aṭṭhakathāsu suttānulomato",
  "tika-vin07t:1640_3": "vuttaakataviññattidukkaṭato na muccati.",
  "tika-vin07t:1640_4": "Sañcicca bhuñjanakkhaṇe sayañca aññe ca micchājīvato na muccantīti gahetabbaṃ.",
  "tika-vin07t:1641_0": "615.",
  "tika-vin07t:1641_1": "“Kukkuṭaṇḍaṃ atikhuddaka”nti idaṃ asāruppavasena vuttaṃ,",
  "tika-vin07t:1641_2": "atimahante eva āpattīti daṭṭhabbaṃ.",
  "tika-vin07t:1641_3": "Bhuñjantena pana corādibhayaṃ paṭicca mahantampi aparimaṇḍalampi katvā sīghaṃ bhuñjanavasenettha āpadā.",
  "tika-vin07t:1641_4": "Evamaññesupi yathānurūpaṃ daṭṭhabbaṃ.",
  "tika-vin07t:1642_0": "Sakkaccavaggavaṇṇanā niṭṭhitā.",
  "tika-vin07t:1643_0": "5. Kabaḷavaggavaṇṇanā",
  "tika-vin07t:1644_0": "617.",
  "tika-vin07t:1644_1": "Anāhaṭe kabaḷe mukhadvāravivaraṇe pana payojanābhāvā “āpadāsū”ti na vuttaṃ.",
  "tika-vin07t:1644_2": "Evamaññesupi īdisesu.",
  "tika-vin07t:1645_0": "618.",
  "tika-vin07t:1645_1": "Sabbaṃ hatthanti hatthekadesā aṅguliyo vuttā “hatthamuddā”tiādīsu viya,",
  "tika-vin07t:1645_2": "tasmā ekaṅgulimpi mukhe pakkhipituṃ na vaṭṭati.",
  "tika-vin07t:1646_0": "Kabaḷavaggavaṇṇanā niṭṭhitā.",
  "tika-vin07t:1647_0": "6. Surusuruvaggavaṇṇanā",
  "tika-vin07t:1648_0": "627.",
  "tika-vin07t:1648_1": "Pāḷiyaṃ sītīkatoti sītapīḷito.",
  "tika-vin07t:1648_2": "Silakabuddhoti parihāsavacanametaṃ.",
  "tika-vin07t:1648_3": "Silakañhi kiñci disvā “buddho aya”nti voharanti.",
  "tika-vin07t:1649_0": "628.",
  "tika-vin07t:1649_1": "“Aṅguliyo mukhe pavesetvā bhuñjituṃ vaṭṭatī”ti iminā sabbaṃ hatthaṃ antomukhe pakkhipanasikkhāpadassapi",
  "tika-vin07t:1649_2": "paviṭṭhaṅgulinillehanena imassapi sikkhāpadassa anāpattiṃ dasseti.",
  "tika-vin07t:1649_3": "Eseva nayoti ghanayāguādīsu pattaṃ hatthena,",
  "tika-vin07t:1649_4": "oṭṭhañca jivhāya nillehituṃ vaṭṭatīti atidisati.",
  "tika-vin07t:1649_5": "Tasmāti yasmā ghanayāguādivirahitaṃ nillehituṃ na vaṭṭati.",
  "tika-vin07t:1650_0": "634.",
  "tika-vin07t:1650_1": "Vilīvacchattanti veṇupesikāhi kataṃ.",
  "tika-vin07t:1650_2": "Maṇḍalabaddhānīti dīghasalākāsu tiriyaṃ valayākārena salākaṃ ṭhapetvā suttehi baddhāni dīghañca tiriyañca",
  "tika-vin07t:1650_3": "ujukameva salākāyo ṭhapetvā daḷhabaddhāni ceva tiriyaṃ ṭhapetvā dīghadaṇḍakeheva saṅkocārahaṃ katvā sutteheva",
  "tika-vin07t:1650_4": "tiriyaṃ baddhāni.",
  "tika-vin07t:1650_5": "Tatthajātakadaṇḍakena katanti saha daṇḍakena chinnatālapaṇṇādīhi kataṃ.",
  "tika-vin07t:1650_6": "Chattapādukāyāti yasmiṃ chattadaṇḍakoṭiṃ pavesetvā chattaṃ ujukaṃ ṭhapetvā heṭṭhā chāyāya nisīdanti,",
  "tika-vin07t:1650_7": "tiṭṭhanti vā,",
  "tika-vin07t:1650_8": "tādise chattādhāre.",
  "tika-vin07t:1651_0": "637. Cāpoti majjhe vaṅkakājadaṇḍasadisā dhanuvikati. Kodaṇḍoti viddhadaṇḍā dhanuvikati.",
  "tika-vin07t:1652_0": "Surusuruvaggavaṇṇanā niṭṭhitā.",
  "tika-vin07t:1653_0": "7. Pādukavaggavaṇṇanā",
  "tika-vin07t:1654_0": "647.",
  "tika-vin07t:1654_1": "Sattamavagge rukkhato patitoti ekaṃ olambanasākhaṃ gahetvā patito.",
  "tika-vin07t:1654_2": "Pāḷiyāti attano ācārappakāsakaganthassa.",
  "tika-vin07t:1654_3": "Dhīratthūti dhī atthu,",
  "tika-vin07t:1654_4": "nindā hotūti attho.",
  "tika-vin07t:1654_5": "Vinipātanahetunāti vinipātanassa hetubhāvena.",
  "tika-vin07t:1654_6": "Tvanti upayogatthe paccattavacanaṃ,",
  "tika-vin07t:1654_7": "taṃ icceva vā pāṭho.",
  "tika-vin07t:1654_8": "Asmāti pāsāṇo.",
  "tika-vin07t:1655_0": "649.",
  "tika-vin07t:1655_1": "Na kathetabbanti therena attano kaṅkhāṭṭhānassa pucchitattā vuttaṃ.",
  "tika-vin07t:1655_2": "Daharassa atthakosallaṃ ñātuṃ pucchitena uccāsane nisinnassa ācariyassa anuyogadānanayena vattuṃ vaṭṭati.",
  "tika-vin07t:1656_0": "652.",
  "tika-vin07t:1656_1": "Kheḷena cettha siṅghāṇikāpi saṅgahitāti ettha udakagaṇḍusakaṃ katvā ucchukacavarādiñca mukheneva harituṃ udakesu chaḍḍetuṃ vaṭṭatīti daṭṭhabbaṃ.",
  "tika-vin07t:1656_2": "Sesaṃ sabbattha uttānameva.",
  "tika-vin07t:1657_0": "Pādukavaggavaṇṇanā niṭṭhitā.",
  "tika-vin07t:1658_0": "Sekhiyavaṇṇanānayo niṭṭhito.",
  "tika-vin07t:1659_0": "655. Adhikaraṇasamathesu ca idha vattabbaṃ natthi.",
  "tika-vin07t:1660_0": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:1661_0": "Bhikkhuvibhaṅgavaṇṇanānayo niṭṭhito.",
  "tika-vin07t:1662_0": "Namo tassa bhagavato arahato sammāsambuddhassa",
  "tika-vin07t:1663_0": "Bhikkhunīvibhaṅgavaṇṇanā",
  "tika-vin07t:1664_0": "1. Pārājikakaṇḍaṃ",
  "tika-vin07t:1665_0": "1. Ubbhajāṇumaṇḍalikasikkhāpadavaṇṇanā",
  "tika-vin07t:1666_0": "656.",
  "tika-vin07t:1666_1": "Bhikkhunīvibhaṅge migāramātuyāti migāramātu,",
  "tika-vin07t:1666_2": "visākhāyāti attho.",
  "tika-vin07t:1666_3": "Pāḷiyaṃ “ehi bhikkhunīti bhikkhunī,",
  "tika-vin07t:1666_4": "tīhi saraṇagamanehi upasampannāti bhikkhunī”ti idaṃ bhikkhuvibhaṅgapāḷiyā samadassanatthaṃ aṭṭhagarudhammappaṭiggahaṇena",
  "tika-vin07t:1666_5": "laddhūpasampadaṃ mahāpajāpatigotamiñceva tāya saha nikkhantā bhagavato āṇāya bhikkhūnaññeva santike ekatoupasampannā",
  "tika-vin07t:1666_6": "pañcasatasākiyāniyo ca sandhāya vuttaṃ.",
  "tika-vin07t:1666_7": "Tā hi bhagavatā ānandattherassa yācanāya pabbajjaṃ anujānantena “etha bhikkhuniyo,",
  "tika-vin07t:1666_8": "mama sāsane tumhepi pavisathā”ti vuttā viya jātā.",
  "tika-vin07t:1666_9": "Sākiyāniyo eva saraṇasīlāni datvā kammavācāya upasampāditattā “tīhi saraṇagamanehi upasampannā”ti vuttā.",
  "tika-vin07t:1666_10": "Na hi etāhi aññā ehibhikkhunibhāvādinā upasampannā nāma santi.",
  "tika-vin07t:1666_11": "Yaṃ pana therīgāthāsu bhaddāya kuṇḍalakesiyā –",
  "tika-vin07t:1667_0": "“Nihacca jāṇuṃ vanditvā, sammukhā añjaliṃ akaṃ;",
  "tika-vin07t:1668_0": "‘Ehi bhadde’ti maṃ avoca, sā me āsūpasampadā”ti. –",
  "tika-vin07t:1669_0": "Vuttaṃ. Yañca apadānepi –",
  "tika-vin07t:1670_0": "“Āyācito tadā āha, ‘ehi bhadde’ti nāyako;",
  "tika-vin07t:1671_0": "Tadāhaṃ upasampannā, parittaṃ toyamaddasa”nti. –",
  "tika-vin07t:1672_0": "Vuttaṃ.",
  "tika-vin07t:1672_1": "Tampi “ehi tvaṃ bhikkhunīnaṃ santike pabbajjaṃ,",
  "tika-vin07t:1672_2": "upasampadañca gaṇhāhī”ti bhagavato āṇā upasampadāya kāraṇattā upasampadā ahosīti imamatthaṃ sandhāya vuttaṃ.",
  "tika-vin07t:1672_3": "Tathā hi vuttaṃ therīgāthāṭṭhakathāyaṃ “ehi bhadde,",
  "tika-vin07t:1672_4": "bhikkhunupassayaṃ gantvā bhikkhunīnaṃ santike pabbajja upasampajjassūti maṃ avaca āṇāpesi,",
  "tika-vin07t:1672_5": "sā satthu āṇā mayhaṃ upasampadāya kāraṇattā upasampadā āsi ahosī”ti.",
  "tika-vin07t:1673_0": "657.",
  "tika-vin07t:1673_1": "Sādhāraṇapārājikehīti methunādīhi catūhi. Tāni,",
  "tika-vin07t:1673_2": "pana aññāni ca sādhāraṇasikkhāpadāni yasmā bhikkhuvibhaṅge vuttanidānavatthādīsu eva sādhāraṇavasena paññattāni,",
  "tika-vin07t:1673_3": "pacchā pana tāni bhikkhunīnaṃ pātimokkhuddesaṃ anujānantena bhagavatā tāsaṃ sikkhāpaccakkhānābhāvena",
  "tika-vin07t:1673_4": "“yā pana bhikkhunī chandaso methunaṃ dhammaṃ paṭiseveyyā”tiādinā tadanurūpavasena parivattetvā asādhāraṇasikkhāpadehi",
  "tika-vin07t:1673_5": "saddhiṃ saṃsandetvā bhikkhunipātimokkhuddesavasena ekato saṅgahitāni.",
  "tika-vin07t:1673_6": "Yasmā ca nesaṃ bhikkhuvibhaṅge vuttanayeneva sabbopi vinicchayo sakkā ñātuṃ,",
  "tika-vin07t:1673_7": "tasmā tāni vajjetvā asādhāraṇānaṃ eva idha vibhaṅgo vuttoti veditabbaṃ.",
  "tika-vin07t:1674_0": "659.",
  "tika-vin07t:1674_1": "Bhikkhūnaṃ “kāyasaṃsaggaṃ sādiyeyyā”ti avatvā “samāpajjeyyā”ti vuttattā “bhikkhu āpattiyā na kāretabbo”ti vuttaṃ.",
  "tika-vin07t:1674_2": "Tabbahulanayenāti kiriyāsamuṭṭhānasseva bahulabhāvato,",
  "tika-vin07t:1674_3": "etena akiriyāsamuṭṭhānāpi ayaṃ āpatti hotīti dasseti.",
  "tika-vin07t:1674_4": "Kiñcāpi dasseti,",
  "tika-vin07t:1674_5": "mayaṃ panettha evaṃ takkayāma “kāyasaṃsaggakkhaṇe sādiyantiyā kiriyāya abhāvepi tato pubbe pavattitānaṃ",
  "tika-vin07t:1674_6": "paṭicchannaṭṭhānagamanaiṅgitākāradassanādikiriyānaṃ vaseneva kiriyāsamauṭṭhānameva,",
  "tika-vin07t:1674_7": "parehi magge kariyamānupakkamena niccalassa sādiyato sukkavissaṭṭhi viya pubbapayogābhāvepi vā tasmiññeva",
  "tika-vin07t:1674_8": "khaṇe parūpakkamena janiyamānāya attano kāyacalanādisaṅkhātāya kiriyāya,",
  "tika-vin07t:1674_9": "sā hi sādiyamānena tassā cittenāpi samuṭṭhitā kiriyā nāma hoti avāyamitvā parūpakkamena methunasādiyane viya,",
  "tika-vin07t:1674_10": "bhikkhūnaṃ pana parūpakkamajanitaṃ kiriyaṃ abbohārikaṃ katvā attanā kariyamānapayogavaseneva ‘kāyasaṃsaggaṃ",
  "tika-vin07t:1674_11": "samāpajjeyyā’ti evaṃ visesetvāva sikkhāpadassa paññattattā sādiyamānepi na doso.",
  "tika-vin07t:1674_12": "Itarathā hi tabbahulanayenettha kiriyatte gayhamāne aññesampi kiriyākiriyasikkhāpadānaṃ kiriyattaggahaṇappasaṅgo siyā”ti.",
  "tika-vin07t:1674_13": "Tasmā vīmaṃsitvā gahetabbaṃ.",
  "tika-vin07t:1674_14": "Sāti kiriyāsamuṭṭhānatā.",
  "tika-vin07t:1674_15": "Tathevāti kāyasaṃsaggarāgī eva.",
  "tika-vin07t:1675_0": "Ubbhajāṇumaṇḍalikasikkhāpadavaṇṇanā niṭṭhitā.",
  "tika-vin07t:1676_0": "2. Vajjapaṭicchādikasikkhāpadavaṇṇanā",
  "tika-vin07t:1677_0": "666.",
  "tika-vin07t:1677_1": "Dutiye purimenātiādi sundarīnandāya vajjapaṭicchādane paññattataṃ sandhāya vuttaṃ.",
  "tika-vin07t:1677_2": "“Aṭṭhanna”nti vuttattā vajjapaṭicchādanassāpi paṭicchādane pārājikamevāti daṭṭhabbaṃ.",
  "tika-vin07t:1677_3": "“Dhuraṃ nikkhittamatte”ti vuttattā paṇṇattiṃ ajānantiyāpi “idaṃ vajjaṃ na pakāsessāmī”ti chandena dhuraṃ nikkhepakkhaṇe pārājikanti daṭṭhabbaṃ.",
  "tika-vin07t:1677_4": "Taṃ pana paṭicchādanaṃ yasmā “pesalā ñatvā garahissantī”ti bhayeneva hoti,",
  "tika-vin07t:1677_5": "bhayañca kodhacittasampayuttaṃ,",
  "tika-vin07t:1677_6": "tasmā idaṃ “dukkhavedana”nti vuttaṃ.",
  "tika-vin07t:1677_7": "Yaṃ pana sāratthadīpaniyaṃ “kiñcāpi vajjapaṭicchādanaṃ pemavasena hoti,",
  "tika-vin07t:1677_8": "tathāpi sikkhāpadavītikkamacittaṃ domanassitameva hotī”ti evaṃ paṇṇattivītikkamacitteneva chādanaṃ domanassatte kāraṇaṃ vuttaṃ,",
  "tika-vin07t:1677_9": "taṃ akāraṇaṃ paṇṇattivijānanaṃ vināpi āpajjitabbatova.",
  "tika-vin07t:1678_0": "Vajjapaṭicchādikasikkhāpadavaṇṇanā niṭṭhitā.",
  "tika-vin07t:1679_0": "669. Tatiyaṃ uttānameva.",
  "tika-vin07t:1680_0": "4. Aṭṭhavatthukasikkhāpadavaṇṇanā",
  "tika-vin07t:1681_0": "675.",
  "tika-vin07t:1681_1": "Catutthe lokassādasaṅkhātaṃ mittehi aññamaññaṃ kātabbaṃ santhavaṃ.",
  "tika-vin07t:1681_2": "Vuttamevatthaṃ pariyāyantarena dassetuṃ “kāyasaṃsaggarāgenā”ti vuttaṃ.",
  "tika-vin07t:1682_0": "Tissitthiyo methunaṃ taṃ na seveti yā tisso itthiyo,",
  "tika-vin07t:1682_1": "tāsu vuttaṃ taṃ methunaṃ na seveyya.",
  "tika-vin07t:1682_2": "Anariyapaṇḍaketi tayo anariye,",
  "tika-vin07t:1682_3": "tayo paṇḍake ca upasaṅkamitvā methunaṃ na seveti attho.",
  "tika-vin07t:1682_4": "Anariyāti cettha ubhatobyañjanakā adhippetā.",
  "tika-vin07t:1682_5": "Byañjanasminti attano vaccamukhamaggepi.",
  "tika-vin07t:1682_6": "Chedo eva chejjaṃ,",
  "tika-vin07t:1682_7": "pārājikaṃ.",
  "tika-vin07t:1683_0": "Vaṇṇāvaṇṇoti dvīhi sukkavissaṭṭhi vuttā.",
  "tika-vin07t:1683_1": "Gamanuppādananti sañcarittaṃ.",
  "tika-vin07t:1683_2": "“Methunadhammassa pubbabhāgattā paccayo hotī”ti iminā kāriyopacārena kāyasaṃsaggo methunadhammoti vuttoti dasseti.",
  "tika-vin07t:1683_3": "Sabbapadesūti saṅghāṭikaṇṇaggahaṇādipadesu.",
  "tika-vin07t:1683_4": "Kāyasaṃsaggarāgo,",
  "tika-vin07t:1683_5": "saussāhatā,",
  "tika-vin07t:1683_6": "aṭṭhamavatthussa pūraṇanti tīṇettha aṅgāni.",
  "tika-vin07t:1684_0": "Aṭṭhavatthukasikkhāpadavaṇṇanā niṭṭhitā.",
  "tika-vin07t:1685_0": "Pārājikavaṇṇanānayo niṭṭhito.",
  "tika-vin07t:1686_0": "2. Saṅghādisesakaṇḍaṃ",
  "tika-vin07t:1687_0": "1. Paṭhamasaṅghādisesasikkhāpadavaṇṇanā",
  "tika-vin07t:1688_0": "679.",
  "tika-vin07t:1688_1": "Saṅghādisesakaṇḍe “dutiyassa ārocetī”ti etthāpi dvīsupi aḍḍakārakesu yassa kassaci dutiyassa kathaṃ yo",
  "tika-vin07t:1688_2": "koci ārocetīti evamattho gahetabboti āha “eseva nayo”ti.",
  "tika-vin07t:1689_0": "Gatigatanti cirakālappavattaṃ.",
  "tika-vin07t:1689_1": "Āpattīti āpajjanaṃ.",
  "tika-vin07t:1689_2": "“Nissāraṇīya”nti idaṃ kattuatthe siddhanti āha “nissāretī”ti.",
  "tika-vin07t:1689_3": "Āpannaṃ bhikkhuniṃ saṅghato viyojeti,",
  "tika-vin07t:1689_4": "viyojanahetu hotīti attho.",
  "tika-vin07t:1690_0": "Gīvāyevāti āṇattiyā abhāvato.",
  "tika-vin07t:1690_1": "Tesaṃ anatthakāmatāyāti “coro”ti vuttaṃ mama vacanaṃ sutvā keci daṇḍissanti jīvitā voropessantīti evaṃ saññāya.",
  "tika-vin07t:1690_2": "Etena kevalaṃ bhayena vā parikkhāraggahaṇatthaṃ vā sahasā “coro”ti vutte daṇḍitepi na dosoti dasseti.",
  "tika-vin07t:1690_3": "Rājapurisānañhi “coro aya”nti uddissa kathane eva gīvā,",
  "tika-vin07t:1690_4": "bhikkhūnaṃ,",
  "tika-vin07t:1690_5": "pana ārāmikādīnaṃ vā sammukhā “asuko coro evamakāsī”ti kenaci vuttavacanaṃ nissāya ārāmikādīsu rājapurisānaṃ",
  "tika-vin07t:1690_6": "vatvā daṇḍāpentesupi bhikkhussa na gīvā rājapurisānaṃ avuttattā.",
  "tika-vin07t:1690_7": "Yesañca vuttaṃ,",
  "tika-vin07t:1690_8": "tehi sayaṃ corassa adaṇḍitattāti gahetabbaṃ.",
  "tika-vin07t:1690_9": "“Tvaṃ etassa santakaṃ acchindā”ti āṇattopi hi sace aññena acchindāpeti,",
  "tika-vin07t:1690_10": "āṇāpakassa anāpatti visaṅketattā.",
  "tika-vin07t:1690_11": "“Attano vacanakara”nti idaṃ sāmīcivasena vuttaṃ.",
  "tika-vin07t:1690_12": "Vacanaṃ akarontānaṃ rājapurisānampi “iminā gahitaparikkhāraṃ āharāpehi,",
  "tika-vin07t:1690_13": "mā cassa daṇḍaṃ karohī”ti uddissa vadantassāpi daṇḍe gahitepi na gīvā eva daṇḍaggahaṇassa paṭikkhittattā,",
  "tika-vin07t:1690_14": "“asukabhaṇḍaṃ avaharā”ti āṇāpetvā vippaṭisāre uppanne puna paṭikkhipane viya.",
  "tika-vin07t:1691_0": "Dāsādīnaṃ sampaṭicchane viya tadatthāya aḍḍakaraṇe bhikkhūnampi dukkaṭanti āha “akappiyaaḍḍo nāma na vaṭṭatī”ti.",
  "tika-vin07t:1691_1": "Kenaci pana bhikkhunā khettādiatthāya vohārikānaṃ santikaṃ gantvā aḍḍe katepi taṃ khettādisampaṭicchane",
  "tika-vin07t:1691_2": "viya sabbesaṃ akappiyaṃ na hoti pubbe eva saṅghassa santakattā,",
  "tika-vin07t:1691_3": "bhikkhusseva pana payogavasena āpattiyo honti.",
  "tika-vin07t:1691_4": "Dāsādīnampi pana atthāya rakkhaṃ yācituṃ vohārikena puṭṭhena saṅghassa uppannaṃ kappiyakkamaṃ vattuṃ,",
  "tika-vin07t:1691_5": "ārāmikādīhi ca aḍḍaṃ kārāpetuñca vaṭṭati eva.",
  "tika-vin07t:1691_6": "Vihāravatthādikappiyaaḍḍaṃ pana bhikkhuno sayampi kātuṃ vaṭṭati.",
  "tika-vin07t:1692_0": "Bhikkhunīnaṃ vuttoti rakkhaṃ yācantīnaṃ bhikkhunīnaṃ vutto uddissaanuddissavasena rakkhāyācanavinicchayo,",
  "tika-vin07t:1692_1": "na sabbo sikkhāpadavinicchayo asādhāraṇattā sikkhāpadassa.",
  "tika-vin07t:1692_2": "Tenāha “bhikkhunopī”tiādi.",
  "tika-vin07t:1692_3": "Anākaḍḍhitāya aḍḍakaraṇaṃ,",
  "tika-vin07t:1692_4": "aḍḍapariyosānanti dve aṅgāni.",
  "tika-vin07t:1693_0": "Paṭhamasaṅghādisesasikkhāpadavaṇṇanā niṭṭhitā.",
  "tika-vin07t:1694_0": "2. Dutiyasaṅghādisesasikkhāpadavaṇṇanā",
  "tika-vin07t:1695_0": "683.",
  "tika-vin07t:1695_1": "Pāḷiyaṃ dutiye mallagaṇabhaṭiputtagaṇādikantiādīsu mallarājūnaṃ gaṇo mallagaṇo.",
  "tika-vin07t:1695_2": "Bhaṭiputtā nāma keci gaṇarājāno,",
  "tika-vin07t:1695_3": "tesaṃ gaṇo.",
  "tika-vin07t:1695_4": "Keci pana “nārāyanabhattiko puññakāragaṇo mallagaṇo.",
  "tika-vin07t:1695_5": "Tathā kumārabhattiko ca gaṇo bhaṭiputtagaṇo”tipi vadanti.",
  "tika-vin07t:1695_6": "Dhammagaṇoti sāsane,",
  "tika-vin07t:1695_7": "loke vā anekappakārapuññakārako gaṇo.",
  "tika-vin07t:1695_8": "Gandhavikatikārako gaṇo gandhikaseṇī.",
  "tika-vin07t:1695_9": "Pesakārādigaṇo dussikaseṇī.",
  "tika-vin07t:1695_10": "Kappagatikanti kappiyabhāvagataṃ,",
  "tika-vin07t:1695_11": "pabbajitapubbanti attho.",
  "tika-vin07t:1696_0": "685.",
  "tika-vin07t:1696_1": "Pāḷiyaṃ vuṭṭhāpetīti upasampādeti.",
  "tika-vin07t:1696_2": "Akappagatampi pabbājentiyā dukkaṭanti vadanti.",
  "tika-vin07t:1696_3": "Khīṇāsavāyapi āpajjitabbato “ticitta”nti vuttaṃ. Coritā,",
  "tika-vin07t:1696_4": "taṃ ñatvā ananuññātakāraṇā vuṭṭhāpananti dve aṅgāni.",
  "tika-vin07t:1697_0": "Dutiyasaṅghādisesasikkhāpadavaṇṇanā niṭṭhitā.",
  "tika-vin07t:1698_0": "3. Tatiyasaṅghādisesasikkhāpadavaṇṇanā",
  "tika-vin07t:1699_0": "692.",
  "tika-vin07t:1699_1": "Tatiye parikkhepaṃ atikkāmentiyāti gāmantarassa parikkhepaṃ atikkāmentiyā.",
  "tika-vin07t:1699_2": "“Gāmantaraṃ gaccheyyā”ti hi vuttaṃ.",
  "tika-vin07t:1699_3": "Vikālagāmappavesanasikkhāpade viya “aparikkhittassa upacāraṃ okkamantiyā”ti avatvā “atikkāmentiyā”ti",
  "tika-vin07t:1699_4": "pāḷiyaṃ vuttattā gāmaṃ pavisantiyā gharūpacāre ṭhitassa dutiyaleḍḍupātasaṅkhātassa upacārassa atikkamo",
  "tika-vin07t:1699_5": "nāma paṭhamaleḍḍupātaṭṭhānasaṅkhātassa parikkhepārahaṭṭhānassa atikkamo evāti āha “parikkhepārahaṭṭhānaṃ",
  "tika-vin07t:1699_6": "ekena pādena atikkamatī”ti.",
  "tika-vin07t:1700_0": "Majjheti gāmamajjhe.",
  "tika-vin07t:1700_1": "Pacchāti aparakāle.",
  "tika-vin07t:1700_2": "“Catugāmasādhāraṇattā”ti iminā vihārato catūsu gāmesu yattha katthaci pavisituṃ vaṭṭatīti ettha kāraṇamāha.",
  "tika-vin07t:1701_0": "Paratīrameva akkamantiyāti nadiṃ anotaritvā orimatīrato laṅghitvā vā ākāsādinā vā paratīrameva atikkāmentiyā.",
  "tika-vin07t:1701_1": "Orimatīrameva āgacchati,",
  "tika-vin07t:1701_2": "āpattīti pāragamanāya otiṇṇattā vuttaṃ.",
  "tika-vin07t:1702_0": "Tādise araññeti indakhīlato bahibhāvalakkhaṇe araññe.",
  "tika-vin07t:1702_1": "“Tenevā”tiādinā dassanūpacāre virahite savanūpacārassa vijjamānattepi āpatti hotīti dasseti.",
  "tika-vin07t:1702_2": "Aññaṃ maggaṃ gaṇhātīti maggamūḷhattā gaṇhāti,",
  "tika-vin07t:1702_3": "na dutiyikaṃ ohiyituṃ.",
  "tika-vin07t:1702_4": "Tasmā anāpatti.",
  "tika-vin07t:1702_5": "Anantarāyena ekabhāvo,",
  "tika-vin07t:1702_6": "anāpadāya gāmantaragamanādīsu ekanti dve aṅgāni.",
  "tika-vin07t:1703_0": "Tatiyasaṅghādisesasikkhāpadavaṇṇanā niṭṭhitā.",
  "tika-vin07t:1704_0": "4. Catutthasaṅghādisesasikkhāpadavaṇṇanā",
  "tika-vin07t:1705_0": "694.",
  "tika-vin07t:1705_1": "Catutthe kārakagaṇassāti imassa kammaṃ kātabbanti yehi sanniṭṭhānaṃ kataṃ,",
  "tika-vin07t:1705_2": "te sandhāya vuttaṃ.",
  "tika-vin07t:1705_3": "Kammavācakkhaṇe sahaṭhiteti keci.",
  "tika-vin07t:1705_4": "Netthāravatteti nittharaṇahetumhi vatte.",
  "tika-vin07t:1706_0": "698.",
  "tika-vin07t:1706_1": "Pāḷiyaṃ asante kārakasaṅgheti ettha vijjamānaṃ sudūrampi gantvā āpucchitabbaṃ.",
  "tika-vin07t:1706_2": "Antarāye pana sati sammā vattantaṃ osāretuṃ vaṭṭatīti.",
  "tika-vin07t:1706_3": "Dhammakammena ukkhittatā,",
  "tika-vin07t:1706_4": "ananuññātakāraṇā osāraṇanti dve aṅgāni.",
  "tika-vin07t:1707_0": "Catutthasaṅghādisesasikkhāpadavaṇṇanā niṭṭhitā.",
  "tika-vin07t:1708_0": "5. Pañcamasaṅghādisesasikkhāpadavaṇṇanā",
  "tika-vin07t:1709_0": "701.",
  "tika-vin07t:1709_1": "Pañcame tanti mahāaṭṭhakathāyaṃ avacanaṃ “anavassutoti jānantī paṭiggaṇhātī”tiādi pāḷiyā sameti.",
  "tika-vin07t:1709_2": "Ubhato avassutabhāvo,",
  "tika-vin07t:1709_3": "udakadantaponato aññaṃ sahatthā gahetvā ajjhoharaṇanti dve aṅgāni.",
  "tika-vin07t:1710_0": "Pañcamasaṅghādisesasikkhāpadavaṇṇanā niṭṭhitā.",
  "tika-vin07t:1711_0": "6. Chaṭṭhasaṅghādisesasikkhāpadavaṇṇanā",
  "tika-vin07t:1712_0": "705.",
  "tika-vin07t:1712_1": "Chaṭṭhe paṭiggaho tena na vijjatīti teneva “na detī”ti vuttakāraṇena uyyojitāya hatthato itarāya paṭiggahopi natthi.",
  "tika-vin07t:1712_2": "Paribhogapaccayāti uyyojitāya bhojanapariyosānapaccayāti attho.",
  "tika-vin07t:1712_3": "Manussapurisassa avassutatā,",
  "tika-vin07t:1712_4": "taṃ ñatvā ananuññātakāraṇā uyyojanā,",
  "tika-vin07t:1712_5": "tena itarissā gahetvā bhojanapariyosānanti tīṇi aṅgāni.",
  "tika-vin07t:1713_0": "Chaṭṭhasaṅghādisesasikkhāpadavaṇṇanā niṭṭhitā.",
  "tika-vin07t:1714_0": "709-727. Sattamato yāvadasamapariyosānāni uttānāneva.",
  "tika-vin07t:1715_0": "Saṅghādisesavaṇṇanānayo niṭṭhito.",
  "tika-vin07t:1716_0": "3. Nissaggiyakaṇḍaṃ",
  "tika-vin07t:1717_0": "2. Dutiyanissaggiyādipācittiyasikkhāpadavaṇṇanā",
  "tika-vin07t:1718_0": "733. Nissaggiyesupi paṭhamaṃ uttānameva.",
  "tika-vin07t:1719_0": "740.",
  "tika-vin07t:1719_1": "Dutiye ayyāya dammīti evaṃ paṭiladdhanti nissaṭṭhapaṭiladdhaṃ,",
  "tika-vin07t:1719_2": "nissaṭṭhaṃ paṭilabhitvāpi yaṃ uddissa dāyakehi dinnaṃ,",
  "tika-vin07t:1719_3": "tattheva dātabbaṃ.",
  "tika-vin07t:1719_4": "Tenāha “yathādāneyeva upanetabba”nti.",
  "tika-vin07t:1719_5": "Akālacīvaratā,",
  "tika-vin07t:1719_6": "taṃ ñatvā kālacīvaranti lesena bhājāpanaṃ,",
  "tika-vin07t:1719_7": "paṭilābhoti tīṇi aṅgāni.",
  "tika-vin07t:1720_0": "743.",
  "tika-vin07t:1720_1": "Tatiye metanti mamevetaṃ cīvaraṃ.",
  "tika-vin07t:1720_2": "Upasampannatā,",
  "tika-vin07t:1720_3": "parivattitavikappanupagacīvarassa sakasaññāya acchindanādīti dve aṅgāni.",
  "tika-vin07t:1721_0": "748- 752.",
  "tika-vin07t:1721_1": "Catutthe āhaṭasappiṃ datvāti attano datvā.",
  "tika-vin07t:1721_2": "Yamakaṃ pacitabbanti sappiñca telañca ekato pacitabbaṃ.",
  "tika-vin07t:1721_3": "Lesena gahetukāmatā,",
  "tika-vin07t:1721_4": "aññassa viññatti,",
  "tika-vin07t:1721_5": "paṭilābhoti tīṇi aṅgāni.",
  "tika-vin07t:1722_0": "753.",
  "tika-vin07t:1722_1": "Pañcame sāti thullanandā.",
  "tika-vin07t:1722_2": "Ayanti sikkhamānā.",
  "tika-vin07t:1722_3": "Cetāpetvāti jānāpetvāti idha vuttaṃ,",
  "tika-vin07t:1722_4": "mātikāṭṭhakathāyaṃ pana “attano kappiyabhaṇḍena ‘idaṃ nāma āharā’ti aññaṃ parivattāpetvā”ti vuttaṃ.",
  "tika-vin07t:1723_0": "758. Chaṭṭhe pāvārikassāti dussavāṇijakassa.",
  "tika-vin07t:1724_0": "764. Sattame saññācitakenāti sayaṃ yācitakenapīti attho.",
  "tika-vin07t:1725_0": "769-789. Aṭṭhamato yāvadvādasamā uttānameva.",
  "tika-vin07t:1726_0": "Nissaggiyavaṇṇanānayo niṭṭhito.",
  "tika-vin07t:1727_0": "4. Pācittiyakaṇḍaṃ",
  "tika-vin07t:1728_0": "1. Lasuṇavaggo",
  "tika-vin07t:1729_0": "1. Paṭhamalasuṇādisikkhāpadavaṇṇanā",
  "tika-vin07t:1730_0": "797.",
  "tika-vin07t:1730_1": "Pācittiyesu lasuṇavaggassa paṭhame badarasāḷavaṃ nāma badaraphalāni sukkhāpetvā tehi kattabbabyañjanavikati.",
  "tika-vin07t:1730_2": "Āmakamāgadhalasuṇañceva,",
  "tika-vin07t:1730_3": "ajjhoharaṇañcāti dve aṅgāni.",
  "tika-vin07t:1731_0": "799-812. Dutiyādīni uttānatthāni.",
  "tika-vin07t:1732_0": "815. Chaṭṭhe pāḷiyaṃ āsumbhitvāti pātetvā.",
  "tika-vin07t:1733_0": "817.",
  "tika-vin07t:1733_1": "Dadhimatthūti dadhimhi pasannodakaṃ.",
  "tika-vin07t:1733_2": "Rasakhīrādīnanti maṃsarasakhīrādīnaṃ.",
  "tika-vin07t:1733_3": "Bhuñjantassa bhikkhuno hatthapāse ṭhānaṃ,",
  "tika-vin07t:1733_4": "pānīyassa vā vidhūpanassa vā gahaṇanti dve aṅgāni.",
  "tika-vin07t:1734_0": "822.",
  "tika-vin07t:1734_1": "Sattame aviññattiyā laddhanti attano viññattiṃ vinā laddhaṃ.",
  "tika-vin07t:1734_2": "Pubbāparaviruddhanti sayaṃ karaṇe pācittiyanti idaṃ kārāpane dukkaṭavacanena virujjhanaṃ sandhāya vuttaṃ.",
  "tika-vin07t:1734_3": "Tenāha “na hī”tiādi,",
  "tika-vin07t:1734_4": "“aviññattiyā laddha”ntiādivacanena vā virujjhanaṃ sandhāya vuttaṃ.",
  "tika-vin07t:1734_5": "Aññāya viññattipi hi imissā aviññattiyā laddhamevāti.",
  "tika-vin07t:1734_6": "Āmakadhaññaviññāpanādi,",
  "tika-vin07t:1734_7": "taṃ bhajjanādinā ajjhoharaṇanti dve aṅgāni.",
  "tika-vin07t:1735_0": "824.",
  "tika-vin07t:1735_1": "Aṭṭhame nibbiṭṭhoti laddho.",
  "tika-vin07t:1735_2": "Keṇīti rañño dātabbo āyo,",
  "tika-vin07t:1735_3": "āyuppattiṭṭhānanti attho.",
  "tika-vin07t:1735_4": "Tenāha “ekaṃ ṭhānantara”ntiādi.",
  "tika-vin07t:1735_5": "Ṭhānantaranti ca gāmajanapadāṇāyattaṃ.",
  "tika-vin07t:1735_6": "Vaḷañjiyamānatirokuṭṭāditā,",
  "tika-vin07t:1735_7": "anapaloketvā uccārādīnaṃ chaḍḍanādīti dve aṅgāni.",
  "tika-vin07t:1736_0": "830.",
  "tika-vin07t:1736_1": "Navame “matthakacchinnanāḷikerampī”ti vuttattā haritūpari chaḍḍanameva paṭikkhittaṃ.",
  "tika-vin07t:1736_2": "Tenāha “anikkhittabījesū”tiādi.",
  "tika-vin07t:1736_3": "Yattha ca chaḍḍetuṃ vaṭṭati,",
  "tika-vin07t:1736_4": "tattha harite vaccādiṃ kātumpi vaṭṭati eva.",
  "tika-vin07t:1736_5": "Sabbesanti bhikkhubhikkhunīnaṃ.",
  "tika-vin07t:1737_0": "836- 7.",
  "tika-vin07t:1737_1": "Dasame tesaṃyevāti yesaṃ niccaṃ passati.",
  "tika-vin07t:1737_2": "Ārāme ṭhatvāti ṭhitanisannaṭṭhāne eva ṭhatvā samantato gīvaṃ parivattetvāpi passati, anāpatti.",
  "tika-vin07t:1737_3": "Ṭhitaṭṭhānato gantvā passituṃ na vaṭṭati.",
  "tika-vin07t:1737_4": "Keci pana “vaṭṭatī”ti vadanti.",
  "tika-vin07t:1737_5": "Taṃ pana “dassanāya gaccheyya,",
  "tika-vin07t:1737_6": "pācittiya”nti sāmaññato gamanassa paṭikkhittattā,",
  "tika-vin07t:1737_7": "anāpattiyampi gamanāya avuttattā ca na gahetabbaṃ.",
  "tika-vin07t:1737_8": "Naccāditā,",
  "tika-vin07t:1737_9": "ananuññātakāraṇā gamanaṃ,",
  "tika-vin07t:1737_10": "dassanādi cāti tīṇi aṅgāni.",
  "tika-vin07t:1738_0": "Niṭṭhito lasuṇavaggo paṭhamo.",
  "tika-vin07t:1739_0": "2. Andhakāravaggo",
  "tika-vin07t:1740_0": "1. Paṭhamādisikkhāpadavaṇṇanā",
  "tika-vin07t:1741_0": "841.",
  "tika-vin07t:1741_1": "Dutiyavaggassa paṭhame dāne vāti dānanimittaṃ.",
  "tika-vin07t:1741_2": "Rattandhakāre purisassa hatthapāse ṭhānādi,",
  "tika-vin07t:1741_3": "rahopekkhā,",
  "tika-vin07t:1741_4": "sahāyābhāvoti tīṇi aṅgāni.",
  "tika-vin07t:1742_0": "842-850. Dutiyādīni uttānāni.",
  "tika-vin07t:1743_0": "854.",
  "tika-vin07t:1743_1": "Pañcame pallaṅkassa anokāseti ūrubaddhāsanassa appahonake.",
  "tika-vin07t:1743_2": "Purebhattaṃ antaraghare pallaṅkappahonakāsane nisajjā,",
  "tika-vin07t:1743_3": "ananuññātakāraṇā anāpucchā vuttaparicchedātikkamoti dve aṅgāni.",
  "tika-vin07t:1744_0": "860-879. Chaṭṭhādīni uttānāni.",
  "tika-vin07t:1745_0": "Niṭṭhito andhakāravaggo dutiyo.",
  "tika-vin07t:1746_0": "3. Naggavaggo",
  "tika-vin07t:1747_0": "1. Paṭhamādisikkhāpadavaṇṇanā",
  "tika-vin07t:1748_0": "883-887. Tatiyavaggassa paṭhamadutiyāni uttānāni.",
  "tika-vin07t:1749_0": "893.",
  "tika-vin07t:1749_1": "Tatiye visibbetvāti vijaṭetvā.",
  "tika-vin07t:1749_2": "Dhuraṃ nikkhittamatteti visibbanadivasato pañca divase atikkāmetvā dhuraṃ nikkhittamatte.",
  "tika-vin07t:1749_3": "Antopañcāhe pana dhuranikkhepepi anāpatti eva “aññatra catūhapañcāhā”ti vuttattā.",
  "tika-vin07t:1749_4": "Upasampannāya cīvaraṃ sibbanatthāya visibbetvā pañcahātikkamo,",
  "tika-vin07t:1749_5": "ananuññātakāraṇā dhuranikkhepoti dve aṅgāni.",
  "tika-vin07t:1750_0": "900. Catutthe pañcannaṃ cīvarānaṃ aparivattanaṃ, ananuññātakāraṇā pañcāhātikkamoti dve aṅgāni.",
  "tika-vin07t:1751_0": "903. Pañcamaṃ uttānameva.",
  "tika-vin07t:1752_0": "909.",
  "tika-vin07t:1752_1": "Chaṭṭhe vikappanupagassa saṅghe pariṇatatā,",
  "tika-vin07t:1752_2": "vinā ānisaṃsadassanena antarāyakaraṇanti dve aṅgāni.",
  "tika-vin07t:1753_0": "911. Sattamaṃ uttānameva.",
  "tika-vin07t:1754_0": "916.",
  "tika-vin07t:1754_1": "Aṭṭhame kumbhathūṇaṃ nāma kumbhasaddo,",
  "tika-vin07t:1754_2": "tena kīḷantīti kumbhathūṇikā.",
  "tika-vin07t:1754_3": "Tenāha “ghaṭakena kīḷanakā”ti.",
  "tika-vin07t:1754_4": "Dīghanikāyaṭṭhakathāyaṃ pana “caturassaambaṇakatāḷa”nti vuttaṃ.",
  "tika-vin07t:1754_5": "Tañhi rukkhasārādimayaṃ antochiddaṃ catūsu passesu cammonaddhaṃ vāditabhaṇḍaṃ,",
  "tika-vin07t:1754_6": "yaṃ “bimbisaka”ntipi vuccati,",
  "tika-vin07t:1754_7": "taṃ vādentāpi kumbhathūṇikā.",
  "tika-vin07t:1754_8": "Tenāha “bimbisakavāditakātipi vadantī”ti.",
  "tika-vin07t:1755_0": "918.",
  "tika-vin07t:1755_1": "Pāḷiyaṃ kappakatanti kappakataṃ nivāsanapārupanūpagaṃ.",
  "tika-vin07t:1755_2": "Samaṇacīvaratā,",
  "tika-vin07t:1755_3": "ananuññātānaṃ dānanti dve aṅgāni.",
  "tika-vin07t:1756_0": "921-931. Navamadasamāni uttānāneva.",
  "tika-vin07t:1757_0": "Niṭṭhito naggavaggo tatiyo.",
  "tika-vin07t:1758_0": "4. Tuvaṭṭavaggo",
  "tika-vin07t:1759_0": "10. Dasamasikkhāpadavaṇṇanā",
  "tika-vin07t:1760_0": "976.",
  "tika-vin07t:1760_1": "Tuvaṭṭavaggassa dasame cārikāya apakkamanaṃ paṇṇattivajjameva.",
  "tika-vin07t:1760_2": "Paṇṇattivijānanacittena sacittakataṃ sandhāya panettha “lokavajja”nti daṭṭhabbaṃ.",
  "tika-vin07t:1760_3": "Sesaṃ sabbattha uttānameva.",
  "tika-vin07t:1761_0": "Niṭṭhito tuvaṭṭavaggo catuttho.",
  "tika-vin07t:1762_0": "5. Cittāgāravaggo",
  "tika-vin07t:1763_0": "1. Paṭhamādisikkhāpadavaṇṇanā",
  "tika-vin07t:1764_0": "978. Cittāgāravaggassa paṭhame pāṭekkā āpattiyoti gīvāya parivattanappayogagaṇanāya.",
  "tika-vin07t:1765_0": "1015.",
  "tika-vin07t:1765_1": "Navame hatthiādīsu sippa-",
  "tika-vin07t:1765_2": "saddo paccekaṃ yojetabbo,",
  "tika-vin07t:1765_3": "tathā āthabbaṇādīsu manta- saddo.",
  "tika-vin07t:1765_4": "Tattha āthabbaṇamanto nāma āthabbaṇavedavihito parūpaghātakaro manto.",
  "tika-vin07t:1765_5": "Khīlanamanto nāma verimāraṇatthāya sāradārumayaṃ khīlaṃ mantetvā pathaviyaṃ ākoṭanamanto.",
  "tika-vin07t:1765_6": "Agadappayogo visappayojanaṃ.",
  "tika-vin07t:1765_7": "Nāgamaṇḍalanti sappānaṃ pavesanivāraṇatthaṃ maṇḍalabandhamanto.",
  "tika-vin07t:1765_8": "Sesaṃ sabbattha uttānameva.",
  "tika-vin07t:1766_0": "Niṭṭhito cittāgāravaggo pañcamo.",
  "tika-vin07t:1767_0": "1025-1116. Ārāmavagge, gabbhinivagge ca sabbaṃ uttānameva.",
  "tika-vin07t:1768_0": "8. Kumāribhūtavaggo",
  "tika-vin07t:1769_0": "1. Paṭhamādisikkhāpadavaṇṇanā",
  "tika-vin07t:1770_0": "1119.",
  "tika-vin07t:1770_1": "Aṭṭhamavaggassa paṭhame sabbapaṭhamā dve mahāsikkhamānāti gabbhinivagge sabbapaṭhamaṃ vuttā dve.",
  "tika-vin07t:1770_2": "Sikkhamānā icceva vattabbāti sammutikammādīsu aññathā vutte kammaṃ kuppatīti adhippāyo.",
  "tika-vin07t:1771_0": "1167.",
  "tika-vin07t:1771_1": "Ekādasame pārivāsiyena chandadānenāti parivutthena navikappavutthena vigatena chandadānenāti attho,",
  "tika-vin07t:1771_2": "chandavissajjanamattena vā.",
  "tika-vin07t:1772_0": "1168.",
  "tika-vin07t:1772_1": "“Vuṭṭhitāyā”ti etena “idāni kammaṃ na karissāmā”ti dhuraṃ nikkhipitvā kāyena avuṭṭhahitvā nisinnāyapi parisāya kammaṃ kātuṃ na vaṭṭatīti dasseti.",
  "tika-vin07t:1772_2": "Tenāha “chandaṃ avissajjetvā avuṭṭhitāyā”ti.",
  "tika-vin07t:1772_3": "Pāḷiyaṃ pana “anāpatti avuṭṭhitāya parisāyā”ti sāmaññato vuttattā,",
  "tika-vin07t:1772_4": "uposathakkhandhake ca “na,",
  "tika-vin07t:1772_5": "bhikkhave,",
  "tika-vin07t:1772_6": "pārivāsikapārisuddhidānena uposatho kātabbo aññatra avuṭṭhitāya parisāyā”ti vuttattā,",
  "tika-vin07t:1772_7": "tadaṭṭhakathāyampi “pārivāsiyapārisuddhidānaṃ nāma parisāya vuṭṭhitakālato paṭṭhāya na vaṭṭati,",
  "tika-vin07t:1772_8": "avuṭṭhitāya pana vaṭṭatī”ti vuttattā ca “kammaṃ na karissāmī”ti dhuraṃ nikkhipitvā nisinnāyapi kammaṃ kātuṃ vaṭṭatīti gahetabbaṃ.",
  "tika-vin07t:1772_9": "Sesaṃ uttānameva.",
  "tika-vin07t:1773_0": "Niṭṭhito kumāribhūtavaggo aṭṭhamo.",
  "tika-vin07t:1774_0": "1181. Chattavaggo uttāno eva.",
  "tika-vin07t:1775_0": "Khuddakavaṇṇanānayo niṭṭhito.",
  "tika-vin07t:1776_0": "5. Pāṭidesanīyakaṇḍaṃ",
  "tika-vin07t:1777_0": "Pāṭidesanīyasikkhāpadavaṇṇanā",
  "tika-vin07t:1778_0": "1228. Pāṭidesanīyādīsu pāḷivinimuttakesūti pāḷiyaṃ anāgatesu sappiādīsu.",
  "tika-vin07t:1779_0": "Sattādhikaraṇavhayāti sattādhikaraṇasamathanāmakā.",
  "tika-vin07t:1779_1": "Taṃ atthavinicchayaṃ tādisaṃyeva yasmā vidū vadantīti attho.",
  "tika-vin07t:1779_2": "Yathā niṭṭhitāti sambandho.",
  "tika-vin07t:1779_3": "Sabbāsavapahanti sabbāsavavighātakaṃ arahattamaggaṃ.",
  "tika-vin07t:1779_4": "Passantu nibbutinti maggañāṇena nibbānaṃ sacchikarontu,",
  "tika-vin07t:1779_5": "pappontūti vā pāṭho.",
  "tika-vin07t:1779_6": "Tattha nibbutinti khandhaparinibbānaṃ gahetabbaṃ.",
  "tika-vin07t:1780_0": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:1781_0": "Bhikkhunīvibhaṅgavaṇṇanānayo niṭṭhito.",
  "tika-vin07t:1782_0": "Ubhatovibhaṅgaṭṭhakathāvaṇṇanā niṭṭhitā.",
  "tika-vin07t:1783_0": "Namo tassa bhagavato arahato sammāsambuddhassa",
  "tika-vin07t:1784_0": "Mahāvaggavaṇṇanā",
  "tika-vin07t:1785_0": "1. Mahākhandhako",
  "tika-vin07t:1786_0": "Bodhikathāvaṇṇanā",
  "tika-vin07t:1787_0": "Mahāvagge ubhinnaṃ pātimokkhānanti ubhinnaṃ pātimokkhavibhaṅgānaṃ.",
  "tika-vin07t:1787_1": "Yaṃ khandhakaṃ saṅgāyiṃsūti sambandho.",
  "tika-vin07t:1787_2": "Khandhānaṃ samūho,",
  "tika-vin07t:1787_3": "khandhānaṃ vā pakāsanato khandhako.",
  "tika-vin07t:1787_4": "Khandhāti cettha pabbajjādicārittavārittasikkhāpadapaññattisamūho adhippeto.",
  "tika-vin07t:1787_5": "Padabhājanīye yesaṃ padānaṃ atthā yehi aṭṭhakathānayehi pakāsitāti yojanā.",
  "tika-vin07t:1787_6": "Atha vā ye atthāti yojetabbaṃ. Hi-",
  "tika-vin07t:1787_7": "saddo cettha padapūraṇe daṭṭhabbo.",
  "tika-vin07t:1788_0": "1.",
  "tika-vin07t:1788_1": "Visesakāraṇanti “yena samayena āyasmato sāriputtattherassa sikkhāpadapaññattiyācanahetubhūto parivitakko udapādi,",
  "tika-vin07t:1788_2": "tena samayenā”tiādinā vuttakāraṇaṃ viya visesakāraṇaṃ bhummavacananivattanakakāraṇanti attho.",
  "tika-vin07t:1788_3": "Etassāti abhisambodhito paṭṭhāya satthu cariyāvibhāvanassa vinayapaññattiyaṃ kiṃ payojanaṃ?",
  "tika-vin07t:1788_4": "Yadi visesakāraṇaṃ natthīti adhippāyo.",
  "tika-vin07t:1788_5": "Nidānadassanaṃ payojananti yojanā.",
  "tika-vin07t:1788_6": "Nidānanticettha sikkhāpadapaññattihetubhūtaṃ vatthupuggalādikāraṇaṃ adhippetaṃ,",
  "tika-vin07t:1788_7": "na paññattiṭṭhānameva.",
  "tika-vin07t:1788_8": "Tenāha “yā hī”tiādi.",
  "tika-vin07t:1789_0": "Uruvelāyanti ettha uru-",
  "tika-vin07t:1789_1": "saddo mahantavācī. Velā-",
  "tika-vin07t:1789_2": "saddo tīrapariyāyo.",
  "tika-vin07t:1789_3": "Unnatattādinā velā viya velā.",
  "tika-vin07t:1789_4": "Uru mahantī velā uruvelā, tassaṃ.",
  "tika-vin07t:1789_5": "Tenāha “mahāvelāya”ntiādi.",
  "tika-vin07t:1789_6": "Mariyādāti sīlādiguṇasīmā.",
  "tika-vin07t:1789_7": "Pattapuṭenāti tālādīnaṃ paṇṇapuṭena.",
  "tika-vin07t:1790_0": "“Paṭhamābhisambuddho”ti anunāsikalopenāyaṃ niddesoti āha “paṭhamaṃ abhisambuddho”ti.",
  "tika-vin07t:1790_1": "Paṭhamanti ca bhāvanapuṃsakaniddeso.",
  "tika-vin07t:1790_2": "Tasmā abhisambuddho hutvā sabbapaṭhamaṃ bodhirukkhamūle viharatīti yojanā daṭṭhabbā.",
  "tika-vin07t:1791_0": "Pāḷiyaṃ atha khoti ettha athāti etasmiṃ samayeti attho anekatthattā nipātānaṃ.",
  "tika-vin07t:1791_1": "Sattāhanti accantasaṃyoge etaṃ upayogavacanaṃ.",
  "tika-vin07t:1791_2": "Atha khoti adhikārantaradassane nipāto.",
  "tika-vin07t:1791_3": "Tena vimuttisukhapaṭisaṃvedanaṃ pahāya paṭiccasamuppādamanasikāre adhikatabhāvaṃ dasseti.",
  "tika-vin07t:1791_4": "Paṭiccāti paṭimukhaṃ gantvā,",
  "tika-vin07t:1791_5": "aññamaññaṃ apekkhitvāti attho.",
  "tika-vin07t:1791_6": "Etena kāraṇabahutā dassitā.",
  "tika-vin07t:1791_7": "Sahiteti kāriyabahutā.",
  "tika-vin07t:1791_8": "Anulomanti bhāvanapuṃsakaniddeso.",
  "tika-vin07t:1791_9": "Svevāti so eva paccayākāro.",
  "tika-vin07t:1791_10": "Purimanayena vā vuttoti “avijjāpaccayā saṅkhārā”tiādinā nayena vutto paccayākāro.",
  "tika-vin07t:1791_11": "Pavattiyāti saṃsārappavattiyā.",
  "tika-vin07t:1792_0": "Pāḷiyaṃ “avijjāpaccayā”tiādīsu dukkhādīsu aññāṇaṃ avijjā.",
  "tika-vin07t:1792_1": "Lokiyakusalākusalacetanā saṅkhārā.",
  "tika-vin07t:1792_2": "Lokiyavipākameva viññāṇaṃ.",
  "tika-vin07t:1792_3": "Lokiyavedanādikkhandhattayaṃ nāmaṃ,",
  "tika-vin07t:1792_4": "bhūtupādāyabhedaṃ rūpaṃ.",
  "tika-vin07t:1792_5": "Pasādaviññāṇabhedaṃ saḷāyatanaṃ.",
  "tika-vin07t:1792_6": "Vipākabhūto sabbo phasso,",
  "tika-vin07t:1792_7": "vedanā ca.",
  "tika-vin07t:1792_8": "Rāgo taṇhā.",
  "tika-vin07t:1792_9": "Balavarāgo,",
  "tika-vin07t:1792_10": "tividhā ca diṭṭhi upādānaṃ.",
  "tika-vin07t:1792_11": "Bhavo pana duvidho kammabhavo,",
  "tika-vin07t:1792_12": "upapattibhavo ca.",
  "tika-vin07t:1792_13": "Tattha kammabhavo sāsavakusalākusalacetanāva,",
  "tika-vin07t:1792_14": "upapattibhavo upādinnakakkhandhā.",
  "tika-vin07t:1792_15": "Tesaṃ upapatti jāti.",
  "tika-vin07t:1792_16": "Pāko jarā.",
  "tika-vin07t:1792_17": "Bhedo maraṇaṃ.",
  "tika-vin07t:1792_18": "Te eva nissāya socanaṃ soko.",
  "tika-vin07t:1792_19": "Kandanaṃ paridevo.",
  "tika-vin07t:1792_20": "Dukkhaṃ kāyikaṃ.",
  "tika-vin07t:1792_21": "Domanassaṃ cetasikaṃ.",
  "tika-vin07t:1792_22": "Ativiya soko upāyāso.",
  "tika-vin07t:1793_0": "Paccekañca sambhavati-",
  "tika-vin07t:1793_1": "saddo yojetabbo.",
  "tika-vin07t:1793_2": "Tenāha “iminā nayenā”tiādi.",
  "tika-vin07t:1793_3": "“Dukkharāsissā”ti iminā na sattassa.",
  "tika-vin07t:1793_4": "Nāpi subhasukhādīnanti dasseti.",
  "tika-vin07t:1794_0": "Haveti byattanti imasmiṃ atthe nipāto.",
  "tika-vin07t:1794_1": "“Anulomapaccayākārapaṭivedhasādhakā bodhipakkhiyadhammā”ti idaṃ paṭhamavāre kiñcāpi “avijjāyatveva asesavirāganirodhā”tiādinā",
  "tika-vin07t:1794_2": "paṭilomapaccayākāropi āgato,",
  "tika-vin07t:1794_3": "tathāpi “yato pajānāti sahetudhamma”nti anulomapaccayākārapaṭivedhasseva kāraṇattena vuttanti.",
  "tika-vin07t:1794_4": "Yathā cettha,",
  "tika-vin07t:1794_5": "evaṃ dutiyavārepi “yato khayaṃ paccayānaṃ avedī”ti gāthāya vuttattā “paccayānaṃ khayasaṅkhāta”ntiādi vuttanti veditabbaṃ.",
  "tika-vin07t:1794_6": "No kallo pañhoti ayutto na byākātabbo,",
  "tika-vin07t:1794_7": "avijjamānaṃ attānaṃ siddhaṃ katvā “ko phusatī”ti tassa kiriyāya puṭṭhattā “ko vañjhāputto phusatī”tiādi viyāti adhippāyo.",
  "tika-vin07t:1794_8": "Soḷasa kaṅkhāti “ahosiṃ nu kho ahamatītamaddhānaṃ,",
  "tika-vin07t:1794_9": "nanu kho ahosiṃ,",
  "tika-vin07t:1794_10": "kiṃ nu kho ahosiṃ,",
  "tika-vin07t:1794_11": "kathaṃ nu kho ahosiṃ,",
  "tika-vin07t:1794_12": "kiṃ hutvā kiṃ ahosiṃ nu kho ahamatītamaddhānaṃ,",
  "tika-vin07t:1794_13": "bhavissāmi nu kho ahaṃ anāgatamaddhānaṃ,",
  "tika-vin07t:1794_14": "nanu kho bhavissāmi,",
  "tika-vin07t:1794_15": "kiṃ nu kho bhavissāmi,",
  "tika-vin07t:1794_16": "kathaṃ nu kho bhavissāmi,",
  "tika-vin07t:1794_17": "kiṃ hutvā kiṃ bhavissāmi nu kho ahaṃ anāgatamaddhānaṃ,",
  "tika-vin07t:1794_18": "ahaṃ nu khosmi,",
  "tika-vin07t:1794_19": "no nu khosmi,",
  "tika-vin07t:1794_20": "kiṃ nu khosmi,",
  "tika-vin07t:1794_21": "kathaṃ nu khosmi,",
  "tika-vin07t:1794_22": "ayaṃ nu kho satto kuto āgato,",
  "tika-vin07t:1794_23": "so kuhiṃ gāmī bhavissatī”ti evaṃ āgatā atīte pañca,",
  "tika-vin07t:1794_24": "anāgate pañca,",
  "tika-vin07t:1794_25": "paccuppanne chāti soḷasavidhā kaṅkhā.",
  "tika-vin07t:1795_0": "Tattha kiṃ nu khoti manussadevādīsu,",
  "tika-vin07t:1795_1": "khattiyādīsu vā aññataraṃ nissāya kaṅkhati.",
  "tika-vin07t:1795_2": "Kathaṃ nu khoti pana saṇṭhānākārādīsu issarādijanakaṃ,",
  "tika-vin07t:1795_3": "kāraṇaṃ vā nissāya.",
  "tika-vin07t:1795_4": "Kiṃ hutvā kiṃ ahosinti ca manussādīsu paṭhamaṃ kiṃ hutvā pacchā kiṃ ahosinti kaṅkhati.",
  "tika-vin07t:1795_5": "Ahaṃ nu khosmītiādi idāni attano vijjamānāvijjamānataṃ,",
  "tika-vin07t:1795_6": "sarūpapakārādikañca kaṅkhati.",
  "tika-vin07t:1795_7": "Vapayantīti viapayanti byapagacchanti.",
  "tika-vin07t:1795_8": "Tenāha “apagacchanti nirujjhantī”ti.",
  "tika-vin07t:1796_0": "3.",
  "tika-vin07t:1796_1": "Tassa vasenāti tassa paccayākārapajānanassa,",
  "tika-vin07t:1796_2": "paccayakkhayādhigamassa ca vasena.",
  "tika-vin07t:1796_3": "Ekekameva koṭṭhāsanti anulomapaṭilomato ekekameva koṭṭhāsaṃ.",
  "tika-vin07t:1796_4": "Pāṭipadarattiyā evaṃ manasākāsīti rattiyā tīsupi yāmesu evaṃ idha khandhakapāḷiyā āgatanayena anulomapaṭilomaṃyeva manasākāsi.",
  "tika-vin07t:1797_0": "Ajapālakathāvaṇṇanā",
  "tika-vin07t:1798_0": "4.",
  "tika-vin07t:1798_1": "Tassa sattāhassa accayenāti pallaṅkasattāhassa apagamanena.",
  "tika-vin07t:1798_2": "Tamhā samādhimhāti arahattaphalasamāpattisamādhimhā.",
  "tika-vin07t:1798_3": "Antarantarā eva hi paccayākāramanasikāro.",
  "tika-vin07t:1798_4": "Avasesakālaṃ pana sabbaṃ bhagavā phalasamāpattiyāpi vītināmesi.",
  "tika-vin07t:1798_5": "Taṃ sandhāya “tamhā samādhimhā”ti vuttaṃ.",
  "tika-vin07t:1798_6": "Ratanacaṅkameti bhagavato ciraṃ ṭhitassa caṅkamanādhippāyaṃ ñatvā devatāhi māpite ratanacaṅkame.",
  "tika-vin07t:1798_7": "Ratanagharanti bhagavato nisīdanādhippāyaṃ ñatvā devatāhi māpitaṃ ratanamayaṃ gehaṃ.",
  "tika-vin07t:1799_0": "Tatrāpīti na kevalaṃ ratanaghareyeva.",
  "tika-vin07t:1799_1": "Tatrāpi ajapālanigrodhamūlepi abhidhammaṃ vicinanto eva antarantarā vimuttisukhaṃ paṭisaṃvedentoti attho.",
  "tika-vin07t:1799_2": "Tatthāpi hi anantanayasamantapaṭṭhānaṃ sammasato sammāsambuddhassa pītisamuṭṭhitā chabbaṇṇā buddharasmiyo ratanaghare viya nicchariṃsu eva.",
  "tika-vin07t:1799_3": "“Huṃhu”nti karontoti “sabbe hīnajātikā maṃ mā upagacchantū”ti mānavasena,",
  "tika-vin07t:1799_4": "samīpaṃ upagatesu kodhavasena ca “apethā”ti adhippāyanicchāritaṃ huṃhuṃkāraṃ karonto.",
  "tika-vin07t:1800_0": "Brahmaññanti brāhmaṇattaṃ.",
  "tika-vin07t:1800_1": "Antanti nibbānaṃ.",
  "tika-vin07t:1800_2": "Devānaṃ vā antanti maggañāṇānaṃ vā antabhūtaṃ arahattaphalaṃ.",
  "tika-vin07t:1801_0": "Mucalindakathāvaṇṇanā",
  "tika-vin07t:1802_0": "5.",
  "tika-vin07t:1802_1": "Mucalindamūleti ettha ca mucalindo vuccati nīparukkho,",
  "tika-vin07t:1802_2": "yo “niculo”tipi vuccati.",
  "tika-vin07t:1802_3": "Uppannameghoti sakalacakkavāḷagabbhaṃ pūretvā uppanno mahāmegho.",
  "tika-vin07t:1802_4": "Vaddalikāti vuṭṭhiyā eva itthiliṅgavasena nāmaṃ.",
  "tika-vin07t:1802_5": "Yā ca sattāhaṃ pavattattā sattāhavaddalikāti vuttāti āha “sattāhaṃ avicchinnavuṭṭhikā ahosī”ti.",
  "tika-vin07t:1802_6": "Sītavātena dūsitaṃ dinametissā vaddalikāyāti sītavātaduddinīti āha “udakaphusitasammissenā”tiādi.",
  "tika-vin07t:1802_7": "Ubbiddhatā nāma dūrabhāvena upaṭṭhānanti āha “meghavigamena dūrībhūta”nti.",
  "tika-vin07t:1802_8": "Indanīlamaṇi viya dibbati jotetīti devo, ākāso.",
  "tika-vin07t:1803_0": "Etamatthaṃ viditvāti vivekassa sukhabhāvaṃ viditvā.",
  "tika-vin07t:1803_1": "Sabbaso asantuṭṭhisamucchedakattā maggañāṇānaṃ “catumaggañāṇasantosenā”ti vuttaṃ.",
  "tika-vin07t:1803_2": "Akuppanabhāvoti akujjhanasabhāvo.",
  "tika-vin07t:1804_0": "Rājāyatanakathāvaṇṇanā",
  "tika-vin07t:1805_0": "6.",
  "tika-vin07t:1805_1": "Paccaggheti abhinave.",
  "tika-vin07t:1805_2": "Ayameva attho pasattho,",
  "tika-vin07t:1805_3": "na purimo.",
  "tika-vin07t:1805_4": "Na hi buddhā mahagghaṃ pattaṃ paribhuñjanti.",
  "tika-vin07t:1806_0": "Brahmayācanakathāvaṇṇanā",
  "tika-vin07t:1807_0": "7.",
  "tika-vin07t:1807_1": "Ālīyanti sevīyantīti ālayā.",
  "tika-vin07t:1807_2": "Pañca kāmaguṇāti āha “sattā…pe…",
  "tika-vin07t:1807_3": "vuccantī”ti.",
  "tika-vin07t:1807_4": "Suṭṭhu muditāti ativiya pamuditā.",
  "tika-vin07t:1807_5": "Ṭhānaṃ sandhāyāti ṭhāna-",
  "tika-vin07t:1807_6": "saddaṃ apekkhitvā.",
  "tika-vin07t:1807_7": "Imesanti saṅkhārādīnaṃ phalānaṃ.",
  "tika-vin07t:1807_8": "Pāḷiyaṃ sabbasaṅkhārasamathotiādīni nibbānavevacanāni.",
  "tika-vin07t:1807_9": "Apissūti sampiṇḍanatthe nipāto.",
  "tika-vin07t:1807_10": "Na kevalaṃ etadahosi,",
  "tika-vin07t:1807_11": "imāpi gāthā paṭibhaṃsūti attho.",
  "tika-vin07t:1808_0": "Kicchena me adhigatanti pāramipūraṇaṃ sandhāya vuttaṃ,",
  "tika-vin07t:1808_1": "na dukkhāpaṭipadaṃ.",
  "tika-vin07t:1808_2": "Buddhānañhi cattāro maggā sukhāpaṭipadāva honti. Ha-",
  "tika-vin07t:1808_3": "iti byattaṃ,",
  "tika-vin07t:1808_4": "ekaṃsanti dvīsu atthesu nipāto, byattaṃ,",
  "tika-vin07t:1808_5": "ekaṃsena vā alanti viyojenti.",
  "tika-vin07t:1808_6": "Halanti vā eko nipāto.",
  "tika-vin07t:1809_0": "8.",
  "tika-vin07t:1809_1": "Pāḷiyaṃ sahampatissāti so kira kassapassa bhagavato sāsane sahako nāma thero paṭhamajjhānabhūmiyaṃ brahmapati hutvā nibbatto,",
  "tika-vin07t:1809_2": "tena naṃ “sahampatī”ti sañjāniṃsu.",
  "tika-vin07t:1809_3": "Assavanatāti assavanatāya,",
  "tika-vin07t:1809_4": "assavanenāti attho.",
  "tika-vin07t:1809_5": "Savanameva hi savanatā yathā devatāti.",
  "tika-vin07t:1810_0": "Dhammo asuddhoti micchādiṭṭhidhammo.",
  "tika-vin07t:1810_1": "Samalehīti pūraṇakassapādīhi chahi satthārehi.",
  "tika-vin07t:1810_2": "Apāpurāti desanāhatthena vivara.",
  "tika-vin07t:1810_3": "Dvāranti ariyamaggaṃ sandhāya vadati.",
  "tika-vin07t:1811_0": "Seleti ghanasilāmaye.",
  "tika-vin07t:1811_1": "Tathūpamanti ettha tathā-",
  "tika-vin07t:1811_2": "saddo taṃ-",
  "tika-vin07t:1811_3": "saddatthe daṭṭhabbo.",
  "tika-vin07t:1811_4": "Tena so selapabbato upamā yassa.",
  "tika-vin07t:1811_5": "Taṃ tathūpamanti attho.",
  "tika-vin07t:1811_6": "Tena vā pabbatādinā pakārena upamā assātipi attho.",
  "tika-vin07t:1811_7": "Dhammamayanti lokuttaradhammabhūtaṃ.",
  "tika-vin07t:1811_8": "Uṭṭhāhīti dhammadesanatthāya cārikacaraṇatthaṃ imamhā āsanā kāyena,",
  "tika-vin07t:1811_9": "appossukkabhāvato vā cittena uṭṭhehi,",
  "tika-vin07t:1811_10": "ayameva vā pāṭho.",
  "tika-vin07t:1811_11": "Teneva “vicara,",
  "tika-vin07t:1811_12": "desassū”ti duvidhepi kāyacittapayoge niyojesi.",
  "tika-vin07t:1811_13": "Vīrātiādi cattāri thutivasena sambodhanāni.",
  "tika-vin07t:1812_0": "9.",
  "tika-vin07t:1812_1": "Buddhacakkhunāti indriyaparopariyattañāṇena,",
  "tika-vin07t:1812_2": "āsayānusayañāṇena ca.",
  "tika-vin07t:1812_3": "Imesañhi dvinnaṃ “buddhacakkhū”ti nāmaṃ.",
  "tika-vin07t:1812_4": "Svākārāti saddhindriyādayova ākārā sundarā yesaṃ,",
  "tika-vin07t:1812_5": "te svākārā,",
  "tika-vin07t:1812_6": "suviññāpayā,",
  "tika-vin07t:1812_7": "paralokañca vajjañca bhayato dassanasīlā cāti daṭṭhabbaṃ.",
  "tika-vin07t:1812_8": "Uppalāni ettha santīti uppalinīti gacchalatāpi pokkharaṇīpi vuccati.",
  "tika-vin07t:1812_9": "Idha pana pokkharaṇī.",
  "tika-vin07t:1812_10": "Evamitaresupi.",
  "tika-vin07t:1812_11": "Udakānuggatānīti udakato anuggatāni.",
  "tika-vin07t:1812_12": "Anto nimuggāneva hutvā pusanti vaḍḍhanti,",
  "tika-vin07t:1812_13": "tāni antonimuggaposīni.",
  "tika-vin07t:1812_14": "Accuggammāti udakaṃ atikkamanavasena uggantvā.",
  "tika-vin07t:1813_0": "Apārutāti vivaṭā.",
  "tika-vin07t:1813_1": "Tesanti saupanissayānaṃ sattānaṃ.",
  "tika-vin07t:1813_2": "Dvārāti ariyamaggadvārāni.",
  "tika-vin07t:1813_3": "Idañca attano sayambhuñāṇena saupanissayānaṃ tesaṃ magguppattidiṭṭhataṃ sandhāya vadati.",
  "tika-vin07t:1813_4": "Vihiṃsasaññītiādīsu evamattho daṭṭhabbo –",
  "tika-vin07t:1813_5": "“ahañhi attano paguṇaṃ suppavattitampi imaṃ paṇītaṃ dhammaṃ ajānantesu manujesu desanāya vihiṃsā kāyavācākilamatho",
  "tika-vin07t:1813_6": "hotī”ti evaṃ vihiṃsasaññī hutvā na bhāsiṃ bhāsituṃ na icchiṃ.",
  "tika-vin07t:1813_7": "Idāni pana hetusampannā attano saddhābhājanaṃ vivarantu,",
  "tika-vin07t:1813_8": "pūressāmi nesaṃ saṅkappanti.",
  "tika-vin07t:1814_0": "Pañcavaggiyakathāvaṇṇanā",
  "tika-vin07t:1815_0": "10.",
  "tika-vin07t:1815_1": "Āḷāroti nāmaṃ.",
  "tika-vin07t:1815_2": "Kālāmoti gottaṃ.",
  "tika-vin07t:1815_3": "Bhagavatopi kho ñāṇaṃ udapādīti kiṃ idāneva udapādi,",
  "tika-vin07t:1815_4": "nanu bodhimūle tekālikā,",
  "tika-vin07t:1815_5": "kālavinimuttā ca sabbe dhammā sabbākārato diṭṭhāti?",
  "tika-vin07t:1815_6": "Saccaṃ diṭṭhā,",
  "tika-vin07t:1815_7": "tathāpi nāmādivasena avikappitā ekacittakkhaṇikattā sabbaññutaññāṇassa.",
  "tika-vin07t:1815_8": "Na hi ekena cittena sabbadhammānaṃ nāmajātiādikaṃ paccekaṃ anantaṃ vibhāgaṃ vikappetuṃ sakkā vikappānaṃ viruddhānaṃ sahānuppattito,",
  "tika-vin07t:1815_9": "sabbavikappārahadhammadassanameva panānena sakkā kātuṃ.",
  "tika-vin07t:1815_10": "Yathā diṭṭhesu pana yathicchitākāraṃ ārabbha vikappo uppajjati cakkhuviññāṇena diṭṭhe cittapaṭe viya.",
  "tika-vin07t:1815_11": "Idhāpi āḷāraṃ nissāya āvajjanānantarameva sabbākārañāṇaṃ udapādi.",
  "tika-vin07t:1815_12": "Na kevalañca taṃ,",
  "tika-vin07t:1815_13": "atha kho pañcavaggiyā eva paṭhamaṃ dhammaṃ jānissanti,",
  "tika-vin07t:1815_14": "tappamukhā ca devatā,",
  "tika-vin07t:1815_15": "āḷāro kālaṃ katvā ākiñcaññāyatane,",
  "tika-vin07t:1815_16": "udako ca nevasaññānāsaññāyatane nibbattoti evamādikaṃ sabbampi nissāya ñāṇaṃ uppajjati eva.",
  "tika-vin07t:1815_17": "Taṃ pana khaṇasampattiyā dullabhabhāvaṃ dassetuṃ kamena oloketvā devatāya vutte ñāṇaṃ viya katvā vuttaṃ.",
  "tika-vin07t:1815_18": "Saddagatiyā hi bandhattā ekena ñāṇena ñātampi vuccamānaṃ kamena ñātaṃ viya paṭibhāti,",
  "tika-vin07t:1815_19": "devatāpi ca bhagavatā ñātamevatthaṃ ārocesi.",
  "tika-vin07t:1815_20": "Teneva “bhagavatopi kho ñāṇaṃ udapādī”ti vuttanti daṭṭhabbaṃ.",
  "tika-vin07t:1815_21": "Evamaññatthāpi īdisesu “lokaṃ volokento asukaṃ addasa,",
  "tika-vin07t:1815_22": "tattha mayi gate kiṃ bhavissatī”ti evamādinā satthu hitesitāsandassanavasappavattesu.",
  "tika-vin07t:1815_23": "Sabbattha vacanagatiyaṃ kamavuttite paññāyamānepi ekeneva ñāṇena sakalāvabodho veditabbo.",
  "tika-vin07t:1815_24": "Bahukārā kho me pañcavaggiyāti upakārassāpi vijjamānataṃ sandhāya vuttaṃ,",
  "tika-vin07t:1815_25": "na pana dhammadesanāya kāraṇattena anupakārānampi desanato.",
  "tika-vin07t:1816_0": "11. Antarā ca gayaṃ antarā ca bodhinti gayāya, bodhissa ca antare tigāvute ṭhāne.",
  "tika-vin07t:1817_0": "Sabbābhibhūti sabbaṃ tebhūmakadhammaṃ abhibhavitvā ṭhito.",
  "tika-vin07t:1817_1": "Anūpalittoti kilesalepena alitto.",
  "tika-vin07t:1817_2": "Tato eva sabbañjaho.",
  "tika-vin07t:1817_3": "Taṇhakkhaye vimuttoti taṇhakkhaye nibbāne ārammaṇakaraṇavasaena vimutto.",
  "tika-vin07t:1817_4": "Evaṃ sayaṃ sabbadhamme attanāva jānitvā.",
  "tika-vin07t:1817_5": "Kamuddiseyyanti kaṃ aññaṃ “ayaṃ me ācariyo”ti uddiseyyaṃ.",
  "tika-vin07t:1818_0": "Kāsinaṃ puranti bārāṇasiṃ.",
  "tika-vin07t:1818_1": "Āhañchanti āhanissāmi.",
  "tika-vin07t:1818_2": "Amatādhigamāya ugghosanato amatadundubhinti satthu dhammadesanā vuttā,",
  "tika-vin07t:1818_3": "“amatabheriṃ paharissāmī”ti gacchāmīti attho.",
  "tika-vin07t:1819_0": "Arahasi anantajinoti anantajinopi bhavituṃ yuttoti attho.",
  "tika-vin07t:1819_1": "Anantañāṇatāya ananto jino ca,",
  "tika-vin07t:1819_2": "anantena vā ñāṇena,",
  "tika-vin07t:1819_3": "anantaṃ vā dosaṃ jitavā,",
  "tika-vin07t:1819_4": "uppādavayantarahitatāya vā anantaṃ nibbānaṃ ajini kilesārayo madditvā gaṇhītipi anantajino.",
  "tika-vin07t:1820_0": "Hupeyyāpīti evampi bhaveyya,",
  "tika-vin07t:1820_1": "evaṃvidhe rūpakāyaratane īdisena ñāṇena bhavitabbanti adhippāyo.",
  "tika-vin07t:1820_2": "Evaṃ nāma kathanañhissa upanissayasampannassa aparakāle dukkhappattassa bhagavantaṃ upagamma pabbajitvā maggaphalapaṭivedhāya paccayo jāto.",
  "tika-vin07t:1820_3": "Tathāhesa bhagavā tena samāgamatthaṃ padasāva maggaṃ paṭipajji.",
  "tika-vin07t:1821_0": "12.",
  "tika-vin07t:1821_1": "Bāhullikoti paccayabāhulliko.",
  "tika-vin07t:1821_2": "Padhānavibbhantoti padhānato dukkaracaraṇato parihīno.",
  "tika-vin07t:1821_3": "Natthi ettha agāriyaṃ,",
  "tika-vin07t:1821_4": "agārassa hitaṃ kasigorakkhādikammanti anagāriyā, pabbajjā,",
  "tika-vin07t:1821_5": "taṃ anagāriyaṃ.",
  "tika-vin07t:1821_6": "Pabbajantīti upagacchanti.",
  "tika-vin07t:1821_7": "Tadanuttaranti taṃ anuttaraṃ.",
  "tika-vin07t:1821_8": "Brahmacariyapariyosānanti maggabrahmacariyassa pariyosānaṃ,",
  "tika-vin07t:1821_9": "arahattaphalanti attho.",
  "tika-vin07t:1821_10": "Tassa hi atthāya kulaputtā pabbajanti.",
  "tika-vin07t:1821_11": "Diṭṭheva dhammeti imasmiṃ paccakkhe attabhāve.",
  "tika-vin07t:1821_12": "Sayanti aparappaccayā.",
  "tika-vin07t:1821_13": "Abhiññā sacchikatvāti attanova ñāṇena paccakkhaṃ katvā.",
  "tika-vin07t:1821_14": "Upasampajjāti pāpuṇitvā.",
  "tika-vin07t:1822_0": "Iriyāyāti dukkarairiyāya.",
  "tika-vin07t:1822_1": "Uttarimanussadhammātiādīsu manussadhammato lokiyañāṇato upari ariyaṃ kātuṃ alaṃ samattho alamariyo.",
  "tika-vin07t:1822_2": "Ñāṇadassanavisesoti sabbaññutaññāṇassa pubbabhāgaṃ adhippetaṃ. Noti nu.",
  "tika-vin07t:1822_3": "Bhāsitametanti evarūpametaṃ vākyabhedanti attho.",
  "tika-vin07t:1822_4": "Te ca “yadi esa padhānakāle ‘ahaṃ arahā’ti vadeyya,",
  "tika-vin07t:1822_5": "mayañca saddahāma,",
  "tika-vin07t:1822_6": "na cānena tadā vuttaṃ.",
  "tika-vin07t:1822_7": "Idāni pana vijjamānameva guṇaṃ vadatī”ti ekapadena satiṃ labhitvā “buddho jāto”ti uppannagāravā āvusovādaṃ pahāya “no hetaṃ,",
  "tika-vin07t:1822_8": "bhante”ti āhaṃsu.",
  "tika-vin07t:1822_9": "Aññā cittanti aññāya arahattappattiyā cittaṃ.",
  "tika-vin07t:1823_0": "13.",
  "tika-vin07t:1823_1": "Antāti koṭṭhāsā dve bhāgā.",
  "tika-vin07t:1823_2": "Kāmesu kāmasukhallikānuyogoti vatthukāmesu kilesakāmasukhassa anubhavo.",
  "tika-vin07t:1823_3": "Kilesakāmā eva vā āmisasukhena allīyanato kāmasukhallikāti vuttāti daṭṭhabbā.",
  "tika-vin07t:1823_4": "Gammoti gāmavāsīnaṃ santako.",
  "tika-vin07t:1823_5": "Attakilamathānuyogoti attano kilamathassa kaṇṭakaseyyādidukkhassa anuyogo.",
  "tika-vin07t:1823_6": "Ubho anteti yathāvutte lobho vā sassato vā eko anto,",
  "tika-vin07t:1823_7": "doso vā ucchedo vā ekoti veditabbo.",
  "tika-vin07t:1824_0": "Cakkhukaraṇītiādīsu attanā sampayuttañāṇacakkhuṃ karotīti cakkhukaraṇī.",
  "tika-vin07t:1824_1": "Dutiyaṃ tasseva vevacanaṃ.",
  "tika-vin07t:1824_2": "Upasamoti kilesupasamo. Abhiññā,",
  "tika-vin07t:1824_3": "sambodho ca catusaccapaṭivedhova.",
  "tika-vin07t:1824_4": "Nibbānaṃ asaṅkhatadhātu.",
  "tika-vin07t:1824_5": "Etesampi atthāya saṃvattatīti paṭipadaṃ thometi.",
  "tika-vin07t:1824_6": "Sammādiṭṭhīti ñāṇaṃ.",
  "tika-vin07t:1824_7": "Sammāsaṅkappoti vitakko.",
  "tika-vin07t:1824_8": "Sesaṃ dhammato suviññeyyameva.",
  "tika-vin07t:1825_0": "14.",
  "tika-vin07t:1825_1": "Evaṃ cattāropi magge ekato dassetvā idāni tehi maggehi paṭivijjhitabbāni cattāri ariyasaccāni dassetuṃ “idaṃ kho pana,",
  "tika-vin07t:1825_2": "bhikkhave”tiādimāha.",
  "tika-vin07t:1825_3": "Jātipi dukkhātiādīsu tattha tattha bhave nibbattamānānaṃ sattānaṃ sabbapaṭhamaṃ rūpārūpadhammappavatti idha jāti nāma,",
  "tika-vin07t:1825_4": "sā ca tattha tattha bhavesu upalabbhamānānaṃ dukkhādīnaṃ vatthubhāvato dukkhā,",
  "tika-vin07t:1825_5": "evaṃ jarādīsu dukkhavatthukatāya dukkhatā veditabbā.",
  "tika-vin07t:1825_6": "Pañcupādānakkhandhā pana dukkhadukkhavipariṇāmadukkhasaṅkhāradukkhavasena dukkhā eva.",
  "tika-vin07t:1825_7": "Ponobhavikāti punabbhavakaraṇaṃ punabbhavo uttarapadalopena,",
  "tika-vin07t:1825_8": "punabbhavo sīlametissāti ponobhavikā.",
  "tika-vin07t:1825_9": "Nandirāgasahagatāti ettha rūpādīsu nandati piyāyatīti nandī,",
  "tika-vin07t:1825_10": "sā eva rāgoti nandirāgoti bhāvappadhānoyaṃ niddeso,",
  "tika-vin07t:1825_11": "nandirāgattanti attho.",
  "tika-vin07t:1825_12": "Tena sahagatāni nandirāgasahagatā.",
  "tika-vin07t:1825_13": "Tatra tatrāti tasmiṃ tasmiṃ bhave.",
  "tika-vin07t:1825_14": "Rūpādīsu chasu ārammaṇesu kāmassādanavasena pavattā kāmataṇhā nāma.",
  "tika-vin07t:1825_15": "Sassatadiṭṭhiyā saha pavattā bhavataṇhā.",
  "tika-vin07t:1825_16": "Ucchedadiṭṭhiyā saha pavattā vibhavataṇhā.",
  "tika-vin07t:1825_17": "Asesavirāganirodhotiādinā nibbānameva vuccati.",
  "tika-vin07t:1825_18": "Tattha virajjanaṃ vigamanaṃ virāgo.",
  "tika-vin07t:1825_19": "Nirujjhanaṃ nirodho.",
  "tika-vin07t:1825_20": "Ubhayenāpi suṭṭhu vigamova vuccati.",
  "tika-vin07t:1825_21": "Asesāyapi taṇhāya virāgo,",
  "tika-vin07t:1825_22": "nirodho ca yena hoti,",
  "tika-vin07t:1825_23": "so asesavirāganirodho,",
  "tika-vin07t:1825_24": "nibbānameva.",
  "tika-vin07t:1825_25": "Yasmā ca taṃ āgamma taṇhaṃ,",
  "tika-vin07t:1825_26": "vaṭṭañca cajanti paṭinissajjanti vimuccanti na allīyanti,",
  "tika-vin07t:1825_27": "tasmā cāgo paṭinissaggo mutti anālayoti vuccati.",
  "tika-vin07t:1826_0": "15. Cakkhuntiādīni ñāṇavevacanāneva.",
  "tika-vin07t:1827_0": "16.",
  "tika-vin07t:1827_1": "Yāvakīvañcāti yattakaṃ kālaṃ.",
  "tika-vin07t:1827_2": "Tiparivaṭṭanti saccañāṇa,",
  "tika-vin07t:1827_3": "kiccañāṇa,",
  "tika-vin07t:1827_4": "katañāṇasaṅkhātānaṃ tiṇṇaṃ parivaṭṭānaṃ vasena tiparivaṭṭaṃ ñāṇadassanaṃ.",
  "tika-vin07t:1827_5": "Ettha ca “idaṃ dukkhaṃ ariyasaccaṃ,",
  "tika-vin07t:1827_6": "idaṃ dukkhasamudaya”nti evaṃ catūsu saccesu yathābhūtañāṇaṃ saccañāṇaṃ nāma.",
  "tika-vin07t:1827_7": "Tesu eva “pariññeyyaṃ pahātabbaṃ sacchikātabbaṃ bhāvetabba”nti evaṃ kattabbakiccajānanañāṇaṃ kiccañāṇaṃ nāma.",
  "tika-vin07t:1827_8": "“Pariññātaṃ pahīnaṃ sacchikataṃ bhāvita”nti tassa kiccassa katabhāvajānanañāṇaṃ katañāṇaṃ nāma.",
  "tika-vin07t:1827_9": "Dvādasākāranti tesameva ekekasmiṃ sacce tiṇṇaṃ tiṇṇaṃ ākārānaṃ vasena dvādasākāraṃ.",
  "tika-vin07t:1828_0": "Abhisambuddhoti paccaññāsinti abhisambuddho arahattaṃ pattoti evaṃ na paṭijāniṃ.",
  "tika-vin07t:1828_1": "Yato ca khoti yato bodhimūle nisinnakālato paṭṭhāya.",
  "tika-vin07t:1828_2": "Athāhanti tato paraṃ ahaṃ.",
  "tika-vin07t:1828_3": "Ñāṇañca pana meti paccavekkhaṇañāṇaṃ sandhāya vadati.",
  "tika-vin07t:1828_4": "Akuppā metiādi tassa pavattiākāradassanaṃ.",
  "tika-vin07t:1828_5": "Tattha akuppā me vimuttīti arahattaphalaṃ tassa maggasaṅkhātakāraṇato ca ārammaṇato ca akuppatā veditabbā.",
  "tika-vin07t:1829_0": "Imasmiṃ pana veyyākaraṇasminti niggāthasutte.",
  "tika-vin07t:1829_1": "Bhaññamāneti bhaṇiyamāne.",
  "tika-vin07t:1829_2": "Dhammacakkhunti idha catusaccadhammesu cakkhukiccakaraṇato sotāpattimaggo adhippeto.",
  "tika-vin07t:1829_3": "Yaṃ kiñcītiādi nibbānārammaṇattepi kiccavasena asammohato pavattidassanatthaṃ vuttaṃ.",
  "tika-vin07t:1830_0": "17.",
  "tika-vin07t:1830_1": "Dhammacakkanti paṭivedhañāṇadhammañceva desanāñāṇadhammañca pavattanaṭṭhena cakkanti dhammacakkaṃ.",
  "tika-vin07t:1830_2": "Obhāsoti sabbaññutaññāṇānubhāvena pavatto cittapaccayautusamuṭṭhāno dasasahassilokadhātuṃ pharitvā ṭhito obhāso.",
  "tika-vin07t:1831_0": "18.",
  "tika-vin07t:1831_1": "Diṭṭho ariyasaccadhammo etenāti diṭṭhadhammo.",
  "tika-vin07t:1831_2": "Esa nayo sesesupi.",
  "tika-vin07t:1831_3": "Attano paccakkhato adhigatattā na paraṃ pacceti,",
  "tika-vin07t:1831_4": "parassa saddhāya ettha na pavattatīti aparappaccayo.",
  "tika-vin07t:1831_5": "Ehi bhikkhūti ettake vuttamatte pabbajjā,",
  "tika-vin07t:1831_6": "upasampadā ca sijjhati,",
  "tika-vin07t:1831_7": "teneva tattha iti-",
  "tika-vin07t:1831_8": "saddena paricchedo dassitoti vadanti.",
  "tika-vin07t:1831_9": "Keci pana “sammā dukkhassa antakiriyāyāti vacanapariyosāne eva upasampadā sijjhati,",
  "tika-vin07t:1831_10": "aṭṭhakathāyaṃ pana ‘ehi bhikkhūti bhagavato vacanenā’ti idaṃ ehibhikkhusaddopalakkhitavacanaṃ ehibhikkhuvacanantiādipadavasena",
  "tika-vin07t:1831_11": "vuttaṃ musāvādavaggotiādīsu viyā”ti vadanti,",
  "tika-vin07t:1831_12": "tadetaṃ paṭhamapārājikaṭṭhakathāyaṃ “bhagavā hi…pe…",
  "tika-vin07t:1831_13": "ehi bhikkhu,",
  "tika-vin07t:1831_14": "cara brahmacariyaṃ sammā dukkhassa antakiriyāyā”ti iminā vacanena sameti.",
  "tika-vin07t:1831_15": "Yattakañhi bhagavatā niyamena vuccati,",
  "tika-vin07t:1831_16": "tattakaṃ sabbampi aṅgameva.",
  "tika-vin07t:1831_17": "Sekkhaputhujjanānañhi etaṃ paripuṇṇaṃ vuccati,",
  "tika-vin07t:1831_18": "asekkhānaṃ pana “cara brahmacariya”nti pariyosānanti daṭṭhabbaṃ sikkhattayasamiddhito.",
  "tika-vin07t:1831_19": "Lokiyasampadāhi uparibhūtā seṭṭhabhūtā sampadāti upasampadā.",
  "tika-vin07t:1832_0": "19- 21.",
  "tika-vin07t:1832_1": "Nīhārabhattoti bhikkhūhi gāmato nīharitvā dinnabhatto.",
  "tika-vin07t:1832_2": "Kallaṃ nūti yuttaṃ nu.",
  "tika-vin07t:1832_3": "Etaṃ mamātiādi yathākkamaṃ taṇhāmānadiṭṭhigāhānaṃ dassanaṃ.",
  "tika-vin07t:1833_0": "22- 23.",
  "tika-vin07t:1833_1": "Tasmā tihāti ettha tihāti nipātamattaṃ,",
  "tika-vin07t:1833_2": "tasmāti attho.",
  "tika-vin07t:1833_3": "Nibbindatīti vuṭṭhānagāminivipassanāvasena ukkaṇṭhati.",
  "tika-vin07t:1833_4": "Virajjatīti catunnaṃ maggānaṃ vasena na rajjati.",
  "tika-vin07t:1833_5": "Vimuccatīti phalavasena vimuccati.",
  "tika-vin07t:1833_6": "Vimuttasmintiādi paccavekkhaṇañāṇadassanaṃ.",
  "tika-vin07t:1833_7": "Brahmacariyanti maggabrahmacariyaṃ.",
  "tika-vin07t:1833_8": "Karaṇīyaṃ catūsu saccesu catūhi maggehi paccekaṃ kattabbaṃ pariññādivasena soḷasavidhaṃ kiccaṃ.",
  "tika-vin07t:1833_9": "Nāparaṃ itthattāyāti itthabhāvāya soḷasakiccabhāvāya,",
  "tika-vin07t:1833_10": "kilesakkhayāya vā aparaṃ puna maggabhāvanākiccaṃ me natthīti pajānāti.",
  "tika-vin07t:1833_11": "Atha vā itthattāyāti itthabhāvato vattamānakkhandhasantānato aparaṃ khandhasantānaṃ mayhaṃ na bhavissatīti attho.",
  "tika-vin07t:1834_0": "Pabbajjākathāvaṇṇanā",
  "tika-vin07t:1835_0": "15.",
  "tika-vin07t:1835_1": "Āḷambaranti paṇavaṃ.",
  "tika-vin07t:1835_2": "Vikesikanti vippakiṇṇakesaṃ.",
  "tika-vin07t:1835_3": "Vikkheḷikanti vissandamānalālaṃ.",
  "tika-vin07t:1835_4": "Susānaṃ maññeti susānaṃ viya addasa sakaṃ parijananti sambandho.",
  "tika-vin07t:1835_5": "Udānaṃ udānesīti saṃvegavasappavattaṃ vacanaṃ nicchāresi.",
  "tika-vin07t:1835_6": "Upassaṭṭhanti dukkhena sammissaṃ,",
  "tika-vin07t:1835_7": "dukkhotiṇṇaṃ sabbasattakāyajātanti attho.",
  "tika-vin07t:1836_0": "26.",
  "tika-vin07t:1836_1": "Idaṃ kho yasāti bhagavā nibbānaṃ sandhāyāha.",
  "tika-vin07t:1836_2": "Anupubbiṃ kathanti anupaṭipāṭikathaṃ.",
  "tika-vin07t:1836_3": "Ādīnavanti dosaṃ.",
  "tika-vin07t:1836_4": "Okāranti nihīnatā nihīnajanasevitattā.",
  "tika-vin07t:1836_5": "Saṃkilesanti tehi sattānaṃ saṃkilesanaṃ,",
  "tika-vin07t:1836_6": "saṃkilesavisayanti vā attho.",
  "tika-vin07t:1836_7": "Kallacittanti arogacittaṃ.",
  "tika-vin07t:1836_8": "Sāmaṃ attanāva ukkaṃso ukkhipanaṃ etissanti sāmukkaṃsikā,",
  "tika-vin07t:1836_9": "saccadesanā.",
  "tika-vin07t:1836_10": "Tassā sarūpadassanaṃ “dukkha”ntiādi.",
  "tika-vin07t:1837_0": "27. Assadūteti assaāruḷhe dūte. Iddhābhisaṅkhāranti iddhikiriyaṃ. Abhisaṅkharesi akāsi.",
  "tika-vin07t:1838_0": "28.",
  "tika-vin07t:1838_1": "Yathādiṭṭhanti paṭhamamaggena diṭṭhaṃ catussaccabhūmiṃ sesamaggattayena paccavekkhantassa,",
  "tika-vin07t:1838_2": "passantassāti attho.",
  "tika-vin07t:1838_3": "Mātu no jīvitanti ettha noti nipātamattaṃ,",
  "tika-vin07t:1838_4": "mātu jīvitanti attho.",
  "tika-vin07t:1838_5": "Yasassa khīṇāsavattā “ehi bhikkhu,",
  "tika-vin07t:1838_6": "svākkhāto dhammo,",
  "tika-vin07t:1838_7": "cara brahmacariya”nti ettakeneva bhagavā upasampadaṃ adāsi.",
  "tika-vin07t:1838_8": "Khīṇāsavānañhi ettakeneva upasampadā anuññātā pubbeva dukkhassa parikkhīṇattā.",
  "tika-vin07t:1838_9": "Cara brahmacariyanti sāsanabrahmacariyasaṅkhātaṃ sikkhāpadapūraṇaṃ sandhāya vuttaṃ,",
  "tika-vin07t:1838_10": "na maggabrahmacariyaṃ.",
  "tika-vin07t:1839_0": "30.",
  "tika-vin07t:1839_1": "Seṭṭhānuseṭṭhīnanti seṭṭhino ca anuseṭṭhino ca paveṇīvasena āgatā yesaṃ kulānaṃ santi,",
  "tika-vin07t:1839_2": "tesaṃ seṭṭhānuseṭṭhīnaṃ kulānaṃ.",
  "tika-vin07t:1839_3": "Orakoti lāmako.",
  "tika-vin07t:1840_0": "32- 33.",
  "tika-vin07t:1840_1": "Mā ekena dveti ekena maggena dve bhikkhū mā agamittha.",
  "tika-vin07t:1840_2": "Visuddhe satte,",
  "tika-vin07t:1840_3": "guṇe vā māretīti māro.",
  "tika-vin07t:1840_4": "Pāpe niyutto pāpimā.",
  "tika-vin07t:1841_0": "Sabbapāsehīti sabbakilesapāsehi.",
  "tika-vin07t:1841_1": "Ye dibbā ye ca mānusāti ye dibbakāmaguṇanissitā,",
  "tika-vin07t:1841_2": "mānusakakāmaguṇanissitā ca kilesapāsā nāma atthi,",
  "tika-vin07t:1841_3": "sabbehi tehi.",
  "tika-vin07t:1841_4": "“Tvaṃ buddho”ti devamanussehi kariyamānasakkārasampaṭicchanaṃ sandhāya vadati.",
  "tika-vin07t:1842_0": "Antalikkhe carante pañcābhiññepi bandhatīti antalikkhacaro, rāgapāso.",
  "tika-vin07t:1842_1": "Māro pana pāsampi antalikkhacaraṃ maññati.",
  "tika-vin07t:1842_2": "Mānasoti manosampayutto.",
  "tika-vin07t:1843_0": "Jānāti manti so kira “mahānubhāvo añño devaputto nivāretīti bhīto nivattissati nu kho”tisaññāya vatvā",
  "tika-vin07t:1843_1": "“nihato tvamasi antakā”ti vutte “jānāti ma”nti dummano palāyi.",
  "tika-vin07t:1844_0": "34.",
  "tika-vin07t:1844_1": "Parivitakko udapādīti yasmā ehibhikkhubhāvāya upanissayarahitānampi pabbajitukāmatā uppajjissati,",
  "tika-vin07t:1844_2": "buddhā ca te na pabbājenti,",
  "tika-vin07t:1844_3": "tasmā tesampi pabbajjāvidhiṃ dassento evaṃ parivitakkesīti daṭṭhabbaṃ.",
  "tika-vin07t:1844_4": "Upanissayasampannā pana bhagavantaṃ upasaṅkamitvā ehibhikkhubhāveneva pabbajanti.",
  "tika-vin07t:1844_5": "Ye paṭikkhittapuggalāti sambandho.",
  "tika-vin07t:1844_6": "Sayaṃ pabbājetabboti ettha “kesamassuṃ ohāretvā”tiādivacanato kesacchedanakāsāyacchādanasaraṇadānāni pabbajjā nāma,",
  "tika-vin07t:1844_7": "tesu pacchimadvayaṃ bhikkhūhi eva kātabbaṃ,",
  "tika-vin07t:1844_8": "kāretabbaṃ vā.",
  "tika-vin07t:1844_9": "“Pabbājehī”ti idaṃ tividhampi sandhāya vuttaṃ.",
  "tika-vin07t:1844_10": "Khaṇḍasīmaṃ netvāti bhaṇḍukammārocanapariharaṇatthaṃ.",
  "tika-vin07t:1844_11": "Bhikkhūnañhi anārocetvā ekasīmāya “etassa kese chindā”ti aññaṃ āṇāpetumpi na vaṭṭati.",
  "tika-vin07t:1844_12": "Pabbājetvāti kesādicchedanameva sandhāya vuttaṃ “kāsāyāni acchādetvā”ti visuṃ vuttattā.",
  "tika-vin07t:1844_13": "Pabbājetuṃ na labhatīti saraṇadānaṃ sandhāya vuttaṃ,",
  "tika-vin07t:1844_14": "anupasampannena bhikkhuāṇattiyā dinnampi saraṇaṃ na ruhati.",
  "tika-vin07t:1845_0": "Yasassīti parivārasampanno.",
  "tika-vin07t:1845_1": "Nijjīvanissattabhāvanti “kesā nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātū”tiādinayaṃ saṅgaṇhāti,",
  "tika-vin07t:1845_2": "sabbaṃ visuddhimagge āgatanayena gahetabbaṃ.",
  "tika-vin07t:1845_3": "Pubbeti pubbabuddhuppādesu.",
  "tika-vin07t:1845_4": "Madditasaṅkhāroti vipassanāvasena vuttaṃ.",
  "tika-vin07t:1845_5": "Bhāvitabhāvanoti samathavasenāpi.",
  "tika-vin07t:1846_0": "Kāsāyāni tikkhattuṃ vā…pe…",
  "tika-vin07t:1846_1": "paṭiggāhāpetabboti ettha “sabbadukkhanissaraṇatthāya imaṃ kāsāvaṃ gahetvā”ti vā “taṃ kāsāvaṃ datvā”ti vā vatvā “pabbājetha maṃ, bhante,",
  "tika-vin07t:1846_2": "anukampaṃ upādāyā”ti evaṃ yācanapubbakaṃ cīvaraṃ paṭicchāpeti.",
  "tika-vin07t:1846_3": "Athāpītiādi tikkhattuṃ paṭiggāhāpanato paraṃ kattabbavidhidassanaṃ.",
  "tika-vin07t:1846_4": "Athāpīti tato parampīti attho.",
  "tika-vin07t:1846_5": "Keci pana “cīvaraṃ appaṭiggāhāpetvā pabbajanappakārabhedadassanatthaṃ “athāpī”ti vuttaṃ,",
  "tika-vin07t:1846_6": "athāpīti ca atha vāti attho”ti vadanti.",
  "tika-vin07t:1846_7": "“Adinnaṃ na vaṭṭatī”ti iminā pabbajjā na ruhatīti dasseti.",
  "tika-vin07t:1847_0": "Pāde vandāpetvāti pādābhimukhaṃ namāpetvā.",
  "tika-vin07t:1847_1": "Dūre vandantopi hi pāde vandatīti vuccati.",
  "tika-vin07t:1847_2": "Upajjhāyena vāti ettha yassa santike upajjhaṃ gaṇhāti,",
  "tika-vin07t:1847_3": "ayaṃ upajjhāyo.",
  "tika-vin07t:1847_4": "Ābhisamācārikesu vinayanatthaṃ yaṃ ācariyaṃ katvā niyyātenti,",
  "tika-vin07t:1847_5": "ayaṃ ācariyo.",
  "tika-vin07t:1847_6": "Sace pana upajjhāyo sayameva sabbaṃ sikkhāpeti,",
  "tika-vin07t:1847_7": "aññasmiṃ na niyyāteti,",
  "tika-vin07t:1847_8": "upajjhāyovassa ācariyopi hoti,",
  "tika-vin07t:1847_9": "yathā upasampadākāle sayameva kammavācaṃ vācento upajjhāyova kammavācācariyopi hoti.",
  "tika-vin07t:1848_0": "Anunāsikantaṃ katvā dānakāle antarā vicchedo na kātabboti āha “ekasambandhānī”ti.",
  "tika-vin07t:1849_0": "“Ābhisamācārikesu vinetabbo”ti iminā sekhiyavattakhandhakavattesu, aññesu",
  "tika-vin07t:1850_0": "Ca sukkavissaṭṭhiādilokavajjasikkhāpadesu sāmaṇerehi vattitabbaṃ,",
  "tika-vin07t:1850_1": "tattha avattamāno alajjī,",
  "tika-vin07t:1850_2": "daṇḍakammāraho ca hotīti dasseti.",
  "tika-vin07t:1851_0": "Pabbajjākathāvaṇṇanā niṭṭhitā.",
  "tika-vin07t:1852_0": "Dutiyamārakathāvaṇṇanā",
  "tika-vin07t:1853_0": "35.",
  "tika-vin07t:1853_1": "Pāḷiyaṃ anuttaraṃ vimuttiṃ anupāpuṇāthāti “khīṇāsavā mayaṃ,",
  "tika-vin07t:1853_2": "kiṃ amhākaṃ padhānenā”ti vāsanādosena vosānaṃ anāpajjitvā pantesu senāsanesu phalasamāpattiyāva vītināmanatthaṃ,",
  "tika-vin07t:1853_3": "taṃ disvā aññesampi diṭṭhānugatisamāpajjanatthañca ovadatīti veditabbaṃ.",
  "tika-vin07t:1854_0": "Dutiyamārakathāvaṇṇanā niṭṭhitā.",
  "tika-vin07t:1855_0": "Bhaddavaggiyakathāvaṇṇanā",
  "tika-vin07t:1856_0": "36.",
  "tika-vin07t:1856_1": "Idaṃ nesaṃ pubbakammanti tesaṃ tiṃsajanānaṃ ekato abhisamayassa pubbakammaṃ.",
  "tika-vin07t:1856_2": "Aññampi tesaṃ paccekaṃ pubbabuddhuppādesu saddhammassavanasaraṇagamanadānasīlasamādhivipassanāsamāyogavasena",
  "tika-vin07t:1856_3": "bahuṃ vivaṭṭūpanissayaṃ kusalaṃ atthevāti gahetabbaṃ.",
  "tika-vin07t:1856_4": "Itarathā hi tadaheva paṭivedho,",
  "tika-vin07t:1856_5": "ehibhikkhubhāvādiviseso ca na sampajjeyya.",
  "tika-vin07t:1857_0": "Bhaddavaggiyakathāvaṇṇanā niṭṭhitā.",
  "tika-vin07t:1858_0": "Uruvelapāṭihāriyakathāvaṇṇanā",
  "tika-vin07t:1859_0": "37- 38.",
  "tika-vin07t:1859_1": "Pāḷiyaṃ agarūti bhāriyaṃ na siyāti attho.",
  "tika-vin07t:1859_2": "Ubhinnaṃ sajotibhūtānanti ubhosu sajotibhūtesu.",
  "tika-vin07t:1859_3": "Patte pakkhipīti taṃ nāgaṃ nihatatejaṃ dhammadesanāya santappetvā saraṇasīlāni datvā sakalarattiṃ bhagavantaṃ",
  "tika-vin07t:1859_4": "payirupāsitvā ṭhitaṃ jaṭilānaṃ dassanatthaṃ patte pakkhipi,",
  "tika-vin07t:1859_5": "na ahituṇḍiko viya balakkārenāti veditabbaṃ.",
  "tika-vin07t:1859_6": "Yatra hi nāmāti yo nāma.",
  "tika-vin07t:1860_0": "39.",
  "tika-vin07t:1860_1": "Ajjaṇhoti ajja ekadivasaṃ.",
  "tika-vin07t:1860_2": "Aggisālamhīti agyāgāre.",
  "tika-vin07t:1860_3": "Sumanānaṃ buddhānaṃ manasā sadiso mano assāti sumanamanaso.",
  "tika-vin07t:1860_4": "Adhicittoti mahākaruṇādīhi adhicitto.",
  "tika-vin07t:1860_5": "Udicchareti ullokesuṃ,",
  "tika-vin07t:1860_6": "parivāresunti attho.",
  "tika-vin07t:1860_7": "Anekavaṇṇā acciyoti chabbaṇṇaraṃsiyo vuttā.",
  "tika-vin07t:1860_8": "Ahaṃ te dhuvabhattena paṭimānanaṃ karissāmīti seso.",
  "tika-vin07t:1861_0": "40.",
  "tika-vin07t:1861_1": "Abhikkantāya rattiyāti parikkhīṇāya rattiyā,",
  "tika-vin07t:1861_2": "majjharattisamayeti attho.",
  "tika-vin07t:1861_3": "Abhikkantavaṇṇāti abhirūpacchavivaṇṇā.",
  "tika-vin07t:1861_4": "Kevalakappanti ettha kevala-",
  "tika-vin07t:1861_5": "saddassa anavasesattho, kappa-",
  "tika-vin07t:1861_6": "saddassa samantabhāvo,",
  "tika-vin07t:1861_7": "tasmā anavasesaṃ samantato vanasaṇḍanti attho.",
  "tika-vin07t:1861_8": "Catuddisāti catūsu disāsu.",
  "tika-vin07t:1861_9": "Yatra hi nāmāti yaṃ nāma.",
  "tika-vin07t:1862_0": "43.",
  "tika-vin07t:1862_1": "Aṅgamagadhāti aṅgamagadharaṭṭhavāsino.",
  "tika-vin07t:1862_2": "Iddhipāṭihāriyanti abhiññiddhiyeva paṭipakkhānaṃ titthiyānaṃ,",
  "tika-vin07t:1862_3": "veneyyasattagatadosānañca haraṇato apanayanato pāṭihāriyaṃ,",
  "tika-vin07t:1862_4": "taṃ taṃ vā sattahitaṃ paṭicca haritabbaṃ pavattetabbanti paṭihāriyaṃ,",
  "tika-vin07t:1862_5": "tadeva pāṭihāriyaṃ.",
  "tika-vin07t:1862_6": "Iddhi eva pāṭihāriyaṃ iddhipāṭihāriyaṃ.",
  "tika-vin07t:1863_0": "44.",
  "tika-vin07t:1863_1": "Paṃsukūlaṃ uppannaṃ hotīti puṇṇāya dāsiyā sarīraṃ parikkhipitvā chaḍḍitaṃ sāṇamayaṃ kimikulākulaṃ pariyesanavasena uppannaṃ hoti,",
  "tika-vin07t:1863_2": "yaṃ bhagavā bhūmiṃ kampento pārupitvā pacchā mahākassapattherassa adāsi,",
  "tika-vin07t:1863_3": "taṃ sandhāyetaṃ vuttanti vadanti.",
  "tika-vin07t:1863_4": "Kattha nu khotiādiparivitakko jaṭilānaṃ vividhapāṭihāriyadassanatthaṃ kato.",
  "tika-vin07t:1863_5": "Pāṇinā khaṇanto viya iddhiyā mattikaṃ apanetvā dinnattā vuttaṃ “pāṇinā pokkharaṇiṃ khaṇitvā”ti.",
  "tika-vin07t:1864_0": "46. Phāliyantu, kassapa, kaṭṭhānīti uruvelakassapena nivedite evamavocāti daṭṭhabbaṃ. Evaṃ sesesupi.",
  "tika-vin07t:1865_0": "49.",
  "tika-vin07t:1865_1": "Antaraṭṭhakāsu himapātasamayeti ettha māghamāsassa avasāne catasso,",
  "tika-vin07t:1865_2": "phagguṇamāsassa ādimhi catassoti evaṃ ubhinnaṃ māsānaṃ antare aṭṭharattiyo antaraṭṭhakā nāma.",
  "tika-vin07t:1865_3": "Tāsu antaraṭṭhakāsu rattīsu himapātakāle.",
  "tika-vin07t:1865_4": "Ummujjananimujjanampi sahasā tadubhayakaraṇavasena vuttaṃ.",
  "tika-vin07t:1866_0": "50.",
  "tika-vin07t:1866_1": "Udakavāhakoti udakogho.",
  "tika-vin07t:1866_2": "Reṇuhatāyāti rajokiṇṇāya,",
  "tika-vin07t:1866_3": "atintāyāti attho.",
  "tika-vin07t:1866_4": "Nāvāyāti kullena.",
  "tika-vin07t:1866_5": "Idaṃ nu tvaṃ mahāsamaṇāti idha nu tvaṃ. Dha-",
  "tika-vin07t:1866_6": "kārassa da- kāraṃ,",
  "tika-vin07t:1866_7": "anusārañca katvā “idaṃ nū”ti vuttaṃ “ekamidāha”ntiādīsu viya.",
  "tika-vin07t:1866_8": "“Imasmiṃ padese tvaṃ nu kho ṭhitosī”ti pucchi.",
  "tika-vin07t:1866_9": "Ayamahamasmīti ayamahaṃ idha ṭhitosmīti attho.",
  "tika-vin07t:1867_0": "51.",
  "tika-vin07t:1867_1": "Cirapaṭikāti cirakālato paṭṭhāya.",
  "tika-vin07t:1867_2": "Kesamissaṃ sabbaṃ parikkhāraṃ udake pavāhetvātipi yojetabbaṃ.",
  "tika-vin07t:1867_3": "Araṇikamaṇḍaluādikā tāpasaparikkhārā khārī nāma,",
  "tika-vin07t:1867_4": "taṃharaṇakakājaṃ khārikājaṃ nāma.",
  "tika-vin07t:1867_5": "Aggihutamissanti aggipūjopakaraṇasahitaṃ.",
  "tika-vin07t:1868_0": "52- 3.",
  "tika-vin07t:1868_1": "Upasaggoti upaddavo.",
  "tika-vin07t:1868_2": "“Aḍḍhuḍḍhāni pāṭihāriyasahassānī”ti idaṃ nāgadamanādīni pannarasa pāṭihāriyāni vajjetvā vuttaṃ appakamadhikaṃ gaṇanūpagaṃ na hotīti.",
  "tika-vin07t:1869_0": "54.",
  "tika-vin07t:1869_1": "Gayāyanti gayānāmikāya nadiyā adūrabhavattā gāmo itthiliṅgavasena gayā nāma jāto, tassaṃ.",
  "tika-vin07t:1869_2": "Gayāsīseti evaṃnāmake piṭṭhipāsāṇe.",
  "tika-vin07t:1870_0": "“Yamidaṃ cakkhusamphassapaccayā…pe…",
  "tika-vin07t:1870_1": "sukhaṃ vā”tiādinā cakkhuviññāṇavīthicittesu somanassadomanassaupekkhāvedanāmukhena sesārūpakkhandhānampi ādittataṃ dasseti.",
  "tika-vin07t:1870_2": "Esa nayo sesesupi.",
  "tika-vin07t:1870_3": "Manoti bhavaṅgacittaṃ manodvārassa adhippetattā.",
  "tika-vin07t:1870_4": "Manoviññāṇanti manodvāravīthipaayāpannameva gahitaṃ.",
  "tika-vin07t:1871_0": "Uruvelapāṭihāriyakathāvaṇṇanā niṭṭhitā.",
  "tika-vin07t:1872_0": "Bimbisārasamāgamakathāvaṇṇanā",
  "tika-vin07t:1873_0": "55.",
  "tika-vin07t:1873_1": "Yaññā abhivadantīti yāgahetu ijjhantīti vadanti.",
  "tika-vin07t:1873_2": "Upadhīsūti ettha dukkhasukhādīnaṃ adhiṭṭhānaṭṭhena cattāro upadhī kāmakhandhakilesaabhisaṅkhārūpadhīnaṃ vasena.",
  "tika-vin07t:1873_3": "Tesu khandhūpadhi idhādhippetoti āha “khandhūpadhīsu malanti ñatvā”ti.",
  "tika-vin07t:1873_4": "Yaññāti yaññahetu.",
  "tika-vin07t:1873_5": "Yiṭṭheti mahāyāge.",
  "tika-vin07t:1873_6": "Huteti divase divase kattabbe aggiparicaraṇe.",
  "tika-vin07t:1873_7": "Kiṃ vakkhāmīti kathaṃ vakkhāmi.",
  "tika-vin07t:1874_0": "57- 8.",
  "tika-vin07t:1874_1": "Āsīsanāti manorathā.",
  "tika-vin07t:1874_2": "Siṅgīsuvaṇṇanikkhenāti siṅgīsuvaṇṇassa rāsinā.",
  "tika-vin07t:1874_3": "Suvaṇṇesu hi yuttikataṃ hīnaṃ.",
  "tika-vin07t:1874_4": "Tato rasaviddhaṃ seṭṭhaṃ,",
  "tika-vin07t:1874_5": "tato ākaruppannaṃ seṭṭhaṃ,",
  "tika-vin07t:1874_6": "tato yaṃkiñci dibbasuvaṇṇaṃ seṭṭhaṃ,",
  "tika-vin07t:1874_7": "tatrāpi cāmīkaraṃ,",
  "tika-vin07t:1874_8": "tato sātakumbhaṃ,",
  "tika-vin07t:1874_9": "tato jambunadaṃ,",
  "tika-vin07t:1874_10": "tatopi siṅgīsuvaṇṇaṃ seṭṭhaṃ.",
  "tika-vin07t:1874_11": "Tassa nikkhaṃ nāma pañcasuvaṇṇaparimāṇaṃ.",
  "tika-vin07t:1874_12": "Aṭṭhasuvaṇṇādibhedaṃ anekavidhampi vadanti.",
  "tika-vin07t:1874_13": "Dasasu ariyavāsesūti –",
  "tika-vin07t:1875_0": "“Idha,",
  "tika-vin07t:1875_1": "bhikkhave,",
  "tika-vin07t:1875_2": "bhikkhu pañcaṅgavippahīno hoti chaḷaṅgasamannāgato ekārakkho caturāpasseno paṇunnapaccekasacco samavayasaṭṭhesano",
  "tika-vin07t:1875_3": "anāvilasaṅkappo passaddhakāyasaṅkhāro suvimuttacitto suvimuttapañño”ti –",
  "tika-vin07t:1876_0": "Evamāgatesu dasasu ariyavāsesu.",
  "tika-vin07t:1876_1": "Tattha pañcaṅgavippahīnoti pañcanīvaraṇehi vippayuttatā vuttā.",
  "tika-vin07t:1876_2": "Chaḷaṅgasamannāgatoti iṭṭhādīsu chasu ārammaṇesu somanassitādipaṭipakkhā chaḷaṅgupekkhā vuttā.",
  "tika-vin07t:1876_3": "Ekārakkhoti upaṭṭhitasatitā.",
  "tika-vin07t:1876_4": "Saṅkhāyasevanā adhivāsanā parivajjanā vinodanāsaṅkhātāni cattāri apassenā nissayā etassāti caturāpasseno,",
  "tika-vin07t:1876_5": "etena ca te nissayā dassitā.",
  "tika-vin07t:1876_6": "Paṇunnāni apanītāni diṭṭhigatikehi paccekaṃ gahitāni diṭṭhisaccāni yassa,",
  "tika-vin07t:1876_7": "so paṇunnapaccekasacco,",
  "tika-vin07t:1876_8": "tena lokiyañāṇena diṭṭhippahānaṃ vuttaṃ.",
  "tika-vin07t:1876_9": "Kāmesanā bhavesanābrahmacariyesanāsaṅkhātā esanā sammadeva avayā anūnā saṭṭhā nisaṭṭhā anenāti samavayasaṭṭhesano.",
  "tika-vin07t:1876_10": "Etena tiṇṇaṃ esanānaṃ abhāvo vutto.",
  "tika-vin07t:1876_11": "“Anāvilasaṅkappo”ti iminā kāmavitakkādīhi anāvilacittatā.",
  "tika-vin07t:1876_12": "“Passaddhakāyasaṅkhāro”ti iminā catutthajjhānasamāyogena vigatadarathatā vuttā.",
  "tika-vin07t:1876_13": "“Suvimuttacitto”ti iminā maggo.",
  "tika-vin07t:1876_14": "“Suvimuttapañño”ti iminā paccavekkhaṇañāṇamukhena phalañāṇaṃ vuttaṃ.",
  "tika-vin07t:1876_15": "Ete hi ariyā vasanti etthāti ariyavāsāti vuccanti.",
  "tika-vin07t:1876_16": "Te pana vāsā vutthā vasitā sampāditā yena,",
  "tika-vin07t:1876_17": "so vutthavāso, bhagavā.",
  "tika-vin07t:1876_18": "Dasabaloti dasahi kāyabalehi,",
  "tika-vin07t:1876_19": "ñāṇabalehi ca upeto.",
  "tika-vin07t:1876_20": "Yāni hetāni –",
  "tika-vin07t:1877_0": "“Kāḷāvakañca gaṅgeyyaṃ, paṇḍaraṃ tambapiṅgalaṃ;",
  "tika-vin07t:1878_0": "Gandhamaṅgalahemañca, uposathachaddantime dasā”ti. –",
  "tika-vin07t:1879_0": "Evaṃ vuttāni dasahatthikulāni purimapurimato dasabalaguṇopetāni,",
  "tika-vin07t:1879_1": "tesu sabbajeṭṭhānaṃ dasannaṃ chaddantānaṃ balāni bhagavato kāyassa dasabalāni nāma.",
  "tika-vin07t:1879_2": "Tañca kāḷāvakasaṅkhātānaṃ pakatihatthīnaṃ koṭisahassassa,",
  "tika-vin07t:1879_3": "majjhimapurisānaṃ pana dasannaṃ koṭisahassānañca balaṃ hoti,",
  "tika-vin07t:1879_4": "taṃ “nārāyanasaṅghātabala”ntipi vuccati.",
  "tika-vin07t:1880_0": "Yāni panetāni pāḷiyaṃ “idha,",
  "tika-vin07t:1880_1": "sāriputta,",
  "tika-vin07t:1880_2": "tathāgato ṭhānañca ṭhānato aṭṭhānañca aṭṭhānato yathābhūtaṃ pajānātī”tiādinā vuttāni ṭhānāṭhānañāṇabalaṃ,",
  "tika-vin07t:1880_3": "kammavipākañāṇabalaṃ,",
  "tika-vin07t:1880_4": "sabbatthagāminipaṭipadāñāṇabalaṃ,",
  "tika-vin07t:1880_5": "anekadhātunānādhātulokañāṇabalaṃ,",
  "tika-vin07t:1880_6": "sattānaṃ nānādhimuttikatāñāṇabalaṃ,",
  "tika-vin07t:1880_7": "indriyaparopariyattañāṇabalaṃ,",
  "tika-vin07t:1880_8": "jhānavimokkhasamādhisamāpattīnaṃ saṃkilesavodānavuṭṭhānañāṇabalaṃ,",
  "tika-vin07t:1880_9": "pubbenivāsañāṇabalaṃ,",
  "tika-vin07t:1880_10": "dibbacakkhuñāṇabalaṃ,",
  "tika-vin07t:1880_11": "āsavakkhayañāṇabalanti dasabalañāṇāni,",
  "tika-vin07t:1880_12": "imāni bhagavato dasabalāni nāma.",
  "tika-vin07t:1880_13": "Dasahi asekkhehi aṅgehīti arahattaphalasampayuttehi pāḷiyaṃ “asekkhā sammādiṭṭhi…pe…",
  "tika-vin07t:1880_14": "asekkho sammāsamādhi,",
  "tika-vin07t:1880_15": "asekkhaṃ sammāñāṇaṃ,",
  "tika-vin07t:1880_16": "asekkhā sammāvimuttī”ti evaṃ vuttehi dasahi asekkhadhammehi samannāgato.",
  "tika-vin07t:1880_17": "Ettha ca dassanaṭṭhena vuttā sammādiṭṭhi eva jānanaṭṭhena sammāñāṇantipi vuttā,",
  "tika-vin07t:1880_18": "vuttāvasesā pana phalacittasampayuttā sabbe phassādidhammā sammāvimuttīti vuttāti daṭṭhabbaṃ.",
  "tika-vin07t:1881_0": "Bimbisārasamāgamakathāvaṇṇanā niṭṭhitā.",
  "tika-vin07t:1882_0": "Sāriputtamoggallānapabbajjākathāvaṇṇanā",
  "tika-vin07t:1883_0": "60.",
  "tika-vin07t:1883_1": "Sārībrāhmaṇiyā putto sāriputto.",
  "tika-vin07t:1883_2": "Moggalībrāhmaṇiyā putto moggallāno.",
  "tika-vin07t:1883_3": "Channaparibbājakassāti setavatthena hirikopīnaṃ chādetvā vicaraṇakaparibbājakassa,",
  "tika-vin07t:1883_4": "tena “nāyaṃ naggaparibbājako”ti dasseti.",
  "tika-vin07t:1883_5": "“Upaññāta”nti imassa vivaraṇaṃ ñāto cevāti.",
  "tika-vin07t:1883_6": "“Magga”nti imassa vivaraṇaṃ upagato ca maggoti.",
  "tika-vin07t:1883_7": "Tena ca upaññātanti ettha ñāta-",
  "tika-vin07t:1883_8": "saddo ñāṇapariyāyo.",
  "tika-vin07t:1883_9": "Magganti liṅgavipallāsena maggova vutto.",
  "tika-vin07t:1883_10": "Upasaddo ca upagamanattho maggasaddenapi sambandhitabboti dasseti.",
  "tika-vin07t:1883_11": "Idaṃ vuttaṃ hoti –",
  "tika-vin07t:1883_12": "yasmā piṭṭhito piṭṭhito anubandhanaṃ nāma atthikehi upaññātaṃ upagatañāṇañceva hoti,",
  "tika-vin07t:1883_13": "tehi upagato paṭipanno maggo ca,",
  "tika-vin07t:1883_14": "tasmā yaṃnūnāhaṃ anubandheyyanti.",
  "tika-vin07t:1883_15": "Upaññātaṃ nibbānanti upapattiyā anumānena ñātaṃ nibbānaṃ.",
  "tika-vin07t:1883_16": "“Magga”nti imassa vivaraṇaṃ maggantoti,",
  "tika-vin07t:1883_17": "anumānena ñātaṃ paccakkhato dassanatthāya gavesantoti attho.",
  "tika-vin07t:1884_0": "Nirodho ca nirodhūpāyo ca ekasesena nirodhoti vuttoti dassento “atha vā”tiādimāha.",
  "tika-vin07t:1884_1": "Paṭipādentoti nigamento.",
  "tika-vin07t:1885_0": "Ito uttarīti ito mayā laddhasotāpattito uttari itaramaggattayaṃ yadipi natthi,",
  "tika-vin07t:1885_1": "tathāpi eso eva mayā gavesito nibbānadhammoti attho.",
  "tika-vin07t:1886_0": "62- 3.",
  "tika-vin07t:1886_1": "Tadārammaṇāyāti nibbānārammaṇāya sotāpattiphalavimuttiyā.",
  "tika-vin07t:1886_2": "Tesaṃ āyasmantānanti saparisānaṃ tesaṃ dvinnaṃ parisānaṃ tasmiṃyeva khaṇe bhagavato dhammaṃ sutvā arahattaṃ pāpuṇi,",
  "tika-vin07t:1886_3": "aggasāvakā pana attano ñāṇakiccassa mahantatāya katipāhaccayena.",
  "tika-vin07t:1886_4": "Tenāha “eva”ntiādi.",
  "tika-vin07t:1886_5": "Usūyanakiriyāya kammabhāvaṃ sandhāya “upayogatthevā”ti vuttaṃ.",
  "tika-vin07t:1887_0": "Sāriputtamoggallānapabbajjākathāvaṇṇanā niṭṭhitā.",
  "tika-vin07t:1888_0": "Upajjhāyavattakathāvaṇṇanā",
  "tika-vin07t:1889_0": "64.",
  "tika-vin07t:1889_1": "Vajjāvajjanti khuddakaṃ,",
  "tika-vin07t:1889_2": "mahantañca vajjaṃ.",
  "tika-vin07t:1889_3": "Uttiṭṭhapattanti ettha uttiṭṭhaṃ nāma piṇḍāya caraṇaṃ vuccati “uttiṭṭhe nappamajjeyyā”tiādīsu viya.",
  "tika-vin07t:1889_4": "Uttiṭṭhatthāya gahitaṃ pattaṃ uttiṭṭhapattaṃ,",
  "tika-vin07t:1889_5": "tenāha “piṇḍāya caraṇakapatta”nti.",
  "tika-vin07t:1889_6": "Tassa upanāme ko dosoti āha “tasmiṃ hī”tiādi.",
  "tika-vin07t:1889_7": "Tasmāti yasmā manussā etasmiṃyeva ete bhuñjantīti uttiṭṭhapatte ucchiṭṭhasaññino,",
  "tika-vin07t:1889_8": "tasmā uttiṭṭhapattanti vuttaṃ uttiṭṭha-",
  "tika-vin07t:1889_9": "saddeneva manussānaṃ saññāya ucchiṭṭhatāpi gammatīti.",
  "tika-vin07t:1889_10": "Keci pana “ucchiṭṭhasaddena samānattho uttiṭṭhasaddo”ti vadanti.",
  "tika-vin07t:1889_11": "“Uttiṭṭhā”ti tvāpaccayantopi hotīti āha “uṭṭhahitvā”ti.",
  "tika-vin07t:1889_12": "Upajjhāyaṃ gahetunti upajjhāyattaṃ manasā gahetuṃ,",
  "tika-vin07t:1889_13": "yācanavacanena tassa anumatiṃ gahetunti vā attho.",
  "tika-vin07t:1890_0": "65.",
  "tika-vin07t:1890_1": "Patissayanaṃ patisso,",
  "tika-vin07t:1890_2": "garuṃ nissāya vattanabhāvo,",
  "tika-vin07t:1890_3": "yaṃkiñci gāravanti attho.",
  "tika-vin07t:1890_4": "Saha patissena sappatisso,",
  "tika-vin07t:1890_5": "paraṃ jeṭṭhaṃ katvā tassovāde vattanatāti attho.",
  "tika-vin07t:1890_6": "Tenāha “jeṭṭhakabhāvañca upaṭṭhapetvā”ti.",
  "tika-vin07t:1890_7": "Sāhūti sādhu sundaraṃ.",
  "tika-vin07t:1890_8": "Lahūti agaru,",
  "tika-vin07t:1890_9": "subharatāti attho.",
  "tika-vin07t:1890_10": "Opāyikanti upāyapaṭisaṃyuttaṃ,",
  "tika-vin07t:1890_11": "evaṃ paṭipajjanaṃ nittharaṇūpāyoti attho.",
  "tika-vin07t:1890_12": "Patirūpanti sāmīcikammamidanti attho.",
  "tika-vin07t:1890_13": "Pāsādikenāti pasādāvahena kāyavacīpayogena sampādehīti attho.",
  "tika-vin07t:1890_14": "Kāyenāti etadatthaviññāpakaṃ hatthamuddādiṃ dassento kāyena viññāpeti.",
  "tika-vin07t:1890_15": "Sādhūti sampaṭicchanaṃ sandhāyāti upajjhāyena “sāhū”tiādīsu vuttesu saddhivihārikassa “sādhū”ti sampaṭicchanaṃ",
  "tika-vin07t:1890_16": "vacanaṃ sandhāya “kāyena viññāpetī”tiādi vuttanti adhippāyo.",
  "tika-vin07t:1890_17": "Āyācanadānamattenāti saddhivihārikassa paṭhamaṃ āyācanamattena,",
  "tika-vin07t:1890_18": "tato upajjhāyassa ca “sāhū”tiādinā vacanamattenāti attho.",
  "tika-vin07t:1891_0": "66.",
  "tika-vin07t:1891_1": "Assāti saddhivihārikassa.",
  "tika-vin07t:1891_2": "Dve cīvarānīti uttarāsaṅgaṃ,",
  "tika-vin07t:1891_3": "saṅghāṭiñca sandhāya vadati.",
  "tika-vin07t:1891_4": "Ito paṭṭhāyāti “na upajjhāyassa bhaṇamānassā”ti ettha na-",
  "tika-vin07t:1891_5": "kārato paṭṭhāya,",
  "tika-vin07t:1891_6": "tena “nātidūre”tiādīsu na-",
  "tika-vin07t:1891_7": "kārapaṭisiddhesu āpatti natthīti dasseti.",
  "tika-vin07t:1891_8": "Sabbattha dukkaṭāpattīti āpadāummattakhittacittavedanaṭṭatādīhi vinā paṇṇattiṃ ajānitvāpi vadantassa gilānassapi dukkaṭameva.",
  "tika-vin07t:1891_9": "Āpadāsu hi antarantarā kathā vattuṃ vaṭṭati.",
  "tika-vin07t:1891_10": "Evamaññesupi na-",
  "tika-vin07t:1891_11": "kārapaṭisiddhesu īdisesu,",
  "tika-vin07t:1891_12": "itaresu pana gilānopi na muccati.",
  "tika-vin07t:1891_13": "Pāḷiyaṃ “heṭṭhāpīṭhaṃ vā parāmasitvā”ti idaṃ pubbe tattha ṭhapitapattādinā asaṅghaṭṭanatthāya vuttaṃ,",
  "tika-vin07t:1891_14": "cakkhunā oloketvāpi aññesaṃ abhāvaṃ ñatvāpi ṭhapetuṃ vaṭṭati eva.",
  "tika-vin07t:1891_15": "Āpattiyā āsannanti āpattikaraṇameva.",
  "tika-vin07t:1892_0": "Gāmeti antogāme tādise maṇḍapādimhi.",
  "tika-vin07t:1892_1": "Antaraghareti antogehe.",
  "tika-vin07t:1892_2": "Paṭikkamaneti āsanasālāyaṃ.",
  "tika-vin07t:1892_3": "Dhotavālikāyāti udakena gataṭṭhāne nirajāya parisuddhavālikāya.",
  "tika-vin07t:1892_4": "Niddhūmeti jantāghare jaliyamānaaggidhūmarahite.",
  "tika-vin07t:1892_5": "Jantāgharañhi nāma himapātabahulesu desesu tappaccayarogapīḷādinivāraṇatthaṃ sarīrasedāpanaṭṭhānaṃ.",
  "tika-vin07t:1892_6": "Tattha kira andhakārapaṭicchannatāya bahūpi ekato pavisitvā cīvaraṃ nikkhipitvā aggitāpaparihārāya mattikāya",
  "tika-vin07t:1892_7": "mukhaṃ limpitvā sarīraṃ yāvadatthaṃ sedetvā cuṇṇādīhi ubbaṭṭetvā nahāyanti.",
  "tika-vin07t:1892_8": "Teneva pāḷiyaṃ “cuṇṇaṃ sannetabba”ntiādi vuttaṃ.",
  "tika-vin07t:1892_9": "Ullokanti uddhaṃ olokanaṭṭhānaṃ.",
  "tika-vin07t:1892_10": "Uparibhāganti attho.",
  "tika-vin07t:1893_0": "Aññattha netabboti yattha viharato sāsane anabhirati uppannā,",
  "tika-vin07t:1893_1": "tato aññattha kalyāṇamittādisampattiyuttaṭṭhāne netabbo.",
  "tika-vin07t:1893_2": "Visabhāgapuggalānanti lajjino vā alajjino vā upajjhāyassa avaḍḍhikāme sandhāya vuttaṃ.",
  "tika-vin07t:1893_3": "Sace pana upajjhāyo alajjī ovādampi na gaṇhāti,",
  "tika-vin07t:1893_4": "lajjino ca etassa visabhāgā honti,",
  "tika-vin07t:1893_5": "tattha upajjhāyaṃ vihāya lajjīheva saddhiṃ āmisādiparibhogo kātabbo.",
  "tika-vin07t:1893_6": "Upajjhāyādibhāvo hettha na pamāṇanti daṭṭhabbaṃ.",
  "tika-vin07t:1893_7": "Pariveṇaṃ gantvāti upajjhāyassa pariveṇaṃ gantvā.",
  "tika-vin07t:1893_8": "“Na susāna”nti idaṃ upalakkhaṇaṃ,",
  "tika-vin07t:1893_9": "upacārasīmato bahi gantukāmena anāpucchā gantuṃ na vaṭṭati.",
  "tika-vin07t:1894_0": "Upajjhāyavattakathāvaṇṇanā niṭṭhitā.",
  "tika-vin07t:1895_0": "Saddhivihārikavattakathāvaṇṇanā",
  "tika-vin07t:1896_0": "67.",
  "tika-vin07t:1896_1": "Saddhivihārikavattakathāyaṃ saṅgahetabbo anuggahetabbotiādīsu anādariyaṃ paṭicca dhammāmisehi asaṅgaṇhantānaṃ",
  "tika-vin07t:1896_2": "ācariyupajjhāyānaṃ dukkaṭaṃ vattabhedattā.",
  "tika-vin07t:1896_3": "Teneva parivārepi “nadento āpajjatī”ti vuttaṃ.",
  "tika-vin07t:1896_4": "Sesaṃ suviññeyyameva.",
  "tika-vin07t:1897_0": "Saddhivihārikavattakathāvaṇṇanā niṭṭhitā.",
  "tika-vin07t:1898_0": "Nasammāvattanādikathāvaṇṇanā",
  "tika-vin07t:1899_0": "68.",
  "tika-vin07t:1899_1": "Nasammāvattanādikathāyaṃ vattaṃ na pūreyyāti “vattakaraṇakālo”ti vatthuvijānanavasena ñatvā mānakosajjādivasena",
  "tika-vin07t:1899_2": "vā upajjhāyādīsu anādarena vā “akātuṃ na vaṭṭatī”ti ajānanatāya vā na kareyya,",
  "tika-vin07t:1899_3": "dukkaṭameva.",
  "tika-vin07t:1899_4": "Asañcicca asatiyātiādīhi ca akarontassa pana anāpatti.",
  "tika-vin07t:1899_5": "Sabbāni hi vattāni sekhiyāneva,",
  "tika-vin07t:1899_6": "tasmā sekhiyesu vuttanayenevettha sabbopi vinicchayo veditabbo.",
  "tika-vin07t:1899_7": "Gehassitapemanti mettāpemaṃ.",
  "tika-vin07t:1900_0": "Sādiyanaṃ vā asādiyanaṃ vā na jānātīti “mayi sādiyante akarontānaṃ āpatti hoti,",
  "tika-vin07t:1900_1": "paṭikkhipitvā asādiyante āpatti na hotī”ti evaṃ na jānātīti attho.",
  "tika-vin07t:1900_2": "“Tesu eko vattasampanno bhikkhu…pe…",
  "tika-vin07t:1900_3": "tesaṃ anāpattī”ti vacanato sace koci “tumhākaṃ saddhivihārike,",
  "tika-vin07t:1900_4": "antevāsike vā gilāne upaṭṭhahissāmi,",
  "tika-vin07t:1900_5": "ovādānusāsaniādikaṃ sabbaṃ kattabbaṃ karissāmī”ti vadati,",
  "tika-vin07t:1900_6": "te vā saddhivihārikādayo “appossukkā hothā”ti vadanti,",
  "tika-vin07t:1900_7": "vattaṃ vā na sādiyanti,",
  "tika-vin07t:1900_8": "ācariyupajjhāyānampi anāpatti.",
  "tika-vin07t:1901_0": "Nasammāvattanādikathāvaṇṇanā niṭṭhitā.",
  "tika-vin07t:1902_0": "Rādhabrāhmaṇavatthukathāvaṇṇanā",
  "tika-vin07t:1903_0": "69.",
  "tika-vin07t:1903_1": "Rādhabrāhmaṇavatthusmiṃ pāḷiyaṃ uppaṇḍuppaṇḍukajātoti sakalasarīre sañjātapaṇḍuvaṇṇo.",
  "tika-vin07t:1903_2": "Paṇḍuvaṇṇassa sakalasarīre byāpitabhāvadassanatthañhi vicchāvacanaṃ kataṃ.",
  "tika-vin07t:1903_3": "Adhikāranti upakāraṃ.",
  "tika-vin07t:1903_4": "Katavedinoti attano kataṃ upakāraṃ paṭikiriyāya ñāpakā.",
  "tika-vin07t:1903_5": "Upasampadākammavācāya yaṃ vattabbaṃ,",
  "tika-vin07t:1903_6": "taṃ pariyosāne vakkhāma.",
  "tika-vin07t:1903_7": "Parimaṇḍalehīti paripuṇṇehi.",
  "tika-vin07t:1904_0": "71- 73.",
  "tika-vin07t:1904_1": "Paṇṇattivītikkamanti sikkhāpadavītikkamaṃ.",
  "tika-vin07t:1904_2": "Pāḷiyaṃ piṇḍiyālopabhojananti jaṅghapiṇḍimaṃsabalena caritvā ālopālopavasena pariyiṭṭhabhojanaṃ.",
  "tika-vin07t:1904_3": "Atirekalābhoti bhikkhāhārato adhikalābho.",
  "tika-vin07t:1904_4": "Saṅghabhattādīnaṃ vibhāgo senāsanakkhandhake āvi bhavissati.",
  "tika-vin07t:1904_5": "Vihāroti tiṇakuṭikādisahito pākāraparicchinno sakalo saṅghārāmo.",
  "tika-vin07t:1904_6": "Aḍḍhayogoti ekasālo dīghapāsādo.",
  "tika-vin07t:1904_7": "Hatthipiṭṭhigaruḷasaṇṭhāno dīghapāsādotipi vadanti.",
  "tika-vin07t:1904_8": "Pāsādoti caturasso ucco anekabhūmakapāsādo.",
  "tika-vin07t:1904_9": "Hammiyanti muṇḍacchadano candikaṅgaṇayutto nātiucco pāsādo.",
  "tika-vin07t:1904_10": "Guhāti pabbataguhā.",
  "tika-vin07t:1904_11": "Pūtimuttanti gomuttaṃ.",
  "tika-vin07t:1905_0": "Rādhabrāhmaṇavatthukathāvaṇṇanā niṭṭhitā.",
  "tika-vin07t:1906_0": "Ācariyavattakathāvaṇṇanā",
  "tika-vin07t:1907_0": "76.",
  "tika-vin07t:1907_1": "Sahadhammikaṃ vuccamānoti “evaṃ nivāsetabba”ntiādinā sikkhāpadena ovadiyamāno.",
  "tika-vin07t:1907_2": "Vādaṃ āropetvāti “olambitvā nivāsanādīsu ko doso?",
  "tika-vin07t:1907_3": "Yadi doso bhaveyya,",
  "tika-vin07t:1907_4": "parimaṇḍalanivāsanādīsupi doso siyā”tiādinā niggahaṃ āropetvā.",
  "tika-vin07t:1907_5": "Taṃyeva titthāyatananti diṭṭhisaṅkhātatitthameva āyatanaṃ dukkhuppattiṭṭhānanti titthāyatanaṃ.",
  "tika-vin07t:1907_6": "Āyasmato nissāya vacchāmīti āyasmantaṃ nissāya vasissāmīti attho.",
  "tika-vin07t:1908_0": "Ācariyavattakathāvaṇṇanā niṭṭhitā.",
  "tika-vin07t:1909_0": "Paṇāmanākhamāpanākathāvaṇṇanā",
  "tika-vin07t:1910_0": "80.",
  "tika-vin07t:1910_1": "Yaṃ pubbe lakkhaṇaṃ vuttaṃ,",
  "tika-vin07t:1910_2": "teneva lakkhaṇena nissayantevāsikassa āpatti na veditabbāti sambandhayojanā daṭṭhabbā.",
  "tika-vin07t:1910_3": "Potthakesu pana “na teneva lakkhaṇenā”ti ettha na-",
  "tika-vin07t:1910_4": "kāraṃ chaḍḍetvā “teneva lakkhaṇena nissayantevāsikassa āpatti veditabbā”ti likhanti,",
  "tika-vin07t:1910_5": "taṃ pamādalikhitaṃ.",
  "tika-vin07t:1910_6": "Tathā hi teneva lakkhaṇena āpattibhāve gayhamāne nissayamuttakassāpi amuttakassāpi āpatti evāti vuttalakkhaṇena āpattiṃ āpajjeyya.",
  "tika-vin07t:1910_7": "Tathā ca “nissayantevāsikena hi yāva ācariyaṃ nissāya vasati,",
  "tika-vin07t:1910_8": "tāva sabbaṃ ācariyavattaṃ kātabba”nti iminā anantaravacanena virodho siyā.",
  "tika-vin07t:1910_9": "Visuddhimaggepi ca –",
  "tika-vin07t:1911_0": "“Nissayācariya,",
  "tika-vin07t:1911_1": "uddesācariya,",
  "tika-vin07t:1911_2": "nissayantevāsika,",
  "tika-vin07t:1911_3": "uddesantevāsika,",
  "tika-vin07t:1911_4": "samānācariyakā pana yāva nissayauddesā anupacchinnā.",
  "tika-vin07t:1911_5": "Tāva paṭijaggitabbā”ti –",
  "tika-vin07t:1912_0": "Vuttaṃ.",
  "tika-vin07t:1912_1": "Tasmā vuttanayena idha parigaḷitaṃ na-",
  "tika-vin07t:1912_2": "kāraṃ ānetvā teneva saddhivihārikassa vutteneva lakkhaṇena nissayantevāsikassa āpatti na veditabbāti evamattho gahetabbo.",
  "tika-vin07t:1913_0": "Paṇāmanākhamāpanākathāvaṇṇanā niṭṭhitā.",
  "tika-vin07t:1914_0": "Nissayapaṭippassaddhikathāvaṇṇanā",
  "tika-vin07t:1915_0": "83.",
  "tika-vin07t:1915_1": "Nissayapaṭippassaddhikathāyaṃ “yo vā ekasambhogaparibhogo,",
  "tika-vin07t:1915_2": "tassa santike nissayo gahetabbo”ti iminā lajjīsu eva nissayaggahaṇaṃ niyojeti alajjīsu paṭikkhittattā.",
  "tika-vin07t:1915_3": "Ettha ca paribhogasaddena ekakammādiko saṃvāso gahito paccayaparibhogassa sambhoga-",
  "tika-vin07t:1915_4": "saddena gahitattā,",
  "tika-vin07t:1915_5": "etena ca sambhogasaṃvāsānaṃ alajjīhi saddhiṃ na kattabbataṃ dasseti.",
  "tika-vin07t:1915_6": "Parihāro natthīti āpattiparihāro natthi.",
  "tika-vin07t:1915_7": "Tādisoti yattha nissayo gahitapubbo,",
  "tika-vin07t:1915_8": "yo ca ekasambhogaparibhogo, tādiso.",
  "tika-vin07t:1915_9": "Tathā vuttanti “lahuṃ āgamissāmī”ti vuttañceti attho.",
  "tika-vin07t:1915_10": "“Cattāri pañca divasānī”ti idaṃ upalakkhaṇamattaṃ.",
  "tika-vin07t:1915_11": "Yadi ekāhadvīhena sabhāgatā paññāyati,",
  "tika-vin07t:1915_12": "ñātadivasena gahetabbova.",
  "tika-vin07t:1915_13": "Athāpi catupañcāhenāpi na paññāyati,",
  "tika-vin07t:1915_14": "yattakehi divasehi paññāyati,",
  "tika-vin07t:1915_15": "tattakāni atikkametabbāni.",
  "tika-vin07t:1915_16": "Sabhāgataṃ olokemīti pana leso na kātabbo.",
  "tika-vin07t:1916_0": "Daharā suṇantīti ettha asutvāpi āgamissati,",
  "tika-vin07t:1916_1": "kenaci antarāyena cirāyatīti saññāya sati labbhateva parihāro.",
  "tika-vin07t:1916_2": "Tenāha “idhevāhaṃ vasissāmīti pahiṇati,",
  "tika-vin07t:1916_3": "parihāro natthī”ti.",
  "tika-vin07t:1917_0": "Ekadivasampi parihāro natthīti gamane nirussāhaṃ sandhāya vuttaṃ.",
  "tika-vin07t:1917_1": "Saussāhassa pana senāsanapaṭisāmanādivasena katipāhe gatepi na doso.",
  "tika-vin07t:1918_0": "Tatreva vasitabbanti tatra sabhāgaṭṭhāne eva nissayaṃ gahetvā vasitabbaṃ.",
  "tika-vin07t:1918_1": "“Taṃyeva vihāraṃ…pe…",
  "tika-vin07t:1918_2": "vasituṃ vaṭṭatī”ti iminā upajjhāye saṅgaṇhanteyeva taṃsamodhāne nissayapaṭippassaddhi vuttā,",
  "tika-vin07t:1918_3": "tasmiṃ pana kodhena vā gaṇanirapekkhatāya vā asaṅgaṇhante aññesu gahito nissayo na paṭippassambhatīti dasseti.",
  "tika-vin07t:1919_0": "Ācariyamhā nissayapaṭippassaddhiyaṃ vutto “koci ācariyo”tiādiko nayo upajjhāyapakkamanādīsupi netvā tattha ca vutto idhāpi netvā yathārahaṃ yojetabbo.",
  "tika-vin07t:1920_0": "Dve leḍḍupāte atikkamma aññasmiṃ vihāre vasantīti upacārasīmato bahi aññasmiṃ vihāre antevāsikānaṃ vasanaṭṭhānato dve leḍḍupāte atikkamma vasanti.",
  "tika-vin07t:1920_1": "Tena bahiupacārepi antevāsikādīnaṃ vasanaṭṭhānato dvinnaṃ leḍḍupātānaṃ antare āsannapadese vasati,",
  "tika-vin07t:1920_2": "nissayo na paṭippassambhatīti dasseti.",
  "tika-vin07t:1920_3": "Antoupacārasīmāyaṃ pana dve leḍḍupāte atikkamitvā vasato nissayo na paṭippassambhateva.",
  "tika-vin07t:1921_0": "Nissayapaṭippassaddhikathāvaṇṇanā niṭṭhitā.",
  "tika-vin07t:1922_0": "Upasampādetabbapañcakakathāvaṇṇanā",
  "tika-vin07t:1923_0": "84.",
  "tika-vin07t:1923_1": "Upajjhācariyalakkhaṇakathāyaṃ na sāmaṇero upaṭṭhāpetabboti upajjhāyena hutvā na pabbājetabbo.",
  "tika-vin07t:1923_2": "Asekkhassa ayanti asekkho,",
  "tika-vin07t:1923_3": "lokiyalokuttaro sīlakkhandho.",
  "tika-vin07t:1924_0": "Antaggāhikāyāti sassatucchedakoṭṭhāsaggāhikāya.",
  "tika-vin07t:1924_1": "Pacchimāni dveti appassuto hoti,",
  "tika-vin07t:1924_2": "duppañño hotīti imāni dve aṅgāni.",
  "tika-vin07t:1924_3": "Pacchimāni tīṇīti na paṭibalo uppannaṃ kukkuccaṃ dhammato vinodetuṃ,",
  "tika-vin07t:1924_4": "āpattiṃ na jānāti,",
  "tika-vin07t:1924_5": "āpattiyā vuṭṭhānaṃ na jānātīti imāni tīṇi.",
  "tika-vin07t:1924_6": "Kukkuccassa hi pāḷiaṭṭhakathānayasaṅkhātadhammato vinodetuṃ apaṭibalatā nāma abyattatā eva hotīti sāpi āpattiaṅgameva vuttā.",
  "tika-vin07t:1925_0": "Abhivisiṭṭho uttamo samācāro ābhisamācāro,",
  "tika-vin07t:1925_1": "vattapaṭivattasīlaṃ.",
  "tika-vin07t:1925_2": "Taṃ ārabbha paññattā khandhakasikkhāpadasaṅkhātā sikkhā ābhisamācārikā.",
  "tika-vin07t:1925_3": "Sikkhāpadampi hi taṃ tattha paṭipūraṇatthikehi uggahaṇādivasena sikkhitabbato “sikkhā”ti vuccati.",
  "tika-vin07t:1925_4": "Maggabrahmacariyassa ādibhūtā kāraṇabhūtāti ādibrahmacariyakā sikkhā,",
  "tika-vin07t:1925_5": "ubhatovibhaṅgapariyāpannasikkhāpadaṃ.",
  "tika-vin07t:1925_6": "Teneva visuddhimaggepi “ubhatovibhaṅgapariyāpannasikkhāpadaṃ ādibrahmacariyakaṃ,",
  "tika-vin07t:1925_7": "khandhakavattapaayāpannaṃ ābhisamācārika”nti vuttaṃ.",
  "tika-vin07t:1925_8": "Tasmā sekkhapaṇṇattiya”nti ettha sikkhitabbato sekkhā,",
  "tika-vin07t:1925_9": "bhagavatā paññattattā paṇṇatti.",
  "tika-vin07t:1925_10": "Sabbāpi ubhatovibhaṅgapariyāpannā sikkhāpadapaṇṇatti “sekkhapaṇṇattī”ti vuttāti gahetabbā.",
  "tika-vin07t:1925_11": "Nāmarūpaparicchedeti ettha kusalattikādīhi vuttaṃ jātibhūmipuggalasampayogavatthārammaṇakammadvāralakkhaṇarasādibhedehi",
  "tika-vin07t:1925_12": "vedanākkhandhādicatubbidhaṃ sanibbānaṃ nāmaṃ,",
  "tika-vin07t:1925_13": "bhūtupādāyabhedaṃ rūpañca paricchinditvā jānanapaññā,",
  "tika-vin07t:1925_14": "tappakāsako ca gantho nāmarūpaparicchedo nāma.",
  "tika-vin07t:1925_15": "Iminā abhidhammatthakusalena bhavitabbanti dasseti.",
  "tika-vin07t:1925_16": "Sikkhāpetunti uggaṇhāpetuṃ.",
  "tika-vin07t:1926_0": "Upasampādetabbapañcakakathāvaṇṇanā niṭṭhitā.",
  "tika-vin07t:1927_0": "Aññatitthiyapubbavatthukathāvaṇṇanā",
  "tika-vin07t:1928_0": "86.",
  "tika-vin07t:1928_1": "Titthiyaparivāsakathāyaṃ ājīvakassa vātiādīsu akiriyavādī ājīvako nāma,",
  "tika-vin07t:1928_2": "kiriyavādino pana nigaṇṭhāpi aññepi naggatitthikā acelakapade saṅgahitā.",
  "tika-vin07t:1928_3": "Sabbathā naggasseva titthiyaparivāso vihito.",
  "tika-vin07t:1928_4": "So ca teneva naggavesena bhikkhūnaṃ santikaṃ āgatassa,",
  "tika-vin07t:1928_5": "na paṭicchādetvā āgatassāti dassetuṃ “sace sopī”tiādi vuttaṃ.",
  "tika-vin07t:1928_6": "Tattha sopīti ājīvako.",
  "tika-vin07t:1929_0": "Āmisakiñcikkhasampadānaṃ nāma appamattakassa deyyadhammassa anuppadānaṃ.",
  "tika-vin07t:1929_1": "Rūpūpajīvikāti attano rūpameva nissāya jīvantiyo.",
  "tika-vin07t:1929_2": "Vesiyā gocaro bahulaṃ pavattiṭṭhānaṃ assāti vesiyāgocaro.",
  "tika-vin07t:1929_3": "Esa nayo sabbattha.",
  "tika-vin07t:1929_4": "Yobbannātītāti anividdhā eva mahallikabhāvaṃ pattā thullakumārī evāti vuttaṃ.",
  "tika-vin07t:1929_5": "Ādāyassāti ādānassa gahaṇassa.",
  "tika-vin07t:1930_0": "Aññatitthiyapubbavatthukathāvaṇṇanā niṭṭhitā.",
  "tika-vin07t:1931_0": "Pañcābādhavatthukathāvaṇṇanā",
  "tika-vin07t:1932_0": "88- 9.",
  "tika-vin07t:1932_1": "Pañcābādhādivatthūsu pāḷiyaṃ somhi arogo,",
  "tika-vin07t:1932_2": "vibbhamissāmīti so ahaṃ arogo,",
  "tika-vin07t:1932_3": "vibbhamissāmīti attho.",
  "tika-vin07t:1932_4": "Nakhapiṭṭhippamāṇanti kaniṭṭhaṅgulinakhapiṭṭhi adhippetā.",
  "tika-vin07t:1932_5": "“Paṭicchanne ṭhāne nakhapiṭṭhippamāṇaṃ avaḍḍhanakapakkhe ṭhitaṃ hoti,",
  "tika-vin07t:1932_6": "vaṭṭatī”ti vuttattā appaṭicchannaṭṭhāne tādisampi na vaṭṭati,",
  "tika-vin07t:1932_7": "paṭicchannaṭṭhānepi ca vaḍḍhanakapakkhe ṭhitopi na vaṭṭatīti siddhameva hoti.",
  "tika-vin07t:1932_8": "Pākaṭaṭṭhānepi pana nakhapiṭṭhippamāṇato ūnataraṃ avaḍḍhanakaṃ vaṭṭatīti ye gaṇheyyuṃ,",
  "tika-vin07t:1932_9": "tesaṃ taṃ gahaṇaṃ paṭisedhetuṃ “mukhe panā”tiādi vuttaṃ.",
  "tika-vin07t:1933_0": "Kolaṭṭhimattakopīti badaraṭṭhippamāṇopi.",
  "tika-vin07t:1933_1": "Avaḍḍhanakapakkhe ṭhitopi na vaṭṭatīti ettha pi-",
  "tika-vin07t:1933_2": "saddena kolaṭṭhimattato khuddakataropi gaṇḍo na vaṭṭatīti dasseti.",
  "tika-vin07t:1933_3": "Tenāha “sacchaviṃ kāretvā”ti,",
  "tika-vin07t:1933_4": "vijjamānacchaviṃ katvāti attho.",
  "tika-vin07t:1933_5": "“Sañchavi”nti vā pāṭho,",
  "tika-vin07t:1933_6": "sañjātacchavinti attho.",
  "tika-vin07t:1933_7": "Gaṇḍādīsu vūpasantesupi gaṇḍānaṃ vivaṇṇampi hoti,",
  "tika-vin07t:1933_8": "taṃ vaṭṭati.",
  "tika-vin07t:1934_0": "Padumapuṇḍarīkapattavaṇṇanti rattapadumasetapadumapupphadalavaṇṇaṃ.",
  "tika-vin07t:1934_1": "Kuṭṭhe vuttanayenevāti paṭicchannaṭṭhāne avaḍḍhanakaṃ vaṭṭati,",
  "tika-vin07t:1934_2": "aññattha na kiñcipi vaṭṭatīti vuttanayaṃ dasseti.",
  "tika-vin07t:1934_3": "Sosabyādhīti khayarogo.",
  "tika-vin07t:1934_4": "Yakkhummāroti kadāci kadāci āgantvā bhūmiyaṃ pātetvā hatthamukhādikaṃ avayavaṃ bhūmiyaṃ ghaṃsanako yakkhova rogo.",
  "tika-vin07t:1935_0": "Pañcābādhavatthukathāvaṇṇanā niṭṭhitā.",
  "tika-vin07t:1936_0": "Rājabhaṭavatthukathāvaṇṇanā",
  "tika-vin07t:1937_0": "90.",
  "tika-vin07t:1937_1": "Na dānāhaṃ devassa bhaṭoti āpucchatīti raññā eva dinnaṭṭhānantaraṃ sandhāya vuttaṃ.",
  "tika-vin07t:1937_2": "Yo pana rājakammikehi amaccādīhi ṭhapito,",
  "tika-vin07t:1937_3": "amaccādīnaṃ eva vā bhaṭo hoti,",
  "tika-vin07t:1937_4": "tena taṃ taṃ amaccādimpi āpucchituṃ vaṭṭati.",
  "tika-vin07t:1938_0": "Rājabhaṭavatthukathāvaṇṇanā niṭṭhitā.",
  "tika-vin07t:1939_0": "Coravatthukathāvaṇṇanā",
  "tika-vin07t:1940_0": "91.",
  "tika-vin07t:1940_1": "Tasmāti bhagavā sayaṃ yasmā dhammassāmī,",
  "tika-vin07t:1940_2": "tasmā aṅgulimālaṃ ehibhikkhubhāvena pabbājesi,",
  "tika-vin07t:1940_3": "bhikkhūnaṃ pana sikkhāpadaṃ paññapento evamāhāti adhippāyo.",
  "tika-vin07t:1940_4": "Evaṃ jānantīti sīlavā jātoti jānanti.",
  "tika-vin07t:1941_0": "92.",
  "tika-vin07t:1941_1": "Uparamanti viramanti.",
  "tika-vin07t:1941_2": "Bhinditvāti andubandhanaṃ bhinditvā.",
  "tika-vin07t:1941_3": "Chinditvāti saṅkhalikaṃ chinditvā.",
  "tika-vin07t:1941_4": "Muñcitvāti rajjubandhanaṃ muñcitvā.",
  "tika-vin07t:1941_5": "Vivaritvāti gāmabandhanādīsu gāmadvārādīnaṃ vivaritvā.",
  "tika-vin07t:1941_6": "Apassamānānanti purisaguttiyaṃ gopakānaṃ apassantānaṃ.",
  "tika-vin07t:1942_0": "95. Purimanayenevāti “kasāhato katadaṇḍakammo”ti ettha vuttanayeneva.",
  "tika-vin07t:1943_0": "Coravatthukathāvaṇṇanā niṭṭhitā.",
  "tika-vin07t:1944_0": "Iṇāyikavatthukathāvaṇṇanā",
  "tika-vin07t:1945_0": "96.",
  "tika-vin07t:1945_1": "Palātopīti iṇasāmikānaṃ āgamanaṃ ñatvā bhayena palāto.",
  "tika-vin07t:1945_2": "Gīvā hotīti iṇāyikabhāvaṃ ñatvā anādarena iṇamuttake bhikkhubhāve pavesitattā.",
  "tika-vin07t:1945_3": "Upaḍḍhupaḍḍhanti thokathokaṃ.",
  "tika-vin07t:1945_4": "Dātabbamevāti iṇāyikena dhanaṃ sampaṭicchatu vā mā vā,",
  "tika-vin07t:1945_5": "dāne saussāheneva bhavitabbaṃ.",
  "tika-vin07t:1945_6": "Aññehi ca bhikkhūhi “mā dhuraṃ nikkhipāhī”ti vatvā sahāyakehi bhavitabbanti dasseti.",
  "tika-vin07t:1945_7": "Dhuranikkhepena hissa bhaṇḍagghena kāretabbatā siyāti.",
  "tika-vin07t:1946_0": "Iṇāyikavatthukathāvaṇṇanā niṭṭhitā.",
  "tika-vin07t:1947_0": "Dāsavatthukathāvaṇṇanā",
  "tika-vin07t:1948_0": "97.",
  "tika-vin07t:1948_1": "“Dāsacārittaṃ āropetvā kīto”ti iminā dāsabhāvaparimocanatthāya kītakaṃ nivatteti.",
  "tika-vin07t:1948_2": "Tādiso hi dhanakkītopi adāso eva.",
  "tika-vin07t:1948_3": "Tattha tattha cārittavasenāti tasmiṃ tasmiṃ janapade dāsapaṇṇajjhāpanādinā adāsakaraṇaniyāmena.",
  "tika-vin07t:1948_4": "Abhisekādīsu sabbabandhanāni mocāpenti,",
  "tika-vin07t:1948_5": "taṃ sandhāya “sabbasādhāraṇenā”ti vuttaṃ.",
  "tika-vin07t:1949_0": "Sayameva paṇṇaṃ āropenti,",
  "tika-vin07t:1949_1": "na vaṭṭatīti tā bhujissitthiyo “mayampi vaṇṇadāsiyo homā”ti attano rakkhaṇatthāya sayameva rājūnaṃ dāsipaṇṇe attano nāmaṃ likhāpenti,",
  "tika-vin07t:1949_2": "tāsaṃ puttāpi rājadāsāva honti,",
  "tika-vin07t:1949_3": "tasmā te pabbājetuṃ na vaṭṭati.",
  "tika-vin07t:1949_4": "Tehi adinnā na pabbājetabbāti yattakā tesaṃ sāmino,",
  "tika-vin07t:1949_5": "tesu ekena adinnepi na pabbājetabbā.",
  "tika-vin07t:1950_0": "Bhujisse pana katvā pabbājetuṃ vaṭṭatīti yassa vihārassa te ārāmikā dinnā,",
  "tika-vin07t:1950_1": "tasmiṃ vihāre saṅghaṃ ñāpetvā phātikammena dhanāni datvā bhujisse katvā pabbājetuṃ vaṭṭati.",
  "tika-vin07t:1950_2": "Takkaṃ sīse āsittakasadisāva hontīti kesuci janapadesu adāse karontā takkaṃ sīse āsiñcanti,",
  "tika-vin07t:1950_3": "tena kira te adāsā honti,",
  "tika-vin07t:1950_4": "evamidampi ārāmikavacanena dānampīti adhippāyo.",
  "tika-vin07t:1950_5": "Tathā dinnepi saṅghassa ārāmikadāso evāti “neva pabbājetabbo”ti vuttaṃ.",
  "tika-vin07t:1950_6": "“Tāvakāliko nāmā”ti vuttattā kālaparicchedaṃ katvā vā pacchāpi gahetukāmatāya vā dinnaṃ sabbaṃ tāvakālikamevāti gahetabbaṃ.",
  "tika-vin07t:1950_7": "Nissāmikadāso nāma yassa sāmikulaṃ aññātikaṃ maraṇena parikkhīṇaṃ,",
  "tika-vin07t:1950_8": "na koci tassa dāyādo,",
  "tika-vin07t:1950_9": "so pana samānajātikehi vā nivāsagāmavāsīhi vā issarehi vā bhujisso katova pabbājetabbo.",
  "tika-vin07t:1950_10": "Devadāsāpi dāsā eva.",
  "tika-vin07t:1950_11": "Te hi katthaci dese rājadāsā honti,",
  "tika-vin07t:1950_12": "katthaci vihāradāsā,",
  "tika-vin07t:1950_13": "tasmā pabbājetuṃ na vaṭṭati.",
  "tika-vin07t:1950_14": "Dāsampi pabbājetvā sāmike disvā paṭicchādanatthaṃ apanento padavārena adinnādānāpattiyā kāretabbo,",
  "tika-vin07t:1950_15": "dāsassa pana palāyato anāpatti.",
  "tika-vin07t:1951_0": "Dāsavatthukathāvaṇṇanā niṭṭhitā.",
  "tika-vin07t:1952_0": "Kammārabhaṇḍuvatthādikathāvaṇṇanā",
  "tika-vin07t:1953_0": "98.",
  "tika-vin07t:1953_1": "Bhaṇḍukammāpucchānādikathāyaṃ kammārabhaṇḍūti daharatāya amoḷibandho muṇḍikasīso kammāradārako eva vutto.",
  "tika-vin07t:1953_2": "Tulādhāramuṇḍakoti ettha tulādhārāti tambasuvaṇṇādīnaṃ tulaṃ hatthena dhāretīti kammārā “tulādhārā”ti vuttā,",
  "tika-vin07t:1953_3": "tesu eko muṇḍikasīso daharoti attho.",
  "tika-vin07t:1953_4": "Tenāha “pañcasikho taruṇadārako”ti.",
  "tika-vin07t:1953_5": "Ekāva sikhā pañca veṇiyo katvā bandhanena pañcasikhāti vuccati,",
  "tika-vin07t:1953_6": "sā etassa atthīti pañcasikho,",
  "tika-vin07t:1953_7": "tassa sikhaṃ chindantā kañci bhikkhuṃ ajānāpetvāva pabbājesuṃ.",
  "tika-vin07t:1953_8": "Tena bhaṇḍukammāpalokanaṃ anuññātaṃ.",
  "tika-vin07t:1953_9": "Sīmāpariyāpanneti baddhasīmāya sati tadantogadhe,",
  "tika-vin07t:1953_10": "asati upacārasīmantogadheti attho.",
  "tika-vin07t:1953_11": "Ettha ca kiñcāpi “anujānāmi,",
  "tika-vin07t:1953_12": "bhikkhave,",
  "tika-vin07t:1953_13": "saṅghaṃ apaloketuṃ bhaṇḍukammāyā”ti ettakameva vuttaṃ,",
  "tika-vin07t:1953_14": "na pana anapalokentassa āpatti vuttā,",
  "tika-vin07t:1953_15": "tathāpi aṭṭhakathāyaṃ “sabbe āpucchitā amhehītisaññino…pe…",
  "tika-vin07t:1953_16": "pabbājentassapi anāpattī”ti vuttattā sañcicca anāpucchā kese ohārentassa dukkaṭamevāti daṭṭhabbaṃ.",
  "tika-vin07t:1953_17": "Kesoropanampi samaṇapabbajanavohāraṃ labhatīti āha “imassa samaṇakaraṇa”ntiādi.",
  "tika-vin07t:1953_18": "Ekasikhāmattadharoti ettha ekena kesena sikhā ekasikhāti vadanti,",
  "tika-vin07t:1953_19": "appakesāva sikhā evaṃ vuttāti gahetabbā.",
  "tika-vin07t:1953_20": "Ekakesampi pana anāpucchā chindituṃ na vaṭṭatiyeva.",
  "tika-vin07t:1954_0": "100. Vāmahatthenāti dakkhiṇahatthena bhuñjanato vuttaṃ.",
  "tika-vin07t:1955_0": "103- 4.",
  "tika-vin07t:1955_1": "Nissayamuccanakassa vattesu pañcakachakkesu pana “ubhayāni kho panassa pātimokkhāni…pe…",
  "tika-vin07t:1955_2": "anubyañjanaso”ti ettha sabbopi cāyaṃ pabhedo mātikāṭṭhakathāyaṃ ñātāyaṃ ñāto hoti.",
  "tika-vin07t:1955_3": "“Āpattiṃ jānāti,",
  "tika-vin07t:1955_4": "anāpattiṃ jānātī”ti idañca attanā ñātaṭṭhānesu āpattādiṃ sandhāya vuttanti na gahetabbaṃ.",
  "tika-vin07t:1956_0": "Kammārabhaṇḍuvatthādikathāvaṇṇanā niṭṭhitā.",
  "tika-vin07t:1957_0": "Rāhulavatthukathāvaṇṇanā",
  "tika-vin07t:1958_0": "105.",
  "tika-vin07t:1958_1": "Pokkharavassanti pokkhare padumagacche viya atemitukāmānaṃ sarīrato pavaṭṭanakavassaṃ.",
  "tika-vin07t:1958_2": "Tasmiṃ kira vassante temitukāmāva tementi, na itare.",
  "tika-vin07t:1958_3": "“Bhikkhaṃ gaṇhathā”ti vatvā gato nāma natthīti attano santake rajje sabbampi sāpateyyaṃ sayameva paribhuñjissatīti",
  "tika-vin07t:1958_4": "gāravena suddhodanamahārājāpi na nimantesi,",
  "tika-vin07t:1958_5": "gantvā pana gehe sakalarattiṃ mahādānañceva buddhappamukhassa saṅghassa āsanapaññattiṭṭhānālaṅkārañca saṃvidahantova vītināmesi.",
  "tika-vin07t:1959_0": "Na koci…pe…",
  "tika-vin07t:1959_1": "pattaṃ vā aggahesīti bhagavā attano pitu nivesanameva gamissatītisaññāya naggahesi.",
  "tika-vin07t:1959_2": "Kulanagareti ñātikulantake nagare.",
  "tika-vin07t:1959_3": "Piṇḍacāriyavattanti attano ñātigāmesupi sapadānacārikavattaṃ.",
  "tika-vin07t:1959_4": "Bhikkhāya cāro caraṇaṃ etassāti bhikkhācāro, khattiyo.",
  "tika-vin07t:1960_0": "Uttiṭṭheti uttiṭṭhitvā paresaṃ gharadvāre uddissa ṭhatvā gahetabbapiṇḍe.",
  "tika-vin07t:1960_1": "Nappamajjeyyāti nimantanādivasena labbhamānapaṇītabhojanaṃ paṭikkhipitvā piṇḍāya caraṇavasena tattha nappamajjeyya.",
  "tika-vin07t:1960_2": "Dhammanti anesanaṃ pahāya sapadānaṃ caranto tameva bhikkhācariyadhammaṃ sucaritaṃ careyya.",
  "tika-vin07t:1960_3": "Sukhaṃ setīti catūhi iriyāpathehi sukhaṃ viharatīti attho.",
  "tika-vin07t:1961_0": "Dutiyagāthāyaṃ na naṃ duccaritanti vesiyādibhede agocare caraṇavasena taṃ yathāvuttaṃ dhammaṃ duccaritaṃ na ca care.",
  "tika-vin07t:1961_1": "Sesaṃ vuttanayameva.",
  "tika-vin07t:1961_2": "Imaṃ pana gāthaṃ sutvāti nivesane nisinnena bhagavatā ñātisamāgame attano piṇḍāya caraṇaṃ nissāya pavattāya gāthāya vuttaṃ imaṃ dutiyagāthaṃ sutvā.",
  "tika-vin07t:1962_0": "Dhammapālajātakantiādīsu pana tato parakālesupi rañño pavatti parinibbānaṃ pāpetvā yathāpasaṅgavasena dassetuṃ vuttā.",
  "tika-vin07t:1962_1": "Tenāha “sotāpattiphalaṃ sacchikatvā”tiādi.",
  "tika-vin07t:1962_2": "Sirigabbhaṃ gantvāti ettha yadi hi bhagavā tadaheva gantvā na passeyya,",
  "tika-vin07t:1962_3": "sā hadayena phalitena mareyyāti agamāsīti daṭṭhabbaṃ.",
  "tika-vin07t:1963_0": "Taṃ divasamevāti tasmiṃ rāhulamātudassanadivaseyeva.",
  "tika-vin07t:1963_1": "Dhammapadaṭṭhakathāyaṃ pana “satthā kapilapuraṃ gantvā tatiyadivase nandaṃ pabbājesī”ti vuttaṃ.",
  "tika-vin07t:1963_2": "Kesavissajjananti rājamoḷibandhanatthaṃ kumārakāle bandhitasikhāveṇimocanaṃ,",
  "tika-vin07t:1963_3": "taṃ kira karontā maṅgalaṃ karonti.",
  "tika-vin07t:1963_4": "Sāratthadīpaniyaṃ pana “kesavissajjananti kulamariyādavasena kesoropana”nti vuttaṃ.",
  "tika-vin07t:1963_5": "Paṭṭabandhoti “asukarājā”ti naḷāṭe suvaṇṇapaṭṭabandhanaṃ.",
  "tika-vin07t:1963_6": "Abhinavapāsādappavesamaṅgalaṃ gharamaṅgalaṃ.",
  "tika-vin07t:1963_7": "Chattussāpane maṅgalaṃ chattamaṅgalaṃ.",
  "tika-vin07t:1963_8": "Janapadakalyāṇīti janapadamhi kalyāṇī parehi asādhāraṇehi pañcakalyāṇādīhi sahitattā sā evaṃ vuttā.",
  "tika-vin07t:1963_9": "Tuvaṭanti sīghaṃ.",
  "tika-vin07t:1963_10": "Anicchamānanti manasā arocentaṃ,",
  "tika-vin07t:1963_11": "vācāya pana bhagavatā “pabbajissasi nandā”ti vutte gāravena paṭikkhipituṃ avisahanto “āmā”ti avoca.",
  "tika-vin07t:1963_12": "Bhagavā ca etena lesena pabbājesi.",
  "tika-vin07t:1964_0": "Brahmarūpavaṇṇanti brahmarūpasamānarūpaṃ.",
  "tika-vin07t:1964_1": "Tyassāti te assa.",
  "tika-vin07t:1964_2": "Nivattetuṃ na visahīti “mā naṃ nivattayitthā”ti bhagavatā vuttattā nāsakkhi.",
  "tika-vin07t:1964_3": "Sattavidhaṃ ariyadhananti –",
  "tika-vin07t:1965_0": "“Saddhādhanaṃ sīladhanaṃ, hiriottappiyaṃ dhanaṃ;",
  "tika-vin07t:1966_0": "Sutadhanañca cāgo ca, paññā ve sattamaṃ dhana”nti. –",
  "tika-vin07t:1967_0": "Evaṃ vuttaṃ sattavidhaṃ ariyadhanaṃ.",
  "tika-vin07t:1967_1": "Adhimattaṃ rāhuleti rāhule pabbajite nandapabbajjāya uppannadukkhatopi adhikataraṃ dukkhaṃ ahosīti attho.",
  "tika-vin07t:1967_2": "Ito pacchāti ito vuttasokuppattito aparadivasesu anāgāmīnaṃ ñātisinehapaṭighacittuppādābhāvā.",
  "tika-vin07t:1967_3": "Pāḷiyaṃ puttapemantiādi raññā puttasinehassa tibbabhāvaṃ dassetuṃ vuttaṃ.",
  "tika-vin07t:1967_4": "Puttasineho hi attanā sahajātapītivegasamuṭṭhitānaṃ rūpadhammānaṃ sakalasarīraṃ khobhetvā pavattanavasena “chaviṃ…pe…",
  "tika-vin07t:1967_5": "aṭṭhimiñjaṃ āhacca tiṭṭhatī”ti vutto.",
  "tika-vin07t:1967_6": "Attano piyatarāti bhagavantaṃ sandhāya vadati.",
  "tika-vin07t:1967_7": "Putteti rāhulaṃ.",
  "tika-vin07t:1967_8": "Saddahantenāti tassa vacanena avematikenāti attho.",
  "tika-vin07t:1967_9": "Vimatiyā sati āpatti eva.",
  "tika-vin07t:1968_0": "Rāhulavatthukathāvaṇṇanā niṭṭhitā.",
  "tika-vin07t:1969_0": "Sikkhāpadadaṇḍakammavatthukathāvaṇṇanā",
  "tika-vin07t:1970_0": "106.",
  "tika-vin07t:1970_1": "Sāmaṇerasikkhāpadādīsu pāḷiyaṃ sikkhāpadānīti sikkhākoṭṭhāsā.",
  "tika-vin07t:1970_2": "Adhisīlasikkhānaṃ vā adhigamūpāyā.",
  "tika-vin07t:1970_3": "Pāṇoti paramatthato jīvitindriyaṃ.",
  "tika-vin07t:1970_4": "Tassa atipātanaṃ pabandhavasena pavattituṃ adatvā satthādīhi atikkamma abhibhavitvā pātanaṃ pāṇātipāto.",
  "tika-vin07t:1970_5": "Pāṇavadhoti attho.",
  "tika-vin07t:1970_6": "So pana atthato pāṇe pāṇasaññino jīvitindriyupacchedakaupakkamasamuṭṭhāpikā vadhakacetanāva.",
  "tika-vin07t:1970_7": "Tasmā pāṇātipātā veramaṇi,",
  "tika-vin07t:1970_8": "verahetutāya verasaṅkhātaṃ pāṇātipātādipāpadhammaṃ maṇati nīharatīti virati “veramaṇī”ti vuccati,",
  "tika-vin07t:1970_9": "viramati etāyāti vā “viramaṇī”ti vattabbe niruttinayena “veramaṇī”ti samādānavirati vuttā.",
  "tika-vin07t:1970_10": "Esa nayo sesesupi.",
  "tika-vin07t:1971_0": "Adinnassa ādānaṃ adinnādānaṃ,",
  "tika-vin07t:1971_1": "theyyacetanāva.",
  "tika-vin07t:1971_2": "Abrahmacariyanti aseṭṭhacariyaṃ,",
  "tika-vin07t:1971_3": "maggena maggapaṭipattisamuṭṭhāpikā methunacetanā.",
  "tika-vin07t:1971_4": "Musāti abhūtavatthu,",
  "tika-vin07t:1971_5": "tassa vādo abhūtataṃ ñatvāva bhūtato viññāpanacetanā musāvādo.",
  "tika-vin07t:1971_6": "Piṭṭhapūvādinibbattasurā ceva pupphāsavādibhedaṃ merayañca surāmerayaṃ.",
  "tika-vin07t:1971_7": "Tadeva madanīyaṭṭhena majjañceva pamādakāraṇaṭṭhena pamādaṭṭhānañca,",
  "tika-vin07t:1971_8": "taṃ yāya cetanāya pivati,",
  "tika-vin07t:1971_9": "tassa etaṃ adhivacanaṃ.",
  "tika-vin07t:1972_0": "Aruṇuggamanato paṭṭhāya yāva majjhanhikā ayaṃ ariyānaṃ bhojanassa kālo nāma,",
  "tika-vin07t:1972_1": "tadañño vikālo.",
  "tika-vin07t:1972_2": "Bhuñjitabbaṭṭhena bhojananti idha sabbaṃ yāvakālikaṃ vuccati,",
  "tika-vin07t:1972_3": "tassa ajjhoharaṇaṃ idha uttarapadalopena “bhojana”nti adhippetaṃ.",
  "tika-vin07t:1972_4": "Vikāle bhojanaṃ ajjhoharaṇaṃ vikālabhojanaṃ,",
  "tika-vin07t:1972_5": "vikāle vā yāvakālikassa bhojanaṃ ajjhoharaṇaṃ vikālabhojanantipi attho gahetabbo,",
  "tika-vin07t:1972_6": "atthato vikāle yāvakālikaajjhoharaṇacetanāva.",
  "tika-vin07t:1973_0": "Sāsanassa ananulomattā visūkaṃ paṭāṇībhūtaṃ dassanaṃ visūkadassanaṃ,",
  "tika-vin07t:1973_1": "naccagītādidassanasavanānañceva vaṭṭakayuddhajūtakīḷādisabbakīḷānañca nāmaṃ.",
  "tika-vin07t:1973_2": "Dassananti cettha pañcannampi viññāṇānaṃ yathāsakaṃ visayassa ālocanasabhāvatāya dassana-",
  "tika-vin07t:1973_3": "saddena saṅgahetabbattā savanampi saṅgahitaṃ.",
  "tika-vin07t:1973_4": "Naccagītavādita-",
  "tika-vin07t:1973_5": "saddehi cettha attano naccanagāyanādīnipi saṅgahitānīti daṭṭhabbaṃ.",
  "tika-vin07t:1974_0": "Mālāti baddhamabaddhaṃ vā antamaso suttādimayampi alaṅkāratthāya piḷandhiyamānaṃ “mālā”tveva vuccati.",
  "tika-vin07t:1974_1": "Gandhanti vāsacuṇṇādivilepanato aññaṃ yaṃ kiñci gandhajātaṃ.",
  "tika-vin07t:1974_2": "Vilepananti pisitvā gahitaṃ chavirāgakaraṇañceva gandhajātañca.",
  "tika-vin07t:1974_3": "Dhāraṇaṃ nāma piḷandhanaṃ.",
  "tika-vin07t:1974_4": "Maṇḍanaṃ nāma ūnaṭṭhānapūraṇaṃ.",
  "tika-vin07t:1974_5": "Gandhavasena,",
  "tika-vin07t:1974_6": "chavirāgavasena ca sādiyanaṃ vibhūsanaṃ nāma.",
  "tika-vin07t:1974_7": "Mālādīsu vā dhāraṇādīni yathākkamaṃ yojetabbāni.",
  "tika-vin07t:1974_8": "Tesaṃ dhāraṇādīnaṃ ṭhānaṃ kāraṇaṃ vītikkamacetanā.",
  "tika-vin07t:1975_0": "Uccāti ucca-",
  "tika-vin07t:1975_1": "saddena samānattho nipāto,",
  "tika-vin07t:1975_2": "uccāsayanaṃ vuccati pamāṇātikkantaṃ āsandādi.",
  "tika-vin07t:1975_3": "Mahāsayanaṃ akappiyattharaṇehi atthataṃ,",
  "tika-vin07t:1975_4": "salohitavitānañca.",
  "tika-vin07t:1975_5": "Etesu hi āsanaṃ,",
  "tika-vin07t:1975_6": "sayanañca uccāsayanamahāsayana-",
  "tika-vin07t:1975_7": "saddehi gahitāni uttarapadalopena.",
  "tika-vin07t:1975_8": "Jātarūparajatapaṭiggahaṇāti ettha rajata-",
  "tika-vin07t:1975_9": "saddena dārumāsakādi sabbaṃ rūpiyaṃ saṅgahitaṃ,",
  "tika-vin07t:1975_10": "muttāmaṇiādayopettha dhaññakhettavatthādayo ca saṅgahitāti daṭṭhabbā.",
  "tika-vin07t:1975_11": "Paṭiggahaṇa-",
  "tika-vin07t:1975_12": "saddena paṭiggāhāpanasādiyanāni saṅgahitāni.",
  "tika-vin07t:1975_13": "Nāsanavatthūti pārājikaṭṭhānatāya liṅganāsanāya kāraṇaṃ.",
  "tika-vin07t:1976_0": "107.",
  "tika-vin07t:1976_1": "Pāḷiyaṃ sabbaṃ saṅghārāmaṃ āvaraṇaṃ karontīti sabbasaṅghārāme pavesanivāraṇaṃ karonti.",
  "tika-vin07t:1976_2": "Saṅghārāmo āvaraṇaṃ kātabboti saṅghārāmo āvaraṇo kātabbo,",
  "tika-vin07t:1976_3": "saṅghārāme vā āvaraṇaṃ kātabbanti attho.",
  "tika-vin07t:1976_4": "Teneva “tattha āvaraṇaṃ kātu”nti bhummavasena vuttaṃ.",
  "tika-vin07t:1976_5": "Āhāraṃ āvaraṇantiādīsupi eseva nayo.",
  "tika-vin07t:1976_6": "“Yattha vā vasatī”ti iminā sāmaṇerassa vassaggena laddhaṃ vā sakasantakameva vā nibaddhavasanakasenāsanaṃ vuttaṃ.",
  "tika-vin07t:1976_7": "Yattha vā paṭikkamatīti ācariyupajjhāyānaṃ vasanaṭṭhānaṃ vuttaṃ.",
  "tika-vin07t:1976_8": "Tenāha “attano”tiādi.",
  "tika-vin07t:1976_9": "Attanoti hi sayaṃ,",
  "tika-vin07t:1976_10": "ācariyassa,",
  "tika-vin07t:1976_11": "upajjhāyassa vāti attho.",
  "tika-vin07t:1976_12": "Daṇḍenti vinenti etenāti daṇḍo,",
  "tika-vin07t:1976_13": "so eva kattabbattā kammanti daṇḍakammaṃ,",
  "tika-vin07t:1976_14": "āvaraṇādi.",
  "tika-vin07t:1976_15": "Udakaṃ vā pavesetunti pokkharaṇīādiudake pavesetuṃ.",
  "tika-vin07t:1977_0": "Sikkhāpadadaṇḍakammavatthukathāvaṇṇanā niṭṭhitā.",
  "tika-vin07t:1978_0": "Anāpucchāvaraṇavatthuādikathāvaṇṇanā",
  "tika-vin07t:1979_0": "108.",
  "tika-vin07t:1979_1": "Saddhivihārikaantevāsikānampīti upasampanne sandhāya vuttaṃ.",
  "tika-vin07t:1979_2": "Tesupi hi ācariyupajjhāyesu yathā oramanti,",
  "tika-vin07t:1979_3": "tathā tesaṃ niggahaṃ akarontesu aññehi āvaraṇādiniggahakammaṃ kātabbameva.",
  "tika-vin07t:1979_4": "Saṅgaṇhantīti “paraparisato bhinditvā gaṇhissāmī”ti dānādicatūhi saṅgahavatthūhi upalāḷanavasena saṅgaṇhanti.",
  "tika-vin07t:1979_5": "So bhijjatu vā mā vā,",
  "tika-vin07t:1979_6": "saṅgaṇhantassa payoge āpatti eva.",
  "tika-vin07t:1979_7": "Bhinditvā gaṇhituṃ na vaṭṭatīti bhinditumpi na vaṭṭati,",
  "tika-vin07t:1979_8": "gaṇhitumpi na vaṭṭatīti attho.",
  "tika-vin07t:1979_9": "Ādīnavaṃ pana vattuṃ vaṭṭatīti sāsanagāravena vā parānuddayatāya vā vattuṃ vaṭṭati,",
  "tika-vin07t:1979_10": "na parisalolatāya.",
  "tika-vin07t:1980_0": "“Senāsanaggāho ca paṭippassambhatī”ti iminā vassacchedaṃ dasseti.",
  "tika-vin07t:1980_1": "Upasampannānampi pārājikasamāpattiyā saraṇagamanādisāmaṇerabhāvassāpi vinassanato senāsanaggāho ca paṭippassambhati,",
  "tika-vin07t:1980_2": "saṅghalābhampi te na labhantīti veditabbaṃ.",
  "tika-vin07t:1980_3": "Purimikāya puna saraṇāni gahitānīti saraṇaggahaṇena saha tadahevassa vassūpagamanampi dasseti.",
  "tika-vin07t:1980_4": "Pacchimikāya vassāvāsikanti vassāvāsikalābhaggahaṇadassanamattamevetaṃ,",
  "tika-vin07t:1980_5": "tato purepi,",
  "tika-vin07t:1980_6": "pacchāpi vā vassāvāsikañca cīvaramāsesu saṅghe uppannaṃ kālacīvarañca purimikāya upagantvā avipannasīlo sāmaṇero labhati eva.",
  "tika-vin07t:1980_7": "Sace pacchimikāya gahitānīti pacchimikāya vassūpagamanañca chinnavassatañca dasseti.",
  "tika-vin07t:1980_8": "Tassa hi kālacīvare bhāgo na pāpuṇāti.",
  "tika-vin07t:1980_9": "Tasmā “apaloketvā lābho dātabbo”ti vuttaṃ.",
  "tika-vin07t:1981_0": "Vassāvāsikalābho pana yadi senāsanasāmikā dāyakā senāsanaguttatthāya pacchimikāya upagantvā vattaṃ katvā",
  "tika-vin07t:1981_1": "attano senāsane vasantassapi vassāvāsikaṃ dātabbanti vadanti,",
  "tika-vin07t:1981_2": "anapaloketvāpi dātabbova.",
  "tika-vin07t:1981_3": "Yaṃ pana sāratthadīpaniyaṃ “pacchimikāya vassāvāsikaṃ lacchatīti pacchimikāya puna vassaṃ upagatattā lacchatī”ti vuttaṃ,",
  "tika-vin07t:1981_4": "tampi vassāvāsike dāyakānaṃ imaṃ adhippāyaṃ nissāya vuttañce, sundaraṃ.",
  "tika-vin07t:1981_5": "Saṅghikaṃ,",
  "tika-vin07t:1981_6": "kālacīvarampi sandhāya vuttañce,",
  "tika-vin07t:1981_7": "na yujjatīti veditabbaṃ.",
  "tika-vin07t:1982_0": "Na ajānitvāti “surā”ti ajānitvā pivato pāṇātipātaveramaṇiādisabbasīlabhedaṃ,",
  "tika-vin07t:1982_1": "saraṇabhedañca na āpajjati,",
  "tika-vin07t:1982_2": "akusalaṃ pana surāpānaveramaṇisīlabhedo ca hoti mālādidhāraṇādīsu viyāti daṭṭhabbaṃ.",
  "tika-vin07t:1982_3": "Itarānīti vikālabhojanaveramaṇiādīni.",
  "tika-vin07t:1982_4": "Tānipi hi sañcicca vītikkamantassa taṃ taṃ bhijjati eva,",
  "tika-vin07t:1982_5": "itarītaresaṃ pana abhijjamānena nāsanaṅgāni na honti.",
  "tika-vin07t:1982_6": "Teneva “tesu bhinnesū”ti bhedavacanaṃ vuttaṃ.",
  "tika-vin07t:1983_0": "Accayaṃ desāpetabboti “accayo maṃ, bhante,",
  "tika-vin07t:1983_1": "accagamā”tiādinā saṅghamajjhe desāpetvā saraṇasīlaṃ dātabbanti adhippāyo pārājikattā tesaṃ.",
  "tika-vin07t:1983_2": "Tenāha “liṅganāsanāya nāsetabbo”ti.",
  "tika-vin07t:1983_3": "Ayameva hi nāsanā idha adhippetāti liṅganāsanākāraṇehi pāṇātipātādīhi avaṇṇabhāsanādīnaṃ saha patitattā vuttaṃ.",
  "tika-vin07t:1984_0": "Nanu ca kaṇṭakasāmaṇeropi micchādiṭṭhiko eva,",
  "tika-vin07t:1984_1": "tassa ca heṭṭhā daṇḍakammanāsanāva vuttā.",
  "tika-vin07t:1984_2": "Idha pana micchādiṭṭhikassa liṅganāsanā vuccati,",
  "tika-vin07t:1984_3": "ko imesaṃ bhedoti codanaṃ manasi nidhāyāha “sassatucchedānañhi aññataradiṭṭhiko”ti.",
  "tika-vin07t:1984_4": "Ettha cāyamadhippāyo –",
  "tika-vin07t:1984_5": "yo hi “attā issaro vā nicco dhuvo”tiādinā vā “attā ucchijjissati vinassissatī”tiādinā vā titthiyaparikappitaṃ",
  "tika-vin07t:1984_6": "yaṃ kiñci sassatucchedadiṭṭhiṃ daḷhaṃ gahetvā voharati,",
  "tika-vin07t:1984_7": "tassa sā pārājikaṭṭhānaṃ hoti.",
  "tika-vin07t:1984_8": "So ca liṅganāsanāya nāsetabbo.",
  "tika-vin07t:1984_9": "Yo pana īdisaṃ diṭṭhiṃ aggahetvā sāsanikova hutvā kevalaṃ buddhavacanādhippāyaṃ viparītato gahetvā bhikkhūhi",
  "tika-vin07t:1984_10": "ovadiyamānopi appaṭinissajjitvā voharati,",
  "tika-vin07t:1984_11": "tassa sā diṭṭhi pārājikaṃ na hoti,",
  "tika-vin07t:1984_12": "so pana kaṇṭakanāsanāya eva nāsetabboti.",
  "tika-vin07t:1985_0": "Anāpucchāvaraṇavatthuādikathāvaṇṇanā niṭṭhitā.",
  "tika-vin07t:1986_0": "Paṇḍakavatthukathāvaṇṇanā",
  "tika-vin07t:1987_0": "109.",
  "tika-vin07t:1987_1": "Paṇḍakavatthusmiṃ āsittausūyapakkhapaṇḍakā tayopi purisabhāvaliṅgādiyuttā ahetukapaṭisandhikā,",
  "tika-vin07t:1987_2": "te ca kilesapariyuṭṭhānassa balavatāya napuṃsakapaṇḍakasadisattā “paṇḍakā”ti vuttā.",
  "tika-vin07t:1987_3": "Tesu āsittausūyapaṇḍakānaṃ dvinnaṃ kilesapariyuṭṭhānaṃ yonisomanasikārādīhi vītikkamato nivāretumpi sakkā,",
  "tika-vin07t:1987_4": "tena te pabbājetabbā vuttā.",
  "tika-vin07t:1987_5": "Pakkhapaṇḍakassa pana kāḷapakkhesu ummādo viya kilesapariḷāho avattharanto āgacchati,",
  "tika-vin07t:1987_6": "vītikkamaṃ patvā eva ca nivattati.",
  "tika-vin07t:1987_7": "Tasmā so tasmiṃ pakkhe na pabbājetabboti vutto.",
  "tika-vin07t:1987_8": "Tadetaṃ vibhāgaṃ dassetuṃ “yassa paresa”ntiādi vuttaṃ.",
  "tika-vin07t:1987_9": "Tattha āsittassāti mukhe āsittassa attanopi asucimuccanena pariḷāho vūpasammati.",
  "tika-vin07t:1987_10": "Usūyāya uppannāyāti usūyāya vasena attano sevetukāmatārāge uppanne asucimuttiyā pariḷāho vūpasammati.",
  "tika-vin07t:1988_0": "“Bījāni apanītānī”ti vuttattā bījesu ṭhitesu nimittamatte apanīte paṇḍako na hoti.",
  "tika-vin07t:1988_1": "Bhikkhunopi anābādhapaccayā tadapanayane thullaccayameva,",
  "tika-vin07t:1988_2": "na pana paṇḍakattaṃ,",
  "tika-vin07t:1988_3": "bījesu pana apanītesu aṅgajātampi rāgena kammaniyaṃ na hoti,",
  "tika-vin07t:1988_4": "pumabhāvo vigacchati,",
  "tika-vin07t:1988_5": "massuādipurisaliṅgampi upasampadāpi vigacchati,",
  "tika-vin07t:1988_6": "kilesapariḷāhopi dunnivāravītikkamo hoti napuṃsakapaṇḍakassa viya.",
  "tika-vin07t:1988_7": "Tasmā īdiso upasampannopi nāsetabboti vadanti.",
  "tika-vin07t:1988_8": "Yadi evaṃ kasmā bījuddharaṇe pārājikaṃ na paññattanti?",
  "tika-vin07t:1988_9": "Ettha tāva keci vadanti “paññattamevetaṃ bhagavatā ‘paṇḍako,",
  "tika-vin07t:1988_10": "bhikkhave,",
  "tika-vin07t:1988_11": "anupasampanno na upasampādetabbo,",
  "tika-vin07t:1988_12": "upasampanno nāsetabbo’ti vuttattā”ti.",
  "tika-vin07t:1988_13": "Keci pana “yasmā bījuddharaṇakkhaṇe paṇḍako na hoti,",
  "tika-vin07t:1988_14": "tasmā tasmiṃ khaṇe pārājikaṃ na paññattaṃ.",
  "tika-vin07t:1988_15": "Yasmā pana so uddhaṭabījo bhikkhu aparena samayena vuttanayena paṇḍakattaṃ āpajjati,",
  "tika-vin07t:1988_16": "abhāvako hoti,",
  "tika-vin07t:1988_17": "upasampadāya avatthu,",
  "tika-vin07t:1988_18": "tato eva cassa upasampadā vigacchati,",
  "tika-vin07t:1988_19": "tasmā esa paṇḍakattupagamanakālato paṭṭhāya jātiyā napuṃsakapaṇḍakena saddhiṃ yojetvā ‘upasampanno nāsetabbo’ti abhabboti vutto,",
  "tika-vin07t:1988_20": "na tato pubbe.",
  "tika-vin07t:1988_21": "Ayañca kiñcāpi sahetuko,",
  "tika-vin07t:1988_22": "bhāvakkhayena panassa ahetukasadisatāya maggopi na uppajjatī”ti vadanti.",
  "tika-vin07t:1988_23": "Apare pana “pabbajjato pubbe upakkamena paṇḍakabhāvamāpannaṃ sandhāya ‘upasampanno nāsetabbo’ti vuttaṃ,",
  "tika-vin07t:1988_24": "upasampannassa pana pacchā upakkamena upasampadāpi na vigacchatī”ti,",
  "tika-vin07t:1988_25": "taṃ na yuttaṃ.",
  "tika-vin07t:1988_26": "Yadaggena hi pabbajjato pubbe upakkamena abhabbo hoti,",
  "tika-vin07t:1988_27": "tadaggena pacchāpi hotīti vīmaṃsitvā gahetabbaṃ.",
  "tika-vin07t:1989_0": "Itthattādi bhāvo natthi etassāti abhāvako.",
  "tika-vin07t:1989_1": "Pabbajjā na vāritāti ettha pabbajjāgahaṇeneva upasampadāpi gahitā.",
  "tika-vin07t:1989_2": "Tenāha “yassa cettha pabbajjā vāritā”tiādi.",
  "tika-vin07t:1989_3": "Tasmiṃyevassa pakkhe pabbajjā vāritāti ettha pana apaṇḍakapakkhepi pabbajjāmattameva labhati,",
  "tika-vin07t:1989_4": "upasampadā pana tadāpi na vaṭṭati,",
  "tika-vin07t:1989_5": "paṇḍakapakkhe pana āgate liṅganāsanāya nāsetabboti veditabbaṃ.",
  "tika-vin07t:1990_0": "Paṇḍakavatthukathāvaṇṇanā niṭṭhitā.",
  "tika-vin07t:1991_0": "Theyyasaṃvāsakavatthukathāvaṇṇanā",
  "tika-vin07t:1992_0": "110.",
  "tika-vin07t:1992_1": "Theyyasaṃvāsakavatthumhi kolaññāti kule jātā,",
  "tika-vin07t:1992_2": "tattha vā viditā ñātā pasiddhā,",
  "tika-vin07t:1992_3": "taṃ vā jānanti kolaññāti ñātakānaṃ nāmaṃ.",
  "tika-vin07t:1992_4": "Theyyāya liṅgaggahaṇamattampi idha saṃvāso evāti āha “tayo theyyasaṃvāsakā”ti.",
  "tika-vin07t:1992_5": "Na yathāvuḍḍhaṃ vandananti bhikkhūnaṃ,",
  "tika-vin07t:1992_6": "sāmaṇerānaṃ vā vandanaṃ na sādiyati.",
  "tika-vin07t:1993_0": "Yathāvuḍḍhaṃ vandananti attanā musāvādena dassitavassakkamena bhikkhūnaṃ vandanaṃ sādiyati,",
  "tika-vin07t:1993_1": "daharasāmaṇero pana vuḍḍhasāmaṇerānaṃ,",
  "tika-vin07t:1993_2": "daharabhikkhu ca vuḍḍhānaṃ vandanaṃ sādiyantopi theyyasaṃvāsako na hoti.",
  "tika-vin07t:1993_3": "Imasmiṃ attheti saṃvāsatthenakatthe.",
  "tika-vin07t:1994_0": "“Bhikkhuvassānī”ti idaṃ saṃvāsatthenake vuttapāṭhavasena vuttaṃ,",
  "tika-vin07t:1994_1": "sayameva pana pabbajitvā sāmaṇeravassāni gaṇentopi ubhayatthenako eva.",
  "tika-vin07t:1994_2": "Na kevalañca purisova,",
  "tika-vin07t:1994_3": "itthīpi bhikkhunīsu evaṃ paṭipajjati,",
  "tika-vin07t:1994_4": "theyyasaṃvāsikāva.",
  "tika-vin07t:1994_5": "Ādikammikāpi cettha na muccanti,",
  "tika-vin07t:1994_6": "upasampannesu eva paññattāpattiṃ paṭicca ādikammikā vuttā,",
  "tika-vin07t:1994_7": "tenevettha ādikammikopi na mutto.",
  "tika-vin07t:1995_0": "Rāja…pe…",
  "tika-vin07t:1995_1": "bhayenāti ettha bhaya-",
  "tika-vin07t:1995_2": "saddo paccekaṃ yojetabbo.",
  "tika-vin07t:1995_3": "Yāva so suddhamānasoti “iminā liṅgena bhikkhū vañcetvā tehi saṃvasissāmī”ti asuddhacittābhāvena suddhacitto.",
  "tika-vin07t:1995_4": "Tena hi asuddhacittena liṅge gahitamatte pacchā bhikkhūhi saha saṃvasatu vā mā vā,",
  "tika-vin07t:1995_5": "liṅgatthenako hoti.",
  "tika-vin07t:1995_6": "Pacchā saṃvasantopi abhabbo hutvā saṃvasati.",
  "tika-vin07t:1995_7": "Tasmā ubhayatthenakopi liṅgatthenake eva pavisatīti veditabbaṃ.",
  "tika-vin07t:1995_8": "Yo pana rājādibhayena suddhacittova liṅgaṃ gahetvā vicaranto pacchā “bhikkhuvassāni gaṇetvā jīvissāmī”ti asuddhacittaṃ uppādeti,",
  "tika-vin07t:1995_9": "so cittuppādamattena theyyasaṃvāsakopi na hoti suddhacittena gahitaliṅgattā.",
  "tika-vin07t:1995_10": "Sace pana so bhikkhūnaṃ santikaṃ gantvā sāmaṇeravassagaṇanādiṃ karoti,",
  "tika-vin07t:1995_11": "tadā saṃvāsatthenako,",
  "tika-vin07t:1995_12": "ubhayatthenako vā hotīti daṭṭhabbaṃ.",
  "tika-vin07t:1995_13": "Yaṃ pana parato saha dhuranikkhepena “ayampi theyyasaṃvāsako,",
  "tika-vin07t:1995_14": "vā”ti vuttaṃ,",
  "tika-vin07t:1995_15": "taṃ bhikkhūhi saṅgamma saṃvāsādhivāsanavasena dhuranikkhepaṃ sandhāya vuttaṃ.",
  "tika-vin07t:1995_16": "Tena vuttaṃ “saṃvāsaṃ nādhivāseti yāvā”ti.",
  "tika-vin07t:1995_17": "Tassa tāva theyyasaṃvāsako nāma na vuccatīti sambandho daṭṭhabbo.",
  "tika-vin07t:1995_18": "Ettha ca corādibhayaṃ vināpi kīḷādhippāyena liṅgaṃ gahetvā bhikkhūnaṃ santike pabbajitālayaṃ dassetvā",
  "tika-vin07t:1995_19": "vandanādiṃ asādiyantopi “sobhati nu kho me pabbajitaliṅga”ntiādinā suddhacittena gaṇhantopi theyyasaṃvāsako",
  "tika-vin07t:1995_20": "na hotīti daṭṭhabbaṃ.",
  "tika-vin07t:1996_0": "Sabbapāsaṇḍiyabhattānīti sabbasāmayikānaṃ sādhāraṇaṃ katvā paññattabhattāni,",
  "tika-vin07t:1996_1": "idañca bhikkhūnaññeva niyamitabhattagahaṇe saṃvāsopi sambhaveyyāti sabbasādhāraṇabhattaṃ vuttaṃ.",
  "tika-vin07t:1996_2": "Saṃvāsaṃ pana asādiyitvā abhikkhukavihārādīsu vihārabhattādīni bhuñjantopi theyyasaṃvāsako na hoti eva.",
  "tika-vin07t:1996_3": "Kammantānuṭṭhānenāti kasiādikammakaraṇena.",
  "tika-vin07t:1996_4": "Pattacīvaraṃ ādāyāti bhikkhuliṅgavesena sarīrena dhāretvā.",
  "tika-vin07t:1997_0": "“Yo evaṃ pabbajati,",
  "tika-vin07t:1997_1": "so theyyasaṃvāsako nāma hotī”ti idaṃ nidassanamattaṃ,",
  "tika-vin07t:1997_2": "“theyyasaṃvāsako”ti pana nāmaṃ ajānantopi “evaṃ kātuṃ na vaṭṭatī”ti vā “evaṃ karonto samaṇo nāma na hotī”ti vā “yadi ārocessāmi,",
  "tika-vin07t:1997_3": "chaḍḍessanti ma”nti vā “yena kenaci pabbajjā me na ruhatī”ti jānāti,",
  "tika-vin07t:1997_4": "theyyasaṃvāsako hoti.",
  "tika-vin07t:1997_5": "Yo pana paṭhamaṃ “pabbajjā evaṃ me gahitā”tisaññī kevalaṃ antarā attano setavatthanivāsanādivippakāraṃ pakāsetuṃ lajjanto na katheti,",
  "tika-vin07t:1997_6": "so theyyasaṃvāsako na hoti.",
  "tika-vin07t:1997_7": "Anupasampannakāleyevāti ettha avadhāraṇena upasampannakāle theyyasaṃvāsakalakkhaṇaṃ ñatvā vañcanāyapi nāroceti,",
  "tika-vin07t:1997_8": "theyyasaṃvāsako na hotīti dīpeti.",
  "tika-vin07t:1997_9": "So parisuddhacittena gahitaliṅgattā liṅgatthenako na hoti,",
  "tika-vin07t:1997_10": "laddhūpasampadattā tadanuguṇasseva saṃvāsassa sāditattā saṃvāsatthenakopi na hoti.",
  "tika-vin07t:1997_11": "Anupasampanno pana liṅgatthenako hoti,",
  "tika-vin07t:1997_12": "saṃvāsārahassa liṅgassa gahitattā saṃvāsasādiyanamattena saṃvāsatthenako hoti.",
  "tika-vin07t:1998_0": "Saliṅge ṭhitoti saliṅgabhāve ṭhito.",
  "tika-vin07t:1998_1": "Theyyasaṃvāsako na hotīti bhikkhūhi dinnaliṅgassa apariccattattā liṅgatthenako na hoti,",
  "tika-vin07t:1998_2": "bhikkhupaṭiññāya apariccattattā saṃvāsatthenako na hotīti.",
  "tika-vin07t:1998_3": "Yaṃ pana mātikāṭṭhakathāyaṃ “liṅgānurūpassa saṃvāsassa sāditattā na saṃvāsatthenako”ti kāraṇaṃ vuttaṃ,",
  "tika-vin07t:1998_4": "tampi idameva kāraṇaṃ sandhāya vuttaṃ.",
  "tika-vin07t:1998_5": "Itarathā sāmaṇerassapi bhikkhuvassagaṇanādīsu liṅgānurūpasaṃvāso eva sāditoti saṃvāsatthenakatā na siyā",
  "tika-vin07t:1998_6": "bhikkhūhi dinnaliṅgassa ubhinnampi sādhāraṇattā.",
  "tika-vin07t:1998_7": "Yathā cettha bhikkhu,",
  "tika-vin07t:1998_8": "evaṃ sāmaṇeropi pārājikaṃ samāpanno sāmaṇerapaṭiññāya apariccattattā saṃvāsatthenako na hotīti veditabbo.",
  "tika-vin07t:1998_9": "Sobhatīti sampaṭicchitvāti kāsāvadhāraṇe dhuraṃ nikkhipitvā gihibhāvaṃ sampaṭicchitvā.",
  "tika-vin07t:1999_0": "Yo koci vuḍḍhapabbajitoti sāmaṇeraṃ sandhāya vuttaṃ.",
  "tika-vin07t:1999_1": "Mahāpeḷādīsūti vilīvādimayesu gharadvāresu ṭhapitabhattabhājanavisesesu,",
  "tika-vin07t:1999_2": "etena vihāre bhikkhūhi saddhiṃ vassagaṇanādīnaṃ akaraṇaṃ dasseti.",
  "tika-vin07t:2000_0": "Theyyasaṃvāsakavatthukathāvaṇṇanā niṭṭhitā.",
  "tika-vin07t:2001_0": "Titthiyapakkantakakathāvaṇṇanā",
  "tika-vin07t:2002_0": "Titthiyapakkantakādikathāsu tesaṃ liṅge ādinnamatteti vīmaṃsādiadhippāyaṃ vinā “titthiyo bhavissāmī”ti sanniṭṭhānavasena liṅge kāyena dhāritamatte.",
  "tika-vin07t:2002_1": "Sayamevāti titthiyānaṃ santikaṃ agantvā sayameva saṅghārāmepi kusacīrādīni nivāseti.",
  "tika-vin07t:2002_2": "Ājīvako bhavissāmi…pe…",
  "tika-vin07t:2002_3": "gacchatīti ājīvakānaṃ santike tesaṃ pabbajanavidhinā “ājīvako bhavissāmī”ti gacchati.",
  "tika-vin07t:2002_4": "Tassa hi titthiyabhāvūpagamanaṃ pati sanniṭṭhāne vijjamānepi “gantvā bhavissāmī”ti parikappitattā padavāre dukkaṭameva vuttaṃ.",
  "tika-vin07t:2002_5": "Dukkaṭanti pāḷiyā avuttepi methunādīsu vuttapubbapayogadukkaṭānulomato vuttaṃ.",
  "tika-vin07t:2002_6": "Etena ca sanniṭṭhānavasena liṅge sampaṭicchite pārājikaṃ,",
  "tika-vin07t:2002_7": "tato purimapayoge thullaccayañca vattabbameva,",
  "tika-vin07t:2002_8": "thullaccayakkhaṇe nivattantopi āpattiṃ desāpetvā muccati evāti daṭṭhabbaṃ.",
  "tika-vin07t:2002_9": "Yathā cettha,",
  "tika-vin07t:2002_10": "evaṃ saṅghabhedepi lohituppādepi bhikkhūnaṃ pubbapayogādīsu dukkaṭathullaccayapārājikāhi muccanasīmā ca veditabbā.",
  "tika-vin07t:2002_11": "Sāsanaviruddhatāyettha ādikammikānampi anāpatti na vuttā.",
  "tika-vin07t:2002_12": "Pabbajjāyapi abhabbatādassanatthaṃ panete,",
  "tika-vin07t:2002_13": "aññe ca pārājikakaṇḍe visuṃ sikkhāpadena pārājikādiṃ adassetvā idha abhabbesu eva vuttāti veditabbaṃ.",
  "tika-vin07t:2003_0": "Taṃ laddhinti titthiyavese seṭṭhabhāvaggahaṇameva sandhāya vuttaṃ.",
  "tika-vin07t:2003_1": "Tesañhi titthiyānaṃ sassatādiggāhaṃ gaṇhantopi liṅge asampaṭicchite titthiyapakkantako na hoti,",
  "tika-vin07t:2003_2": "taṃ laddhiṃ aggahetvāpi “etesaṃ vatacariyā sundarā”ti liṅgaṃ sampaṭicchanto titthiyapakkantako hoti eva.",
  "tika-vin07t:2003_3": "Laddhiyā abhāvenāti bhikkhubhāve sālayatāya titthiyabhāvūpagamanaladdhiyā abhāvena,",
  "tika-vin07t:2003_4": "etena ca āpadāsu kusacīrādiṃ pārupantassāpi naggassa viya anāpattiṃ dasseti.",
  "tika-vin07t:2004_0": "Upasampannabhikkhunā kathitoti ettha saṅghabhedakopi upasampannabhikkhunāva kathito,",
  "tika-vin07t:2004_1": "mātughātakādayo pana anupasampannenāpīti daṭṭhabbaṃ.",
  "tika-vin07t:2005_0": "Titthiyapakkantakakathāvaṇṇanā niṭṭhitā.",
  "tika-vin07t:2006_0": "Tiracchānavatthukathāvaṇṇanā",
  "tika-vin07t:2007_0": "111.",
  "tika-vin07t:2007_1": "Udakasañcārikaṃ maṇḍūkabhakkhaṃ nāgasarīranti sambandhitabbaṃ.",
  "tika-vin07t:2007_2": "Vissarabhayenāti nāgassa sarīraṃ disvā bhikkhuno viravanabhayena.",
  "tika-vin07t:2007_3": "Kapimiddhādīsu nāgasarīraṃ nuppajjatīti taduppattisīmaṃ dassento āha “vissaṭṭho”tiādi.",
  "tika-vin07t:2008_0": "Tiracchānavatthukathāvaṇṇanā niṭṭhitā.",
  "tika-vin07t:2009_0": "Mātughātakādikathāvaṇṇanā",
  "tika-vin07t:2010_0": "112.",
  "tika-vin07t:2010_1": "Apavāhananti sodhanaṃ.",
  "tika-vin07t:2010_2": "Tiracchānādiamanussajātito manussajātikānaññeva puttesu mettādayopi tikkhavisadā honti lokuttaraguṇā viyāti āha “manussitthibhūtā janikā mātā”ti.",
  "tika-vin07t:2010_3": "Yathā manussānaññeva kusalappavatti tikkhavisadā,",
  "tika-vin07t:2010_4": "evaṃ akusalappavattipīti āha “sayampi manussajātikenevā”tiādi.",
  "tika-vin07t:2010_5": "Ānantariyenāti ettha cutianantaraṃ niraye paṭisandhiphalaṃ anantaraṃ nāma,",
  "tika-vin07t:2010_6": "tasmiṃ anantare janakattena niyuttaṃ ānantariyaṃ, tena.",
  "tika-vin07t:2010_7": "Vesiyā puttoti upalakkhaṇamattaṃ,",
  "tika-vin07t:2010_8": "kulitthiyā aticāriniyā puttopi attano pitaraṃ ajānitvā ghātento pitughātakova hoti.",
  "tika-vin07t:2011_0": "114. Avasesanti anāgāmiādikaṃ. Yaṃ panettha vattabbaṃ, taṃ manussaviggahapārājike vuttameva.",
  "tika-vin07t:2012_0": "115.",
  "tika-vin07t:2012_1": "Ayaṃ saṅghabhedakoti pakatattaṃ bhikkhuṃ sandhāya vuttaṃ.",
  "tika-vin07t:2012_2": "Pubbe eva pārājikaṃ samāpanno vā vatthādidosena vipannopasampado vā saṅghaṃ bhindantopi anantariyaṃ na phusati,",
  "tika-vin07t:2012_3": "saṅgho pana bhinnova hoti,",
  "tika-vin07t:2012_4": "pabbajjā cassa na vāritāti daṭṭhabbaṃ.",
  "tika-vin07t:2013_0": "“Duṭṭhacittenā”ti vuttamevatthaṃ vibhāveti “vadhakacittenā”ti.",
  "tika-vin07t:2013_1": "Lohitaṃ uppādetīti tathāgatassa verīhi abhejjakāyatāya kenaci balakkārena cammādichedaṃ katvā bahi lohitaṃ paggharāpetuṃ na sakkā,",
  "tika-vin07t:2013_2": "āvudhādipahārena pana lohitaṃ ṭhānato calitvā kuppamānaṃ ekattha sañcitaṃ hoti,",
  "tika-vin07t:2013_3": "ettakena pana pahāradāyako lohituppādako nāma hoti devadatto viya.",
  "tika-vin07t:2013_4": "Cetiyaṃ pana bodhiṃ vā paṭimādiṃ vā bhindato ānantariyaṃ na hoti,",
  "tika-vin07t:2013_5": "ānantariyasadisaṃ mahāsāvajjaṃ hoti.",
  "tika-vin07t:2013_6": "Bodhirukkhassa pana ojoharaṇasākhā ceva sadhātukaṃ cetiyaṃ bādhayamānā ca chinditabbā,",
  "tika-vin07t:2013_7": "puññamevettha hoti.",
  "tika-vin07t:2014_0": "Mātughātakādikathāvaṇṇanā niṭṭhitā.",
  "tika-vin07t:2015_0": "Ubhatobyañjanakavatthukathāvaṇṇanā",
  "tika-vin07t:2016_0": "116.",
  "tika-vin07t:2016_1": "Itthiubhatobyañjanakoti itthindriyayutto,",
  "tika-vin07t:2016_2": "itaro pana purisindriyayutto.",
  "tika-vin07t:2016_3": "Ekassa hi bhāvadvayaṃ saha nuppajjati yamake paṭikkhittattā.",
  "tika-vin07t:2016_4": "Dutiyabyañjanaṃ pana kammasahāyena akusalacitteneva bhāvavirahitaṃ uppajjati.",
  "tika-vin07t:2016_5": "Pakatitthipurisānampi kammameva byañjanaliṅgānaṃ kāraṇaṃ,",
  "tika-vin07t:2016_6": "na bhāvo tassa kenaci paccayena paccayattassa paṭṭhāne avuttattā.",
  "tika-vin07t:2016_7": "Kevalaṃ bhāvasahitānaṃyeva byañjanaliṅgānaṃ pavattidassanatthaṃ aṭṭhakathāsu “itthindriyaṃ paṭicca itthiliṅgādīnī”tiādinā",
  "tika-vin07t:2016_8": "indriyaṃ byañjanakaāraṇattena vuttaṃ,",
  "tika-vin07t:2016_9": "idha pana akusalabalena indriyaṃ vināpi byañjanaṃ uppajjatīti vuttaṃ.",
  "tika-vin07t:2016_10": "Ubhinnampi cesaṃ ubhatobyañjanakānaṃ yadā itthiyā rāgo uppajjati,",
  "tika-vin07t:2016_11": "tadā purisabyañjanaṃ pākaṭaṃ hoti,",
  "tika-vin07t:2016_12": "itaraṃ paṭicchannaṃ.",
  "tika-vin07t:2016_13": "Yadā purise rāgo uppajjati,",
  "tika-vin07t:2016_14": "tadā itthibyañjanaṃ pākaṭaṃ hoti,",
  "tika-vin07t:2016_15": "itaraṃ paṭicchannaṃ.",
  "tika-vin07t:2016_16": "Tattha vicāraṇakkamoti paṭisandhikkhaṇe eva itthipurisaliṅgānampi pātubhāvappakāsake kurundivacane ayuttatāpakāsanatthaṃ atthavicāraṇakkamo.",
  "tika-vin07t:2016_17": "Aṭṭhasāliniyañhi “itthiliṅgādīni pana itthindriyaṃ paṭicca pavatte samuṭṭhitānī”tiādi vuttaṃ.",
  "tika-vin07t:2016_18": "Nevassa pabbajjā atthīti yojanā.",
  "tika-vin07t:2016_19": "Yo ca paṭikkhitte abhabbe,",
  "tika-vin07t:2016_20": "bhabbe ca puggale ñatvā pabbājeti,",
  "tika-vin07t:2016_21": "upasampādeti vā, dukkaṭaṃ.",
  "tika-vin07t:2016_22": "Ajānantassa sabbattha anāpattīti veditabbaṃ.",
  "tika-vin07t:2017_0": "Ubhatobyañjanakavatthukathāvaṇṇanā niṭṭhitā.",
  "tika-vin07t:2018_0": "Anupajjhāyakādivatthukathāvaṇṇanā",
  "tika-vin07t:2019_0": "117.",
  "tika-vin07t:2019_1": "Anupajjhāyādivatthūsu sikkhāpadaṃ apaññattanti “na,",
  "tika-vin07t:2019_2": "bhikkhave,",
  "tika-vin07t:2019_3": "anupajjhāyako upasampādetabbo”ti idheva paññāpiyamānasikkhāpadaṃ sandhāya vuttaṃ.",
  "tika-vin07t:2019_4": "“Kammaṃ pana na kuppatī”ti idaṃ upajjhāyābhāvepi “itthannāmassa upasampadāpekkho,",
  "tika-vin07t:2019_5": "itthannāmena upajjhāyenā”ti matassa vā vibbhamantassa vā purāṇaupajjhāyassa,",
  "tika-vin07t:2019_6": "aññassa vā yassa kassaci avijjamānassāpi nāmena sabbattha upajjhāyakittanassa katattā vuttaṃ.",
  "tika-vin07t:2019_7": "Yadi hi upajjhāyakittanaṃ na kareyya,",
  "tika-vin07t:2019_8": "“puggalaṃ na parāmasatī”ti vuttakammavipatti eva siyā.",
  "tika-vin07t:2019_9": "Teneva pāḷiyaṃ “anupajjhāyaka”nti vuttaṃ.",
  "tika-vin07t:2019_10": "Aṭṭhakathāyampissa “upajjhāyaṃ akittetvā”ti avatvā “upajjhāyaṃ agāhāpetvā sabbena sabbaṃ upajjhāyavirahitaṃ”icceva atthoti vutto.",
  "tika-vin07t:2019_11": "Pāḷiyaṃ saṅghena upajjhāyenāti “ayaṃ itthannāmo saṅghassa upasampadāpekkho,",
  "tika-vin07t:2019_12": "itthannāmo saṅghaṃ upasampadaṃ yācati saṅghena upajjhāyenā”ti evaṃ kammavācāya saṅghameva upajjhāyaṃ kittetvāti attho.",
  "tika-vin07t:2019_13": "Evaṃ gaṇena upajjhāyenāti etthāpi “ayaṃ itthannāmo gaṇassa upasampadāpekkho”tiādinā yojanā veditabbā,",
  "tika-vin07t:2019_14": "evaṃ vuttepi kammaṃ na kuppati eva dukkaṭasseva vuttattā.",
  "tika-vin07t:2019_15": "Aññathā “so ca puggalo anupasampanno”ti vadeyya.",
  "tika-vin07t:2019_16": "Tenāha “saṅghenā”tiādi.",
  "tika-vin07t:2019_17": "Tattha paṇḍakādīhi upajjhāyehi kariyamānesu kammesu paṇḍakādike vināva yadi pañcavaggādigaṇo pūrati,",
  "tika-vin07t:2019_18": "kammaṃ na kuppati,",
  "tika-vin07t:2019_19": "itarathā kuppatīti veditabbaṃ.",
  "tika-vin07t:2020_0": "Anupajjhāyakādivatthukathāvaṇṇanā niṭṭhitā.",
  "tika-vin07t:2021_0": "Apattakādivatthukathāvaṇṇanā",
  "tika-vin07t:2022_0": "118.",
  "tika-vin07t:2022_1": "Apattacīvaravatthūsupi pattacīvarānaṃ abhāvepi “paripuṇṇassa pattacīvara”nti kammavācāya sāvitattā kammakopaṃ avatvā dukkaṭameva vuttaṃ.",
  "tika-vin07t:2022_2": "Itarathā sāvanāya hāpanato kammakopo eva siyā.",
  "tika-vin07t:2022_3": "Keci pana “paṭhamaṃ anuññātakammavācāya upasampannā viya idānipi ‘paripuṇṇassa pattacīvara’nti avatvā",
  "tika-vin07t:2022_4": "kammavācāya upasampannāpi sūpasampannāevā”ti vadanti,",
  "tika-vin07t:2022_5": "taṃ na yuttaṃ.",
  "tika-vin07t:2022_6": "Anuññātakālato paṭṭhāya hi aparāmasanaṃ sāvanāya hāpanavipatti eva hoti “itthannāmo saṅghaṃ upasampadaṃ yācatī”ti padassa hāpane viya.",
  "tika-vin07t:2022_7": "Tampi hi pacchā anuññātaṃ, “saṅghaṃ, bhante,",
  "tika-vin07t:2022_8": "upasampadaṃ yācāmī”tiādivākyena ayācetvā tampi upasampādento “ayaṃ itthannāmo saṅghaṃ upasampadaṃ yācatī”ti vatvāva yadi kammavācaṃ karoti,",
  "tika-vin07t:2022_9": "kammaṃ sukatameva hoti,",
  "tika-vin07t:2022_10": "no ce vipannaṃ.",
  "tika-vin07t:2022_11": "Sabbapacchā hi anuññātakammavācato kiñcipi parihāpetuṃ na vaṭṭati,",
  "tika-vin07t:2022_12": "sāvanāya hāpanameva hoti.",
  "tika-vin07t:2022_13": "Aññe vā bhikkhū dātukāmā hontīti sambandho.",
  "tika-vin07t:2023_0": "Anāmaṭṭhapiṇḍapātanti bhikkhūhi laddhabhikkhato aggahitaggaṃ piṇḍapātaṃ.",
  "tika-vin07t:2023_1": "Sāmaṇerabhāgasamakoti ettha kiñcāpi sāmaṇerānampi āmisabhāgassa samakameva diyyamānattā visuṃ sāmaṇerabhāgo nāma natthi,",
  "tika-vin07t:2023_2": "pattacīvaraparikammamattapaṭibaddhapabbajjatāya pana sāmaṇerasadisā ete paṇḍupalāsāti dassanatthaṃ evaṃ vuttanti daṭṭhabbaṃ.",
  "tika-vin07t:2023_3": "Niyatāsannapabbajjasseva cāyaṃ bhāgo dīyati.",
  "tika-vin07t:2023_4": "Teneva “yāva patto paccatī”tiādi vuttaṃ.",
  "tika-vin07t:2023_5": "Āmisabhāgoti vihāre dinnaṃ saṅghabhattaṃ,",
  "tika-vin07t:2023_6": "tatruppādañca sandhāya vuttaṃ,",
  "tika-vin07t:2023_7": "na dāyakānaṃ gehesu tehi diyyamānaṃ.",
  "tika-vin07t:2023_8": "Teneva salākabhattādi paṭikkhittaṃ,",
  "tika-vin07t:2023_9": "dāyakā vippaṭisārino hontīti.",
  "tika-vin07t:2023_10": "Bhesajjantiādinā pana gihīnaṃ bhesajjakaraṇādidoso ettha na hotīti dasseti.",
  "tika-vin07t:2024_0": "Apattakādivatthukathāvaṇṇanā niṭṭhitā.",
  "tika-vin07t:2025_0": "Hatthacchinnādivatthukathāvaṇṇanā",
  "tika-vin07t:2026_0": "119.",
  "tika-vin07t:2026_1": "Hatthacchinnādivatthūsu kaṇṇamūleti sakalassa kaṇṇassa chedaṃ sandhāya vuttaṃ.",
  "tika-vin07t:2026_2": "Kaṇṇasakkhalikāyāti kaṇṇacūḷikāya.",
  "tika-vin07t:2026_3": "Yassa pana kaṇṇāviddheti heṭṭhā kuṇḍalādiṭhapanacchiddaṃ sandhāya vuttaṃ.",
  "tika-vin07t:2026_4": "Tañhi saṅghaṭanakkhamaṃ.",
  "tika-vin07t:2026_5": "Ajapadaketi ajapadanāsikaṭṭhikoṭiyaṃ.",
  "tika-vin07t:2026_6": "Tato hi uddhaṃ na vicchindati.",
  "tika-vin07t:2026_7": "Sakkā hoti sandhetunti avirūpasaṇṭhānaṃ sandhāya vuttaṃ,",
  "tika-vin07t:2026_8": "virūpaṃ pana parisadūsakataṃ āpādeti.",
  "tika-vin07t:2027_0": "Khujjasarīroti vaṅkasarīro. Brahmuno viya ujukaṃ gattaṃ sarīraṃ yassa, so brahmujjugatto, bhagavā.",
  "tika-vin07t:2028_0": "Parivaṭumoti samantato vaṭṭakāyo, etena evarūpā eva vāmanakā na vaṭṭantīti dasseti.",
  "tika-vin07t:2029_0": "Kūṭakūṭasīsoti anekesu ṭhānesu piṇḍikamaṃsataṃ dassetuṃ āmeḍitaṃ kataṃ.",
  "tika-vin07t:2029_1": "Tenāha “tālaphalapiṇḍisadisenā”ti,",
  "tika-vin07t:2029_2": "tālaphalānaṃ mañjarī piṇḍi nāma.",
  "tika-vin07t:2029_3": "Anupubbatanukena sīsenāti cetiyathūpikā viya kamena kisena sīsena,",
  "tika-vin07t:2029_4": "thūlaveḷupabbaṃ viya ādito paṭṭhāya yāvapariyosānaṃ samathūlena uccena sīsena samannāgato nāḷisīso nāma.",
  "tika-vin07t:2029_5": "Kappasīsoti gajamatthakaṃ viya dvidhā bhinnasīso.",
  "tika-vin07t:2029_6": "“Kaṇṇikakeso vā”ti imassa vivaraṇaṃ “pāṇakehī”tiādi.",
  "tika-vin07t:2029_7": "Makkaṭasseva naḷāṭepi kesānaṃ uṭṭhitabhāvaṃ sandhāyāha “sīsalomehī”tiādi.",
  "tika-vin07t:2030_0": "Makkaṭabhamukoti naḷāṭalomehi avibhattalomabhamuko.",
  "tika-vin07t:2030_1": "Akkhicakkalehīti kaṇhamaṇḍalehi.",
  "tika-vin07t:2030_2": "Kekaroti tiriyaṃ passanako.",
  "tika-vin07t:2030_3": "Udakatārakāti olokentānaṃ udake paṭibimbikacchāyā,",
  "tika-vin07t:2030_4": "udakapubbuḷanti keci.",
  "tika-vin07t:2030_5": "Akkhitārakāti abhimukhe ṭhitānaṃ chāyā,",
  "tika-vin07t:2030_6": "akkhigaṇḍakātipi vadanti.",
  "tika-vin07t:2030_7": "Atipiṅgalakkhīti majjārakkhi.",
  "tika-vin07t:2030_8": "Madhupiṅgalanti madhuvaṇṇapiṅgalaṃ.",
  "tika-vin07t:2030_9": "Nippakhumakkhīti ettha pakhuma-",
  "tika-vin07t:2030_10": "saddo akkhidalalomesu nirūḷho,",
  "tika-vin07t:2030_11": "tadabhāvā nippakhumakkhi.",
  "tika-vin07t:2030_12": "Akkhipākenāti akkhidala pariyantesu pūtibhāvāpajjanarogena.",
  "tika-vin07t:2031_0": "Cipiṭanāsikoti anunnatanāsiko.",
  "tika-vin07t:2031_1": "Paṭaṅgamaṇḍūko nāma mahāmukhamaṇḍūko.",
  "tika-vin07t:2031_2": "Bhinnamukhoti upakkamukhapariyosāno,",
  "tika-vin07t:2031_3": "sabbadā vivaṭamukho vā.",
  "tika-vin07t:2031_4": "Vaṅkamukhoti ekapasse apakkamma ṭhitaheṭṭhimahanukaṭṭhiko.",
  "tika-vin07t:2031_5": "Oṭṭhacchinnakoti ubhosu oṭṭhesu yattha katthaci jātiyā vā pacchā vā satthādinā apanītamaṃsena oṭṭhena samannāgato.",
  "tika-vin07t:2031_6": "Eḷamukhoti niccapaggharitalālāmukho.",
  "tika-vin07t:2032_0": "Bhinnagaloti avanatagato.",
  "tika-vin07t:2032_1": "Bhinnauroti atininnauramajjho.",
  "tika-vin07t:2032_2": "Evaṃ bhinnapiṭṭhipi.",
  "tika-vin07t:2032_3": "Sabbañcetanti “kacchugatto”tiādiṃ sandhāya vuttaṃ.",
  "tika-vin07t:2032_4": "Ettha ca vinicchayo kuṭṭhādīsu vutto evāti āha “vinicchayo”tiādi.",
  "tika-vin07t:2033_0": "Vātaṇḍikoti aṇḍavātarogena uddhutabījaṇḍakosena samannāgato,",
  "tika-vin07t:2033_1": "yassa nivāsanena paṭicchannampi unnataṃ pakāsati,",
  "tika-vin07t:2033_2": "sova na pabbājetabbo.",
  "tika-vin07t:2033_3": "Vikaṭoti tiriyaṃgamanapādo,",
  "tika-vin07t:2033_4": "yassa caṅkamato jāṇukā bahi nigacchanti.",
  "tika-vin07t:2033_5": "Paṇhoti pacchato parivattanakapādo,",
  "tika-vin07t:2033_6": "yassa caṅkamato jāṇukā anto pavisanti.",
  "tika-vin07t:2033_7": "Mahājaṅghoti thūlajaṅgho.",
  "tika-vin07t:2033_8": "Mahāpādoti mahantena pādatalena yutto.",
  "tika-vin07t:2033_9": "Pādavemajjheti piṭṭhipādavemajjhe,",
  "tika-vin07t:2033_10": "etena aggapādo ca paṇhi ca sadisoti dasseti.",
  "tika-vin07t:2034_0": "Majjhe saṅkuṭitapādattāti kuṇḍapādatāya kāraṇavibhāvanaṃ.",
  "tika-vin07t:2034_1": "Agge saṅkuṭitapādattāti kuṇḍapādatāya sakuṇapādasseva gamanavibhāvanaṃ.",
  "tika-vin07t:2034_2": "Piṭṭhipādaggena caṅkamantoti “pādassa bāhirantenāti ca abbhantarantenā”ti ca idaṃ pādatalassa ubhohi pariyantehi caṅkamanaṃ sandhāya vuttaṃ.",
  "tika-vin07t:2035_0": "Mammananti ṭhānakaraṇavisuddhiyā abhāvena ayuttakkharavacanaṃ.",
  "tika-vin07t:2035_1": "Vacanānukaraṇena hi so mammano vutto.",
  "tika-vin07t:2035_2": "Yo ca karaṇasampannopi ekamevakkharaṃ hikkārabahuso vadati,",
  "tika-vin07t:2035_3": "sopi idheva saṅgayhati.",
  "tika-vin07t:2035_4": "Yo vā pana hikkaṃ niggahetvāpi anāmeḍitakkharameva siliṭṭhavacanaṃ vattuṃ samattho,",
  "tika-vin07t:2035_5": "so pabbājetabbo.",
  "tika-vin07t:2036_0": "Āpattito na muccatīti ñatvā karontova na muccati.",
  "tika-vin07t:2036_1": "Jīvitantarāyādiāpadāsu aruciyā kāyasāmaggiṃ dentassa anāpatti.",
  "tika-vin07t:2036_2": "Appatto osāraṇanti osāraṇāya anarahoti attho.",
  "tika-vin07t:2037_0": "Hatthacchinnādivatthukathāvaṇṇanā niṭṭhitā.",
  "tika-vin07t:2038_0": "Alajjinissayavatthukathāvaṇṇanā",
  "tika-vin07t:2039_0": "120.",
  "tika-vin07t:2039_1": "Nissayapaṭisaṃyuttavatthūsu bhikkhūhi samāno bhāgo diṭṭhisīlādiguṇakoṭṭhāso assāti bhikkhusabhāgo,",
  "tika-vin07t:2039_2": "tassa bhāvo bhikkhusabhāgatā.",
  "tika-vin07t:2040_0": "Alajjinissayavatthukathāvaṇṇanā niṭṭhitā.",
  "tika-vin07t:2041_0": "Gamikādinissayavatthukathāvaṇṇanā",
  "tika-vin07t:2042_0": "121.",
  "tika-vin07t:2042_1": "Nissayakaraṇīyoti ettha nissayaggahaṇaṃ nissayo,",
  "tika-vin07t:2042_2": "so karaṇīyo yassāti visesanassa paranipāto daṭṭhabbo.",
  "tika-vin07t:2042_3": "Vissamento vā…pe…",
  "tika-vin07t:2042_4": "anāpattīti gamanasaussāhatāya tathā vasantopi addhiko eva,",
  "tika-vin07t:2042_5": "tattha nissayadāyake asati anāpattīti adhippāyo.",
  "tika-vin07t:2042_6": "Etena ca parissamādiabhāve senāsanādisampadaṃ paṭicca vasato āpattīti dasseti.",
  "tika-vin07t:2042_7": "Tañca agamanapaccayā divase divase āpajjatīti vadanti.",
  "tika-vin07t:2042_8": "Cīvararajanādikiccatthāya garūhi pesitassāpi kiccapariyosānameva vasitabbaṃ,",
  "tika-vin07t:2042_9": "na tato paraṃ.",
  "tika-vin07t:2042_10": "Garūhipi tāvakālikakiccatthameva pesaladaharā pesitabbā,",
  "tika-vin07t:2042_11": "na niccakālakiccatthanti daṭṭhabbaṃ.",
  "tika-vin07t:2042_12": "“Nāvāya gacchantassa…pe…",
  "tika-vin07t:2042_13": "anāpattī”ti vuttattā evarūpaṃ avidheyyataṃ vinā nissayadāyakarahitaṭṭhāne vassaṃ upagantuṃ na vaṭṭatīti daṭṭhabbaṃ.",
  "tika-vin07t:2043_0": "Tassa nissāyāti taṃ nissāya.",
  "tika-vin07t:2043_1": "Āsāḷhīmāse…pe…",
  "tika-vin07t:2043_2": "tattha gantabbanti ettha pana sacepi “asuko thero ettha āgamissati āgamissatī”ti āgamentasseva vassūpanāyikadivaso hoti. Hotu,",
  "tika-vin07t:2043_3": "vasitaṭṭhāne vassaṃ anupagamma yattha nissayo labbhati,",
  "tika-vin07t:2043_4": "dūrepi tattha gantvā pacchimikāya upagantabbaṃ.",
  "tika-vin07t:2044_0": "122.",
  "tika-vin07t:2044_1": "Gottenapīti “āyasmato pippalissa upasampadāpekkho”ti evaṃ nāmaṃ avatvā gottanāmenapīti attho,",
  "tika-vin07t:2044_2": "tena “konāmo te upajjhāyo”ti puṭṭhena gottanāmena “āyasmā kassapo”ti vattabbanti siddhaṃ hoti.",
  "tika-vin07t:2044_3": "Tasmā aññampi kiñci tassa nāmaṃ pasiddhaṃ,",
  "tika-vin07t:2044_4": "tasmiṃ vā khaṇe sukhaggahaṇatthaṃ nāmaṃ paññāpitaṃ,",
  "tika-vin07t:2044_5": "taṃ sabbaṃ gahetvāpi anussāvanā kātabbā.",
  "tika-vin07t:2044_6": "Yathā upajjhāyassa,",
  "tika-vin07t:2044_7": "evaṃ upasampadāpekkhassapi gottādināmena,",
  "tika-vin07t:2044_8": "taṅkhaṇikanāmena ca anussāvanaṃ kātuṃ vaṭṭati.",
  "tika-vin07t:2044_9": "Tasmimpi khaṇe “ayaṃ tisso”ti vā “nāgo”ti vā nāmaṃ karontehi anusāsakasammutito paṭhamameva kātabbaṃ,",
  "tika-vin07t:2044_10": "evaṃ katvāpi antarāyikadhammānusāsanapucchanakālesu “kinnāmosi,",
  "tika-vin07t:2044_11": "ahaṃ bhante nāgo nāma,",
  "tika-vin07t:2044_12": "konāmo te upajjhāyo,",
  "tika-vin07t:2044_13": "upajjhāyo me bhante tisso nāmā”tiādinā viññāpentena ubhinnampi citte “mamedaṃ nāma”nti yathā saññā uppajjati,",
  "tika-vin07t:2044_14": "evaṃ viññāpetabbaṃ.",
  "tika-vin07t:2044_15": "Sace pana tasmiṃ khaṇe pakatināmena vatvā pacchā tissa-",
  "tika-vin07t:2044_16": "nāmādiapubbanāmena anussāveti,",
  "tika-vin07t:2044_17": "na vaṭṭati.",
  "tika-vin07t:2045_0": "Tattha ca kiñcāpi upajjhāyasseva nāmaṃ aggahetvā yena kenaci nāmena “tissassa upasampadāpekkho”tiādināpi",
  "tika-vin07t:2045_1": "puggale parāmaṭṭhe kammaṃ sukatameva hoti anupajjhāyakādīnaṃ upasampadākammaṃ viya upajjhāyassa abhāvepi",
  "tika-vin07t:2045_2": "abhabbattepi kammavācāya puggale parāmaṭṭhe kammassa sijjhanato.",
  "tika-vin07t:2045_3": "Upasampadāpekkhassa pana yathāsakaṃ nāmaṃ vinā aññena nāmena anussāvite kammaṃ kuppati,",
  "tika-vin07t:2045_4": "so anupasampannova hoti.",
  "tika-vin07t:2045_5": "Tattha ṭhito añño anupasampanno viya gahitanāmassa vatthupuggalassa tattha abhāvā,",
  "tika-vin07t:2045_6": "etassa ca nāmassa anussāvanāya avuttattā.",
  "tika-vin07t:2045_7": "Tasmā upasampadāpekkhassa pakatināmaṃ parivattetvā anupubbena nāgādināmena anussāvetukāmena paṭikacceva",
  "tika-vin07t:2045_8": "“tvaṃ nāgo”tiādinā viññāpetvā anusāsanaantarāyikadhammapucchanakkhaṇesupi tassa ca saṅghassa ca yathā",
  "tika-vin07t:2045_9": "pākaṭaṃ hoti,",
  "tika-vin07t:2045_10": "tathā pakāsetvāva nāgādināmena anussāvetabbaṃ.",
  "tika-vin07t:2045_11": "Ekassa bahūni nāmāni honti,",
  "tika-vin07t:2045_12": "tesu ekaṃ gahetuṃ vaṭṭati.",
  "tika-vin07t:2046_0": "Yaṃ pana upasampadāpekkhaupajjhāyānaṃ ekattha gahitaṃ nāmaṃ,",
  "tika-vin07t:2046_1": "tadeva ñattiyā,",
  "tika-vin07t:2046_2": "sabbattha anussāvanāsu ca gahetabbaṃ.",
  "tika-vin07t:2046_3": "Gahitato hi aññasmiṃ gahite byañjanaṃ bhinnaṃ nāma hoti,",
  "tika-vin07t:2046_4": "kammaṃ vipajjati. Atthato,",
  "tika-vin07t:2046_5": "hi byañjanato ca abhinnā eva ñatti,",
  "tika-vin07t:2046_6": "anussāvanā ca vaṭṭanti,",
  "tika-vin07t:2046_7": "upajjhāyanāmassa pana purato “āyasmato tissassā”tiādinā āyasmanta-",
  "tika-vin07t:2046_8": "padaṃ sabbattha yojetvāpi anussāveti,",
  "tika-vin07t:2046_9": "tathā ayojitepi doso natthi.",
  "tika-vin07t:2047_0": "Pāḷiyaṃ pana kiñcāpi “itthannāmassa āyasmato”ti pacchato “āyasmato”ti padaṃ vuttaṃ,",
  "tika-vin07t:2047_1": "tathāpi “āyasmā sāriputto atthakusalo”tiādinā nāmassa purato āyasmanta-",
  "tika-vin07t:2047_2": "padayogassa dassanato puratova payogo yuttataro.",
  "tika-vin07t:2047_3": "Tañca ekattha yojetvā aññattha ayojitepi ekattha purato yojetvā aññattha pacchato yojanepi sāvanāya hāpanaṃ nāma na hoti nāmassa ahāpitattā.",
  "tika-vin07t:2047_4": "Teneva pāḷiyampi “itthannāmassa āyasmato”ti ekattha yojetvā “itthannāmena upajjhāyenā”tiādīsu “āyasmato”ti na yojitanti vadanti.",
  "tika-vin07t:2047_5": "Tañca kiñcāpi evaṃ,",
  "tika-vin07t:2047_6": "tathāpi sabbaṭṭhānepi ekeneva pakārena yojetvā eva vā ayojetvā vā anussāvanaṃ pasatthataranti gahetabbaṃ.",
  "tika-vin07t:2048_0": "Gamikādinissayavatthukathāvaṇṇanā niṭṭhitā.",
  "tika-vin07t:2049_0": "Dveupasampadāpekkhādivatthukathāvaṇṇanā",
  "tika-vin07t:2050_0": "123.",
  "tika-vin07t:2050_1": "Ekato saheva ekasmiṃ khaṇe anussāvanaṃ etesanti ekānussāvanā,",
  "tika-vin07t:2050_2": "upasampadāpekkhā,",
  "tika-vin07t:2050_3": "ete ekānussāvane kātuṃ.",
  "tika-vin07t:2050_4": "Tenāha “ekānussāvane kātu”nti,",
  "tika-vin07t:2050_5": "idañca ekaṃ padaṃ vibhattialopena daṭṭhabbaṃ.",
  "tika-vin07t:2050_6": "Ekena vāti dvinnampi ekasmiṃ khaṇe ekāya eva kammavācāya anussāvane ekenācariyenāti attho.",
  "tika-vin07t:2050_7": "“Ayaṃ buddharakkhito ca ayaṃ dhammarakkhito ca āyasmato saṅgharakkhitassa upasampadāpekkho”tiādinā nayena",
  "tika-vin07t:2050_8": "ekena ācariyena dvinnaṃ ekasmiṃ khaṇe anussāvananayo daṭṭhabbo.",
  "tika-vin07t:2050_9": "Imināva nayena tiṇṇampi ekena ācariyena ekakkhaṇe anussāvanaṃ daṭṭhabbaṃ.",
  "tika-vin07t:2051_0": "Purimanayeneva ekato anussāvane kātunti “ekena ekassa,",
  "tika-vin07t:2051_1": "aññena itarassā”tiādinā pubbe vuttanayena dvinnaṃ dvīhi vā,",
  "tika-vin07t:2051_2": "tiṇṇaṃ tīhi vā ācariyehi,",
  "tika-vin07t:2051_3": "ekakena vā ācariyena tayopi ekato anussāvane kātunti attho,",
  "tika-vin07t:2051_4": "tañca kho ekena upajjhāyena.",
  "tika-vin07t:2051_5": "“Na tveva nānupajjhāyenā”ti idaṃ ekena ācariyena dvīhi vā tīhi vā upajjhāyehi dve vā tayo vā upasampadāpekkhe",
  "tika-vin07t:2051_6": "ekakkhaṇe ekāya anussāvanāya ekānussāvane kātuṃ na vaṭṭatīti paṭikkhepapadaṃ.",
  "tika-vin07t:2051_7": "Na pana nānācariyehi nānupajjhāyehi tayo ekānussāvane kātuṃ na vaṭṭatīti āha “sace pana nānācariyā nānupajjhāyā…pe…",
  "tika-vin07t:2051_8": "vaṭṭatī”ti.",
  "tika-vin07t:2051_9": "Yañcettha “tissatthero sumanattherassa saddhivihārikaṃ,",
  "tika-vin07t:2051_10": "sumanatthero tissattherassa saddhivihārika”nti evaṃ upajjhāyehi aññamaññaṃ saddhivihārikānaṃ anussāvanakaraṇaṃ vuttaṃ,",
  "tika-vin07t:2051_11": "taṃ upalakkhaṇamattaṃ.",
  "tika-vin07t:2051_12": "Tasmā sace tissatthero sumanattherassa saddhivihārikaṃ,",
  "tika-vin07t:2051_13": "sumanatthero nandattherassa saddhivihārikaṃ anussāveti,",
  "tika-vin07t:2051_14": "aññamaññañca gaṇapūrakā honti,",
  "tika-vin07t:2051_15": "vaṭṭati eva.",
  "tika-vin07t:2051_16": "Sace pana upajjhāyo sayameva attano saddhivihārikaṃ anussāvetīti ettha vattabbameva natthi,",
  "tika-vin07t:2051_17": "kammaṃ sukatameva hoti.",
  "tika-vin07t:2051_18": "Anupajjhāyakassapi yena kenaci anussāvite upasampadā hoti,",
  "tika-vin07t:2051_19": "kimaṅgaṃ pana saupajjhāyakassa upajjhāyeneva anussāvaneti daṭṭhabbaṃ.",
  "tika-vin07t:2051_20": "Teneva navaṭṭanapakkhaṃ dassetuṃ “sace panā”tiādimāha.",
  "tika-vin07t:2052_0": "Dveupasampadāpekkhādivatthukathāvaṇṇanā niṭṭhitā.",
  "tika-vin07t:2053_0": "Upasampadāvidhikathāvaṇṇanā",
  "tika-vin07t:2054_0": "126.",
  "tika-vin07t:2054_1": "Upajjhāti upajjhāya-",
  "tika-vin07t:2054_2": "saddasamānattho ākāranto upajjhāsaddoti dasseti.",
  "tika-vin07t:2054_3": "Upajjhāya-",
  "tika-vin07t:2054_4": "saddo eva vā upajjhā upayogapaccattavacanesu ya-",
  "tika-vin07t:2054_5": "kāralopaṃ katvā evaṃ vutto karaṇavacanādīsu upajjhā-",
  "tika-vin07t:2054_6": "saddassa payogābhāvāti daṭṭhabbaṃ.",
  "tika-vin07t:2054_7": "Pāḷiyaṃ attanāva attānaṃ sammannitabbanti attanāva kattubhūtena karaṇabhūtena attānameva kammabhūtaṃ pati sammananakiccaṃ kātabbaṃ.",
  "tika-vin07t:2054_8": "Attānanti vā paccatte upayogavacanaṃ,",
  "tika-vin07t:2054_9": "attanāva attā sammannitabboti attho.",
  "tika-vin07t:2054_10": "Na kevalañca ettheva,",
  "tika-vin07t:2054_11": "aññatrāpi terasasammutiādīsu imināva lakkhaṇena attanāva attā sammannitabbova.",
  "tika-vin07t:2054_12": "Apica sayaṃ kammārahattā attānaṃ muñcitvā catuvaggādiko gaṇo sabbattha icchitabbo.",
  "tika-vin07t:2055_0": "Saccakāloti “nigūhissāmī”ti vañcanaṃ pahāya saccasseva te icchitabbakālo.",
  "tika-vin07t:2055_1": "Bhūtakāloti vañcanāya abhāvepi manussattādivatthuno bhūtatāya avassaṃ icchitabbakālo,",
  "tika-vin07t:2055_2": "itarathā kammakopādiantarāyo hotīti adhippāyo.",
  "tika-vin07t:2055_3": "Maṅkūti adhomukho.",
  "tika-vin07t:2055_4": "Uddharatūti anupasampannabhāvato upasampattiyaṃ patiṭṭhapetūti attho.",
  "tika-vin07t:2056_0": "Sabbakammavācāsu atthakosallatthaṃ panettha upasampadākammavācāya evamattho daṭṭhabbo –",
  "tika-vin07t:2056_1": "suṇātūti savanāṇattiyaṃ paṭhamapurisekavacanaṃ.",
  "tika-vin07t:2056_2": "Tañca kiñcāpi yo saṅgho savanakiriyāya niyojīyati,",
  "tika-vin07t:2056_3": "tassa sammukhattā “suṇāhī”ti majjhimapurisekavacanena vattabbaṃ,",
  "tika-vin07t:2056_4": "tathāpi yasmā saṅgha-",
  "tika-vin07t:2056_5": "saddasannidhāne paṭhamapurisapayogova saddavidhūhi samāciṇṇo bhagavantaāyasmantādisaddasannidhānesu viya “adhivāsetu me bhavaṃ gotamo.",
  "tika-vin07t:2056_6": "Etassa sugata kālo,",
  "tika-vin07t:2056_7": "yaṃ bhagavā sāvakānaṃ sikkhāpadaṃ paññapeyya.",
  "tika-vin07t:2056_8": "Pakkamatāyasmā.",
  "tika-vin07t:2056_9": "Suṇantu me āyasmanto”tiādīsu viya.",
  "tika-vin07t:2056_10": "Tasmā idha paṭhamapurisapayogo kato.",
  "tika-vin07t:2056_11": "Atha vā gāravavasenevetaṃ vuttaṃ.",
  "tika-vin07t:2056_12": "Garuṭṭhānīyesu hi gāravavasena majjhimapurisapayoguppattiyampi paṭhamapurisapayogaṃ payujjanti “desetu sugato dhamma”ntiādīsu viyāti daṭṭhabbaṃ.",
  "tika-vin07t:2056_13": "Keci pana “bhante,",
  "tika-vin07t:2056_14": "āvusoti sadde apekkhitvā idha paṭhamapurisapayogo”ti vadanti,",
  "tika-vin07t:2056_15": "taṃ na yuttaṃ “ācariyo me bhante hohi,",
  "tika-vin07t:2056_16": "iṅghāvuso upāli,",
  "tika-vin07t:2056_17": "imaṃ pabbajitaṃ anuyuñjāhī”tiādīsu tappayogepi majjhimapurisapayogasseva dassanato.",
  "tika-vin07t:2057_0": "Meti yo sāveti,",
  "tika-vin07t:2057_1": "tassa attaniddese sāmivacanaṃ.",
  "tika-vin07t:2057_2": "Bhanteti ālapanatthe vuḍḍhesu sagāravavacanaṃ.",
  "tika-vin07t:2057_3": "“Āvuso”ti padaṃ pana navakesu.",
  "tika-vin07t:2057_4": "Tadubhayampi nipāto “tumhe bhante,",
  "tika-vin07t:2057_5": "tumhe āvuso”ti bahūsupi samānarūpattā.",
  "tika-vin07t:2057_6": "Saṅghoti avisesato catuvaggādike pakatattapuggalasamūhe vattati.",
  "tika-vin07t:2057_7": "Idha pana paccantimesu janapadesu pañcavaggato paṭṭhāya,",
  "tika-vin07t:2057_8": "majjhimesu janapadesu dasavaggato paṭṭhāya saṅghoti gahetabbo.",
  "tika-vin07t:2057_9": "Tatrāyaṃ piṇḍattho – bhante,",
  "tika-vin07t:2057_10": "saṅgho mama vacanaṃ suṇātūti.",
  "tika-vin07t:2057_11": "Idañca navakatarena vattabbavacanaṃ.",
  "tika-vin07t:2057_12": "Sace pana anussāvako sabbehi bhikkhūhi vuḍḍhataro hoti,",
  "tika-vin07t:2057_13": "“suṇātu me, āvuso,",
  "tika-vin07t:2057_14": "saṅgho”ti vattabbaṃ.",
  "tika-vin07t:2057_15": "Sopi ce “bhante”ti vadeyya,",
  "tika-vin07t:2057_16": "navakataro vā “āvuso”ti,",
  "tika-vin07t:2057_17": "kammakopo natthi.",
  "tika-vin07t:2057_18": "Keci pana “ekattha ‘āvuso’ti vatvā aññattha ‘bhante’ti vuttepi natthi doso ubhayenāpi ālapanassa sijjhanato”ti vadanti.",
  "tika-vin07t:2058_0": "Idāni yamatthaṃ ñāpetukāmo “suṇātū”ti saṅghaṃ savane niyojeti,",
  "tika-vin07t:2058_1": "taṃ ñāpento “ayaṃ itthannāmo”tiādimāha.",
  "tika-vin07t:2058_2": "Tattha ayanti upasampadāpekkhassa hatthapāse sannihitabhāvadassanaṃ.",
  "tika-vin07t:2058_3": "Tena ca hatthapāse ṭhitasseva upasampadā ruhatīti sijjhati hatthapāsato bahi ṭhitassa “aya”nti na vattabbato.",
  "tika-vin07t:2058_4": "Teneva anusāsakasammutiyaṃ so hatthapāsato bahi ṭhitattā “aya”nti na vutto.",
  "tika-vin07t:2058_5": "Tasmā upasampadāpekkho anupasampanno hatthapāse ṭhapetabbo.",
  "tika-vin07t:2058_6": "Ayaṃ itthannāmoti ayaṃ-",
  "tika-vin07t:2058_7": "saddo ca avassaṃ payujjitabbo.",
  "tika-vin07t:2058_8": "So ca imasmiṃ paṭhamanāmapayoge evāti gahetabbaṃ.",
  "tika-vin07t:2058_9": "“Itthannāmo”ti idaṃ aniyamato tassa nāmadassanaṃ.",
  "tika-vin07t:2058_10": "Ubhayenapi ayaṃ buddharakkhitotiādināmaṃ dasseti.",
  "tika-vin07t:2058_11": "“Upasampadāpekkho”ti bhinnādhikaraṇavisaye bahubbīhisamaāso,",
  "tika-vin07t:2058_12": "upasampadaṃ me saṅgho apekkhamānoti attho.",
  "tika-vin07t:2058_13": "Tassa ca upajjhāyataṃ samaṅgibhāvena dassetuṃ “itthannamassa āyasmato”ti vuttaṃ.",
  "tika-vin07t:2058_14": "Etena “ayaṃ buddharakkhito āyasmato dhammarakkhitassa saddhivihārikabhūto upasampadāpekkho”ti evamādinā nayena nāmayojanāya saha attho dassitoti.",
  "tika-vin07t:2058_15": "Ettha ca “āyasmato”ti padaṃ avatvāpi “ayaṃ buddharakkhito dhammarakkhitassa upasampadāpekkho”ti vattuṃ vaṭṭati.",
  "tika-vin07t:2058_16": "Teneva pāḷiyaṃ “itthannāmena upajjhāyenā”ti ettha “āyasmato”ti padaṃ na vuttaṃ.",
  "tika-vin07t:2058_17": "Yañcettha vattabbaṃ,",
  "tika-vin07t:2058_18": "taṃ heṭṭhā vuttameva.",
  "tika-vin07t:2059_0": "Nanu cettha upajjhāyopi upasampadāpekkho viya hatthapāse ṭhito eva icchitabbo,",
  "tika-vin07t:2059_1": "atha kasmā “ayaṃ itthannāmo imassa itthannāmassa upasampadāpekkho”ti evaṃ upajjhāyaparāmasanepi ima-",
  "tika-vin07t:2059_2": "saddassa payogo na katoti?",
  "tika-vin07t:2059_3": "Nāyaṃ virodho upajjhāyassa abhāvepi kammakopābhāvato.",
  "tika-vin07t:2059_4": "Kevalañhi kammanipphattiyā santapadavasena avijjamānassapi upajjhāyassa nāmakittanaṃ anupajjhāyassa upasampadādīsupi karīyati.",
  "tika-vin07t:2059_5": "Tasmā upajjhāyassa asannihitatāyapi tapparāmasanamatteneva kammasiddhito “imassā”ti niddisituṃ na vaṭṭati.",
  "tika-vin07t:2060_0": "Parisuddho antarāyikehi dhammehīti abhabbatādikehi upasampadāya avatthukarehi ceva pañcābādhahatthacchinnādīhi",
  "tika-vin07t:2060_1": "ca āpattimattakarehi antarāyikehi sabhāvehi parimutto.",
  "tika-vin07t:2060_2": "Evaṃ vutto eva ca āpattimattakarehi pañcābādhādīhi aparimuttassapi upasampadā ruhati, nāññathā.",
  "tika-vin07t:2060_3": "Paripuṇṇassa pattacīvaranti paripuṇṇamassa upasampadāpekkhassa pattacīvaraṃ.",
  "tika-vin07t:2060_4": "Evaṃ vutte eva apattacīvarassāpi upasampadā ruhati, nāññathā.",
  "tika-vin07t:2060_5": "Upasampadaṃ yācatīti “saṅghaṃ, bhante,",
  "tika-vin07t:2060_6": "upasampadaṃ yācāmī”tiādinā yācitabhāvaṃ sandhāya vuttaṃ.",
  "tika-vin07t:2060_7": "Evaṃ tena saṅghe ayācitepi “itthannāmo saṅghaṃ upasampadaṃ yācatī”ti vutte eva kammaṃ avipannaṃ hoti, nāññathā.",
  "tika-vin07t:2060_8": "Upajjhāyenāti upajjhāyena karaṇabhūtena itthannāmaṃ upajjhāyaṃ katvā kammabhūtaṃ upasampadaṃ dātuṃ nipphādetuṃ kattubhūtaṃ saṅghaṃ yācatīti attho.",
  "tika-vin07t:2060_9": "Yācadhātuno pana dvikammakattā “saṅghaṃ,",
  "tika-vin07t:2060_10": "upasampada”nti dve kammapadāni vuttāni.",
  "tika-vin07t:2061_0": "Yadi saṅghassa pattakallanti ettha patto kālo imassāti pattakālaṃ,",
  "tika-vin07t:2061_1": "apalokanādicatubbidhasaṅghakammaṃ,",
  "tika-vin07t:2061_2": "tadeva sakatthe ya-",
  "tika-vin07t:2061_3": "paccayena “pattakalla”nti vuccati.",
  "tika-vin07t:2061_4": "Idha pana ñatticatutthaupasampadākammaṃ adhippetaṃ,",
  "tika-vin07t:2061_5": "taṃ kātuṃ saṅghassa pattakallaṃ jātaṃ.",
  "tika-vin07t:2061_6": "Yadīti anumatigahaṇavasena kammassa pattakallataṃ ñāpeti.",
  "tika-vin07t:2061_7": "Yo hi koci tattha apattakallataṃ maññissati,",
  "tika-vin07t:2061_8": "so vakkhati.",
  "tika-vin07t:2061_9": "Imameva hi atthaṃ sandhāya anussāvanāsu “yassāyasmato khamati…pe…",
  "tika-vin07t:2061_10": "so bhāseyyā”ti vuttaṃ.",
  "tika-vin07t:2061_11": "Taṃ panetaṃ pattakallaṃ vatthusampadā,",
  "tika-vin07t:2061_12": "antarāyikehi dhammehi cassa parisuddhatā,",
  "tika-vin07t:2061_13": "sīmāsampadā,",
  "tika-vin07t:2061_14": "parisasampadā,",
  "tika-vin07t:2061_15": "pubbakiccaniṭṭhāpananti imehi pañcahi aṅgehi saṅgahitaṃ.",
  "tika-vin07t:2062_0": "Tattha vatthusampadā nāma yathāvuttehi ekādasahi abhabbapuggalehi ceva antimavatthuajjhāpannehi ca añño",
  "tika-vin07t:2062_1": "paripuṇṇavīsativasso anupasampannabhūto manussapuriso,",
  "tika-vin07t:2062_2": "etasmiṃ puggale sati eva idaṃ saṅghassa upasampadākammaṃ pattakallaṃ nāma hoti, nāsati.",
  "tika-vin07t:2062_3": "Katañca kuppameva hoti.",
  "tika-vin07t:2063_0": "Antarāyikehi dhammehi cassa parisuddhatā nāma yathāvuttasseva upasampadāvatthubhūtassa puggalassa ye",
  "tika-vin07t:2063_1": "ime bhagavatā paṭikkhittā pañcābādhaphuṭṭhatādayo mātāpitūhi ananuññātatāpariyosānā ceva hatthacchinnatādayo",
  "tika-vin07t:2063_2": "ca dosadhammā kārakasaṅghassa āpattādiantarāyahetutāya “antarāyikā”ti vuccanti tehi antarāyikehi dosadhammehi",
  "tika-vin07t:2063_3": "parimuttattā,",
  "tika-vin07t:2063_4": "imissā ca sati eva idaṃ kammaṃ pattakallaṃ nāma hoti, nāsati.",
  "tika-vin07t:2063_5": "Kataṃ pana kammaṃ sukatameva hoti ṭhapetvā ūnavīsativassapuggalaṃ.",
  "tika-vin07t:2064_0": "Sīmāsampadā pana uposathakkhandhake vakkhamānanayena sabbadosavirahitāya baddhābaddhavasena duvidhāya sīmāya vaseneva veditabbā.",
  "tika-vin07t:2064_1": "Tādisāya hi sīmāya sati eva idaṃ kammaṃ pattakallaṃ nāma hoti, nāsati.",
  "tika-vin07t:2064_2": "Katañca kammaṃ vipajjati.",
  "tika-vin07t:2065_0": "Parisasampadā pana ye ime upasampadākammassa sabbantimena paricchedena kammappattā dasahi vā pañcahi vā anūnā pārājikaṃ anāpannā,",
  "tika-vin07t:2065_1": "anukkhittā ca samānasaṃvāsakā bhikkhū,",
  "tika-vin07t:2065_2": "tesaṃ ekasīmāyaṃ hatthapāsaṃ avijahitvā ṭhānaṃ,",
  "tika-vin07t:2065_3": "chandārahānañca chandassa ānayanaṃ,",
  "tika-vin07t:2065_4": "sammukhībhūtānañca appaṭikkosanaṃ,",
  "tika-vin07t:2065_5": "upasampadāpekkharahitānaṃ uposathakkhandhake paṭikkhittānaṃ gahaṭṭhādianaupasampannānañceva pārājikukkhittakanānāsaṃvāsakabhikkhunīnañca",
  "tika-vin07t:2065_6": "vajjanīyapuggalānaṃ saṅghassa hatthapāse abhāvo cāti imehi catūhi aṅgehi saṅgahitā.",
  "tika-vin07t:2065_7": "Evarūpāya ca parisasampadāya sati eva idaṃ pattakallaṃ nāma hoti, nāsati.",
  "tika-vin07t:2065_8": "Tattha purimānaṃ tiṇṇaṃ aṅgānaṃ aññatarassapi abhāve kataṃ kammaṃ vipajjati,",
  "tika-vin07t:2065_9": "na pacchimassa.",
  "tika-vin07t:2066_0": "Pubbakiccaniṭṭhāpanaṃ nāma yānimāni “paṭhamaṃ upajjhaṃ gāhāpetabbo”tiādinā pāḷiyaṃ vuttāni “upajjhaṃ gāhāpanaṃ,",
  "tika-vin07t:2066_1": "pattacīvarācikkhanaṃ,",
  "tika-vin07t:2066_2": "tato taṃ hatthapāsato bahi ṭhapetvā anusāsakasammutikammakaraṇaṃ,",
  "tika-vin07t:2066_3": "sammatena ca gantvā anusāsanaṃ,",
  "tika-vin07t:2066_4": "tena ca paṭhamataraṃ āgantvā saṅghassa ñāpetvā upasampadāpekkhaṃ ‘āgacchāhī’ti hatthapāse eva abbhānaṃ,",
  "tika-vin07t:2066_5": "tena ca bhikkhūnaṃ pāde vandāpetvā upasampadāyācāpanaṃ,",
  "tika-vin07t:2066_6": "tato antarāyikadhammapucchakasammutikaraṇaṃ,",
  "tika-vin07t:2066_7": "sammatena ca pucchana”nti imāni aṭṭha pubbakiccāni,",
  "tika-vin07t:2066_8": "tesaṃ sabbesaṃ yāthāvato karaṇena niṭṭhāpanaṃ.",
  "tika-vin07t:2066_9": "Etasmiñca pubbakammaniṭṭhāpane sati eva idaṃ saṅghassa upasampadākammaṃ pattakallaṃ nāma hoti, nāsati.",
  "tika-vin07t:2066_10": "Etesu pana pubbakammesu akatesupi kataṃ kammaṃ yathāvuttavatthusampattiādīsu vijjamānesu akuppameva hoti.",
  "tika-vin07t:2066_11": "Tadevamettha pattakallaṃ imehi pañcahi aṅgehi saṅgahitanti veditabbaṃ.",
  "tika-vin07t:2066_12": "Imināva nayena heṭṭhā vuttesu,",
  "tika-vin07t:2066_13": "vakkhamānesu ca sabbesu kammesu pattakallatā yathārahaṃ yojetvā ñātabbā.",
  "tika-vin07t:2067_0": "Itthannāmaṃ upasampādeyyāti upasampadānipphādanena taṃsamaṅgiṃ kareyya karotūti patthanāyaṃ,",
  "tika-vin07t:2067_1": "vidhimhi vā idaṃ daṭṭhabbaṃ.",
  "tika-vin07t:2067_2": "Yathā hi “devadattaṃ sukhāpeyyā”ti vutte sukhamassa nipphādetvā taṃ sukhasamaṅginaṃ kareyyāti attho hoti,",
  "tika-vin07t:2067_3": "evamidhāpi upasampadamassa nipphādetvā taṃ upasampadāsamaṅginaṃ kareyyāti attho.",
  "tika-vin07t:2067_4": "Payojakabyāpāre cetaṃ yathā sukhayantaṃ kañci suddhakattāraṃ koci hetukattā sukhahetunipphādanena sukhāpeyyāti vuccati,",
  "tika-vin07t:2067_5": "evamidhāpi upasampajjantaṃ suddhakattāraṃ puggalaṃ hetukattubhūto saṅgho upasampadāhetunipphādanena upasampādeyyāti vutto.",
  "tika-vin07t:2067_6": "Etena ca sukhaṃ viya sukhadāyakena saṅghena puggalassa diyyamānā tathāpavattaparamatthadhamme upādāya",
  "tika-vin07t:2067_7": "ariyajanapaññattā upasampadā nāma sammutisaccatā atthīti samatthitaṃ hoti.",
  "tika-vin07t:2067_8": "Ettha ca “itthannāmo saṅghaṃ upasampadaṃ yācatī”ti vuttattā parivāsādīsu viya yācanānuguṇaṃ “itthannāmassa",
  "tika-vin07t:2067_9": "upasampadaṃ dadeyyā”ti avatvā “itthannāmaṃ upasampādeyyā”ti vuttattā idaṃ upasampadākammaṃ dāne asaṅgahetvā",
  "tika-vin07t:2067_10": "kammalakkhaṇe eva saṅgahitanti daṭṭhabbaṃ.",
  "tika-vin07t:2067_11": "Iminā nayena “itthannāmaṃ upasampādeti,",
  "tika-vin07t:2067_12": "upasampanno saṅghenā”ti etthāpi attho veditabbo.",
  "tika-vin07t:2067_13": "Kevalañhi tattha vattamānakālaatītakālavasena,",
  "tika-vin07t:2067_14": "idha pana anāmaṭṭhakālavasenāti ettakameva viseso.",
  "tika-vin07t:2068_0": "Esā ñattīti “saṅgho ñāpetabbo”ti vuttañāpanā esā.",
  "tika-vin07t:2068_1": "Idañca anussāvanānampi sabbhāvasūcanatthaṃ vuccati.",
  "tika-vin07t:2068_2": "Avassañcetaṃ vattabbameva,",
  "tika-vin07t:2068_3": "ñattikamme eva taṃ na vattabbaṃ.",
  "tika-vin07t:2068_4": "Tattha pana yya-",
  "tika-vin07t:2068_5": "kāre vuttamatte eva ñattikammaṃ niṭṭhitaṃ hotīti daṭṭhabbaṃ.",
  "tika-vin07t:2068_6": "Khamatīti ruccati.",
  "tika-vin07t:2068_7": "Upasampadāti saṅghena diyyamānā nipphādiyamānā upasampadā yassa khamati.",
  "tika-vin07t:2068_8": "So tuṇhassāti yojanā.",
  "tika-vin07t:2068_9": "Tuṇhīti ca akathanatthe nipāto,",
  "tika-vin07t:2068_10": "akathanako assa bhaveyyāti attho.",
  "tika-vin07t:2068_11": "Khamati saṅghassa itthannāmassa upasampadāti pakatena sambandho.",
  "tika-vin07t:2068_12": "Tattha kāraṇamāha “tasmā tuṇhī”ti.",
  "tika-vin07t:2068_13": "Tattha “āsī”ti seso.",
  "tika-vin07t:2068_14": "Yasmā “yassa nakkhamati,",
  "tika-vin07t:2068_15": "so bhāseyyā”ti tikkhattuṃ vuccamānopi saṅgho tuṇhī niravo ahosi,",
  "tika-vin07t:2068_16": "tasmā khamati saṅghassāti attho.",
  "tika-vin07t:2068_17": "Evanti iminā pakārena.",
  "tika-vin07t:2068_18": "Tuṇhībhāvenevetaṃ saṅghassa ruccanabhāvaṃ dhārayāmi bujjhāmi pajānāmīti attho. Iti-",
  "tika-vin07t:2068_19": "saddo parisamāpanatthe kato,",
  "tika-vin07t:2068_20": "so ca kammavācāya anaṅgaṃ.",
  "tika-vin07t:2068_21": "Tasmā anussāvakena “dhārayāmī”ti ettha mi-",
  "tika-vin07t:2068_22": "kārapariyosānameva vatvā niṭṭhāpetabbaṃ, iti-",
  "tika-vin07t:2068_23": "saddo na payujjitabboti daṭṭhabbaṃ.",
  "tika-vin07t:2068_24": "Iminā nayena sabbattha kammavācānamattho veditabbo.",
  "tika-vin07t:2069_0": "Upasampadāvidhikathāvaṇṇanā niṭṭhitā.",
  "tika-vin07t:2070_0": "Cattāronissayādikathāvaṇṇanā",
  "tika-vin07t:2071_0": "128.",
  "tika-vin07t:2071_1": "Ekaporisā vātiādi sattānaṃ sarīracchāyaṃ pādehi minitvā jānanappakāradassanaṃ.",
  "tika-vin07t:2071_2": "Chasattapadaparamatā hi chāyā “porisā”ti vuccati.",
  "tika-vin07t:2071_3": "Idañca utuppamāṇācikkhanādi ca āgantukehi saddhiṃ vīmaṃsitvā vuḍḍhanavabhāvaṃ ñatvā vandanavandāpanādikaraṇatthaṃ vuttaṃ.",
  "tika-vin07t:2071_4": "Eti āgacchati,",
  "tika-vin07t:2071_5": "gacchati cāti utu,",
  "tika-vin07t:2071_6": "sova pamiyate anena saṃvaccharanti pamāṇanti āha “utuyeva utuppamāṇa”nti.",
  "tika-vin07t:2071_7": "Aparipuṇṇāti upasampadādivasena aparipuṇṇā.",
  "tika-vin07t:2071_8": "Yadi utuvemajjhe upasampādito,",
  "tika-vin07t:2071_9": "tadā tasmiṃ utumhi avasiṭṭhadivasācikkhanaṃ “divasabhāgācikkhana”nti dasseti.",
  "tika-vin07t:2071_10": "Tenāha “yattakehi divasehi yassa yo utu aparipuṇṇo,",
  "tika-vin07t:2071_11": "te divase”ti.",
  "tika-vin07t:2071_12": "Tattha yassa taṃ khaṇaṃ laddhūpasampadassa puggalassa sambandhī yo utu yattakehi divasehi aparipuṇṇo,",
  "tika-vin07t:2071_13": "te divaseti yojanā.",
  "tika-vin07t:2072_0": "Chāyādikameva sabbaṃ saṅgahetvā gāyitabbato kathetabbato saṅgītīti āha “idamevā”tiādi.",
  "tika-vin07t:2072_1": "Tattha ekato katvā ācikkhitabbaṃ.",
  "tika-vin07t:2072_2": "Tvaṃ kiṃ labhasīti tvaṃ upasampādanakāle kataravassaṃ,",
  "tika-vin07t:2072_3": "katarautuñca labhasi,",
  "tika-vin07t:2072_4": "katarasmiṃ te upasampadā laddhāti attho.",
  "tika-vin07t:2072_5": "Vassanti vassānautu.",
  "tika-vin07t:2072_6": "Idañca saṃvaccharācikkhanaṃ vinā vuttampi na ñāyatīti iminā utuācikkhaneneva sāsanavassesu vā kaliyugavassādīsu",
  "tika-vin07t:2072_7": "vā sahassime vā satime vā asukaṃ utuṃ labhāmīti dassitanti daṭṭhabbaṃ.",
  "tika-vin07t:2072_8": "“Chāyā”ti idaṃ pāḷiyaṃ āgatapaṭipāṭiṃ sandhāya vuttaṃ.",
  "tika-vin07t:2072_9": "Vattabbakamato pana kaliyugavassādīsu sabbadesapasiddhesu asukavasse asukautumhi asukamāse asuke kaṇhe",
  "tika-vin07t:2072_10": "vā sukke vā pakkhe asukatithivāravisesayutte nakkhatte pubbaṇhādidivasabhāge ettake chāyāpamāṇe,",
  "tika-vin07t:2072_11": "nāḍikāpamāṇe vā mayā upasampadā laddhāti vadeyyāsīti evaṃ ācikkhitabbaṃ.",
  "tika-vin07t:2072_12": "“Idaṃ suṭṭhu uggahetvā āgantukehi vuḍḍhapaṭipāṭiṃ ñatvā paṭipajjāhī”ti vattabbaṃ.",
  "tika-vin07t:2072_13": "Pāḷiyaṃ kissa tvanti kiṃ tvaṃ ettakaṃ kālaṃ akāsīti attho.",
  "tika-vin07t:2073_0": "130.",
  "tika-vin07t:2073_1": "Upasampadaṃ yācīti pabbajjañca upasampadañca yācīti attho.",
  "tika-vin07t:2073_2": "Passissāmīti ettha vadatīti seso,",
  "tika-vin07t:2073_3": "evaṃ uparipi.",
  "tika-vin07t:2073_4": "“Osāretabbo”ti iminā purimo ukkhittabhāvo vibbhamitvā puna laddhūpasampadampi na muñcati.",
  "tika-vin07t:2073_5": "Tena ca sambhuñjanādīsupi bhikkhūnaṃ pācittiyamevāti dasseti.",
  "tika-vin07t:2073_6": "Anāpatti sambhoge saṃvāseti ettha sahaseyyāpi saṅgahitāti daṭṭhabbaṃ.",
  "tika-vin07t:2073_7": "Ettha cāyamadhippāyo –",
  "tika-vin07t:2073_8": "yasmā ayaṃ osāritattā pakatatto,",
  "tika-vin07t:2073_9": "tasmā ukkhittasambhogādipaccayena pācittiyenettha anāpattīti.",
  "tika-vin07t:2073_10": "Yo pana āpattiṭṭhāne anāpattidiṭṭhitāya āpattiṃ na passati,",
  "tika-vin07t:2073_11": "teneva paṭikammampi na karoti,",
  "tika-vin07t:2073_12": "so yasmā ettāvatā alajjī nāma na hoti.",
  "tika-vin07t:2073_13": "Paṇṇattiṃ ñatvā vītikkamaṃ karonto eva hi alajjī nāma hoti.",
  "tika-vin07t:2073_14": "“Sañcicca āpattiṃ āpajjatī”tiādi hi vuttaṃ.",
  "tika-vin07t:2073_15": "Tasmā ettha alajjisambhogādipaccayā dukkaṭāpattiniyamo natthi.",
  "tika-vin07t:2073_16": "Tena sāpettha āpatti na vuttāti daṭṭhabbaṃ.",
  "tika-vin07t:2073_17": "Yo panettha imaṃ adhippāyaṃ asallakkhentena kenaci “anāpatti sambhoge saṃvāse”ti iminā pācittiyena anāpatti vuttā,",
  "tika-vin07t:2073_18": "alajjisambhogapaccayā dukkaṭaṃ pana āpajjati evāti āpattiniyamo vutto,",
  "tika-vin07t:2073_19": "so alajjitte sati eva vutto,",
  "tika-vin07t:2073_20": "nāsatīti daṭṭhabbaṃ.",
  "tika-vin07t:2074_0": "131.",
  "tika-vin07t:2074_1": "Vinayamhītiādigāthāsu niggahānanti niggahakaraṇesu.",
  "tika-vin07t:2074_2": "Pāpiccheti pāpapuggalānaṃ niggahakaraṇesu,",
  "tika-vin07t:2074_3": "lajjīnaṃ paggahesu ca pesalānaṃ sukhāvahe mahante vinayamhi yathā atthakārī atthānuguṇaṃ karontova yasmā yoniso paṭipajjati nāma hoti,",
  "tika-vin07t:2074_4": "tasmā uddānaṃ pavakkhāmīti sambandhayojanā daṭṭhabbā.",
  "tika-vin07t:2074_5": "Sesaṃ sabbattha suviññeyyameva.",
  "tika-vin07t:2075_0": "Cattāronissayādikathāvaṇṇanā niṭṭhitā.",
  "tika-vin07t:2076_0": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:2077_0": "Mahākhandhakavaṇṇanānayo niṭṭhito.",
  "tika-vin07t:2078_0": "2. Uposathakkhandhako",
  "tika-vin07t:2079_0": "Sannipātānujānanādikathāvaṇṇanā",
  "tika-vin07t:2080_0": "132. Uposathakkhandhake taranti otaranti etthāti titthaṃ, laddhi. Itoti sāsanaladdhito.",
  "tika-vin07t:2081_0": "135.",
  "tika-vin07t:2081_1": "Āpajjitvā vā vuṭṭhitoti ettha desanārocanānampi saṅgaho.",
  "tika-vin07t:2081_2": "Teneva mātikāṭṭhakathāyaṃ “vuṭṭhitā vā desitā vā ārocitā vā āpatti…pe…",
  "tika-vin07t:2081_3": "asantī nāma hotī”ti vuttaṃ.",
  "tika-vin07t:2082_0": "Manujenāti āsannena saha. Pareti dūraṭṭhepi parapuggale sandhāya giraṃ no ca bhaṇeyyāti yojanā.",
  "tika-vin07t:2083_0": "“Āvikatā hissa phāsu hotī”ti vuttattā garukāpattipi āvikaraṇamattena vuṭṭhātīti keci vadanti,",
  "tika-vin07t:2083_1": "taṃ tesaṃ matimattaṃ parivāsādividhānasuttehi virujjhanato.",
  "tika-vin07t:2083_2": "Ayaṃ panettha adhippāyo –",
  "tika-vin07t:2083_3": "yathābhūtañhi attānamāvikarontaṃ pesalā bhikkhū “akāmā parivatthabba”ntiādivacanaṃ nissāya anicchamānampi",
  "tika-vin07t:2083_4": "naṃ upāyena parivāsādīni datvā avassaṃ suddhante patiṭṭhāpessanti,",
  "tika-vin07t:2083_5": "tato tassa avippaṭisārādīnaṃ vasena phāsu hoti.",
  "tika-vin07t:2083_6": "Paṭhamaṃ pātimokkhuddesanti nidānuddesaṃ dasseti.",
  "tika-vin07t:2083_7": "Pubbe avijjamānaṃ paññāpesīti.",
  "tika-vin07t:2083_8": "Na kevalañca etaṃ,",
  "tika-vin07t:2083_9": "pubbe paññattampi pana pārājikādisikkhāpadaṃ sabbaṃ bhagavā “tatrime cattāro pārājikā dhammā uddesaṃ",
  "tika-vin07t:2083_10": "āgacchantī”tiādinā pārājikuddesādivasena vinayamātikaṃ katvā nidānuddesena saha sayameva saṅgahetvā “pātimokkha”nti",
  "tika-vin07t:2083_11": "paññāpesīti daṭṭhabbaṃ.",
  "tika-vin07t:2083_12": "Tadetaṃ sabbampi sandhāya “anujānāmi,",
  "tika-vin07t:2083_13": "bhikkhave,",
  "tika-vin07t:2083_14": "pātimokkhaṃ uddisitu”nti vuttaṃ.",
  "tika-vin07t:2084_0": "136. Etaṃ 34 veditabbanti yasmiṃ tasmiṃ cātuddase vā pannarase vāti evaṃ atthajātaṃ.",
  "tika-vin07t:2085_0": "Sannipātānujānanādikathāvaṇṇanā niṭṭhitā.",
  "tika-vin07t:2086_0": "Sīmānujānanakathāvaṇṇanā",
  "tika-vin07t:2087_0": "138.",
  "tika-vin07t:2087_1": "“Puratthimāya disāyā”ti idaṃ nidassanamattaṃ.",
  "tika-vin07t:2087_2": "Tassaṃ pana disāyaṃ nimitte asati yattha atthi,",
  "tika-vin07t:2087_3": "tato paṭṭhāya paṭhamaṃ “puratthimāya anudisāya,",
  "tika-vin07t:2087_4": "dakkhiṇāya disāyā”tiādinā samantā vijjamānaṭṭhānesu nimittāni kittetvā puna “puratthimāya anudisāyā”ti paṭhamakittitaṃ kittetuṃ vaṭṭati,",
  "tika-vin07t:2087_5": "tīhi nimittehi siṅghāṭakasaṇṭhānāyapi sīmāya sammannitabbato.",
  "tika-vin07t:2087_6": "Tikkhattuṃ sīmāmaṇḍalaṃ sambandhantenāti vinayadharena sayaṃ ekasmiṃyeva ṭhāne ṭhatvā kevalaṃ nimittakittanavacaneneva",
  "tika-vin07t:2087_7": "sīmāmaṇḍalaṃ samantā nimittena nimittaṃ bandhantenāti attho.",
  "tika-vin07t:2087_8": "Taṃ taṃ nimittaṭṭhānaṃ agantvāpi hi kittetuṃ vaṭṭati.",
  "tika-vin07t:2087_9": "Tiyojanaparamāya sīmāya samantato tikkhattuṃ anuparigamanassa ekadivasena dukkarattā vinayadharena sayaṃ",
  "tika-vin07t:2087_10": "adiṭṭhampi pubbe bhikkhūhi yathāvavatthitaṃ nimittaṃ “pāsāṇo bhante”tiādinā kenaci vuttānusārena sallakkhetvā",
  "tika-vin07t:2087_11": "“eso pāsāṇo nimitta”ntiādinā kittetumpi vaṭṭati eva.",
  "tika-vin07t:2088_0": "Suddhapaṃsupabbatoti na kenaci kato sayaṃjātova vutto.",
  "tika-vin07t:2088_1": "Tathā sesāpi.",
  "tika-vin07t:2088_2": "Itaropīti suddhapaṃsupabbatādikopi pabbato.",
  "tika-vin07t:2088_3": "Hatthippamāṇatoti ettha bhūmito uggatappadesena hatthippamāṇaṃ gahetabbaṃ.",
  "tika-vin07t:2088_4": "Catūhi vā tīhi vāti sīmābhūmiyaṃ catūsu,",
  "tika-vin07t:2088_5": "tīsu vā disāsu ṭhitehi.",
  "tika-vin07t:2088_6": "Ekissā eva pana disāya ṭhitehi tato bahūhipi sammannituṃ na vaṭṭati.",
  "tika-vin07t:2088_7": "Dvīhi pana dvīsu disāsu ṭhitehipi na vaṭṭati.",
  "tika-vin07t:2088_8": "Tasmāti yasmā ekena na vaṭṭati, tasmā.",
  "tika-vin07t:2088_9": "Taṃ bahiddhā katvāti kittitanimittassa asīmattā antosīmāya karaṇaṃ ayuttanti vuttaṃ.",
  "tika-vin07t:2088_10": "Tenāha “sace”tiādi.",
  "tika-vin07t:2089_0": "Dvattiṃsapalaguḷapiṇḍappamāṇatā saṇṭhānato gahetabbā,",
  "tika-vin07t:2089_1": "na tulagaṇanāvasena,",
  "tika-vin07t:2089_2": "bhārato palaparimāṇañca magadhatulāya gahetabbaṃ.",
  "tika-vin07t:2089_3": "Sā ca lokiyatulāya dviguṇāti vadanti.",
  "tika-vin07t:2089_4": "Atimahantopīti bhūmito hatthippamāṇaṃ anuggantvā heṭṭhābhūmiyaṃ otiṇṇaghanato anekayojanappamāṇopi.",
  "tika-vin07t:2089_5": "Sace hi tato hatthippamāṇaṃ kūṭaṃ uggacchati,",
  "tika-vin07t:2089_6": "pabbatasaṅkhyameva gacchati.",
  "tika-vin07t:2090_0": "Antosārānanti tasmiṃ khaṇe taruṇatāya sāre avijjamānepi pariṇāmena bhavissamānasārepi sandhāya vuttaṃ.",
  "tika-vin07t:2090_1": "Tādisānañhi sūcidaṇḍakappamāṇapariṇāhānaṃ catupañcamattampi vanaṃ vaṭṭati.",
  "tika-vin07t:2090_2": "Antosāramissakānanti antosārehi rukkhehi sammissānaṃ.",
  "tika-vin07t:2090_3": "Etena ca sārarukkhamissampi vanaṃ vaṭṭatīti dasseti.",
  "tika-vin07t:2090_4": "Catupañcarukkhamattampīti sārarukkhe sandhāya vuttaṃ.",
  "tika-vin07t:2090_5": "Vanamajjhe vihāraṃ karontīti rukkhaghaṭāya antare rukkhe acchinditvā vatiādīhi vihāraparicchedaṃ katvāva",
  "tika-vin07t:2090_6": "antorukkhantaresu eva pariveṇapaṇṇasālādīnaṃ karaṇavasena yathā antovihārampi vanameva hoti,",
  "tika-vin07t:2090_7": "evaṃ vihāraṃ karontīti attho.",
  "tika-vin07t:2090_8": "Yadi hi sabbaṃ rukkhaṃ chinditvā vihāraṃ kareyyuṃ,",
  "tika-vin07t:2090_9": "vihārassa avanattā taṃ parikkhipitvā ṭhitaṃ vanaṃ ekattha kittetabbaṃ siyā.",
  "tika-vin07t:2090_10": "Idha pana antopi vanattā “vanaṃ na kittetabba”nti vuttaṃ.",
  "tika-vin07t:2090_11": "Sace hi taṃ kittenti,",
  "tika-vin07t:2090_12": "“nimittassa upari vihāro hotī”tiādinā anantare vuttadosaṃ āpajjati.",
  "tika-vin07t:2090_13": "Ekadesanti vanekadesaṃ,",
  "tika-vin07t:2090_14": "rukkhavirahitaṭṭhāne katavihārassa ekapasse ṭhitavanassa ekadesanti attho.",
  "tika-vin07t:2091_0": "Sūcidaṇḍakappamāṇoti vaṃsadaṇḍappamāṇo.",
  "tika-vin07t:2091_1": "Lekhanidaṇḍappamāṇoti keci.",
  "tika-vin07t:2091_2": "Mātikāṭṭhakathāyaṃ pana avebhaṅgiyavinicchaye “yo koci aṭṭhaṅgulasūcidaṇḍakamattopi veḷu…pe…",
  "tika-vin07t:2091_3": "garubhaṇḍa”nti vuttattā tanutaro veḷudaṇḍoti ca sūcidaṇḍoti ca gahetabbaṃ.",
  "tika-vin07t:2091_4": "Vaṃsanaḷakasarāvādīsūti veḷupabbe vā naḷapabbe vā kapallakādimattikabhājanesu vāti attho.",
  "tika-vin07t:2091_5": "Taṅkhaṇampīti taruṇapotake amilāyitvā viruhanajātike sandhāya vuttaṃ.",
  "tika-vin07t:2091_6": "Ye pana pariṇatā samūlaṃ uddharitvā ropitāpi chinnasākhā viya milāyitvā cirena navamūlaṅkuruppattiyā jīvanti,",
  "tika-vin07t:2091_7": "mīyantiyeva vā,",
  "tika-vin07t:2091_8": "tādise kittetuṃ na vaṭṭati.",
  "tika-vin07t:2091_9": "Etanti navamūlasākhāniggamanaṃ.",
  "tika-vin07t:2092_0": "Majjheti sīmāya mahādisānaṃ anto.",
  "tika-vin07t:2092_1": "Koṇanti sīmāya catūsu koṇesu dvinnaṃ dvinnaṃ maggānaṃ sambandhaṭṭhānaṃ.",
  "tika-vin07t:2092_2": "Parabhāge kittetuṃ vaṭṭatīti tesaṃ catunnaṃ koṇānaṃ bahi nikkhamitvā ṭhitesu maggesu ekissā disāya ekaṃ,",
  "tika-vin07t:2092_3": "aññissā disāya cāparanti evaṃ cattāropi maggā catūsu disāsu kittetuṃ vaṭṭatīti adhippāyo.",
  "tika-vin07t:2092_4": "Evaṃ pana kittitamattena kathaṃ ekābaddhatā vigacchatīti viññāyatīti.",
  "tika-vin07t:2092_5": "Parato gataṭṭhānepi ete eva te cattāro maggā.",
  "tika-vin07t:2092_6": "“Catūsu disāsu gacchantī”ti hi vuttaṃ.",
  "tika-vin07t:2092_7": "Tasmā ettha kāraṇaṃ vicinitabbaṃ.",
  "tika-vin07t:2093_0": "“Uttarantiyā bhikkhuniyā”ti idañca pāḷiyaṃ bhikkhunīnaṃ nadīpāragamane nadilakkhaṇassa āgatattā vuttaṃ.",
  "tika-vin07t:2093_1": "Bhikkhūnaṃ antaravāsakatemanamattampi vaṭṭati eva.",
  "tika-vin07t:2093_2": "“Nadicatukkepi eseva nayo”ti iminā ekattha kittetvā aññattha parato gataṭṭhānepi kittetuṃ na vaṭṭatīti dasseti.",
  "tika-vin07t:2093_3": "Teneva ca “assammissanadiyo catassopi kittetuṃ vaṭṭatī”ti asammissa-",
  "tika-vin07t:2093_4": "ggahaṇaṃ kataṃ.",
  "tika-vin07t:2093_5": "Mūleti ādikāle.",
  "tika-vin07t:2093_6": "Nadiṃ bhinditvāti yathā udakaṃ anicchantehi kassakehi mahoghe nivattetuṃ na sakkā,",
  "tika-vin07t:2093_7": "evaṃ nadikūlaṃ bhinditvā.",
  "tika-vin07t:2094_0": "Ukkhepimanti dīgharajjunā kuṭena ussiñcanīyaṃ.",
  "tika-vin07t:2095_0": "Asammissehīti sabbadisāsu ṭhitapabbatehi eva,",
  "tika-vin07t:2095_1": "pāsāṇādīsu aññatarehi vā nimittantarābyavahitehi.",
  "tika-vin07t:2095_2": "Sammissehīti ekattha pabbato,",
  "tika-vin07t:2095_3": "aññattha pāsāṇoti evaṃ ṭhitehi aṭṭhahipi.",
  "tika-vin07t:2095_4": "“Nimittānaṃ satenāpī”ti iminā ekissāya eva disāya bahunimittāni “puratthimāya disāya kiṃ nimittaṃ?",
  "tika-vin07t:2095_5": "Pabbato bhante.",
  "tika-vin07t:2095_6": "Puna puratthimāya disāya kiṃ nimittaṃ?",
  "tika-vin07t:2095_7": "Pāsāṇo bhante”tiādinā kittetuṃ vaṭṭatīti dasseti.",
  "tika-vin07t:2095_8": "Siṅghāṭakasaṇṭhānāti tikoṇā.",
  "tika-vin07t:2095_9": "Caturassāti samacaturassā,",
  "tika-vin07t:2095_10": "mudiṅgasaṇṭhānā pana āyatacaturassā.",
  "tika-vin07t:2095_11": "Ekakoṭiyaṃ saṅkocitā,",
  "tika-vin07t:2095_12": "tadaññāya vitthiṇṇā vā hotīti.",
  "tika-vin07t:2095_13": "Sīmāya upacāraṃ ṭhapetvāti āyatiṃ bandhitabbāya sīmāya nesaṃ vihārānaṃ paricchedato bahi sīmantarikappahonakaṃ upacāraṃ ṭhapetvā.",
  "tika-vin07t:2095_14": "Baddhā sīmā yesu vihāresu,",
  "tika-vin07t:2095_15": "te baddhasīmā.",
  "tika-vin07t:2095_16": "Pāṭekkanti paccekaṃ.",
  "tika-vin07t:2095_17": "Baddhasīmāsadisānīti yathā baddhasīmāsu ṭhitā aññamaññaṃ chandādiṃ anapekkhitvā paccekaṃ kammaṃ kātuṃ labhanti,",
  "tika-vin07t:2095_18": "evaṃ gāmasīmāsu ṭhitāpīti dasseti.",
  "tika-vin07t:2095_19": "Āgantabbanti sāmīcimattavasena vuttaṃ.",
  "tika-vin07t:2095_20": "Tenāha “āgamanampī”tiādi.",
  "tika-vin07t:2096_0": "Pabbajjūpasampadādīnanti ettha bhaṇḍukammāpucchanaṃ sandhāya pabbajjāgahaṇaṃ.",
  "tika-vin07t:2096_1": "Ekavīsati bhikkhūti nisinne sandhāya vuttaṃ.",
  "tika-vin07t:2096_2": "Idañca kammārahena saha abbhānakārakānampi pahonakatthaṃ vuttaṃ.",
  "tika-vin07t:2096_3": "“Nimittupagā pāsāṇā ṭhapetabbā”ti idaṃ yathārucitaṭṭhāne rukkhanimittādīnaṃ dullabhatāya vaḍḍhitvā ubhinnaṃ",
  "tika-vin07t:2096_4": "baddhasīmānaṃ saṅkarakaraṇato ca pāsāṇanimittassa ca tadabhāvato yattha katthaci ānetvā ṭhapetuṃ sukaratāya",
  "tika-vin07t:2096_5": "ca vuttaṃ.",
  "tika-vin07t:2096_6": "Tathā sīmantarikapāsāṇā ṭhapetabbāti etthāpi.",
  "tika-vin07t:2096_7": "Caturaṅgulappamāṇāpīti yathā khandhasīmāparicchedato bahi nimittapāsāṇānaṃ caturaṅgulamattaṭṭhānaṃ samantā nigacchati,",
  "tika-vin07t:2096_8": "avasesaṃ ṭhānaṃ antokhandhasīmāya hotiyeva,",
  "tika-vin07t:2096_9": "evaṃ tesupi ṭhapitesu caturaṅgulamattā sīmantarikā hotīti daṭṭhabbaṃ.",
  "tika-vin07t:2097_0": "Sīmantarikapāsāṇāti sīmantarikāya ṭhapitanimittapāsāṇā.",
  "tika-vin07t:2097_1": "Te pana kittentena padakkhiṇato anupariyāyanteneva kittetabbā. Kathaṃ?",
  "tika-vin07t:2097_2": "Khaṇḍasīmato hi pacchimāya disāya puratthābhimukhena ṭhatvā “puratthimāya disāya kiṃ nimitta”nti tattha",
  "tika-vin07t:2097_3": "sabbāni nimittāni anukkamena kittetvā tathā uttarāya disāya dakkhiṇābhimukhena ṭhatvā “dakkhiṇāya disāya",
  "tika-vin07t:2097_4": "kiṃ nimitta”nti anukkamena kittetvā tathā puratthimāya disāya pacchimābhimukhena ṭhatvā “pacchimāya disāya",
  "tika-vin07t:2097_5": "kiṃ nimitta”nti anukkamena kittetvā tathā dakkhiṇāya disāya uttarābhimukhena ṭhatvā “uttarāya disāya",
  "tika-vin07t:2097_6": "kiṃ nimitta”nti tattha sabbāni nimittāni anukkamena kittetvā puna pacchimāya disāya puratthābhimukhena",
  "tika-vin07t:2097_7": "ṭhatvā purimakittitaṃ vuttanayena puna kittetabbaṃ.",
  "tika-vin07t:2097_8": "Evaṃ bahūnampi khaṇḍasīmānaṃ sīmantarikapāsāṇā paccekaṃ kittetabbā.",
  "tika-vin07t:2097_9": "Tatoti pacchā.",
  "tika-vin07t:2097_10": "Avasesanimittānīti mahāsīmāya bāhirantaresu avasesanimittāni.",
  "tika-vin07t:2097_11": "Ubhinnampi na kopentīti ubhinnampi kammaṃ na kopenti.",
  "tika-vin07t:2098_0": "Kuṭigeheti bhūmiyaṃ katatiṇakuṭiyaṃ.",
  "tika-vin07t:2098_1": "Udukkhalanti udukkhalāvāṭasadisakhuddakāvāṭaṃ.",
  "tika-vin07t:2098_2": "Nimittaṃ na kātabbanti taṃ rājiṃ vā udukkhalaṃ vā nimittaṃ na kātabbaṃ.",
  "tika-vin07t:2098_3": "Idañca yathāvuttesu nimittesu anāgatattena na vaṭṭatīti siddhampi avinassakasaññāya koci mohena nimittaṃ",
  "tika-vin07t:2098_4": "kareyyāti dūratopi vipattiparihāratthaṃ vuttaṃ.",
  "tika-vin07t:2098_5": "Evaṃ upari “bhittiṃ akittetvā”tiādīsupi siddhamevatthaṃ punappunaṃ kathane kāraṇaṃ veditabbaṃ.",
  "tika-vin07t:2098_6": "Sīmāvipatti hi upasampadādisabbakammavipattimūlanti tassā sabbaṃ dvāraṃ sabbathā pidahanavasena vattabbaṃ.",
  "tika-vin07t:2098_7": "Sabbaṃ vatvāva idha ācariyā vinicchayaṃ ṭhapesunti daṭṭhabbaṃ.",
  "tika-vin07t:2099_0": "Bhittinti iṭṭhakadārumattikāmayaṃ.",
  "tika-vin07t:2099_1": "Silāmayāya pana bhittiyā nimittupagaṃ ekaṃ pāsāṇaṃ taṃtaṃdisāya kittetuṃ vaṭṭati.",
  "tika-vin07t:2099_2": "Anekasilāhi cinitaṃ sakalabhittiṃ kittetuṃ na vaṭṭati “eso pāsāṇo nimitta”nti ekavacanena vattabbato.",
  "tika-vin07t:2099_3": "Antokuṭṭamevāti ettha antokuṭṭepi nimittānaṃ ṭhitokāsato anto eva sīmāti gahetabbaṃ.",
  "tika-vin07t:2099_4": "Pamukhe nimittapāsāṇe ṭhapetvāti gabbhābhimukhepi bahipamukhe gabbhavitthārappamāṇe ṭhāne pāsāṇe ṭhapetvā sammannitabbā.",
  "tika-vin07t:2099_5": "Evañhi gabbhapamukhānaṃ antare ṭhitakuṭṭampi upādāya anto ca bahi ca caturassasaṇṭhānāva sīmā hoti.",
  "tika-vin07t:2099_6": "Bahīti sakalassa kuṭigehassa samantato bahi.",
  "tika-vin07t:2100_0": "Anto ca bahi ca sīmā hotīti majjhe ṭhitabhittiyā saha caturassasīmā hoti.",
  "tika-vin07t:2101_0": "“Uparipāsādeyeva hotī”ti iminā gabbhassa ca pamukhassa ca antarā ṭhitabhittiyā ekattā tattha ca ekavīsatiyā",
  "tika-vin07t:2101_1": "bhikkhūnaṃ okāsābhāvena heṭṭhā na otarati,",
  "tika-vin07t:2101_2": "uparibhitti pana sīmaṭṭhāva hotīti dasseti.",
  "tika-vin07t:2101_3": "Heṭṭhimatale kuṭṭoti heṭṭhimatale catūsu disāsu ṭhitakuṭṭo.",
  "tika-vin07t:2101_4": "Sace hi dvīsu,",
  "tika-vin07t:2101_5": "tīsu vā disāsu eva kuṭṭo tiṭṭheyya,",
  "tika-vin07t:2101_6": "heṭṭhā na otarati.",
  "tika-vin07t:2101_7": "Heṭṭhāpi otaratīti catunnampi bhittīnaṃ anto bhittīhi saha ekavīsatiyā bhikkhūnaṃ pahonakattā vuttaṃ.",
  "tika-vin07t:2101_8": "Otaramānā ca uparisīmappamāṇena otarati,",
  "tika-vin07t:2101_9": "catunnaṃ pana bhittīnaṃ bāhirantaraparicchede heṭṭhābhūmibhāge udakapariyantaṃ katvā otarati.",
  "tika-vin07t:2101_10": "Na pana bhittīnaṃ bahi kesaggamattampi ṭhānaṃ.",
  "tika-vin07t:2101_11": "Pāsādabhittitoti uparitale bhittito.",
  "tika-vin07t:2101_12": "Otaraṇānotaraṇaṃ vuttanayeneva veditabbanti uparisīmappamāṇassa antogadhānaṃ heṭṭhimatale catūsu disāsu",
  "tika-vin07t:2101_13": "kuṭṭānaṃ tulārukkhehi ekasambandhataṃ tadanto pacchimasīmappamāṇatādiñca sandhāya vuttaṃ.",
  "tika-vin07t:2101_14": "Kiñcāpettha niyyūhakādayo nimittānaṃ ṭhitokāsatāya bajjhamānakkhaṇe sīmā na honti,",
  "tika-vin07t:2101_15": "baddhāya pana sīmāya sīmaṭṭhāva hontīti daṭṭhabbā.",
  "tika-vin07t:2101_16": "Pariyantathambhānanti nimittagatapāsāṇatthambhe sandhāya vuttaṃ.",
  "tika-vin07t:2101_17": "“Uparimatalena sambaddho hotī”ti idaṃ kuṭṭānaṃ antarā sīmaṭṭhānaṃ thambhānaṃ abhāvato vuttaṃ.",
  "tika-vin07t:2101_18": "Yadi hi bhaveyyuṃ,",
  "tika-vin07t:2101_19": "kuṭṭe uparimatalena asambandhepi sīmaṭṭhatthambhānaṃ upari ṭhito pāsādo sīmaṭṭhova hoti.",
  "tika-vin07t:2102_0": "Sace pana bahūnaṃ thambhapantīnaṃ upari katapāsādassa heṭṭhā pathaviyaṃ sabbabāhirāya thambhapantiyā anto nimittapāsāṇe ṭhapetvā sīmā baddhā hoti,",
  "tika-vin07t:2102_1": "ettha kathanti?",
  "tika-vin07t:2102_2": "Etthāpi yaṃ tāva sīmaṭṭhatthambheheva dhāriyamānānaṃ tulānaṃ uparimatalaṃ,",
  "tika-vin07t:2102_3": "sabbaṃ taṃ sīmaṭṭhameva,",
  "tika-vin07t:2102_4": "ettha vivādo natthi.",
  "tika-vin07t:2102_5": "Yaṃ pana sīmaṭṭhatthambhapantiyā,",
  "tika-vin07t:2102_6": "asīmaṭṭhāya bāhiratthambhapantiyā ca samadhuraṃ dhāriyamānānaṃ tulānaṃ uparimatalaṃ,",
  "tika-vin07t:2102_7": "tattha upaḍḍhaṃ sīmāti keci vadanti.",
  "tika-vin07t:2102_8": "Sakalampi gāmasīmāti apare.",
  "tika-vin07t:2102_9": "Baddhasīmā evāti aññe.",
  "tika-vin07t:2102_10": "Tasmā kammaṃ karontehi garuke nirāsaṅkaṭṭhāne ṭhatvā sabbaṃ taṃ āsaṅkaṭṭhānaṃ sodhetvāva kammaṃ kātabbaṃ,",
  "tika-vin07t:2102_11": "sanniṭṭhānakāraṇaṃ vā gavesitvā tadanuguṇaṃ kātabbaṃ.",
  "tika-vin07t:2103_0": "Tālamūlakapabbateti tālakkhandhamūlasadise heṭṭhā thūlo hutvā kamena kiso hutvā uggato hi tālasadiso nāma hoti.",
  "tika-vin07t:2103_1": "Vitānasaṇṭhānoti ahicchattakasaṇṭhāno.",
  "tika-vin07t:2103_2": "Paṇavasaṇṭhānoti majjhe tanuko heṭṭhā ca upari ca vitthiṇṇo.",
  "tika-vin07t:2103_3": "Heṭṭhā vā majjhe vāti mudiṅgasaṇṭhānassa heṭṭhā,",
  "tika-vin07t:2103_4": "paṇavasaṇṭhānassa majjhe.",
  "tika-vin07t:2104_0": "Sappaphaṇasadiso pabbatoti sappaphaṇo viya khujjo,",
  "tika-vin07t:2104_1": "mūlaṭṭhānato aññattha avanatasīsoti attho.",
  "tika-vin07t:2104_2": "Ākāsapabbhāranti bhittiyā aparikkhittapabbhāraṃ.",
  "tika-vin07t:2104_3": "Sīmappamāṇoti antoākāsena saddhiṃ pacchimasīmappamāṇo.",
  "tika-vin07t:2104_4": "“So ca pāsāṇo sīmaṭṭho”ti iminā īdisehi susirapāsāṇaleṇakuṭṭādīhi paricchinne bhūmibhāge eva sīmā patiṭṭhāti,",
  "tika-vin07t:2104_5": "na aparicchinne.",
  "tika-vin07t:2104_6": "Te pana sīmaṭṭhattā sīmā honti,",
  "tika-vin07t:2104_7": "na sarūpena sīmaṭṭhamañcādi viyāti dasseti.",
  "tika-vin07t:2104_8": "Sace pana so susirapāsāṇo bhūmiṃ anāhacca ākāsagatova olambati,",
  "tika-vin07t:2104_9": "sīmā na otarati.",
  "tika-vin07t:2104_10": "Susirapāsāṇā pana sayaṃ sīmāpaṭibaddhattā sīmā honti.",
  "tika-vin07t:2104_11": "Kathaṃ pana pacchimappamāṇarahitehi etehi susirapāsāṇādīhi sīmā na otaratīti idaṃ saddhātabbanti?",
  "tika-vin07t:2104_12": "Aṭṭhakathāpamāṇato.",
  "tika-vin07t:2105_0": "Apicettha susirapāsāṇabhittianusārena mūsikādīnaṃ viya sīmāya heṭṭhimatale otaraṇakiccaṃ natthi.",
  "tika-vin07t:2105_1": "Heṭṭhā pana pacchimasīmappamāṇe ākāse dvaṅgulamattabahalehi pāsāṇabhittiādīhipi uparimatalaṃ āhacca ṭhitehi sabbaso,",
  "tika-vin07t:2105_2": "yebhuyyena vā paricchinne sati upari bajjhamānā sīmā tehi pāsāṇādīhi antaritāya tapparicchinnāya heṭṭhābhūmiyāpi",
  "tika-vin07t:2105_3": "uparimatalena saddhiṃ ekakkhaṇe patiṭṭhāti nadipārasīmā viya nadiantaritesu ubhosu tīresu,",
  "tika-vin07t:2105_4": "leṇādīsu apanītesupi heṭṭhā otiṇṇā sīmā yāva sāsanantaradhānā na vigacchati.",
  "tika-vin07t:2105_5": "Paṭhamaṃ pana upari sīmāya baddhāya pacchā leṇādīsu katesupi heṭṭhābhūmiyaṃ sīmā otarati eva.",
  "tika-vin07t:2105_6": "Keci taṃ na icchanti.",
  "tika-vin07t:2105_7": "Evaṃ ubhayattha patiṭṭhitā ca sā sīmā ekāva hoti gottādijāti viya byattibhedesūti gahetabbaṃ.",
  "tika-vin07t:2105_8": "Sabbā eva hi baddhasīmā,",
  "tika-vin07t:2105_9": "abaddhasīmā ca attano attano pakatinissayabhūte gāmāraññanadiādike khette yathāparicchedaṃ sabbattha",
  "tika-vin07t:2105_10": "sākalyena ekasmiṃ khaṇe byāpinī paramatthato avijjamānāpi te te nissayabhūte paramatthadhamme,",
  "tika-vin07t:2105_11": "taṃ taṃ kiriyāvisesampi vā upādāya lokiyehi,",
  "tika-vin07t:2105_12": "sāsanikehi ca yathārahaṃ ekattena paññattatāya nissayekarūpā eva.",
  "tika-vin07t:2105_13": "Tathā hi eko gāmo araññaṃ nadī jātassaro samuddoti evaṃ loke,",
  "tika-vin07t:2106_0": "“Sammatā sā sīmā saṅghena.",
  "tika-vin07t:2106_1": "Agāmake ce,",
  "tika-vin07t:2106_2": "bhikkhave,",
  "tika-vin07t:2106_3": "araññe samantā sattabbhantarā,",
  "tika-vin07t:2106_4": "ayaṃ tattha samānasaṃvāsā ekūposathā.",
  "tika-vin07t:2106_5": "Samantā udakukkhepā,",
  "tika-vin07t:2106_6": "ayaṃ tattha samānasaṃvāsā ekūposathā”ti –",
  "tika-vin07t:2107_0": "Ādinā sāsane ca ekavohāro dissati.",
  "tika-vin07t:2107_1": "Na hi paramatthato ekassa anekadhammesu byāpanamatthi.",
  "tika-vin07t:2107_2": "Kasiṇekadesādivikappāsamānatāya ekattahānitoti ayaṃ no mati.",
  "tika-vin07t:2108_0": "Assa heṭṭhāti sappaphaṇapabbatassa heṭṭhā ākāsapabbhāre.",
  "tika-vin07t:2108_1": "Leṇassāti leṇañce kataṃ,",
  "tika-vin07t:2108_2": "tassa leṇassāti attho.",
  "tika-vin07t:2108_3": "Tameva puna leṇaṃ pañcahi pakārehi vikappetvā otaraṇānotaraṇavinicchayaṃ dassetuṃ āha “sace pana heṭṭhā”tiādi.",
  "tika-vin07t:2108_4": "Tattha “heṭṭhā”ti imassa “leṇaṃ hotī”ti iminā sambandho.",
  "tika-vin07t:2108_5": "Heṭṭhā leṇañca ekasmiṃ padeseti āha “anto”ti,",
  "tika-vin07t:2108_6": "pabbatassa anto,",
  "tika-vin07t:2108_7": "pabbatamūleti attho.",
  "tika-vin07t:2108_8": "Tameva anto-",
  "tika-vin07t:2108_9": "saddaṃ sīmāparicchedena visesetuṃ “uparimassa sīmāparicchedassa pārato”ti vuttaṃ.",
  "tika-vin07t:2108_10": "Pabbatapādaṃ pana apekkhitvā “orato”ti vattabbepi sīmānissayaṃ pabbataggaṃ sandhāya “pārato”ti vuttanti daṭṭhabbaṃ.",
  "tika-vin07t:2108_11": "Teneva “bahileṇa”nti ettha bahi-",
  "tika-vin07t:2108_12": "saddaṃ visesento “uparimassa sīmāparicchedassa orato”ti āha.",
  "tika-vin07t:2108_13": "Bahi sīmā na otaratīti ettha bahīti pabbatapāde leṇaṃ sandhāya vuttaṃ,",
  "tika-vin07t:2108_14": "leṇassa bahibhūte uparisīmāparicchedassa heṭṭhābhāge sīmā na otaratīti attho.",
  "tika-vin07t:2108_15": "Anto sīmāti leṇassa ca pabbatapādassa ca anto attano otaraṇārahaṭṭhāne na otaratīti attho.",
  "tika-vin07t:2108_16": "“Bahi sīmā na otarati,",
  "tika-vin07t:2108_17": "anto sīmā na otaratī”ti cettha attano otaraṇārahaṭṭhāne leṇābhāvena sīmāya sabbathā anotaraṇameva dassitanti gahetabbaṃ.",
  "tika-vin07t:2108_18": "Tatthāpi anotarantī upari eva hotīti.",
  "tika-vin07t:2108_19": "“Bahi patitaṃ asīmā”tiādinā uparipāsādādīsu athiranissayesu ṭhitā sīmāpi tesaṃ vināsena vinassatīti dassitanti daṭṭhabbaṃ.",
  "tika-vin07t:2109_0": "Pokkharaṇiṃ khaṇanti,",
  "tika-vin07t:2109_1": "sīmāyevāti ettha sace heṭṭhā umaṅganadisīmappamāṇato anūnā paṭhamameva ca pavattā hoti.",
  "tika-vin07t:2109_2": "Sīmā ca pacchā baddhā nadito upari eva hoti,",
  "tika-vin07t:2109_3": "nadiṃ āhacca pokkharaṇiyā ca khatāya sīmā vinassatīti daṭṭhabbaṃ.",
  "tika-vin07t:2109_4": "Heṭṭhāpathavitaleti antarā bhūmivivare.",
  "tika-vin07t:2110_0": "Sīmāmāḷaketi khaṇḍasīmaṅgaṇe.",
  "tika-vin07t:2110_1": "“Vaṭarukkho”ti idaṃ pārohopatthambhena atidūrampi gantuṃ samatthasākhāsamaṅgitāya vuttaṃ.",
  "tika-vin07t:2110_2": "Sabbarukkhalatādīnampi sambandho na vaṭṭati eva.",
  "tika-vin07t:2110_3": "Teneva nāvārajjusetusambandhopi paṭikkhitto.",
  "tika-vin07t:2110_4": "Tatoti sākhato.",
  "tika-vin07t:2110_5": "Mahāsīmāya pathavitalanti ettha āsannatarampi gāmasīmaṃ aggahetvā baddhasīmāya eva gahitattā gāmasīmābaddhasīmānaṃ",
  "tika-vin07t:2110_6": "aññamaññaṃ rukkhādisambandhepi sambhedadoso natthi,",
  "tika-vin07t:2110_7": "aññamaññaṃ nissayanissitabhāvena pavattitoti gahetabbaṃ.",
  "tika-vin07t:2110_8": "Yadi hi tāsampi sambandhadoso bhaveyya,",
  "tika-vin07t:2110_9": "kathaṃ gāmasīmāya baddhasīmā sammannitabbā siyā?",
  "tika-vin07t:2110_10": "Yassā hi sīmāya saddhiṃ sambandhe doso bhaveyya,",
  "tika-vin07t:2110_11": "sā tattha bandhitumeva na vaṭṭati,",
  "tika-vin07t:2110_12": "baddhasīmāudakukkhepasīmāsu baddhasīmā viya,",
  "tika-vin07t:2110_13": "attano nissayabhūtagāmasīmādīsu udakukkhepasīmā viya ca.",
  "tika-vin07t:2110_14": "Teneva “sace pana rukkhassa sākhā vā tato nikkhantapāroho vā bahinaditīre vihārasīmāya vā gāmasīmāya",
  "tika-vin07t:2110_15": "vā patiṭṭhito”tiādinā udakukkhepasīmāya attano anissayabhūtagāmasīmādīhi eva sambandhadoso dassito,",
  "tika-vin07t:2110_16": "na nadisīmāyaṃ.",
  "tika-vin07t:2110_17": "Evamidhāpīti daṭṭhabbaṃ.",
  "tika-vin07t:2110_18": "Ayañcattho upari pākaṭo bhavissati.",
  "tika-vin07t:2110_19": "Āhaccāti phusitvā.",
  "tika-vin07t:2111_0": "Mahāsīmaṃ vā sodhetvāti mahāsīmāgatānaṃ sabbesaṃ bhikkhūnaṃ hatthapāsānayanabahikaraṇādivasena sakalaṃ mahāsīmaṃ sodhetvā.",
  "tika-vin07t:2111_1": "Etena sabbavipattiyo mocetvā pubbe suṭṭhu baddhānampi dvinnaṃ baddhasīmānaṃ pacchā rukkhādisambandhena",
  "tika-vin07t:2111_2": "uppajjanako īdiso pāḷimuttako sambhedadoso atthīti dasseti.",
  "tika-vin07t:2111_3": "So ca “na,",
  "tika-vin07t:2111_4": "bhikkhave,",
  "tika-vin07t:2111_5": "sīmāya sīmā sambhinditabbā”tiādinā baddhasīmānaṃ aññamaññaṃ sambhedajjhottharaṇaṃ paṭikkhipitvā “anujānāmi,",
  "tika-vin07t:2111_6": "bhikkhave,",
  "tika-vin07t:2111_7": "sīmaṃ sammannantena sīmantarikaṃ ṭhapetvā sīmaṃ sammannitu”nti ubhinnaṃ baddhasīmānamantarā sīmantarikaṃ",
  "tika-vin07t:2111_8": "ṭhapetvāva bandhituṃ anujānantena sambhedajjhottharaṇaṃ viya tāsaṃ aññamaññaṃ phusitvā tiṭṭhanavasena",
  "tika-vin07t:2111_9": "bandhanampi na vaṭṭatīti siddhattā baddhānampi tāsaṃ pacchā aññamaññaṃ ekarukkhādīhi phusitvā ṭhānampi",
  "tika-vin07t:2111_10": "na vaṭṭatīti bhagavato adhippāyaññūhi saṅgītikārakehi niddhārito.",
  "tika-vin07t:2111_11": "Bandhanakāle paṭikkhittassa sambandhadosassa anulomena akappiyānulomattā.",
  "tika-vin07t:2112_0": "Ayaṃ pana sambandhadoso –",
  "tika-vin07t:2112_1": "pubbe suṭṭhu baddhānaṃ pacchā sañjātattā bajjhamānakkhaṇe viya asīmattaṃ kātuṃ na sakkoti.",
  "tika-vin07t:2112_2": "Tasmā rukkhādisambandhe apanītamatte tā sīmā pākatikā honti.",
  "tika-vin07t:2112_3": "Yathā cāyaṃ pacchā na vaṭṭati,",
  "tika-vin07t:2112_4": "evaṃ bajjhamānakkhaṇepi tāsaṃ rukkhādisambandhe sati tā bandhituṃ na vaṭṭatīti daṭṭhabbaṃ.",
  "tika-vin07t:2113_0": "Keci pana “mahāsīmaṃ vā sodhetvāti ettha mahāsīmāgatā bhikkhū yathā taṃ sākhaṃ vā pārohaṃ vā kāyapaṭibaddhehi na phusanti,",
  "tika-vin07t:2113_1": "evaṃ sodhanameva idhādhippetaṃ,",
  "tika-vin07t:2113_2": "na sakalasīmāsodhana”nti vadanti,",
  "tika-vin07t:2113_3": "taṃ na yuttaṃ aṭṭhakathāya virujjhanato.",
  "tika-vin07t:2113_4": "Tathā hi “mahāsīmāya pathavitalaṃ vā tatthajātarukkhādīni vā āhacca tiṭṭhatī”ti evaṃ sākhāpārohānaṃ mahāsīmaṃ",
  "tika-vin07t:2113_5": "phusitvā ṭhānameva sambandhadose kāraṇattena vuttaṃ,",
  "tika-vin07t:2113_6": "na pana tattha ṭhitabhikkhūhi sākhādīnaṃ phusanaṃ.",
  "tika-vin07t:2113_7": "Yadi hi bhikkhūnaṃ sākhādi phusitvā ṭhānameva kāraṇaṃ siyā,",
  "tika-vin07t:2113_8": "tassa sākhaṃ vā tato niggatapārohaṃ vā mahāsīmāya paviṭṭhaṃ tatraṭṭho koci bhikkhu phusitvā tiṭṭhatīti bhikkhuphusanameva vattabbaṃ siyā.",
  "tika-vin07t:2113_9": "Yañhi tattha mahāsīmāsodhane kāraṇaṃ,",
  "tika-vin07t:2113_10": "tadeva tasmiṃ vākye padhānato dassetabbaṃ.",
  "tika-vin07t:2113_11": "Na hi āhacca ṭhitameva sākhādiṃ phusitvā ṭhito bhikkhu sodhetabbo ākāsaṭṭhasākhādiṃ phusitvā ṭhitassāpi sodhetabbato,",
  "tika-vin07t:2113_12": "kiṃ niratthakena āhaccaṭṭhānavacanena.",
  "tika-vin07t:2113_13": "Ākāsaṭṭhasākhāsu ca bhikkhuno phusanameva kāraṇattena vuttaṃ,",
  "tika-vin07t:2113_14": "sodhanañca tasseva bhikkhussa hatthapāsānayanādivasena sodhanaṃ vuttaṃ.",
  "tika-vin07t:2113_15": "Idha pana “mahāsīmaṃ sodhetvā”ti sakalasīmāsādhāraṇavacanena sodhanaṃ vuttaṃ.",
  "tika-vin07t:2114_0": "Apica sākhādiṃ phusitvā ṭhitabhikkhumattasodhane abhimate “mahāsīmāya pathavitala”nti visesasīmopādānaṃ",
  "tika-vin07t:2114_1": "niratthakaṃ siyā yattha katthaci antamaso ākāsepi ṭhatvā sākhādiṃ phusitvā ṭhitassa visodhetabbato.",
  "tika-vin07t:2114_2": "Chinditvā bahiṭṭhakā kātabbāti tattha patiṭṭhitabhāvaviyojanavacanato ca visabhāgasīmānaṃ phusaneneva",
  "tika-vin07t:2114_3": "sakalasīmāsodhanahetuko aṭṭhakathāsiddhoyaṃ eko sambandhadoso atthevāti gahetabbo.",
  "tika-vin07t:2114_4": "Teneva udakukkhepasīmākathāyampi “vihārasīmāya vā gāmasīmāya vā patiṭṭhito”ti ca “naditīre pana khāṇukaṃ",
  "tika-vin07t:2114_5": "koṭṭetvā tattha baddhanāvāya na vaṭṭatī”ti ca “sace pana setu vā setupādā vā bahitīre patiṭṭhitā,",
  "tika-vin07t:2114_6": "kammaṃ kātuṃ na vaṭṭatī”ti ca evaṃ visabhāgāsu gāmasīmāsu sākhādīnaṃ phusanameva saṅkaradosakāraṇattena vuttaṃ,",
  "tika-vin07t:2114_7": "na bhikkhuphusanaṃ.",
  "tika-vin07t:2114_8": "Tathā hi “antonadiyaṃ jātarukkhe bandhitvā kammaṃ kātabba”nti nadiyaṃ nāvābandhanaṃ anuññātaṃ udakukkhepanissayattena nadisīmāya sabhāgattā.",
  "tika-vin07t:2114_9": "Yadi hi bhikkhūnaṃ phusanameva paṭicca sabbattha sambandhadoso vutto siyā,",
  "tika-vin07t:2114_10": "nadiyampi bandhanaṃ paṭikkhipitabbaṃ bhaveyya.",
  "tika-vin07t:2114_11": "Tatthāpi hi bhikkhuphusanaṃ kammakopakāraṇaṃ hoti,",
  "tika-vin07t:2114_12": "tasmā sabhāgasīmāsu pavisitvā bhūmiādiṃ phusitvā vā aphusitvā vā sākhādimhi ṭhite taṃ sākhādiṃ phusantova bhikkhu sodhetabbo.",
  "tika-vin07t:2114_13": "Visabhāgasīmāsu pana sākhādimhi phusitvā ṭhite taṃ sākhādiṃ aphusantāpi sabbe bhikkhū sodhetabbā.",
  "tika-vin07t:2114_14": "Aphusitvā ṭhite pana taṃ sākhādiṃ phusantova bhikkhu sodhetabboti niṭṭhamettha gantabbaṃ.",
  "tika-vin07t:2115_0": "Yaṃ panettha keci “baddhasīmānaṃ dvinnaṃ aññamaññaṃ viya baddhasīmāgāmasīmānampi tadaññāsampi sabbāsaṃ",
  "tika-vin07t:2115_1": "samānasaṃvāsakasīmānaṃ aññamaññaṃ rukkhādisambandhe sati tadubhayampi ekasīmaṃ viya sodhetvā ekattheva",
  "tika-vin07t:2115_2": "kammaṃ kātabbaṃ,",
  "tika-vin07t:2115_3": "aññattha kataṃ kammaṃ vipajjati,",
  "tika-vin07t:2115_4": "natthettha sabhāgavisabhāgabhedo”ti vadanti,",
  "tika-vin07t:2115_5": "taṃ tesaṃ matimattaṃ,",
  "tika-vin07t:2115_6": "sabhāgasīmānaṃ aññamaññaṃ sambhedadosābhāvassa visabhāgasīmānameva tabbhāvassa suttasuttānulomādivinayanayehi siddhattā.",
  "tika-vin07t:2115_7": "Tathā hi “anujānāmi,",
  "tika-vin07t:2115_8": "bhikkhave,",
  "tika-vin07t:2115_9": "sīmaṃ sammannitu”nti gāmasīmāyameva baddhasīmaṃ sammannituṃ anuññātaṃ.",
  "tika-vin07t:2115_10": "Tāsaṃ nissayanissitabhāvena sabhāgatā,",
  "tika-vin07t:2115_11": "sambhedajjhottharaṇādidosābhāvo ca suttatova siddho.",
  "tika-vin07t:2115_12": "Bandhanakāle pana anuññātassa sambandhassa anulomato pacchā sañjātarukkhādisambandhopi tāsaṃ vaṭṭati eva. “Yaṃ,",
  "tika-vin07t:2115_13": "bhikkhave…pe…",
  "tika-vin07t:2115_14": "kappiyaṃ anulometi akappiyaṃ paṭibāhati.",
  "tika-vin07t:2115_15": "Taṃ vo kappatī”ti vuttattā.",
  "tika-vin07t:2115_16": "Evaṃ tāva baddhasīmāgāmasīmānaṃ aññamaññaṃ sabhāgatā,",
  "tika-vin07t:2115_17": "sambhedādidosābhāvo ca suttasuttānulomato siddho.",
  "tika-vin07t:2115_18": "Iminā eva nayena araññasīmāsattabbhantarasīmānaṃ,",
  "tika-vin07t:2115_19": "nadiādiudakukkhepasīmānañca suttasuttānulomato aññamaññaṃ sabhāgatā,",
  "tika-vin07t:2115_20": "sambhedādidosābhāvo ca siddhoti veditabbo.",
  "tika-vin07t:2116_0": "Baddhasīmāya pana aññāya baddhasīmāya,",
  "tika-vin07t:2116_1": "nadiādisīmāsu ca bandhituṃ paṭikkhepasiddhito ceva udakukkhepasattabbhantarasīmānaṃ nadiādīsu eva kātuṃ",
  "tika-vin07t:2116_2": "niyamanasuttasāmatthiyena baddhasīmāgāmasīmādīsu karaṇapaṭikkhepasiddhito ca tāsaṃ aññamaññaṃ visabhāgatā,",
  "tika-vin07t:2116_3": "uppattikkhaṇe,",
  "tika-vin07t:2116_4": "pacchā ca rukkhādīhi sambhedādidosasambhavo ca vuttanayena suttasuttānulomato ca sijjhanti.",
  "tika-vin07t:2116_5": "Teneva aṭṭhakathāyaṃ visabhāgasīmānameva vaṭarukkhādivacanehi sambandhadosaṃ dassetvā sabhāgānaṃ baddhasīmāgāmasīmādīnaṃ sambandhadoso na dassito,",
  "tika-vin07t:2116_6": "na kevalañca na dassito,",
  "tika-vin07t:2116_7": "atha kho tāsaṃ sabhāgasīmānaṃ rukkhādisambandhepi dosābhāvo pāḷiaṭṭhakathāsu ñāpito eva.",
  "tika-vin07t:2116_8": "Tathā hi pāḷiyaṃ “pabbatanimittaṃ pāsāṇanimittaṃ vananimittaṃ rukkhanimitta”ntiādinā vaḍḍhanakanimittāni anuññātāni.",
  "tika-vin07t:2116_9": "Tena nesaṃ rukkhādīnaṃ nimittānaṃ vaḍḍhanepi baddhasīmāgāmasīmānaṃ saṅkaradosābhāvo ñāpitova hoti.",
  "tika-vin07t:2116_10": "Dvinnaṃ pana baddhasīmānaṃ īdiso sambandho na vaṭṭati.",
  "tika-vin07t:2116_11": "Vuttañhi “ekarukkhopi ca dvinnaṃ sīmānaṃ nimittaṃ hoti,",
  "tika-vin07t:2116_12": "so pana vaḍḍhanto sīmāsaṅkaraṃ karoti,",
  "tika-vin07t:2116_13": "tasmā na kātabbo”ti “anujānāmi,",
  "tika-vin07t:2116_14": "bhikkhave,",
  "tika-vin07t:2116_15": "tiyojanaparamaṃ sīmaṃ sammannitu”nti vacanatopi cāyaṃ ñāpito.",
  "tika-vin07t:2116_16": "Tiyojanaparamāya hi sīmāya samantā pariyantesu rukkhalatāgumbādīhi baddhasīmāgāmasīmānaṃ niyamena aññamaññaṃ",
  "tika-vin07t:2116_17": "sambandhassa sambhavato “īdisaṃ sambandhanaṃ vināsetvāva sīmā sammannitabbā”ti aṭṭhakathāyampi na vuttaṃ.",
  "tika-vin07t:2117_0": "Yadi cettha rukkhādisambandhena kammavipatti bhaveyya,",
  "tika-vin07t:2117_1": "avassameva vattabbaṃ siyā.",
  "tika-vin07t:2117_2": "Vipattiparihāratthañhi ācariyā nirāsaṅkaṭṭhānesupi “bhittiṃ akittetvā”tiādinā siddhamevatthaṃ punappunaṃ avocuṃ.",
  "tika-vin07t:2117_3": "Idha pana “vanamajjhe vihāraṃ karonti,",
  "tika-vin07t:2117_4": "vanaṃ na kittetabba”ntiādirukkhalatādīhi nirantare vanamajjhepi sīmābandhanameva avocuṃ.",
  "tika-vin07t:2117_5": "Tathā thambhānaṃ upari katapāsādādīsu heṭṭhā thambhādīhi ekābaddhesu uparimatalādīsu sīmābandhanaṃ bahudhā vuttaṃ.",
  "tika-vin07t:2117_6": "Tasmā baddhasīmāgāmasīmānaṃ rukkhādisambandho tehi mukhatova vihito.",
  "tika-vin07t:2117_7": "Apica gāmasīmānampi pāṭekkaṃ baddhasīmāsadisatāya ekissā gāmasīmāya kammaṃ karontehi dabbatiṇamattenāpi",
  "tika-vin07t:2117_8": "sambandhā gāmantaraparamparā araññanadisamuddā ca sodhetabbāti sakaladīpaṃ sodhetvāva kātabbaṃ siyā.",
  "tika-vin07t:2117_9": "Evaṃ pana asodhetvā paṭhamamahāsaṅgītikālato pabhuti katānaṃ upasampadādikammānaṃ,",
  "tika-vin07t:2117_10": "sīmāsammutīnañca vipajjanato sabbesampi bhikkhūnaṃ anupasampannasaṅkāpasaṅgo ca dunnivāro hoti.",
  "tika-vin07t:2117_11": "Na cetaṃ yuttaṃ.",
  "tika-vin07t:2117_12": "Tasmā vuttanayeneva visabhāgasīmānameva rukkhādīhi sambandhadoso,",
  "tika-vin07t:2117_13": "na baddhasīmāgāmasīmādīnaṃ sabhāgasīmānanti gahetabbaṃ.",
  "tika-vin07t:2118_0": "Mahāsīmāsodhanassa dukkaratāya khaṇḍasīmāyameva yebhuyyena saṅghakammakaraṇanti āha “sīmāmāḷake”tiādi.",
  "tika-vin07t:2118_1": "Mahāsaṅghasannipāte pana khaṇḍasīmāya appahonakatāya mahāsīmāya kamme kariyamānepi ayaṃ nayo gahetabbova.",
  "tika-vin07t:2119_0": "“Ukkhipāpetvā”ti iminā kāyapaṭibaddhenapi sīmaṃ phusanto sīmaṭṭhova hotīti dasseti.",
  "tika-vin07t:2119_1": "Purimanayepīti khaṇḍasīmato mahāsīmaṃ paviṭṭhasākhānayepi.",
  "tika-vin07t:2119_2": "Sīmaṭṭharukkhasākhāya nisinno sīmaṭṭhova hotīti āha “hatthapāsameva ānetabbo”ti.",
  "tika-vin07t:2119_3": "Ettha ca rukkhasākhādīhi aññamaññaṃ sambandhāsu etāsu khandhasīmāyaṃ tayo bhikkhū,",
  "tika-vin07t:2119_4": "mahāsīmāyaṃ dveti evaṃ dvīsu sīmāsu sīmantarikaṃ aphusitvā,",
  "tika-vin07t:2119_5": "hatthapāsañca avijahitvā ṭhitehi pañcahi bhikkhūhi upasampadādikammaṃ kātuṃ vaṭṭatīti keci vadanti.",
  "tika-vin07t:2119_6": "Taṃ na yuttaṃ “nānāsīmāya ṭhitacatuttho kammaṃ kareyya, akammaṃ,",
  "tika-vin07t:2119_7": "na ca karaṇīya”ntiādi vacanato.",
  "tika-vin07t:2119_8": "Tenevetthāpi mahāsīmaṃ sodhetvā māḷakasīmāyameva kammakaraṇaṃ vihitaṃ.",
  "tika-vin07t:2119_9": "Aññathā bhinnasīmaṭṭhatāya tatraṭṭhassa gaṇapūrakattābhāvā kammakopova hotīti.",
  "tika-vin07t:2120_0": "Yadi evaṃ kathaṃ chandapārisuddhiāharaṇavasena mahāsīmāsodhananti?",
  "tika-vin07t:2120_1": "Tampi vinayaññū na icchanti,",
  "tika-vin07t:2120_2": "hatthapāsānayanabahisīmākaraṇavaseneva panettha sodhanaṃ icchanti,",
  "tika-vin07t:2120_3": "dinnassāpi chandassa anāgamanena mahāsīmaṭṭho kammaṃ kopetīti.",
  "tika-vin07t:2120_4": "Yadi cassa chandādi nāgacchati,",
  "tika-vin07t:2120_5": "kathaṃ so kammaṃ kopessatīti?",
  "tika-vin07t:2120_6": "Dvinnaṃ visabhāgasīmānaṃ sambandhadosato.",
  "tika-vin07t:2120_7": "So ca sambandhadoso aṭṭhakathāvacanappamāṇato.",
  "tika-vin07t:2120_8": "Na hi vinaye sabbattha yutti sakkā ñātuṃ buddhagocarattāti veditabbaṃ.",
  "tika-vin07t:2120_9": "Keci pana “sace dvepi sīmāyo pūretvā nirantaraṃ ṭhitesu bhikkhūsu kammaṃ karontesu ekissā eva sīmāya",
  "tika-vin07t:2120_10": "gaṇo ca upasampadāpekkho ca anussāvako ca ekato tiṭṭhati,",
  "tika-vin07t:2120_11": "kammaṃ sukatameva hoti.",
  "tika-vin07t:2120_12": "Sace pana kammāraho vā anussāvako vā sīmantaraṭṭho hoti,",
  "tika-vin07t:2120_13": "kammaṃ vipajjatī”ti vadanti,",
  "tika-vin07t:2120_14": "tañca baddhasīmāgāmasīmādisabhāgasīmāsu eva yujjati,",
  "tika-vin07t:2120_15": "yāsu aññamaññaṃ rukkhādisambandhesupi doso natthi.",
  "tika-vin07t:2120_16": "Yāsu pana atthi,",
  "tika-vin07t:2120_17": "na tāsu visabhāgasīmāsu rukkhādisambandhe sati ekattha ṭhito itaraṭṭhānaṃ kammaṃ kopeti eva aṭṭhakathāyaṃ",
  "tika-vin07t:2120_18": "sāmaññato sodhanassa vuttattāti amhākaṃ khanti.",
  "tika-vin07t:2120_19": "Vīmaṃsitvā gahetabbaṃ.",
  "tika-vin07t:2121_0": "Na otaratīti paṇavasaṇṭhānapabbatādīsu heṭṭhā pamāṇarahitaṭṭhānaṃ na otarati.",
  "tika-vin07t:2121_1": "Kiñcāpi panettha bajjhamānakkhaṇe uddhampi pamāṇarahitaṃ pabbatādīni nārohati,",
  "tika-vin07t:2121_2": "tathāpi taṃ pacchā sīmaṭṭhatāya sīmā hoti.",
  "tika-vin07t:2121_3": "Heṭṭhā paṇavasaṇṭhānādi pana upari baddhāyapi sīmāya sīmāsaṅkhyaṃ na gacchati,",
  "tika-vin07t:2121_4": "tassa vasena na otaratīti vuttaṃ,",
  "tika-vin07t:2121_5": "itarathā orohaṇārohaṇānaṃ sādhāraṇavasena “na otaratī”tiādinā vattabbato.",
  "tika-vin07t:2121_6": "Yaṃ kiñcīti niṭṭhitasīmāya upari jātaṃ vijjamānaṃ pubbe ṭhitaṃ,",
  "tika-vin07t:2121_7": "pacchā sañjātaṃ,",
  "tika-vin07t:2121_8": "paviṭṭhañca yaṃkiñci saviññāṇakāviññāṇakaṃ sabbampīti attho.",
  "tika-vin07t:2121_9": "Antosīmāya hi hatthikkhandhādisaviññāṇakesu nisinnopi bhikkhu sīmaṭṭhova hoti.",
  "tika-vin07t:2121_10": "“Baddhasīmāyā”ti idañca pakaraṇavasena upalakkhaṇato vuttaṃ.",
  "tika-vin07t:2121_11": "Abaddhasīmāsupi sabbāsu ṭhitaṃ taṃ sīmāsaṅkhyameva gacchati.",
  "tika-vin07t:2122_0": "Ekasambaddhena gatanti rukkhalatāditatrajātameva sandhāya vuttaṃ.",
  "tika-vin07t:2122_1": "Tādisampi “ito gata”nti vattabbataṃ arahati.",
  "tika-vin07t:2122_2": "Yaṃ pana “ito gata”nti vā “tato āgata”nti vā vattuṃ asakkuṇeyyaṃ ubhosu baddhasīmāgāmasīmāsu,",
  "tika-vin07t:2122_3": "udakukkhepanadiādīsu ca tiriyaṃ patitarajjudaṇḍādi,",
  "tika-vin07t:2122_4": "tattha kiṃ kātabbanti?",
  "tika-vin07t:2122_5": "Ettha pana baddhasīmāya patiṭṭhitabhāgo baddhasīmā,",
  "tika-vin07t:2122_6": "abaddhagāmasīmāya patiṭṭhitabhāgo gāmasīmā tadubhayasīmaṭṭhapabbatādi viya.",
  "tika-vin07t:2122_7": "Baddhasīmato uṭṭhitavaṭarukkhassa pārohe,",
  "tika-vin07t:2122_8": "gāmasīmāya gāmasīmato uṭṭhitavaṭarukkhassa pārohe ca baddhasīmāya patiṭṭhitepi eseva nayo.",
  "tika-vin07t:2122_9": "Mūlapatiṭṭhitakālato hi paṭṭhāya “ito gataṃ,",
  "tika-vin07t:2122_10": "tato āgata”nti vattuṃ asakkuṇeyyato so bhāgo yathāpaviṭṭhasīmāsaṅkhyameva gacchati,",
  "tika-vin07t:2122_11": "tesaṃ rukkhapārohānaṃ antarā pana ākāsaṭṭhasākhā bhūmiyaṃ sīmāparicchedappamāṇena tadubhayasīmā hotīti keci vadanti.",
  "tika-vin07t:2122_12": "Yasmā panassa sākhāya pāroho paviṭṭhasīmāya pathaviyaṃ mūlehi patiṭṭhahitvāpi yāva sākhaṃ vinā ṭhātuṃ na sakkoti,",
  "tika-vin07t:2122_13": "tāva mūlasīmaṭṭhataṃ na vijahati.",
  "tika-vin07t:2122_14": "Yadā pana vinā ṭhātuṃ sakkoti,",
  "tika-vin07t:2122_15": "tadāpi pārohamattameva paviṭṭhasīmaṭṭhataṃ samupeti.",
  "tika-vin07t:2122_16": "Tasmā sabbopi ākāsaṭṭhasākhābhāgo purimasīmaṭṭhataṃ na vijahati,",
  "tika-vin07t:2122_17": "tato āgatabhāgassa avijahitattāti amhākaṃ khanti.",
  "tika-vin07t:2122_18": "Udakukkhepanadiādīsupi eseva nayo.",
  "tika-vin07t:2122_19": "Tattha ca visabhāgasīmāya evaṃ paviṭṭhe sakalasīmāsodhanaṃ,",
  "tika-vin07t:2122_20": "sabhāgāya paviṭṭhe phusitvā ṭhitamattabhikkhusodhanañca sabbaṃ pubbe vuttanayameva.",
  "tika-vin07t:2123_0": "140.",
  "tika-vin07t:2123_1": "Pārayatīti ajjhottharati,",
  "tika-vin07t:2123_2": "nadiyā ubhosu tīresu patiṭṭhamānā sīmā nadiajjhottharā nāma hotīti āha “nadiṃajjhottharamāna”nti.",
  "tika-vin07t:2123_3": "Antonadiyañhi sīmā na otarati.",
  "tika-vin07t:2123_4": "Nadilakkhaṇe pana asati otarati,",
  "tika-vin07t:2123_5": "sā ca tadā nadipārasīmā na hotīti āha “nadiyā lakkhaṇaṃ nadinimitte vuttanayamevā”ti.",
  "tika-vin07t:2123_6": "Assāti bhaveyya.",
  "tika-vin07t:2123_7": "Avassaṃ labbhaneyyā pana dhuvanāvāva hotīti sambandho.",
  "tika-vin07t:2123_8": "“Na nāvāyā”ti iminā nāvaṃ vināpi sīmā baddhā subaddhā eva hoti,",
  "tika-vin07t:2123_9": "āpattiparihāratthā nāvāti dasseti.",
  "tika-vin07t:2124_0": "Rukkhasaṅghāṭamayoti anekarukkhe ekato ghaṭetvā katasetu.",
  "tika-vin07t:2124_1": "Rukkhaṃ chinditvā katoti pāṭhaseso.",
  "tika-vin07t:2124_2": "“Sabbanimittānaṃ anto ṭhite bhikkhū hatthapāsagate katvā”ti idaṃ ubhinnaṃ tīrānaṃ ekagāmakhettabhāvaṃ sandhāya vuttaṃ.",
  "tika-vin07t:2124_3": "Pabbatasaṇṭhānāti ekato uggatadīpasikharattā vuttaṃ.",
  "tika-vin07t:2125_0": "Sīmānujānanakathāvaṇṇanā niṭṭhitā.",
  "tika-vin07t:2126_0": "Uposathāgārādikathāvaṇṇanā",
  "tika-vin07t:2127_0": "141. Samūhanitvāti vināsetvā, uddharitvāti attho. Idañca āpattiparihāratthaṃ vuttaṃ.",
  "tika-vin07t:2128_0": "142. Yāni kānicīti idha nimittānaṃ sīmāya pāḷiyaṃ sarūpato avuttattā vuttaṃ.",
  "tika-vin07t:2129_0": "Uposathāgārādikathāvaṇṇanā niṭṭhitā.",
  "tika-vin07t:2130_0": "Avippavāsasīmānujānanakathāvaṇṇanā",
  "tika-vin07t:2131_0": "143.",
  "tika-vin07t:2131_1": "Aṭṭhārasāti andhakavindavihārampi upādāya vuccati.",
  "tika-vin07t:2131_2": "Nesaṃ sīmāti tesu mahāvihāresu.",
  "tika-vin07t:2131_3": "“Mana”nti imassa vivaraṇaṃ īsakanti,",
  "tika-vin07t:2131_4": "īsakaṃ vuḷhoti attho.",
  "tika-vin07t:2131_5": "Imamevatthaṃ dassetuṃ “appattavuḷhabhāvo ahosī”ti vuttaṃ.",
  "tika-vin07t:2131_6": "Amanasikarontoti iddhiyā anatikkamassa kāraṇaṃ vuttaṃ.",
  "tika-vin07t:2132_0": "144.",
  "tika-vin07t:2132_1": "Soti bhikkhunisaṅgho.",
  "tika-vin07t:2132_2": "Dvepīti dve samānasaṃvāsaavippavāsāyo.",
  "tika-vin07t:2132_3": "Avippavāsasīmāti mahāsīmaṃ sandhāya vadati.",
  "tika-vin07t:2132_4": "Tattheva yebhuyyena avippavāsāti.",
  "tika-vin07t:2133_0": "“Avippavāsaṃ ajānantāpī”ti idaṃ mahāsīmāya vijjamānāvijjamānattaṃ,",
  "tika-vin07t:2133_1": "tassā bāhiraparicchedañca ajānantānaṃ vasena vuttaṃ.",
  "tika-vin07t:2133_2": "Evaṃ ajānantehipi antosīmāya ṭhatvā kammavācāya katāya sā sīmā samūhatāva hotīti āha “samūhanituñceva bandhituñca sakkhissantī”ti.",
  "tika-vin07t:2133_3": "Nirāsaṅkaṭṭhāneti khaṇḍasīmārahitaṭṭhāne.",
  "tika-vin07t:2133_4": "Idañca mahāsīmāya vijjamānāyapi kammakaraṇasukhatthaṃ khaṇḍasīmā icchitāti taṃ cetiyaṅgaṇādibahusannipātaṭṭhāne na bandhatīti vuttaṃ.",
  "tika-vin07t:2133_5": "Tatthāpi sā baddhā subaddhā eva mahāsīmā viya.",
  "tika-vin07t:2133_6": "“Paṭibandhituṃ pana na sakkhissantevā”ti idaṃ khaṇḍasīmāya asamūhatattā,",
  "tika-vin07t:2133_7": "tassā avijjamānattassa ajānanato ca mahāsīmābandhanaṃ sandhāya vuttaṃ.",
  "tika-vin07t:2133_8": "Khaṇḍasīmaṃ pana nirāsaṅkaṭṭhāne bandhituṃ sakkhissanteva.",
  "tika-vin07t:2133_9": "Sīmāsambhedaṃ katvāti khaṇḍasīmāya vijjamānapakkhe sīmāya sīmaṃ ajjhottharaṇasambhedaṃ katvā avijjamānapakkhepi",
  "tika-vin07t:2133_10": "sambhedasaṅkāya anivattanena sambhedasaṅkaṃ katvā.",
  "tika-vin07t:2133_11": "Avihāraṃ kareyyunti saṅghakammānārahaṃ kareyyuṃ.",
  "tika-vin07t:2133_12": "Pubbe hi cetiyaṅgaṇādinirāsaṅkaṭṭhāne kammaṃ kātuṃ sakkā,",
  "tika-vin07t:2133_13": "idāni tampi vināsitanti adhippāyo.",
  "tika-vin07t:2133_14": "Na samūhanitabbāti khaṇḍasīmaṃ ajānantehi na samūhanitabbā.",
  "tika-vin07t:2133_15": "Ubhopi na jānantīti ubhinnaṃ padesaniyamaṃ vā tāsaṃ dvinnampi vā aññatarāya vā vijjamānataṃ vā avijjamānataṃ vā na jānanti,",
  "tika-vin07t:2133_16": "sabbattha saṅkā eva hoti.",
  "tika-vin07t:2133_17": "“Neva samūhanituṃ,",
  "tika-vin07t:2133_18": "na bandhituṃ sakkhissantī”ti idaṃ nirāsaṅkaṭṭhāne ṭhatvā samūhanituṃ sakkontopi mahāsīmaṃ paṭibandhituṃ na sakkontīti imamatthaṃ sandhāya vuttaṃ.",
  "tika-vin07t:2133_19": "“Na ca sakkā…pe…",
  "tika-vin07t:2133_20": "kammavācaṃ kātu”nti idaṃ sīmābandhanakammavācaṃ sandhāya vuttaṃ.",
  "tika-vin07t:2133_21": "Tasmāti yasmā bandhituṃ na sakkā,",
  "tika-vin07t:2133_22": "tasmā na samūhanitabbāti attho.",
  "tika-vin07t:2134_0": "Keci pana “īdisesu vihāresu chapañcamatte bhikkhū gahetvā vihārakoṭito paṭṭhāya vihāraparikkhepassa anto",
  "tika-vin07t:2134_1": "ca bahi ca samantā leḍḍupāte sabbattha mañcappamāṇe okāse nirantaraṃ ṭhatvā paṭhamaṃ avippavāsasīmaṃ,",
  "tika-vin07t:2134_2": "tato samānasaṃvāsakasīmañca samūhananavasena sīmāya samugghāte kate tasmiṃ vihāre khaṇḍasīmāya,",
  "tika-vin07t:2134_3": "mahāsīmāyapi vā vijjamānatte sati avassaṃ ekasmiṃ mañcaṭṭhāne tāsaṃ majjhagatā te bhikkhū tā samūhaneyyuṃ,",
  "tika-vin07t:2134_4": "tato gāmasīmā eva avasisseyya.",
  "tika-vin07t:2134_5": "Na hettha sīmāya,",
  "tika-vin07t:2134_6": "tapparicchedassa vā jānanaṃ aṅgaṃ.",
  "tika-vin07t:2134_7": "Sīmāya pana antoṭhānaṃ,",
  "tika-vin07t:2134_8": "“samūhanissāmā”ti kammavācāya karaṇañcettha aṅgaṃ.",
  "tika-vin07t:2134_9": "Aṭṭhakathāyaṃ ‘khaṇḍasīmaṃ pana jānantā avippavāsaṃ ajānantāpi samūhanituñceva bandhituñca sakkhissantī’ti",
  "tika-vin07t:2134_10": "evaṃ mahāsīmāya paricchedassa ajānanepi samūhanassa vuttattā.",
  "tika-vin07t:2134_11": "Gāmasīmāya eva ca avasiṭṭhāya tattha yathāruci duvidhampi sīmaṃ bandhituñceva upasampadādikammaṃ kātuñca vaṭṭatī”ti vadanti,",
  "tika-vin07t:2134_12": "taṃ yuttaṃ viya dissati.",
  "tika-vin07t:2134_13": "Vīmaṃsitvā gahetabbaṃ.",
  "tika-vin07t:2135_0": "Avippavāsasīmānujānanakathāvaṇṇanā niṭṭhitā.",
  "tika-vin07t:2136_0": "Gāmasīmādikathāvaṇṇanā",
  "tika-vin07t:2137_0": "147.",
  "tika-vin07t:2137_1": "Pāḷiyaṃ “asammatāya,",
  "tika-vin07t:2137_2": "bhikkhave,",
  "tika-vin07t:2137_3": "sīmāyā”tiādinā gāmasīmā eva baddhasīmāya khettaṃ,",
  "tika-vin07t:2137_4": "araññanadiādayo viya sattabbhantaraudakukkhepādīnaṃ.",
  "tika-vin07t:2137_5": "Sā ca gāmasīmā baddhasīmāvirahitaṭṭhāne sayameva samānasaṃvāsā hotīti dasseti.",
  "tika-vin07t:2137_6": "Yā tassa vā gāmassa gāmasīmāti ettha gāmasīmāparicchedassa anto ca bahi ca khettavatthuaraññapabbatādikaṃ",
  "tika-vin07t:2137_7": "sabbaṃ gāmakhettaṃ sandhāya “gāmassā”ti vuttaṃ,",
  "tika-vin07t:2137_8": "na antaragharameva.",
  "tika-vin07t:2137_9": "Tasmā tassa sakalassa gāmakhettassa sambandhanīyā gāmasīmāti evamattho veditabbo.",
  "tika-vin07t:2137_10": "Yo hi so antaragharakhettādīsu anekesu bhūmibhāgesu “gāmo”ti ekattena lokajanehi paññatto gāmavohāro,",
  "tika-vin07t:2137_11": "sova idha “gāmasīmā”tipi vuccatīti adhippāyo,",
  "tika-vin07t:2137_12": "gāmo eva hi gāmasīmā.",
  "tika-vin07t:2137_13": "Imināva nayena upari araññaṃ nadī samuddo jātassaroti evaṃ tesu bhūmippadesesu ekattena lokajanapaññattānameva",
  "tika-vin07t:2137_14": "araññādīnaṃ araññasīmādibhāvo veditabbo.",
  "tika-vin07t:2137_15": "Loke pana gāmasīmādivohāro gāmādīnaṃ mariyādāyameva vattuṃ vaṭṭati,",
  "tika-vin07t:2137_16": "na gāmakhettādīsu sabbattha.",
  "tika-vin07t:2137_17": "Sāsane pana te gāmādayo itaranivattiatthena sayameva attano mariyādāti katvā gāmo eva gāmasīmā,",
  "tika-vin07t:2137_18": "araññameva araññasīmā…pe…",
  "tika-vin07t:2137_19": "samuddo eva samuddasīmāti sīmāvohārena vuttāti veditabbā.",
  "tika-vin07t:2138_0": "“Nigamassa vā”ti idaṃ gāmasīmappabhedaṃ sabbaṃ upalakkhaṇavasena dassetuṃ vuttaṃ.",
  "tika-vin07t:2138_1": "Tenāha “nagarampi gahitamevā”ti.",
  "tika-vin07t:2138_2": "“Baliṃ labhantī”ti idaṃ yebhuyyavasena vuttaṃ,",
  "tika-vin07t:2138_3": "“ayaṃ gāmo ettako karīsabhāgo”tiādinā pana rājapaṇṇesu āropitesu bhūmibhāgesu yasmiṃ yasmiṃ taḷākamātikāsusānapabbatādike padese baliṃ na gaṇhanti,",
  "tika-vin07t:2138_4": "sopi gāmasīmā eva.",
  "tika-vin07t:2138_5": "Rājādīhi paricchinnabhūmibhāgo hi sabbova ṭhapetvā nadiloṇijātassare gāmasīmāti veditabbo.",
  "tika-vin07t:2138_6": "Tenāha “paricchinditvā rājā kassaci detī”ti.",
  "tika-vin07t:2138_7": "Sace pana tattha rājā kañci padesaṃ gāmantarena yojeti,",
  "tika-vin07t:2138_8": "so paviṭṭhagāmasīmataṃ eva bhajati,",
  "tika-vin07t:2138_9": "nadijātassaresu vināsetvā taḷākādibhāvaṃ vā pūretvā khettādibhāvaṃ vā pāpitesupi eseva nayo.",
  "tika-vin07t:2139_0": "Ye pana gāmā rājacorādibhayapīḷitehi manussehi chaḍḍitā cirampi nimmanussā tiṭṭhanti,",
  "tika-vin07t:2139_1": "samantā pana gāmā santi,",
  "tika-vin07t:2139_2": "tepi pāṭekkaṃ gāmasīmāva.",
  "tika-vin07t:2139_3": "Tesu hi rājāno samantagāmavāsīhi kasāpetvā vā yehi kehici kasitaṭṭhānaṃ likhitvā vā baliṃ gaṇhanti,",
  "tika-vin07t:2139_4": "aññena vā gāmena ekībhāvaṃ vā upanenti.",
  "tika-vin07t:2139_5": "Ye pana gāmā rājūhipi pariccattā gāmakhettānantarikā mahāraññena ekībhūtā,",
  "tika-vin07t:2139_6": "te agāmakāraññasīmataṃ pāpuṇanti,",
  "tika-vin07t:2139_7": "purimā gāmasīmā vinassati.",
  "tika-vin07t:2139_8": "Rājāno pana ekasmiṃ araññādippadese mahantaṃ gāmaṃ katvā anekasahassāni kulāni vāsāpetvā tattha vāsīnaṃ",
  "tika-vin07t:2139_9": "bhogagāmāti samantā bhūtagāme paricchinditvā denti.",
  "tika-vin07t:2139_10": "Purāṇanāmaṃ,",
  "tika-vin07t:2139_11": "pana paricchedañca na vināsenti,",
  "tika-vin07t:2139_12": "tepi paccekaṃ gāmasīmā eva.",
  "tika-vin07t:2139_13": "Ettāvatā purimagāmasīmattaṃ na vijahanti.",
  "tika-vin07t:2139_14": "Sā ca itarā cātiādi “samānasaṃvāsā ekūposathā”ti pāḷipadassa adhippāyavivaraṇaṃ.",
  "tika-vin07t:2139_15": "Tattha hi sā ca rājicchāvasena parivattitvā samuppannā abhinavā,",
  "tika-vin07t:2139_16": "itarā ca aparivattā pakatigāmasīmā,",
  "tika-vin07t:2139_17": "yathā baddhasīmāya sabbaṃ saṅghakammaṃ kātuṃ vaṭṭati,",
  "tika-vin07t:2139_18": "evametāpi sabbakammārahatāsadisena baddhasīmāsadisā,",
  "tika-vin07t:2139_19": "sā samānasaṃvāsā ekūposathāti adhippāyo.",
  "tika-vin07t:2139_20": "Sāmaññato “baddhasīmāsadisā”ti vutte ticīvarāvippavāsasīmaṃ baddhasīmaṃ eva maññantīti taṃsadisatānivattanamukhena",
  "tika-vin07t:2139_21": "upari sattabbhantarasīmāya taṃsadisatāpi atthīti dassananayassa idheva pasaṅgaṃ dassetuṃ “kevala”ntiādi vuttaṃ.",
  "tika-vin07t:2140_0": "Viñjhāṭavisadise araññeti yattha “asukagāmassa idaṃ khetta”nti gāmavohāro natthi,",
  "tika-vin07t:2140_1": "yattha ca na kasanti na vapanti,",
  "tika-vin07t:2140_2": "tādise araññe.",
  "tika-vin07t:2140_3": "Macchabandhānaṃ agamanapathā nimmanussāvāsā samuddantaradīpakāpi ettheva saṅgayhanti.",
  "tika-vin07t:2140_4": "Yaṃ yañhi agāmakhettabhūtaṃ nadisamuddajātassaravirahitaṃ padesaṃ,",
  "tika-vin07t:2140_5": "taṃ sabbaṃ araññasīmāti veditabbaṃ.",
  "tika-vin07t:2140_6": "Sā ca sattabbhantarasīmaṃ vināva sayameva samānasaṃvāsā baddhasīmāsadisā.",
  "tika-vin07t:2140_7": "Nadiādisīmāsu viya sabbamettha saṅghakammaṃ kātuṃ vaṭṭati.",
  "tika-vin07t:2140_8": "Nadisamuddajātassarānaṃ tāva aṭṭhakathāyaṃ “attano sabhāveneva baddhasīmāsadisā”tiādinā vuttattā sīmatā siddhā.",
  "tika-vin07t:2140_9": "Araññassa pana sīmatā kathanti?",
  "tika-vin07t:2140_10": "Sattabbhantarasīmānujānanasuttādisāmatthiyato.",
  "tika-vin07t:2140_11": "Yathā hi gāmasīmāya vaggakammaparihāratthaṃ bahū baddhasīmāyo anuññātā,",
  "tika-vin07t:2140_12": "tāsañca dvinnamantarā aññamaññaṃ asambhedatthaṃ sīmantarikā anuññātā,",
  "tika-vin07t:2140_13": "evamidhāraññepi sattabbhantarasīmā.",
  "tika-vin07t:2140_14": "Tāsañca dvinnaṃ antarā sīmantarikāya pāḷiaṭṭhakathāsupi vidhānasāmatthiyato araññassapi sabhāveneva nadiādīnaṃ",
  "tika-vin07t:2140_15": "viya sīmābhāvo tattha vaggakammaparihāratthameva sattabbhantarasīmāya anuññātattāva siddhoti veditabbo.",
  "tika-vin07t:2140_16": "Tattha sīmāyameva hi ṭhitā sīmaṭṭhānaṃ vaggakammaṃ karonti,",
  "tika-vin07t:2140_17": "na asīmāyaṃ ākāse ṭhitā viya ākāsaṭṭhānaṃ.",
  "tika-vin07t:2140_18": "Evameva hi sāmatthiyaṃ gahetvā “sabbā,",
  "tika-vin07t:2140_19": "bhikkhave,",
  "tika-vin07t:2140_20": "nadī asīmā”tiādinā paṭikkhittabaddhasīmānampi nadisamuddajātassarānaṃ attano sabhāveneva sīmābhāvo aṭṭhakathāyaṃ vuttoti gahetabbo.",
  "tika-vin07t:2141_0": "Athassa ṭhitokāsatoti assa bhikkhussa ṭhitokāsato.",
  "tika-vin07t:2141_1": "Sacepi hi bhikkhusahassaṃ tiṭṭhati,",
  "tika-vin07t:2141_2": "tassa ṭhitokāsassa bāhirantato paṭṭhāya bhikkhūnaṃ vaggakammaparihāratthaṃ sīmāpekkhāya uppannāya tāya",
  "tika-vin07t:2141_3": "saha sayameva sañjātā sattabbhantarasīmā samānasaṃvāsāti adhippāyo.",
  "tika-vin07t:2141_4": "Yattha pana khuddake araññe mahantehi bhikkhūhi paripuṇṇatāya vaggakammasaṅkābhāvena sattabbhantarasīmāpekkhā natthi,",
  "tika-vin07t:2141_5": "tattha sattabbhantarasīmā na uppajjati,",
  "tika-vin07t:2141_6": "kevalāraññasīmāyameva,",
  "tika-vin07t:2141_7": "tattha saṅghena kammaṃ kātabbaṃ.",
  "tika-vin07t:2141_8": "Nadiādīsupi eseva nayo.",
  "tika-vin07t:2141_9": "Vakkhati hi “sace nadī nātidīghā hoti,",
  "tika-vin07t:2141_10": "pabhavato paṭṭhāya yāva mukhadvārā sabbattha saṅgho nisīdati,",
  "tika-vin07t:2141_11": "udakukkhepasīmākammaṃ natthī”tiādi.",
  "tika-vin07t:2141_12": "Iminā eva ca vacanena vaggakammaparihāratthaṃ sīmāpekkhāya sati eva udakukkhepasattabbhantarasīmā uppajjanti,",
  "tika-vin07t:2141_13": "nāsatīti daṭṭhabbaṃ.",
  "tika-vin07t:2142_0": "Keci pana “samantā abbhantaraṃ minitvā paricchedakaraṇeneva sīmā sañjāyati,",
  "tika-vin07t:2142_1": "na sayamevā”ti vadanti,",
  "tika-vin07t:2142_2": "taṃ na gahetabbaṃ.",
  "tika-vin07t:2142_3": "Yadi hi abbhantaraparicchedakaraṇappakārena sīmā uppajjeyya,",
  "tika-vin07t:2142_4": "abaddhasīmā ca na siyā bhikkhūnaṃ kiriyāpakārasiddhito.",
  "tika-vin07t:2142_5": "Apica vaḍḍhakīhatthānaṃ,",
  "tika-vin07t:2142_6": "pakatihatthānañca loke anekavidhattā,",
  "tika-vin07t:2142_7": "vinaye īdisaṃ hatthappamāṇanti avuttattā ca yena kenaci minite ca bhagavatā anuññātena nu kho hatthena minitaṃ,",
  "tika-vin07t:2142_8": "na nu khoti sīmāya vipattisaṅkā bhaveyya.",
  "tika-vin07t:2142_9": "Minantehi ca aṇumattampi ūnamadhikaṃ akatvā minituṃ asakkuṇeyyatāya vipatti eva siyā.",
  "tika-vin07t:2142_10": "Parisavasena cāyaṃ vaḍḍhamānā tesaṃ minanena vaḍḍhati vā hāyati vā.",
  "tika-vin07t:2142_11": "Saṅghe ca kammaṃ katvā gate ayaṃ bhikkhūnaṃ payogena samuppannasīmā tesaṃ payogena vigacchati na vigacchati ca.",
  "tika-vin07t:2142_12": "Kathaṃ baddhasīmā viya yāva sāsanantaradhānā na tiṭṭheyya,",
  "tika-vin07t:2142_13": "ṭhitiyā ca purāṇavihāresu viya sakalepi araññe kathaṃ sīmāsambhedasaṅkā na bhaveyya.",
  "tika-vin07t:2142_14": "Tasmā sīmāpekkhāya eva samuppajjati,",
  "tika-vin07t:2142_15": "tabbigamena vigacchatīti gahetabbaṃ.",
  "tika-vin07t:2142_16": "Yathā cettha,",
  "tika-vin07t:2142_17": "evaṃ udakukkhepasīmāyampi nadiādīsupi.",
  "tika-vin07t:2143_0": "Tatthāpi hi majjhimapuriso na ñāyati.",
  "tika-vin07t:2143_1": "Tathā sabbathāmena khipanaṃ ubhayatthāpi ca yassaṃ disāyaṃ sattabbhantarassa,",
  "tika-vin07t:2143_2": "udakukkhepassa vā okāso na pahoti,",
  "tika-vin07t:2143_3": "tattha kathaṃ minanaṃ,",
  "tika-vin07t:2143_4": "khipanaṃ vā bhaveyya?",
  "tika-vin07t:2143_5": "Gāmakhettādīsu pavisanato akhette sīmā paviṭṭhā nāmāti sīmā vipajjeyya.",
  "tika-vin07t:2143_6": "Apekkhāya sīmuppattiyaṃ pana yato pahoti,",
  "tika-vin07t:2143_7": "tattha sattabbhantaraudakukkhepasīmā sayameva paripuṇṇā jāyanti.",
  "tika-vin07t:2143_8": "Yato pana na pahoti,",
  "tika-vin07t:2143_9": "tattha attano khettappamāṇeneva jāyanti, na bahi.",
  "tika-vin07t:2143_10": "Yaṃ panettha abbhantaraminanapamāṇassa,",
  "tika-vin07t:2143_11": "vālukādikhipanakammassa ca dassanaṃ,",
  "tika-vin07t:2143_12": "taṃ sañjātasīmānaṃ ṭhitaṭṭhānassa paricchedanatthaṃ kataṃ gāmūpacāragharūpacārajānanatthaṃ leḍḍusuppādikhipanavidhānadassanaṃ viya.",
  "tika-vin07t:2143_13": "Teneva mātikāṭṭhakathāyaṃ “sīmaṃ vā sammannati udakukkhepaṃ vā paricchindatī”ti vuttaṃ.",
  "tika-vin07t:2143_14": "Evaṃ katepi tassa paricchedassa yāthāvato ñātuṃ asakkuṇeyyattena puthulato ñatvā anto tiṭṭhantehi nirāsaṅkaṭṭhāne ṭhātabbaṃ,",
  "tika-vin07t:2143_15": "aññaṃ bahi karontehi atidūre nirāsaṅkaṭṭhāne pesetabbaṃ.",
  "tika-vin07t:2144_0": "Apare pana “sīmāpekkhāya kiccaṃ natthi,",
  "tika-vin07t:2144_1": "maggagamananahānādiatthehi ekabhikkhusmimpi araññe vā nadiādīsu vā paviṭṭhe taṃ parikkhipitvā sattabbhantaraudakukkhepasīmā",
  "tika-vin07t:2144_2": "sayameva pabhā viya padīpassa samuppajjati,",
  "tika-vin07t:2144_3": "gāmakhettādīsu tasmiṃ otiṇṇamatte vigacchati.",
  "tika-vin07t:2144_4": "Teneva cettha dvinnaṃ saṅghānaṃ visuṃ kammaṃ karontānaṃ sīmādvayassa antarā sīmantarikā aññaṃ sattabbhantaraṃ,",
  "tika-vin07t:2144_5": "udakukkhepañca ṭhapetuṃ anuññātaṃ,",
  "tika-vin07t:2144_6": "sīmāpariyante hi kenaci kammena pesitassa bhikkhuno samantā sañjātasīmā itaresaṃ sīmāya phusitvā sīmāsambhedaṃ kareyya,",
  "tika-vin07t:2144_7": "so mā hotūti,",
  "tika-vin07t:2144_8": "itarathā hatthacaturaṅgulamattāyapettha sīmantarikāya anujānitabbato.",
  "tika-vin07t:2144_9": "Apica sīmantarikāya ṭhitassāpi ubhayattha kammakopavacanatopi cetaṃ sijjhati.",
  "tika-vin07t:2144_10": "Tampi parikkhipitvā sayameva sañjātāya sīmāya ubhinnampi sīmānaṃ,",
  "tika-vin07t:2144_11": "ekāya eva vā saṅkarato.",
  "tika-vin07t:2144_12": "Itarathā tassa kammakopavacanaṃ na yujjeyya.",
  "tika-vin07t:2144_13": "Vuttañhi mātikāṭṭhakathāyaṃ ‘paricchedabbhantare hatthapāsaṃ vijahitvā ṭhitopi paricchedato bahi aññaṃ",
  "tika-vin07t:2144_14": "tattakaṃyeva paricchedaṃ anatikkamitvā ṭhitopi kammaṃ kopetī’ti.",
  "tika-vin07t:2144_15": "Kiñca agāmakāraññe ṭhitassa kammakaraṇicchāvirahitassāpi bhikkhuno sattabbhantaraparicchinne ajjhokāse cīvaravippavāso bhagavatā anuññāto,",
  "tika-vin07t:2144_16": "so ca paricchedo sīmā.",
  "tika-vin07t:2144_17": "Evaṃ apekkhaṃ vinā samuppannā.",
  "tika-vin07t:2144_18": "Tenevettha ‘ayaṃ sīmā ticīvaravippavāsaparihārampi labhatī’ti vuttaṃ.",
  "tika-vin07t:2144_19": "Tasmā kammakaraṇicchaṃ vināpi vuttanayena samuppatti gahetabbā”ti vadanti,",
  "tika-vin07t:2144_20": "taṃ na yuttaṃ padīpassa pabhā viya sabbapuggalānampi paccekaṃ sīmāsambhavena saṅghe,",
  "tika-vin07t:2144_21": "gaṇe vā kammaṃ karonte tatraṭṭhānaṃ bhikkhūnaṃ samantā paccekaṃ samuppannānaṃ anekasīmānaṃ aññamaññaṃ saṅkaradosappasaṅgato.",
  "tika-vin07t:2144_22": "Parisavasena cassā vaḍḍhi,",
  "tika-vin07t:2144_23": "hāni ca sambhavati.",
  "tika-vin07t:2144_24": "Pacchā āgatānaṃ abhinavasīmantaruppatti eva,",
  "tika-vin07t:2144_25": "gatānaṃ samantā ṭhitasīmāpi vināso ca bhaveyya.",
  "tika-vin07t:2145_0": "Pāḷiyaṃ pana “samantā sattabbhantarā,",
  "tika-vin07t:2145_1": "ayaṃ tattha samānasaṃvāsā”tiādinā ekā eva sattabbhantarā,",
  "tika-vin07t:2145_2": "udakukkhepā ca anuññātā,",
  "tika-vin07t:2145_3": "na cesā sīmā sabhāvena,",
  "tika-vin07t:2145_4": "kāraṇasāmatthiyena vā pabhā viya padīpassa uppajjati.",
  "tika-vin07t:2145_5": "Kintu bhagavato anujānaneneva,",
  "tika-vin07t:2145_6": "bhagavā ca imāyo anujānanto bhikkhūnaṃ vaggakammaparihārena kammakaraṇasukhatthameva anuññāsīti kathaṃ",
  "tika-vin07t:2145_7": "nahānādikiccena paviṭṭhānampi samantā tāsaṃ sīmānaṃ samuppatti payojanābhāvā?",
  "tika-vin07t:2145_8": "Payojane ca ekaṃ eva payojananti kathaṃ paccekaṃ bhikkhugaṇanāya anekasīmāsamuppatti?",
  "tika-vin07t:2145_9": "“Ekasīmāyaṃ hatthapāsaṃ avijahitvā ṭhitā”ti vuttaṃ.",
  "tika-vin07t:2145_10": "Yaṃ pana dvinnaṃ sīmānaṃ antarā tattakaparicchedeneva sīmantarikaṭṭhapanavacanaṃ,",
  "tika-vin07t:2145_11": "tattha ṭhitānaṃ kammakopavacanañca,",
  "tika-vin07t:2145_12": "tampi imāsaṃ sīmānaṃ paricchedassa dubbodhatāya sīmāya sambhedasaṅkaṃ,",
  "tika-vin07t:2145_13": "kammakopasaṅkañca dūrato pariharituṃ vuttaṃ.",
  "tika-vin07t:2146_0": "Yo ca cīvarāvippavāsatthaṃ bhagavatā abbhokāse dassito sattabbhantaraparicchedo,",
  "tika-vin07t:2146_1": "so sīmā eva na hoti,",
  "tika-vin07t:2146_2": "khettataḷākādiparicchedo viya ayamettha eko paricchedova.",
  "tika-vin07t:2146_3": "Tattha ca bahūsu bhikkhūsu ekato ṭhitesu tesaṃ visuṃ visuṃ attano ṭhitaṭṭhānato paṭṭhāya samantā sattabbhantaraparicchedabbhantare",
  "tika-vin07t:2146_4": "eva cīvaraṃ ṭhapetabbaṃ.",
  "tika-vin07t:2146_5": "Na parisapariyantato paṭṭhāya.",
  "tika-vin07t:2146_6": "Parisapariyantato paṭṭhāya hi abbhantare gayhamāne abbhantarapariyosāne ṭhapitacīvaraṃ majjhe ṭhitassa",
  "tika-vin07t:2146_7": "abbhantarato bahi hotīti taṃ aruṇuggamane nissaggiyaṃ siyā.",
  "tika-vin07t:2146_8": "Sīmā pana parisapariyantatova gahetabbā.",
  "tika-vin07t:2146_9": "Cīvaravippavāsaparihāropettha abbhokāsaparicchedassa vijjamānattā vutto,",
  "tika-vin07t:2146_10": "na pana yāva sīmāparicchedaṃ labbhamānattā mahāsīmāya avippavāsasīmāvohāro viya.",
  "tika-vin07t:2146_11": "Mahāsīmāyampi hi gāmagāmūpacāresu cīvaraṃ nissaggiyaṃ hoti.",
  "tika-vin07t:2146_12": "Idhāpi majjhe ṭhitassa sīmāpariyante nissaggiyaṃ hoti.",
  "tika-vin07t:2146_13": "Tasmā yathāvuttasīmāpekkhavasenevetāsaṃ sattabbhantaraudakukkhepasīmānaṃ uppatti,",
  "tika-vin07t:2146_14": "tabbigamena vināso ca gahetabbāti amhākaṃ khanti.",
  "tika-vin07t:2146_15": "Vīmaṃsitvā gahetabbaṃ.",
  "tika-vin07t:2146_16": "Añño vā pakāro ito yuttataro gavesitabbo.",
  "tika-vin07t:2147_0": "Idha pana “araññe samantā sattabbhantarā”ti evaṃ pāḷiyaṃ viñjhāṭavisadise araññe samantā sattabbhantarāti",
  "tika-vin07t:2147_1": "aṭṭhakathāyañca rukkhādinirantarepi araññe sattabbhantarasīmāya vihitattā attano nissayabhūtāya araññasīmāya",
  "tika-vin07t:2147_2": "saha etassā rukkhādisambandhe dosābhāvo pageva agāmake rukkheti nissitepi padese cīvaravippavāsassa rukkhaparihāraṃ",
  "tika-vin07t:2147_3": "vināva abbhokāsaparihārova anumatoti siddhoti veditabbo.",
  "tika-vin07t:2148_0": "Upacāratthāyāti sīmantarikatthāya sattabbhantarato adhikaṃ vaṭṭati.",
  "tika-vin07t:2148_1": "Ūnakaṃ pana na vaṭṭati eva sattabbhantaraparicchedassa dubbijānattā.",
  "tika-vin07t:2148_2": "Tasmā saṅghaṃ vinā ekenāpi bhikkhunā bahi tiṭṭhantena aññaṃ sattabbhantaraṃ atikkamitvā atidūre eva ṭhātabbaṃ,",
  "tika-vin07t:2148_3": "itarathā kammakopasaṅkato.",
  "tika-vin07t:2148_4": "Udakukkhepepi eseva nayo.",
  "tika-vin07t:2148_5": "Teneva vakkhati “ūnakaṃ pana na vaṭṭatī”ti.",
  "tika-vin07t:2148_6": "Idañcettha sīmantarikavidhānaṃ dvinnaṃ baddhasīmānaṃ sīmantarikānujānanasuttānulomato siddhanti daṭṭhabbaṃ.",
  "tika-vin07t:2148_7": "Kiñcāpi hi bhagavatā nidānavasena ekagāmasīmānissitānaṃ,",
  "tika-vin07t:2148_8": "ekasabhāgānañca dvinnaṃ baddhasīmānameva aññamaññaṃ sambhedajjhottharaṇadosaparihārāya sīmantarikā anuññātā,",
  "tika-vin07t:2148_9": "tathāpi tadanulomato ekaaraññasīmānadiādisīmañca nissitānaṃ ekasabhāgānaṃ dvinnaṃ sattabbhantarasīmānampi",
  "tika-vin07t:2148_10": "udakukkhepasīmānampi aññamaññaṃ sambhedajjhottharaṇaṃ,",
  "tika-vin07t:2148_11": "sīmantarikaṃ vinā abyavadhānena ṭhānañca bhagavatā anabhimatamevāti ñatvā aṭṭhakathācariyā idhāpi sīmantarikavidhānamakaṃsu.",
  "tika-vin07t:2148_12": "Visabhāgasīmānampi hi ekasīmānissitattaṃ,",
  "tika-vin07t:2148_13": "ekasabhāgattañcāti dvīhaṅgehi samannāgate sati ekaṃ sīmantarikaṃ vinā ṭhānaṃ sambhedāya hoti,",
  "tika-vin07t:2148_14": "nāsatīti daṭṭhabbaṃ.",
  "tika-vin07t:2148_15": "Sīmantarikavidhānasāmatthiyeneva cetāsaṃ rukkhādisambandhopi baddhasīmānaṃ viya aññamaññaṃ na vaṭṭatīti ayampi nayato dassito evāti gahetabbaṃ.",
  "tika-vin07t:2149_0": "“Sabhāvenevā”ti iminā gāmasīmā viya abaddhasīmāti dasseti.",
  "tika-vin07t:2149_1": "Sabbamettha saṅghakammaṃ kātuṃ vaṭṭatīti samānasaṃvāsā ekūposathāti dasseti.",
  "tika-vin07t:2149_2": "Yena kenacīti antamaso sūkarādinā sattena.",
  "tika-vin07t:2149_3": "Mahoghena pana unnataṭṭhānato ninnaṭṭhāne patantena khato khuddako vā mahanto vā lakkhaṇayutto jātassarova.",
  "tika-vin07t:2149_4": "Etthāpi khuddake udakukkhepakiccaṃ natthi,",
  "tika-vin07t:2149_5": "samudde pana sabbathā udakukkhepasīmāyameva kammaṃ kātabbaṃ sodhetuṃ dukkarattā.",
  "tika-vin07t:2150_0": "Puna tatthāti lokavohārasiddhāsu etāsu nadiādīsu tīsu abaddhasīmāsu puna vaggakammaparihāratthaṃ sāsanavohārasiddhāya",
  "tika-vin07t:2150_1": "abaddhasīmāya paricchedaṃ dassentoti adhippāyo.",
  "tika-vin07t:2150_2": "Pāḷiyaṃ yaṃ majjhimassa purisassātiādīsu udakaṃ ukkhipitvā khipīyati etthāti udakukkhepo,",
  "tika-vin07t:2150_3": "udakassa patanokāso,",
  "tika-vin07t:2150_4": "tasmā udakukkhepā.",
  "tika-vin07t:2150_5": "Ayañhettha padasambandhavasena attho –",
  "tika-vin07t:2150_6": "parisapariyantato paṭṭhāya samantā yāva majjhimassa purisassa udakukkhepo udakapatanaṭṭhānaṃ,",
  "tika-vin07t:2150_7": "tāva yaṃ taṃ paricchinnaṭṭhānaṃ,",
  "tika-vin07t:2150_8": "ayaṃ tattha nadiādīsu aparā samānasaṃvāsā udakukkhepasīmāti.",
  "tika-vin07t:2151_0": "Tassa antoti tassa udakukkhepaparicchinnassa ṭhānassa anto.",
  "tika-vin07t:2151_1": "Na kevalañca tasseva anto,",
  "tika-vin07t:2151_2": "tato bahipi,",
  "tika-vin07t:2151_3": "ekassa udakukkhepassa anto ṭhātuṃ na vaṭṭatīti vacanaṃ udakukkhepaparicchedassa dubbijānato kammakopasaṅkā hotīti.",
  "tika-vin07t:2151_4": "Teneva mātikāṭṭhakathāyaṃ “paricchedabbhantare hatthapāsaṃ vijahitvā ṭhitopi paricchedato bahi aññaṃ",
  "tika-vin07t:2151_5": "tattakaṃyeva paricchedaṃ anatikkamitvā ṭhitopi kammaṃ kopeti idaṃ sabbaaṭṭhakathāsu sanniṭṭhāna”nti vuttaṃ.",
  "tika-vin07t:2151_6": "Yaṃ panettha sāratthadīpaniyaṃ “tassa anto hatthapāsaṃ vijahitvā ṭhito kammaṃ kopetīti iminā bahiparicchedato",
  "tika-vin07t:2151_7": "yattha katthaci ṭhito kammaṃ na kopetī”ti vatvā mātikāṭṭhakathāvacanampi paṭikkhipitvā “neva pāḷiyaṃ",
  "tika-vin07t:2151_8": "na aṭṭhakathāyaṃ upalabbhatī”tiādi bahu papañcitaṃ,",
  "tika-vin07t:2151_9": "taṃ na sundaraṃ idha aṭṭhakathāvacanena mātikāṭṭhakathāvacanassa nayato saṃsandanato saṅghaṭanato.",
  "tika-vin07t:2151_10": "Tathā hi dvinnaṃ udakukkhepaparicchedānamantarā vidatthicaturaṅgulamattampi sīmantarikaṃ aṭṭhapetvā “añño udakukkhepo sīmantarikāya ṭhapetabbo,",
  "tika-vin07t:2151_11": "tato adhikaṃ vaṭṭati eva,",
  "tika-vin07t:2151_12": "ūnakaṃ pana na vaṭṭatī”ti evaṃ idheva vuttena iminā aṭṭhakathāvacanena sīmantarikopacārena udakukkhepato",
  "tika-vin07t:2151_13": "ūnake ṭhapite sīmāya sīmāsambhedato kammakopopi vutto eva.",
  "tika-vin07t:2151_14": "Yadaggena ca evaṃ vutto,",
  "tika-vin07t:2151_15": "tadaggena tattha ekabhikkhuno pavesepi sati tassa sīmaṭṭhabhāvato kammakopo vutto eva hoti.",
  "tika-vin07t:2151_16": "Aṭṭhakathāyaṃ “ūnakaṃ pana na vaṭṭatī”ti kathanañcetaṃ udakukkhepaparicchedassa dubbijānantenapi sīmāsambhedasaṅkaāparihāratthaṃ vuttaṃ.",
  "tika-vin07t:2151_17": "Sattabbhantarasīmānamantarā tattakaparicchedeneva sīmantarikavidhānavacanatopi etāsaṃ dubbijānaparicchedatā,",
  "tika-vin07t:2151_18": "tattha ca ṭhitānaṃ kammakopasaṅkā sijjhati.",
  "tika-vin07t:2151_19": "Kammakopasaṅkaṭṭhānampi ācariyā dūrato parihāratthaṃ kammakopaṭṭhānanti vatvāva ṭhapesunti gahetabbaṃ.",
  "tika-vin07t:2152_0": "Tanti sīmaṃ.",
  "tika-vin07t:2152_1": "“Sīghameva atikkāmetī”ti iminā taṃ anatikkamitvā anto eva parivattamānāya kātuṃ vaṭṭatīti dasseti.",
  "tika-vin07t:2152_2": "Etadatthameva hi vālukādīhi sīmāparicchindanaṃ,",
  "tika-vin07t:2152_3": "itarathā bahi parivattā nu kho,",
  "tika-vin07t:2152_4": "no vāti kammakopasaṅkā bhaveyyāti.",
  "tika-vin07t:2152_5": "Aññissā anussāvanāti kevalāya nadisīmāya anussāvanā.",
  "tika-vin07t:2152_6": "Antonadiyaṃ jātarukkhe vāti udakukkhepaparicchedassa bahi ṭhite rukkhepi vā.",
  "tika-vin07t:2152_7": "Bahinaditīrameva hi visabhāgasīmattā abandhitabbaṭṭhānaṃ,",
  "tika-vin07t:2152_8": "na antonadī nissayattena sabhāgattā.",
  "tika-vin07t:2152_9": "Teneva “bahinaditīre vihārasīmāya vā”tiādinā tīrameva abandhitabbaṭṭhānattena dassitaṃ,",
  "tika-vin07t:2152_10": "na pana nadī.",
  "tika-vin07t:2152_11": "“Rukkhepi ṭhitehī”ti idaṃ antoudakukkhepaṭṭhaṃ sandhāya vuttaṃ.",
  "tika-vin07t:2152_12": "Na hi bahiudakukkhepe bhikkhūnaṃ ṭhātuṃ vaṭṭati.",
  "tika-vin07t:2153_0": "Rukkhassāti tasseva antoudakukkhepaṭṭhassa rukkhassa.",
  "tika-vin07t:2153_1": "Sīmaṃ vā sodhetvāti yathāvuttaṃ vihāre baddhasīmaṃ,",
  "tika-vin07t:2153_2": "gāmasīmañca tattha ṭhitabhikkhūnaṃ hatthapāsānayanabahisīmākaraṇavaseneva sodhetvā.",
  "tika-vin07t:2153_3": "Yathā ca udakukkhepasīmāyaṃ kammaṃ karontehi,",
  "tika-vin07t:2153_4": "evaṃ baddhasīmāyaṃ,",
  "tika-vin07t:2153_5": "gāmasīmāyaṃ vā kammaṃ karontehipi udakukkhepasīmaṭṭhe sodhetvāva kātabbaṃ.",
  "tika-vin07t:2153_6": "Eteneva sattabbhantaraaraññasīmāhipi udakukkhepasīmāya,",
  "tika-vin07t:2153_7": "imāya ca saddhiṃ tāsaṃ rukkhādisambandhadosopi nayato dassitova hoti.",
  "tika-vin07t:2153_8": "Imināva nayena sattabbhantarasīmāya baddhasīmāgāmasīmāhipi saddhiṃ,",
  "tika-vin07t:2153_9": "etāsañca sattabbhantarasīmāya saddhiṃ sambandhadoso ñātabbo.",
  "tika-vin07t:2153_10": "Aṭṭhakathāyaṃ panetaṃ sabbaṃ vuttanayato sakkā ñātunti aññamaññasamāsannānamevettha dassitaṃ.",
  "tika-vin07t:2154_0": "Tatridaṃ suttānulomato nayaggahaṇamukhaṃ –",
  "tika-vin07t:2154_1": "yathā hi baddhasīmāyaṃ sammatā vipattisīmā hotīti tāsaṃ aññamaññaṃ rukkhādisambandho na vaṭṭati,",
  "tika-vin07t:2154_2": "evaṃ nadiādīsu sammatāpi baddhasīmā vipattisīmāva hotīti tāhipi saddhiṃ tassā rukkhādisambandho na vaṭṭatīti sijjhati.",
  "tika-vin07t:2154_3": "Iminā nayena sattabbhantarasīmāya gāmanadiādīhi saddhiṃ,",
  "tika-vin07t:2154_4": "udakukkhepasīmāya ca araññādīhi saddhiṃ rukkhādisambandhassa na vaṭṭanakabhāvo ñātabbo,",
  "tika-vin07t:2154_5": "evametā bhagavatā anuññātā baddhasīmā sattabbhantaraudakukkhepasīmā aññamaññañceva attano nissayavirahitāhi",
  "tika-vin07t:2154_6": "itarītarāsaṃ nissayasīmāhi ca rukkhādisambandhe sati sambhedadosamāpajjatīti suttānulomanayo ñātabbova.",
  "tika-vin07t:2155_0": "Attano attano pana nissayabhūtagāmādīhi saddhiṃ baddhasīmādīnaṃ tissannaṃ uppattikāle bhagavatā anuññātassa",
  "tika-vin07t:2155_1": "sambhedajjhottharaṇassa anulomato rukkhādisambandhopi anuññātova hotīti daṭṭhabbaṃ.",
  "tika-vin07t:2155_2": "Yadi evaṃ udakukkhepabaddhasīmādīnaṃ antarā kasmā sīmantarikā na vihitāti?",
  "tika-vin07t:2155_3": "Nissayabhedasabhāvabhedehi sayameva bhinnattā.",
  "tika-vin07t:2155_4": "Ekanissayaekasabhāvānameva hi sīmantarikāya vināsaṃ karotīti vuttovāyamattho.",
  "tika-vin07t:2155_5": "Eteneva nadinimittaṃ katvā baddhāya sīmāya saṅghe kammaṃ karonte nadiyampi yāva gāmakhettaṃ āhacca ṭhitāya",
  "tika-vin07t:2155_6": "udakukkhepasīmāya aññesaṃ kammaṃ kātuṃ vaṭṭatīti siddhaṃ hoti.",
  "tika-vin07t:2155_7": "Yā panetā lokavohārasiddhā gāmāraññanadisamuddajātassarasīmā pañca,",
  "tika-vin07t:2155_8": "tā aññamaññarukkhādisambandhepi sambhedadosaṃ nāpajjati,",
  "tika-vin07t:2155_9": "tathā lokavohārābhāvato.",
  "tika-vin07t:2155_10": "Na hi gāmādayo gāmantarādīhi,",
  "tika-vin07t:2155_11": "nadiādīhi ca rukkhādisambandhamattena sambhinnāti loke voharanti.",
  "tika-vin07t:2155_12": "Lokavohārasiddhānañca lokavohāratova sambhedo vā asambhedo vā gahetabbo, nāññato.",
  "tika-vin07t:2155_13": "Teneva aṭṭhakathāyaṃ tāsaṃ aññamaññaṃ katthacipi sambhedanayo na dassito,",
  "tika-vin07t:2155_14": "sāsanavohārasiddhoyeva dassitoti.",
  "tika-vin07t:2156_0": "Ettha pana baddhasīmāya tāva “heṭṭhā pathavīsandhārakaṃ udakapariyantaṃ katvā sīmāgatā hotī”tiādinā adhobhāgaparicchedo",
  "tika-vin07t:2156_1": "aṭṭhakathāyaṃ sabbathā dassito.",
  "tika-vin07t:2156_2": "Gāmasīmādīnaṃ pana na dassito.",
  "tika-vin07t:2156_3": "Kathamayaṃ jānitabboti?",
  "tika-vin07t:2156_4": "Keci tāvettha “gāmasīmādayopi baddhasīmā viya pathavīsandhārakaṃ udakaṃ āhacca tiṭṭhatī”ti vadanti.",
  "tika-vin07t:2157_0": "Keci pana taṃ paṭikkhipitvā “nadisamuddajātassarasīmā,",
  "tika-vin07t:2157_1": "tāva tannissitaudakukkhepasīmā ca pathaviyā uparitale,",
  "tika-vin07t:2157_2": "heṭṭhā ca udakajjhottharaṇappadese eva tiṭṭhanti,",
  "tika-vin07t:2157_3": "na tato heṭṭhā udakassa ajjhottharaṇābhāvā.",
  "tika-vin07t:2157_4": "Sace pana udakoghādinā yojanappamāṇampi ninnaṭṭhānaṃ hoti,",
  "tika-vin07t:2157_5": "nadisīmādayova honti,",
  "tika-vin07t:2157_6": "na tato heṭṭhā.",
  "tika-vin07t:2157_7": "Tasmā nadiādīnaṃ heṭṭhā bahitīramukhena umaṅgena,",
  "tika-vin07t:2157_8": "iddhiyā vā paviṭṭho bhikkhu nadiyaṃ ṭhitānaṃ kammaṃ na kopeti.",
  "tika-vin07t:2157_9": "So pana āsannagāme bhikkhūnaṃ kammaṃ kopeti.",
  "tika-vin07t:2157_10": "Sace pana so ubhinnaṃ tīragāmānaṃ majjhe nisinno hoti,",
  "tika-vin07t:2157_11": "ubhayagāmaṭṭhānaṃ kammaṃ kopeti.",
  "tika-vin07t:2157_12": "Sace pana tīraṃ gāmakhettaṃ na hoti,",
  "tika-vin07t:2157_13": "agāmakāraññameva.",
  "tika-vin07t:2157_14": "Tattha pana tīradvayepi sattabbhantarasīmaṃ vinā kevalāya khuddakāraññasīmāya kammaṃ karontānaṃ kammaṃ kopeti.",
  "tika-vin07t:2157_15": "Sace sattabbhantarasīmāyaṃ karonti,",
  "tika-vin07t:2157_16": "tadā yadi tesaṃ sattabbhantarasīmāya paricchedo etassa nisinnokāsassa parato ekaṃ sattabbhantaraṃ atikkamitvā ṭhito na kammakopo. No ce,",
  "tika-vin07t:2157_17": "kammakopo.",
  "tika-vin07t:2157_18": "Gāmasīmāyaṃ pana antoumaṅge vā bile vā yattha pavisituṃ sakkā,",
  "tika-vin07t:2157_19": "yattha vā suvaṇṇamaṇiādiṃ khaṇitvā gaṇhanti,",
  "tika-vin07t:2157_20": "gahetuṃ sakkāti vā sambhāvanā hoti,",
  "tika-vin07t:2157_21": "tattakaṃ heṭṭhāpi gāmasīmā,",
  "tika-vin07t:2157_22": "tattha iddhiyā anto nisinnopi kammaṃ kopeti.",
  "tika-vin07t:2157_23": "Yattha pana pakatimanussānaṃ pavesasambhāvanāpi natthi,",
  "tika-vin07t:2157_24": "taṃ sabbaṃ yāva pathavisandhārakaudakā araññasīmāva,",
  "tika-vin07t:2157_25": "na gāmasīmā.",
  "tika-vin07t:2157_26": "Araññasīmāyampi eseva nayo.",
  "tika-vin07t:2157_27": "Tatthapi hi yattake padese pavesasambhāvanā,",
  "tika-vin07t:2157_28": "tattakameva uparitale araññasīmā pavattati.",
  "tika-vin07t:2157_29": "Tato pana heṭṭhā na araññasīmā,",
  "tika-vin07t:2157_30": "tattha uparitalena saha ekāraññavohārābhāvato.",
  "tika-vin07t:2157_31": "Na hi tattha paviṭṭhaṃ araññaṃ paviṭṭho ti voharanti.",
  "tika-vin07t:2157_32": "Tasmā tatraṭṭho upari araññaṭṭhānaṃ kammaṃ na kopeti umaṅganadiyaṃ ṭhito viya uparinadiyaṃ ṭhitānaṃ.",
  "tika-vin07t:2157_33": "Ekasmiñhi cakkavāḷe gāmanadisamuddajātassare muñcitvā tadavasesaṃ amanussāvāsaṃ devabrahmalokaṃ upādāya sabbaṃ araññameva.",
  "tika-vin07t:2157_34": "‘Gāmā vā araññā vā’ti vuttattā hi nadisamuddajātassarādipi araññameva.",
  "tika-vin07t:2157_35": "Idha pana nadiādīnaṃ visuṃ sīmābhāvena gahitattā tadavasesameva araññaṃ gahetabbaṃ.",
  "tika-vin07t:2157_36": "Tattha ca yattake padese ekaṃ ‘arañña’nti voharanti,",
  "tika-vin07t:2157_37": "ayamekāraññasīmā.",
  "tika-vin07t:2157_38": "Indapurañhi sabbaṃ ekāraññasīmā.",
  "tika-vin07t:2157_39": "Tathā asurayakkhapurādi.",
  "tika-vin07t:2157_40": "Ākāsaṭṭhadevabrahmavimānāni pana samantā ākāsaparicchinnāni paccekaṃ araññasīmā samuddamajjhe pabbatadīpakā viya.",
  "tika-vin07t:2157_41": "Tattha sabbattha sattabbhantarasīmāyaṃ,",
  "tika-vin07t:2157_42": "araññasīmāyameva vāti kammaṃ kātabbaṃ.",
  "tika-vin07t:2157_43": "Tasmā idhāpi upariaraññatalena saddhiṃ heṭṭhāpathaviyā araññavohārābhāvā visuṃ araññasīmāti gahetabbaṃ.",
  "tika-vin07t:2157_44": "Tenevettha gāmanadiādisīmākathāya aṭṭhakathāyaṃ ‘iddhimā bhikkhu heṭṭhāpathavitale ṭhito kammaṃ kopetī’ti",
  "tika-vin07t:2157_45": "baddhasīmāyaṃ dassitanayo na dassito”ti vadanti.",
  "tika-vin07t:2158_0": "Idañcetāsaṃ gāmasīmādīnaṃ heṭṭhāpamāṇadassanaṃ suttādivirodhābhāvā yuttaṃ viya dissati.",
  "tika-vin07t:2158_1": "Vīmaṃsitvā gahetabbaṃ.",
  "tika-vin07t:2158_2": "Evaṃ gahaṇe ca gāmasīmāyaṃ sammatā baddhasīmā upari gāmasīmaṃ,",
  "tika-vin07t:2158_3": "heṭṭhā udakapariyantaṃ araññasīmañca avattharatīti tassā araññasīmāpi khettanti sijjhati.",
  "tika-vin07t:2158_4": "Bhagavatā ca “sabbā,",
  "tika-vin07t:2158_5": "bhikkhave,",
  "tika-vin07t:2158_6": "nadī asīmā”tiādinā nadisamuddajātassarā baddhasīmāya akhettabhāvena vuttā,",
  "tika-vin07t:2158_7": "na pana araññaṃ.",
  "tika-vin07t:2158_8": "Tasmā araññampi baddhasīmāya khettamevāti gahetabbaṃ.",
  "tika-vin07t:2158_9": "Yadi evaṃ kasmā tattha sā na bajjhatīti?",
  "tika-vin07t:2158_10": "Payojanābhāvā.",
  "tika-vin07t:2158_11": "Sīmāpekkhānantarameva sattabbhantarasīmāya sambhavato.",
  "tika-vin07t:2158_12": "Tassā ca upari sammatāya baddhasīmāya sambhedajjhottharaṇānulomato vipattisīmā eva siyā.",
  "tika-vin07t:2158_13": "Gāmakhette pana ṭhatvā agāmakāraññekadesampi antokaritvā sammatā kiñcāpi susammatā,",
  "tika-vin07t:2158_14": "agāmakāraññe bhagavatā vihitāya sattabbhantarasīmāyapi anivattito.",
  "tika-vin07t:2158_15": "Tattha pana kammaṃ kātuṃ paviṭṭhānampi tato bahi kevalāraññe karontānampi antarā tīṇi sattabbhantarāni ṭhapetabbāni,",
  "tika-vin07t:2158_16": "aññathā vipatti eva siyāti sabbathā niratthakameva agāmakāraññe baddhasīmākaraṇanti veditabbaṃ.",
  "tika-vin07t:2159_0": "Antonadiyaṃ paviṭṭhasākhāyāti nadiyā pathavitalaṃ āhacca ṭhitāya sākhāyapi,",
  "tika-vin07t:2159_1": "pageva anāhacca ṭhitāya.",
  "tika-vin07t:2159_2": "Pārohepi eseva nayo.",
  "tika-vin07t:2159_3": "Etena sabhāgaṃ nadisīmaṃ phusitvā ṭhitenapi visabhāgasīmāsambandhasākhādinā udakukkhepasīmāya sambandho na vaṭṭatīti dasseti.",
  "tika-vin07t:2159_4": "Eteneva mahāsīmaṃ,",
  "tika-vin07t:2159_5": "gāmasīmañca phusitvā ṭhitena sākhādinā māḷakasīmāya sambandho na vaṭṭatīti ñāpitoti daṭṭhabbo.",
  "tika-vin07t:2160_0": "Antonadiyaṃyevāti setupādānaṃ tīraṭṭhataṃ nivatteti.",
  "tika-vin07t:2160_1": "Tena udakukkhepaparicchedato bahi nadiyaṃ patiṭṭhitattepi sambhedābhāvaṃ dasseti.",
  "tika-vin07t:2160_2": "Tenāha “bahitīre patiṭṭhitā”tiādi.",
  "tika-vin07t:2160_3": "Yadi hi udakukkhepato bahi antonadiyampi patiṭṭhitatte sambhedo bhaveyya,",
  "tika-vin07t:2160_4": "tampi paṭikkhipitabbaṃ bhaveyya kammakopassa samānattā,",
  "tika-vin07t:2160_5": "na ca paṭikkhittaṃ.",
  "tika-vin07t:2160_6": "Tasmā sabbattha attano nissayasīmāya sambhedadoso natthevāti gahetabbaṃ.",
  "tika-vin07t:2161_0": "Āvaraṇena vāti dāruādiṃ nikhaṇitvā udakanivāraṇena.",
  "tika-vin07t:2161_1": "Koṭṭakabandhanena vāti mattikādīhi pūretvā katasetubandhena.",
  "tika-vin07t:2161_2": "Ubhayenāpi āvaraṇameva dasseti.",
  "tika-vin07t:2161_3": "“Nadiṃ vināsetvā”ti vuttamevatthaṃ vibhāveti “heṭṭhā pāḷi baddhā”ti,",
  "tika-vin07t:2161_4": "heṭṭhā nadiṃ āvaritvā pāḷi baddhāti attho.",
  "tika-vin07t:2161_5": "Chaḍḍitamodakanti atirittodakaṃ.",
  "tika-vin07t:2161_6": "“Nadiṃ ottharitvā sandanaṭṭhānato”ti iminā taḷākanadīnaṃ antarā pavattanaṭṭhāne na vaṭṭatīti dasseti.",
  "tika-vin07t:2161_7": "Uppatitvāti tīrādibhindanavasena vipulā hutvā.",
  "tika-vin07t:2161_8": "Vihārasīmanti baddhasīmaṃ.",
  "tika-vin07t:2162_0": "Agamanapatheti tadaheva gantvā nivattituṃ asakkuṇeyye.",
  "tika-vin07t:2162_1": "Araññasīmāsaṅkhyameva gacchatīti lokavohārasiddhaṃ agāmakāraññasīmaṃ sandhāya vadati.",
  "tika-vin07t:2162_2": "Tatthāti pakatiyā macchabandhānaṃ gamanapathesu dīpakesu.",
  "tika-vin07t:2163_0": "Taṃ ṭhānanti āvāṭādīnaṃ kataṭṭhānameva,",
  "tika-vin07t:2163_1": "na akatanti attho.",
  "tika-vin07t:2163_2": "Loṇīti samuddodakassa uppattiveganinno mātikākārena pavattanako.",
  "tika-vin07t:2164_0": "148.",
  "tika-vin07t:2164_1": "Sambhindantīti yattha catūhi bhikkhūhi nisīdituṃ na sakkā,",
  "tika-vin07t:2164_2": "tattakato paṭṭhāya yāva kesaggamattampi antosīmāya karonto sambhindati.",
  "tika-vin07t:2164_3": "Catunnaṃ bhikkhūnaṃ pahonakato paṭṭhāya yāva sakalampi anto karonto ajjhottharantīti veditabbaṃ.",
  "tika-vin07t:2164_4": "Saṃsaṭṭhaviṭapāti aññamaññaṃ sibbitvā ṭhitamahāsākhamūlā,",
  "tika-vin07t:2164_5": "etena aññamaññassa accāsannataṃ dīpeti.",
  "tika-vin07t:2164_6": "Sākhāya sākhaṃ phusantā hi dūraṭṭhāpi siyyuṃ,",
  "tika-vin07t:2164_7": "tato ekaṃsato sambhedalakkhaṇaṃ dassitaṃ na siyāti taṃ dassetuṃ viṭapaggahaṇaṃ kataṃ.",
  "tika-vin07t:2164_8": "Evañhi bhikkhūnaṃ nisīdituṃ appahonakaṭṭhānaṃ attano sīmāya antosīmaṭṭhaṃ karitvā purāṇavihāraṃ karonto sīmāya sīmaṃ sambhindati nāma,",
  "tika-vin07t:2164_9": "na tato paranti dassitameva hoti.",
  "tika-vin07t:2164_10": "Baddhā hotīti porāṇakavihārasīmaṃ sandhāya vuttaṃ.",
  "tika-vin07t:2164_11": "Ambanti aparena samayena purāṇavihāraparikkhepādīnaṃ vinaṭṭhattā ajānantānaṃ taṃ purāṇasīmāya nimittabhūtaṃ ambaṃ.",
  "tika-vin07t:2164_12": "Attano sīmāya antosīmaṭṭhaṃ karitvā purāṇavihārasīmaṭṭhaṃ jambuṃ kittetvā ambajambūnaṃ antare yaṃ ṭhānaṃ,",
  "tika-vin07t:2164_13": "taṃ attano sīmāya pavesetvā bandhantīti attho.",
  "tika-vin07t:2164_14": "Ettha ca purāṇasīmāya nimittabhūtassa gāmaṭṭhassa ambarukkhassa antosīmaṭṭhāya jambuyā saha saṃsaṭṭhaviṭapattepi",
  "tika-vin07t:2164_15": "sīmāya bandhanakāle vipatti vā pacchā gāmasīmāya saha sambhedo vā kammavipatti vā na hotīti mukhatova",
  "tika-vin07t:2164_16": "vuttanti veditabbaṃ.",
  "tika-vin07t:2165_0": "Padesanti saṅghassa nisīdanappahonakappadesaṃ.",
  "tika-vin07t:2165_1": "“Sīmantarikaṃ ṭhapetvā”tiādinā sambhedajjhottharaṇaṃ akatvā baddhasīmāhi aññamaññaṃ phusāpetvā abyavadhānena baddhāpi sīmā asīmā evāti dasseti.",
  "tika-vin07t:2165_2": "Tasmā ekadvaṅgulamattāpi sīmantarikā vaṭṭati eva.",
  "tika-vin07t:2165_3": "Sā pana dubbodhāti aṭṭhakathāsu caturaṅgulādikā vuttāti daṭṭhabbaṃ.",
  "tika-vin07t:2165_4": "Dvinnaṃ sīmānanti dvinnaṃ baddhasīmānaṃ.",
  "tika-vin07t:2165_5": "Nimittaṃ hotīti nimittassa sīmato bāhirattā bandhanakāle tāva sambhedadoso natthīti adhippāyo.",
  "tika-vin07t:2165_6": "Na kevalañca nimittakattā eva saṅkaraṃ karoti,",
  "tika-vin07t:2165_7": "atha kho sīmantarikāya ṭhito aññopi rukkho karoti eva.",
  "tika-vin07t:2165_8": "Tasmā appamattikāya sīmantarikāya vaḍḍhanakā rukkhādayo na vaṭṭanti eva.",
  "tika-vin07t:2165_9": "Ettha ca upari dissamānakhandhasākhādipavese eva saṅkaradosassa sabbattha dassitattā adissamānānaṃ mūlānaṃ",
  "tika-vin07t:2165_10": "pavesepi bhūmigatikattā doso natthīti sijjhati.",
  "tika-vin07t:2165_11": "Sace pana mūlānipi dissamānāneva pavisanti,",
  "tika-vin07t:2165_12": "saṅkarova.",
  "tika-vin07t:2165_13": "Pabbatapāsāṇā pana dissamānāpi bhūmigatikā eva.",
  "tika-vin07t:2165_14": "Yadi pana bandhanakāle eva eko thūlarukkho ubhayampi sīmaṃ āhacca tiṭṭhati,",
  "tika-vin07t:2165_15": "pacchā baddhā asīmā hotīti daṭṭhabbaṃ.",
  "tika-vin07t:2166_0": "Sīmāsaṅkaranti sīmāsambhedaṃ.",
  "tika-vin07t:2166_1": "Yaṃ pana sāratthadīpaniyaṃ vuttaṃ “sīmāsaṅkaraṃ karotīti vaḍḍhitvā sīmappadesaṃ paviṭṭhe dvinnaṃ sīmānaṃ gataṭṭhānassa duviññeyyattā vutta”nti,",
  "tika-vin07t:2166_2": "taṃ na yuttaṃ gāmasīmāyapi saha saṅkaraṃ karotīti vattabbato.",
  "tika-vin07t:2166_3": "Tatthāpi hi nimitte vaḍḍhite gāmasīmābaddhasīmānaṃ gataṭṭhānaṃ dubbiññeyyameva hoti,",
  "tika-vin07t:2166_4": "tattha pana avatvā dvinnaṃ baddhasīmānameva saṅkarassa vuttattā yathāvuttasambaddhadosova saṅkara-",
  "tika-vin07t:2166_5": "saddena vuttoti gahetabbaṃ.",
  "tika-vin07t:2166_6": "Pāḷiyaṃ pana nidānavasena “yesaṃ,",
  "tika-vin07t:2166_7": "bhikkhave,",
  "tika-vin07t:2166_8": "sīmā pacchā sammatā,",
  "tika-vin07t:2166_9": "tesaṃ taṃ kammaṃ adhammika”ntiādinā pacchā sammatāya asīmatte vuttepi dvīsu gāmasīmāsu ṭhatvā dvīhi saṅghehi",
  "tika-vin07t:2166_10": "sambhedaṃ vā ajjhottharaṇaṃ vā katvā sīmantarikaṃ aṭṭhapetvā vā rukkhapārohādisambandhaṃ aviyojetvā vā",
  "tika-vin07t:2166_11": "ekasmiṃ khaṇe kammavācāniṭṭhāpanavasena ekato sammatānaṃ dvinnaṃ sīmānampi asīmatā pakāsitāti veditabbaṃ.",
  "tika-vin07t:2167_0": "Gāmasīmādikathāvaṇṇanā niṭṭhitā.",
  "tika-vin07t:2168_0": "Uposathabhedādikathāvaṇṇanā",
  "tika-vin07t:2169_0": "149.",
  "tika-vin07t:2169_1": "Adhammena vagganti ettha ekasīmāya catūsu bhikkhūsu vijjamānesu pātimokkhuddesova anuññāto, tīsu,",
  "tika-vin07t:2169_2": "dvīsu ca pārisuddhiuposathova.",
  "tika-vin07t:2169_3": "Idha pana tathā akatattā “adhammenā”ti vuttaṃ.",
  "tika-vin07t:2169_4": "Yasmā pana chandapārisuddhi saṅghe eva āgacchati, na gaṇe,",
  "tika-vin07t:2169_5": "na puggale,",
  "tika-vin07t:2169_6": "tasmā “vagga”nti vuttanti.",
  "tika-vin07t:2170_0": "Sace pana dve saṅghā ekasīmāya aññamaññaṃ chandaṃ āharitvā ekasmiṃ khaṇe visuṃ saṅghakammaṃ karonti,",
  "tika-vin07t:2170_1": "ettha kathanti?",
  "tika-vin07t:2170_2": "Keci panetaṃ vaṭṭatīti vadanti,",
  "tika-vin07t:2170_3": "taṃ na gahetabbaṃ vaggakammattā.",
  "tika-vin07t:2170_4": "Kammaṃ karontānañhi chandapārisuddhi aññattha na gacchati tathā vacanābhāvā,",
  "tika-vin07t:2170_5": "visuṃ visuṃ kammakaraṇatthameva sīmāya anuññātattā cāti gahetabbaṃ.",
  "tika-vin07t:2170_6": "Vihārasīmāyaṃ pana saṅghe vijjamānepi kenaci paccayena khandhasīmāyaṃ tīsu,",
  "tika-vin07t:2170_7": "dvīsu vā pārisuddhiuposathaṃ karontesu kammaṃ dhammena samaggameva bhinnasīmaṭṭhattāti daṭṭhabbaṃ.",
  "tika-vin07t:2171_0": "Uposathabhedādikathāvaṇṇanā niṭṭhitā.",
  "tika-vin07t:2172_0": "Pātimokkhuddesakathāvaṇṇanā",
  "tika-vin07t:2173_0": "150.",
  "tika-vin07t:2173_1": "Evametaṃ dhārayāmīti.",
  "tika-vin07t:2173_2": "Sutā kho panāyasmantehīti ettha “evametaṃ dhārayāmī”ti vatvā “uddiṭṭhaṃ kho āyasmanto nidānaṃ,",
  "tika-vin07t:2173_3": "sutā kho panāyasmantehi cattāro pārājikā dhammā”tiādinā vattabbaṃ.",
  "tika-vin07t:2173_4": "Mātikāṭṭhakathāyampi evameva vuttaṃ.",
  "tika-vin07t:2173_5": "Sutenāti sutapadena.",
  "tika-vin07t:2174_0": "Savarabhayanti vanacarakabhayaṃ.",
  "tika-vin07t:2174_1": "Tenāha “aṭavimanussabhaya”nti.",
  "tika-vin07t:2174_2": "Nidānuddese aniṭṭhite pātimokkhaṃ niddiṭṭhaṃ nāma na hotīti āha “dutiyādīsu uddesesū”tiādi.",
  "tika-vin07t:2174_3": "Tīhipi vidhīhīti osāraṇakathanasarabhaññehi.",
  "tika-vin07t:2174_4": "Ettha ca atthaṃ bhaṇitukāmatāya vā bhaṇāpetukāmatāya vā suttassa osāraṇaṃ osāraṇaṃ nāma.",
  "tika-vin07t:2174_5": "Tasseva atthappakāsanā kathanaṃ nāma.",
  "tika-vin07t:2174_6": "Kevalaṃ pāṭhasseva sarena bhaṇanaṃ sarabhaññaṃ nāma.",
  "tika-vin07t:2174_7": "Sajjhāyaṃ adhiṭṭhahitvāti “sajjhāyaṃ karomī”ti cittaṃ uppādetvā.",
  "tika-vin07t:2174_8": "Osāretvā pana kathentenāti sayameva pāṭhaṃ vatvā pacchā atthaṃ kathentena.",
  "tika-vin07t:2175_0": "Pātimokkhuddesakathāvaṇṇanā niṭṭhitā.",
  "tika-vin07t:2176_0": "Adhammakammapaṭikkosanādikathāvaṇṇanā",
  "tika-vin07t:2177_0": "155.",
  "tika-vin07t:2177_1": "Navavidhanti saṅghagaṇapuggalesu tayo,",
  "tika-vin07t:2177_2": "suttuddesapārisuddhiadhiṭṭhānavasena tayo,",
  "tika-vin07t:2177_3": "cātuddasīpannarasīsāmaggīvasena tayoti navavidhaṃ.",
  "tika-vin07t:2177_4": "Catubbidhanti adhammenavaggādi catubbidhaṃ.",
  "tika-vin07t:2177_5": "Duvidhanti bhikkhubhikkhunipātimokkhavasena duvidhaṃ pātimokkhaṃ.",
  "tika-vin07t:2177_6": "Navavidhanti bhikkhūnaṃ pañca,",
  "tika-vin07t:2177_7": "bhikkhunīnaṃ cattāroti navavidhaṃ pātimokkhuddesaṃ.",
  "tika-vin07t:2178_0": "Adhammakammapaṭikkosanādikathāvaṇṇanā niṭṭhitā.",
  "tika-vin07t:2179_0": "Pakkhagaṇanādiuggahaṇānujānanakathādivaṇṇanā",
  "tika-vin07t:2180_0": "156. Katimīti tithi-saddāpekkhaṃ itthiliṅgaṃ daṭṭhabbaṃ.",
  "tika-vin07t:2181_0": "163. Utuvasseyevāti hemantagimhesuyeva.",
  "tika-vin07t:2182_0": "164.",
  "tika-vin07t:2182_1": "Viññāpetīti ettha manasā cintetvā kāyavikārakaraṇameva viññāpananti daṭṭhabbaṃ.",
  "tika-vin07t:2182_2": "Pāḷiyaṃ aññassa dātabbā pārisuddhīti pārisuddhidāyakena puna aññassa bhikkhuno santike dātabbā.",
  "tika-vin07t:2182_3": "“Bhūtaṃyeva vā sāmaṇerabhāvaṃ ārocetī”ti vuttattā ūnavīsativassakāle upasampannassa,",
  "tika-vin07t:2182_4": "antimavatthuajjhāpannasikkhāpaccakkhātādīnaṃ vā yāva bhikkhupaṭiññā vattati,",
  "tika-vin07t:2182_5": "tāva tehi āhaṭāpi chandapārisuddhi āgacchati.",
  "tika-vin07t:2182_6": "Yadā pana te attano sāmaṇerādibhāvaṃ paṭijānanti,",
  "tika-vin07t:2182_7": "tato paṭṭhāyeva nāgacchatīti dassitanti daṭṭhabbaṃ.",
  "tika-vin07t:2182_8": "Pāḷiyampi hi “dinnāya pārisuddhiyā saṅghappatto vibbhamati…pe…",
  "tika-vin07t:2182_9": "paṇḍako paṭijānāti.",
  "tika-vin07t:2182_10": "Tiracchānagato paṭijānāti.",
  "tika-vin07t:2182_11": "Ubhatobyañjanako paṭijānāti,",
  "tika-vin07t:2182_12": "āhaṭā hoti pārisuddhī”ti vuttattā paṇḍakādīnampi bhikkhupaṭiññāya vattamānakālesu chandapārisuddhiyā āgamanaṃ siddhameva.",
  "tika-vin07t:2182_13": "Tenāha “esa nayo sabbatthā”ti.",
  "tika-vin07t:2182_14": "Ummattakakhittacittavedanāṭṭānaṃ pana pakatattā antarāmagge ummattakādibhāve paṭiññātepi tesaṃ saṅghappattamatteneva chandādi āgacchatīti daṭṭhabbaṃ.",
  "tika-vin07t:2183_0": "“Bhikkhūnaṃ hatthapāsa”nti iminā gaṇapuggalesu chandapārisuddhiyā anāgamanaṃ dasseti.",
  "tika-vin07t:2183_1": "“Saṅghappatto”ti hi pāḷiyaṃ vuttaṃ.",
  "tika-vin07t:2183_2": "Biḷālasaṅkhalikapārisuddhīti biḷālagīvāya bandhanasaṅkhalikasadisā pārisuddhi nāma,",
  "tika-vin07t:2183_3": "yathā saṅkhalikā biḷāle āgacchante eva āgacchati,",
  "tika-vin07t:2183_4": "na anāgacchante tappaṭibaddhattā,",
  "tika-vin07t:2183_5": "evamayaṃ pārisuddhipīti attho.",
  "tika-vin07t:2183_6": "Atha vā yathā saṅkhalikāya paṭhamavalayaṃ dutiyavalayaṃ pāpuṇāti,",
  "tika-vin07t:2183_7": "na tatiyavalayaṃ,",
  "tika-vin07t:2183_8": "evamayampīti adhippāyo.",
  "tika-vin07t:2183_9": "Upalakkhaṇamattañcettha biḷāla-",
  "tika-vin07t:2183_10": "ggahaṇaṃ daṭṭhabbaṃ.",
  "tika-vin07t:2184_0": "Pakkhagaṇanādiuggahaṇānujānanakathādivaṇṇanā niṭṭhitā.",
  "tika-vin07t:2185_0": "Chandadānakathādivaṇṇanā",
  "tika-vin07t:2186_0": "165. Pāḷiyaṃ “santi saṅghassa karaṇīyānī”ti vattabbe vacanavipallāsena “karaṇīya”nti vuttaṃ.",
  "tika-vin07t:2187_0": "167.",
  "tika-vin07t:2187_1": "“Tassa sammutidānakiccaṃ natthī”ti idaṃ pāḷiyaṃ ekadā sarantasseva sammutidānassa vuttattā ekadā asarantassa",
  "tika-vin07t:2187_2": "sammutiabhāvepi tassa anāgamanaṃ vaggakammāya na hotīti vuttaṃ.",
  "tika-vin07t:2187_3": "Keci pana “sopi hatthapāseva ānetabbo”ti vadanti,",
  "tika-vin07t:2187_4": "taṃ na gahetabbaṃ.",
  "tika-vin07t:2188_0": "168.",
  "tika-vin07t:2188_1": "Saṅghasannipātato paṭhamaṃ kātabbaṃ pubbakaraṇaṃ.",
  "tika-vin07t:2188_2": "Saṅghasannipāte kātabbaṃ pubbakiccanti daṭṭhabbaṃ.",
  "tika-vin07t:2188_3": "Pāḷiyaṃ no ce adhiṭṭhaheyya,",
  "tika-vin07t:2188_4": "āpatti dukkaṭassāti ettha asañcicca asatiyā anāpatti.",
  "tika-vin07t:2188_5": "Yathā cettha,",
  "tika-vin07t:2188_6": "evaṃ uparipi.",
  "tika-vin07t:2188_7": "Yattha pana acittakāpatti atthi,",
  "tika-vin07t:2188_8": "tattha vakkhāma.",
  "tika-vin07t:2189_0": "169.",
  "tika-vin07t:2189_1": "“Paññattaṃ hotī”ti iminā “na sāpattikena uposatho kātabbo”ti visuṃ paṭikkhepābhāvepi yathāvuttasuttasāmatthiyato paññattamevāti dasseti.",
  "tika-vin07t:2189_2": "Iminā eva nayena –",
  "tika-vin07t:2190_0": "“Aṭṭhānametaṃ,",
  "tika-vin07t:2190_1": "bhikkhave,",
  "tika-vin07t:2190_2": "anavakāso yaṃ tathāgato aparisuddhāya parisāya uposathaṃ kareyya,",
  "tika-vin07t:2190_3": "pātimokkhaṃ uddiseyyā”ti –",
  "tika-vin07t:2191_0": "Ādisuttanayato ca alajjīhipi saddhiṃ uposathakaraṇampi paṭikkhittameva alajjiniggahatthattā sabbasikkhāpadānanti daṭṭhabbaṃ.",
  "tika-vin07t:2191_1": "“Pārisuddhidānapaññāpanenā”ti iminā sāpattikena pārisuddhipi na dātabbāti dīpitaṃ hoti.",
  "tika-vin07t:2191_2": "Ubhopi dukkaṭanti ettha sabhāgāpattibhāvaṃ ajānitvā kevalaṃ āpattināmeneva desentassa paṭiggaṇhantassa acittakameva dukkaṭaṃ hotīti vadanti.",
  "tika-vin07t:2191_3": "Yathā saṅgho sabhāgāpattiṃ āpanno ñattiṃ ṭhapetvā uposathaṃ kātuṃ labhati,",
  "tika-vin07t:2191_4": "evaṃ tayopi “suṇantu me,",
  "tika-vin07t:2191_5": "āyasmantā,",
  "tika-vin07t:2191_6": "ime bhikkhū sabhāgaṃ āpattiṃ āpannā”tiādinā vuttanayānusāreneva gaṇañattiṃ ṭhapetvā dvīhi aññamaññaṃ ārocetvā uposathaṃ kātuṃ vaṭṭati.",
  "tika-vin07t:2191_7": "Ekena pana sāpattikena dūraṃ gantvāpi paṭikātumeva vaṭṭati,",
  "tika-vin07t:2191_8": "asampāpuṇantena “bhikkhuṃ labhitvā paṭikarissāmī”ti uposatho kātabbo,",
  "tika-vin07t:2191_9": "paṭikaritvā ca puna uposatho kattabbo.",
  "tika-vin07t:2192_0": "Chandadānakathādivaṇṇanā niṭṭhitā.",
  "tika-vin07t:2193_0": "Anāpattipannarasakādikathāvaṇṇanā",
  "tika-vin07t:2194_0": "172.",
  "tika-vin07t:2194_1": "Kenaci 63 karaṇīyena gantvāti sīmāparicchedato bahibhūtaṃ gāmaṃ vā araññaṃ vā gantvāti attho.",
  "tika-vin07t:2194_2": "Eteneva uposathañattiyā ṭhapanakāle samaggā eva te ñattiṃ ṭhapesunti siddhaṃ.",
  "tika-vin07t:2194_3": "Teneva pāḷiyaṃ “uddiṭṭhaṃ suuddiṭṭha”nti sabbapannarasakesupi vuttaṃ.",
  "tika-vin07t:2194_4": "Vaggā samaggasaññinotiādi pana ñattiyā niṭṭhitāya “kiṃ saṅghassa pubbakicca”ntiādīnaṃ vacanakkhaṇe bahigatānaṃ",
  "tika-vin07t:2194_5": "bhikkhūnaṃ sīmāya paviṭṭhattā bhikkhū tasmiṃ khaṇe vaggā hontīti vuttaṃ.",
  "tika-vin07t:2194_6": "Tenāha “tesaṃ sīmaṃ okkantattā vaggā”tiādi,",
  "tika-vin07t:2194_7": "etena pārājikuddesādikkhaṇepi vaggasaññīnaṃ uddisantānaṃ āpatti eva,",
  "tika-vin07t:2194_8": "ñattiyā pana pubbe niṭṭhitattā kammakopo natthīti dassitameva hoti.",
  "tika-vin07t:2194_9": "Evaṃ uparipi sabbavāresu adhippāyo veditabbo.",
  "tika-vin07t:2195_0": "Ettha ca pāḷiyaṃ “sabbāya vuṭṭhitāya…pe…",
  "tika-vin07t:2195_1": "tesaṃ santike pārisuddhi ārocetabbā”ti vuttattā bahisīmāgatāya parisāya tesu yassa kassaci santike anadhiṭṭhitehi",
  "tika-vin07t:2195_2": "pārisuddhiṃ ārocetuṃ vaṭṭatīti vadanti.",
  "tika-vin07t:2196_0": "Anāpattipannarasakādikathāvaṇṇanā niṭṭhitā.",
  "tika-vin07t:2197_0": "Liṅgādidassanakathādivaṇṇanā",
  "tika-vin07t:2198_0": "179.",
  "tika-vin07t:2198_1": "Aññātakaṃ nāma adiṭṭhapubbanti āha “aññesaṃ santaka”nti.",
  "tika-vin07t:2198_2": "Aññesanti attanā adiṭṭhapubbānaṃ.",
  "tika-vin07t:2198_3": "Nānāsaṃvāsakabhāvanti laddhinānāsaṃvāsakabhāvaṃ.",
  "tika-vin07t:2199_0": "180. Pāḷiyaṃ abhivitaranti samānasaṃvāsakābhāvaṃ nicchinanti.",
  "tika-vin07t:2200_0": "181.",
  "tika-vin07t:2200_1": "Uposathakārakāti saṅghuposathakārakā.",
  "tika-vin07t:2200_2": "Teneva “aññatra saṅghenā”ti vuttaṃ.",
  "tika-vin07t:2200_3": "Saṅghuposathaṭṭhānato hi gacchantena attacatuttheneva gantabbaṃ,",
  "tika-vin07t:2200_4": "tiṇṇaṃ bhikkhūnaṃ nisinnaṭṭhānato pana gacchantena ekena bhikkhunāpi saha gantumpi vaṭṭati.",
  "tika-vin07t:2200_5": "Pāḷiyaṃ “abhikkhuko āvāso”ti idaṃ nidassanamattaṃ,",
  "tika-vin07t:2200_6": "saṅghuposathaṭṭhānato gaṇapuggalehi sabhikkhukopi āvāso na gantabbo “aññatra saṅghenā”ti vuttattāti vadanti.",
  "tika-vin07t:2200_7": "Uposathaṃ karontīti saṅghuposathaṃ vā gaṇuposathaṃ vā.",
  "tika-vin07t:2200_8": "“Tassa santika”nti idaṃ gaṇuposathaṭṭhānato gacchantaṃ sandhāya vuttaṃ,",
  "tika-vin07t:2200_9": "aññathā “sabbantimena paricchedena attacatutthena vā”ti vacanena virujjhanato.",
  "tika-vin07t:2200_10": "Āraññakenāti ekacārinā.",
  "tika-vin07t:2200_11": "Uposathantarāyoti attano uposathantarāyo.",
  "tika-vin07t:2201_0": "183. Pāḷiyaṃ bhikkhuniyā nisinnaparisāyātiādīsu bhikkhuniyātiādi karaṇatthe sāmivacanaṃ.",
  "tika-vin07t:2202_0": "Liṅgādidassanakathādivaṇṇanā niṭṭhitā.",
  "tika-vin07t:2203_0": "Uposathakkhandhakavaṇṇanānayo niṭṭhito.",
  "tika-vin07t:2204_0": "3. Vassūpanāyikakkhandhako",
  "tika-vin07t:2205_0": "Vassūpanāyikaanujānanakathādivaṇṇanā",
  "tika-vin07t:2206_0": "184. Vassūpanāyikakkhandhake aparasmiṃ divaseti dutiye pāṭipadadivase.",
  "tika-vin07t:2207_0": "185.",
  "tika-vin07t:2207_1": "Aññattha aruṇaṃ uṭṭhāpanena vāti sāpekkhassa akaraṇīyena gantvā aññattha aruṇaṃ uṭṭhāpanena vā.",
  "tika-vin07t:2207_2": "Parihānīti guṇaparihāni.",
  "tika-vin07t:2208_0": "187.",
  "tika-vin07t:2208_1": "Pāḷiyaṃ sattāhaṃ sannivatto kātabboti sakalaṃ sattāhaṃ bahi eva avītināmetvā sattāhapariyosānabhūtaṃ",
  "tika-vin07t:2208_2": "aruṇuṭṭhānakālaṃ puna vihāreva sambandhavasena sattāhaṃ vihāre sannivattaṃ kātabbaṃ.",
  "tika-vin07t:2208_3": "Sattāhapariyosānakālo hi idha sattāha-",
  "tika-vin07t:2208_4": "saddena vutto,",
  "tika-vin07t:2208_5": "tadapekkhāya ca “sannivatto”ti pulliṅgena vuttaṃ.",
  "tika-vin07t:2208_6": "Tīṇi parihīnānīti bhikkhunīnaṃ vaccakuṭiādīnaṃ paṭikkhittattā parihīnāni.",
  "tika-vin07t:2209_0": "189. Na palujjatīti aññesaṃ appaguṇattā, mama ca maraṇena na vinassati.",
  "tika-vin07t:2210_0": "Vassūpanāyikaanujānanakathādivaṇṇanā niṭṭhitā.",
  "tika-vin07t:2211_0": "Pahiteyevaanujānanakathāvaṇṇanā",
  "tika-vin07t:2212_0": "199.",
  "tika-vin07t:2212_1": "Bhikkhūhi saddhiṃ vasanakapurisoti anaññagatikoti dasseti.",
  "tika-vin07t:2212_2": "Gantabbanti saṅghakaraṇīyena appahitepi gantabbaṃ.",
  "tika-vin07t:2212_3": "Ettha ca anupāsakehipi sāsanabhāvaṃ ñātukāmehi pahite tesaṃ pasādavaḍḍhiṃ sampassantehipi sattāhakaraṇīyena gantuṃ vaṭṭatīti gahetabbaṃ.",
  "tika-vin07t:2213_0": "Ratticchedavinicchayoti sattāhakaraṇīyena gantvā bahiddhā aruṇuṭṭhāpanasaṅkhātassa ratticchedassa vinicchayo.",
  "tika-vin07t:2213_1": "Gantuṃ vaṭṭatīti antoupacārasīmāyaṃ ṭhiteneva sattāhakaraṇīyanimittaṃ sallakkhetvā iminā nimittena gantvā",
  "tika-vin07t:2213_2": "“antosattāhe āgacchissāmī”ti ābhogaṃ katvā gantuṃ vaṭṭati.",
  "tika-vin07t:2213_3": "Purimakkhaṇe ābhogaṃ katvā gamanakkhaṇe vissaritvā gatepi doso natthi “sakaraṇīyo pakkamatī”ti vuttattā.",
  "tika-vin07t:2213_4": "Sabbathā pana ābhogaṃ akatvā gatassa vassacchedoti vadanti.",
  "tika-vin07t:2213_5": "Yo pana sattāhakaraṇīyanimittābhāvepi “sattāhabbhantare āgamissāmī”ti ābhogaṃ katvā gantvā sattāhabbhantare āgacchati,",
  "tika-vin07t:2213_6": "tassa āpattiyeva,",
  "tika-vin07t:2213_7": "vassacchedo natthi sattāhassa sannivattattāti vadanti.",
  "tika-vin07t:2213_8": "Vīmaṃsitvā gahetabbaṃ.",
  "tika-vin07t:2213_9": "Bhaṇḍakanti cīvarabhaṇḍaṃ.",
  "tika-vin07t:2213_10": "Sampāpuṇituṃ na sakkoti,",
  "tika-vin07t:2213_11": "vaṭṭatīti tadaheva āgamane saussāhattā vassacchedo vā āpatti vā na hotīti adhippāyo.",
  "tika-vin07t:2213_12": "Ācariyanti agilānampi nissayācariyañca dhammācariyañca,",
  "tika-vin07t:2213_13": "pageva upasampadācariyaupajjhāyesu. Vadati,",
  "tika-vin07t:2213_14": "vaṭṭatīti sattāhātikkame āpattiabhāvaṃ sandhāya vuttaṃ,",
  "tika-vin07t:2213_15": "vassacchedo pana hoti eva.",
  "tika-vin07t:2214_0": "Pahiteyevaanujānanakathāvaṇṇanā niṭṭhitā.",
  "tika-vin07t:2215_0": "Antarāyeanāpattivassacchedakathāvaṇṇanā",
  "tika-vin07t:2216_0": "200. Pāḷiyaṃ gaṇhiṃsūti gahetvā khādiṃsu. Paripātiṃsūti palāpesuṃ, anubandhiṃsūti attho.",
  "tika-vin07t:2217_0": "201.",
  "tika-vin07t:2217_1": "Sattāhavārena aruṇo uṭṭhāpetabboti ettha chadivasāni bahiddhā vītināmetvā sattame divase purāruṇā eva",
  "tika-vin07t:2217_2": "antoupacārasīmāya pavisitvā aruṇaṃ uṭṭhāpetvā punadivase sattāhaṃ adhiṭṭhāya gantabbanti adhippāyo.",
  "tika-vin07t:2217_3": "Keci pana “sattame divase āgantvā aruṇaṃ anuṭṭhāpetvā tadaheva divasabhāgepi gantuṃ vaṭṭatī”ti vadanti,",
  "tika-vin07t:2217_4": "taṃ na gahetabbaṃ “aruṇo uṭṭhāpetabbo”ti vuttattā.",
  "tika-vin07t:2217_5": "Sattame divase tattha aruṇuṭṭhāpanameva hi sandhāya pāḷiyampi “sattāhaṃ sannivatto kātabbo”ti vuttaṃ.",
  "tika-vin07t:2217_6": "Aruṇaṃ anuṭṭhāpetvā gacchanto anto appavisitvā bahiddhāva sattāhaṃ vītināmentena samucchinnavasso eva bhavissati aruṇassa bahi eva uṭṭhāpitattā.",
  "tika-vin07t:2217_7": "Itarathā “aruṇo uṭṭhāpetabbo”ti vacanaṃ niratthakaṃ siyā “sattāhavārena antovihāre pavisitvā aruṇaṃ anuṭṭhāpetvāpi gantabba”nti vattabbato.",
  "tika-vin07t:2217_8": "Aññesu ca ṭhānesu aruṇuṭṭhāpanameva vuccati.",
  "tika-vin07t:2217_9": "Vakkhati hi cīvarakkhandhake “ekasmiṃ vihāre vasanto itarasmiṃ sattāhavārena aruṇameva uṭṭhāpetī”ti.",
  "tika-vin07t:2218_0": "Athāpi yaṃ te vadeyyuṃ “sattame divase yadā kadāci paviṭṭhena taṃdivasanissito atītaaruṇo uṭṭhāpito nāma",
  "tika-vin07t:2218_1": "hotīti imamatthaṃ sandhāya aṭṭhakathāyaṃ vutta”nti,",
  "tika-vin07t:2218_2": "taṃ saddagatiyāpi na sameti.",
  "tika-vin07t:2218_3": "Na hi uṭṭhite aruṇe pacchā paviṭṭho tassa payojako uṭṭhāpako bhavitumarahati.",
  "tika-vin07t:2218_4": "Yadi bhaveyya,",
  "tika-vin07t:2218_5": "vassaṃ upagantvā panassa aruṇaṃ anuṭṭhāpetvā tadaheva sattāhakaraṇīyena pakkantassāpīti ettha “aruṇaṃ anuṭṭhāpetvā”ti vacanaṃ virujjheyya,",
  "tika-vin07t:2218_6": "tenapi taṃdivasasannissitassa aruṇassa uṭṭhāpitattā.",
  "tika-vin07t:2218_7": "Āraññakassāpi hi bhikkhuno sāyanhasamaye aṅgayuttaṃ araññaṭṭhānaṃ gantvā tadā eva nivattantassa aruṇo uṭṭhāpito dhutaṅgañca visodhitaṃ siyā,",
  "tika-vin07t:2218_8": "na cetaṃ yuttaṃ aruṇuggamanakāle eva aruṇuṭṭhāpanassa vuttattā.",
  "tika-vin07t:2218_9": "Vuttañhi “kālasseva pana nikkhamitvā aṅgayutte ṭhāne aruṇaṃ uṭṭhāpetabbaṃ.",
  "tika-vin07t:2218_10": "Sace aruṇuṭṭhānavelāyaṃ tesaṃ ābādho vaḍḍhati,",
  "tika-vin07t:2218_11": "tesaṃ eva kiccaṃ kātabbaṃ,",
  "tika-vin07t:2218_12": "na dhutaṅgavisuddhikena bhavitabba”nti.",
  "tika-vin07t:2218_13": "Tathā pārivāsikādīnampi aruṇaṃ anuṭṭhāpetvā vattaṃ nikkhipantānaṃ ratticchedo vutto.",
  "tika-vin07t:2218_14": "“Uggate aruṇe nikkhipitabba”nti hi vuttaṃ.",
  "tika-vin07t:2218_15": "Sahaseyyasikkhāpadepi anupasampannehi saha nivutthabhāvaparimocanatthaṃ “purāruṇā nikkhamitvā”tiādi vuttaṃ.",
  "tika-vin07t:2218_16": "Evaṃ cīvaravippavāsādīsu ca sabbattha rattipariyosāne āgāmiaruṇavaseneva aruṇuṭṭhāpanaṃ dassitaṃ,",
  "tika-vin07t:2218_17": "na atītāruṇavasena.",
  "tika-vin07t:2218_18": "Tasmā vuttanayenevettha aruṇuṭṭhāpanaṃ veditabbaṃ aññathā vassacchedattā.",
  "tika-vin07t:2219_0": "Yaṃ pana vassaṃ upagatassa tadaheva aruṇaṃ anuṭṭhāpetvā sakaraṇīyassa pakkamanavacanaṃ,",
  "tika-vin07t:2219_1": "taṃ vassaṃ upagatakālato paṭṭhāya yadā kadāci nimitte sati gamanassa anuññātattā yuttaṃ,",
  "tika-vin07t:2219_2": "na pana sattāhavārena gatassa aruṇaṃ anuṭṭhāpetvā tadaheva gamanaṃ “aruṇo uṭṭhāpetabbo”ti vuttattā eva.",
  "tika-vin07t:2219_3": "Yathā vā “sattāhaṃ anāgatāya pavāraṇāya sakaraṇīyo pakkamati,",
  "tika-vin07t:2219_4": "āgaccheyya vā so,",
  "tika-vin07t:2219_5": "bhikkhave,",
  "tika-vin07t:2219_6": "bhikkhu taṃ āvāsaṃ,",
  "tika-vin07t:2219_7": "na vā āgaccheyyā”tiādinā pacchimasattāhe anāgamane anuññātepi aññasattāhesu na vaṭṭati.",
  "tika-vin07t:2219_8": "Evaṃ paṭhamasattāhe aruṇaṃ anuṭṭhāpetvā gamane anuññātepi tato paresu sattāhesu āgatassa aruṇaṃ anuṭṭhāpetvā",
  "tika-vin07t:2219_9": "gamanaṃ na vaṭṭatīti niṭṭhamettha gantabbaṃ.",
  "tika-vin07t:2219_10": "Idha āhaṭanti vihārato bahi āgataṭṭhāne ānītaṃ.",
  "tika-vin07t:2220_0": "Antarāyeanāpattivassacchedakathāvaṇṇanā niṭṭhitā.",
  "tika-vin07t:2221_0": "Vajādīsu vassūpagamanakathāvaṇṇanā",
  "tika-vin07t:2222_0": "203.",
  "tika-vin07t:2222_1": "Upagantuṃ 68 na vaṭṭatīti kuṭikādīnaṃ abhāvena “idha vassaṃ upemī”ti evaṃ vacībhedaṃ katvā upagantuṃ na vaṭṭati.",
  "tika-vin07t:2223_0": "204.",
  "tika-vin07t:2223_1": "Pāḷiyaṃ pisācillikāti pisācadārakā.",
  "tika-vin07t:2223_2": "Pavisanadvāraṃ yojetvāti sakavāṭadvāraṃ katvā.",
  "tika-vin07t:2223_3": "Rukkhaṃ chinditvāti susiraṭṭhānassa uparibhāgaṃ chinditvā.",
  "tika-vin07t:2223_4": "Khāṇumatthaketi susirakhāṇumatthake.",
  "tika-vin07t:2223_5": "Ṭaṅkitamañco nāma dīghe mañcapāde vijjhitvā aṭaniyo pavesetvā kato,",
  "tika-vin07t:2223_6": "so heṭṭhupariyavasena paññattopi purimasadisova hoti,",
  "tika-vin07t:2223_7": "taṃ susāne,",
  "tika-vin07t:2223_8": "devatāṭhāne ca ṭhapenti.",
  "tika-vin07t:2223_9": "Catunnaṃ pāsāṇānaṃ upari pāsāṇaphalake attharitvā katagehampi “ṭaṅkitamañco”ti vuccati.",
  "tika-vin07t:2224_0": "Vajādīsuvassūpagamanakathāvaṇṇanā niṭṭhitā.",
  "tika-vin07t:2225_0": "Adhammikakatikādikathāvaṇṇanā",
  "tika-vin07t:2226_0": "205.",
  "tika-vin07t:2226_1": "Mahāvibhaṅgeti catutthapārājikavaṇṇanāyaṃ.",
  "tika-vin07t:2226_2": "Parato senāsanakkhandhakepi adhammikaṃ katikavattaṃ āvi bhavissati eva.",
  "tika-vin07t:2227_0": "207.",
  "tika-vin07t:2227_1": "Yasmā nānāsīmāyaṃ dvīsu āvāsesu vassaṃ upagacchantassa “dutiye vasissāmī”ti upacārato nikkhantamatte paṭhamo senāsanaggāho paṭippassambhati.",
  "tika-vin07t:2227_2": "Tasmā pāḷiyaṃ “tassa,",
  "tika-vin07t:2227_3": "bhikkhave,",
  "tika-vin07t:2227_4": "bhikkhuno purimikā ca na paññāyatī”ti paṭhamaṃ senāsanaggāhaṃ sandhāya vuttaṃ.",
  "tika-vin07t:2227_5": "Dutiye senāsanaggāhe pana purimikā paññāyateva,",
  "tika-vin07t:2227_6": "tattheva temāsaṃ vasanto purimavassaṃvuttho eva hoti,",
  "tika-vin07t:2227_7": "tato vā pana dutiyadivasādīsu “paṭhamasenāsane vasissāmī”ti upacārātikkame purimikāpi na paññāyatīti daṭṭhabbaṃ.",
  "tika-vin07t:2228_0": "208.",
  "tika-vin07t:2228_1": "Pāḷiyaṃ “so sattāhaṃ anāgatāya pavāraṇāya sakaraṇīyo pakkamatī”ti vuttattā pavāraṇādivasepi sattāhakaraṇīyaṃ vinā gantuṃ na vaṭṭatīti veditabbaṃ.",
  "tika-vin07t:2228_2": "Komudiyā cātumāsiniyāti pacchima-",
  "tika-vin07t:2228_3": "kattikapuṇṇamāya.",
  "tika-vin07t:2228_4": "Sā hi tasmiṃ kāle kumudānaṃ atthitāya komudī,",
  "tika-vin07t:2228_5": "catunnaṃ vassikamāsānaṃ pariyosānattā cātumāsinīti ca vuccati.",
  "tika-vin07t:2230_0": "Adhammikakatikādikathāvaṇṇanā niṭṭhitā.",
  "tika-vin07t:2231_0": "Vassūpanāyikakkhandhakavaṇṇanānayo niṭṭhito.",
  "tika-vin07t:2232_0": "4. Pavāraṇākkhandhako",
  "tika-vin07t:2233_0": "Aphāsuvihārakathādivaṇṇanā",
  "tika-vin07t:2234_0": "209.",
  "tika-vin07t:2234_1": "Pavāraṇākkhandhake pāḷiyaṃ piṇḍāya paṭikkameyyāti piṇḍāya caritvā paṭikkameyya.",
  "tika-vin07t:2234_2": "Avakkārapātinti atirekapiṇḍapātaṭhapanakaṃ ekaṃ bhājanaṃ.",
  "tika-vin07t:2234_3": "Avisayhanti ukkhipituṃ asakkuṇeyyaṃ.",
  "tika-vin07t:2234_4": "Vilaṅghanaṃ ukkhipanaṃ vilaṅgho,",
  "tika-vin07t:2234_5": "so eva vilaṅghako,",
  "tika-vin07t:2234_6": "hatthehi vilaṅghako hatthavilaṅghakoti āha “hatthukkhepakenā”ti.",
  "tika-vin07t:2234_7": "Atha vā vilaṅghakena ukkhepakena hatthenātipi attho,",
  "tika-vin07t:2234_8": "aññamaññaṃ saṃsibbitahatthehīti vuttaṃ hoti.",
  "tika-vin07t:2235_0": "213.",
  "tika-vin07t:2235_1": "Sace pana vuḍḍhataro hotīti pavāraṇādāyako bhikkhu vuḍḍhataro hoti.",
  "tika-vin07t:2235_2": "Evañhi tena tassatthāya pavāritaṃ hotīti ettha evaṃ tena appavāritopi tassa saṅghappattimattena saṅghapavāraṇākammaṃ",
  "tika-vin07t:2235_3": "samaggakammameva hotīti daṭṭhabbaṃ.",
  "tika-vin07t:2235_4": "Tena ca bhikkhunāti pavāraṇādāyakena bhikkhunā.",
  "tika-vin07t:2236_0": "234.",
  "tika-vin07t:2236_1": "Bahūpi samānavassā ekato pavāretuṃ labhantīti ekasmiṃ saṃvacchare laddhūpasampadatāya samānupasampannavassā sabbe ekato pavāretuṃ labhantīti attho.",
  "tika-vin07t:2237_0": "237.",
  "tika-vin07t:2237_1": "Pāḷiyaṃ micchādiṭṭhīti “natthi dinna”ntiādi nayappavattā.",
  "tika-vin07t:2237_2": "Antaggāhikāti sassatucchedasaṅkhātassa antassa gāhikā.",
  "tika-vin07t:2237_3": "Yaṃ kho tvantiādīsu yaṃ pavāraṇaṃ ṭhapesi,",
  "tika-vin07t:2237_4": "taṃ diṭṭhena ṭhapesīti taṃ-",
  "tika-vin07t:2237_5": "saddaṃ ajjhāharitvā yojetabbaṃ.",
  "tika-vin07t:2238_0": "239.",
  "tika-vin07t:2238_1": "Vatthuṃ pakāsentoti puggale parisaṅkuppattiyā nimittabhūtaṃ vatthumattaṃyeva sandhāya vuttaṃ.",
  "tika-vin07t:2238_2": "Yaṃ pana vatthuṃ sandhāya “puggalo paññāyati,",
  "tika-vin07t:2238_3": "na vatthū”ti āha,",
  "tika-vin07t:2238_4": "na taṃ sandhāyetaṃ vuttaṃ.",
  "tika-vin07t:2238_5": "Yadi pana tassa bhikkhuno vasanaṭṭhāne pokkharaṇito macchaggahaṇādi disseyya,",
  "tika-vin07t:2238_6": "tadā “vatthu ca puggalo ca paññāyatī”ti vattabbaṃ bhaveyya.",
  "tika-vin07t:2238_7": "Tenāha “purimanayeneva corehī”tiādi.",
  "tika-vin07t:2238_8": "Bhikkhuno sarīre mālāgandhañca ariṭṭhagandhañca disvā evaṃ “vatthu ca puggalo ca paññāyatī”ti vuttanti veditabbaṃ.",
  "tika-vin07t:2239_0": "Aphāsuvihārakathādivaṇṇanā niṭṭhitā.",
  "tika-vin07t:2240_0": "Bhaṇḍanakārakavatthukathāvaṇṇanā",
  "tika-vin07t:2241_0": "240.",
  "tika-vin07t:2241_1": "Dve cātuddasikā hontīti tatiyapakkhe cātuddasiyā saddhiṃ dve cātuddasikā honti.",
  "tika-vin07t:2241_2": "“Bhaṇḍanakārakānaṃ terase vā cātuddase vā ime pannarasīpavāraṇaṃ pavāressantī”ti iminā yathāsakaṃ uposathakaraṇadivasato",
  "tika-vin07t:2241_3": "paṭṭhāya bhikkhūnaṃ cātuddasīpannarasīvohāro,",
  "tika-vin07t:2241_4": "na candagatisiddhiyā tithiyā vasenāti dasseti.",
  "tika-vin07t:2241_5": "Kiñcāpi evaṃ “anujānāmi,",
  "tika-vin07t:2241_6": "bhikkhave,",
  "tika-vin07t:2241_7": "rājūnaṃ anuvattitu”nti vacanato panettha lokiyānaṃ tithiṃ anuvattantehipi attano uposathakkamena cātuddasiṃ pannarasiṃ vā,",
  "tika-vin07t:2241_8": "pannarasiṃ cātuddasiṃ vā karonteheva anuvattitabbaṃ,",
  "tika-vin07t:2241_9": "na pana soḷasamadivasaṃ vā terasamadivasaṃ vā uposathadivasaṃ karontehi.",
  "tika-vin07t:2241_10": "Teneva pāḷiyampi “dve tayo uposathe cātuddasike kātu”nti vuttaṃ.",
  "tika-vin07t:2241_11": "Aññathā dvādasiyaṃ,",
  "tika-vin07t:2241_12": "terasiyaṃ vā uposatho kātabboti vattabbato.",
  "tika-vin07t:2241_13": "“Sakiṃ pakkhassa cātuddase,",
  "tika-vin07t:2241_14": "pannarase vā”tiādivacanampi upavutthakkameneva vuttaṃ,",
  "tika-vin07t:2241_15": "na tithikkamenāti gahetabbaṃ.",
  "tika-vin07t:2242_0": "Bhaṇḍanakārakavatthukathāvaṇṇanā niṭṭhitā.",
  "tika-vin07t:2243_0": "Pavāraṇāsaṅgahakathāvaṇṇanā",
  "tika-vin07t:2244_0": "241.",
  "tika-vin07t:2244_1": "“Pavāretvā pana antarāpi cārikaṃ pakkamituṃ labhantī”ti iminā pavāraṇāsaṅgahe kate antarā pakkamitukāmā",
  "tika-vin07t:2244_2": "saṅghaṃ sannipātāpetvā pavāretuṃ labhantīti dasseti.",
  "tika-vin07t:2245_0": "Pavāraṇāsaṅgahakathāvaṇṇanā niṭṭhitā.",
  "tika-vin07t:2246_0": "Pavāraṇākkhandhakavaṇṇanānayo niṭṭhito.",
  "tika-vin07t:2247_0": "5. Cammakkhandhako",
  "tika-vin07t:2248_0": "Soṇakoḷivisakathādivaṇṇanā",
  "tika-vin07t:2249_0": "242.",
  "tika-vin07t:2249_1": "Cammakkhandhake uṇṇapāvāraṇanti ubhato lomāni uṭṭhāpetvā kataṃ uṇṇamayaṃ pāvāraṇaṃ,",
  "tika-vin07t:2249_2": "ubhato kappāsapicuṃ uṭṭhāpetvā vītapāvāropi atthi,",
  "tika-vin07t:2249_3": "tato nivattanatthaṃ “uṇṇapāvāraṇa”nti vuttaṃ.",
  "tika-vin07t:2250_0": "Aḍḍhacandapāsāṇeti sopānamūle upaḍḍhaṃ anto pavesetvā ṭhapite aḍḍhapāsāṇe.",
  "tika-vin07t:2250_1": "Pāḷiyaṃ vihārapacchāyāyanti vihārapaccante chāyāya,",
  "tika-vin07t:2250_2": "vihārassa vaḍḍhamānacchāyāyantipi vadanti.",
  "tika-vin07t:2251_0": "243.",
  "tika-vin07t:2251_1": "Bhogāti upayogatthe paccattavacanaṃ.",
  "tika-vin07t:2251_2": "Accāyatāti atiāyatā kharamucchanā.",
  "tika-vin07t:2251_3": "Saravatīti madhurasarasaṃyuttā.",
  "tika-vin07t:2251_4": "Atisithilā mandamucchanā.",
  "tika-vin07t:2251_5": "Vīriyasamathanti vīriyasampayuttasamathaṃ.",
  "tika-vin07t:2251_6": "Tattha ca nimittaṃ gaṇhāhīti tasmiñca samabhāve sati yaṃ ādāse mukhanimittaṃ viya nimittaṃ uppajjati,",
  "tika-vin07t:2251_7": "taṃ samathanimittaṃ,",
  "tika-vin07t:2251_8": "vipassanānimittaṃ,",
  "tika-vin07t:2251_9": "magganimittaṃ,",
  "tika-vin07t:2251_10": "phalanimittañca gaṇhāhi nibbattehīti,",
  "tika-vin07t:2251_11": "evamassa arahattapariyosānaṃ kammaṭṭhānaṃ kathitaṃ.",
  "tika-vin07t:2252_0": "244.",
  "tika-vin07t:2252_1": "Chaṭhānānīti cha kāraṇāni.",
  "tika-vin07t:2252_2": "Adhimuttoti paṭivijjhitvā ṭhito.",
  "tika-vin07t:2252_3": "Nekkhammādhimuttotiādi sabbaṃ arahattavasena vuttaṃ.",
  "tika-vin07t:2252_4": "Arahattañhi sabbakilesehi nikkhantattā nekkhammaṃ,",
  "tika-vin07t:2252_5": "teheva ca pavivittattā paviveko,",
  "tika-vin07t:2252_6": "byāpajjābhāvato abyāpajjaṃ,",
  "tika-vin07t:2252_7": "upādānassa khayante uppannattā upādānakkhayo,",
  "tika-vin07t:2252_8": "taṇhakkhayante uppannattā taṇhakkhayo,",
  "tika-vin07t:2252_9": "sammohābhāvato asammohoti ca vuccati.",
  "tika-vin07t:2253_0": "Kevalaṃ saddhāmattakanti kevalaṃ paṭivedhapaññāya asammissaṃ saddhāmattakaṃ.",
  "tika-vin07t:2253_1": "Paṭicayanti punappunaṃ karaṇena vaḍḍhiṃ.",
  "tika-vin07t:2253_2": "Vītarāgattāti maggapaṭivedhena rāgassa vigatattā eva nekkhammasaṅkhātaṃ arahattaṃ paṭivijjhitvā sacchikatvā ṭhito hoti.",
  "tika-vin07t:2253_3": "Sesapadesupi eseva nayo.",
  "tika-vin07t:2253_4": "Pavivekādhimuttoti “paviveke adhimutto aha”nti evaṃ arahattaṃ byākarotīti attho.",
  "tika-vin07t:2254_0": "Sīlabbataparāmāsanti sīlañca vatañca parāmasitvā gahitaggahaṇamattaṃ.",
  "tika-vin07t:2254_1": "Sārato paccāgacchantoti sārabhāvena jānanto.",
  "tika-vin07t:2254_2": "Abyāpajjādhimuttoti abyāpajjaṃ arahattaṃ byākaroti.",
  "tika-vin07t:2255_0": "Amissīkatanti amissakataṃ.",
  "tika-vin07t:2255_1": "Kilesā hi ārammaṇena saddhiṃ cittaṃ missaṃ karonti,",
  "tika-vin07t:2255_2": "tesaṃ abhāvā amissīkataṃ.",
  "tika-vin07t:2255_3": "Bhusā vātavuṭṭhīti balavavātakkhandho.",
  "tika-vin07t:2256_0": "Upādānakkhayassa cāti upayogatthe sāmivacanaṃ.",
  "tika-vin07t:2256_1": "Disvā āyatanuppādanti cakkhādiāyatanānaṃ uppādañca vayañca disvā.",
  "tika-vin07t:2256_2": "Cittaṃ vimuccatīti imāya vipassanāpaṭipattiyā phalasamāpattivasena cittaṃ vimuccati.",
  "tika-vin07t:2257_0": "Soṇakoḷivisakathādivaṇṇanā niṭṭhitā.",
  "tika-vin07t:2258_0": "Diguṇādiupāhanapaṭikkhepakathāvaṇṇanā",
  "tika-vin07t:2259_0": "245.",
  "tika-vin07t:2259_1": "Sakaṭavāheti dvīhi sakaṭehi paricchinne vāhe.",
  "tika-vin07t:2259_2": "“Vāhe”ti bahuvacanassa hiraññavisesanattepi sāmaññāpekkhāya “hirañña”nti ekavacanaṃ kataṃ.",
  "tika-vin07t:2260_0": "246.",
  "tika-vin07t:2260_1": "Addāriṭṭhakavaṇṇāti allāriṭṭhaphalavaṇṇā,",
  "tika-vin07t:2260_2": "tintakākapakkhavaṇṇātipi vadanti.",
  "tika-vin07t:2260_3": "Rajananti upalittaṃ nīlādivaṇṇaṃ sandhāya vuttaṃ.",
  "tika-vin07t:2260_4": "Tenāha “coḷakena puñchitvā”ti.",
  "tika-vin07t:2260_5": "Tañhi tathā puñchite vigacchati.",
  "tika-vin07t:2260_6": "Yaṃ pana cammassa duggandhāpanayanatthaṃ kāḷarattādirajanehi rañjitattā kāḷarattādivaṇṇaṃ hoti,",
  "tika-vin07t:2260_7": "taṃ coḷādīhi apanetuṃ na sakkā cammagatikameva,",
  "tika-vin07t:2260_8": "tasmā taṃ vaṭṭatīti daṭṭhabbaṃ.",
  "tika-vin07t:2261_0": "Khallakanti sabbapaṇhipidhānacammaṃ,",
  "tika-vin07t:2261_1": "aparigaḷanatthaṃ paṇhiuparibhāge apidhāya āropanabandhanamattaṃ vaṭṭati.",
  "tika-vin07t:2261_2": "Vicitrāti saṇṭhānato vicitrapaṭā adhippetā,",
  "tika-vin07t:2261_3": "na vaṇṇato sabbaso apanetabbesu khallakādīsu paviṭṭhattā.",
  "tika-vin07t:2261_4": "Biḷālasadisamukhattā mahāulūkā “pakkhibiḷālā”ti vuccati,",
  "tika-vin07t:2261_5": "tesaṃ cammaṃ nāma pakkhalomameva.",
  "tika-vin07t:2262_0": "Diguṇādiupāhanapaṭikkhepakathāvaṇṇanā niṭṭhitā.",
  "tika-vin07t:2263_0": "Ajjhārāmeupāhanapaṭikkhepakathādivaṇṇanā",
  "tika-vin07t:2264_0": "251. Uṇṇāhi katapādukāti ettha uṇṇāmayakambalehi katā pādukā saṅgayhanti.",
  "tika-vin07t:2265_0": "253.",
  "tika-vin07t:2265_1": "Gaṅgāmahakīḷikāyāti gaṅgāmahe kīḷikāya.",
  "tika-vin07t:2265_2": "Tattha hi itthipurisā yānehi udakakīḷaṃ gacchanti.",
  "tika-vin07t:2265_3": "Pīṭhakasivikanti phalakādinā kataṃ pīṭhakayānaṃ.",
  "tika-vin07t:2265_4": "Paṭapotalikaṃ andolikā.",
  "tika-vin07t:2265_5": "Sabbampi yānaṃ upāhanenapi gantuṃ asamatthassa gilānassa anuññātaṃ.",
  "tika-vin07t:2266_0": "254.",
  "tika-vin07t:2266_1": "Vāḷarūpānīti āharimāni vāḷarūpāni.",
  "tika-vin07t:2266_2": "Caturaṅgulādhikānīti uddalomīekantalomīhi visesadassanaṃ.",
  "tika-vin07t:2266_3": "Caturaṅgulato hi ūnāni kira uddalomīādīsu pavisanti.",
  "tika-vin07t:2266_4": "Vānacitro uṇṇāmayattharaṇoti nānāvaṇṇehi uṇṇāmayasuttehi bhitticchedādivasena vāyitvā katacittattharaṇo.",
  "tika-vin07t:2266_5": "Ghanapupphakoti bahalarāgo.",
  "tika-vin07t:2266_6": "Pakatitūlikāti tūlapuṇṇā bhisi.",
  "tika-vin07t:2266_7": "Vikatikāti sīharūpādivasena vānacitrāva gayhati.",
  "tika-vin07t:2266_8": "Uddalomīti “ubhatodasaṃ uṇṇāmayattharaṇa”nti dīghanikāyaṭṭhakathāyaṃ vuttaṃ.",
  "tika-vin07t:2266_9": "Koseyyakaṭṭissamayanti kosiyasuttānaṃ antarā suvaṇṇamayasuttāni pavesetvā vītaṃ.",
  "tika-vin07t:2266_10": "Suvaṇṇasuttaṃ kira “kaṭṭissaṃ,",
  "tika-vin07t:2266_11": "kasaṭa”nti ca vuccati.",
  "tika-vin07t:2266_12": "Teneva “koseyyakasaṭamaya”nti ācariya-",
  "tika-vin07t:2266_13": "dhammapālattherena vuttanti vadanti.",
  "tika-vin07t:2266_14": "Ratanaparisibbitanti suvaṇṇalittaṃ.",
  "tika-vin07t:2266_15": "Suddhakoseyyanti ratanaparisibbanarahitaṃ.",
  "tika-vin07t:2267_0": "Ajinamigacammānaṃ atisukhumattā dupaṭṭatipaṭṭāni katvā sibbantīti vuttaṃ “ajinappaveṇī”ti.",
  "tika-vin07t:2267_1": "Rattavitānenāti sabbarattena vitānena.",
  "tika-vin07t:2267_2": "Yaṃ pana nānāvaṇṇaṃ vānacittaṃ vā lepacittaṃ vā,",
  "tika-vin07t:2267_3": "taṃ vaṭṭati.",
  "tika-vin07t:2267_4": "Ubhatolohitakūpadhānepi eseva nayo.",
  "tika-vin07t:2267_5": "“Citraṃ vā”ti idaṃ pana sabbathā kappiyattā vuttaṃ,",
  "tika-vin07t:2267_6": "na pana ubhatoupadhānesu akappiyattā.",
  "tika-vin07t:2267_7": "Na hi lohitaka-",
  "tika-vin07t:2267_8": "saddo citte vattati,",
  "tika-vin07t:2267_9": "paṭaliggahaṇeneva cittakassapi attharaṇassa saṅgahetabbappasaṅgato,",
  "tika-vin07t:2267_10": "kāsāvaṃ pana lohitakavohāraṃ na gacchati.",
  "tika-vin07t:2267_11": "Tasmā vitānepi ubhatoupadhānepi vaṭṭati.",
  "tika-vin07t:2267_12": "Sace pamāṇayuttantiādi aññappamāṇātikkantassa bibbohanassa paṭikkhittabhāvadassanatthaṃ vuttaṃ,",
  "tika-vin07t:2267_13": "na pana uccāsayanamahāsayanabhāvadassanatthaṃ tathā avuttattā.",
  "tika-vin07t:2267_14": "Taṃ pana upadhānaṃ uposathikānaṃ gahaṭṭhānaṃ vaṭṭati.",
  "tika-vin07t:2267_15": "Uccāsayanamahāsayanameva hi tadā tesaṃ na vaṭṭati.",
  "tika-vin07t:2267_16": "Dīghanikāyaṭṭhakathādīsu kiñcāpi “ṭhapetvā tūlikaṃ sabbāneva gonakādīni ratanaparisibbitāni vaṭṭantī”tiādi vuttaṃ,",
  "tika-vin07t:2267_17": "vinayaṭṭhakathāyeva kappiyākappiyabhāve pamāṇanti gahetabbaṃ.",
  "tika-vin07t:2268_0": "Ajjhārāmeupāhanapaṭikkhepakathādivaṇṇanā niṭṭhitā.",
  "tika-vin07t:2269_0": "Gihivikatānuññātādikathāvaṇṇanā",
  "tika-vin07t:2270_0": "256.",
  "tika-vin07t:2270_1": "Abhinissāyāti apassāya.",
  "tika-vin07t:2270_2": "Visukāyikavipphanditānanti paṭipakkhabhūtānaṃ diṭṭhicittavipphanditānanti attho.",
  "tika-vin07t:2271_0": "257. Yatindriyanti manindriyavasena saññatindriyaṃ.",
  "tika-vin07t:2272_0": "258.",
  "tika-vin07t:2272_1": "Pāḷiyaṃ aṭṭhakavaggikānīti suttanipāte aṭṭhakavaggabhūtāni soḷasa suttāni.",
  "tika-vin07t:2272_2": "Evaṃ ciraṃ akāsīti evaṃ cirakālaṃ pabbajjaṃ anupagantvā agāramajjhe kena kāraṇena vāsamakāsīti attho.",
  "tika-vin07t:2272_3": "So kira majjhimavaye pabbajito,",
  "tika-vin07t:2272_4": "tena bhagavā evamāha.",
  "tika-vin07t:2272_5": "Etamatthaṃ viditvāti kāmesu diṭṭhādīnavā cirāyitvāpi gharāvāsena pakkhandantīti etamatthaṃ sabbākārato viditvā.",
  "tika-vin07t:2273_0": "Ādīnavaṃ loketi saṅkhāraloke aniccatādiādīnavaṃ.",
  "tika-vin07t:2273_1": "Nirupadhinti nibbānaṃ.",
  "tika-vin07t:2273_2": "“Ariyo na ramatī pāpe”ti imassa hetumāha “pāpe na ramatī sucī”ti.",
  "tika-vin07t:2273_3": "Tattha sucīti visuddhapuggalo.",
  "tika-vin07t:2274_0": "259.",
  "tika-vin07t:2274_1": "Kāḷasīhoti kāḷamukhavānarajāti.",
  "tika-vin07t:2274_2": "Cammaṃ na vaṭṭatīti nisīdanattharaṇaṃ kātuṃ na vaṭṭati,",
  "tika-vin07t:2274_3": "bhūmattharaṇādivasena senāsanaparibhogo vaṭṭateva.",
  "tika-vin07t:2275_0": "Gihivikatānuññātādikathāvaṇṇanā niṭṭhitā.",
  "tika-vin07t:2276_0": "Cammakkhandhakavaṇṇanānayo niṭṭhito.",
  "tika-vin07t:2277_0": "6. Bhesajjakkhandhako",
  "tika-vin07t:2278_0": "Pañcabhesajjādikathāvaṇṇanā",
  "tika-vin07t:2279_0": "260.",
  "tika-vin07t:2279_1": "Bhesajjakkhandhake pittaṃ koṭṭhabbhantaragataṃ hotīti bahisarīre byāpetvā ṭhitaṃ abaddhapittaṃ koṭṭhabbhantaragataṃ hoti,",
  "tika-vin07t:2279_2": "tena pittaṃ kupitaṃ hotīti adhippāyo.",
  "tika-vin07t:2280_0": "261- 2.",
  "tika-vin07t:2280_1": "Pāḷiyaṃ nacchādentīti ruciṃ na uppādenti.",
  "tika-vin07t:2280_2": "Susukāti samudde ekā macchajāti,",
  "tika-vin07t:2280_3": "kumbhilātipi vadanti.",
  "tika-vin07t:2280_4": "Saṃsaṭṭhanti parissāvitaṃ.",
  "tika-vin07t:2281_0": "263.",
  "tika-vin07t:2281_1": "Piṭṭhehīti pisitehi.",
  "tika-vin07t:2281_2": "Kasāvehīti tacādīni udake tāpetvā gahitaūsarehi.",
  "tika-vin07t:2281_3": "Ubbhidanti ūsarapaṃsumayaṃ.",
  "tika-vin07t:2281_4": "Loṇabilanti loṇaviseso.",
  "tika-vin07t:2282_0": "264- 5.",
  "tika-vin07t:2282_1": "Chakaṇanti gomayaṃ.",
  "tika-vin07t:2282_2": "Pākatikacuṇṇanti apakkakasāvacuṇṇaṃ,",
  "tika-vin07t:2282_3": "gandhacuṇṇaṃ pana na vaṭṭati.",
  "tika-vin07t:2282_4": "Pāḷiyaṃ cuṇṇacālininti udukkhale koṭṭitacuṇṇaparissāvaniṃ.",
  "tika-vin07t:2282_5": "Suvaṇṇagerukoti suvaṇṇatutthādi.",
  "tika-vin07t:2282_6": "Pāḷiyaṃ añjanūpapisananti añjane upanetuṃ pisitabbabhesajjaṃ.",
  "tika-vin07t:2283_0": "267- 9.",
  "tika-vin07t:2283_1": "Kabaḷikāti upanāhabhesajjaṃ.",
  "tika-vin07t:2283_2": "Gharadinnakābādho nāma gharaṇiyā dinnavasīkaraṇabhesajjasamuṭṭhitaābādho.",
  "tika-vin07t:2283_3": "Tāya chārikāya paggharitaṃ khārodakanti parissāvane tacchārikaṃ pakkhipitvā udake abhisiñcite tato chārikato heṭṭhā paggharitaṃ khārodakaṃ.",
  "tika-vin07t:2283_4": "Pāḷiyaṃ akaṭayūsenāti anabhisaṅkhatena muggayūsena.",
  "tika-vin07t:2283_5": "Kaṭākaṭenāti mugge pacitvā acāletvā parissāvitena muggayūsenāti vadanti.",
  "tika-vin07t:2284_0": "Pañcabhesajjādikathāvaṇṇanā niṭṭhitā.",
  "tika-vin07t:2285_0": "Guḷādianujānanakathāvaṇṇanā",
  "tika-vin07t:2286_0": "272-4. Guḷakaraṇanti ucchusālaṃ. Avissatthāti sāsaṅkā.",
  "tika-vin07t:2287_0": "276.",
  "tika-vin07t:2287_1": "Appamattakepi vārentīti appamattake dinne dāyakānaṃ pīḷāti paṭikkhipanti.",
  "tika-vin07t:2287_2": "Paṭisaṅkhāpīti ettakenapi yāpetuṃ sakkā,",
  "tika-vin07t:2287_3": "“avasesaṃ aññesaṃ hotū”ti sallakkhetvāpi paṭikkhipanti.",
  "tika-vin07t:2288_0": "279.",
  "tika-vin07t:2288_1": "Vatthipīḷananti yathā vatthigatatelādi antosarīre ārohanti,",
  "tika-vin07t:2288_2": "evaṃ hatthena vatthimaddanaṃ.",
  "tika-vin07t:2288_3": "Sambādhe satthakammavatthikammānameva paṭikkhittattā dahanakammaṃ vaṭṭati eva.",
  "tika-vin07t:2289_0": "Guḷādianujānanakathāvaṇṇanā niṭṭhitā.",
  "tika-vin07t:2290_0": "Yāgumadhugoḷakādikathāvaṇṇanā",
  "tika-vin07t:2291_0": "282- 3.",
  "tika-vin07t:2291_1": "Pāḷiyaṃ dasassa ṭhānānīti assa paṭiggāhakassa dasa ṭhānāni kāraṇāni dhammenāti attho.",
  "tika-vin07t:2291_2": "Anuppavecchatīti deti.",
  "tika-vin07t:2291_3": "Vātañca byapanetīti sambandho,",
  "tika-vin07t:2291_4": "vātañca anulometīti attho.",
  "tika-vin07t:2291_5": "Saggā te āraddhāti tayā devalokā ārādhitā.",
  "tika-vin07t:2292_0": "Yāgumadhugoḷakādikathāvaṇṇanā niṭṭhitā.",
  "tika-vin07t:2293_0": "Pāṭaligāmavatthukathāvaṇṇanā",
  "tika-vin07t:2294_0": "286.",
  "tika-vin07t:2294_1": "Pāṭaligāme nagaraṃ māpentīti pāṭaligāmassa samīpe tasseva gāmakhettabhūte mahante araññappadese pāṭaliputtaṃ nāma nagaraṃ māpenti.",
  "tika-vin07t:2294_2": "Yāvatā ariyaṃ āyatananti yattakaṃ ariyamanussānaṃ osaraṇaṭṭhānaṃ.",
  "tika-vin07t:2294_3": "Yāvatā vaṇippathoti yattakaṃ vāṇijānaṃ bhaṇḍavikkīṇanaṭṭhānaṃ,",
  "tika-vin07t:2294_4": "vasanaṭṭhānaṃ vā,",
  "tika-vin07t:2294_5": "idaṃ tesaṃ sabbesaṃ agganagaraṃ bhavissatīti attho.",
  "tika-vin07t:2294_6": "Puṭabhedananti sakaṭādīhi nānādesato āhaṭānaṃ bhaṇḍapuṭānaṃ vikkīṇanatthāya mocanaṭṭhānaṃ.",
  "tika-vin07t:2294_7": "Saranti taḷākādīsupi vattati,",
  "tika-vin07t:2294_8": "tannivattanatthaṃ “saranti idha nadī adhippetā”ti vuttaṃ sarati sandatīti katvā.",
  "tika-vin07t:2294_9": "Vinā eva kullena tiṇṇāti idaṃ appamattakaudakampi aphusitvā vinā kullena pārappattā.",
  "tika-vin07t:2295_0": "Pāṭaligāmavatthukathāvaṇṇanā niṭṭhitā.",
  "tika-vin07t:2296_0": "Koṭigāmesaccakathāvaṇṇanā",
  "tika-vin07t:2297_0": "287.",
  "tika-vin07t:2297_1": "Pāḷiyaṃ sandhāvitanti bhavato bhavaṃ paṭisandhiggahaṇavasena sandhāvanaṃ kataṃ.",
  "tika-vin07t:2297_2": "Saṃsaritanti tasseva vevacanaṃ.",
  "tika-vin07t:2297_3": "Mamañceva tumhākañcāti mayā ca tumhehi ca,",
  "tika-vin07t:2297_4": "sāmivaseneva vā mama ca tumhākañca sandhāvanaṃ ahosīti attho gahetabbo.",
  "tika-vin07t:2297_5": "Saṃsaritanti saṃsari.",
  "tika-vin07t:2297_6": "Bhavataṇhā eva bhavato bhavaṃ netīti bhavanettīti vuttā.",
  "tika-vin07t:2298_0": "289.",
  "tika-vin07t:2298_1": "“Nīlā hontī”ti vuttamevatthaṃ vivarituṃ “nīlavaṇṇā”tiādi vuttaṃ.",
  "tika-vin07t:2298_2": "Nīlavaṇṇāti nīlavilepanā.",
  "tika-vin07t:2298_3": "Esa nayo sabbattha.",
  "tika-vin07t:2298_4": "Paṭivaṭṭesīti pahari.",
  "tika-vin07t:2298_5": "Ambakāyāti ambāya.",
  "tika-vin07t:2298_6": "Upacāravacanañhetaṃ,",
  "tika-vin07t:2298_7": "mātugāmenāti attho.",
  "tika-vin07t:2298_8": "Upasaṃharathāti upanetha,",
  "tika-vin07t:2298_9": "“īdisā tāvatiṃsā”ti parikappethāti attho.",
  "tika-vin07t:2298_10": "Idañca bhikkhūnaṃ saṃvegajananatthaṃ vuttaṃ,",
  "tika-vin07t:2298_11": "na nimittaggāhatthaṃ.",
  "tika-vin07t:2298_12": "Licchavirājāno hi sabbe na cirasseva ajātasattunā vināsaṃ pāpuṇissanti.",
  "tika-vin07t:2299_0": "Koṭigāmesaccakathāvaṇṇanā niṭṭhitā.",
  "tika-vin07t:2300_0": "Sīhasenāpativatthuādikathāvaṇṇanā",
  "tika-vin07t:2301_0": "290.",
  "tika-vin07t:2301_1": "Sandhāgāreti rājakiccassa sandhāraṇatthāya nicchiddaṃ katvā vicāraṇatthāya katamahāsabhāya.",
  "tika-vin07t:2301_2": "Gamikābhisaṅkhāroti gamane vāyāmo.",
  "tika-vin07t:2301_3": "Dhammassa ca anudhammanti tumhehi vuttassa kāraṇassa anukāraṇaṃ,",
  "tika-vin07t:2301_4": "tumhehi vuttassa atthassa anurūpamevāti adhippāyo.",
  "tika-vin07t:2301_5": "Sahadhammiko vādānuvādoti parehi vuttakāraṇena sakāraṇo hutvā tumhākaṃ vādo vā ito paraṃ tassa anuvādo vā.",
  "tika-vin07t:2301_6": "Koci appamattakopi gārayhaṃ ṭhānaṃ na āgacchatīti kiṃ tava vāde gārayhakāraṇaṃ natthīti vuttaṃ hoti.",
  "tika-vin07t:2302_0": "293.",
  "tika-vin07t:2302_1": "Anuviccakāranti anuviditākāraṃ.",
  "tika-vin07t:2302_2": "Ratanattayassa saraṇagamanādikiriyaṃ karoti.",
  "tika-vin07t:2302_3": "Sahasā katvā mā pacchā vippaṭisārī ahosīti attho.",
  "tika-vin07t:2302_4": "Paṭākaṃ parihareyyunti dhajapaṭākaṃ ukkhipitvā “īdiso amhākaṃ saraṇaṃ gato sāvako jāto”ti nagare ghosentā āhiṇḍanti.",
  "tika-vin07t:2303_0": "294. Nimittakammassāti maṃsakhādananimittena uppannapāṇātipātakammassa.",
  "tika-vin07t:2304_0": "Sīhasenāpativatthuādikathāvaṇṇanā niṭṭhitā.",
  "tika-vin07t:2305_0": "Kappiyabhūmianujānanakathāvaṇṇanā",
  "tika-vin07t:2306_0": "295.",
  "tika-vin07t:2306_1": "Anuppage evāti pātova.",
  "tika-vin07t:2306_2": "Oravasaddanti mahāsaddaṃ.",
  "tika-vin07t:2306_3": "Taṃ pana avatvāpīti pi-",
  "tika-vin07t:2306_4": "saddena tathāvacanampi anujānāti.",
  "tika-vin07t:2306_5": "Aṭṭhakathāsūti andhakaṭṭhakathāvirahitāsu sesaṭṭhakathāsu.",
  "tika-vin07t:2306_6": "Sādhāraṇalakkhaṇanti andhakaṭṭhakathāya saha sabbaṭṭhakathānaṃ samānaṃ.",
  "tika-vin07t:2307_0": "Cayanti adhiṭṭhānauccavatthuṃ.",
  "tika-vin07t:2307_1": "Yato paṭṭhāyāti yato iṭṭhakādito paṭṭhāya,",
  "tika-vin07t:2307_2": "yaṃ ādiṃ katvā bhittiṃ uṭṭhāpetukāmāti attho.",
  "tika-vin07t:2307_3": "“Thambhā pana upari uggacchanti,",
  "tika-vin07t:2307_4": "tasmā vaṭṭantī”ti etena iṭṭhakapāsāṇā heṭṭhā patiṭṭhāpitāpi yadi cayato,",
  "tika-vin07t:2307_5": "bhūmito vā ekaṅgulamattampi uggatā tiṭṭhanti,",
  "tika-vin07t:2307_6": "vaṭṭantīti siddhaṃ hoti.",
  "tika-vin07t:2308_0": "Ārāmoti upacārasīmāparicchinno sakalo vihāro.",
  "tika-vin07t:2308_1": "Senāsanānīti vihārassa anto tiṇakuṭiādikāni saṅghassa nivāsagehāni.",
  "tika-vin07t:2308_2": "Vihāragonisādikā nāmāti senāsanagonisādikā.",
  "tika-vin07t:2308_3": "Senāsanāni hi sayaṃ parikkhittānipi ārāmaparikkhepābhāvena “gonisādikānī”ti vuttāni.",
  "tika-vin07t:2308_4": "“Upaḍḍhaparikkhittopī”ti iminā tato ūnaparikkhitto yebhuyyena aparikkhitto nāma,",
  "tika-vin07t:2308_5": "tasmā aparikkhittasaṅkhyameva gacchatīti dasseti.",
  "tika-vin07t:2308_6": "Etthāti upaḍḍhādiparikkhitte.",
  "tika-vin07t:2308_7": "Kappiyakuṭiṃ laddhuṃ vaṭṭatīti gonisādiyā abhāvena sesakappiyakuṭīsu tīsu yā kāci kappiyakuṭi kātabbāti attho.",
  "tika-vin07t:2309_0": "Tesaṃ gehānīti ettha bhikkhūnaṃ vāsatthāya katampi yāva na denti,",
  "tika-vin07t:2309_1": "tāva tesaṃ santakaṃyeva bhavissatīti daṭṭhabbaṃ.",
  "tika-vin07t:2309_2": "Vihāraṃ ṭhapetvāti upasampannānaṃ vāsatthāya katagehaṃ ṭhapetvāti attho.",
  "tika-vin07t:2309_3": "Gehanti nivāsagehaṃ,",
  "tika-vin07t:2309_4": "tadaññaṃ pana uposathāgārādi sabbaṃ anivāsagehaṃ catukappiyabhūmivimuttā pañcamī kappiyabhūmi.",
  "tika-vin07t:2309_5": "Saṅghasantakepi hi etādise gehe suṭṭhu parikkhittārāmattepi abbhokāse viya antovutthādidoso natthi.",
  "tika-vin07t:2309_6": "Yena kenaci channe,",
  "tika-vin07t:2309_7": "paricchanne ca sahaseyyappahonake bhikkhusaṅghassa nivāsagehe antovutthādidoso,",
  "tika-vin07t:2309_8": "na aññattha.",
  "tika-vin07t:2309_9": "Tenāha “yaṃ panā”tiādi.",
  "tika-vin07t:2309_10": "Tattha “saṅghikaṃ vā puggalikaṃ vā”ti idaṃ kiñcāpi bhikkhunīnaṃ sāmaññato vuttaṃ,",
  "tika-vin07t:2309_11": "bhikkhūnaṃ pana saṅghikaṃ puggalikañca bhikkhunīnaṃ,",
  "tika-vin07t:2309_12": "tāsaṃ saṅghikaṃ puggalikañca bhikkhūnaṃ gihisantakaṭṭhāne tiṭṭhatīti veditabbaṃ.",
  "tika-vin07t:2310_0": "Mukhasannidhīti antosannihitadoso hi mukhappavesananimittaṃ āpattiṃ karoti, nāññathā.",
  "tika-vin07t:2310_1": "Tasmā “mukhasannidhī”ti vutto.",
  "tika-vin07t:2311_0": "Tattha tattha khaṇḍā hontīti upaḍḍhato adhikaṃ khaṇḍā honti.",
  "tika-vin07t:2311_1": "Sabbasmiṃ chadane vinaṭṭheti tiṇapaṇṇādivassaparittāyake chadane vinaṭṭhe.",
  "tika-vin07t:2311_2": "Gopānasīnaṃ pana upari vallīhi baddhadaṇḍesu ṭhitesupi jahitavatthukā honti eva.",
  "tika-vin07t:2311_3": "Pakkhapāsakamaṇḍalanti ekasmiṃ passe tiṇṇaṃ gopānasīnaṃ upari ṭhitatiṇapaṇṇādicchadanaṃ vuccati.",
  "tika-vin07t:2312_0": "Anupasampannassa dātabbo assātiādinā akappiyakuṭiyaṃ vutthampi anupasampannassa dinne kappiyaṃ hoti,",
  "tika-vin07t:2312_1": "sāpekkhadānañcettha vaṭṭati,",
  "tika-vin07t:2312_2": "paṭiggahaṇaṃ viya na hotīti dasseti.",
  "tika-vin07t:2313_0": "299. Pāḷiyaṃ kantāre sambhāvesīti appabhakkhakantāre sampāpuṇi.",
  "tika-vin07t:2314_0": "Kappiyabhūmianujānanakathāvaṇṇanā niṭṭhitā.",
  "tika-vin07t:2315_0": "Keṇiyajaṭilavatthukathāvaṇṇanā",
  "tika-vin07t:2316_0": "300.",
  "tika-vin07t:2316_1": "Jaṭiloti āharimajaṭādharo tāpasavesadhārako yaññayutto lokapūjito brāhmaṇo.",
  "tika-vin07t:2316_2": "Pavattāro pāvacanavasena vattāro.",
  "tika-vin07t:2316_3": "Yesaṃ santakamidaṃ,",
  "tika-vin07t:2316_4": "yehi vā idaṃ gītanti attho.",
  "tika-vin07t:2316_5": "Gītaṃ pavuttaṃ samihitanti aññamaññassa pariyāyavacanaṃ vuttanti attho.",
  "tika-vin07t:2316_6": "Tadanugāyantīti taṃ tehi pubbe gītaṃ anugāyanti.",
  "tika-vin07t:2316_7": "Evaṃ sesesu ca.",
  "tika-vin07t:2317_0": "Yāvakālikapakkānanti pakke sandhāya vuttaṃ,",
  "tika-vin07t:2317_1": "āmāni pana anupasampannehi sītudake madditvā parissāvetvā dinnapānaṃ pacchābhattampi kappati eva.",
  "tika-vin07t:2317_2": "Ayañca attho mahāaṭṭhakathāyaṃ sarūpato avuttoti āha “kurundiyaṃ panā”tiādi.",
  "tika-vin07t:2317_3": "“Ucchuraso nikasaṭo”ti idaṃ pātabbasāmaññena yāmakālikakathāyaṃ vuttaṃ,",
  "tika-vin07t:2317_4": "taṃ pana sattāhakālikamevāti gahetabbaṃ.",
  "tika-vin07t:2317_5": "Ime cattāro rasāti phalapattapupphaucchurasā cattāro.",
  "tika-vin07t:2318_0": "Pāḷiyaṃ aggihuttamukhāti aggijuhanapubbakā.",
  "tika-vin07t:2318_1": "Chandasoti vedassa.",
  "tika-vin07t:2318_2": "Sāvittī mukhaṃ paṭhamaṃ sajjhāyitabbāti attho.",
  "tika-vin07t:2318_3": "Tapatanti vijotantānaṃ.",
  "tika-vin07t:2319_0": "Keṇiyajaṭilavatthukathāvaṇṇanā niṭṭhitā.",
  "tika-vin07t:2320_0": "Rojamallādivatthukathāvaṇṇanā",
  "tika-vin07t:2321_0": "301.",
  "tika-vin07t:2321_1": "Bahukato buddhe vāti buddhe katabahumānoti attho.",
  "tika-vin07t:2321_2": "So kho ahaṃ,",
  "tika-vin07t:2321_3": "bhante ānanda,",
  "tika-vin07t:2321_4": "ñātīnaṃ daṇḍabhayatajjito ahosinti seso.",
  "tika-vin07t:2321_5": "Evañhi sati “evāha”nti puna ahaṃ-",
  "tika-vin07t:2321_6": "gahaṇaṃ yujjati.",
  "tika-vin07t:2321_7": "Vivarīti “vivaratū”ti cintāmattena vivari,",
  "tika-vin07t:2321_8": "na uṭṭhāya hatthena.",
  "tika-vin07t:2322_0": "303.",
  "tika-vin07t:2322_1": "Aññataroti subhaddo vuḍḍhapabbajito.",
  "tika-vin07t:2322_2": "Dve dārakāti sāmaṇerabhūmiyaṃ ṭhitā dve puttā.",
  "tika-vin07t:2322_3": "Nāḷiyāvāpakenāti nāḷiyā ceva thavikāya ca.",
  "tika-vin07t:2322_4": "Saṃharatha imehi bhājanehi taṇḍulādīni saṅkaḍḍhathāti attho.",
  "tika-vin07t:2322_5": "Bhusāgāreti palālamaye agāre,",
  "tika-vin07t:2322_6": "palālapuñjaṃ abbhantarato palālaṃ saṅkaḍḍhitvā agāraṃ kataṃ hoti,",
  "tika-vin07t:2322_7": "tatthāti attho.",
  "tika-vin07t:2323_0": "Rojamallādivatthukathāvaṇṇanā niṭṭhitā.",
  "tika-vin07t:2324_0": "Catumahāpadesakathāvaṇṇanā",
  "tika-vin07t:2325_0": "305.",
  "tika-vin07t:2325_1": "Parimaddantāti upaparikkhantā.",
  "tika-vin07t:2325_2": "Dve paṭā desanāmeneva vuttāti tesaṃ sarūpadassanapadametaṃ.",
  "tika-vin07t:2325_3": "Nāññanivattanapadaṃ pattuṇṇapaṭassāpi desanāmena vuttattā.",
  "tika-vin07t:2326_0": "Tumbāti bhājanāni.",
  "tika-vin07t:2326_1": "Phalatumbo nāma lābuādi.",
  "tika-vin07t:2326_2": "Udakatumbo udakaghaṭo.",
  "tika-vin07t:2326_3": "Kilañjacchattanti veḷuvilīvehi vāyitvā katachattaṃ.",
  "tika-vin07t:2326_4": "Sambhinnarasanti missībhūtarasaṃ.",
  "tika-vin07t:2327_0": "Catumahāpadesakathāvaṇṇanā niṭṭhitā.",
  "tika-vin07t:2328_0": "Bhesajjakkhandhakavaṇṇanānayo niṭṭhito.",
  "tika-vin07t:2329_0": "7. Kathinakkhandhako",
  "tika-vin07t:2330_0": "Kathinānujānanakathāvaṇṇanā",
  "tika-vin07t:2331_0": "306.",
  "tika-vin07t:2331_1": "Kathinakkhandhake sīsavasenāti padhānavasena.",
  "tika-vin07t:2331_2": "Kathinanti pañcānisaṃse antokaraṇasamatthatāya thiranti attho.",
  "tika-vin07t:2331_3": "So nesaṃ bhavissatīti yujjatīti “so tumhāka”nti avatvā “nesa”nti vacanaṃ yujjati.",
  "tika-vin07t:2331_4": "Ye atthatakathināti na kevalaṃ tumhākameva,",
  "tika-vin07t:2331_5": "ye aññepi atthatakathinā,",
  "tika-vin07t:2331_6": "tesaṃ bhavissatīti attho.",
  "tika-vin07t:2331_7": "Atha vā voti tadā sammukhībhūtehi saddhiṃ asammukhībhūte ca anāgate ca bhikkhū sabbe ekato sampiṇḍetvā vuttaṃ,",
  "tika-vin07t:2331_8": "tumhākanti attho.",
  "tika-vin07t:2331_9": "So nesanti ettha so tesanti yojetabbaṃ.",
  "tika-vin07t:2331_10": "Tenāha “atthatakathinānaṃ vo,",
  "tika-vin07t:2331_11": "bhikkhave,",
  "tika-vin07t:2331_12": "imāni pañca kappissantī”ti.",
  "tika-vin07t:2331_13": "Matakacīvaranti matassa cīvaraṃ.",
  "tika-vin07t:2331_14": "“Vutthavassavasenā”ti idaṃ pacchimavassaṃvutthānampi sādhāraṇanti āha “purimikāya vassaṃ upagantvā paṭhamapavāraṇāya pavāritā labhantī”ti.",
  "tika-vin07t:2331_15": "Upagatā vā na labhantīti pacchimikāya vutthavassepi sandhāya vuttaṃ.",
  "tika-vin07t:2332_0": "Khalimakkhitasāṭakoti ahatavatthaṃ sandhāya vuttaṃ.",
  "tika-vin07t:2332_1": "“Akātuṃ na labbhatī”ti iminā anādariye sati dukkaṭanti dīpeti.",
  "tika-vin07t:2333_0": "“Apaloketvā”ti idaṃ aññesaṃ vassaṃvutthabhikkhūnaṃ adatvā dātukāmehi kattabbavidhidassanaṃ.",
  "tika-vin07t:2333_1": "Yadi evaṃ kammavācāya eva dānaṃ avuttanti āha “kammavācā panā”tiādi.",
  "tika-vin07t:2333_2": "Kathinacīvaraṃ viya kammavācāya dātuṃ na vaṭṭatīti apaloketvāva dātabbanti adhippāyo.",
  "tika-vin07t:2334_0": "308.",
  "tika-vin07t:2334_1": "Mahābhūmikanti mahāvisayaṃ,",
  "tika-vin07t:2334_2": "catuvīsatiākāravantatāya mahāvitthārikanti vuttaṃ hoti.",
  "tika-vin07t:2334_3": "Pañcakanti pañcakhaṇḍaṃ.",
  "tika-vin07t:2334_4": "Eseva nayo sesesupi.",
  "tika-vin07t:2334_5": "Paṭhamacimilikāti kathinavatthato aññā attano pakaticimilikā.",
  "tika-vin07t:2334_6": "Kucchicimilikaṃ katvā sibbitamattenāti thirajiṇṇānaṃ cimilikānaṃ ekato katvā sibbanassetaṃ adhivacananti vadanti.",
  "tika-vin07t:2334_7": "Mahāpaccariyaṃ,",
  "tika-vin07t:2334_8": "kurundiyañca vuttavacananti dassanaṃ,",
  "tika-vin07t:2334_9": "byañjanato eva bhedo,",
  "tika-vin07t:2334_10": "na atthatoti dassanatthaṃ katantipi vadanti.",
  "tika-vin07t:2334_11": "Piṭṭhianuvātāropanamattenāti dīghato anuvātassa āropanamattena.",
  "tika-vin07t:2334_12": "Kucchianuvātāropanamattenāti puthulato anuvātassa āropanamattena.",
  "tika-vin07t:2334_13": "Rattinissaggiyenāti rattiatikkantena.",
  "tika-vin07t:2335_0": "309.",
  "tika-vin07t:2335_1": "Hatavatthakasāṭakenāti atijiṇṇasāṭako.",
  "tika-vin07t:2335_2": "Na hi tenātiādīsu tena parivārāgatapāṭhena idha ānetvā avuccamānena kathinatthārakassa jānitabbesu na kiñci parihāyati,",
  "tika-vin07t:2335_3": "tassa sabbassa idheva vuttattāti adhippāyo.",
  "tika-vin07t:2336_0": "310.",
  "tika-vin07t:2336_1": "Mātā viyāti mātikā,",
  "tika-vin07t:2336_2": "ivatthe ka-",
  "tika-vin07t:2336_3": "paccayo daṭṭhabbo.",
  "tika-vin07t:2336_4": "Tena siddhamatthaṃ dassento āha “mātikāti mātaro”tiādi.",
  "tika-vin07t:2336_5": "Assāti etissā mātikāya.",
  "tika-vin07t:2336_6": "Pakkamanantiko kathinubbhāro eva hi sayaṃ attano uppajjatīti evamabhedūpacārena “mātikā”ti vutto ubbhārasseva pakkamanante samuppattito,",
  "tika-vin07t:2336_7": "tabbinimuttāya ca mātikāya abhāvā,",
  "tika-vin07t:2336_8": "tappakāsikāpi cettha pāḷi “mātikā”ti vattuṃ yujjati.",
  "tika-vin07t:2336_9": "Sāpi hi pakkamanantikubbhārappakāsanena “pakkamanantikā”ti vuttā.",
  "tika-vin07t:2336_10": "Eseva nayo sesubbhāresupi.",
  "tika-vin07t:2336_11": "Pakkamananti cettha upacārasīmātikkamanaṃ daṭṭhabbaṃ.",
  "tika-vin07t:2337_0": "Kathinānujānanakathāvaṇṇanā niṭṭhitā.",
  "tika-vin07t:2338_0": "Ādāyasattakakathāvaṇṇanā",
  "tika-vin07t:2339_0": "311.",
  "tika-vin07t:2339_1": "“Na puna āgamissa”nti idaṃ āvāsapalibodhupacchedakāraṇadassanaṃ.",
  "tika-vin07t:2339_2": "Pañcasu hi cīvaramāsesu yadā kadāci na paccessanti cittena upacārasīmātikkamena āvāsapalibodho chijjati.",
  "tika-vin07t:2339_3": "Paccessanti bahiupacāragatassa pana yattha katthaci na paccessanti citte uppannamatte chijjati.",
  "tika-vin07t:2339_4": "Paṭhamaṃ cīvarapalibodho chijjatīti na paccessanti pakkamanato puretarameva cīvarassa niṭṭhitattā vuttaṃ.",
  "tika-vin07t:2339_5": "“Katacīvaramādāyā”ti hi vuttaṃ.",
  "tika-vin07t:2339_6": "Atthatakathinassa hi bhikkhuno yāva “saṅghato vā dāyakakulādito vā cīvaraṃ labhissāmī”ti cīvarāsā vā",
  "tika-vin07t:2339_7": "laddhavatthānaṃ sahāyasampadādiyogaṃ labhitvā saṅghāṭiādibhāvena “chinditvā karissāmī”ti karaṇicchā vā",
  "tika-vin07t:2339_8": "pavattati,",
  "tika-vin07t:2339_9": "tāva cīvarapalibodho anupacchinno eva.",
  "tika-vin07t:2339_10": "Yadā pana yathāpatthitaṭṭhānato cīvarādīnaṃ sabbathā alābhena vā cīvarāsā ceva laddhānaṃ katvā niṭṭhānena",
  "tika-vin07t:2339_11": "vā naṭṭhavinaṭṭhādibhāvena vā cīvare nirapekkhatāya vā karaṇicchā ca vigacchati,",
  "tika-vin07t:2339_12": "tadā cīvarapalibodho upacchinno hoti.",
  "tika-vin07t:2340_0": "So ca idha “katacīvaraṃ ādāyā”ti vacanena pakāsito.",
  "tika-vin07t:2340_1": "Evaṃ upari sabbattha pāḷivacanakkamaṃ nissāya nesaṃ paṭhamaṃ,",
  "tika-vin07t:2340_2": "pacchā ca upacchijjanaṃ vuttanti daṭṭhabbaṃ.",
  "tika-vin07t:2340_3": "Sabbathāpi ca imesaṃ ubhinnaṃ palibodhānaṃ upacchedeneva kathinubbhāro,",
  "tika-vin07t:2340_4": "na ekassa.",
  "tika-vin07t:2340_5": "Tesañca pubbāpariyena,",
  "tika-vin07t:2340_6": "ekakkhaṇe ca upacchijjanaṃ dassetuṃ imā aṭṭha mātikā ṭhapitāti veditabbā.",
  "tika-vin07t:2340_7": "Antosīmāyanti cīvaraniṭṭhānakkhaṇeyeva chinnattā vuttaṃ.",
  "tika-vin07t:2340_8": "Nevimaṃ cīvaraṃ kāressanti cīvare apekkhāya vigatattā karaṇapalibodhassāpi upacchinnataṃ dasseti.",
  "tika-vin07t:2340_9": "Yo pana appicchatāya vā anatthikatāya vā sabbathā cīvaraṃ na sampaṭicchati,",
  "tika-vin07t:2340_10": "tassa bahisīmāgatassa sabbathāpi cīvarapalibodhābhāvena na paccessanti sanniṭṭhānamattena sanniṭṭhānantiko kathinubbhāro veditabbo.",
  "tika-vin07t:2340_11": "So panāti palibodhupacchedo.",
  "tika-vin07t:2340_12": "Ayaṃ panāti āsāvacchedako kathinubbhāro visuṃ vitthāretvā vutto,",
  "tika-vin07t:2340_13": "idha na vuttoti sambandho.",
  "tika-vin07t:2341_0": "Anāsāya labhatīti “yasmiṃ kule cīvaraṃ labhissāmā”ti āsā anuppannapubbā,",
  "tika-vin07t:2341_1": "tattha cīvarāsāya anuppannaṭṭhāne yattha katthaci labhatīti attho.",
  "tika-vin07t:2341_2": "Āsāya na labhatīti āsīsitaṭṭhāne na labhatīti attho.",
  "tika-vin07t:2341_3": "Idha na vuttoti idha savanantikānantare na vutto.",
  "tika-vin07t:2341_4": "Tatthāti tasmiṃ sīmātikkantike.",
  "tika-vin07t:2341_5": "Sīmātikkantiko nāma cīvaramāsānaṃ pariyantadivasasaṅkhātāya sīmāya atikkamanato sañjāto.",
  "tika-vin07t:2341_6": "Keci “bahisīmāya kālātikkamo sīmātikkamo”ti maññanti,",
  "tika-vin07t:2341_7": "tesaṃ antoupacāre cīvarakālātikkamepi kathinubbhāro asammato nāma siyāti na cetaṃ yuttaṃ.",
  "tika-vin07t:2341_8": "Tasmā yattha katthaci kālātikkamo sīmātikkamoti veditabbo.",
  "tika-vin07t:2341_9": "Ettha ca pāḷiyaṃ “katacīvaro”ti idaṃ upalakkhaṇamattaṃ,",
  "tika-vin07t:2341_10": "akatacīvarassapi kālātikkamena sīmātikkantiko hoti,",
  "tika-vin07t:2341_11": "dve ca palibodhā ekato chijjanti.",
  "tika-vin07t:2341_12": "Evaṃ aññatthāpi yathāsambhavaṃ taṃtaṃ visesanābhāvepi kathinubbhāratā,",
  "tika-vin07t:2341_13": "palibodhupacchedappakāro ca veditabbo.",
  "tika-vin07t:2341_14": "“Sahubbhāre dvepi palibodhā apubbaṃ acarimaṃ chijjantī”ti idaṃ akatacīvarassa paccessanti adhiṭṭhānasambhavapakkhaṃ sandhāya vuttaṃ,",
  "tika-vin07t:2341_15": "tesu aññatarābhāvepi sahubbhārova hoti.",
  "tika-vin07t:2342_0": "312- 325.",
  "tika-vin07t:2342_1": "Samādāyavāro ādāyavārasadisova.",
  "tika-vin07t:2342_2": "Upasaggamevettha viseso.",
  "tika-vin07t:2342_3": "Tenāha “puna samādāyavārepi…pe…",
  "tika-vin07t:2342_4": "teyeva dassitā”ti.",
  "tika-vin07t:2342_5": "Vippakatacīvare pakkamanantikassa abhāvato “yathāsambhava”nti vuttaṃ.",
  "tika-vin07t:2342_6": "Teneva vippakatacīvaravāre chaḷeva ubbhārā vuttā,",
  "tika-vin07t:2342_7": "cīvare hatthagate ca āsāvacchedikassa asambhavā,",
  "tika-vin07t:2342_8": "so etesu vāresu yattha katthaci na vutto,",
  "tika-vin07t:2342_9": "visuññeva vutto.",
  "tika-vin07t:2342_10": "Vippakatavāre cettha ādāyavārasamādāyavāravasena dve chakkavārā vuttā.",
  "tika-vin07t:2343_0": "Tato paraṃ niṭṭhānasanniṭṭhānanāsanantikānaṃ vasena tīṇi tikāni dassitāni.",
  "tika-vin07t:2343_1": "Tattha tatiyattike anadhiṭṭhitenāti “paccessaṃ,",
  "tika-vin07t:2343_2": "na paccessa”nti evaṃ anadhiṭṭhitena,",
  "tika-vin07t:2343_3": "na evaṃ manasikatvāti attho.",
  "tika-vin07t:2343_4": "Tatiyattikato pana paraṃ ekaṃ chakkaṃ dassitaṃ.",
  "tika-vin07t:2343_5": "Evaṃ tīṇi tikāni,",
  "tika-vin07t:2343_6": "ekaṃ chakkañcāti paṭhamaṃ pannarasakaṃ vuttaṃ,",
  "tika-vin07t:2343_7": "iminā nayena dutiyapannarasakādīni veditabbāni.",
  "tika-vin07t:2344_0": "Pāḷiyaṃ āsādvādasake bahisīmāgatassa kathinuddhāresu tesampi cīvarāsādivasena cīvarapalibodho yāva cīvaraniṭṭhānā",
  "tika-vin07t:2344_1": "tiṭṭhatīti āha “so bahisīmāgato suṇāti ‘ubbhataṃ kira tasmiṃ āvāse kathinanti…pe…",
  "tika-vin07t:2344_2": "savanantiko kathinuddhāro”’ti.",
  "tika-vin07t:2344_3": "Ettha ca savanakkhaṇe āvāsapalibodho paṭhamaṃ chijjati,",
  "tika-vin07t:2344_4": "niṭṭhite cīvarapalibodhoti veditabbo.",
  "tika-vin07t:2345_0": "Disaṃgamikanavake disaṃgamiko pakkamatīti na paccessanti pakkamati,",
  "tika-vin07t:2345_1": "iminā āvāsapalibodhābhāvo dassito hoti.",
  "tika-vin07t:2345_2": "Teneva vassaṃvutthāvāse puna gantvā cīvaraniṭṭhāpitamatte niṭṭhānantiko kathinuddhāro vutto.",
  "tika-vin07t:2345_3": "“Cīvarapaṭivisaṃ apavilāyamāno”ti iminā cīvarapalibodhasamaṅgikattamassa dasseti,",
  "tika-vin07t:2345_4": "apavilāyamānoti ākaṅkhamāno.",
  "tika-vin07t:2345_5": "Sesaṃ suviññeyyameva.",
  "tika-vin07t:2346_0": "Ādāyasattakakathāvaṇṇanā niṭṭhitā.",
  "tika-vin07t:2347_0": "Kathinakkhandhakavaṇṇanānayo niṭṭhito.",
  "tika-vin07t:2348_0": "8. Cīvarakkhandhako",
  "tika-vin07t:2349_0": "Jīvakavatthukathādivaṇṇanā",
  "tika-vin07t:2350_0": "329.",
  "tika-vin07t:2350_1": "Cīvarakkhandhake kammavipākanti kammapaccayautucittāhārasamuṭṭhitaṃ appaṭibāhiyarogaṃ sandhāya vuttaṃ kammajassa rogassa abhāvā.",
  "tika-vin07t:2351_0": "330.",
  "tika-vin07t:2351_1": "Pāḷiyaṃ saṃyamassāti saṅgahaṇassa.",
  "tika-vin07t:2351_2": "Avisajjanassāti attho “yo saṃyamo so vināso”tiādīsu viya.",
  "tika-vin07t:2351_3": "Etassa saṃyamassa phalaṃ upajānāmāti yojanā.",
  "tika-vin07t:2351_4": "Tameva phalaṃ dassentī āha “varametaṃ…pe…",
  "tika-vin07t:2351_5": "āsitta”nti.",
  "tika-vin07t:2351_6": "Keci pana “saṃyamassāti ānisaṃsassa,",
  "tika-vin07t:2351_7": "upayogatthe cetaṃ sāmivacana”nti atthaṃ vadanti.",
  "tika-vin07t:2352_0": "336. Ussannadosoti sañjātapittādidoso. Sabbatthāti sakalasarīre.",
  "tika-vin07t:2353_0": "337.",
  "tika-vin07t:2353_1": "Mahāpiṭṭhiyakojavanti hatthipiṭṭhiyaṃ attharitabbatāya “mahāpiṭṭhiya”nti laddhasamaññaṃ uṇṇāmayattharaṇaṃ.",
  "tika-vin07t:2354_0": "338-9. Upaḍḍhakāsinaṃ khamamānanti aḍḍhakāsiagghanakaṃ. Pāḷiyaṃ kiṃ nu khoti katamaṃ nu kho.",
  "tika-vin07t:2355_0": "340- 342.",
  "tika-vin07t:2355_1": "Upacāreti susānassa āsanne padese.",
  "tika-vin07t:2355_2": "Chaḍḍetvā gatāti kiñci avatvā eva chaḍḍetvā gatā,",
  "tika-vin07t:2355_3": "etena “bhikkhū gaṇhantū”ti chaḍḍite eva akāmā bhāgadānaṃ vihitaṃ,",
  "tika-vin07t:2355_4": "kevalaṃ chaḍḍite pana katikāya asati ekato bahūsu paviṭṭhesu yena gahitaṃ,",
  "tika-vin07t:2355_5": "tena akāmabhāgo na dātabboti dasseti.",
  "tika-vin07t:2355_6": "Samānā disā puratthimādibhedā etesanti sadisāti āha “ekadisāya vā okkamiṃsū”ti.",
  "tika-vin07t:2355_7": "Dhuravihāraṭṭhāneti vihārassa sammukhaṭṭhāne.",
  "tika-vin07t:2356_0": "Jīvakavatthukathādivaṇṇanā niṭṭhitā.",
  "tika-vin07t:2357_0": "Bhaṇḍāgārasammutiādikathāvaṇṇanā",
  "tika-vin07t:2358_0": "343.",
  "tika-vin07t:2358_1": "Vihāramajjheti sabbesaṃ jānanatthāya vuttaṃ.",
  "tika-vin07t:2358_2": "Vaṇṇāvaṇṇaṃ katvāti paṭivīsappahonakatājānanatthaṃ haliddiyādīhi khuddakamahantavaṇṇehi yutte same koṭṭhāse katvā.",
  "tika-vin07t:2358_3": "Tenāha “same paṭivīse ṭhapetvā”ti.",
  "tika-vin07t:2358_4": "Idanti sāmaṇerānaṃ upaḍḍhapaṭivīsadānaṃ.",
  "tika-vin07t:2358_5": "Phātikammanti pahonakakammaṃ.",
  "tika-vin07t:2358_6": "Yattakena vinayāgatena sammuñjanībandhanādihatthakammena vihārassa ūnakatā na hoti,",
  "tika-vin07t:2358_7": "tattakaṃ katvāti attho.",
  "tika-vin07t:2358_8": "Sabbesanti tatruppādavassāvāsikaṃ gaṇhantānaṃ sabbesaṃ bhikkhūnaṃ,",
  "tika-vin07t:2358_9": "sāmaṇerānañca.",
  "tika-vin07t:2358_10": "Bhaṇḍāgārikacīvarepīti akālacīvaraṃ sandhāya vuttaṃ.",
  "tika-vin07t:2358_11": "Etanti ukkuṭṭhiyā katāya samabhāgadānaṃ.",
  "tika-vin07t:2358_12": "Virajjhitvā karontīti kattabbakālesu akatvā yathārucitakkhaṇe karonti.",
  "tika-vin07t:2359_0": "Ettakena mama cīvaraṃ pahotīti dvādasagghanakeneva mama cīvaraṃ paripuṇṇaṃ hoti,",
  "tika-vin07t:2359_1": "na tato ūnenāti sabbaṃ gahetukāmoti attho.",
  "tika-vin07t:2360_0": "Bhaṇḍāgārasammutiādikathāvaṇṇanā niṭṭhitā.",
  "tika-vin07t:2361_0": "Cīvararajanakathādivaṇṇanā",
  "tika-vin07t:2362_0": "344.",
  "tika-vin07t:2362_1": "Evañhi kateti vaṭṭādhārassa anto rajanodakaṃ,",
  "tika-vin07t:2362_2": "bahi challikañca katvā viyojane kate.",
  "tika-vin07t:2362_3": "Na uttaratīti kevalaṃ udakato pheṇuṭṭhānābhāvā na uttarati.",
  "tika-vin07t:2362_4": "Rajanakuṇḍanti pakkarajanaṭṭhapanakaṃ mahāghaṭaṃ.",
  "tika-vin07t:2363_0": "345.",
  "tika-vin07t:2363_1": "Anuvātādīnaṃ dīghapattānanti āyāmato,",
  "tika-vin07t:2363_2": "vitthārato ca anuvātaṃ. Ādi-",
  "tika-vin07t:2363_3": "saddena dvinnaṃ khandhānaṃ antarā mātikākārena ṭhapitapattañca “dīghapatta”nti daṭṭhabbaṃ.",
  "tika-vin07t:2363_4": "Āgantukapattanti diguṇacīvarassa upari aññaṃ paṭṭaṃ appenti,",
  "tika-vin07t:2363_5": "taṃ sandhāya vuttaṃ.",
  "tika-vin07t:2363_6": "Taṃ kira idāni na karonti.",
  "tika-vin07t:2364_0": "346. Pāḷiyaṃ nandimukhiyāti tuṭṭhimukhiyā, pasannadisāmukhāyāti attho.",
  "tika-vin07t:2365_0": "348.",
  "tika-vin07t:2365_1": "Acchupeyyanti patiṭṭhapeyyaṃ.",
  "tika-vin07t:2365_2": "Hatavatthakānanti purāṇavatthānaṃ.",
  "tika-vin07t:2365_3": "Anuddharitvāvāti aggaḷe viya dubbalaṭṭhānaṃ anapanetvāva.",
  "tika-vin07t:2366_0": "349- 351.",
  "tika-vin07t:2366_1": "Visākhavatthumhi kallakāyāti akilantakāyā.",
  "tika-vin07t:2366_2": "Gatīti ñāṇagati adhigamo.",
  "tika-vin07t:2366_3": "Abhisamparāyoti “sakideva imaṃ lokaṃ āgantvā dukkhassantaṃ karotī”tiādinā vutto ñāṇābhisamparāyo,",
  "tika-vin07t:2366_4": "maggañāṇayuttehi gantabbagativisesoti attho.",
  "tika-vin07t:2366_5": "Taṃ bhagavā byākarissati.",
  "tika-vin07t:2366_6": "“Dadāti dāna”nti idaṃ annapānavirahitānaṃ sesapaccayānaṃ dānavasena vuttaṃ.",
  "tika-vin07t:2366_7": "Sovaggikanti saggasaṃvattanikaṃ.",
  "tika-vin07t:2367_0": "359. Aṭṭhapadakacchannenāti aṭṭhapadakasaṅkhātajūtaphalakalekhāsaṇṭhānena.",
  "tika-vin07t:2368_0": "362.",
  "tika-vin07t:2368_1": "Pāḷiyaṃ nadīpāraṃ gantunti bhikkhuno nadīpāragamanaṃ hotīti attho.",
  "tika-vin07t:2368_2": "Aggaḷaguttiyeva pamāṇanti imehi catūhi nikkhepakāraṇehi ṭhapentenapi aggaḷaguttivihāre eva ṭhapetuṃ vaṭṭatīti adhippāyo.",
  "tika-vin07t:2368_3": "Nissīmāgatanti vassānasaṅkhātaṃ kālasīmaṃ atikkantaṃ,",
  "tika-vin07t:2368_4": "taṃ vassikasāṭikacīvaraṃ na hotīti attho.",
  "tika-vin07t:2369_0": "Cīvararajanakathādivaṇṇanā niṭṭhitā.",
  "tika-vin07t:2370_0": "Saṅghikacīvaruppādakathāvaṇṇanā",
  "tika-vin07t:2371_0": "363.",
  "tika-vin07t:2371_1": "Pañca māseti accantasaṃyoge upayogavacanaṃ.",
  "tika-vin07t:2371_2": "Vaḍḍhiṃ payojetvā ṭhapitaupanikkhepatoti vassāvāsikassatthāya dāyakehi vaḍḍhiṃ payojetvā ṭhapitaupanikkhepato.",
  "tika-vin07t:2371_3": "“Idha vassaṃvutthasaṅghassā”ti idaṃ abhilāpamattaṃ. Idha-",
  "tika-vin07t:2371_4": "saddaṃ pana vinā “vassaṃvutthasaṅghassa demā”ti vuttepi so eva nayo.",
  "tika-vin07t:2371_5": "Anatthatakathinassāpi pañca māse pāpuṇātīti vassāvāsikalābhavasena uppannattā anatthatakathinassāpi vutthavassassa pañca māse pāpuṇāti.",
  "tika-vin07t:2371_6": "Vakkhati hi “cīvaramāsato paṭṭhāya yāva hemantassa pacchimo divaso,",
  "tika-vin07t:2371_7": "tāva vassāvāsikaṃ demāti vutte kathinaṃ atthataṃ vā hotu anatthataṃ vā,",
  "tika-vin07t:2371_8": "atītavassaṃvutthānameva pāpuṇātī”ti.",
  "tika-vin07t:2371_9": "Tato paranti pañcamāsato paraṃ,",
  "tika-vin07t:2371_10": "gimhānassa paṭhamadivasato paṭṭhāyāti attho. “Kasmā?",
  "tika-vin07t:2371_11": "Piṭṭhisamaye uppannattā”ti idaṃ “udāhu anāgatavasse”ti imassānantaraṃ daṭṭhabbaṃ.",
  "tika-vin07t:2371_12": "Potthakesu pana “anatthatakathinassāpi pañca māse pāpuṇātī”ti imassānantaraṃ “kasmā piṭṭhisamaye uppannattā”ti idaṃ likhanti,",
  "tika-vin07t:2371_13": "taṃ pamādalikhitaṃ piṭṭhisamaye uppannaṃ sandhāya “anatthatakathinassāpī”ti vattabbato.",
  "tika-vin07t:2371_14": "Vutthavasse hi sandhāya “anatthatakathinassāpī”ti vuttaṃ,",
  "tika-vin07t:2371_15": "na ca piṭṭhisamaye uppannaṃ vutthavassasseva pāpuṇātīti sammukhībhūtānaṃ sabbesampi pāpuṇanato.",
  "tika-vin07t:2371_16": "Teneva vakkhati “sace pana gimhānaṃ paṭhamadivasato paṭṭhāya evaṃ vadati,",
  "tika-vin07t:2371_17": "tatra sammukhībhūtānaṃ sabbesaṃ pāpuṇāti. Kasmā?",
  "tika-vin07t:2371_18": "Piṭṭhisamaye uppannattā”ti.",
  "tika-vin07t:2372_0": "Duggahitānīti aggahitāni. Saṅghikānevāti attho. Itovāti therānaṃ dātabbatova, idānevāti vā attho.",
  "tika-vin07t:2373_0": "Saṅghikacīvaruppādakathāvaṇṇanā niṭṭhitā.",
  "tika-vin07t:2374_0": "Upanandasakyaputtavatthukathāvaṇṇanā",
  "tika-vin07t:2375_0": "364.",
  "tika-vin07t:2375_1": "“Sattāhavārena aruṇameva uṭṭhāpetī”ti idaṃ nānāsīmāvihāresu kattabbanayena ekasmimpi vihāre dvīsu senāsanesu nivutthabhāvadassanatthaṃ vuttaṃ,",
  "tika-vin07t:2375_2": "aruṇuṭṭhāpaneneva tattha vuttho hoti,",
  "tika-vin07t:2375_3": "na pana vassacchedaparihārāya.",
  "tika-vin07t:2375_4": "Antoupacārasīmāyapi yattha katthaci aruṇaṃ uṭṭhāpento attanā gahitasenāsanaṃ appaviṭṭhopi vutthavasso eva hoti,",
  "tika-vin07t:2375_5": "gahitasenāsane pana nivuttho nāma na hoti,",
  "tika-vin07t:2375_6": "tattha ca aruṇuṭṭhāpane pana sati hoti.",
  "tika-vin07t:2375_7": "Tenāha “purimasmiṃ bahutaraṃ nivasati nāmā”ti,",
  "tika-vin07t:2375_8": "etena ca itarasmiṃ sattāhavārenāpi aruṇuṭṭhāpane sati eva appakataraṃ nivasati nāma hoti,",
  "tika-vin07t:2375_9": "nāsatīti dīpitaṃ hoti.",
  "tika-vin07t:2375_10": "Nānālābhehīti visuṃ visuṃ nibaddhavassāvāsikalābhehi.",
  "tika-vin07t:2375_11": "Nānūpacārehīti nānāparikkhepanānādvārehi.",
  "tika-vin07t:2375_12": "Ekasīmāvihārehīti dvinnaṃ vihārānaṃ ekena pākārena parikkhittattā ekāya upacārasīmāya antogatehi dvīhi vihārehi.",
  "tika-vin07t:2375_13": "Senāsanaggāho paṭippassambhatīti paṭhamaṃ gahito paṭippassambhati.",
  "tika-vin07t:2375_14": "Tatthāti yattha senāsanaggāho paṭippassaddho, tattha.",
  "tika-vin07t:2376_0": "Upanandasakyaputtavatthukathāvaṇṇanā niṭṭhitā.",
  "tika-vin07t:2377_0": "Gilānavatthukathāvaṇṇanā",
  "tika-vin07t:2378_0": "365- 6.",
  "tika-vin07t:2378_1": "Bhūmiyaṃ paribhaṇḍaṃ akāsīti gilānena nipannabhūmiyaṃ kiliṭṭhaṭṭhānaṃ dhovitvā haritūpalittaṃ kāresīti attho.",
  "tika-vin07t:2378_2": "Bhesajjaṃ yojetuṃ asamatthoti parehi vuttavidhimpi kātuṃ asamattho.",
  "tika-vin07t:2378_3": "Pāḷiyaṃ gilānupaṭṭhākānaṃ cīvaradāne sāmaṇerānaṃ ticīvarādhiṭṭhānābhāvā “cīvarañca pattañcā”tiādi sabbattha vuttaṃ.",
  "tika-vin07t:2378_4": "Sacepi sahassaṃ agghati,",
  "tika-vin07t:2378_5": "gilānupaṭṭhākānaññeva dātabbanti sambandho.",
  "tika-vin07t:2379_0": "Gilānavatthukathāvaṇṇanā niṭṭhitā.",
  "tika-vin07t:2380_0": "Matasantakakathādivaṇṇanā",
  "tika-vin07t:2381_0": "369.",
  "tika-vin07t:2381_1": "Aññanti cīvarapattato aññaṃ.",
  "tika-vin07t:2381_2": "Appagghanti atijiṇṇādibhāvena nihīnaṃ.",
  "tika-vin07t:2381_3": "Tatoti avasesaparikkhārato.",
  "tika-vin07t:2381_4": "Sabbanti pattaṃ,",
  "tika-vin07t:2381_5": "ticīvarañca.",
  "tika-vin07t:2382_0": "Tattha tattha saṅghassevāti tasmiṃ tasmiṃ vihāre saṅghasseva.",
  "tika-vin07t:2382_1": "Pāḷiyaṃ avissajjikaṃ avebhaṅgikanti āgatānāgatassa cātuddisassa saṅghasseva santakaṃ hutvā kassaci avissajjikaṃ",
  "tika-vin07t:2382_2": "avebhaṅgikaṃ bhavituṃ anujānāmīti attho.",
  "tika-vin07t:2383_0": "371- 2.",
  "tika-vin07t:2383_1": "Akkanāḷamayanti akkadaṇḍamayaṃ.",
  "tika-vin07t:2383_2": "Akkadussānīti akkavākena katadussāni,",
  "tika-vin07t:2383_3": "potthakagatikāni dukkaṭavatthukānīti attho.",
  "tika-vin07t:2383_4": "Dupaṭṭacīvarassa vā majjheti yaṃ niṭṭhite tipaṭṭacīvaraṃ hoti,",
  "tika-vin07t:2383_5": "tassa majjhe paṭalaṃ katvā dātabbānīti attho.",
  "tika-vin07t:2384_0": "374. “Sante patirūpe gāhake”ti vuttattā gāhake asati adatvā bhājitepi subhājitamevāti daṭṭhabbaṃ.",
  "tika-vin07t:2385_0": "376.",
  "tika-vin07t:2385_1": "Dakkhiṇodakaṃ pamāṇanti “ettakāni cīvarāni dassāmī”ti paṭhamaṃ udakaṃ pātetvā pacchā denti.",
  "tika-vin07t:2385_2": "Taṃ yehi gahitaṃ,",
  "tika-vin07t:2385_3": "te bhāginova hontīti adhippāyo.",
  "tika-vin07t:2385_4": "Parasamuddeti jambudīpe.",
  "tika-vin07t:2385_5": "Tambapaṇṇidīpañhi upādāyesa evaṃ vutto.",
  "tika-vin07t:2386_0": "Matasantakakathādivaṇṇanā niṭṭhitā.",
  "tika-vin07t:2387_0": "Aṭṭhacīvaramātikākathāvaṇṇanā",
  "tika-vin07t:2388_0": "379.",
  "tika-vin07t:2388_1": "Puggalādhiṭṭhānanayena vuttanti “sīmāya dāna”ntiādinā vattabbe “sīmāya detī”tiādi puggalādhiṭṭhānena vuttaṃ.",
  "tika-vin07t:2388_2": "“Apicā”tiādinā paṭhamaleḍḍupātabhūtaparikkhepārahaṭṭhānato bahi dutiyaleḍḍupātopi upacārasīmā evāti dasseti.",
  "tika-vin07t:2388_3": "Dhuvasannipātaṭṭhānādikampi pariyante ṭhitameva gahetabbaṃ.",
  "tika-vin07t:2388_4": "Loke gāmasīmādayo viya lābhasīmā nāma visuṃ pasiddhā nāma natthi,",
  "tika-vin07t:2388_5": "kenāyaṃ anuññātāti āha “neva sammāsambuddhenā”tiādi.",
  "tika-vin07t:2388_6": "Etena nāyaṃ sāsanavohārasiddhā,",
  "tika-vin07t:2388_7": "lokavohārasiddhā evāti dasseti.",
  "tika-vin07t:2388_8": "“Janapadaparicchedo”ti idaṃ lokapasiddhasīmāsaddatthavasena vuttaṃ.",
  "tika-vin07t:2388_9": "Paricchedabbhantaraṃ pana sabbaṃ janapadasīmāti gahetabbaṃ,",
  "tika-vin07t:2388_10": "janapado eva janapadasīmā.",
  "tika-vin07t:2388_11": "Evaṃ raṭṭhasīmādīsupi.",
  "tika-vin07t:2388_12": "Tenāha “āṇāpavattiṭṭhāna”ntiādi.",
  "tika-vin07t:2389_0": "Pathavīvemajjhe gatassāti yāva udakapariyantā khaṇḍasīmattā vuttaṃ,",
  "tika-vin07t:2389_1": "upacārasīmādīsu pana abaddhasīmāsu heṭṭhāpathaviyaṃ sabbattha ṭhitānaṃ na pāpuṇāti,",
  "tika-vin07t:2389_2": "kūpādipavesārahaṭṭhāne ṭhitānaññeva pāpuṇātīti heṭṭhā sīmākathāyaṃ vuttanayena taṃtaṃsīmaṭṭhabhāvo veditabbo.",
  "tika-vin07t:2389_3": "Cakkavāḷasīmāya pana dinnaṃ pathavīsandhārakaudakaṭṭhānepi ṭhitānaṃ pāpuṇāti sabbattha cakkavāḷavohārattā.",
  "tika-vin07t:2390_0": "Buddhādhivutthoti buddhena bhagavatā nivuttho.",
  "tika-vin07t:2390_1": "Pākavaṭṭanti nibaddhadānaṃ.",
  "tika-vin07t:2390_2": "Vattatīti pavattati.",
  "tika-vin07t:2390_3": "Tehīti yesaṃ sammukhe esa deti,",
  "tika-vin07t:2390_4": "tehi bhikkhūhi.",
  "tika-vin07t:2390_5": "Dutiyabhāge pana therāsanaṃ āruḷheti yāva saṅghanavakā ekavāraṃ sabbesaṃ bhāgaṃ datvā cīvare aparikkhīṇe",
  "tika-vin07t:2390_6": "puna sabbesaṃ dātuṃ dutiyabhāge therassa dinneti attho.",
  "tika-vin07t:2390_7": "Paṃsukūlikānampi vaṭṭatīti ettha “tuyhaṃ demā”ti avuttattāti kāraṇaṃ vadanti.",
  "tika-vin07t:2390_8": "Yadi evaṃ “saṅghassa demā”ti vuttepi vaṭṭeyya,",
  "tika-vin07t:2390_9": "“bhikkhūnaṃ dema,",
  "tika-vin07t:2390_10": "therānaṃ dema,",
  "tika-vin07t:2390_11": "saṅghassa demā”ti vacanato bhedo na dissati.",
  "tika-vin07t:2390_12": "Vīmaṃsitabbamettha kāraṇaṃ.",
  "tika-vin07t:2391_0": "Pārupituṃ vaṭṭatīti paṃsukūlikānaṃ vaṭṭati.",
  "tika-vin07t:2391_1": "Bhikkhusaṅghassa ca bhikkhunīnañca dammīti vutte pana na majjhe bhinditvā dātabbanti ettha yasmā bhikkhunipakkhe",
  "tika-vin07t:2391_2": "saṅghassa paccekaṃ aparāmaṭṭhattā bhikkhunīnaṃ gaṇanāya bhāgo dātabboti dāyakassa adhippāyoti sijjhati,",
  "tika-vin07t:2391_3": "tathā dānañca bhikkhūpi gaṇetvā dinne eva yujjati.",
  "tika-vin07t:2391_4": "Itarathā hi kittakaṃ bhikkhūnaṃ dātabbaṃ,",
  "tika-vin07t:2391_5": "kittakaṃ bhikkhunīnanti na viññāyati,",
  "tika-vin07t:2391_6": "tasmā “bhikkhusaṅghassā”ti vuttavacanampi “bhikkhūna”nti vuttavacanasadisamevāti āha “bhikkhū ca bhikkhuniyo ca gaṇetvā dātabba”nti.",
  "tika-vin07t:2391_7": "Tenāha “puggalo …pe…",
  "tika-vin07t:2391_8": "bhikkhusaṅghaggahaṇena aggahitattā”ti.",
  "tika-vin07t:2391_9": "Bhikkhusaṅgha-",
  "tika-vin07t:2391_10": "saddena bhikkhūnaññeva gahitattā,",
  "tika-vin07t:2391_11": "puggalassa pana “tuyhañcā”ti visuṃ gahitattā ca tatthassa aggahitatā daṭṭhabbā,",
  "tika-vin07t:2391_12": "“bhikkhūnañca bhikkhunīnañca tuyhañcā”ti vuttaṭṭhānasadisattāti adhippāyo.",
  "tika-vin07t:2391_13": "Puggalappadhāno hettha saṅgha-",
  "tika-vin07t:2391_14": "saddo daṭṭhabbo.",
  "tika-vin07t:2391_15": "Keci pana “bhikkhusaṅghaggahaṇena gahitattā”ti pāṭhaṃ likhanti,",
  "tika-vin07t:2391_16": "taṃ na sundaraṃ tassa visuṃ lābhaggahaṇe kāraṇavacanattā.",
  "tika-vin07t:2391_17": "Tathā hi visuṃ saṅghaggahaṇena gahitattāti visuṃ puggalassapi bhāgaggahaṇe kāraṇaṃ vuttaṃ.",
  "tika-vin07t:2391_18": "Yathā cettha puggalassa aggahaṇaṃ,",
  "tika-vin07t:2391_19": "evaṃ upari “bhikkhusaṅghassa ca tuyhañcā”tiādīsupi saṅghādi-",
  "tika-vin07t:2391_20": "saddehi puggalassa aggahaṇaṃ daṭṭhabbaṃ.",
  "tika-vin07t:2391_21": "Yadi hi gahaṇaṃ siyā,",
  "tika-vin07t:2391_22": "saṅghatopi,",
  "tika-vin07t:2391_23": "visumpīti bhāgadvayaṃ labheyya ubhayattha gahitattā.",
  "tika-vin07t:2392_0": "Pūjetabbantiādi gihikammaṃ na hotīti dassanatthaṃ vuttaṃ.",
  "tika-vin07t:2392_1": "“Bhikkhusaṅghassa harā”ti idaṃ piṇḍapātaharaṇaṃ sandhāya vuttaṃ.",
  "tika-vin07t:2392_2": "Tenāha “bhuñjituṃ vaṭṭatī”ti.",
  "tika-vin07t:2392_3": "“Antohemante”ti iminā anatthate kathine vassānaṃ pacchime māse dinnaṃ purimavassaṃvutthānaññeva pāpuṇāti,",
  "tika-vin07t:2392_4": "tato paraṃ hemante dinnaṃ pacchimavassaṃvutthānampi vutthavassattā pāpuṇāti.",
  "tika-vin07t:2392_5": "Hemantato pana paraṃ piṭṭhisamaye “vassaṃvutthasaṅghassā”ti evaṃ vatvā dinnaṃ anantare vasse vā tato",
  "tika-vin07t:2392_6": "paresu vā yattha katthaci tasmiṃ vutthavassānaṃ sabbesaṃ pāpuṇāti.",
  "tika-vin07t:2392_7": "Ye pana sabbathā avutthavassā,",
  "tika-vin07t:2392_8": "tesaṃ na pāpuṇātīti dasseti.",
  "tika-vin07t:2392_9": "Sabbesampīti hi tasmiṃ bhikkhubhāve vutthavassānaṃ sabbesampīti attho daṭṭhabbo.",
  "tika-vin07t:2392_10": "“Vassaṃvutthasaṅghassā”ti vuttattā sammukhībhūtānaṃ sabbesanti etthāpi eseva nayo.",
  "tika-vin07t:2392_11": "Atītavassanti anantarātītavassaṃ.",
  "tika-vin07t:2393_0": "Uddesaṃ gahetuṃ āgatoti uddese aggahitepi antevāsikovāti vuttaṃ.",
  "tika-vin07t:2393_1": "Gahetvā gacchantoti pariniṭṭhitauddeso hutvā gacchanto.",
  "tika-vin07t:2393_2": "“Vattaṃ katvā uddesaparipucchādīni gahetvā vicarantāna”nti idaṃ “uddesantevāsikāna”nti imasseva visesanaṃ,",
  "tika-vin07t:2393_3": "tena uddesakāle āgantvā uddesaṃ gahetvā gantvā aññattha nivasante anibaddhacārike nivatteti.",
  "tika-vin07t:2394_0": "Aṭṭhacīvaramātikākathāvaṇṇanā niṭṭhitā.",
  "tika-vin07t:2395_0": "Cīvarakkhandhakavaṇṇanānayo niṭṭhito.",
  "tika-vin07t:2396_0": "9. Campeyyakkhandhako",
  "tika-vin07t:2397_0": "Kassapagottabhikkhuvatthukathādivaṇṇanā",
  "tika-vin07t:2398_0": "380.",
  "tika-vin07t:2398_1": "Campeyyakkhandhake tantibaddhoti tanti vuccati byāpāro,",
  "tika-vin07t:2398_2": "tattha baddho,",
  "tika-vin07t:2398_3": "ussukkaṃ āpannoti attho.",
  "tika-vin07t:2398_4": "Tenāha “tasmiṃ āvāse”tiādi.",
  "tika-vin07t:2399_0": "387- 8.",
  "tika-vin07t:2399_1": "Hāpanaṃ vā aññathā karaṇaṃ vā natthīti ñattikammassa ñattiyā ekattā hāpanaṃ na sambhavati,",
  "tika-vin07t:2399_2": "tassā ekattā eva pacchā ñattiṭhapanavasena,",
  "tika-vin07t:2399_3": "dvikkhattuṃ ṭhapanavasena ca aññathā karaṇaṃ natthi.",
  "tika-vin07t:2399_4": "Paratoti parivāre.",
  "tika-vin07t:2399_5": "Tanti pabbājanīyakammaṃ,",
  "tika-vin07t:2399_6": "tassāti attho.",
  "tika-vin07t:2400_0": "Kassapagottabhikkhuvatthukathādivaṇṇanā niṭṭhitā.",
  "tika-vin07t:2401_0": "Dvenissaraṇādikathāvaṇṇanā",
  "tika-vin07t:2402_0": "395.",
  "tika-vin07t:2402_1": "Esāti “bālo”tiādinā niddiṭṭhapuggalo,",
  "tika-vin07t:2402_2": "appattoti sambandho.",
  "tika-vin07t:2402_3": "Tattha kāraṇamāha “yasmā”tiādi.",
  "tika-vin07t:2402_4": "Tattha āveṇikena lakkhaṇenāti pabbājanīyakammassa nimittabhāvena pāḷiyaṃ vuttattā asādhāraṇabhūtena kuladūsakabhāvena.",
  "tika-vin07t:2402_5": "Yadi hesa taṃ kammaṃ appatto,",
  "tika-vin07t:2402_6": "kathaṃ pana sunissāritoti āha “yasmā panassa ākaṅkhamāno saṅgho pabbājanīyakammaṃ kareyyāti vuttaṃ,",
  "tika-vin07t:2402_7": "tasmā sunissārito”ti.",
  "tika-vin07t:2402_8": "Tattha vuttanti kammakkhandhake vuttaṃ.",
  "tika-vin07t:2403_0": "Ettha pana kuladūsakakammaṃ katvā pabbājanīyakammakatassa terasakakaṇḍakaṭṭhakathāyaṃ “yasmiṃ vihāre",
  "tika-vin07t:2403_1": "vasantena yasmiṃ gāme kuladūsakakammaṃ kataṃ hoti,",
  "tika-vin07t:2403_2": "tasmiṃ vihāre vā tasmiṃ gāme vā na vasitabba”ntiādinā yā sammāvattanā vuttā,",
  "tika-vin07t:2403_3": "sā itarenāpi pūretabbā.",
  "tika-vin07t:2403_4": "Yaṃ pana paṭippassaddhakammassa kuladūsakassa tattheva aṭṭhakathāyaṃ “yesu kulesu kuladūsakakammaṃ kataṃ,",
  "tika-vin07t:2403_5": "tato paccayā na gahetabbā”tiādi vuttaṃ,",
  "tika-vin07t:2403_6": "taṃ na pūretabbaṃ kulasaṅgahassa akatattā.",
  "tika-vin07t:2403_7": "Evaṃ sesakammesupi.",
  "tika-vin07t:2403_8": "Yadi evaṃ “tajjanīyakammārahassa niyasakammaṃ karoti…pe… evaṃ kho, upāli,",
  "tika-vin07t:2403_9": "adhammakammaṃ hotī”tiādivacanaṃ virujjhatīti?",
  "tika-vin07t:2403_10": "Na virujjhati saṅghasanniṭṭhānavasena tajjanīyādikammārahattassa sijjhanato.",
  "tika-vin07t:2403_11": "Yassa hi saṅgho “tajjanīyakammaṃ karomā”ti sanniṭṭhānaṃ katvā kammavācaṃ sāvento pabbājanīyakammavācaṃ sāveti,",
  "tika-vin07t:2403_12": "tassa kammaṃ adhammakammaṃ hoti.",
  "tika-vin07t:2403_13": "Sace pana “tasseva pabbājanīyakammameva karomā”ti sanniṭṭhānaṃ katvā tadeva karoti,",
  "tika-vin07t:2403_14": "tassa taṃ kammaṃ dhammakammanti veditabbaṃ.",
  "tika-vin07t:2404_0": "Evamidha “nissāraṇa”nti adhippetassa pabbājanīyakammassa vasena atthaṃ dassetvā idāni tadaññesaṃ tajjanīyādīnaṃ",
  "tika-vin07t:2404_1": "vasena nissāraṇe adhippete “appatto nissāraṇa”nti imassa paṭipakkhavasena sampatto nissāraṇaṃ,",
  "tika-vin07t:2404_2": "“tañce saṅgho nissāreti.",
  "tika-vin07t:2404_3": "Sunissārito”ti atthasambhavaṃ dassetuṃ puna “tañce saṅgho nissāretīti sace saṅgho”tiādi vuttaṃ.",
  "tika-vin07t:2404_4": "Tattha tatthāti tajjanīyādikammavisaye,",
  "tika-vin07t:2404_5": "ekenāpi aṅgena nissāraṇā anuññātāti yojanā.",
  "tika-vin07t:2404_6": "Pāḷiyaṃ appatto nissāraṇanti ettha āpanno āveṇikavasena tajjanīyādisaṅkhātaṃ nissāraṇaṃ pattoti attho gahetabbo.",
  "tika-vin07t:2405_0": "Dvenissaraṇādikathāvaṇṇanā niṭṭhitā.",
  "tika-vin07t:2406_0": "Campeyyakkhandhakavaṇṇanānayo niṭṭhito.",
  "tika-vin07t:2407_0": "10. Kosambakakkhandhako",
  "tika-vin07t:2408_0": "Kosambakavivādakathāvaṇṇanā",
  "tika-vin07t:2409_0": "451.",
  "tika-vin07t:2409_1": "Kosambakakkhandhake sace hoti,",
  "tika-vin07t:2409_2": "desessāmīti vinayadharassa vacanena āpattidiṭṭhiṃ paṭilabhitvā evamāha.",
  "tika-vin07t:2409_3": "Teneva pāḷiyaṃ “so tassā āpattiyā anāpattidiṭṭhi hotī”ti vuttaṃ.",
  "tika-vin07t:2409_4": "Natthi āpattīti udakassa ṭhapanabhāvaṃ ajānitvā vā ṭhapitaṃ chaḍḍetvā vissaritvā vā gamane asañcicca",
  "tika-vin07t:2409_5": "asatiyā anāpattipakkhopi sambhavatīti vinayadharo tattha anāpattidiṭṭhiṃ paṭilabhitvā evamāha.",
  "tika-vin07t:2409_6": "Teneva pāḷiyaṃ “aññe bhikkhū tassa āpattiyā anāpattidiṭṭhino hontī”ti vuttaṃ.",
  "tika-vin07t:2409_7": "Parisāyapissa anāpattidiṭṭhiyā uppannattā “aññe”ti bahuvacanaṃ kataṃ.",
  "tika-vin07t:2409_8": "Anāpattidiṭṭhi ahosīti suttantikattherassa vinaye apakataññutāya vinayadharassa vacanamattena so evamahosi,",
  "tika-vin07t:2409_9": "sā panassa āpatti eva udakāvasesassa ṭhapanabhāvaṃ ñatvā ṭhapitattā.",
  "tika-vin07t:2409_10": "Vatthumattajānane eva hi sekhiyā sacittakā,",
  "tika-vin07t:2409_11": "na paṇṇattivijānane.",
  "tika-vin07t:2409_12": "Teneva pāḷiyaṃ “tassā āpattiyā anāpattidiṭṭhi hotī”ti sabbattha āpatti icceva vuttaṃ.",
  "tika-vin07t:2409_13": "“Āpattiṃ āpajjamāno”ti idaṃ vinayadharatthero “tayā idaṃ udakaṃ ṭhapita”nti attanā puṭṭhena suttantikattherena",
  "tika-vin07t:2409_14": "“āmāvuso”ti vuttavacanaṃ saritvā paṇṇattiakovidatāya sañcicceva akāsīti āpattidiṭṭhi hutvāva avoca.",
  "tika-vin07t:2409_15": "Teneva pāḷiyaṃ “aññe bhikkhū tassā āpattiyā āpattidiṭṭhino hontī”ti vuttaṃ.",
  "tika-vin07t:2410_0": "453.",
  "tika-vin07t:2410_1": "“Na tāva bhinno”ti idaṃ ukkhipanatadanuvattanamattena saṅgho bhinno nāma na hoti,",
  "tika-vin07t:2410_2": "taṃ nissāya pana ubhayapakkhikānaṃ pakkhaṃ pariyesitvā aññamaññaṃ kodhavasena kāyavacīkalahavaḍḍhaneneva hotīti imamatthaṃ sandhāya vuttaṃ.",
  "tika-vin07t:2410_3": "Tenāha “so ca kho kalahavasenā”ti.",
  "tika-vin07t:2410_4": "Sambhamaatthavasenāti turitatthavasena.",
  "tika-vin07t:2411_0": "454.",
  "tika-vin07t:2411_1": "Akāraṇetiādi anukkhipitvāva upāyena saññāpetvā hitesitāya āpattito mocetuṃ yuttaṭṭhāne kodhacittavasena viheṭhanatthāya katabhāvaṃ sandhāya vuttaṃ,",
  "tika-vin07t:2411_2": "na pana kammaṅgassa abhāvaṃ sandhāya.",
  "tika-vin07t:2411_3": "Teneva pāḷiyaṃ “āpatti esā,",
  "tika-vin07t:2411_4": "bhikkhave,",
  "tika-vin07t:2411_5": "nesā anāpatti…pe…",
  "tika-vin07t:2411_6": "ukkhitto eso bhikkhū”tiādi vuttaṃ.",
  "tika-vin07t:2412_0": "455.",
  "tika-vin07t:2412_1": "“Adhammavādīnaṃ pakkhe nisinno”ti idaṃ upalakkhaṇamattaṃ,",
  "tika-vin07t:2412_2": "dhammavādīnaṃ pakkhe nisīditvā adhammavādīnaṃ laddhiṃ gaṇhantopi dhammavādīnaṃ nānāsaṃvāsako hoti eva.",
  "tika-vin07t:2412_3": "Kammaṃ kopetīti taṃ vinā gaṇassa apūraṇapakkhaṃ sandhāya vuttaṃ.",
  "tika-vin07t:2412_4": "Yattha vā tattha vāti dhammavādīnaṃ pakkhe vā adhammavādīnaṃ pakkhe vāti attho.",
  "tika-vin07t:2412_5": "Ime dhammavādinoti gaṇhātīti taṃtaṃpakkhagate bhikkhū yāthāvato vā ayāthāvato vā “ime dhammavādino”ti gaṇhāti,",
  "tika-vin07t:2412_6": "ayaṃ taṃtaṃpakkhagatānaṃ attānaṃ samānasaṃvāsakaṃ karoti.",
  "tika-vin07t:2413_0": "456.",
  "tika-vin07t:2413_1": "Upadaṃsentīti pavattenti.",
  "tika-vin07t:2413_2": "Pāḷiyaṃ ettāvatāti “ettakapadesaṃ muñcitvā nisinnā mayaṃ kodhacitte uppannepi aññamaññaṃ ananulomikaṃ",
  "tika-vin07t:2413_3": "kāyakammādiṃ pavattetuṃ na sakkhissāmā”ti sallekkhetvā dūre nisīditabbanti adhippāyo.",
  "tika-vin07t:2413_4": "Tenāha “upacāraṃ muñcitvā”ti.",
  "tika-vin07t:2414_0": "457.",
  "tika-vin07t:2414_1": "Pāḷiyaṃ bhaṇḍanajātātiādīsu kalahassa pubbabhāgo bhaṇḍanaṃ nāma.",
  "tika-vin07t:2414_2": "Hatthaparāmāsādi kalaho nāma.",
  "tika-vin07t:2414_3": "Viruddhavādo vivādo nāma.",
  "tika-vin07t:2415_0": "458.",
  "tika-vin07t:2415_1": "Paripuṇṇakosakoṭṭhāgāroti ettha koso nāma suvaṇṇamaṇiādibhaṇḍāgārasāragabbho.",
  "tika-vin07t:2415_2": "Koṭṭhaṃ vuccati dhaññassa āvasanaṭṭhānaṃ,",
  "tika-vin07t:2415_3": "koṭṭhabhūtaṃ agāraṃ koṭṭhāgāraṃ,",
  "tika-vin07t:2415_4": "dhaññasaṅgahaṭṭhānaṃ.",
  "tika-vin07t:2415_5": "Abbhuyyāsīti yuddhāya abhimukho nikkhamīti attho.",
  "tika-vin07t:2415_6": "Ekasaṅghātampīti ekayuddhampi.",
  "tika-vin07t:2415_7": "Dhovananti dhovanudakaṃ.",
  "tika-vin07t:2416_0": "463. Pariyādinnarūpāti kodhacittena pariggahitasabhāvā.",
  "tika-vin07t:2417_0": "464.",
  "tika-vin07t:2417_1": "Taṃ na jānantīti taṃ kalahaṃ na jānanti.",
  "tika-vin07t:2417_2": "Ye upanayhantīti yathāvuttaṃ kodhākāraṃ citte bandhanti.",
  "tika-vin07t:2417_3": "Pākaṭaparissayeti sīhādike.",
  "tika-vin07t:2417_4": "Paṭicchannaparissayeti rāgādike.",
  "tika-vin07t:2417_5": "Pāḷiyaṃ natthi bāle 97 sahāyatāti bālaṃ nissāya sīlādiguṇasaṅkhātā sahāyatā natthi,",
  "tika-vin07t:2417_6": "na sakkā laddhunti attho.",
  "tika-vin07t:2418_0": "466.",
  "tika-vin07t:2418_1": "Attakāmarūpāti attano hitakāmayamānasabhāvā.",
  "tika-vin07t:2418_2": "Anuruddhāti ekasesanayena tiṇṇampi kulaputtānaṃ ālapanaṃ,",
  "tika-vin07t:2418_3": "teneva bahuvacananiddeso kato.",
  "tika-vin07t:2418_4": "Khamanīyaṃ sarīraṃ yāpanīyaṃ jīvitaṃ “kacci vo sarīrañca dhāretuṃ,",
  "tika-vin07t:2418_5": "jīvitañca yāpetuṃ sakkā”ti pucchati.",
  "tika-vin07t:2418_6": "Tagghāti ekaṃsatthe nipāto,",
  "tika-vin07t:2418_7": "ekaṃsena mayaṃ bhanteti attho.",
  "tika-vin07t:2418_8": "Yathā kathanti ettha yathāti nipātamattaṃ,",
  "tika-vin07t:2418_9": "yathākathanti vā eko nipāto kāraṇapucchanattho,",
  "tika-vin07t:2418_10": "kena pakārenāti attho.",
  "tika-vin07t:2418_11": "Ekañca pana maññe cittanti ekassa cittavasena itaresampi pavattanato sabbesaṃ no ekaṃ viya cittanti attho.",
  "tika-vin07t:2418_12": "Kacci pana vo anuruddhāti ettha voti nipātamattaṃ,",
  "tika-vin07t:2418_13": "paccattavacanaṃ vā,",
  "tika-vin07t:2418_14": "kacci tumheti attho.",
  "tika-vin07t:2418_15": "Amhākanti niddhāraṇe sāmivacanaṃ,",
  "tika-vin07t:2418_16": "amhesu tīsu yo paṭhamaṃ paṭikkamatīti attho.",
  "tika-vin07t:2419_0": "Kosambakavivādakathāvaṇṇanā niṭṭhitā.",
  "tika-vin07t:2420_0": "Pālileyyakagamanakathāvaṇṇanā",
  "tika-vin07t:2421_0": "467.",
  "tika-vin07t:2421_1": "Yena pālileyyakanti paccatte upayogavacanaṃ,",
  "tika-vin07t:2421_2": "yattha pālileyyako gāmo,",
  "tika-vin07t:2421_3": "tattha avasarīti attho.",
  "tika-vin07t:2421_4": "Daharapotakehīti bhiṅkacchāpehi.",
  "tika-vin07t:2421_5": "“Ogāhi”ntipi pāṭho,",
  "tika-vin07t:2421_6": "nahānapokkharaṇinti attho.",
  "tika-vin07t:2422_0": "Udānagāthāyaṃ pana –",
  "tika-vin07t:2422_1": "rathaīsasadisadantassa nāgassa hatthino etaṃ vivekaninnaṃ cittaṃ nāgena buddhanāgassa vivekaninnacittena sameti. Kasmā?",
  "tika-vin07t:2422_2": "Yaṃ yasmā ekova ramati vane,",
  "tika-vin07t:2422_3": "tasmā evaṃ yojanā daṭṭhabbā.",
  "tika-vin07t:2423_0": "Pālileyyakagamanakathāvaṇṇanā niṭṭhitā.",
  "tika-vin07t:2424_0": "Aṭṭhārasavatthukathāvaṇṇanā",
  "tika-vin07t:2425_0": "468.",
  "tika-vin07t:2425_1": "Yathā dhammo tathā tiṭṭhāhīti yathā dhammo ca vinayo ca ṭhito,",
  "tika-vin07t:2425_2": "tathā tiṭṭha,",
  "tika-vin07t:2425_3": "dhammavādīpakkhe tiṭṭhāti attho.",
  "tika-vin07t:2426_0": "473.",
  "tika-vin07t:2426_1": "“Yo paṭibāheyya,",
  "tika-vin07t:2426_2": "āpatti dukkaṭassā”ti idaṃ sāmaggībhedassa akārake sandhāya vuttaṃ.",
  "tika-vin07t:2426_3": "Ye pana bhedakārakā viruddhā alajjino,",
  "tika-vin07t:2426_4": "tesaṃ paṭibāhituṃ vaṭṭati tesaṃ santakassapi senāsanassa vināsanavacanato.",
  "tika-vin07t:2426_5": "“Vivittaṃ katvāpi dātabba”nti vuttattā pana yathāvuḍḍhaṃ varasenāsanaṃ adatvā vuḍḍhānampi asaññatānaṃ saññatehi vivittaṃ katvā dātabbanti daṭṭhabbaṃ.",
  "tika-vin07t:2427_0": "475.",
  "tika-vin07t:2427_1": "Kammavācāya osāretvāti ettha ukkhittassa bhikkhuno āpattiyāpannabhāvaṃ paṭijānitvā sammāvattanena ukkhepakānaṃ",
  "tika-vin07t:2427_2": "samuppannaosāraṇacchandassa pageva ñātattā paṭippassambhanakammavācāya ukkhittānuvattakā sayameva naṃ",
  "tika-vin07t:2427_3": "osāresunti daṭṭhabbaṃ.",
  "tika-vin07t:2428_0": "476. Atthato apagatāti sāmaggīatthavirahitā, tucchabyañjanāti attho.",
  "tika-vin07t:2429_0": "477.",
  "tika-vin07t:2429_1": "Appaṭicchannācāroti appaṭicchādetabbasundarācāro.",
  "tika-vin07t:2429_2": "Anapagatanti kāraṇato anapetaṃ.",
  "tika-vin07t:2429_3": "Ādātabbato gahetabbato ādāyanti ācariyavādo vuttoti āha “ādāyaṃ attano ācariyavāda”nti.",
  "tika-vin07t:2430_0": "Aṭṭhahi dūtaṅgehīti “sotā ca hoti sāvetā ca uggahetā ca dhāretā ca viññātā ca viññāpetā ca kusalo ca",
  "tika-vin07t:2430_1": "sahitāsahitassa no ca kalahakārako”ti evaṃ vuttehi aṭṭhahi dūtaṅgehi.",
  "tika-vin07t:2430_2": "Sesamettha,",
  "tika-vin07t:2430_3": "heṭṭhā ca sabbattha suviññeyyamevāti.",
  "tika-vin07t:2431_0": "Aṭṭhārasavatthukathāvaṇṇanā niṭṭhitā.",
  "tika-vin07t:2432_0": "Kosambakakkhandhakavaṇṇanānayo niṭṭhito.",
  "tika-vin07t:2433_0": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:2434_0": "Mahāvaggavaṇṇanānayo niṭṭhito.",
  "tika-vin07t:2435_0": "Namo tassa bhagavato arahato sammāsambuddhassa",
  "tika-vin07t:2436_0": "Cūḷavaggavaṇṇanā",
  "tika-vin07t:2437_0": "1. Kammakkhandhako",
  "tika-vin07t:2438_0": "Tajjanīyakammakathāvaṇṇanā",
  "tika-vin07t:2439_0": "1.",
  "tika-vin07t:2439_1": "Cūḷavaggassa paṭhame kammakkhandhake tāva “balavābalava”nti idaṃ ekapadaṃ.",
  "tika-vin07t:2439_2": "“Balavabalava”nti vattabbe ākāraṃ katvā “balavābalava”nti vuttaṃ.",
  "tika-vin07t:2439_3": "Tañca “dukkhadukkha”ntiādīsu viya atisayatthe vattatīti āha “suṭṭhu balavaṃ paṭivadathā”ti,",
  "tika-vin07t:2439_4": "ati viya balavaṃ katvā paṭivacanaṃ dethāti attho.",
  "tika-vin07t:2440_0": "2.",
  "tika-vin07t:2440_1": "Pāḷiyaṃ āpatti āropetabbāti ettha kiñcāpi “mā kho tumhe āyasmanto eso ajesī”tiādike bhaṇḍanādijanake",
  "tika-vin07t:2440_2": "vacane paññattā kāci āpatti nāma natthi musāpesuññādīsu etassa appaviṭṭhattā,",
  "tika-vin07t:2440_3": "tathāpi bhikkhūhi visuṃ,",
  "tika-vin07t:2440_4": "saṅghamajjhe ca “mā, āvuso,",
  "tika-vin07t:2440_5": "bhikkhū aññamaññaṃ payojetvā bhaṇḍanādiṃ akāsi,",
  "tika-vin07t:2440_6": "nedaṃ appicchatādīnaṃ atthāya vattatī”ti evaṃ apaññattena vuccamānassa bhikkhuno anādariyena anoramanapaccayā",
  "tika-vin07t:2440_7": "vā aññavādavihesādikaraṇapaccayā vā yā āpatti hoti,",
  "tika-vin07t:2440_8": "sā āpatti āropetabbā diṭṭhivipannassa viyāti evamattho daṭṭhabbo.",
  "tika-vin07t:2441_0": "Yassa pana idaṃ vacanaṃ vināva kāyavācāhi āpannā lahukāpatti atthi,",
  "tika-vin07t:2441_1": "tassapi āropetabbāva.",
  "tika-vin07t:2441_2": "Yaṃ pana kammavācāya “attanā bhaṇḍanakārakā”ti attanā-",
  "tika-vin07t:2441_3": "saddaggahaṇaṃ,",
  "tika-vin07t:2441_4": "“yepi caññe bhikkhū bhaṇḍanakārakā…pe…",
  "tika-vin07t:2441_5": "te upasaṅkamitvā”tiādivacanañca,",
  "tika-vin07t:2441_6": "taṃ vatthuvasena gahitaṃ.",
  "tika-vin07t:2441_7": "Yo pana sayameva bhaṇḍanakārako hoti,",
  "tika-vin07t:2441_8": "aññe pana bhaṇḍanakārake upasaṅkamitvā “mā kho tumhe”tiādivacanaṃ na vadati,",
  "tika-vin07t:2441_9": "tassāpetaṃ kammaṃ kātabbameva.",
  "tika-vin07t:2441_10": "Karontehi ca “suṇātu me, bhante, saṅgho,",
  "tika-vin07t:2441_11": "ayaṃ itthannāmo bhikkhu bhaṇḍanakārako…pe…",
  "tika-vin07t:2441_12": "saṅghe adhikaraṇakārako.",
  "tika-vin07t:2441_13": "Yadi saṅghassa pattakalla”ntiādināva kammavācā kātabbā.",
  "tika-vin07t:2441_14": "Yo ca aññepi bhikkhū kalahāya samādapeti,",
  "tika-vin07t:2441_15": "tassāpi evameva kammavācaṃ kātuṃ vaṭṭati aññesaṃ samādāpanassapi bhaṇḍanakārakatte eva pavisanato.",
  "tika-vin07t:2441_16": "Aññesaṃ samādāpanākārampi vatvāva,",
  "tika-vin07t:2441_17": "kammavācaṃ kātukāmenapi ca tehi vuttavacanatthameva gahetvā tadanuguṇaṃ yojetvāva kātabbaṃ,",
  "tika-vin07t:2441_18": "na idhāgatavaseneva sabbesampi idhāgatavaseneva vacanāsambhavā.",
  "tika-vin07t:2441_19": "Bhūtena vatthunā katameva hi avipannaṃ hoti,",
  "tika-vin07t:2441_20": "nāññanti gahetabbaṃ.",
  "tika-vin07t:2441_21": "Esa nayo niyassakammādīsupi.",
  "tika-vin07t:2442_0": "Tajjanīyakammakathāvaṇṇanā niṭṭhitā.",
  "tika-vin07t:2443_0": "Adhammakammadvādasakakathādivaṇṇanā",
  "tika-vin07t:2444_0": "4.",
  "tika-vin07t:2444_1": "Appaṭiññāya katanti vatthuṃ vā āpattiṃ vā asampaṭicchāpetvā kataṃ.",
  "tika-vin07t:2444_2": "Yo pana sabbesaṃ passantānaṃ eva vatthuvītikkamaṃ katvā pacchā kammakaraṇabhayena “na karomī”ti musā vadati,",
  "tika-vin07t:2444_3": "tassa bhikkhūnaṃ sammukhe vītikkamakaraṇameva paṭiññā.",
  "tika-vin07t:2444_4": "Tathato jānanatthameva paṭiññāya karaṇaṃ anuññātaṃ.",
  "tika-vin07t:2444_5": "Yattha pana sandeho hoti,",
  "tika-vin07t:2444_6": "tattha sampaṭicchāpetvāva kattabbanti gahetabbaṃ.",
  "tika-vin07t:2445_0": "“Pārājikāpattiyā vā”ti idaṃ liṅganāsananimittatāya pārājikassa kammena atikicchanīyato vuttaṃ.",
  "tika-vin07t:2445_1": "“Saṅghādisesāpattiyā vā”ti idaṃ pana parivāsādinissāraṇakammassa āveṇikassa vijjamānattā vuttaṃ.",
  "tika-vin07t:2445_2": "Yaṃ pana parato “adhisīle sīlavipanno hoti…pe…",
  "tika-vin07t:2445_3": "tajjanīyakammaṃ kareyyā”ti vuttaṃ,",
  "tika-vin07t:2445_4": "taṃ “āyatiṃ saṃvare ṭhatvā vuṭṭhānaṃ karohī”ti ovadiyamānassa anādariyādipaccayalahukāpattiṃ sandhāya vuttaṃ.",
  "tika-vin07t:2445_5": "Sīlavipattimūlakañhi lahukāpattiṃ āpanno idha abhedūpacārena “adhisīle sīlavipanno”ti vutto “atidiṭṭhiyā diṭṭhivipanno”ti ettha viya.",
  "tika-vin07t:2446_0": "Yathā ca diṭṭhiṃ gahetvā voharantassa “ito diṭṭhito oramāhī”ti avatvā katakammaṃ kevalāya diṭṭhivipattiyā",
  "tika-vin07t:2446_1": "katattā anāpattiyā kataṃ nāma adhammakammaṃ hoti,",
  "tika-vin07t:2446_2": "evaṃ sīlavipattiṃ āpajjitvā lajjidhamme okkante yathādhammaṃ vuṭṭhāya saṃvare ṭhātukāmassa kataṃ tajjanīyādikammaṃ",
  "tika-vin07t:2446_3": "kevalāya sīlavipattiyā katattā adesanāgāminiyā kataṃ nāma adhammakammaṃ hoti.",
  "tika-vin07t:2446_4": "Teneva niyassakammepi “apissu bhikkhū pakatā parivāsaṃ dentā”tiādinā saṃvare aṭṭhānameva kammanimittabhāvena vuttaṃ.",
  "tika-vin07t:2446_5": "Adantaṃ damanatthameva hi tajjanīyādikammāni anuññātānīti.",
  "tika-vin07t:2446_6": "Keci pana “adesanāgāminiyāti idaṃ pārājikāpattiṃyeva sandhāya vuttaṃ,",
  "tika-vin07t:2446_7": "na saṅghādisesa”nti vadanti,",
  "tika-vin07t:2446_8": "taṃ sukkapakkhe “desanāgāminiyā āpattiyā kataṃ hotī”ti iminā vacanena virujjhati.",
  "tika-vin07t:2446_9": "Saṅghādisesassāpi ca pariyāyato desanāgāminivohāre gayhamāne “āpattiyā kataṃ hotī”ti vuttavārato imassa vārassa viseso na siyā,",
  "tika-vin07t:2446_10": "aṭṭhakathāyampettha visesabhāvo na dassito.",
  "tika-vin07t:2446_11": "Tasmā vuttanayenevettha adhippāyo gahetabbo.",
  "tika-vin07t:2447_0": "6.",
  "tika-vin07t:2447_1": "Sabbānipīti tajjanīyaniyassapabbājanīyakammāni tīṇipi.",
  "tika-vin07t:2447_2": "Aññakammassa vatthunāti tajjanīyato aññassa kammassa vatthunā aññakammakaraṇaṃ nāma koci dosopi na hotīti adhippāyo.",
  "tika-vin07t:2447_3": "Kāraṇamāha “kasmā”tiādinā.",
  "tika-vin07t:2448_0": "8. Pannalomāti patitamānalomā.",
  "tika-vin07t:2449_0": "Adhammakammadvādasakakathādivaṇṇanā niṭṭhitā.",
  "tika-vin07t:2450_0": "Niyassakammakathādivaṇṇanā",
  "tika-vin07t:2451_0": "11.",
  "tika-vin07t:2451_1": "Niyassakamme pāḷiyaṃ apissūti apicāti imasmiṃ atthe nipātasamudāyo.",
  "tika-vin07t:2451_2": "Nissāya te vatthabbanti ettha keci kalyāṇamittāyattavuttitaṃ sandhāya vuttanti vadanti,",
  "tika-vin07t:2451_3": "aññe pana nissayaggahaṇamevāti,",
  "tika-vin07t:2451_4": "ubhayenapissa serivihāro na vaṭṭatīti dīpitanti daṭṭhabbaṃ.",
  "tika-vin07t:2452_0": "21.",
  "tika-vin07t:2452_1": "Pabbājanīyakamme “pabbājanīyakammaṃ paṭippassambhetū”ti idaṃ pakkamanādiṃ akatvā sammāvattantānaṃ vasena vuttaṃ.",
  "tika-vin07t:2453_0": "33.",
  "tika-vin07t:2453_1": "Paṭisāraṇīyakamme neva bhikkhuvacanaṃ,",
  "tika-vin07t:2453_2": "na gihivacananti ettha pariyāyatopi bhikkhū parakhuṃsanaṃ na vadanti,",
  "tika-vin07t:2453_3": "gahaṭṭhā pana sarūpeneva akkosituṃ samatthāpi upakārīsu akāraṇaṃ evarūpaṃ na vadanti,",
  "tika-vin07t:2453_4": "tvaṃ gihiguṇatopi parihīnoti adhippāyo.",
  "tika-vin07t:2454_0": "39.",
  "tika-vin07t:2454_1": "“Aṅgasamannāgamo purimehi asadiso”ti iminā tajjanīyādīnaṃ vuttakāraṇamattena idaṃ kātuṃ na vaṭṭatīti dīpeti.",
  "tika-vin07t:2454_2": "Idha vuttena pana gihīnaṃ alābhāya parisakkanādinā aṅgena tānipi kātuṃ vaṭṭatīti gahetabbaṃ.",
  "tika-vin07t:2454_3": "Ettha ca “saddhaṃ pasannaṃ dāyakaṃ kārakaṃ saṅghupaṭṭhākaṃ hīnena khuṃsetī”ti vuttattā tādisesu gihīsu",
  "tika-vin07t:2454_4": "khuṃsanādīhi gihipaṭisaṃyuttehi eva aṅgehi kammārahatā,",
  "tika-vin07t:2454_5": "na ārāmikaceṭakādīsu khuṃsanādīhi.",
  "tika-vin07t:2454_6": "Tatthāpi dāyakādīsu khamāpitesu kammārahatā natthi,",
  "tika-vin07t:2454_7": "āpatti ca yattha katthaci desetuṃ vaṭṭati.",
  "tika-vin07t:2454_8": "Yo ce tikkhattuṃ khamāpiyamānopi na khamati,",
  "tika-vin07t:2454_9": "akatakammenapi dassanūpacāre āpatti desetabbā.",
  "tika-vin07t:2454_10": "So ce kālakato hoti,",
  "tika-vin07t:2454_11": "desantaraṃ vā gato,",
  "tika-vin07t:2454_12": "gatadisā na ñāyati,",
  "tika-vin07t:2454_13": "antarāmagge vā jīvitantarāyo hoti,",
  "tika-vin07t:2454_14": "katakammenapi akatakammenapi saṅghamajjhe yathābhūtaṃ viññāpetvā khamāpetvā āpatti desetabbāti vadanti.",
  "tika-vin07t:2454_15": "Dhammikapaṭissavassa asaccāpane pana tesaṃ santikaṃ gantvā “mayā asamavekkhitvā paṭissavaṃ katvā so na saccāpito,",
  "tika-vin07t:2454_16": "taṃ me khamathā”tiādinā khamāpane vacanakkamo ñāpetabbo.",
  "tika-vin07t:2455_0": "41.",
  "tika-vin07t:2455_1": "Pāḷiyaṃ maṅkubhūto nāsakkhi cittaṃ gahapatiṃ khamāpetunti tiṃsayojanamaggaṃ puna gantvāpi mānathaddhatāya",
  "tika-vin07t:2455_2": "yathābhūtaṃ dosaṃ āvikatvā akhamāpanena “nāhaṃ khamāmī”ti tena paṭikkhitto maṅkubhūto khamāpetuṃ na sakkhi,",
  "tika-vin07t:2455_3": "so punadeva sāvatthiṃ paccāgantvāpi mānaniggahatthāyeva punapi satthārā pesito purimanayeneva khamāpetuṃ asakkonto punāgacchi.",
  "tika-vin07t:2455_4": "Athassa bhagavā “asantaṃ bhāvanamiccheyyā”tiādināva dhammaṃ desetvā mānanimmathanaṃ katvā anudūtadānaṃ anuññāsīti daṭṭhabbaṃ.",
  "tika-vin07t:2456_0": "42.",
  "tika-vin07t:2456_1": "“No ce khamati…pe…",
  "tika-vin07t:2456_2": "āpattiṃ desāpetabbo”ti vuttattā pageva gahaṭṭho khamati ce,",
  "tika-vin07t:2456_3": "dassanūpacāre āpattidesanākiccaṃ natthīti gahetabbaṃ.",
  "tika-vin07t:2457_0": "46.",
  "tika-vin07t:2457_1": "Ukkhepanīyakammesu tīsu ariṭṭhavatthusmiṃ āpattiṃ āropetvāti visuṃ saṅghamajjheva pāpikāya diṭṭhiyā appaṭinissajjanapaccayā dukkaṭaṃ,",
  "tika-vin07t:2457_2": "samanubhāsanapariyosāne pācittiyaṃ vā āpattiṃ āropetvā.",
  "tika-vin07t:2457_3": "Etthāpi kammavācāya “tathāhaṃ bhagavatā”tiādi vatthuvasena vuttaṃ.",
  "tika-vin07t:2457_4": "Yena yena pakārena diṭṭhigatikā vohariṃsu,",
  "tika-vin07t:2457_5": "tena tena pakārena yojetvā kammavācā kātabbā.",
  "tika-vin07t:2457_6": "Gahaṇākāraṃ pana vināpi “suṇātu me, bhante, saṅgho,",
  "tika-vin07t:2457_7": "itthannāmassa bhikkhuno pāpikaṃ diṭṭhigataṃ uppannaṃ,",
  "tika-vin07t:2457_8": "so taṃ diṭṭhiṃ appaṭinissajjati,",
  "tika-vin07t:2457_9": "yadi saṅghassa pattakalla”nti evaṃ sāmaññatopi kammavācaṃ kātuṃ vaṭṭati.",
  "tika-vin07t:2458_0": "65.",
  "tika-vin07t:2458_1": "“Yaṃ diṭṭhiṃ nissāya bhaṇḍanādīni karotī”ti iminā diṭṭhiṃ nissāya uppannāni eva bhaṇḍanādīni idha adhippetāni,",
  "tika-vin07t:2458_2": "na kevalānīti dasseti.",
  "tika-vin07t:2458_3": "Yo pana “bhaṇḍanādīnaṃ karaṇe doso natthī”ti diṭṭhiko hutvā bhaṇḍanādiṃ karoti,",
  "tika-vin07t:2458_4": "sāpissa diṭṭhi eva hoti,",
  "tika-vin07t:2458_5": "tassapi appaṭinissagge kammaṃ kātuṃ vaṭṭati.",
  "tika-vin07t:2459_0": "Niyassakammakathādivaṇṇanā niṭṭhitā.",
  "tika-vin07t:2460_0": "Kammakkhandhakavaṇṇanānayo niṭṭhito.",
  "tika-vin07t:2461_0": "2. Pārivāsikakkhandhako",
  "tika-vin07t:2462_0": "Pārivāsikavattakathāvaṇṇanā",
  "tika-vin07t:2463_0": "75.",
  "tika-vin07t:2463_1": "Pārivāsikakkhandhake antamaso mūlāyapaṭikassanārahādīnampīti ādi-",
  "tika-vin07t:2463_2": "saddena mānattārahamānattacārikaabbhānārahe saṅgaṇhāti.",
  "tika-vin07t:2463_3": "Te hi pārivāsikānaṃ,",
  "tika-vin07t:2463_4": "pārivāsikā ca tesaṃ pakatattaṭṭhāne eva tiṭṭhanti.",
  "tika-vin07t:2463_5": "Adhotapādaṭṭhapanakanti yattha ṭhatvā pāde dhovanti,",
  "tika-vin07t:2463_6": "tādisaṃ dāruphalakakhaṇḍādiṃ.",
  "tika-vin07t:2463_7": "Pādaghaṃsananti sakkharakathalādiṃ.",
  "tika-vin07t:2463_8": "“Vattaṃ karontī”ti ettakamattasseva vuttattā saddhivihārikādīhipi abhivādanādiṃ kātuṃ na vaṭṭati.",
  "tika-vin07t:2464_0": "“Pārisuddhiuposathe kariyamāne”ti idaṃ pavāraṇādivasesu saṅghe pavārente anupagatachinnavassādīhi kariyamānapārisuddhiuposathampi sandhāya vuttaṃ.",
  "tika-vin07t:2464_1": "Attano pāḷiyāti navakānaṃ purato.",
  "tika-vin07t:2465_0": "“Pārivāsikassevā”ti idaṃ abbhānārahapariyosāne sabbe garukaṭṭhe sandhāya vuttaṃ.",
  "tika-vin07t:2465_1": "Tesampi paccekaṃ oṇojanassa anuññātattā tadavasesā pakatattā eva taṃ na labhanti.",
  "tika-vin07t:2466_0": "Catussālabhattanti bhojanasālāya paṭipāṭiyā diyyamānabhattaṃ.",
  "tika-vin07t:2466_1": "Hatthapāse ṭhitenāti dāyakassa hatthapāse paṭiggahaṇaruhanaṭṭhāneti adhippāyo.",
  "tika-vin07t:2466_2": "Mahāpeḷabhattepīti mahantesu bhattapacchiādibhājanesu ṭhapetvā diyyamānabhattesupi.",
  "tika-vin07t:2467_0": "76.",
  "tika-vin07t:2467_1": "Pāpiṭṭhatarāti pārājikāpattīti ukkaṃsavasena vuttaṃ.",
  "tika-vin07t:2467_2": "Sañcarittādipaṇṇattivajjato pana sukkavissaṭṭhādikā lokavajjāva,",
  "tika-vin07t:2467_3": "tatthāpi saṅghabhedādikā pāpiṭṭhatarā eva.",
  "tika-vin07t:2468_0": "“Kammanti pārivāsikakammavācā”ti etena kammabhūtā vācāti kammavācā-",
  "tika-vin07t:2468_1": "saddassa atthopi siddhoti veditabbo.",
  "tika-vin07t:2468_2": "Savacanīyanti ettha “sadosa”nti atthaṃ vadati.",
  "tika-vin07t:2468_3": "Attano vacane pavattanakammanti evamettha attho daṭṭhabbo,",
  "tika-vin07t:2468_4": "“mā pakkamāhī”ti vā “ehi vinayadharānaṃ sammukhībhāva”nti vā evaṃ attano āṇāya pavattanakakammaṃ na kātabbanti adhippāyo.",
  "tika-vin07t:2468_5": "Evañhi kenaci savacanīye kate anādarena atikkamituṃ na vaṭṭati,",
  "tika-vin07t:2468_6": "buddhassa saṅghassa āṇā atikkantā nāma hoti.",
  "tika-vin07t:2469_0": "Rajohatabhūmīti paṇṇasālāvisesanaṃ.",
  "tika-vin07t:2469_1": "Paccayanti vassāvāsikacīvaraṃ.",
  "tika-vin07t:2469_2": "Senāsanaṃ na labhatīti vassaggena na labhati.",
  "tika-vin07t:2470_0": "Apaṇṇakapaṭipadāti aviraddhapaṭipadā.",
  "tika-vin07t:2470_1": "Sace vāyamantopīti ettha avisayabhāvaṃ ñatvā avāyamantopi saṅgayhati.",
  "tika-vin07t:2471_0": "81.",
  "tika-vin07t:2471_1": "Avisesenāti pārivāsikukkhittakānaṃ sāmaññena.",
  "tika-vin07t:2471_2": "Pañcavaṇṇacchadanabaddhaṭṭhānesūti pañcappakāracchadanehi channaṭṭhānesu.",
  "tika-vin07t:2472_0": "Obaddhanti uṭṭhānādibyāpārapaṭibaddhaṃ.",
  "tika-vin07t:2472_1": "Pīḷitanti attho.",
  "tika-vin07t:2472_2": "Mañce vā pīṭhe vāti ettha vā-",
  "tika-vin07t:2472_3": "saddo samuccayattho,",
  "tika-vin07t:2472_4": "tena taṭṭikācammakhaṇḍādīsu dīghāsanesupi nisīdituṃ na vaṭṭatīti dīpitaṃ hoti.",
  "tika-vin07t:2473_0": "Na vattabhedadukkaṭanti vuḍḍhatarassa jānantassāpi vattabhede dukkaṭaṃ natthīti dasseti.",
  "tika-vin07t:2473_1": "“Vattaṃ nikkhipāpetvā”ti idaṃ pārivāsādimeva sandhāya vuttaṃ.",
  "tika-vin07t:2474_0": "Pārivāsikavattakathāvaṇṇanā niṭṭhitā.",
  "tika-vin07t:2475_0": "Pārivāsikakkhandhakavaṇṇanānayo niṭṭhito.",
  "tika-vin07t:2476_0": "3. Samuccayakkhandhako",
  "tika-vin07t:2477_0": "Sukkavissaṭṭhikathāvaṇṇanā",
  "tika-vin07t:2478_0": "97.",
  "tika-vin07t:2478_1": "Samuccayakkhandhake vedayāmahanti jānāpemi ahaṃ,",
  "tika-vin07t:2478_2": "ārocemītiattho.",
  "tika-vin07t:2478_3": "Anubhavāmītipissa atthaṃ vadanti.",
  "tika-vin07t:2478_4": "Purimaṃ pana pasaṃsanti āropanavacanattā.",
  "tika-vin07t:2478_5": "Ārocetvā nikkhipitabbanti dukkaṭaparimocanatthaṃ vuttaṃ.",
  "tika-vin07t:2478_6": "Keci pana “tadaheva puna vattaṃ samādiyitvā aruṇaṃ uṭṭhāpetukāmassa ratticchedaparihāratthampī”ti vadanti.",
  "tika-vin07t:2479_0": "“Sabhāgā bhikkhū vasantī”ti vuttattā visabhāgānaṃ vasanaṭṭhāne vattaṃ asamādiyitvā bahi eva kātumpi vaṭṭatīti daṭṭhabbaṃ.",
  "tika-vin07t:2479_1": "“Dve leḍḍupāte atikkamitvā”ti idaṃ vihāre bhikkhūnaṃ sajjhāyādisaddasavanūpacāravijahanatthaṃ vuttaṃ.",
  "tika-vin07t:2479_2": "“Mahāmaggato okkammā”ti idaṃ maggapaṭipannānaṃ bhikkhūnaṃ upacārātikkamanatthaṃ vuttaṃ.",
  "tika-vin07t:2479_3": "Gumbena vātiādi dassanūpacāravijahanatthaṃ.",
  "tika-vin07t:2480_0": "“Sopi kenaci kammena pure aruṇe eva gacchatī”ti iminā ārocanāya katāya sabbesupi bhikkhūsu vihāragatesu",
  "tika-vin07t:2480_1": "ūne gaṇe caraṇadoso vā vippavāsadoso vā na hoti ārocitattā sahavāsassāti dasseti.",
  "tika-vin07t:2480_2": "Tenāha “ayañcā” tiādi.",
  "tika-vin07t:2480_3": "Abbhānaṃ kātuṃ na vaṭṭatīti katampi akatameva hotīti attho.",
  "tika-vin07t:2481_0": "Sukkavissaṭṭhikathāvaṇṇanā niṭṭhitā.",
  "tika-vin07t:2482_0": "Paṭicchannaparivāsakathāvaṇṇanā",
  "tika-vin07t:2483_0": "102.",
  "tika-vin07t:2483_1": "Suddhassāti sabhāgasaṅghādisesaṃ anāpannassa,",
  "tika-vin07t:2483_2": "tato vuṭṭhitassa vā.",
  "tika-vin07t:2483_3": "Aññasminti suddhantaparivāsavasena āpattivuṭṭhānato aññasmiṃ āpattivuṭṭhāne.",
  "tika-vin07t:2483_4": "Pāḷiyaṃ “paṭikassito saṅghena udāyi bhikkhu antarā ekissā āpattiyā…pe…",
  "tika-vin07t:2483_5": "mūlāyapaṭikassanā”ti idaṃ karaṇavasena vipariṇāmetvā mūlāyapaṭikassanāya paṭikassitoti yojetabbaṃ.",
  "tika-vin07t:2483_6": "Atha vā “mūlāya paṭikassanā khamati saṅghassā”ti uttarapadena saha paccattavaseneva yojetumpi vaṭṭati.",
  "tika-vin07t:2484_0": "“Udāyiṃ bhikkhuṃ antarā ekissā āpattiyā…pe…",
  "tika-vin07t:2484_1": "mūlāya paṭikassitvā”ti ettha antarā ekissā āpattiyā hetubhūtāya udāyiṃ bhikkhuṃ mūlāya paṭikassitvā mūladivase",
  "tika-vin07t:2484_2": "ākaḍḍhitvā tassā antarāpattiyā samodhānaparivāsaṃ detūti yojanā.",
  "tika-vin07t:2484_3": "Āvikārāpetvā vissajjetabboti tassa atekicchabhāvaṃ teneva saṅghassa pākaṭaṃ kāretvā lajjigaṇato viyojanavasena vissajjetabbo.",
  "tika-vin07t:2485_0": "Sataṃ āpattiyoti kāyasaṃsaggādivasena ekadivase āpannā sataṃ āpattiyo.",
  "tika-vin07t:2485_1": "Dasasatanti sahassā āpattiyo.",
  "tika-vin07t:2485_2": "Rattisataṃ chādayitvānāti yojetabbo.",
  "tika-vin07t:2485_3": "Sabbaparivāsakammavācāvasāneti heṭṭhā dassitānaṃ dvinnaṃ suddhantaparivāsānaṃ,",
  "tika-vin07t:2485_4": "tiṇṇaṃ samodhānaparivāsānañcāti imesaṃ sabbesaṃ parivāsānaṃ kammavācāpariyosāne.",
  "tika-vin07t:2485_5": "Purimanayenevāti paṭicchannaparivāse vuttanayena.",
  "tika-vin07t:2486_0": "Vihārūpacāratopīti bahigāme bhikkhūnaṃ vihārūpacāratopi.",
  "tika-vin07t:2486_1": "“Dve leḍḍupātā atikkamitabbā”ti idaṃ bhikkhūnaṃ savanūpacārātikkamanaṃ vuttaṃ.",
  "tika-vin07t:2486_2": "Gāmassāti na vuttanti gāmassa upacāraṃ muñcituṃ vaṭṭatīti na vuttaṃ.",
  "tika-vin07t:2486_3": "Tena gāmūpacāre ṭhitāpi tattha dassanasavanūpacāre atikkamitvā ṭhitā bhikkhū ca bhikkhuniyo ca tassā ratticchedaṃ na karontīti dīpeti.",
  "tika-vin07t:2487_0": "Anikkhittavattabhikkhūnaṃ vuttanayenevāti upacārasīmāya paviṭṭhānaṃ vasena ratticchedaṃ sandhāya vuttaṃ.",
  "tika-vin07t:2487_1": "Tasmiṃ gāmeti bhikkhunīnaṃ nivāsanagāme.",
  "tika-vin07t:2487_2": "Attānaṃ dassetvāti yathā ārocetuṃ sakkā,",
  "tika-vin07t:2487_3": "tathā dassetvā.",
  "tika-vin07t:2487_4": "“Sammannitvā dātabbā”ti iminā sammatāya sahavāsepi ratticchedo na hotīti dasseti.",
  "tika-vin07t:2488_0": "Mūlāyapaṭikassitassāti mūlāyapaṭikassitassa puna parivutthaparivāsassāti attho.",
  "tika-vin07t:2488_1": "Tissannanti mūlāpattiyā saha dvinnaṃ antarāpattīnañca.",
  "tika-vin07t:2489_0": "108.",
  "tika-vin07t:2489_1": "Sace paṭicchannāti nikkhittavattenāpannāpattiṃ sandhāya vuttaṃ.",
  "tika-vin07t:2489_2": "Pāḷiyaṃ pañcāhappaṭicchannavāre antarāpattikathāyaṃ “evañca pana,",
  "tika-vin07t:2489_3": "bhikkhave,",
  "tika-vin07t:2489_4": "chārattaṃ mānattaṃ dātabba”nti idaṃ mūlāyapaṭikassanākammavācānantarameva dātuṃ vuttaṃ na hoti.",
  "tika-vin07t:2489_5": "Mūlāyapaṭikassitassa pana pañcadivasāni parivasitvā yācitassa mānattacaraṇakāle āpannāya tatiyāya antarāpattiyā",
  "tika-vin07t:2489_6": "appaṭicchannāya mānattadānaṃ sandhāya vuttaṃ.",
  "tika-vin07t:2489_7": "Evañca dinnamānattassa ekena chārattena pubbe dinnamānattāhi tīhi āpattīhi saha catassannampi āpattīnaṃ mānattaṃ ciṇṇameva hoti.",
  "tika-vin07t:2489_8": "Iminā pana nayena abbhānārahakāle āpannāya antarāpattiyā,",
  "tika-vin07t:2489_9": "pakkhappaṭicchannavāre antarāpattīsu ca paṭipajjanaṃ veditabbaṃ.",
  "tika-vin07t:2489_10": "“Ekāhappaṭicchannādivasena pañcā”ti idaṃ ekāhappaṭicchannādīnaṃ catunnaṃ paccekaparivāsadānamānattadānaabbhānāni ekekaṃ katvā vuttaṃ.",
  "tika-vin07t:2489_11": "“Antarāpattivasena catasso”ti idampi mānattadānaabbhānāni tasmiṃ tasmiṃ mūlāyapaṭikassane ekattaṃ āropetvā vuttaṃ.",
  "tika-vin07t:2490_0": "Paṭicchannaparivāsakathāvaṇṇanā niṭṭhitā.",
  "tika-vin07t:2491_0": "Samodhānaparivāsakathāvaṇṇanā",
  "tika-vin07t:2492_0": "125.",
  "tika-vin07t:2492_1": "“Yasmā paṭicchannā antarāpattī”ti idaṃ samodhānaparivāsadānassa kāraṇavacanaṃ,",
  "tika-vin07t:2492_2": "na pana ciṇṇaparivutthadivasānaṃ makkhitabhāvassa,",
  "tika-vin07t:2492_3": "appaṭicchannāya antarāpattiyā mūlāyapaṭikassane katepi tesaṃ makkhitabhāvasambhavato.",
  "tika-vin07t:2492_4": "Tasmā “mānattaciṇṇadivasāpi parivutthadivasāpi sabbe makkhitāva hontī”ti imassānantaraṃ “samodhānaparivāso cassa dātabbo”ti evamettha yojanā kātabbā.",
  "tika-vin07t:2492_5": "Tenāha “tenevā”tiādi.",
  "tika-vin07t:2493_0": "Samodhānaparivāsakathāvaṇṇanā niṭṭhitā.",
  "tika-vin07t:2494_0": "Agghasamodhānaparivāsakathāvaṇṇanā",
  "tika-vin07t:2495_0": "134.",
  "tika-vin07t:2495_1": "“Ekāpattimūlakañcā”ti iminā “ekā āpatti ekāhappaṭicchannā,",
  "tika-vin07t:2495_2": "ekā āpatti dvīhappaṭicchannā”tiādinayaṃ dasseti.",
  "tika-vin07t:2495_3": "Appaṭicchannabhāvaṃ dassetunti ajānanādinā paṭicchannāyapi āpattiyā mānattārahatāvacanena appaṭicchannabhāvaṃ dassetuṃ. “Ekassa, āvuso,",
  "tika-vin07t:2495_4": "māsassa bhikkhu mānattāraho”ti hi vuttaṃ.",
  "tika-vin07t:2495_5": "Ettha ekassa ajānanapaṭicchannamāsassa parivāsāraho na hoti,",
  "tika-vin07t:2495_6": "kevalaṃ āpattiyā appaṭicchannattā mānattāraho hotīti adhippāyo.",
  "tika-vin07t:2495_7": "Pāḷiyaṃ makkhadhammoti madditukāmatā.",
  "tika-vin07t:2495_8": "Saṅghādisesānaṃ parivāsadānādisabbavinicchayassa samuccayattā panesa samuccayakkhandhakoti vuttoti veditabbo.",
  "tika-vin07t:2496_0": "Agghasamodhānaparivāsakathāvaṇṇanā niṭṭhitā.",
  "tika-vin07t:2497_0": "Samuccayakkhandhakavaṇṇanānayo niṭṭhito.",
  "tika-vin07t:2498_0": "4. Samathakkhandhako",
  "tika-vin07t:2499_0": "Sativinayakathādivaṇṇanā",
  "tika-vin07t:2500_0": "195.",
  "tika-vin07t:2500_1": "Samathakkhandhake khīṇāsavassa vipulasatiṃ nissāya dātabbo vinayo codanādiasāruppānaṃ vinayanupāyo sativinayo.",
  "tika-vin07t:2501_0": "196.",
  "tika-vin07t:2501_1": "Cittavipariyāsakatoti katacittavipariyāso.",
  "tika-vin07t:2501_2": "Gaggaṃ bhikkhuṃ…pe…",
  "tika-vin07t:2501_3": "codentīti ettha pana ummattakassa idaṃ ummattakaṃ,",
  "tika-vin07t:2501_4": "ajjhāciṇṇaṃ.",
  "tika-vin07t:2501_5": "Tadeva cittavipariyāsena katanti cittavipariyāsakataṃ.",
  "tika-vin07t:2501_6": "Tena ummattakena cittavipariyāsakatena ajjhāciṇṇena anācārena āpannāya āpattiyā gaggaṃ bhikkhuṃ codentīti evamattho daṭṭhabbo.",
  "tika-vin07t:2501_7": "Paṭhamaṃ mūḷho hutvā pacchā amūḷhabhāvaṃ upagatassa dātabbo vinayo amūḷhavinayo.",
  "tika-vin07t:2502_0": "202.",
  "tika-vin07t:2502_1": "Dhammavādīnaṃ yebhuyyabhāvasampādikā kiriyā yebhuyyasikāti imasmiṃ atthe sa-",
  "tika-vin07t:2502_2": "kārāgamasahito ika-",
  "tika-vin07t:2502_3": "paccayantoyaṃ saddoti dassetuṃ āha “yassā”tiādi.",
  "tika-vin07t:2502_4": "Tattha yassā kiriyāyāti gūḷhakavivaṭṭakādinā salākaggāhāpakakiriyāya.",
  "tika-vin07t:2502_5": "Yebhuyyabhāvaṃ nissitasamathakiriyā yebhuyyasikāti evaṃ yebhuyyasikāsaddassa attho gahetabbo.",
  "tika-vin07t:2502_6": "Evañhi ayaṃ adhikaraṇasamatho nāma hoti.",
  "tika-vin07t:2502_7": "Yathāvuttasalākaggāhena hi dhammavādīnaṃ yebhuyyabhāve siddhe pacchā taṃ yebhuyyabhāvaṃ nissāyeva adhikaraṇavūpasamo hoti,",
  "tika-vin07t:2502_8": "na dhammavādīnaṃ bahutarabhāvasādhakakiriyāmattena.",
  "tika-vin07t:2503_0": "207.",
  "tika-vin07t:2503_1": "“Sesamettha tajjanīyādīsu vuttanayamevā”ti etena tajjanīyādisattakammāni viya idampi tassapāpiyasikākammaṃ asucibhāvādidosayuttassa,",
  "tika-vin07t:2503_2": "saṅghassa ca vinicchaye atiṭṭhamānassa kattabbaṃ visuṃ ekaṃ niggahakammanti dasseti.",
  "tika-vin07t:2503_3": "Etasmiñhi niggahakamme kate so puggalo “ahaṃ suddho”ti attano suddhiyā sādhanatthaṃ saṅghamajjhaṃ otarituṃ,",
  "tika-vin07t:2503_4": "saṅgho cassa vinicchayaṃ dātuṃ na labhati,",
  "tika-vin07t:2503_5": "taṃ kammakaraṇamatteneva ca taṃ adhikaraṇaṃ vūpasantaṃ hoti.",
  "tika-vin07t:2504_0": "Kathaṃ panetaṃ kammaṃ paṭippassambhatīti?",
  "tika-vin07t:2504_1": "Keci panettha “so tathā niggahito niggahitova hoti,",
  "tika-vin07t:2504_2": "osāraṇaṃ na labhati.",
  "tika-vin07t:2504_3": "Teneva pāḷiyaṃ osāraṇā na vuttā”ti vadanti.",
  "tika-vin07t:2504_4": "Aññe pana “pāḷiyaṃ na upasampādetabbantiādinā sammāvattanassa vuttattā sammāvattitvā lajjidhamme okkantassa",
  "tika-vin07t:2504_5": "osāraṇā avuttāpi tajjanīyādīsu viya nayato kammavācaṃ yojetvā osāraṇā kātabbā evā”ti vadanti,",
  "tika-vin07t:2504_6": "idaṃ yuttaṃ.",
  "tika-vin07t:2504_7": "Teneva aṭṭhakathāyaṃ vakkhati “sace sīlavā bhavissati,",
  "tika-vin07t:2504_8": "vattaṃ paripūretvā paṭippassaddhiṃ labhissati. No ce,",
  "tika-vin07t:2504_9": "tathānāsitakova bhavissatī”ti.",
  "tika-vin07t:2504_10": "Tassapāpiyasikākammanti ca aluttasamāsoyeva.",
  "tika-vin07t:2504_11": "Tenāha “idaṃ hī”ti ādi.",
  "tika-vin07t:2505_0": "Sativinayakathādivaṇṇanā niṭṭhitā.",
  "tika-vin07t:2506_0": "Adhikaraṇakathāvaṇṇanā",
  "tika-vin07t:2507_0": "215.",
  "tika-vin07t:2507_1": "Virūpato vipariṇāmaṭṭhena cittaṃ dukkhaṃ vipaccatīti āha “cittadukkhatthaṃ vohāro”tiādi.",
  "tika-vin07t:2507_2": "Upavadanāti codanā.",
  "tika-vin07t:2507_3": "Tatthevāti anuvadane.",
  "tika-vin07t:2508_0": "Ādito paṭṭhāya ca tassa tassa kammassa viññātattāti vitthārato āgatakammavaggassa ādito paṭṭhāya vaṇṇanāmukhena",
  "tika-vin07t:2508_1": "viññātattā vinicchayo bhavissatīti yojanā.",
  "tika-vin07t:2509_0": "216.",
  "tika-vin07t:2509_1": "Pāḷiyaṃ ajjhattaṃ vāti attani vā attano parisāya vā.",
  "tika-vin07t:2509_2": "Bahiddhā vāti parasmiṃ vā parassa parisāya vā.",
  "tika-vin07t:2509_3": "Anavassavāyāti anuppādāya.",
  "tika-vin07t:2510_0": "220.",
  "tika-vin07t:2510_1": "“Vivādādhikaraṇaṃ kusalaṃ akusalaṃ abyākata”nti idaṃ pucchāvacanaṃ.",
  "tika-vin07t:2510_2": "Vivādādhikaraṇaṃ siyā kusalantiādi visajjanaṃ.",
  "tika-vin07t:2510_3": "Esa nayo sesesupi.",
  "tika-vin07t:2511_0": "222.",
  "tika-vin07t:2511_1": "Sammutisabhāvāyapi āpattiyā kāraṇūpacārena akusalābyākatabhāvena vuccamāne kusalassāpi āpattikāraṇattā",
  "tika-vin07t:2511_2": "tadupacārena “āpattādhikaraṇaṃ siyā kusala”nti vattabbaṃ bhaveyya,",
  "tika-vin07t:2511_3": "tathā avatvā “natthi āpattādhikaraṇaṃ kusala”nti evaṃvacanassa kāraṇaṃ dassetuṃ “ettha sandhāyabhāsitavasena attho veditabbo”ti vuttaṃ.",
  "tika-vin07t:2511_4": "Ettha cāyamadhippāyo –",
  "tika-vin07t:2511_5": "yadi hi āpatti nāma paramatthadhammasabhāvā bhaveyya,",
  "tika-vin07t:2511_6": "tadā “āpattādhikaraṇaṃ siyā akusala”ntiādivacanaṃ yujjeyya.",
  "tika-vin07t:2511_7": "Yasmā duṭṭhadosasikkhāpadaṭṭhakathādīsu dassitadosappasaṅgato paramatthasabhaāvatā na yuttā,",
  "tika-vin07t:2511_8": "ekantasammutisabhāvā eva sā hoti,",
  "tika-vin07t:2511_9": "tasmā “siyā akusalaṃ siyā abyākata”ntipi nippariyāyato na vattabbā.",
  "tika-vin07t:2511_10": "Yadi pana akusalaabyākatadhammasamuṭṭhitattameva upādāya pariyāyato “siyā akusalaṃ siyā abyākata”nti vuttaṃ.",
  "tika-vin07t:2511_11": "Tadā kusaladhammasamauṭṭhitattampi upādāya pariyāyato “āpattādhikaraṇaṃ siyā kusala”ntipi vattabbaṃ bhaveyya.",
  "tika-vin07t:2511_12": "Yato cetaṃ vacanaṃ āpattiyā akusalābyākatūpacārārahattassa kusalūpacārānārahattassa visuṃ kāraṇasabbhāvaṃ sandhāya bhāsitaṃ,",
  "tika-vin07t:2511_13": "tasmā yaṃ taṃ kāraṇavisesaṃ sandhāya idaṃ bhāsitaṃ,",
  "tika-vin07t:2511_14": "tassa vasenevettha attho veditabbo.",
  "tika-vin07t:2512_0": "Idāni pana yo aṅgappahonakacittameva sandhāya āpattiyā akusalādibhāvo vutto,",
  "tika-vin07t:2512_1": "nāññaṃ visesakāraṇaṃ sandhāyāti gaṇheyya,",
  "tika-vin07t:2512_2": "tassa gāhe dosaṃ dassento “yasmiṃ hī”tiādimāha.",
  "tika-vin07t:2512_3": "Tattha pathavīkhaṇanādiketi pathavīkhaṇanādinimitte paṇṇattivajje.",
  "tika-vin07t:2512_4": "Āpattādhikaraṇe kusalacittaṃ aṅganti paṇṇattiṃ ajānitvā kusalacittena cetiyaṅgaṇādīsu bhūmisodhanādivasena",
  "tika-vin07t:2512_5": "pathavībhūtagāmavikopanādikāle kusalacittaṃ kāraṇaṃ hoti.",
  "tika-vin07t:2512_6": "Tasmiṃ satīti tasmiṃ āpattādhikaraṇe vijjamāne kusalacittasamuṭṭhitattena kusalavohārārahāya āpattiyā vijjamānāyāti adhippāyo.",
  "tika-vin07t:2512_7": "Sāratthadīpaniyaṃ pana “tasmiṃ satī”ti imassa “tasmiṃ kusalacitte āpattibhāvena gahite”ti attho vutto,",
  "tika-vin07t:2512_8": "taṃ na yujjati “yasmi”nti ya-",
  "tika-vin07t:2512_9": "saddena parāmaṭṭhasseva āpattādhikaraṇassa “tasmi”nti parāmasitabbato.",
  "tika-vin07t:2513_0": "Na sakkā vattunti yadi sammutisabhāvāyapi āpattiyā akusalādisamuṭṭhitattena akusalādivohāro karīyati,",
  "tika-vin07t:2513_1": "tadā kusalavohāropi kattabboti “natthi āpattādhikaraṇaṃ kusala”nti na sakkā vattuṃ,",
  "tika-vin07t:2513_2": "aññathā akusalādibhāvopissa paṭikkhipitabboti adhippāyo.",
  "tika-vin07t:2513_3": "Tasmāti yasmā kusalādīnaṃ tiṇṇaṃ samānepi āpattiyā aṅgappahonakatte kusalavohārova āpattiyā paṭikkhitto,",
  "tika-vin07t:2513_4": "na akusalādivohāro,",
  "tika-vin07t:2513_5": "tasmā nayidaṃ aṅgappahonakaṃ cittaṃ sandhāya vuttanti “āpattādhikaraṇaṃ siyā akusalaṃ siyā abyākataṃ,",
  "tika-vin07t:2513_6": "natthi āpattādhikaraṇaṃ kusala”nti idaṃ āpattiyā samuṭṭhāpakattena aṅgappahonakaṃ kāraṇabhūtaṃ cittamattaṃ sandhāya na vuttaṃ,",
  "tika-vin07t:2513_7": "aññathā “āpattādhikaraṇaṃ siyā kusala”ntipi vattabbatoti adhippāyo.",
  "tika-vin07t:2513_8": "Etena āpattiyā akusalādibhāvopi kenaci nimittena pariyāyatova vutto,",
  "tika-vin07t:2513_9": "na paramatthatoti dasseti.",
  "tika-vin07t:2513_10": "Yathāha “yaṃ kusalacittena āpajjati,",
  "tika-vin07t:2513_11": "taṃ kusalaṃ,",
  "tika-vin07t:2513_12": "itarehi itara”nti.",
  "tika-vin07t:2514_0": "Idaṃ panātiādīsu ayaṃ adhippāyo –",
  "tika-vin07t:2514_1": "“āpattādhikaraṇaṃ siyā akusalaṃ siyā abyākata”nti idañhi yaṃ kiñci kadāci katthaci kāraṇaṃ bhavantaṃ aniyatakāraṇaṃ sandhāya vuttaṃ na hoti.",
  "tika-vin07t:2514_2": "Yaṃ pana sabbasikkhāpadesu āpattiyā kāraṇaṃ bhavitumarahati,",
  "tika-vin07t:2514_3": "idameva kāraṇaṃ sandhāya vuttaṃ.",
  "tika-vin07t:2514_4": "Akusalañhi paṇṇattiṃ ñatvā vītikkamantassa sabbāpattiyā kāraṇaṃ hoti,",
  "tika-vin07t:2514_5": "lokavajjāpattiyā pana paṇṇattiṃ ajānantassapi kāraṇaṃ hoti.",
  "tika-vin07t:2514_6": "Kevalaṃ paṇṇattivajjāpattīsu kusalābyākatacittapavattikkhaṇe eva akusalaṃ na vattati,",
  "tika-vin07t:2514_7": "tadaññattha sayameva pavattati.",
  "tika-vin07t:2514_8": "Abyākataṃ pana kāyavacībhūtaṃ kusalākusalādīnaṃ pavattikkhaṇe nirodhasamāpannassa sahaseyyāpattiyanti",
  "tika-vin07t:2514_9": "sabbāpattiyā aṅgameva hoti channaṃ āpattisamuṭṭhānānaṃ kāyavācaṅgavirahitattābhāvā.",
  "tika-vin07t:2514_10": "Tasmā imesaṃ akusalābyākatānaṃ sabbāpattimūlakattameva sandhāya idaṃ āpattiyā akusalattaṃ,",
  "tika-vin07t:2514_11": "abyākatattañca vuttaṃ.",
  "tika-vin07t:2514_12": "Yattha pana pathavīkhaṇanādīsu kusalampi āpattiyā kāraṇaṃ hoti,",
  "tika-vin07t:2514_13": "tatthāpi āpattiyā tadupacārena kusalattavohāro ayutto sāvajjānavajjānaṃ ekattavohārassa viruddhattā.",
  "tika-vin07t:2514_14": "Yadaggena aññamaññaṃ viruddhā,",
  "tika-vin07t:2514_15": "tadaggena kāraṇakāriyavohāropi nesaṃ ayutto.",
  "tika-vin07t:2514_16": "Tasmā tattha vijjamānampi kusalaṃ abbohārikaṃ,",
  "tika-vin07t:2514_17": "kāyavacīdvārameva āveṇikaṃ kāraṇanti.",
  "tika-vin07t:2515_0": "Tattha ekantato akusalamevāti akusalacittena samuṭṭhahanato kāraṇūpacārato evaṃ vuttaṃ.",
  "tika-vin07t:2515_1": "Tatthāti lokavajje.",
  "tika-vin07t:2515_2": "Vikappo natthīti siyā-",
  "tika-vin07t:2515_3": "saddassa vikappanatthataṃ dasseti.",
  "tika-vin07t:2515_4": "Akusalaṃ hotīti akusalasamuṭṭhitāya kāraṇūpacārena akusalaṃ hoti.",
  "tika-vin07t:2515_5": "Sahaseyyādivasena āpajjanato abyākataṃ hotīti itthiyādīhi saha piṭṭhipasāraṇavasappavattakāyadvārasaṅkhātarūpābyākatavaseneva",
  "tika-vin07t:2515_6": "āpajjitabbato kāraṇūpacāreneva āpatti abyākataṃ hoti.",
  "tika-vin07t:2515_7": "Tatthāti tasmiṃ paṇṇattivajjāpattādhikaraṇe.",
  "tika-vin07t:2515_8": "Sañciccāsañciccavasenāti paṇṇattiṃ ñatvā,",
  "tika-vin07t:2515_9": "aññatvā ca āpajjanavasena imaṃ vikappabhāvaṃ sandhāya akusalattaabyākatattasaṅkhātaṃ yathāvuttaṃ imaṃ vikappasabhāvaṃ sandhāya idaṃ vacanaṃ vuttaṃ.",
  "tika-vin07t:2516_0": "Yadi evaṃ asañciccāpajjanapakkhe kusalenāpi āpajjanato tampi vikappaṃ sandhāya “āpattādhikaraṇaṃ siyā",
  "tika-vin07t:2516_1": "kusala”ntipi kasmā na vuttanti āha “sace panā”tiādi.",
  "tika-vin07t:2516_2": "“Acittakāna”nti vuttamevatthaṃ samuṭṭhānavasena vibhāvetuṃ “eḷakalomapadasodhammādisamuṭṭhānānampī”ti vuttaṃ.",
  "tika-vin07t:2516_3": "Acittakasamuṭṭhānānaṃ “kusalacittaṃ āpajjeyyā”ti etena sāvajjabhūtāya āpattiyā kāraṇūpacārenāpi anavajjabhūtakusalavohāro ayuttoti dasseti.",
  "tika-vin07t:2516_4": "“Na ca tatthā”tiādinā kusalassa āpattiyā kāraṇattaṃ vijjamānampi tathā voharituṃ ayuttanti paṭikkhipitvā",
  "tika-vin07t:2516_5": "kāyavācāsaṅkhātaṃ abyākatasseva kāraṇattaṃ dasseti.",
  "tika-vin07t:2516_6": "Tattha calitappavattānanti calitānaṃ,",
  "tika-vin07t:2516_7": "pavattānañca.",
  "tika-vin07t:2516_8": "Calito hi kāyo,",
  "tika-vin07t:2516_9": "pavattā vācā.",
  "tika-vin07t:2516_10": "Ettha ca kāyavācānamaññatarameva aṅgaṃ. Tañca…pe…",
  "tika-vin07t:2516_11": "abyākatanti evaṃ abyākatassa āpattikāraṇabhāveneva vuttattā.",
  "tika-vin07t:2516_12": "“Āpattādhikaraṇaṃ siyā akusalaṃ siyā abyākata”nti idaṃ kāraṇūpacārena pariyāyato vuttaṃ,",
  "tika-vin07t:2516_13": "na nippariyāyatoti sijjhati.",
  "tika-vin07t:2517_0": "Yaṃ pana sāratthadīpaniyaṃ āpattiyā nippariyāyatova akusalādisabhāvataṃ samatthetuṃ bahuṃ papañcitaṃ,",
  "tika-vin07t:2517_1": "taṃ na sārato paccetabbaṃ duṭṭhadosasikkhāpadaṭṭhakathāyameva paṭikkhittattā.",
  "tika-vin07t:2517_2": "Tenevetthāpi “yaṃ cittaṃ āpattiyā aṅgaṃ hotī”tiādinā akusalacittassāpi āpattiyā kāraṇattena bhinnatāva dassitā.",
  "tika-vin07t:2517_3": "Yaṃ panettha vattabbaṃ,",
  "tika-vin07t:2517_4": "taṃ heṭṭhā dassitamevāti idha na vitthārayimha.",
  "tika-vin07t:2517_5": "Evaṃ vītikkamato yo vītikkamoti ettha akusalacittena ñatvā vītikkamantassa kāyavacīvītikkamasamuṭṭhitā āpattivītikkamoti vutto.",
  "tika-vin07t:2517_6": "Esa nayo abyākatavārepi.",
  "tika-vin07t:2518_0": "Adhikaraṇakathāvaṇṇanā niṭṭhitā.",
  "tika-vin07t:2519_0": "Adhikaraṇavūpasamanasamathakathādivaṇṇanā",
  "tika-vin07t:2520_0": "228.",
  "tika-vin07t:2520_1": "Pāḷiyaṃ vivādādhikaraṇaṃ ekaṃ samathaṃ anāgammātiādi pucchā.",
  "tika-vin07t:2520_2": "Siyātiādi vissajjanaṃ.",
  "tika-vin07t:2520_3": "Siyātissa vacanīyanti eteneva vūpasamaṃ siyāti vattabbaṃ bhaveyyāti attho.",
  "tika-vin07t:2520_4": "Sammukhāvinayasminti sammukhāvinayattasminti bhāvappadhāno niddeso daṭṭhabbo.",
  "tika-vin07t:2520_5": "Evaṃ sabbavāresu.",
  "tika-vin07t:2520_6": "“Kārako ukkoṭetī”ti idaṃ upalakkhaṇamattaṃ,",
  "tika-vin07t:2520_7": "yassa kassaci ukkoṭentassa pācittiyameva.",
  "tika-vin07t:2520_8": "Ubbāhikāya khīyanake pācittiyaṃ na vuttaṃ tattha chandadānassa natthitāya.",
  "tika-vin07t:2521_0": "235.",
  "tika-vin07t:2521_1": "Vaṇṇāvaṇṇāyo katvāti khuddakamahantehi saññāṇehi yuttāyo katvā.",
  "tika-vin07t:2521_2": "Tenāha “nimittasaññaṃ āropetvā”ti.",
  "tika-vin07t:2522_0": "242.",
  "tika-vin07t:2522_1": "Kiccādhikaraṇaṃ …pe…",
  "tika-vin07t:2522_2": "sammatīti ettha sammukhāvinayena apalokanādikammaṃ sampajjatīti attho daṭṭhabbo.",
  "tika-vin07t:2523_0": "Adhikaraṇavūpasamanasamathakathādivaṇṇanā niṭṭhitā.",
  "tika-vin07t:2524_0": "Samathakkhandhakavaṇṇanānayo niṭṭhito.",
  "tika-vin07t:2525_0": "5. Khuddakavatthukkhandhako",
  "tika-vin07t:2526_0": "Khuddakavatthukathāvaṇṇanā",
  "tika-vin07t:2527_0": "243.",
  "tika-vin07t:2527_1": "Khuddakavatthukkhandhake aṭṭhapadākārenāti jūtaphalake aṭṭhagabbharājiākārena.",
  "tika-vin07t:2527_2": "Mallakamūlasaṇṭhānenāti kheḷamallakamūlasaṇṭhānena.",
  "tika-vin07t:2527_3": "Idañca vaṭṭādhārakaṃ sandhāya vuttaṃ,",
  "tika-vin07t:2527_4": "kaṇṭake uṭṭhāpetvā katavaṭṭakapālassetaṃ adhivacanaṃ.",
  "tika-vin07t:2528_0": "244.",
  "tika-vin07t:2528_1": "Puthupāṇikanti muṭṭhiṃ akatvā vikasitahatthatalehi piṭṭhiparikammaṃ vuccati.",
  "tika-vin07t:2528_2": "Etameva sandhāya “hatthaparikamma”nti vuttaṃ.",
  "tika-vin07t:2529_0": "245.",
  "tika-vin07t:2529_1": "Muttolambakādīnanti ādi-",
  "tika-vin07t:2529_2": "saddena kuṇḍalādiṃ saṅgaṇhāti.",
  "tika-vin07t:2529_3": "Palambakasuttanti brāhmaṇānaṃ yaññopacitasuttādiākāraṃ vuccati.",
  "tika-vin07t:2529_4": "Valayanti hatthapādavalayaṃ.",
  "tika-vin07t:2530_0": "246.",
  "tika-vin07t:2530_1": "Dvaṅguleti upayogabahuvacanaṃ,",
  "tika-vin07t:2530_2": "dvaṅgulappamāṇaṃ atikkāmetuṃ na vaṭṭatīti attho.",
  "tika-vin07t:2530_3": "Ettha ca dumāsassa vā dvaṅgulassa vā atikkantabhāvaṃ ajānantassāpi kesamassugaṇanāya acittakāpattiyo hontīti vadanti.",
  "tika-vin07t:2531_0": "Kocchenāti usīratiṇādīni bandhitvā samaṃ chinditvā gahitakocchena.",
  "tika-vin07t:2531_1": "Cikkalenāti silesayuttatelena.",
  "tika-vin07t:2531_2": "Uṇhābhitattarajasirānampīti uṇhābhitattānaṃ rajokiṇṇasirānaṃ.",
  "tika-vin07t:2531_3": "Addahatthenāti allahatthena.",
  "tika-vin07t:2532_0": "248- 9.",
  "tika-vin07t:2532_1": "Sādhugītanti aniccatādipaṭisaññuttaṃ gītaṃ.",
  "tika-vin07t:2532_2": "Caturassena vattenāti paripuṇṇena uccāraṇavattena.",
  "tika-vin07t:2532_3": "Taraṅgavattādīnaṃ sabbesampi sāmaññalakkhaṇaṃ dassetuṃ “sabbesaṃ…pe…",
  "tika-vin07t:2532_4": "lakkhaṇa”nti vuttaṃ.",
  "tika-vin07t:2532_5": "Yattakāhi mattāhi akkharaṃ paripuṇṇaṃ hoti,",
  "tika-vin07t:2532_6": "tatopi adhikamattāyuttaṃ katvā kathanaṃ vikārakathanaṃ nāma,",
  "tika-vin07t:2532_7": "tathā akatvā kathanameva lakkhaṇanti attho.",
  "tika-vin07t:2532_8": "Bāhiralominti bhāvanapuṃsakaniddeso,",
  "tika-vin07t:2532_9": "yathā bahiddhā lomāni dissanti,",
  "tika-vin07t:2532_10": "evaṃ dhārentassa dukkaṭanti attho.",
  "tika-vin07t:2533_0": "250.",
  "tika-vin07t:2533_1": "Pāḷiyaṃ taruṇaññeva ambanti taruṇaṃ asañjātabījaṃ eva ambaphalaṃ.",
  "tika-vin07t:2533_2": "Pātāpetvāti chindāpetvāva.",
  "tika-vin07t:2533_3": "“Mattāvaṇṇitā”ti idaṃ “pare nindantī”ti sāsanahitesitāya vuttaṃ.",
  "tika-vin07t:2533_4": "Na pariyāpuṇiṃsūti nāsikkhiṃsu.",
  "tika-vin07t:2534_0": "251.",
  "tika-vin07t:2534_1": "Cattāri ahirājakulānīti sabbesaṃ ahibhedānaṃ catūsu eva saṅgahato vuttaṃ.",
  "tika-vin07t:2534_2": "Attaparittaṃ kātunti attano parittāṇaṃ kātuṃ.",
  "tika-vin07t:2535_0": "Virūpakkhehi me mettanti virūpakkhajātikehi nāgehi saha mayhaṃ mittabhāvo hotu,",
  "tika-vin07t:2535_1": "mettā hotūti attho,",
  "tika-vin07t:2535_2": "te sukhitā niddukkhā averā hontūti adhippāyo.",
  "tika-vin07t:2535_3": "Evañhi mettāpharaṇaṃ hoti.",
  "tika-vin07t:2535_4": "Sesesupi eseva nayo.",
  "tika-vin07t:2535_5": "Apādakehīti ahikulehi saha sabbasattesu odhiso mettāpharaṇadassanaṃ.",
  "tika-vin07t:2535_6": "Mā maṃ apādako hiṃsīti tāya mettāya attarakkhāvidhānadassanaṃ.",
  "tika-vin07t:2536_0": "Sabbe sattātiādi attānaṃ upamaṃ katvā sabbasattesu anodhiso mettāpharaṇadassanaṃ.",
  "tika-vin07t:2536_1": "Tattha mā kañci pāpamāgamāti kañci sattaṃ lāmakaṃ dukkhahetu,",
  "tika-vin07t:2536_2": "dukkhañca mā āgacchatu.",
  "tika-vin07t:2537_0": "Evaṃ mettāya attaguttiṃ dassetvā idāni ratanattayānussaraṇena dassetuṃ “appamāṇo”tiādi vuttaṃ.",
  "tika-vin07t:2537_1": "Tattha pamāṇakaradhammā akusalā,",
  "tika-vin07t:2537_2": "tabbipākā ca pamāṇā,",
  "tika-vin07t:2537_3": "tappaṭipakkhā sīlādayo guṇā,",
  "tika-vin07t:2537_4": "tabbipākā ca lokiyalokuttaraphalāni appamāṇā,",
  "tika-vin07t:2537_5": "te assa atthīti appamāṇo,",
  "tika-vin07t:2537_6": "appamāṇā vā aparimeyyaguṇā assātipi appamāṇo.",
  "tika-vin07t:2537_7": "Pamāṇavantānīti yathāvuttapamāṇakaradhammayuttāni.",
  "tika-vin07t:2537_8": "Ahivicchikāti sarīsapānaññeva pabhedadassanaṃ.",
  "tika-vin07t:2537_9": "Uṇṇanābhīti lomasanābhiko makkaṭo.",
  "tika-vin07t:2537_10": "Sarabūti gharagoḷikā.",
  "tika-vin07t:2538_0": "Paṭikkamantūti apagacchantu,",
  "tika-vin07t:2538_1": "mā maṃ vihesayiṃsūti attho.",
  "tika-vin07t:2538_2": "Sohaṃ namoti ettha “karomī”ti pāṭhaseso.",
  "tika-vin07t:2538_3": "Yasmā mayā mettādīhi tumhākañca mayhañca rakkhā katā,",
  "tika-vin07t:2538_4": "yasmā ca sohaṃ bhagavato namo karomi,",
  "tika-vin07t:2538_5": "vipassīādīnaṃ sattannampi namo karomi,",
  "tika-vin07t:2538_6": "tasmā paṭikkamantu bhūtānīti yojanā.",
  "tika-vin07t:2539_0": "Aññamhīti kāmarāge asubhamanasikārādinā chetabbeti attho.",
  "tika-vin07t:2539_1": "Aṅgajātanti bījavirahitaṃ purisanimittaṃ.",
  "tika-vin07t:2539_2": "Bīje hi chinne opakkamikapaṇḍako nāma abhabbo hotīti vadanti.",
  "tika-vin07t:2539_3": "Eke pana “bījassāpi chedanakkhaṇe dukkaṭāpatti eva kamena purisindriyādike antarahite paṇḍako nāma abhabbo hoti,",
  "tika-vin07t:2539_4": "tadā liṅganāsanāya nāsetabbo”ti vadanti.",
  "tika-vin07t:2539_5": "Tādisaṃ vā dukkhaṃ uppādentassāti muṭṭhippahārādīhi attano dukkhaṃ uppādentassa.",
  "tika-vin07t:2540_0": "252.",
  "tika-vin07t:2540_1": "Pāḷiyaṃ tuyheso pattoti “yo ca arahā ceva iddhimā ca,",
  "tika-vin07t:2540_2": "tassa dinnamevā”ti seṭṭhinā vuttaṃ,",
  "tika-vin07t:2540_3": "taṃ sandhāya vadati.",
  "tika-vin07t:2540_4": "Taṃ pattaṃ gahetvā tikkhattuṃ rājagahaṃ anupariyāyīti ettha veḷuparamparāya baddhapattassa uparibhāge",
  "tika-vin07t:2540_5": "ākāse nagaraṃ tikkhattuṃ anupariyāyitvā ṭhitabhāvaṃ sandhāya “pattaṃ gahetvā”ti vuttaṃ,",
  "tika-vin07t:2540_6": "na pana thero hatthena pattaṃ sayameva aggahesi.",
  "tika-vin07t:2540_7": "Keci pana vadanti “iddhibalena taṃ pattaṃ veḷuparamparato muñcitvā theraṃ anubandhamāno aṭṭhāsi,",
  "tika-vin07t:2540_8": "so ca anena hatthena gahito viya ahosī”ti.",
  "tika-vin07t:2540_9": "Tathā ṭhitameva pana sandhāya “bhāradvājassa hatthato pattaṃ gahetvā”ti vuttaṃ.",
  "tika-vin07t:2540_10": "Te ca manussā…pe…",
  "tika-vin07t:2540_11": "anubandhiṃsūti ye ca manussā paṭhamaṃ pāṭihāriyaṃ nāddasaṃsu,",
  "tika-vin07t:2540_12": "te amhākampi pāṭihāriyaṃ dassehīti theramanubandhiṃsu.",
  "tika-vin07t:2540_13": "Thero ca sīhabyagghādirūpaṃ gahetvā vikubbaniddhiṃ dasseti,",
  "tika-vin07t:2540_14": "te ca acchariyabbhutajātā uccāsaddā mahāsaddā ahesuṃ.",
  "tika-vin07t:2540_15": "Tenāha “kiṃ nu kho so, ānanda,",
  "tika-vin07t:2540_16": "uccāsaddo mahāsaddo”ti.",
  "tika-vin07t:2540_17": "Iddhipāṭihāriyaṃ na dassetabbanti ettha “yo pakativaṇṇaṃ vijahitvā kumāravaṇṇaṃ vā dasseti,",
  "tika-vin07t:2540_18": "nāgavaṇṇaṃ vā…pe…",
  "tika-vin07t:2540_19": "vividhampi senābyūhaṃ dassetī”ti evamāgatā attano sarīrassa vikārāpādanavasappavattā vikubbaniddhi adhippetāti",
  "tika-vin07t:2540_20": "āha “adhiṭṭhāniddhi pana appaṭikkhittā”ti.",
  "tika-vin07t:2540_21": "Pakatiyā eko bahukaṃ āvajjati,",
  "tika-vin07t:2540_22": "sataṃ vā sahassaṃ vā satasahassaṃ vā āvajjetvā ñāṇena adhiṭṭhāti “bahuko homī”ti evaṃ dassitā adhiṭṭhānavasena nipphannā adhiṭṭhāniddhi nāma.",
  "tika-vin07t:2540_23": "Gihivikaṭānīti gihisantakāni.",
  "tika-vin07t:2541_0": "253. Pāḷiyaṃ na acchupiyantīti na phusitāni honti. Rūpakākiṇṇānīti itthirūpādīhi ākiṇṇāni.",
  "tika-vin07t:2542_0": "254.",
  "tika-vin07t:2542_1": "Bhūmiādhāraketi dantādīhi kate valayādhārake.",
  "tika-vin07t:2542_2": "Etassa valayādhārakassa anuccatāya ṭhapitā pattā na paripatantīti “tayo patte ṭhapetuṃ vaṭṭatī”ti vuttaṃ.",
  "tika-vin07t:2542_3": "Anuccatañhi sandhāya ayaṃ “bhūmiādhārako”ti vutto.",
  "tika-vin07t:2542_4": "Dāruādhārakadaṇḍādhārakesūti ekadārunā kataādhārake,",
  "tika-vin07t:2542_5": "bahūhi daṇḍehi kataādhārake ca.",
  "tika-vin07t:2542_6": "Ete ca uccatarā honti pattehi saha patanasabhāvā.",
  "tika-vin07t:2542_7": "Tena “susajjitesū”ti vuttaṃ.",
  "tika-vin07t:2542_8": "Bhamakoṭisadisoti yattha dhamakaraṇādiṃ pavesetvā likhanti,",
  "tika-vin07t:2542_9": "tassa bhamakassa koṭiyā sadiso.",
  "tika-vin07t:2542_10": "Tādisassa dāruādhārakassa avitthiṇṇatāya ṭhapitopi patto patatīti “anokāso”ti vutto.",
  "tika-vin07t:2543_0": "Ālindakamiḍḍhikādīnanti pamukhamiḍḍhikādīnaṃ,",
  "tika-vin07t:2543_1": "uccavatthukānanti attho.",
  "tika-vin07t:2543_2": "Bāhirapasseti pāsādādīnaṃ bahikuṭṭe.",
  "tika-vin07t:2543_3": "Tanukamiḍḍhikāyāti vedikāya.",
  "tika-vin07t:2543_4": "Sabbattha pana hatthappamāṇato abbhantare ṭhapetuṃ vaṭṭati.",
  "tika-vin07t:2543_5": "Ādhāre pana tato bahipi vaṭṭati.",
  "tika-vin07t:2544_0": "Pāḷiyaṃ oṭṭhoti mukhavaṭṭi.",
  "tika-vin07t:2544_1": "Pattamāḷakanti upacikānaṃ anuṭṭhahanatthāya bhūmito uccataraṃ kataṃ vedikākāramāḷakaṃ.",
  "tika-vin07t:2544_2": "Mahāmukhakuṇḍasaṇṭhānāti mahāmukhacāṭisaṇṭhānā.",
  "tika-vin07t:2544_3": "Laggentassa dukkaṭanti kevalaṃ pattaṃ laggentassa,",
  "tika-vin07t:2544_4": "na thavikāya laggentassāti vadanti.",
  "tika-vin07t:2544_5": "Vīmaṃsitabbaṃ.",
  "tika-vin07t:2544_6": "Aññena pana bhaṇḍakenāti aññena bhārabandhanena bhaṇḍakena.",
  "tika-vin07t:2544_7": "“Bandhitvā olambetu”nti vuttattā pattatthavikāya aṃsabaddhako yathā laggitaṭṭhānato na parigaḷati,",
  "tika-vin07t:2544_8": "tathā sabbathāpi bandhitvā ṭhapetuṃ vaṭṭati.",
  "tika-vin07t:2544_9": "Bandhitvāpi upari ṭhapetuṃ na vaṭṭatīti upari nisīdantā ottharitvā bhindantīti vuttaṃ.",
  "tika-vin07t:2544_10": "Tattha ṭhapetuṃ vaṭṭatīti nisīdanasaṅkābhāvato vuttaṃ.",
  "tika-vin07t:2544_11": "Bandhitvā vāti bandhitvā ṭhapitachatte vā.",
  "tika-vin07t:2544_12": "Yo kocīti bhattapūropi tucchapattopi.",
  "tika-vin07t:2545_0": "255.",
  "tika-vin07t:2545_1": "Pariharitunti divase divase piṇḍāya caraṇatthāya ṭhapetuṃ.",
  "tika-vin07t:2545_2": "Pattaṃ alabhantena pana ekadivasaṃ piṇḍāya caritvā bhuñjitvā chaḍḍetuṃ vaṭṭati.",
  "tika-vin07t:2545_3": "Tenāha “tāvakālikaṃ paribhuñjituṃ vaṭṭatī”ti.",
  "tika-vin07t:2545_4": "Paṇṇapuṭādīsupi eseva nayo.",
  "tika-vin07t:2545_5": "Abhuṃ meti abhūti mayhaṃ,",
  "tika-vin07t:2545_6": "vināso mayhanti attho.",
  "tika-vin07t:2545_7": "Pāḷiyaṃ pisāco vatamanti pisāco vatāyaṃ,",
  "tika-vin07t:2545_8": "ayameva vā pāṭho.",
  "tika-vin07t:2545_9": "Pisācillikāti pisācadārakā.",
  "tika-vin07t:2545_10": "Chavasīsassa pattoti chavasīsamayo patto.",
  "tika-vin07t:2545_11": "Pakativikārasambandhe cetaṃ sāmivacanaṃ.",
  "tika-vin07t:2546_0": "Cabbetvāti niṭṭhubhitvā.",
  "tika-vin07t:2546_1": "“Paṭiggahaṃ katvā”ti vuttattā ucchiṭṭhahatthena udakaṃ gahetvā pattaṃ paripphositvā dhovanaghaṃsanavasena hatthaṃ dhovituṃ vaṭṭati,",
  "tika-vin07t:2546_2": "ettakena pattaṃ paṭiggahaṃ katvā hattho dhovito nāma na hoti.",
  "tika-vin07t:2546_3": "Ekaṃ udakagaṇḍusaṃ gahetvāti pattaṃ aphusitvā tattha udakameva ucchiṭṭhahatthena ukkhipitvā gaṇḍusaṃ katvā,",
  "tika-vin07t:2546_4": "vāmahattheneva vā pattaṃ ukkhipitvā mukhena gaṇḍusaṃ gahetumpi vaṭṭati.",
  "tika-vin07t:2546_5": "Bahi udakena vikkhāletvāti dvīsu aṅgulīsu āmisamattaṃ vikkhāletvā bahi gahetumpi vaṭṭati.",
  "tika-vin07t:2546_6": "Paṭikhāditukāmoti ettha na sayaṃ khāditukāmopi aññesaṃ khādanārahaṃ ṭhapetuṃ labhati.",
  "tika-vin07t:2546_7": "Tattheva katvāti patteyeva yathāṭhapitaṭṭhānato anuddharitvā.",
  "tika-vin07t:2546_8": "Luñcitvāti tato maṃsameva niravasesaṃ uppaṭṭetvā.",
  "tika-vin07t:2547_0": "256.",
  "tika-vin07t:2547_1": "Kiṇṇacuṇṇenāti surākiṇṇacuṇṇena.",
  "tika-vin07t:2547_2": "Makkhetunti sūciṃ makkhetuṃ.",
  "tika-vin07t:2547_3": "Nisseṇimpīti catūhi daṇḍehi cīvarappamāṇena āyatacaturassaṃ katvā baddhapaṭalampi.",
  "tika-vin07t:2547_4": "Ettha hi cīvarakoṭiyo samakaṃ bandhitvā cīvaraṃ yathāsukhaṃ sibbanti.",
  "tika-vin07t:2547_5": "Tattha attharitabbanti tassā nisseṇiyā upari cīvarassa upatthambhanatthāya attharitabbaṃ.",
  "tika-vin07t:2547_6": "Kathinasaṅkhātāya nisseṇiyā cīvarassa bandhanakarajju kathinarajjūti majjhimapadalopīsamāsoti āha “yāyā”tiādi.",
  "tika-vin07t:2547_7": "Tattha yasmā dvinnaṃ paṭalānaṃ ekasmiṃ adhike jāte tattha valiyo honti,",
  "tika-vin07t:2547_8": "tasmā dupaṭṭacīvarassa paṭaladvayampi samakaṃ katvā bandhanakarajju kathinarajjūti veditabbaṃ.",
  "tika-vin07t:2548_0": "Pāḷiyaṃ kathinassa anto jīratīti kathine baddhassa cīvarassa pariyanto jīrati.",
  "tika-vin07t:2548_1": "Kathinanissitañhi cīvaraṃ idha nissayavohārena “kathina”nti vuttaṃ “mañcā ghosantī”tiādīsu viya.",
  "tika-vin07t:2548_2": "Anuvātaṃ paribhaṇḍanti kathine bandhanarajjūhi cīvarassa samantā pariyantassa ajīraṇatthaṃ yehi kehici coḷakehi dīghato anuvātaṃ,",
  "tika-vin07t:2548_3": "tiriyato paribhaṇḍañca sibbitvā kātuṃ yattha rajjuke pavesetvā daṇḍesu paliveṭhetvā cīvarasamakaṃ ākaḍḍhituṃ sakkā,",
  "tika-vin07t:2548_4": "tādisanti attho.",
  "tika-vin07t:2548_5": "Keci pana “kathinasaṅkhātesu kilañjādīsu eva ajīraṇatthāya anuvātaparibhaṇḍakaraṇaṃ anuññāta”nti vadanti.",
  "tika-vin07t:2548_6": "Tassa majjheti purāṇakathinasseva anto.",
  "tika-vin07t:2548_7": "Bhikkhuno pamāṇenāti bhikkhuno cīvarassa pamāṇena.",
  "tika-vin07t:2548_8": "Aññaṃ nisseṇinti dīghato ca tiriyato ca aññaṃ daṇḍaṃ ṭhapetvā bandhituṃ.",
  "tika-vin07t:2549_0": "Bidalakanti diguṇakaraṇasaṅkhātakiriyāvisesassa adhivacanaṃ.",
  "tika-vin07t:2549_1": "Tenāha “duguṇakaraṇa”nti.",
  "tika-vin07t:2549_2": "Pavesanasalākanti valīnaṃ aggahaṇatthāya pavesanakaveḷusalākādi.",
  "tika-vin07t:2549_3": "Pāḷiyaṃ paṭiggahanti aṅgulikañcukaṃ.",
  "tika-vin07t:2550_0": "257.",
  "tika-vin07t:2550_1": "Pāti nāma bhaṇḍaṭṭhapanako bhājanaviseso.",
  "tika-vin07t:2550_2": "Pāḷiyaṃ paṭiggahathavikanti pātiādibhājanatthavikaṃ.",
  "tika-vin07t:2550_3": "Cinitunti uccavatthupariyantassa apatanatthāya iṭṭhakādīhi cinituṃ.",
  "tika-vin07t:2550_4": "Ālambanabāhanti ālambanarajjudaṇḍādi.",
  "tika-vin07t:2550_5": "Paribhijjatīti kaṭasārādikaṃ kathinamajjhe bhaṅgaṃ hoti.",
  "tika-vin07t:2550_6": "Ussāpetvāti daṇḍakathinaṃ sandhāya vuttaṃ.",
  "tika-vin07t:2551_0": "258- 9.",
  "tika-vin07t:2551_1": "Udakaṃ akappiyanti sappāṇakaṃ.",
  "tika-vin07t:2551_2": "Upanandhīti veraṃ bandhi.",
  "tika-vin07t:2551_3": "Addhānamaggo paṭipajjitabboti ettha addhayojanaṃ addhānamaggo nāma,",
  "tika-vin07t:2551_4": "taṃ paṭipajjitukāmassa sañcicca vihārūpacārātikkamane āpatti.",
  "tika-vin07t:2551_5": "Asañcicca gatassa pana yattha sarati,",
  "tika-vin07t:2551_6": "tattha ṭhatvā saṅghāṭikaṇṇādiṃ anadhiṭṭhahitvā gamane padavārena āpattīti veditabbaṃ.",
  "tika-vin07t:2551_7": "Na sammatīti na pahoti.",
  "tika-vin07t:2552_0": "260.",
  "tika-vin07t:2552_1": "Abhisannakāyāti semhādidosasannicitakāyā.",
  "tika-vin07t:2552_2": "Tattha majjheti aggaḷapāsakassa majjhe.",
  "tika-vin07t:2552_3": "Uparīti aggaḷapāsakassa uparibhāge.",
  "tika-vin07t:2552_4": "Udakaṭṭhapanaṭṭhānanti udakaṭṭhapanatthāya paricchinditvā kataṭṭhānaṃ.",
  "tika-vin07t:2553_0": "261.",
  "tika-vin07t:2553_1": "Pāḷiyaṃ udapānanti kūpaṃ.",
  "tika-vin07t:2553_2": "Nīcavatthukoti kūpassa samantā kūlaṭṭhānaṃ,",
  "tika-vin07t:2553_3": "bhūmisamaṃ tiṭṭhatīti attho.",
  "tika-vin07t:2553_4": "Udakena otthariyyatīti samantā vassodakaṃ āgantvā kūpe patatīti attho.",
  "tika-vin07t:2554_0": "262.",
  "tika-vin07t:2554_1": "Vāhentīti ussiñcanti.",
  "tika-vin07t:2554_2": "Arahaṭaghaṭiyantaṃ nāma cakkasaṇṭhānaṃ anekāraṃ are are ghaṭikāni bandhitvā ekena,",
  "tika-vin07t:2554_3": "dvīhi vā paribbhamiyamānayantaṃ.",
  "tika-vin07t:2555_0": "263.",
  "tika-vin07t:2555_1": "Āviddhapakkhapāsakanti kaṇṇikamaṇḍalassa samantā ṭhapitapakkhapāsakaṃ.",
  "tika-vin07t:2555_2": "Maṇḍaleti kaṇṇikamaṇḍale.",
  "tika-vin07t:2555_3": "Pakkhapāsake ṭhapetvāti samantā caturassākārena phalakādīni ṭhapetvā.",
  "tika-vin07t:2556_0": "264.",
  "tika-vin07t:2556_1": "Namatakaṃ nāma santhatasadisanti keci vadanti.",
  "tika-vin07t:2556_2": "Keci pana “rukkhatacamaya”nti.",
  "tika-vin07t:2556_3": "Cammakhaṇḍaparihārenāti anadhiṭṭhahitvā sayanāsanavidhināti attho.",
  "tika-vin07t:2556_4": "Peḷāyāti aṭṭhaṃsasoḷasaṃsādiākārena katāya bhājanākārāya peḷāya.",
  "tika-vin07t:2556_5": "Yattha uṇhapāyāsādiṃ pakkhipitvā upari bhojanapātiṃ ṭhapenti bhattassa uṇhabhāvāvigamanatthaṃ,",
  "tika-vin07t:2556_6": "tādisassa bhājanākārassa ādhārassetaṃ adhivacanaṃ.",
  "tika-vin07t:2556_7": "Teneva pāḷiyaṃ “āsittakūpadhāna”nti vuttaṃ.",
  "tika-vin07t:2556_8": "Tassa ca pāyāsādīhi āsittakādhāroti attho.",
  "tika-vin07t:2556_9": "Idañca āsittakūpadhānaṃ paccantesu na jānanti kātuṃ,",
  "tika-vin07t:2556_10": "majjhimadeseyeva karonti.",
  "tika-vin07t:2556_11": "Keci pana “gihiparibhogo ayomayādi sabbopi ādhāro āsittakūpadhānameva anulometī”ti vadanti,",
  "tika-vin07t:2556_12": "eke pana “kappiyalohamayo ādhāro maḷorikameva anulometī”ti.",
  "tika-vin07t:2556_13": "Vīmaṃsitvā gahetabbaṃ.",
  "tika-vin07t:2556_14": "Pubbe pattaguttiyā ādhāro anuññāto.",
  "tika-vin07t:2556_15": "Idāni bhuñjituṃ maḷorikā anuññātā.",
  "tika-vin07t:2556_16": "Chiddanti chiddayuttaṃ.",
  "tika-vin07t:2556_17": "Viddhanti antovinividdhachiddaṃ.",
  "tika-vin07t:2556_18": "Āviddhanti samantato chiddaṃ.",
  "tika-vin07t:2557_0": "265.",
  "tika-vin07t:2557_1": "Pattaṃ nikkujjitunti ettha kammavācāya asambhogakaraṇavaseneva nikkujjanaṃ,",
  "tika-vin07t:2557_2": "na pattānaṃ adhomukhaṭṭhapanena.",
  "tika-vin07t:2557_3": "Tenāha “asambhogaṃ saṅghena karotū”tiādi,",
  "tika-vin07t:2557_4": "taṃ vaḍḍhaṃ kammavācāya saṅghena saddhiṃ asambhogaṃ saṅgho karotūti attho.",
  "tika-vin07t:2558_0": "Pattaṃ nikkujjeyyāti vaḍḍhassa pattanikkujjanadaṇḍakammaṃ kareyya.",
  "tika-vin07t:2558_1": "Asambhogaṃ saṅghena karaṇanti saṅghena vaḍḍhassa asambhogakaraṇaṃ.",
  "tika-vin07t:2558_2": "Yathā asambhogo hoti,",
  "tika-vin07t:2558_3": "tathā karaṇanti attho.",
  "tika-vin07t:2558_4": "Nikkujjito…pe…",
  "tika-vin07t:2558_5": "asambhogaṃ saṅghenāti ettha saṅghena asambhogo hotīti attho daṭṭhabbo.",
  "tika-vin07t:2558_6": "Evaṃ bhagavatā asambhogakaraṇassa āṇattattā,",
  "tika-vin07t:2558_7": "kammavācāya ca sāvitattā,",
  "tika-vin07t:2558_8": "aṭṭhakathāyañca “koci deyyadhammo na gahetabbo”ti vuttattā patte nikkujjite tassa santakaṃ ñatvā gaṇhantassa dukkaṭamevāti gahetabbaṃ.",
  "tika-vin07t:2559_0": "Accayoti ñāyappaṭipattiṃ atikkamitvā pavatti,",
  "tika-vin07t:2559_1": "aparādhoti attho.",
  "tika-vin07t:2559_2": "Maṃ accagamāti maṃ atikkamma pavatto.",
  "tika-vin07t:2559_3": "Taṃ te mayaṃ paṭiggaṇhāmāti taṃ te aparādhaṃ mayaṃ khamāma.",
  "tika-vin07t:2559_4": "Bhikkhūnaṃ alābhāya parisakkatītiādīsu alābhāya parisakkanādito viratoti evamattho gahetabbo.",
  "tika-vin07t:2559_5": "Asambhogaṃ bhikkhusaṅghenāti ettha “kato”ti pāṭhaseso.",
  "tika-vin07t:2560_0": "268.",
  "tika-vin07t:2560_1": "Yāva pacchimā sopānakaḷevarāti paṭhamasopānaphalakaṃ sandhāya vuttaṃ.",
  "tika-vin07t:2560_2": "Tañhi pacchā dussena santhatattā eva vuttaṃ.",
  "tika-vin07t:2560_3": "“Pacchimaṃ janataṃ tathāgato anukampatī”ti idaṃ thero anāgate bhikkhūnaṃ celapaṭikassa akkamanapaccayā",
  "tika-vin07t:2560_4": "apavādaṃ sikkhāpadapaññattiyā nivāraṇena bhagavato anukampaṃ sandhāyāha.",
  "tika-vin07t:2560_5": "Apagatagabbhāti vijātaputtā.",
  "tika-vin07t:2560_6": "Tenāha “maṅgalatthāyā”ti.",
  "tika-vin07t:2561_0": "269-270. Bījaninti caturassabījaniṃ. Ekapaṇṇacchattanti tālapaṇṇādinā ekena pattena katachattaṃ.",
  "tika-vin07t:2562_0": "274- 5.",
  "tika-vin07t:2562_1": "Anurakkhaṇatthanti pariggahetvā gopanatthaṃ.",
  "tika-vin07t:2562_2": "Dīghaṃ kārentīti kesehi saddhiṃ acchinditvā ṭhapāpenti.",
  "tika-vin07t:2562_3": "Catukoṇanti yathā upari nalāṭantesu dve,",
  "tika-vin07t:2562_4": "heṭṭhā hanukapasse dveti cattāro koṇā paññāyanti,",
  "tika-vin07t:2562_5": "evaṃ caturassaṃ katvā kappāpanaṃ.",
  "tika-vin07t:2562_6": "Pāḷiyaṃ dāṭhikaṃ ṭhapāpentīti uttaroṭṭhe massuṃ acchinditvā ṭhapāpenti.",
  "tika-vin07t:2562_7": "Rudhīti khuddakavaṇaṃ.",
  "tika-vin07t:2563_0": "277.",
  "tika-vin07t:2563_1": "Pāḷiyaṃ lohabhaṇḍakaṃsabhaṇḍasannicayoti lohabhaṇḍassa,",
  "tika-vin07t:2563_2": "kaṃsabhaṇḍassa ca sannicayoti attho.",
  "tika-vin07t:2563_3": "Bandhanamattanti vāsidaṇḍādīnaṃ koṭīsu apātanatthaṃ lohehi bandhanaṃ.",
  "tika-vin07t:2563_4": "Tantakanti āyogavāyanatthaṃ tadākārena pasāritatantaṃ.",
  "tika-vin07t:2564_0": "278.",
  "tika-vin07t:2564_1": "“Yattha sarati,",
  "tika-vin07t:2564_2": "tattha bandhitabba”nti etena asañcicca kāyabandhanaṃ abandhitvā paviṭṭhassa anāpattīti dasseti.",
  "tika-vin07t:2564_3": "Murajavaṭṭisaṇṭhānaṃ veṭhetvā katanti evaṃ bahurajjuke ekato katvā nānāvaṇṇehi suttehi katanti keci vadanti.",
  "tika-vin07t:2564_4": "Ekavaṇṇasuttenāpi valayaghaṭakādivikāraṃ dassetvā veṭhitampi murajameva.",
  "tika-vin07t:2564_5": "Vikāraṃ pana adassetvā maṭṭhaṃ katvā nirantaraṃ veṭhitaṃ vaṭṭati.",
  "tika-vin07t:2564_6": "Teneva dutiyapārājikasaṃvaṇṇanāyaṃ vuttaṃ “bahurajjuke ekato katvā ekena nirantaraṃ veṭhetvā kataṃ ‘bahurajjuka’nti na vattabbaṃ,",
  "tika-vin07t:2564_7": "vaṭṭatī”ti.",
  "tika-vin07t:2564_8": "Muddikakāyabandhanaṃ nāma caturassaṃ akatvā sajjitaṃ.",
  "tika-vin07t:2564_9": "Pāmaṅgadasā caturassā.",
  "tika-vin07t:2564_10": "Mudiṅgasaṇṭhānenāti varakasīsākārena.",
  "tika-vin07t:2564_11": "Pāsantoti dasāpariyosānaṃ.",
  "tika-vin07t:2565_0": "279.",
  "tika-vin07t:2565_1": "Pāḷiyaṃ gaṇṭhikaphalakaṃ pāsakaphalakanti ettha dārudantādimayesu phalakesu gaṇṭhikapāsakāni appetvā cīvare ṭhapetuṃ anuññātaṃ.",
  "tika-vin07t:2565_2": "Koṭṭo vivariyatīti anuvāto vivariyati.",
  "tika-vin07t:2566_0": "280- 1.",
  "tika-vin07t:2566_1": "Pāḷikārakoti bhikkhūnaṃ yathāvuḍḍhaṃ pāḷiyā patiṭṭhāpako.",
  "tika-vin07t:2566_2": "Tassāpi tathā pārupituṃ na vaṭṭati.",
  "tika-vin07t:2566_3": "Pāḷiyaṃ muṇḍavaṭṭīti mallādayo.",
  "tika-vin07t:2567_0": "282.",
  "tika-vin07t:2567_1": "Pamāṇaṅgulenāti vaḍḍhakīaṅgulena.",
  "tika-vin07t:2567_2": "Keci pana “pakatiaṅgulenā”ti vadanti,",
  "tika-vin07t:2567_3": "taṃ caturaṅgulapacchimakavacanena na sameti.",
  "tika-vin07t:2567_4": "Na hi pakataṅgulena caturaṅgulappamāṇaṃ dantakaṭṭhaṃ kaṇṭhe avilaggaṃ khādituṃ sakāti.",
  "tika-vin07t:2568_0": "285.",
  "tika-vin07t:2568_1": "Pāḷiyaṃ sakāya niruttiyā buddhavacanaṃ dūsentīti māgadhabhāsāya sabbesaṃ vattuṃ sukaratāya hīnajaccāpi uggaṇhantā dūsentīti attho.",
  "tika-vin07t:2569_0": "289. Mā bhikkhū byābādhayiṃsūti lasuṇagandhena bhikkhū mā bādhayiṃsu.",
  "tika-vin07t:2570_0": "291. Avalekhanapīṭharoti avalekhanakaṭṭhānaṃ ṭhapanabhājanaviseso. Apidhānanti pidhānaphalakādi.",
  "tika-vin07t:2571_0": "Khuddakavatthukathāvaṇṇanā niṭṭhitā.",
  "tika-vin07t:2572_0": "Khuddakavatthukkhandhakavaṇṇanānayo niṭṭhito.",
  "tika-vin07t:2573_0": "6. Senāsanakkhandhako",
  "tika-vin07t:2574_0": "Vihārānujānanakathāvaṇṇanā",
  "tika-vin07t:2575_0": "295.",
  "tika-vin07t:2575_1": "Senāsanakkhandhake sisireti sisirakāle himapātavasena sattāhavaddalikādivassapātavassena ca uppanno kharo",
  "tika-vin07t:2575_2": "sītasamphasso adhippetoti āha “samphusitako”ti.",
  "tika-vin07t:2575_3": "“Tato”ti idaṃ kattuatthe nissakkavacanaṃ,",
  "tika-vin07t:2575_4": "tena ca vihārena vātātapo paṭihaññatīti atthoti āha “vihārena paṭihaññatī”ti.",
  "tika-vin07t:2576_0": "296.",
  "tika-vin07t:2576_1": "Āviñchanachiddanti yattha aṅguliṃ vā rajjusaṅkhalikādiṃ vā pavesetvā kavāṭaṃ ākaḍḍhantā dvārabāhaṃ phusāpenti,",
  "tika-vin07t:2576_2": "tassetaṃ adhivacanaṃ.",
  "tika-vin07t:2576_3": "Senāsanaparibhoge akappiyaṃ nāma natthīti dassanatthaṃ “sacepi dīpinaṅguṭṭhenā”tiādi vuttaṃ.",
  "tika-vin07t:2576_4": "Cetiye vedikāsadisanti vātapānadāruṃ vā jālaṃ vā aṭṭhapetvā dāruṭṭhāne cetiye vedikāya paṭṭādīni viya iṭṭhakādīhi uddhaṃ,",
  "tika-vin07t:2576_5": "tiriyañca paṭṭikādayo dassetvā catuchiddayuttaṃ kataṃ.",
  "tika-vin07t:2576_6": "Thambhakavātapānaṃ nāma tiriyaṃ dārūni adatvā uddhaṃ ṭhapitadārūhi eva kataṃ.",
  "tika-vin07t:2576_7": "Coḷakapādapuñchanaṃ bandhitunti vātapānappamāṇena pādapuñchanasadisaṃ coḷakādinā bandhitvā vagguliādippavesananivāraṇatthaṃ,",
  "tika-vin07t:2576_8": "kathetunti attho.",
  "tika-vin07t:2576_9": "Miḍḍhakanti mañcākārena kaṭṭhamattikādīhi katavedikākāraṃ.",
  "tika-vin07t:2577_0": "297.",
  "tika-vin07t:2577_1": "Caturassapīṭhanti samacaturassaṃ.",
  "tika-vin07t:2577_2": "Aṭṭhaṅgulapādakaṃ vaṭṭatīti aṭṭhaṅgulapādakameva vaṭṭati.",
  "tika-vin07t:2577_3": "Pamāṇātikkantopi vaṭṭatīti samacaturassameva sandhāya vuttaṃ.",
  "tika-vin07t:2577_4": "Āyatacaturassā pana sattaṅgapañcaṅgāpi uccapādā na vaṭṭanti.",
  "tika-vin07t:2577_5": "Vetteheva caturassādiākārena kataṃ bhaddapīṭhanti āha “vettamayaṃ pīṭha”nti.",
  "tika-vin07t:2577_6": "Dārupaṭṭikāya uparīti aṭaniākārena ṭhitadārupaṭalassa heṭṭhā uddhaṃ pādaṃ katvā.",
  "tika-vin07t:2577_7": "Pavesanakālañhi sandhāya “uparī”ti vuttaṃ.",
  "tika-vin07t:2577_8": "Eḷakassa pacchimapādadvayaṃ viya vaṅkākārena ṭhitattā panetaṃ “eḷakapādapīṭha”nti vuttaṃ.",
  "tika-vin07t:2577_9": "Paloṭhentīti saha mañcehi pavaṭṭenti. Rukkhe,",
  "tika-vin07t:2577_10": "latā ca muñcitvā avasesaṃ gacchādikaṃ sabbampi tiṇajāti evāti āha “yesaṃ kesañci tiṇajātikāna”ntiādi.",
  "tika-vin07t:2578_0": "Upadahantīti ṭhapenti.",
  "tika-vin07t:2578_1": "Sīsappamāṇaṃ nāma yattha gīvāya saha sakalaṃ sīsaṃ ṭhapetuṃ sakkā,",
  "tika-vin07t:2578_2": "tassa ca muṭṭhiratanaṃ vitthārappamāṇanti dassento “vitthārato”tiādimāha.",
  "tika-vin07t:2578_3": "Idañca bimbohanassa ubhosu antesu ṭhapetabbacoḷappamāṇadassanaṃ.",
  "tika-vin07t:2578_4": "Tassa vasena bimbohanassa vitthārappamāṇaṃ paricchijjati,",
  "tika-vin07t:2578_5": "taṃ vaṭṭaṃ vā caturassaṃ vā katvā sibbitaṃ yathā koṭito koṭi vitthārato puthulaṭṭhānaṃ muṭṭhiratanappamāṇaṃ hoti,",
  "tika-vin07t:2578_6": "evaṃ sibbitabbaṃ.",
  "tika-vin07t:2578_7": "Ito adhikaṃ na vaṭṭati,",
  "tika-vin07t:2578_8": "taṃ pana antesu ṭhapitacoḷaṃ koṭiyā koṭiṃ āhacca diguṇaṃ kataṃ tikaṇṇaṃ hoti.",
  "tika-vin07t:2578_9": "Tesu tīsu kaṇṇesu dvinnaṃ kaṇṇānamantaraṃ vidatthicaturaṅgulaṃ hoti,",
  "tika-vin07t:2578_10": "majjhaṭṭhānaṃ koṭito koṭiṃ āhacca muṭṭhiratanaṃ hoti,",
  "tika-vin07t:2578_11": "idamassa ukkaṭṭhappamāṇaṃ.",
  "tika-vin07t:2578_12": "Tenāha “tīsu kaṇṇesū”tiādi.",
  "tika-vin07t:2579_0": "“Kambalameva…pe…",
  "tika-vin07t:2579_1": "uṇṇabhisisaṅkhyameva gacchatī”ti sāmaññato vuttattā gonakādiakappiyampi uṇṇamayattharaṇaṃ bhisiyaṃ pakkhipitvā sayituṃ vaṭṭatīti daṭṭhabbaṃ.",
  "tika-vin07t:2580_0": "Masūraketi cammamayabhisiyaṃ.",
  "tika-vin07t:2580_1": "Cammamayaṃ pana bimbohanaṃ tūlapuṇṇampi na vaṭṭati.",
  "tika-vin07t:2580_2": "Pāḷiyaṃ senāsanaparikkhāradussanti senāsanaparikkhārakaraṇatthāya dussaṃ.",
  "tika-vin07t:2580_3": "Bhisiṃ onandhitunti bhisitthavikāya pakkhipitvā bandhituṃ.",
  "tika-vin07t:2580_4": "Paribhijjatīti mañcādito sāriyamānā pīṭhakoṭiādīsu nisīdantehi ghaṃsiyamānā bhisi paribhijjati.",
  "tika-vin07t:2580_5": "Onaddhamañcanti bhisiṃ ekābaddhaṃ katvā baddhamañcaṃ.",
  "tika-vin07t:2580_6": "Pāḷiyaṃ chaviṃ uppāṭetvā harantīti bhisicchaviṃ corā haranti.",
  "tika-vin07t:2580_7": "Phositunti corehi haritassa pacchā haritasaññāṇaphusitabindūni dātuṃ.",
  "tika-vin07t:2580_8": "Bhittikammanti nānāvaṇṇehi vibhittirājikaraṇaṃ.",
  "tika-vin07t:2580_9": "Hatthakammanti hatthena yaṃ kiñci saññākaraṇaṃ.",
  "tika-vin07t:2581_0": "298.",
  "tika-vin07t:2581_1": "Pāḷiyaṃ na nipatatīti na allīyati.",
  "tika-vin07t:2581_2": "Paṭibāhetvāti ghaṃsitvā.",
  "tika-vin07t:2581_3": "Na nibandhatīti anibandhanīyo,",
  "tika-vin07t:2581_4": "na lagganakoti attho.",
  "tika-vin07t:2582_0": "299.",
  "tika-vin07t:2582_1": "“Karohī”ti vattumpi na labbhatīti āṇattiyā eva paṭikkhittattā dvārapālaṃ “kiṃ na karosī”tiādinā pariyāyena vattuṃ vaṭṭati.",
  "tika-vin07t:2582_2": "Jātakapakaraṇanti jātakapaṭisaṃyuttaṃ itthipurisādi yaṃ kiñci rūpaṃ adhippetaṃ.",
  "tika-vin07t:2582_3": "“Parehi kārāpetu”nti vuttattā buddharūpampi sayaṃ kātuṃ na labhati.",
  "tika-vin07t:2582_4": "Pāḷiyaṃ pañcapaṭikanti jātiādipañcappakāravaṇṇamaṭṭhaṃ.",
  "tika-vin07t:2583_0": "300.",
  "tika-vin07t:2583_1": "Upacāro na hotīti gabbhassa bahi samantā anuparigamanassa okāso nappahoti.",
  "tika-vin07t:2583_2": "Rukkhaṃ vijjhitvāti tacchitasāradāruṃ aggasamīpe vijjhitvā.",
  "tika-vin07t:2583_3": "Katvāti chidde katvā.",
  "tika-vin07t:2583_4": "Kappakataṃ viya sārakhāṇuke ākoṭetvā evaṃ katameva “āharimaṃ bhittipāda”nti vuttaṃ.",
  "tika-vin07t:2583_5": "Upatthambhanatthaṃ bhūmiyaṃ patiṭṭhāpetunti jiṇṇabhittipādena bahi samānabhāraṃ khāṇukappasīsena ussāpetvā mūlena bhūmiyaṃ patiṭṭhāpetuṃ.",
  "tika-vin07t:2583_6": "Parittāṇatthanti ullittāvalittakuṭiyā ovassanaṭṭhānassa parittāṇatthaṃ.",
  "tika-vin07t:2583_7": "Kiṭikanti tālapaṇṇādīhi katapadalaṃ.",
  "tika-vin07t:2583_8": "Madditamattikanti ovassanachiddassa pidahanatthaṃ vuttaṃ.",
  "tika-vin07t:2584_0": "Ubhatokuṭṭaṃ nīharitvā katapadesassāti yathā bahi ṭhitā ujukaṃ anto nisinne na passanti,",
  "tika-vin07t:2584_1": "evaṃ dvārābhimukhaṃ pidahanavasena bhittiñca aññato dvārañca yojetvā kataṭṭhānaṃ vadati.",
  "tika-vin07t:2584_2": "Samantā pariyāgāroti samantato āviddhapamukhaṃ.",
  "tika-vin07t:2584_3": "Vaṃsaṃ datvāti purisappamāṇe pāde nikhaṇitvā tesaṃ upari piṭṭhivaṃsasadisaṃ passavaṃsaṃ ṭhapetvā osāretvā.",
  "tika-vin07t:2584_4": "Ekaṃ daṇḍakoṭiṃ atiuccāya vihārabhittikoṭiyā ekaṃ koṭiṃ nīce vaṃsapiṭṭhiyaṃ ṭhapanavasena daṇḍake pasāretvā.",
  "tika-vin07t:2584_5": "Cakkalayutto kiṭikoti kavāṭaṃ viya vivaraṇathakanasukhatthaṃ cakkalabandhakiṭikaṃ.",
  "tika-vin07t:2584_6": "Pāḷiyaṃ ugghāṭanakiṭikanti āpaṇādīsu anatthikakāle ukkhipitvā,",
  "tika-vin07t:2584_7": "upari ca bandhitvā pacchā otaraṇakiṭikaṃ,",
  "tika-vin07t:2584_8": "kappasīsehi vā upatthambhanīhi ukkhipitvā pacchā otaraṇakiṭikampi.",
  "tika-vin07t:2585_0": "301. Pānīyaṃ otappatīti pānīyabhājanesu ṭhapitapānīyaṃ ātapena santappati.",
  "tika-vin07t:2586_0": "303.",
  "tika-vin07t:2586_1": "Tayo vāṭeti tayo parikkhepe.",
  "tika-vin07t:2586_2": "Veḷuvāṭanti sabbaṃ dāruparikkhepaṃ saṅgaṇhāti.",
  "tika-vin07t:2586_3": "Kaṇṭakavāṭanti sabbasākhāparikkhepaṃ.",
  "tika-vin07t:2587_0": "305.",
  "tika-vin07t:2587_1": "Āloko antaradhāyīti yo buddhārammaṇāya pītiyā ānubhāvena mahanto obhāso ahosi,",
  "tika-vin07t:2587_2": "yena cassa padīpasahassena viya vigatandhakāro maggo ahosi,",
  "tika-vin07t:2587_3": "so bahinagare chavasarīrasamākulaṃ duggandhaṃ bībhacchaṃ āmakasusānaṃ pattassa bhayena pītivege mandībhūte antaradhāyi.",
  "tika-vin07t:2588_0": "Sataṃ hatthīti gāthāya hatthino satasahassānīti evaṃ paccekaṃ sahassa-",
  "tika-vin07t:2588_1": "saddena yojetvā attho ñātabbo.",
  "tika-vin07t:2588_2": "Padavītihārassāti “buddhaṃ vandissāmī”ti ratanattayaṃ uddissa gacchato ekapadavītihārassa,",
  "tika-vin07t:2588_3": "tappaccayakusalaphalassāti attho.",
  "tika-vin07t:2588_4": "Tassa soḷasamo bhāgo kalaṃ nāma,",
  "tika-vin07t:2588_5": "taṃ soḷasiṃ kalaṃ yathāvuttā hatthiādayo sabbe nāgghanti nārahanti,",
  "tika-vin07t:2588_6": "nidassanamattañcetaṃ.",
  "tika-vin07t:2588_7": "Anekasatasahassabhāgampi nāgghanti.",
  "tika-vin07t:2589_0": "Andhakāro antaradhāyīti puna balavapītiyā āloke samuppanne antaradhāyi.",
  "tika-vin07t:2589_1": "Āsattiyoti taṇhāyo.",
  "tika-vin07t:2589_2": "Vayakaraṇanti deyyadhammamūlaṃ navakammaṃ.",
  "tika-vin07t:2590_0": "309.",
  "tika-vin07t:2590_1": "Dadeyyāti navakammaṃ adhiṭṭhātuṃ vihāre issariyaṃ dadeyyāti attho.",
  "tika-vin07t:2590_2": "Dinnoti navakammaṃ kātuṃ vihāro dinno,",
  "tika-vin07t:2590_3": "vihāre navakammaṃ dinnanti vā attho.",
  "tika-vin07t:2591_0": "313- 4.",
  "tika-vin07t:2591_1": "Santhāgāreti sannipātamaṇḍape.",
  "tika-vin07t:2591_2": "Okāseti nivāsokāse.",
  "tika-vin07t:2591_3": "Uddissa katanti saṅghaṃ uddissa kataṃ.",
  "tika-vin07t:2591_4": "Gihivikaṭanti gihīhi kataṃ paññattaṃ,",
  "tika-vin07t:2591_5": "gihisantakanti attho.",
  "tika-vin07t:2592_0": "Vihārānujānanakathāvaṇṇanā niṭṭhitā.",
  "tika-vin07t:2593_0": "Senāsanaggāhakathāvaṇṇanā",
  "tika-vin07t:2594_0": "318.",
  "tika-vin07t:2594_1": "“Chamāsaccayena chamāsaccayenā”ti idaṃ dvikkhattuṃ paccayadānakālaparicchedadassanaṃ,",
  "tika-vin07t:2594_2": "evaṃ uparipi.",
  "tika-vin07t:2594_3": "“Taṃ na gāhetabba”nti vacanassa kāraṇamāha “paccayeneva hi ta”ntiādinā,",
  "tika-vin07t:2594_4": "paccayaññeva nissāya tattha vasitvā paṭijagganā bhavissantīti adhippāyo.",
  "tika-vin07t:2595_0": "Ubbhaṇḍikāti ukkhittabhaṇḍā bhavissanti.",
  "tika-vin07t:2595_1": "Dīghasālāti caṅkamanasālā.",
  "tika-vin07t:2595_2": "Maṇḍalamāḷoti upaṭṭhānasālā.",
  "tika-vin07t:2595_3": "Anudahatīti pīḷeti.",
  "tika-vin07t:2595_4": "“Adātuṃ na labbhatī”ti iminā sañcicca adadantassa paṭibāhane pavisanato dukkaṭanti dīpeti.",
  "tika-vin07t:2596_0": "“Na gocaragāmo ghaṭṭetabbo”ti vuttamevatthaṃ vibhāvetuṃ “na tattha manussā vattabbā”tiādi vuttaṃ.",
  "tika-vin07t:2596_1": "Vitakkaṃ chinditvāti “iminā nīhārena gacchantaṃ disvā nivāretvā paccaye dassantī”ti evarūpaṃ vitakkaṃ anuppādetvā.",
  "tika-vin07t:2596_2": "Bhaṇḍappaṭicchādananti paṭicchādanabhaṇḍaṃ.",
  "tika-vin07t:2596_3": "Sarīrappaṭicchādanacīvaranti attho.",
  "tika-vin07t:2596_4": "“Suddhacittattāva anavajja”nti idaṃ pucchitakkhaṇe kāraṇācikkhanaṃ sandhāya vuttaṃ na hoti asuddhacittassapi pucchitapañhavisajjane dosābhāvā.",
  "tika-vin07t:2596_5": "Evaṃ pana gate maṃ pucchissantītisaññāya agamanaṃ sandhāya vuttanti daṭṭhabbaṃ.",
  "tika-vin07t:2597_0": "Paṭijaggitabbānīti khaṇḍaphullapaṭisaṅkharaṇasammajjanādīhi paṭijaggitabbāni.",
  "tika-vin07t:2597_1": "Muddavedikāyāti cetiyassa hammiyavedikāya ghaṭākārassa upari caturassavedikāya.",
  "tika-vin07t:2597_2": "Kasmā pucchitabbantiādi yato pakatiyā labhati.",
  "tika-vin07t:2597_3": "Tatthāpi pucchanassa kāraṇasandassanatthaṃ vuttaṃ.",
  "tika-vin07t:2598_0": "Paṭikkammāti vihārato apasakkitvā.",
  "tika-vin07t:2598_1": "Tamatthaṃ dassento “yojanadviyojanantare hotī”ti āha.",
  "tika-vin07t:2598_2": "Upanikkhepaṃ ṭhapetvāti vaḍḍhiyā kahāpaṇādiṃ ṭhapetvā,",
  "tika-vin07t:2598_3": "khettādīni vā niyametvā.",
  "tika-vin07t:2598_4": "Iti saddhādeyyeti evaṃ heṭṭhā vuttanayena saddhāya dātabbe vassāvāsikalābhavisayeti attho.",
  "tika-vin07t:2599_0": "Vatthu panāti tatruppāde uppannarūpiyaṃ,",
  "tika-vin07t:2599_1": "tañca “tato catupaccayaṃ paribhuñjathā”ti dinnakhettādito uppannattā kappiyakārakānaṃ hatthe “kappiyabhaṇḍaṃ",
  "tika-vin07t:2599_2": "paribhuñjathā”ti dāyakehi dinnavatthusadisaṃ hotīti āha “kappiyakārakānaṃ hī”tiādi.",
  "tika-vin07t:2600_0": "Saṅghasuṭṭhutāyāti saṅghassa hitāya.",
  "tika-vin07t:2600_1": "Puggalavasenāti “bhikkhū cīvarena kilamantī”ti evaṃ puggalaparāmāsavasena,",
  "tika-vin07t:2600_2": "na “saṅgho kilamatī”ti evaṃ saṅghaparāmāsavasena.",
  "tika-vin07t:2601_0": "“Kappiyabhaṇḍavasenā”ti sāmaññato vuttamevatthaṃ vibhāvetuṃ “cīvarataṇḍulādivaseneva cā”ti vuttaṃ. Ca-",
  "tika-vin07t:2601_1": "kāro cettha pana-",
  "tika-vin07t:2601_2": "saddatthe vattati,",
  "tika-vin07t:2601_3": "na samuccayattheti daṭṭhabbaṃ.",
  "tika-vin07t:2601_4": "Puggalavaseneva,",
  "tika-vin07t:2601_5": "kappiyabhaṇḍavasena ca apalokanappakāraṃ dassetuṃ “taṃ pana evaṃ kattabba”ntiādi vuttaṃ.",
  "tika-vin07t:2602_0": "Cīvarapaccayaṃ sallakkhetvāti saddhādeyyatatruppādādivasena tasmiṃ vassāvāse labbhamānaṃ cīvarasaṅkhātaṃ paccayaṃ “ettaka”nti paricchinditvā.",
  "tika-vin07t:2602_1": "Senāsanassāti senāsanaggāhāpanassa.",
  "tika-vin07t:2602_2": "“Navako vuḍḍhatarassa,",
  "tika-vin07t:2602_3": "vuḍḍho ca navakassā”ti idaṃ senāsanaggāhassa attanāva attano gahaṇaṃ asāruppanti vuttaṃ,",
  "tika-vin07t:2602_4": "dve aññamaññaṃ gāhessantīti adhippāyo.",
  "tika-vin07t:2602_5": "Aṭṭhapi soḷasapi jane sammannituṃ vaṭṭatīti ekakammavācāya sabbepi ekato sammannituṃ vaṭṭati.",
  "tika-vin07t:2602_6": "Niggahakammameva hi saṅgho saṅghassa na karoti.",
  "tika-vin07t:2602_7": "Teneva sattasatikakkhandhake “ubbāhikakammasammutiyaṃ aṭṭhapi janā ekatova sammatāti.",
  "tika-vin07t:2603_0": "Āsanagharanti paṭimāgharaṃ.",
  "tika-vin07t:2603_1": "Maggoti upacārasīmabbhantaragate gāmābhimukhamagge katasālā vuccati.",
  "tika-vin07t:2603_2": "Evaṃ pokkharaṇīrukkhamūlādīsupi.",
  "tika-vin07t:2604_0": "Labhantīti tatravāsino bhikkhū labhanti.",
  "tika-vin07t:2604_1": "Vijaṭetvāti “ekekassa pahonakappamāṇena viyojetvā.",
  "tika-vin07t:2604_2": "Āvāsesu pakkhipitvāti “ito uppannaṃ asukasmiṃ asukasmiñca āvāse vasantā pāpetvā gaṇhantū”ti vācāya upasaṃharitvā.",
  "tika-vin07t:2604_3": "Pavisitabbanti mahālābhe pariveṇe vasitvāva lābho gahetabboti adhippāyo.",
  "tika-vin07t:2605_0": "Ayampīti ettha yo paṃsukūliko paccayaṃ vissajjeti.",
  "tika-vin07t:2605_1": "Teneva vissaṭṭho ayaṃ cīvarapaccayopīti yojanā.",
  "tika-vin07t:2605_2": "Pādamūle ṭhapetvā sāṭakaṃ dentīti paccayadāyakā denti.",
  "tika-vin07t:2605_3": "Etena gahaṭṭhehi pādamūle ṭhapetvā dinnampi paṃsukūlikānampi vaṭṭatīti dasseti.",
  "tika-vin07t:2605_4": "Atha vassāvāsikaṃ demāti vadantīti ettha paṃsukūlikānaṃ na vaṭṭatīti ajjhāharitvā yojetabbaṃ.",
  "tika-vin07t:2605_5": "Vassaṃvutthabhikkhūnanti paṃsukūlikato aññesaṃ bhikkhūnaṃ.",
  "tika-vin07t:2606_0": "Upanibandhitvā gāhāpetabbanti idha rukkhādīsu vasitvā cīvaraṃ gaṇhathāti paṭibandhaṃ katvā gāhetabbaṃ.",
  "tika-vin07t:2607_0": "Pāṭipadaaruṇatotiādi vassūpanāyikadivasaṃ sandhāya vuttaṃ.",
  "tika-vin07t:2607_1": "Antarāmuttakaṃ pana pāṭipadaṃ atikkamitvāpi gāhetuṃ vaṭṭati.",
  "tika-vin07t:2607_2": "Nibaddhavattaṃ ṭhapetvāti sajjhāyamanasikārādīsu nirantarakaraṇīyesu kattabbaṃ katikavattaṃ katvā.",
  "tika-vin07t:2607_3": "Kasāvaparibhaṇḍanti kasāvarasehi bhūmiparikammaṃ.",
  "tika-vin07t:2608_0": "Tividhampīti pariyattipaṭipattipaṭivedhavasena tividhampi.",
  "tika-vin07t:2608_1": "Sodhetvāti ācārādīsu upaparikkhitvā.",
  "tika-vin07t:2608_2": "Ekacārikavattanti bhāvanākammaṃ.",
  "tika-vin07t:2608_3": "Tañhi gaṇasaṅgaṇikaṃ pahāya ekacārikeneva vattitabbattā evaṃ vuttaṃ.",
  "tika-vin07t:2608_4": "Dasavatthukakathā nāma appicchakathā,",
  "tika-vin07t:2608_5": "santuṭṭhi, paviveka,",
  "tika-vin07t:2608_6": "asaṃsagga,",
  "tika-vin07t:2608_7": "vīriyārambha, sīla, samādhi, paññā, vimutti,",
  "tika-vin07t:2608_8": "vimuttiñāṇadassanakathāti imā dasa.",
  "tika-vin07t:2609_0": "Dantakaṭṭhakhādanavattanti dantakaṭṭhamāḷake nikkhittesu dantakaṭṭhesu “divase divase ekameva dantakaṭṭhaṃ",
  "tika-vin07t:2609_1": "gahetabba”ntiādinā adinnādāne dantaponakathāyaṃ vuttaṃ vattaṃ.",
  "tika-vin07t:2609_2": "Pattaṃ vā…pe…",
  "tika-vin07t:2609_3": "na kathetabbanti pattaguttatthāya vuttaṃ.",
  "tika-vin07t:2609_4": "Visabhāgakathāti tiracchānakathā.",
  "tika-vin07t:2609_5": "Khandhakavattanti vattakkhandhake āgataṃ piṇḍacārikavattato avasiṭṭhavattaṃ tassa “bhikkhācāravatta”nti visuṃ gahitattā.",
  "tika-vin07t:2610_0": "Idāni yaṃ dāyakā pacchimavassaṃvutthānaṃ vassāvāsikaṃ denti,",
  "tika-vin07t:2610_1": "tattha paṭipajjanavidhiṃ dassetuṃ “pacchimavassūpanāyikadivase panā”ti āraddhaṃ.",
  "tika-vin07t:2610_2": "Āgantuko sace bhikkhūti cīvare gāhite pacchā āgato āgantuko bhikkhu.",
  "tika-vin07t:2610_3": "Pattaṭṭhāneti vassaggena pattaṭṭhāne.",
  "tika-vin07t:2610_4": "Paṭhamavassūpagatāti āgantukassa āgamanato puretarameva pacchimikāya vassūpanāyikāya vassūpagatā.",
  "tika-vin07t:2610_5": "Laddhaṃ laddhanti punappunaṃ dāyakānaṃ santikā āgatāgatasāṭakaṃ.",
  "tika-vin07t:2611_0": "Neva vassāvāsikassa sāminoti chinnavassattā vuttaṃ.",
  "tika-vin07t:2611_1": "Paṭhamameva katikāya katattā “neva adātuṃ labhantī”ti vuttaṃ,",
  "tika-vin07t:2611_2": "dātabbaṃ vārentānaṃ gīvā hotīti adhippāyo.",
  "tika-vin07t:2611_3": "Tesameva dātabbanti vassūpagatesu aladdhavassāvāsikānaṃ ekaccānameva dātabbaṃ.",
  "tika-vin07t:2612_0": "Bhatiniviṭṭhanti pānīyupaṭṭhānādibhatiṃ katvā laddhaṃ.",
  "tika-vin07t:2612_1": "Saṅghikaṃ panātiādi kesañci vādadassanaṃ.",
  "tika-vin07t:2612_2": "Tattha apalokanakammaṃ katvā gāhitanti “chinnavassānaṃ vassāvāsikañca idāni uppajjanakavassāvāsikañca",
  "tika-vin07t:2612_3": "imesaṃ dātuṃ ruccatī”ti anantare vuttanayena apalokanaṃ katvā gāhitaṃ saṅghena dinnattā vibbhantopi labhati.",
  "tika-vin07t:2612_4": "Pageva chinnavasso.",
  "tika-vin07t:2612_5": "Paccayavasena gāhitaṃ pana temāsaṃ vasitvā gahetuṃ attanā,",
  "tika-vin07t:2612_6": "dāyakehi ca anumatattā bhatiniviṭṭhampi chinnavassopi vibbhantopi na labhatīti keci ācariyā vadanti.",
  "tika-vin07t:2612_7": "Idañca pacchā vuttattā pamāṇaṃ.",
  "tika-vin07t:2612_8": "Teneva vassūpanāyikadivase eva dāyakehi dinnavassāvāsikaṃ gahitabhikkhuno vassacchedaṃ akatvā vāsova heṭṭhā vihito,",
  "tika-vin07t:2612_9": "na pānīyupaṭṭhānādibhatikaraṇavattaṃ.",
  "tika-vin07t:2612_10": "Yadi hi taṃ niviṭṭhameva siyā,",
  "tika-vin07t:2612_11": "bhatikaraṇameva vidhātabbaṃ.",
  "tika-vin07t:2612_12": "Tasmā vassaggena gāhitaṃ chinnavassādayo na labhantīti veditabbaṃ.",
  "tika-vin07t:2613_0": "“Saṅghikaṃ hotī”ti etena vutthavassānampi vassāvāsikabhāgo saṅghikato amocito tesaṃ vibbhamena saṅghiko hotīti dasseti.",
  "tika-vin07t:2613_1": "Labhatīti “mama pattabhāgaṃ etassa dethā”ti dāyake sampaṭicchāpenteneva saṅghikato viyojitaṃ hotīti vuttaṃ.",
  "tika-vin07t:2614_0": "Varabhāgaṃ sāmaṇerassāti tassa paṭhamagāhattā,",
  "tika-vin07t:2614_1": "therena pubbe paṭhamabhāgassa gahitattā,",
  "tika-vin07t:2614_2": "idāni gayhamānassa dutiyabhāgattā ca vuttaṃ.",
  "tika-vin07t:2615_0": "Senāsanaggāhakathāvaṇṇanā niṭṭhitā.",
  "tika-vin07t:2616_0": "Upanandavatthukathāvaṇṇanā",
  "tika-vin07t:2617_0": "319.",
  "tika-vin07t:2617_1": "Pāḷiyaṃ ubhayattha paribāhiroti kamena ubhayassapi muttattā vuttaṃ,",
  "tika-vin07t:2617_2": "na sabbathā ubhayato paribāhirattā.",
  "tika-vin07t:2617_3": "Tenāha “pacchime…pe…",
  "tika-vin07t:2617_4": "tiṭṭhatī”ti.",
  "tika-vin07t:2618_0": "320.",
  "tika-vin07t:2618_1": "Yaṃ tiṇṇaṃ pahotīti mañcapīṭhavinimuttaṃ yaṃ āsanaṃ tiṇṇaṃ sukhaṃ nisīdituṃ pahoti,",
  "tika-vin07t:2618_2": "idaṃ pacchimadīghāsanaṃ.",
  "tika-vin07t:2618_3": "Ettha mañcapīṭharahitesu asamānāsanikāpi tayo nisīdituṃ labhanti.",
  "tika-vin07t:2618_4": "Mañcapīṭhesu pana dve.",
  "tika-vin07t:2618_5": "Adīghāsanesu mañcapīṭhesu samānāsanikā eva dve nisīdituṃ labhanti duvaggasseva anuññātattā.",
  "tika-vin07t:2619_0": "Hatthinakho heṭṭhābhāge etassa atthīti hatthinakho, pāsādo.",
  "tika-vin07t:2619_1": "Pāsādassa nakho nāma heṭṭhimabhāgo pādanakhasadisattā,",
  "tika-vin07t:2619_2": "so sabbadisāsu anekehi hatthirūpehi samalaṅkato ṭhito.",
  "tika-vin07t:2619_3": "Tassūpari kato pāsādo hatthikumbhe patiṭṭhito viya hotīti āha “hatthikumbhe patiṭṭhita”nti.",
  "tika-vin07t:2619_4": "Suvaṇṇarajatādivicitrānīti saṅghikasenāsanaṃ sandhāya vuttaṃ.",
  "tika-vin07t:2619_5": "Puggalikaṃ pana suvaṇṇādivicitraṃ bhikkhussa sampaṭicchitumeva na vaṭṭati “na kenaci pariyāyena jātarūparajataṃ sāditabba”nti vuttattā.",
  "tika-vin07t:2619_6": "Tenevettha aṭṭhakathāyaṃ “saṅghikavihāre vā puggalikavihāre vā”ti na vuttaṃ,",
  "tika-vin07t:2619_7": "gonakādiakappiyabhaṇḍavisaye eva vuttaṃ ekabhikkhussāpi tesaṃ gahaṇe dosābhāvā.",
  "tika-vin07t:2619_8": "Gihivikaṭanīhārenāti gihīhi katanīhārena,",
  "tika-vin07t:2619_9": "gihīhi attano santakaṃ attharitvā dinnaniyāmenāti attho.",
  "tika-vin07t:2619_10": "Labbhantīti nisīdituṃ labbhanti.",
  "tika-vin07t:2620_0": "Upanandavatthukathāvaṇṇanā niṭṭhitā.",
  "tika-vin07t:2621_0": "Avissajjiyavatthukathāvaṇṇanā",
  "tika-vin07t:2622_0": "321. Arañjaroti bahuudakagaṇhanikā mahācāṭi, jalaṃ gaṇhitumalanti arañjaro.",
  "tika-vin07t:2623_0": "Thāvarena ca thāvarantiādīsu pañcasu koṭṭhāsesu purimadvayaṃ thāvaraṃ,",
  "tika-vin07t:2623_1": "pacchimattayaṃ garubhaṇḍanti veditabbaṃ.",
  "tika-vin07t:2623_2": "Samakameva detīti ettha ūnakaṃ dentampi vihāravatthusāmantaṃ gahetvā dūrataraṃ dukkhagopaṃ vissajjetuṃ vaṭṭatīti daṭṭhabbaṃ.",
  "tika-vin07t:2623_3": "Vakkhati hi “bhikkhūnaṃ ce mahagghataraṃ…pe…",
  "tika-vin07t:2623_4": "sampaṭicchituṃ vaṭṭatī”ti.",
  "tika-vin07t:2623_5": "Jānāpetvāti bhikkhusaṅghassa jānāpetvā,",
  "tika-vin07t:2623_6": "apaloketvāti attho.",
  "tika-vin07t:2623_7": "“Nanu tumhākaṃ bahutarā rukkhāti vattabba”nti idaṃ sāmikesu attano bhaṇḍassa mahagghataṃ ajānitvā dentesu",
  "tika-vin07t:2623_8": "taṃ ñatvā theyyacittena gaṇhato avahāro hotīti vuttaṃ.",
  "tika-vin07t:2624_0": "Vihārena vihāro parivattetabboti savatthukena aññesaṃ bhūmiyaṃ katapāsādādinā,",
  "tika-vin07t:2624_1": "avatthukena vā savatthukaṃ parivattetabbaṃ.",
  "tika-vin07t:2624_2": "Avatthukaṃ pana avatthukeneva parivattetabbaṃ.",
  "tika-vin07t:2624_3": "Kevalaṃ pāsādassa bhūmito athāvarattā.",
  "tika-vin07t:2624_4": "Evaṃ thāvaresupi thāvaravibhāgaṃ ñatvāva parivattetabbaṃ.",
  "tika-vin07t:2625_0": "“Kappiyamañcā sampaṭicchitabbā”ti iminā suvaṇṇādivicittaṃ akappiyamañcaṃ “saṅghassā”ti vuttepi sampaṭicchituṃ na vaṭṭatīti dasseti.",
  "tika-vin07t:2625_1": "“Vihārassa demā”ti vutte saṅghassa vaṭṭati,",
  "tika-vin07t:2625_2": "na puggalassa khettādi viyāti daṭṭhabbaṃ.",
  "tika-vin07t:2625_3": "Etesūti mañcādīsu.",
  "tika-vin07t:2625_4": "Kappiyākappiyaṃ vuttanayamevāti āsandītūlikādivinicchayesu vuttanayameva.",
  "tika-vin07t:2625_5": "Akappiyaṃ vāti āsandīādi,",
  "tika-vin07t:2625_6": "pamāṇātikkantaṃ bimbohanādi ca.",
  "tika-vin07t:2625_7": "Mahagghaṃ kappiyaṃ vāti suvaṇṇādivicittaṃ kappiyavohārena dinnaṃ.",
  "tika-vin07t:2626_0": "“Kāḷaloha…pe…",
  "tika-vin07t:2626_1": "bhājetabbo”ti vuttattā vaṭṭakaṃsalohamayampi bhājanaṃ puggalikampi sampaṭicchitumpi pariharitumpi vaṭṭati",
  "tika-vin07t:2626_2": "puggalapariharitabbasseva bhājetabbattāti vadanti.",
  "tika-vin07t:2626_3": "Taṃ upari “kaṃsalohavaṭṭalohabhājanavikati saṅghikaparibhogena vā gihivikaṭā vā vaṭṭatī”tiādikena mahāpaccarivacanena virujjhati.",
  "tika-vin07t:2626_4": "Imassa hi “vaṭṭalohakaṃsalohānaṃ yena kenaci kato sīhaḷadīpe pādaggaṇhanako bhājetabbo”ti vuttassa mahāaṭṭhakathāvacanassa",
  "tika-vin07t:2626_5": "paṭikkhepāya taṃ mahāpaccarivacanaṃ pacchā dassitaṃ.",
  "tika-vin07t:2626_6": "Tasmā vaṭṭalohakaṃsalohamayaṃ yaṃ kiñci pādaggaṇhanakavārakampi upādāya abhājanīyameva.",
  "tika-vin07t:2626_7": "Gihīhi diyyamānampi puggalassa sampaṭicchitumpi na vaṭṭati.",
  "tika-vin07t:2626_8": "Pārihāriyaṃ na vaṭṭatīti pattādiparikkhāraṃ viya sayameva paṭisāmetvā paribhuñjituṃ na vaṭṭati.",
  "tika-vin07t:2626_9": "Gihisantakaṃ viya ārāmikādayo ce sayameva gopetvā viniyogakāle ānetvā paṭinenti,",
  "tika-vin07t:2626_10": "paribhuñjituṃ vaṭṭati.",
  "tika-vin07t:2626_11": "“Paṭisāmetvā bhikkhūnaṃ dethā”ti vattumpi vaṭṭati.",
  "tika-vin07t:2627_0": "Paṇṇasūci nāma lekhanīti vadanti.",
  "tika-vin07t:2627_1": "“Attanā laddhānipī”tiādinā paṭiggahaṇe doso natthi,",
  "tika-vin07t:2627_2": "pariharitvā paribhogova āpattikaroti dasseti.",
  "tika-vin07t:2627_3": "Yathā cettha,",
  "tika-vin07t:2627_4": "evaṃ upari abhājanīyavāsiādīsu attano santakesupi.",
  "tika-vin07t:2628_0": "Anāmāsampīti suvaṇṇādimayampi sabbaṃ taṃ āmasitvāpi paribhuñjituṃ vaṭṭati.",
  "tika-vin07t:2628_1": "Upakkhareti upakaraṇe.",
  "tika-vin07t:2628_2": "Aḍḍhabāhuppamāṇā nāma aḍḍhabāhumattā.",
  "tika-vin07t:2628_3": "Aḍḍhabyāmamattātipi vadanti.",
  "tika-vin07t:2628_4": "Yottānīti cammarajjukā.",
  "tika-vin07t:2629_0": "Aṭṭhaṅgulasūcidaṇḍamattopīti tasaradaṇḍādisūciākāratanudaṇḍakamattopi.",
  "tika-vin07t:2629_1": "Rittapotthakopīti alikhitapotthako.",
  "tika-vin07t:2629_2": "Idañca paṇṇappasaṅgena vuttaṃ.",
  "tika-vin07t:2630_0": "“Ghaṭṭanaphalakaṃ ghaṭṭanamuggaro”ti idaṃ rajitacīvaraṃ ekasmiṃ maṭṭhe daṇḍamuggare veṭhetvā ekassa maṭṭhaphalakassa",
  "tika-vin07t:2630_1": "upari ṭhapetvā upari aparena maṭṭhaphalakena nikujjitvā eko upari akkamitvā tiṭṭhati.",
  "tika-vin07t:2630_2": "Dve janā upari phalakaṃ dvīsu koṭīsu gahetvā aparāparaṃ ākaḍḍhanavikaḍḍhanaṃ karonti,",
  "tika-vin07t:2630_3": "etaṃ sandhāya vuttaṃ.",
  "tika-vin07t:2630_4": "Hatthe ṭhapāpetvā hatthena paharaṇaṃ pana niṭṭhitarajanassa cīvarassa allakāle kātabbaṃ.",
  "tika-vin07t:2630_5": "Idaṃ pana phalakamuggarehi ghaṭṭanaṃ sukkhakāle thaddhabhāvavimocanatthanti daṭṭhabbaṃ.",
  "tika-vin07t:2630_6": "Ambaṇanti ekadoṇikanāvāphalakehi pokkharaṇīsadisaṃ kataṃ.",
  "tika-vin07t:2630_7": "Pānīyabhājanantipi vadanti.",
  "tika-vin07t:2630_8": "Rajanadoṇīti ekadārunāva kataṃ rajanabhājanaṃ.",
  "tika-vin07t:2630_9": "Udakadoṇīpi ekadārunāva kataṃ udakabhājanaṃ.",
  "tika-vin07t:2631_0": "Bhūmattharaṇaṃ kātuṃ vaṭṭatīti akappiyacammaṃ sandhāya vuttaṃ.",
  "tika-vin07t:2631_1": "Tattha bhūmattharaṇasaṅkhepena sayitumpi vaṭṭatiyeva.",
  "tika-vin07t:2631_2": "“Paccattharaṇagatika”nti iminā mañcādīsu attharitabbaṃ mahācammaṃ eḷakacammaṃ nāmāti dasseti.",
  "tika-vin07t:2632_0": "Chattamuṭṭhipaṇṇanti tālapaṇṇaṃ sandhāya vuttaṃ. Pattakaṭāhanti pattapacanakaṭāhaṃ.",
  "tika-vin07t:2633_0": "Avissajjiyavatthukathāvaṇṇanā niṭṭhitā.",
  "tika-vin07t:2634_0": "Navakammadānakathāvaṇṇanā",
  "tika-vin07t:2635_0": "323.",
  "tika-vin07t:2635_1": "Pāḷiyaṃ piṇḍanikkhepanamattenātiādīsu khaṇḍaphullaṭṭhāne mattikāpiṇḍaṭṭhapanaṃ piṇḍanikkhepanaṃ nāma.",
  "tika-vin07t:2635_2": "Navakammanti navakammasammuti.",
  "tika-vin07t:2635_3": "Aggaḷavaṭṭi nāma kavāṭabandho.",
  "tika-vin07t:2635_4": "Chādanaṃ nāma tiṇādīhi gehacchādanaṃ.",
  "tika-vin07t:2635_5": "Bandhanaṃ nāma daṇḍavalliādīhi chadanabandhanameva.",
  "tika-vin07t:2635_6": "Catuhatthavihāreti vitthārappamāṇato vuttaṃ.",
  "tika-vin07t:2635_7": "Ubbedhato pana anekabhūmakattā vaḍḍhakīhatthena vīsatihatthopi nānāsaṇṭhānavicittopi hoti.",
  "tika-vin07t:2635_8": "Tenassa catuvassikaṃ navakammaṃ vuttaṃ.",
  "tika-vin07t:2635_9": "Evaṃ sesesupi.",
  "tika-vin07t:2636_0": "Pāḷiyaṃ sabbe vihāreti bhummatthe upayogabahuvacanaṃ.",
  "tika-vin07t:2636_1": "Ekassa sabbesu vihāresu navakammaṃ detīti attho.",
  "tika-vin07t:2636_2": "Sabbakālaṃ paṭibāhantīti navakammikā attano gāhitaṃ varaseyyaṃ sampattānaṃ yathāvuḍḍhaṃ akatvā utukālepi paṭibāhanti.",
  "tika-vin07t:2637_0": "“Sace so āvāso jīratī”tiādi pāḷimuttakavinicchayo.",
  "tika-vin07t:2637_1": "Mañcaṭṭhānaṃ datvāti mañcaṭṭhānaṃ puggalikaṃ datvā.",
  "tika-vin07t:2637_2": "Tibhāganti tatiyabhāgaṃ.",
  "tika-vin07t:2637_3": "Evaṃ vissajjanampi thāvarena thāvaraparivattanaṭṭhāne eva pavisati,",
  "tika-vin07t:2637_4": "na itarathā sabbasenāsanānaṃ vinassanato.",
  "tika-vin07t:2637_5": "Sace saddhivihārikānaṃ dātukāmo hotīti sace so saṅghassa bhaṇḍakaṭṭhapanaṭṭhānaṃ vā aññesaṃ bhikkhūnaṃ vasanaṭṭhānaṃ vā dātuṃ na icchati,",
  "tika-vin07t:2637_6": "attano saddhivihārikānaññeva dātukāmo hoti,",
  "tika-vin07t:2637_7": "tādisassa tuyhaṃ puggalikameva katvā jaggāti na sabbaṃ tassa dātabbanti adhippāyo.",
  "tika-vin07t:2637_8": "Tattha pana kattabbavidhiṃ dassento āha “kamma”ntiādi.",
  "tika-vin07t:2637_9": "Evañhītiādimhi vayānurūpaṃ tatiyabhāge vā upaḍḍhabhāge vā gahite taṃ bhāgaṃ dātuṃ labhatīti attho.",
  "tika-vin07t:2638_0": "Yenāti tesu dvīsu bhikkhūsu yena.",
  "tika-vin07t:2638_1": "So sāmīti tassā bhūmiyā vihārakaraṇe sova sāmī,",
  "tika-vin07t:2638_2": "taṃ paṭibāhitvā itarena na kātabbanti adhippāyo.",
  "tika-vin07t:2638_3": "So hi paṭhamaṃ gahito.",
  "tika-vin07t:2638_4": "Akataṭṭhāneti cayādīnaṃ akatapubbaṭṭhāne.",
  "tika-vin07t:2638_5": "Cayaṃ vā pamukhaṃ vāti saṅghikasenāsanaṃ nissāya tato bahi cayaṃ bandhitvā,",
  "tika-vin07t:2638_6": "ekaṃ senāsanaṃ vā.",
  "tika-vin07t:2638_7": "Bahikuṭṭeti kuṭṭato bahi,",
  "tika-vin07t:2638_8": "attano kataṭṭhāneti attho.",
  "tika-vin07t:2639_0": "Navakammadānakathāvaṇṇanā niṭṭhitā.",
  "tika-vin07t:2640_0": "Aññatraparibhogapaṭikkhepādikathāvaṇṇanā",
  "tika-vin07t:2641_0": "324.",
  "tika-vin07t:2641_1": "Vaḍḍhikammatthāyāti yathā tammūlagghato na parihāyati,",
  "tika-vin07t:2641_2": "evaṃ kattabbassa evaṃ nipphādetabbassa mañcapīṭhādino atthāya.",
  "tika-vin07t:2642_0": "Cakkalikanti pādapuñchanatthaṃ cakkākārena kataṃ.",
  "tika-vin07t:2642_1": "Paribhaṇḍakatabhūmi vāti kāḷavaṇṇādikatasaṇhabhūmi vā.",
  "tika-vin07t:2642_2": "Senāsanaṃ vāti mañcapīṭhādi vā.",
  "tika-vin07t:2643_0": "“Tatheva vaḷañjetuṃ vaṭṭatī”ti iminā nevāsikehi dhotapādādīhi vaḷañjanaṭṭhāne sañcicca adhotapādādīhi vaḷañjantasseva āpatti paññattāti dasseti.",
  "tika-vin07t:2644_0": "“Dvārampī”tiādinā sāmaññato vuttattā dvāravātapānādayo aparikammakatāpi na apassayitabbā.",
  "tika-vin07t:2644_1": "Ajānitvā apassayantassapi idha lomagaṇanāya āpatti.",
  "tika-vin07t:2645_0": "Aññatraparibhogapaṭikkhepādikathāvaṇṇanā niṭṭhitā.",
  "tika-vin07t:2646_0": "Saṅghabhattādianujānanakathāvaṇṇanā",
  "tika-vin07t:2647_0": "325.",
  "tika-vin07t:2647_1": "Uddesabhattaṃ nimantananti imaṃ vohāraṃ pattānīti ettha iti-",
  "tika-vin07t:2647_2": "saddo ādiattho,",
  "tika-vin07t:2647_3": "uddesabhattaṃ nimantanantiādivohāraṃ pattānīti attho.",
  "tika-vin07t:2647_4": "Tampīti saṅghabhattampi.",
  "tika-vin07t:2648_0": "Saṅghabhattādianujānanakathāvaṇṇanā niṭṭhitā.",
  "tika-vin07t:2649_0": "Uddesabhattakathāvaṇṇanā",
  "tika-vin07t:2650_0": "Bhojanasālāyāti bhattuddesaṭṭhānaṃ sandhāya vuttaṃ.",
  "tika-vin07t:2650_1": "Ekavaḷañjanti ekadvārena vaḷañjitabbaṃ.",
  "tika-vin07t:2650_2": "Nānānivesanesūti nānākulassa nānūpacāresu nivesanesu.",
  "tika-vin07t:2651_0": "Nisinnassapi niddāyantassapīti anādare sāmivacanaṃ,",
  "tika-vin07t:2651_1": "vuḍḍhatare niddāyante navakassa gāhitaṃ suggahitanti attho.",
  "tika-vin07t:2652_0": "Vissaṭṭhadūtoti yathāruci vattuṃ labhanato nirāsaṅkadūto.",
  "tika-vin07t:2652_1": "Pucchāsabhāgenāti pucchāvacanapaṭibhāgena.",
  "tika-vin07t:2652_2": "“Ekā kūṭaṭṭhitikā nāmā”ti vuttamevatthaṃ vibhāvetuṃ “rañño vā hī”tiādi vuttaṃ.",
  "tika-vin07t:2653_0": "Sabbaṃ pattassāmikassa hotīti cīvarādikampi sabbaṃ pattassāmikasseva hoti,",
  "tika-vin07t:2653_1": "mayā bhattameva sandhāya vuttaṃ,",
  "tika-vin07t:2653_2": "na cīvarādinti vatvā gahetuṃ na vaṭṭatīti attho.",
  "tika-vin07t:2654_0": "Akatabhāgonāmāti āgantukabhāgo nāma, adinnapubbabhāgoti attho.",
  "tika-vin07t:2655_0": "Kiṃ āharīyatīti avatvāti “katarabhattaṃ vā tayā āharīyatī”ti dāyakaṃ apucchitvā.",
  "tika-vin07t:2655_1": "Pakatiṭṭhitikāyāti uddesabhattaṭṭhitikāya.",
  "tika-vin07t:2656_0": "Uddesabhattakathāvaṇṇanā niṭṭhitā.",
  "tika-vin07t:2657_0": "Nimantanabhattakathāvaṇṇanā",
  "tika-vin07t:2658_0": "Vicchinditvāti “bhattaṃ gaṇhathā”ti padaṃ avatvā. Tenevāha “bhattanti avadantenā”ti.",
  "tika-vin07t:2659_0": "Ālopasaṅkhepenāti ekekapiṇḍavasena,",
  "tika-vin07t:2659_1": "evañca bhājanaṃ uddesabhatte na vaṭṭati.",
  "tika-vin07t:2659_2": "Tattha hi ekassa pahonakappamāṇeneva bhājetabbaṃ.",
  "tika-vin07t:2660_0": "Āruḷhāyeva mātikaṃ,",
  "tika-vin07t:2660_1": "saṅghato aṭṭha bhikkhūti ettha ye mātikaṃ āruḷhā,",
  "tika-vin07t:2660_2": "te aṭṭha bhikkhūti yojetabbaṃ.",
  "tika-vin07t:2660_3": "Uddesabhattanimantanabhattādisaṅghikabhattamātikāsu nimantanabhattamātikāya ṭhitivasena āruḷhe bhattuddesakena",
  "tika-vin07t:2660_4": "vā sayaṃ vā saṅghato uddisāpetvā gahetvā gantabbaṃ,",
  "tika-vin07t:2660_5": "na attano rucite gahetvāti adhippāyo.",
  "tika-vin07t:2660_6": "Mātikaṃ āropetvāti “saṅghato gaṇhāmī”tiādinā vuttamātikābhedaṃ dāyakassa viññāpetvāti attho.",
  "tika-vin07t:2661_0": "Paṭibaddhakālato pana paṭṭhāyāti tattheva vāsassa nibaddhakālato paṭṭhāya.",
  "tika-vin07t:2662_0": "Nimantanabhattakathāvaṇṇanā niṭṭhitā.",
  "tika-vin07t:2663_0": "Salākabhattakathāvaṇṇanā",
  "tika-vin07t:2664_0": "Upanibandhitvāti likhitvā.",
  "tika-vin07t:2664_1": "Gāmavasenapīti yebhuyyena samalābhagāmavasenapi.",
  "tika-vin07t:2664_2": "Bahūni salākabhattānīti tiṃsaṃ vā cattārīsaṃ vā bhattāni.",
  "tika-vin07t:2664_3": "“Sace hontī”ti ajjhāharitvā yojetabbaṃ.",
  "tika-vin07t:2665_0": "Sallakkhetvāti tāni bhattāni pamāṇavasena sallakkhetvā.",
  "tika-vin07t:2665_1": "Niggahena datvāti dūraṃ gantuṃ anicchantassa niggahena sampaṭicchāpetvā datvā.",
  "tika-vin07t:2665_2": "Puna vihāraṃ āgantvāti ettha vihāraṃ anāgantvā bhattaṃ gahetvā pacchā vihāre attano pāpetvā bhuñjitumpi vaṭṭati.",
  "tika-vin07t:2666_0": "Ekagehavasenāti vīthiyampi ekapasse gharapāḷiyā vasena.",
  "tika-vin07t:2666_1": "Uddisitvāpīti asukakule salākabhattāni tuyhaṃ pāpuṇantīti vatvā.",
  "tika-vin07t:2667_0": "Vāragāmeti atidūrattā vārena gantabbagāme.",
  "tika-vin07t:2667_1": "Saṭṭhito vā paṇṇāsato vāti daṇḍakammatthāya udakaghaṭaṃ sandhāya vuttaṃ.",
  "tika-vin07t:2667_2": "Vihāravāroti sabbabhikkhūsu bhikkhatthāya gatesu vihārarakkhaṇavāro.",
  "tika-vin07t:2668_0": "Tesanti vihāravārikānaṃ.",
  "tika-vin07t:2668_1": "Phātikammamevāti vihārarakkhaṇakiccassa pahonakapaṭipādanameva.",
  "tika-vin07t:2668_2": "Ekasseva pāpuṇantīti divase divase ekekasseva pāpitānīti attho.",
  "tika-vin07t:2669_0": "Rasasalākanti ucchurasasalākaṃ.",
  "tika-vin07t:2669_1": "“Salākavasena gāhitattā pana na sāditabbā”ti idaṃ asāruppavasena vuttaṃ,",
  "tika-vin07t:2669_2": "na dhutaṅgabhedavasena.",
  "tika-vin07t:2669_3": "“Saṅghato nirāmisasalākā…pe…",
  "tika-vin07t:2669_4": "vaṭṭatiyevā”ti hi visuddhimagge vuttaṃ.",
  "tika-vin07t:2669_5": "Aggabhikkhāmattanti ekakaṭacchubhikkhāmattaṃ.",
  "tika-vin07t:2669_6": "Laddhā vā aladdhā vā svepi gaṇheyyāsīti laddhepi appamattatāya vuttaṃ.",
  "tika-vin07t:2669_7": "Tenāha “yāvadatthaṃ labhati…pe…",
  "tika-vin07t:2669_8": "alabhitvā ‘sve gaṇheyyāsī’ti vattabbo”ti.",
  "tika-vin07t:2670_0": "Tatthāti tasmiṃ disābhāge.",
  "tika-vin07t:2670_1": "Taṃ gahetvāti taṃ vāragāme salākaṃ attano gahetvā.",
  "tika-vin07t:2670_2": "Tenāti disaṃgamikato aññena tasmiṃ disaṃgamike.",
  "tika-vin07t:2670_3": "Devasikaṃ pāpetabbāti upacārasīmāya ṭhitassa yassa kassaci vassaggena pāpetabbā.",
  "tika-vin07t:2670_4": "Evaṃ etesu agatesu āsannavihāre bhikkhūnaṃ bhuñjituṃ vaṭṭati itarathā saṅghikato.",
  "tika-vin07t:2671_0": "Amhākaṃ gocaragāmevāti salākabhattadāyakānaṃ gāmaṃ sandhāya vuttaṃ.",
  "tika-vin07t:2671_1": "Vihāre therassa pattasalākabhattanti vihāre ekekasseva ohīnattherassa sabbasalākānaṃ attano pāpanavasena pattasalākabhattaṃ.",
  "tika-vin07t:2672_0": "Salākabhattakathāvaṇṇanā niṭṭhitā.",
  "tika-vin07t:2673_0": "Pakkhikabhattādikathāvaṇṇanā",
  "tika-vin07t:2674_0": "“Sve pakkho”ti ajja pakkhikaṃ na gāhetabbanti aṭṭhamiyā bhuñjitabbaṃ sattamiyā bhuñjanatthāya na gāhetabbaṃ,",
  "tika-vin07t:2674_1": "dāyakehi niyamitadivaseneva gāhetabbanti attho.",
  "tika-vin07t:2674_2": "Tenāha “sace panā”tiādi.",
  "tika-vin07t:2674_3": "Sve lūkhanti ajja āvāhamaṅgalādikaraṇato atipaṇītabhojanaṃ karīyati,",
  "tika-vin07t:2674_4": "sve tathā na bhavissati,",
  "tika-vin07t:2674_5": "ajjeva bhikkhū bhojessāmīti adhippāyo.",
  "tika-vin07t:2675_0": "Pakkhikabhattato uposathikassa bhedaṃ dassento āha “uposathaṅgāni samādiyitvā”tiādi.",
  "tika-vin07t:2675_1": "Nibandhāpitanti “asukavihāre āgantukā bhuñjantū”ti niyamitaṃ.",
  "tika-vin07t:2676_0": "Gamiko āgantukabhattampīti gāmantarato āgantvā avūpasantena gamikacittena vasitvā puna aññattha gacchantaṃ sandhāya vuttaṃ.",
  "tika-vin07t:2676_1": "Āvāsikassa pana gantukāmassa gamikabhattameva labbhati.",
  "tika-vin07t:2676_2": "“Lesaṃ oḍḍetvā”ti vuttattā lesābhāve yāva gamanaparibandho vigacchati,",
  "tika-vin07t:2676_3": "tāva bhuñjituṃ vaṭṭatīti ñāpitanti daṭṭhabbaṃ.",
  "tika-vin07t:2677_0": "Taṇḍulādīni pesenti…pe…",
  "tika-vin07t:2677_1": "vaṭṭatīti abhihaṭabhikkhattā vaṭṭati.",
  "tika-vin07t:2677_2": "Tathā paṭiggahitattāti bhikkhānāmena paṭiggahitattā.",
  "tika-vin07t:2678_0": "Avibhattaṃ saṅghikaṃ bhaṇḍanti kukkuccuppattiākāradassanaṃ.",
  "tika-vin07t:2678_1": "Evaṃ kukkuccaṃ katvā pucchitabbakiccaṃ natthi,",
  "tika-vin07t:2678_2": "apucchitvā dātabbanti adhippāyo.",
  "tika-vin07t:2679_0": "Pakkhikabhattādikathāvaṇṇanā niṭṭhitā.",
  "tika-vin07t:2680_0": "Senāsanakkhandhakavaṇṇanānayo niṭṭhito.",
  "tika-vin07t:2681_0": "7. Saṅghabhedakakkhandhako",
  "tika-vin07t:2682_0": "Chasakyapabbajjākathādivaṇṇanā",
  "tika-vin07t:2683_0": "330.",
  "tika-vin07t:2683_1": "Saṅghabhedakakkhandhake pāḷiyaṃ anupiyaṃ nāmāti anupiyā nāma.",
  "tika-vin07t:2683_2": "Heṭṭhā pāsādāti pāsādato heṭṭhā heṭṭhimatalaṃ,",
  "tika-vin07t:2683_3": "“heṭṭhāpāsāda”ntipi pāṭho.",
  "tika-vin07t:2683_4": "Abhinetabbanti vapitakhettesu pavesetabbaṃ.",
  "tika-vin07t:2683_5": "Ninnetabbanti tato nīharitabbaṃ.",
  "tika-vin07t:2683_6": "Niddhāpetabbanti sassadūsakatiṇādīni uddharitabbaṃ.",
  "tika-vin07t:2683_7": "Ujuṃ kārāpetabbanti puñjaṃ kārāpetabbaṃ,",
  "tika-vin07t:2683_8": "ayameva vā pāṭho.",
  "tika-vin07t:2684_0": "332.",
  "tika-vin07t:2684_1": "Paradattoti parehi dinnapaccayehi pavattamāno.",
  "tika-vin07t:2684_2": "Migabhūtena cetasāti katthaci alaggatāya migassa viya jātena cittena.",
  "tika-vin07t:2685_0": "333.",
  "tika-vin07t:2685_1": "Manomayaṃ kāyanti jhānamanena nibbattaṃ brahmakāyaṃ,",
  "tika-vin07t:2685_2": "“kiṃ nu kho ahaṃ pasādeyyaṃ,",
  "tika-vin07t:2685_3": "yasmiṃ me pasanne bahulābhasakkāro uppajjeyyā”ti paṭhamaṃ uppannaparivitakkassa mandapariyuṭṭhānatāya devadattassa tasmiṃ khaṇe jhānaparihāni nāhosi,",
  "tika-vin07t:2685_4": "pacchā eva ahosīti daṭṭhabbaṃ.",
  "tika-vin07t:2685_5": "Tenāha “saha cittuppādā”tiādi.",
  "tika-vin07t:2685_6": "Dve vā tīṇi vā māgadhakāni gāmakhettānīti ettha magadharaṭṭhe khuddakaṃ gāmakhettaṃ gāvutamattaṃ,",
  "tika-vin07t:2685_7": "majjhimaṃ pana diyaḍḍhagāvutamattaṃ,",
  "tika-vin07t:2685_8": "mahantaṃ anekayojanampi hoti.",
  "tika-vin07t:2685_9": "Tesu majjhimena gāmakhettena dve vā khuddakena tīṇi vā gāmakhettāni,",
  "tika-vin07t:2685_10": "tassa sarīraṃ tigāvutappamāṇo attabhāvoti vuttaṃ hoti.",
  "tika-vin07t:2686_0": "334.",
  "tika-vin07t:2686_1": "Satthāroti gaṇasatthāro.",
  "tika-vin07t:2686_2": "Nāssassāti na etassa bhaveyya.",
  "tika-vin07t:2686_3": "Tanti satthāraṃ.",
  "tika-vin07t:2686_4": "Tenāti amanāpena.",
  "tika-vin07t:2686_5": "Sammannatīti cīvarādinā amhākaṃ sammānaṃ karoti,",
  "tika-vin07t:2686_6": "parehi vā ayaṃ satthā sammānīyatīti attho.",
  "tika-vin07t:2687_0": "335.",
  "tika-vin07t:2687_1": "Nāsāya pittaṃ bhindeyyunti acchapittaṃ vā macchapittaṃ vā nāsāpuṭe pakkhipeyyuṃ.",
  "tika-vin07t:2687_2": "Assatarīti vaḷavāya kucchismiṃ gadrabhassa jātā.",
  "tika-vin07t:2687_3": "Tassā hi gahitagabbhāya vijāyitumasakkontiyā udaraṃ phāletvā potakaṃ nīharanti.",
  "tika-vin07t:2687_4": "Tenāha “attavadhāya gabbhaṃ gaṇhātī”ti.",
  "tika-vin07t:2688_0": "339. Potthanikanti churikaṃ, “khara”ntipi vuccati.",
  "tika-vin07t:2689_0": "342.",
  "tika-vin07t:2689_1": "Mā kuñjara nāgamāsadoti he kuñjara buddhanāgaṃ vadhakacittena mā upagaccha.",
  "tika-vin07t:2689_2": "Dukkhanti dukkhakāraṇattā dukkhaṃ.",
  "tika-vin07t:2689_3": "Itoti ito jātito.",
  "tika-vin07t:2689_4": "Yatoti yasmā,",
  "tika-vin07t:2689_5": "yantassa vā,",
  "tika-vin07t:2689_6": "gacchantassāti attho.",
  "tika-vin07t:2689_7": "Mā ca madoti mado tayā na kātabboti attho.",
  "tika-vin07t:2690_0": "343.",
  "tika-vin07t:2690_1": "Tikabhojananti tīhi bhuñjitabbaṃ bhojanaṃ,",
  "tika-vin07t:2690_2": "tato adhikehi ekato paṭiggahetvā bhuñjituṃ na vaṭṭanakaṃ gaṇabhojanapaṭipakkhaṃ bhojananti attho.",
  "tika-vin07t:2690_3": "Kokālikotiādīni devadattaparisāya gaṇapāmokkhānaṃ nāmāni.",
  "tika-vin07t:2690_4": "Kappanti mahāniraye āyukappaṃ,",
  "tika-vin07t:2690_5": "taṃ antarakappanti keci.",
  "tika-vin07t:2690_6": "Keci pana “asaṅkhyeyyakappa”nti.",
  "tika-vin07t:2691_0": "Chasakyapabbajjākathādivaṇṇanā niṭṭhitā.",
  "tika-vin07t:2692_0": "Saṅghabhedakakathāvaṇṇanā",
  "tika-vin07t:2693_0": "345.",
  "tika-vin07t:2693_1": "Parassa cittaṃ ñatvā kathanaṃ ādesanāpāṭihāriyaṃ.",
  "tika-vin07t:2693_2": "Kevalaṃ dhammadesanā anusāsanīpāṭihāriyaṃ.",
  "tika-vin07t:2693_3": "Tadubhayampi dhammī kathā nāma.",
  "tika-vin07t:2693_4": "Tāya thero ovadi.",
  "tika-vin07t:2693_5": "Iddhividhaṃ iddhipāṭihāriyaṃ nāma.",
  "tika-vin07t:2693_6": "Tena sahitā anusāsanī eva dhammī kathā.",
  "tika-vin07t:2693_7": "Tāya thero ovadi.",
  "tika-vin07t:2694_0": "“Thullaccayaṃ desāpehī”ti idaṃ bhedapurekkhārassa uposathādikaraṇe thullaccayassa uposathakkhandhakādīsu paṭhamameva paññattattā vuttaṃ,",
  "tika-vin07t:2694_1": "itarathā etesaṃ ādikammikattā anāpattiyeva siyā.",
  "tika-vin07t:2695_0": "346.",
  "tika-vin07t:2695_1": "Sarasīti saro.",
  "tika-vin07t:2695_2": "Mahiṃ vikrubbatoti mahiṃ dantehi vilikhantassa.",
  "tika-vin07t:2695_3": "Idañca hatthīnaṃ sabhāvadassanaṃ.",
  "tika-vin07t:2695_4": "Nadīsūti saresu.",
  "tika-vin07t:2695_5": "Bhisaṃ ghasamānassāti yojanā.",
  "tika-vin07t:2695_6": "Jaggatoti yūthaṃ pālentassa.",
  "tika-vin07t:2696_0": "347.",
  "tika-vin07t:2696_1": "Dūteyyaṃ gantunti dūtakammaṃ pattuṃ,",
  "tika-vin07t:2696_2": "dūtakammaṃ kātunti attho.",
  "tika-vin07t:2696_3": "Sahitāsahitassāti yuttāyuttassa,",
  "tika-vin07t:2696_4": "yaṃ vattuṃ,",
  "tika-vin07t:2696_5": "kātuñca yuttaṃ,",
  "tika-vin07t:2696_6": "tattha kusalo.",
  "tika-vin07t:2696_7": "Atha vā adhippetānādhippetassa vacanassa kusalo,",
  "tika-vin07t:2696_8": "byañjanamatte na tiṭṭhati,",
  "tika-vin07t:2696_9": "adhippetatthameva ārocetīti attho.",
  "tika-vin07t:2697_0": "350.",
  "tika-vin07t:2697_1": "Gāthāsu jātūti ekaṃsena.",
  "tika-vin07t:2697_2": "Mā udapajjatha mā hotūti attho.",
  "tika-vin07t:2697_3": "Pāpicchānaṃ yathāgatīti pāpicchānaṃ puggalānaṃ yādisī gati abhisamparāyo.",
  "tika-vin07t:2697_4": "Taṃ atthajātaṃ.",
  "tika-vin07t:2697_5": "Imināpi kāraṇena jānāthāti devadattassa “paṇḍito”tiādinā upari vakkhamānākāraṃ dasseti.",
  "tika-vin07t:2698_0": "Pamādaṃ anuciṇṇoti pamādaṃ āpanno.",
  "tika-vin07t:2698_1": "Āsīsāyanti avassaṃbhāvīatthasiddhiyaṃ.",
  "tika-vin07t:2698_2": "Sā hi idha āsīsāti adhippetā,",
  "tika-vin07t:2698_3": "na patthanā.",
  "tika-vin07t:2698_4": "Īdise anāgatatthe atītavacanaṃ saddavidū icchanti.",
  "tika-vin07t:2699_0": "Dubbheti dubbheyya.",
  "tika-vin07t:2699_1": "Visakumbhenāti ekena visapuṇṇakumbhena.",
  "tika-vin07t:2699_2": "Soti so puggalo.",
  "tika-vin07t:2699_3": "Na padūseyya visamissaṃ kātuṃ na sakkotīti attho.",
  "tika-vin07t:2699_4": "Bhayānakoti vipulagambhīrabhāvena bhayānako.",
  "tika-vin07t:2699_5": "Tenāpi dūsetuṃ na sakkuṇeyyataṃ dasseti.",
  "tika-vin07t:2699_6": "Vādenāti dosakathanena.",
  "tika-vin07t:2699_7": "Upahiṃsatīti bādhati.",
  "tika-vin07t:2700_0": "Saṅghabhedakakathāvaṇṇanā niṭṭhitā.",
  "tika-vin07t:2701_0": "Upālipañhākathāvaṇṇanā",
  "tika-vin07t:2702_0": "351.",
  "tika-vin07t:2702_1": "Na pana ettāvatā saṅgho bhinno hotīti salākaggāhāpanamattena saṅghabhedānibbattito vuttaṃ.",
  "tika-vin07t:2702_2": "Uposathādisaṅghakamme kate eva hi saṅgho bhinno hoti.",
  "tika-vin07t:2702_3": "Tattha ca uposathapavāraṇāsu ñattiniṭṭhānena,",
  "tika-vin07t:2702_4": "sesakammesu apalokanādikammapariyosānena saṅghabhedo samatthoti daṭṭhabbo.",
  "tika-vin07t:2703_0": "“Abhabbatā na vuttā”ti idaṃ “bhikkhave,",
  "tika-vin07t:2703_1": "devadattena paṭhamaṃ ānantariyakammaṃ upacita”ntiādinā ānantariyattaṃ vadatā bhagavatā tassa abhabbatāsaṅkhātā pārājikatā na paññattā.",
  "tika-vin07t:2703_2": "Etena āpatti viya abhabbatāpi paññattianantarameva hoti,",
  "tika-vin07t:2703_3": "na tato pureti dasseti.",
  "tika-vin07t:2703_4": "Idha pana ādikammikassapi anāpattiyā avuttattā devadattādayopi na muttāti daṭṭhabbaṃ.",
  "tika-vin07t:2704_0": "Tayo satipaṭṭhānātiādīsu tayo eva satipaṭṭhānā,",
  "tika-vin07t:2704_1": "na tato paranti ekassa satipaṭṭhānassa paṭikkhepova idha adhammo,",
  "tika-vin07t:2704_2": "na pana tiṇṇaṃ satipaṭṭhānattavidhānaṃ tassa dhammattā.",
  "tika-vin07t:2704_3": "Evaṃ sesesupi hāpanakoṭṭhāsesu.",
  "tika-vin07t:2704_4": "Vaḍḍhanesu pana cha indriyānīti anindriyassapi ekassa indriyattavidhānameva adhammo.",
  "tika-vin07t:2704_5": "Evaṃ sesesupi.",
  "tika-vin07t:2704_6": "Na kevalañca eteva,",
  "tika-vin07t:2704_7": "“cattāro khandhā,",
  "tika-vin07t:2704_8": "terasāyatanānī”tiādinā yattha katthaci viparītato pakāsanaṃ sabbaṃ adhammo.",
  "tika-vin07t:2704_9": "Yāthāvato pakāsanañca sabbaṃ dhammoti daṭṭhabbaṃ.",
  "tika-vin07t:2704_10": "Pakāsananti cettha tathā tathā kāyavacīpayogasamuṭṭhāpikā arūpakkhandhāva adhippetā,",
  "tika-vin07t:2704_11": "evamettha dasakusalakammapathādīsu anavajjaṭṭhena sarūpato dhammesu,",
  "tika-vin07t:2704_12": "akusalakammapathādīsu sāvajjaṭṭhena sarūpato adhammesu ca tadaññesu ca abyākatesu yassa kassaci koṭṭhāsassa",
  "tika-vin07t:2704_13": "bhagavatā paññattakkameneva pakāsanaṃ “dhammo”ti ca viparītato pakāsanaṃ “adhammo”ti ca dassitanti daṭṭhabbaṃ.",
  "tika-vin07t:2704_14": "Kāmañcettha vinayādayopi yathābhūtato,",
  "tika-vin07t:2704_15": "ayathābhūtato ca pakāsanavasena dhammādhammesu eva pavisanti,",
  "tika-vin07t:2704_16": "vinayādināmena pana visesetvā visuṃ gahitattā tadavasesameva dhammādhammakoṭṭhāse pavisatīti daṭṭhabbaṃ.",
  "tika-vin07t:2705_0": "Imaṃ adhammaṃ dhammoti karissāmātiādi dhammañca adhammañca yāthāvato ñatvāva pāpicchaṃ nissāya viparītato pakāsentasseva saṅghabhedo hoti,",
  "tika-vin07t:2705_1": "na pana tathāsaññāya pakāsentassāti dassanatthaṃ vuttaṃ.",
  "tika-vin07t:2705_2": "Esa nayo “avinayaṃ vinayoti dīpentī”tiādīsupi.",
  "tika-vin07t:2705_3": "Tattha niyyānikanti ukkaṭṭhanti attho.",
  "tika-vin07t:2705_4": "“Tathevā”ti iminā “evaṃ amhākaṃ ācariyakula”ntiādinā vuttamatthaṃ ākaḍḍhati.",
  "tika-vin07t:2706_0": "Saṃvaro pahānaṃ paṭisaṅkhāti saṃvaravinayo,",
  "tika-vin07t:2706_1": "pahānavinayo,",
  "tika-vin07t:2706_2": "paṭisaṅkhāvinayo ca vutto.",
  "tika-vin07t:2706_3": "Tenāha “ayaṃ vinayo”ti.",
  "tika-vin07t:2706_4": "“Paññattaṃ apaññatta”nti dukaṃ “bhāsitaṃ abhāsita”nti dukena atthato samānameva,",
  "tika-vin07t:2706_5": "tathā duṭṭhulladukaṃ garukadukena.",
  "tika-vin07t:2706_6": "Teneva tesaṃ “cattāro satipaṭṭhānā…pe…",
  "tika-vin07t:2706_7": "idaṃ apaññattaṃ nāmā”tiādinā sadisaniddeso kato.",
  "tika-vin07t:2706_8": "Sāvasesāpattinti avasesasīlehi sahitāpattiṃ.",
  "tika-vin07t:2706_9": "Natthi etissaṃ āpannāyaṃ sīlāvasesāti anavasesāpatti.",
  "tika-vin07t:2707_0": "354.",
  "tika-vin07t:2707_1": "Pāḷiyaṃ samaggānañca anuggahoti yathā samaggānaṃ sāmaggī na bhijjati,",
  "tika-vin07t:2707_2": "evaṃ anuggahaṇaṃ anubalappadānaṃ.",
  "tika-vin07t:2708_0": "355.",
  "tika-vin07t:2708_1": "Siyā nu khoti sambhaveyya nu kho.",
  "tika-vin07t:2708_2": "Tasmiṃ adhammadiṭṭhīti attano “adhammaṃ dhammo”ti etasmiṃ dīpane ayuttadiṭṭhi.",
  "tika-vin07t:2708_3": "Bhede adhammadiṭṭhīti “adhammaṃ dhammo”ti dīpetvā anussāvanasalākaggāhāpanādinā attānaṃ muñcitvā catuvaggādikaṃ",
  "tika-vin07t:2708_4": "saṅghaṃ ekasīmāyameva ṭhitato catuvaggādisaṅghato viyojetvā ekakammādinipphādanavasena saṅghabhedakaraṇe",
  "tika-vin07t:2708_5": "adhammadiṭṭhiko hutvāti attho.",
  "tika-vin07t:2708_6": "Vinidhāya diṭṭhinti yā tasmiṃ “adhammaṃ dhammo”ti dīpane attano adhammadiṭṭhi uppajjati,",
  "tika-vin07t:2708_7": "taṃ vinidhāya paṭicchādetvā “dhammo evāya”nti viparītato pakāsetvāti attho.",
  "tika-vin07t:2708_8": "Evaṃ sabbattha attho veditabbo.",
  "tika-vin07t:2709_0": "Bhede dhammadiṭṭhīti yathāvuttanayena saṅghabhedane doso natthīti laddhiko.",
  "tika-vin07t:2709_1": "Ayaṃ pana “adhammaṃ dhammo”ti dīpane adhammadiṭṭhiko hutvāpi taṃ diṭṭhiṃ vinidhāya karaṇena saṅghabhedako atekiccho jāto.",
  "tika-vin07t:2709_2": "Evaṃ bhede vematikoti imassa pana bhede vematikadiṭṭhiyā vinidhānampi atthi.",
  "tika-vin07t:2709_3": "Sesaṃ samameva.",
  "tika-vin07t:2709_4": "Tasmiṃ dhammadiṭṭhibhede adhammadiṭṭhīti ayaṃ pana bhede adhammadiṭṭhiṃ vinidhāya katattā saṅghabhedako atekiccho jāto.",
  "tika-vin07t:2709_5": "Sukkapakkhe pana sabbattha “adhammaṃ dhammo”tiādidīpane vā bhede vā dhammadiṭṭhitāya diṭṭhiṃ avinidhāyeva katattā saṅghabhedakopi satekiccho jāto.",
  "tika-vin07t:2709_6": "Tasmā “adhammaṃ dhammo”tiādidīpane vā saṅghabhede vā ubhosupi vā adhammadiṭṭhi vā vematiko vā hutvā taṃ diṭṭhiṃ,",
  "tika-vin07t:2709_7": "vimatiñca vinidhāya “dhammo”ti pakāsetvā vuttanayena saṅghabhedaṃ karontasseva ānantariyaṃ hotīti veditabbaṃ.",
  "tika-vin07t:2710_0": "Upālipañhākathāvaṇṇanā niṭṭhitā.",
  "tika-vin07t:2711_0": "Saṅghabhedakakkhandhakavaṇṇanānayo niṭṭhito.",
  "tika-vin07t:2712_0": "8. Vattakkhandhako",
  "tika-vin07t:2713_0": "Āgantukavattakathāvaṇṇanā",
  "tika-vin07t:2714_0": "357.",
  "tika-vin07t:2714_1": "Vattakkhandhake pattharitabbanti ātape pattharitabbaṃ.",
  "tika-vin07t:2714_2": "Pāḷiyaṃ abhivādāpetabboti vandanatthāya vassaṃ pucchanena navako sayameva vandatīti vuttaṃ.",
  "tika-vin07t:2714_3": "Nilloketabboti oloketabbo.",
  "tika-vin07t:2715_0": "Āgantukavattakathāvaṇṇanā niṭṭhitā.",
  "tika-vin07t:2716_0": "Āvāsikavattakathāvaṇṇanā",
  "tika-vin07t:2717_0": "359.",
  "tika-vin07t:2717_1": "“Yathābhāga”nti ṭhapitaṭṭhānaṃ anatikkamitvā mañcapīṭhādiṃ papphoṭetvā pattharitvā upari paccattharaṇaṃ",
  "tika-vin07t:2717_2": "datvā dānampi senāsanapaññāpanamevāti dassento āha “papphoṭetvā hi pattharituṃ pana vaṭṭatiyevā”ti.",
  "tika-vin07t:2718_0": "Āvāsikavattakathāvaṇṇanā niṭṭhitā.",
  "tika-vin07t:2719_0": "Anumodanavattakathāvaṇṇanā",
  "tika-vin07t:2720_0": "362.",
  "tika-vin07t:2720_1": "Pañcame nisinneti anumodanatthāya nisinne.",
  "tika-vin07t:2720_2": "Na mahātherassa bhāro hotīti anumodakaṃ āgametuṃ na bhāro.",
  "tika-vin07t:2720_3": "Ajjhiṭṭhova āgametabboti attanā ajjhiṭṭhehi bhikkhūhi anumodanteyeva nisīditabbanti attho.",
  "tika-vin07t:2721_0": "Anumodanavattakathāvaṇṇanā niṭṭhitā.",
  "tika-vin07t:2722_0": "Bhattaggavattakathāvaṇṇanā",
  "tika-vin07t:2723_0": "364.",
  "tika-vin07t:2723_1": "Manussānaṃ parivisanaṭṭhānanti yattha antovihārepi manussā saputtadārā āvasitvā bhikkhū netvā bhojenti.",
  "tika-vin07t:2723_2": "Āsanesu satīti nisīdanaṭṭhānesu santesu. Idaṃ, bhante,",
  "tika-vin07t:2723_3": "āsanaṃ uccanti āsanne samabhūmibhāge paññattaṃ therāsanena samakaṃ āsanaṃ sandhāya vuttaṃ,",
  "tika-vin07t:2723_4": "therāsanato pana uccatare āpucchitvāpi nisīdituṃ na vaṭṭati.",
  "tika-vin07t:2723_5": "Yadi taṃ āsannampi nīcataraṃ hoti,",
  "tika-vin07t:2723_6": "anāpucchāpi nisīdituṃ vaṭṭati.",
  "tika-vin07t:2723_7": "Mahātherasseva āpattīti āsanena paṭibāhanāpattiyā āpatti.",
  "tika-vin07t:2723_8": "Avattharitvāti pārutasaṅghāṭiṃ avattharitvā,",
  "tika-vin07t:2723_9": "anukkhipitvāti attho.",
  "tika-vin07t:2724_0": "Pāḷiyaṃ “ubhohi hatthehi…pe…",
  "tika-vin07t:2724_1": "odano paṭiggahetabbo”ti idaṃ hatthatale vā pacchipiṭṭhiādidussaṇṭhitādhāre vā pattaṃ ṭhapetvā odanassa gahaṇakāle pattassa apatanatthāya vuttaṃ,",
  "tika-vin07t:2724_2": "susajjite pana ādhāre pattaṃ ṭhapetvā ekena hatthena taṃ parāmasitvāpi odanaṃ paṭiggahetuṃ vaṭṭati eva.",
  "tika-vin07t:2724_3": "Ubhohi hatthehi…pe…",
  "tika-vin07t:2724_4": "udakaṃ paṭiggahetabbanti etthāpi eseva nayo.",
  "tika-vin07t:2725_0": "Hatthadhovanaudakanti bhojanāvasāne udakaṃ.",
  "tika-vin07t:2725_1": "Tenāha “pānīyaṃ pivitvā hatthā dhovitabbā”ti.",
  "tika-vin07t:2725_2": "Tena pariyosāne dhovanameva paṭikkhittaṃ,",
  "tika-vin07t:2725_3": "bhojanantare pana pānīyapivanādinā nayena hatthaṃ dhovitvā puna bhuñjituṃ vaṭṭatīti dasseti.",
  "tika-vin07t:2725_4": "Potthakesu pana “pānīyaṃ pivitvā hatthā na dhovitabbā”ti likhanti,",
  "tika-vin07t:2725_5": "taṃ purimavacanena na sameti pariyosāne udakasseva “hatthadhovanaudaka”nti vuttattā.",
  "tika-vin07t:2725_6": "Sace manussā dhovatha,",
  "tika-vin07t:2725_7": "bhantetiādi niṭṭhitabhattaṃ nisinnaṃ theraṃ sandhāya vuttaṃ.",
  "tika-vin07t:2725_8": "Dhure dvārasamīpe.",
  "tika-vin07t:2726_0": "Bhattaggavattakathāvaṇṇanā niṭṭhitā.",
  "tika-vin07t:2727_0": "Piṇḍacārikavattakathādivaṇṇanā",
  "tika-vin07t:2728_0": "366. Pāḷiyaṃ ṭhāpeti vāti tiṭṭha bhanteti vadanti.",
  "tika-vin07t:2729_0": "367. Atthi, bhante,",
  "tika-vin07t:2729_1": "nakkhattapadānīti nakkhattapadavisayāni ñātāni atthi,",
  "tika-vin07t:2729_2": "assayujādinakkhattaṃ jānāthāti adhippāyo.",
  "tika-vin07t:2729_3": "Tenāha “na jānāma, āvuso”ti. Atthi, bhante,",
  "tika-vin07t:2729_4": "disābhāganti etthāpi eseva nayo. Kenajja, bhante,",
  "tika-vin07t:2729_5": "yuttanti kena nakkhattena cando yuttoti attho.",
  "tika-vin07t:2730_0": "369. Aṅgaṇeti abbhokāse. Evameva paṭipajjitabbanti uddesadānādi āpucchitabbanti dasseti.",
  "tika-vin07t:2731_0": "374.",
  "tika-vin07t:2731_1": "Nibaddhagamanatthāyāti attanova nirantaragamanatthāya.",
  "tika-vin07t:2731_2": "Ūhaditāti ettha hada-",
  "tika-vin07t:2731_3": "dhātussa vaccavissajjanatthatāyāha “bahi vaccamakkhitā”ti.",
  "tika-vin07t:2732_0": "Piṇḍacārikavattakathādivaṇṇanā niṭṭhitā.",
  "tika-vin07t:2733_0": "Vattakkhandhakavaṇṇanānayo niṭṭhito.",
  "tika-vin07t:2734_0": "9. Pātimokkhaṭṭhapanakkhandhako",
  "tika-vin07t:2735_0": "Pātimokkhuddesayācanakathāvaṇṇanā",
  "tika-vin07t:2736_0": "383.",
  "tika-vin07t:2736_1": "Pātimokkhaṭṭhapanakkhandhake pāḷiyaṃ nandimukhiyāti odātadisāmukhatāya tuṭṭhamukhiyā.",
  "tika-vin07t:2736_2": "“Uddhastaṃ aruṇa”nti vatvāpi “uddisatu, bhante,",
  "tika-vin07t:2736_3": "bhagavā”ti pātimokkhuddesayācanaṃ anuposathe uposathakaraṇapaṭikkhepassa sikkhāpadassa apaññattattā therena katanti daṭṭhabbaṃ.",
  "tika-vin07t:2736_4": "Kasmā pana bhagavā evaṃ tuṇhībhūtova tiyāmarattiṃ vītināmesīti?",
  "tika-vin07t:2736_5": "Aparisuddhāya parisāya uposathādisaṃvāsakaraṇassa sāvajjataṃ bhikkhusaṅghe pākaṭaṃ kātuṃ,",
  "tika-vin07t:2736_6": "tañca āyatiṃ bhikkhūnaṃ tathāpaṭipajjanatthaṃ sikkhāpadaṃ ñāpetuṃ.",
  "tika-vin07t:2736_7": "Keci panettha “aparisuddhampi puggalaṃ tassa sammukhā ‘aparisuddho’ti vattuṃ mahākaruṇāya avisahanto bhagavā tathā nisīdī”ti kāraṇaṃ vadanti.",
  "tika-vin07t:2736_8": "Taṃ akāraṇaṃ pacchāpi avattabbato,",
  "tika-vin07t:2736_9": "mahāmoggallānattherenāpi taṃ bāhāyaṃ gahetvā bahi nīharaṇassa akattabbatāpasaṅgato.",
  "tika-vin07t:2736_10": "Tasmā yathāvuttamevettha kāraṇanti.",
  "tika-vin07t:2736_11": "Teneva “aṭṭhānametaṃ,",
  "tika-vin07t:2736_12": "bhikkhave,",
  "tika-vin07t:2736_13": "anavakāso,",
  "tika-vin07t:2736_14": "yaṃ tathāgato aparisuddhāya parisāya uposathaṃ kareyya,",
  "tika-vin07t:2736_15": "pātimokkhaṃ uddiseyyā”ti vatvā “na ca,",
  "tika-vin07t:2736_16": "bhikkhave,",
  "tika-vin07t:2736_17": "sāpattikena pātimokkhaṃ sotabba”ntiādinā sāpattikaparisāya kattabbavidhi dassito.",
  "tika-vin07t:2737_0": "Saṅkassarasamācāranti kiñcideva asāruppaṃ disvā “idaṃ iminā kataṃ bhavissatī”ti parehi saṅkāya saritabbasamācāraṃ,",
  "tika-vin07t:2737_1": "attanā vā “mama anācāraṃ ete jānantī”ti saṅkāya saritabbasamācāraṃ.",
  "tika-vin07t:2737_2": "Samaṇavesadhāraṇena,",
  "tika-vin07t:2737_3": "saṅghikapaccayabhāgagahaṇādinā ca jīvikaṃ kappento “ahaṃ samaṇo”ti paṭiññaṃ adentopi atthato dento viya",
  "tika-vin07t:2737_4": "hotīti “samaṇapaṭiññaṃ brahmacāripaṭiñña”nti vuttaṃ.",
  "tika-vin07t:2737_5": "Avassutanti kilesāvassanena tintaṃ.",
  "tika-vin07t:2737_6": "Sañjātadussilyakacavarattā kasambujātaṃ,",
  "tika-vin07t:2737_7": "asāratāya vā kasambu viya jātaṃ.",
  "tika-vin07t:2737_8": "Bahidvārakoṭṭhakā nikkhāmetvāti dvārasālato bahi nikkhamāpetvā.",
  "tika-vin07t:2738_0": "384.",
  "tika-vin07t:2738_1": "Mahāsamudde abhiramantīti bahuso dassanapavisanādinā mahāsamudde abhiratiṃ vindanti.",
  "tika-vin07t:2738_2": "Na āyatakeneva papātoti chinnataṭamahāsobbho viya na āditova ninnoti attho.",
  "tika-vin07t:2738_3": "Ṭhitadhammoti avaṭṭhitasabhāvo.",
  "tika-vin07t:2738_4": "Pūrattanti puṇṇattaṃ.",
  "tika-vin07t:2738_5": "Nāgāti sappajātikā.",
  "tika-vin07t:2739_0": "Pātimokkhuddesayācanakathāvaṇṇanā niṭṭhitā.",
  "tika-vin07t:2740_0": "Pātimokkhasavanārahakathādivaṇṇanā",
  "tika-vin07t:2741_0": "386.",
  "tika-vin07t:2741_1": "Udāharitabbanti pāḷiyā avatvā tamatthaṃ yāya kāyaci bhāsāya udāhaṭampi udāhaṭamevāti daṭṭhabbaṃ.",
  "tika-vin07t:2742_0": "Pure vā pacchā vāti ñattiārambhato pubbe vā ñattiniṭṭhānato pacchā vā.",
  "tika-vin07t:2743_0": "387.",
  "tika-vin07t:2743_1": "Katañca akatañca ubhayaṃ gahetvāti yassa katāpi atthi akatāpi.",
  "tika-vin07t:2743_2": "Tassa tadubhayaṃ gahetvā.",
  "tika-vin07t:2743_3": "Dhammikaṃ sāmagginti dhammikaṃ samaggakammaṃ.",
  "tika-vin07t:2743_4": "Paccādiyatīti ukkoṭanādhippāyena puna kātuṃ ādiyati.",
  "tika-vin07t:2744_0": "388. Ākārādisaññā veditabbāti ākāraliṅganimittanāmāni vuttānīti veditabbāni.",
  "tika-vin07t:2745_0": "Pātimokkhasavanārahakathādivaṇṇanā niṭṭhitā.",
  "tika-vin07t:2746_0": "Attādānaaṅgakathādivaṇṇanā",
  "tika-vin07t:2747_0": "398.",
  "tika-vin07t:2747_1": "Puna codetuṃ attanā ādātabbaṃ gahetabbaṃ adhikaraṇaṃ attādānanti āha “sāsanaṃ sodhetukāmo”tiādi.",
  "tika-vin07t:2747_2": "Vassārattoti vassakālo.",
  "tika-vin07t:2747_3": "Sopi hi dubbhikkhādikālo viya adhikaraṇavūpasamatthaṃ lajjiparisāya dūrato ānayanassa,",
  "tika-vin07t:2747_4": "āgatānañca piṇḍāya caraṇādisamācārassa dukkarattā akālo eva.",
  "tika-vin07t:2748_0": "Samanussaraṇakaraṇanti anussaritānussaritakkhaṇe pītipāmojjajananato anussaraṇuppādakaṃ.",
  "tika-vin07t:2748_1": "Vigatūpakkilesa…pe…",
  "tika-vin07t:2748_2": "saṃvattatīti ettha yathā abbhahimādiupakkilesavirahitānaṃ candimasūriyānaṃ sassirīkatā hoti,",
  "tika-vin07t:2748_3": "evamassāpi codakassa pāpapuggalūpakkilesavigamena sassirīkatā hotīti adhippāyo.",
  "tika-vin07t:2749_0": "399. Adhigataṃ mettacittanti appanāppattaṃ mettajhānaṃ.",
  "tika-vin07t:2750_0": "400-1. “Dosantaro”ti ettha antara-saddo cittapariyāyoti āha “na duṭṭhacitto hutvā”ti.",
  "tika-vin07t:2751_0": "Kāruññaṃ nāma karuṇā evāti āha “kāruññatāti karuṇābhāvo”ti.",
  "tika-vin07t:2751_1": "Karuṇanti appanāppattaṃ vadati.",
  "tika-vin07t:2751_2": "Tathā mettanti.",
  "tika-vin07t:2752_0": "Attādānaaṅgakathādivaṇṇanā niṭṭhitā.",
  "tika-vin07t:2753_0": "Pātimokkhaṭṭhapanakkhandhakavaṇṇanānayo niṭṭhito.",
  "tika-vin07t:2754_0": "10. Bhikkhunikkhandhako",
  "tika-vin07t:2755_0": "Mahāpajāpatigotamīvatthukathāvaṇṇanā",
  "tika-vin07t:2756_0": "403.",
  "tika-vin07t:2756_1": "Bhikkhunikkhandhake “mātugāmassa pabbajitattā”ti idaṃ pañcavassasatato uddhaṃ saddhammassa appavattanakāraṇadassanaṃ.",
  "tika-vin07t:2756_2": "Sukkhavipassakakhīṇāsavavasena vassasahassantiādi khandhakabhāṇakānaṃ mataṃ gahetvā vuttaṃ.",
  "tika-vin07t:2756_3": "Dīghanikāyaṭṭhakathāyaṃ pana “paṭisambhidāppattehi vassasahassaṃ aṭṭhāsi,",
  "tika-vin07t:2756_4": "chaḷabhiññehi vassasahassaṃ,",
  "tika-vin07t:2756_5": "tevijjehi vassasahassaṃ,",
  "tika-vin07t:2756_6": "sukkhavipassakehi vassasahassaṃ,",
  "tika-vin07t:2756_7": "pātimokkhehi vassasahassaṃ aṭṭhāsī”ti vuttaṃ.",
  "tika-vin07t:2756_8": "Aṅguttara -",
  "tika-vin07t:2756_9": "saṃyuttaṭṭhakathāsupi aññathāva vuttaṃ,",
  "tika-vin07t:2756_10": "taṃ sabbaṃ aññamaññaviruddhampi taṃtaṃbhāṇakānaṃ matena likhitasīhaḷaṭṭhakathāsu āgatanayameva gahetvā",
  "tika-vin07t:2756_11": "ācariyena likhitaṃ īdise kathāvirodhe sāsanaparihāniyā abhāvato,",
  "tika-vin07t:2756_12": "sodhanupāyābhāvā ca.",
  "tika-vin07t:2756_13": "Paramatthavirodho eva hi suttādinayena sodhanīyo,",
  "tika-vin07t:2756_14": "na kathāmaggavirodhoti.",
  "tika-vin07t:2757_0": "Mahāpajāpatigotamīvatthukathāvaṇṇanā niṭṭhitā.",
  "tika-vin07t:2758_0": "Bhikkhunīupasampadānujānanakathāvaṇṇanā",
  "tika-vin07t:2759_0": "404-8. Pāḷiyaṃ yadaggenāti yasmiṃ divase. Tadāti tasmiṃyeva divase. Vimānetvāti avamānaṃ katvā.",
  "tika-vin07t:2760_0": "410-1. Āpattigāminiyoti āpattiṃ āpannāyo. Kammavibhaṅgeti parivāre kammavibhaṅge.",
  "tika-vin07t:2761_0": "413- 5.",
  "tika-vin07t:2761_1": "Pāḷiyaṃ dve tisso bhikkhuniyoti dvīhi tīhi bhikkhunīhi.",
  "tika-vin07t:2761_2": "Na ārocentīti pātimokkhuddesakassa na ārocenti.",
  "tika-vin07t:2762_0": "416. Dussaveṇiyāti anekadussapaṭṭe ekato katvā kataveṇiyā.",
  "tika-vin07t:2763_0": "417.",
  "tika-vin07t:2763_1": "Visesakanti pattalekhādivaṇṇavisesaṃ.",
  "tika-vin07t:2763_2": "Pakiṇantīti vikkiṇanti.",
  "tika-vin07t:2763_3": "Namanakanti pāsukaṭṭhinamanakabandhanaṃ.",
  "tika-vin07t:2764_0": "422- 5.",
  "tika-vin07t:2764_1": "Saṃvelliyanti kacchaṃ bandhitvā nivāsanaṃ.",
  "tika-vin07t:2764_2": "Tayo nissayeti rukkhamūlasenāsanassa tāsaṃ alabbhanato vuttaṃ.",
  "tika-vin07t:2765_0": "426- 8.",
  "tika-vin07t:2765_1": "Aṭṭheva bhikkhuniyo yathāvuḍḍhaṃ paṭibāhantīti aṭṭha bhikkhuniyo vuḍḍhapaṭipāṭiyāva gaṇhantiyo āgatapaṭipāṭiṃ paṭibāhanti,",
  "tika-vin07t:2765_2": "nāññāti attho.",
  "tika-vin07t:2765_3": "Anuvādaṃ paṭṭhapentīti issariyaṃ pavattentīti atthaṃ vadanti.",
  "tika-vin07t:2766_0": "430. Bhikkhudūtenāti bhikkhunā dūtabhūtena. Sikkhamānadūtenāti sikkhamānāya dūtāya.",
  "tika-vin07t:2767_0": "431.",
  "tika-vin07t:2767_1": "Na sammatīti nappahoti.",
  "tika-vin07t:2767_2": "Navakammanti “navakammaṃ katvā vasatū”ti apaloketvā saṅghikabhūmiyā okāsadānaṃ.",
  "tika-vin07t:2768_0": "432-6. Sannisinnagabbhāti duviññeyyagabbhā. Mahilātittheti itthīnaṃ sādhāraṇatitthe.",
  "tika-vin07t:2769_0": "Bhikkhunīupasampadānujānanakathāvaṇṇanā niṭṭhitā.",
  "tika-vin07t:2770_0": "Bhikkhunikkhandhakavaṇṇanānayo niṭṭhito.",
  "tika-vin07t:2771_0": "11. Pañcasatikakkhandhako",
  "tika-vin07t:2772_0": "Khuddānukhuddakasikkhāpadakathāvaṇṇanā",
  "tika-vin07t:2773_0": "437.",
  "tika-vin07t:2773_1": "Pañcasatikakkhandhake pāḷiyaṃ “apāvuso,",
  "tika-vin07t:2773_2": "amhākaṃ satthāraṃ jānāsī”ti idaṃ thero sayaṃ bhagavato parinibbutabhāvaṃ jānantopi attanā sahagatabhikkhuparisāya ñāpanatthameva,",
  "tika-vin07t:2773_3": "subhaddassa vuḍḍhapabbajitassa sāsanassa paṭipakkhavacanaṃ bhikkhūnaṃ viññāpanatthañca evaṃ pucchi.",
  "tika-vin07t:2773_4": "Subhaddo hi kusinārāyaṃ bhagavati abhippasannāya khattiyādigahaṭṭhaparisāya majjhe bhagavato parinibbānaṃ",
  "tika-vin07t:2773_5": "sutvā haṭṭhapahaṭṭhopi bhayena pahaṭṭhākāraṃ vācāya pakāsetuṃ na sakkhissati,",
  "tika-vin07t:2773_6": "idheva pana vijanapadese sutvā yathājjhāsayaṃ attano pāpaladdhiṃ pakāsessati,",
  "tika-vin07t:2773_7": "tato tameva paccayaṃ dassetvā bhikkhū samussāhetvā dhammavinayasaṅgahaṃ kāretvā etassa pāpabhikkhussa,",
  "tika-vin07t:2773_8": "aññesañca īdisānaṃ manorathavighātaṃ,",
  "tika-vin07t:2773_9": "sāsanaṭṭhitiñca karissāmīti jānantova taṃ pucchīti veditabbaṃ.",
  "tika-vin07t:2773_10": "Teneva thero “ekamidāhaṃ, āvuso,",
  "tika-vin07t:2773_11": "samaya”ntiādinā subhaddavacanameva dassetvā dhammavinayaṃ saṅgāyāpesi.",
  "tika-vin07t:2773_12": "Nānābhāvoti sarīrena nānādesabhāvo,",
  "tika-vin07t:2773_13": "vippavāsoti attho.",
  "tika-vin07t:2773_14": "Vinābhāvoti maraṇena viyujjanaṃ.",
  "tika-vin07t:2773_15": "Aññathābhāvoti bhavantarūpagamanena aññākārappatti.",
  "tika-vin07t:2774_0": "441.",
  "tika-vin07t:2774_1": "“Ākaṅkhamāno…pe…",
  "tika-vin07t:2774_2": "samūhaneyyā”ti idaṃ bhagavā mayā “ākaṅkhamāno”ti vuttattā ekasikkhāpadampi samūhanitabbaṃ apassantā,",
  "tika-vin07t:2774_3": "samūhane ca dosaṃ disvā dhammasaṅgahakā bhikkhū “apaññattaṃ na paññāpessāma,",
  "tika-vin07t:2774_4": "paññattaṃ na samucchindissāmā”tiādinā puna “paññattisadisāya akuppāya kammavācāya sāvetvā samādāya vattissanti,",
  "tika-vin07t:2774_5": "tato yāva sāsanantaradhānā appaṭibāhiyāni sikkhāpadāni bhavissantī”ti iminā adhippāyena avocāti daṭṭhabbaṃ.",
  "tika-vin07t:2774_6": "Teneva mahātherāpi tatheva paṭipajjiṃsu.",
  "tika-vin07t:2775_0": "Gihigatānīti gihīsu gatāni.",
  "tika-vin07t:2775_1": "Khattiyamahāsārādigihīhi ñātānīti attho.",
  "tika-vin07t:2775_2": "Citakadhūmakālo attano pavattipariyosānabhūto etassāti dhūmakālikaṃ.",
  "tika-vin07t:2776_0": "443.",
  "tika-vin07t:2776_1": "Oḷārike nimitte kariyamānepīti “ākaṅkhamāno, ānanda,",
  "tika-vin07t:2776_2": "tathāgato kappaṃ vā tiṭṭheyya kappāvasesaṃ vā”ti evaṃ thūlatare “tiṭṭhatu, bhagavā,",
  "tika-vin07t:2776_3": "kappa”nti yācanahetubhūte okāsanimitte kamme kariyamāne.",
  "tika-vin07t:2776_4": "Mārena pariyuṭṭhitacittoti mārena āviṭṭhacitto.",
  "tika-vin07t:2777_0": "445.",
  "tika-vin07t:2777_1": "Ujjavanikāyāti paṭisotagāminiyā.",
  "tika-vin07t:2777_2": "Kucchito lavo chedo vināso kulavo,",
  "tika-vin07t:2777_3": "niratthakaviniyogo.",
  "tika-vin07t:2777_4": "Taṃ na gacchantīti na kulavaṃ gamenti.",
  "tika-vin07t:2778_0": "Khuddānukhuddakasikkhāpadakathāvaṇṇanā niṭṭhitā.",
  "tika-vin07t:2779_0": "Pañcasatikakkhandhakavaṇṇanānayo niṭṭhito.",
  "tika-vin07t:2780_0": "12. Sattasatikakkhandhako",
  "tika-vin07t:2781_0": "Dasavatthukathāvaṇṇanā",
  "tika-vin07t:2782_0": "446. Sattasatikakkhandhake bhikkhaggenāti bhikkhugaṇanāya. Mahīti himaṃ.",
  "tika-vin07t:2783_0": "447.",
  "tika-vin07t:2783_1": "Avijjānivutāti avijjānīvaraṇena nivutā paṭicchannā.",
  "tika-vin07t:2783_2": "Aviddasūti aññāṇino.",
  "tika-vin07t:2783_3": "Upakkilesā vuttāti tesaṃ samaṇabrāhmaṇānaṃ ete surāpānādayo upakkilesāti vuttā.",
  "tika-vin07t:2783_4": "Nettiyā taṇhāya sahitā sanettikā.",
  "tika-vin07t:2784_0": "450- 1.",
  "tika-vin07t:2784_1": "Ahogaṅgoti tassa pabbatassa nāmaṃ.",
  "tika-vin07t:2784_2": "Paṭikacceva gaccheyyanti yattha naṃ adhikaraṇaṃ vūpasamituṃ bhikkhū sannipatissanti,",
  "tika-vin07t:2784_3": "tatthāhaṃ paṭhamameva gaccheyyaṃ.",
  "tika-vin07t:2784_4": "Sambhāvesunti sampāpuṇiṃsu.",
  "tika-vin07t:2785_0": "452.",
  "tika-vin07t:2785_1": "Aloṇikanti loṇarahitaṃ bhattaṃ,",
  "tika-vin07t:2785_2": "byañjanaṃ vā.",
  "tika-vin07t:2785_3": "Āsutāti sabbasambhārasajjitā,",
  "tika-vin07t:2785_4": "“asuttā”ti vā pāṭho.",
  "tika-vin07t:2786_0": "453.",
  "tika-vin07t:2786_1": "Ujjaviṃsūti nāvāya paṭisotaṃ gacchiṃsu.",
  "tika-vin07t:2786_2": "Pācīnakāti puratthimadisāya jātattā vajjiputtake sandhāya vuttaṃ.",
  "tika-vin07t:2786_3": "Pāveyyakāti pāveyyadesavāsino.",
  "tika-vin07t:2787_0": "454.",
  "tika-vin07t:2787_1": "Nanu tvaṃ, āvuso,",
  "tika-vin07t:2787_2": "vuḍḍhoti nanu tvaṃ thero nissayamutto,",
  "tika-vin07t:2787_3": "kasmā taṃ thero paṇāmesīti bhedavacanaṃ vadanti.",
  "tika-vin07t:2787_4": "Garunissayaṃ gaṇhāmāti nissayamuttāpi mayaṃ ekaṃ sambhāvanīyagaruṃ nissayabhūtaṃ gahetvāva vasissāmāti adhippāyo.",
  "tika-vin07t:2788_0": "455.",
  "tika-vin07t:2788_1": "Mūlādāyakāti paṭhamaṃ dasavatthūnaṃ dāyakā,",
  "tika-vin07t:2788_2": "āvāsikāti attho.",
  "tika-vin07t:2788_3": "Pathabyā saṅghattheroti loke sabbabhikkhūnaṃ tadā upasampadāya vuḍḍho.",
  "tika-vin07t:2788_4": "Suññatāvihārenāti suññatāmukhena adhigataphalasamāpattiṃ sandhāya vadati.",
  "tika-vin07t:2789_0": "457.",
  "tika-vin07t:2789_1": "Suttavibhaṅgeti padabhājanīye.",
  "tika-vin07t:2789_2": "Idañca “yo pana bhikkhu sannidhikārakaṃ khādanīyaṃ vā bhojanīyaṃ vā”ti sutte yāvakālikasseva parāmaṭṭhattā",
  "tika-vin07t:2789_3": "siṅgīloṇassa yāvajīvikassa sannidhikatassa āmisena saddhiṃ paribhoge pācittiyaṃ vibhaṅganayeneva sijjhatīti vuttaṃ,",
  "tika-vin07t:2789_4": "taṃ pana pācittiyaṃ vibhaṅge āgatabhāvaṃ sādhetuṃ “kathaṃ suttavibhaṅge”tiādi vuttaṃ.",
  "tika-vin07t:2789_5": "Tattha hi loṇamettha sannidhikataṃ,",
  "tika-vin07t:2789_6": "na khādanīyaṃ bhojanīyanti loṇamissabhojane vajjiputtakā anavajjasaññino ahesuṃ.",
  "tika-vin07t:2789_7": "Tathāsaññīnampi nesaṃ āpattidassanatthaṃ “sannidhikāre asannidhikārasaññī”ti idaṃ suttavibhaṅgaṃ uddhaṭanti veditabbaṃ.",
  "tika-vin07t:2790_0": "Tena saddhinti purepaṭiggahitaloṇena saddhiṃ.",
  "tika-vin07t:2790_1": "Dukkaṭenettha bhavitabbanti “yāvakālikena,",
  "tika-vin07t:2790_2": "bhikkhave,",
  "tika-vin07t:2790_3": "yāvajīvikaṃ paṭiggahita”nti avatvā “tadahupaṭiggahita”nti vacanasāmatthiyato purepaṭiggahitaṃ yāvajīvikaṃ",
  "tika-vin07t:2790_4": "yāvakālikena saddhiṃ sambhinnarasaṃ kālepi na kappatīti sijjhati,",
  "tika-vin07t:2790_5": "tattha dukkaṭena bhavitabbanti adhippāyo.",
  "tika-vin07t:2790_6": "Dukkaṭenapi na bhavitabbanti yadi hi sannidhikārapaccayā dukkaṭaṃ maññatha,",
  "tika-vin07t:2790_7": "yāvajīvikassa loṇassa sannidhidosābhāvā dukkaṭena na bhavitabbaṃ,",
  "tika-vin07t:2790_8": "atha āmisena sambhinnarasassa tassa āmisagatikattā dukkaṭaṃ mā maññatha.",
  "tika-vin07t:2790_9": "Tadā ca hi pācittiyeneva bhavitabbaṃ āmisattupagamanatoti adhippāyo.",
  "tika-vin07t:2790_10": "Na hi ettha yāvajīvikantiādināpi dukkaṭābhāvaṃ samattheti.",
  "tika-vin07t:2791_0": "Pāḷiyaṃ rājagahe suttavibhaṅgetiādīsu sabbattha sutte ca vibhaṅge cāti attho gahetabbo.",
  "tika-vin07t:2791_1": "Tassa tassa vikālabhojanādino suttepi paṭikkhittattā vinayassa atisaraṇaṃ atikkamo vinayātisāro.",
  "tika-vin07t:2791_2": "“Nisīdanaṃ nāma sadasaṃ vuccatīti āgata”nti idaṃ vibhaṅge ca āgatadassanatthaṃ vuttaṃ.",
  "tika-vin07t:2791_3": "Taṃ pamāṇaṃ karontassāti sugatavidatthiyā vidatthittayappamāṇaṃ karontassa,",
  "tika-vin07t:2791_4": "dasāya pana vidatthidvayappamāṇaṃ kataṃ.",
  "tika-vin07t:2791_5": "Adasakampi nisīdanaṃ vaṭṭati evāti adhippāyo.",
  "tika-vin07t:2791_6": "Sesamidha heṭṭhā sabbattha suviññeyyameva.",
  "tika-vin07t:2792_0": "Dasavatthukathāvaṇṇanā niṭṭhitā.",
  "tika-vin07t:2793_0": "Sattasatikakkhandhakavaṇṇanānayo niṭṭhito.",
  "tika-vin07t:2794_0": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:2795_0": "Cūḷavaggavaṇṇanānayo niṭṭhito.",
  "tika-vin07t:2796_0": "Namo tassa bhagavato arahato sammāsambuddhassa",
  "tika-vin07t:2797_0": "Parivāravaṇṇanā",
  "tika-vin07t:2798_0": "Mahāvaggo",
  "tika-vin07t:2799_0": "Paññattivāravaṇṇanā",
  "tika-vin07t:2800_0": "1.",
  "tika-vin07t:2800_1": "Visuddhaparivārassa sīlakkhandhādidhammakkhandhasarīrassa bhagavato vinayapariyattisāsane khandhakānaṃ",
  "tika-vin07t:2800_2": "anantaraṃ parivāroti yo vinayo saṅgahaṃ samāruḷho,",
  "tika-vin07t:2800_3": "tassa dāni anuttānatthavaṇṇanaṃ karissāmīti yojanā.",
  "tika-vin07t:2801_0": "Samantacakkhunāti sabbaññutaññāṇena.",
  "tika-vin07t:2801_1": "Ativisuddhena maṃsacakkhunāti rattindivaṃ samantā yojanappamāṇe atisukhumānipi rūpāni passanato ativiya parisuddhena pasādacakkhunā.",
  "tika-vin07t:2801_2": "“Atthi tattha paññattī”tiādīsu atthi nu kho tattha paññattītiādinā attho gahetabboti āha “tattha paññatti…pe…",
  "tika-vin07t:2801_3": "kenābhatanti pucchā”ti.",
  "tika-vin07t:2802_0": "2. Pucchāvissajjaneti pucchāya vissajjane. Vinītakathāti vinītavatthukathā, ayameva vā pāṭho.",
  "tika-vin07t:2803_0": "Dvaṅgikena ekena samuṭṭhānenāti aṅgadvayasamudāyabhūtena ekena.",
  "tika-vin07t:2803_1": "Aṅgadvayavimuttassa samuṭṭhānassa abhāvepi tesu ekenaṅgena vinā ayaṃ āpatti na hotīti dassanatthameva “ekena samuṭṭhānenā”ti vuttaṃ.",
  "tika-vin07t:2803_2": "Idāni tesu dvīsu aṅgesu padhānaṅgaṃ dassetumāha “ettha hi cittaṃ aṅgaṃ hotī”tiādi.",
  "tika-vin07t:2803_3": "Yasmā pana maggenamaggappaṭipattisaṅkhātāya kāyaviññattiyā sevanacitteneva sambhave sati ayaṃ taṃ aṅgadvayaṃ",
  "tika-vin07t:2803_4": "upādāya bhagavatā paññattā āpattisammuti hoti, nāsati.",
  "tika-vin07t:2803_5": "Tasmā taṃ cittaṃ kāyaviññattisaṅkhātassa kāyassa aṅgaṃ kāraṇaṃ hoti,",
  "tika-vin07t:2803_6": "na āpattiyā.",
  "tika-vin07t:2803_7": "Tassa pana taṃsamuṭṭhitakāyo eva aṅgaṃ abyavahitakāraṇaṃ,",
  "tika-vin07t:2803_8": "cittaṃ pana kāraṇakāraṇanti adhippāyo.",
  "tika-vin07t:2803_9": "Evaṃ uparipi sabbattha cittaṅgayuttasamuṭṭhānesu adhippāyo veditabbo.",
  "tika-vin07t:2803_10": "“Ekena samuṭṭhānena samuṭṭhātī”tiādiparivāravacaneneva āpattiyā akusalādiparamatthasabhāvatā pāḷiaṭṭhakathāsu pariyāyatova vuttā,",
  "tika-vin07t:2803_11": "sammutisabhāvā eva āpattīti sijjhati samuṭṭhānasamuṭṭhitānaṃ bhedasiddhitoti gahetabbaṃ.",
  "tika-vin07t:2803_12": "Imamatthaṃ sandhāyāti āpannāya pārājikāpattiyā kehicipi samathehi anāpattibhāvāpādanassa asakkuṇeyyattasaṅkhātamatthaṃ sandhāya.",
  "tika-vin07t:2804_0": "3.",
  "tika-vin07t:2804_1": "Porāṇakehi mahātherehīti saṅgītittayato pacchā potthakasaṅgītikārakehi chaḷabhiññāpaasambhidādiguṇasamujjalehi mahātherehi.",
  "tika-vin07t:2804_2": "Catutthasaṅgītisadisā hi potthakārohasaṅgīti.",
  "tika-vin07t:2805_0": "188.",
  "tika-vin07t:2805_1": "Mahāvibhaṅgeti bhikkhuvibhaṅge.",
  "tika-vin07t:2805_2": "Soḷasa vārā dassitāti yehi vārehi ādibhūtehi upalakkhitattā ayaṃ sakalopi parivāro soḷasaparivāroti voharīyati,",
  "tika-vin07t:2805_3": "te sandhāya vadati.",
  "tika-vin07t:2806_0": "Paññattivāravaṇṇanā niṭṭhitā.",
  "tika-vin07t:2807_0": "Samuṭṭhānasīsavaṇṇanā",
  "tika-vin07t:2808_0": "257.",
  "tika-vin07t:2808_1": "Pāḷiyaṃ nibbānañceva paññattīti ettha yasmā saṅkhatadhamme upādāya paññattā sammutisaccabhūtā puggalādipaññatti",
  "tika-vin07t:2808_2": "paramatthato avijjamānattā uppattivināsayuttavatthudhammaniyatena aniccadukkhalakkhaṇadvayena yuttāti",
  "tika-vin07t:2808_3": "vattuṃ ayuttā,",
  "tika-vin07t:2808_4": "kārakavedakādirūpena pana parikappitena attasabhāvena virahitattā “anattā”ti vattuṃ yuttā.",
  "tika-vin07t:2808_5": "Tasmā ayaṃ paññattipi asaṅkhatattasāmaññato vatthubhūtena nibbānena saha “anattā iti nicchayā”ti vuttā.",
  "tika-vin07t:2808_6": "Avijjamānāpi hi sammuti kenaci paccayena akatattā asaṅkhatā evāti.",
  "tika-vin07t:2809_0": "Karuṇāsītalattaṃ,",
  "tika-vin07t:2809_1": "paññāpabhāsitattañca bhagavato dassetuṃ “buddhacande,",
  "tika-vin07t:2809_2": "buddhādicce”ti etaṃ ubhayaṃ vuttaṃ.",
  "tika-vin07t:2809_3": "Hāyati etenāti hāni,",
  "tika-vin07t:2809_4": "dukkhassa hāni dukkhahāni,",
  "tika-vin07t:2809_5": "sabbadukkhāpanūdanakāraṇanti attho.",
  "tika-vin07t:2809_6": "Piṭake tīṇi desayīti yasmā aññepi mahāvīrā sammāsambuddhā saddhammaṃ desayanti,",
  "tika-vin07t:2809_7": "tasmā aṅgīraso piṭakāni tīṇi desayīti yojanā.",
  "tika-vin07t:2809_8": "Mahāguṇanti mahānisaṃsaṃ.",
  "tika-vin07t:2809_9": "Evaṃ nīyati saddhammoti yadi vinayapariyatti aparihīnā tiṭṭhati,",
  "tika-vin07t:2809_10": "evaṃ sati paṭipattipaṭivedhasaddhammopi nīyati pavattīyati,",
  "tika-vin07t:2809_11": "na parihāyatīti attho.",
  "tika-vin07t:2810_0": "Vinayapariyatti pana kathaṃ tiṭṭhatīti āha “ubhato cā”tiādi.",
  "tika-vin07t:2810_1": "Parivārena ganthitā tiṭṭhatīti yojetabbaṃ.",
  "tika-vin07t:2810_2": "Tasseva parivārassāti tasmiṃ eva parivāre.",
  "tika-vin07t:2810_3": "Samuṭṭhānaṃ niyato katanti ekaccaṃ samuṭṭhānena niyataṃ kataṃ.",
  "tika-vin07t:2810_4": "Tasmiṃ parivāre kiñci sikkhāpadaṃ niyatasamuṭṭhānaṃ aññehi asādhāraṇaṃ,",
  "tika-vin07t:2810_5": "taṃ pakāsitanti attho.",
  "tika-vin07t:2811_0": "Sambhedaṃ nidānañcaññanti sambhedo sikkhāpadānaṃ aññamaññasamuṭṭhānena saṃkiṇṇatā,",
  "tika-vin07t:2811_1": "nidānañca paññattiṭṭhānaṃ,",
  "tika-vin07t:2811_2": "aññaṃ puggalādivatthādi ca.",
  "tika-vin07t:2811_3": "Sutte dissanti uparīti heṭṭhā vutte,",
  "tika-vin07t:2811_4": "upari vakkhamāne ca parivārasutte eva dissanti.",
  "tika-vin07t:2811_5": "Yasmā ca evaṃ,",
  "tika-vin07t:2811_6": "tasmā sakalasāsanādhārassa vinayassa ṭhitihetubhūtaṃ parivāraṃ sikkheti,",
  "tika-vin07t:2811_7": "evamettha yojanā daṭṭhabbā.",
  "tika-vin07t:2812_0": "Sambhinnasamuṭṭhānānīti aññehi sādhāraṇasamuṭṭhānāni.",
  "tika-vin07t:2812_1": "Ādimhi tāva purimanayeti sabbapaṭhame paññattivāre āgatanayaṃ sandhāya vadati,",
  "tika-vin07t:2812_2": "tattha pana paññattivāre “paṭhamaṃ pārājikaṃ kattha paññattanti,",
  "tika-vin07t:2812_3": "vesāliyaṃ paññatta”ntiādinā nidānampi dissati eva.",
  "tika-vin07t:2812_4": "Paratoti āgatabhāvaṃ pana sandhāya parato āgate sutte dissatīti veditabbanti vuttaṃ.",
  "tika-vin07t:2812_5": "Tassāti ubhatovibhaṅgapariyāpannassa sikkhāpadassa.",
  "tika-vin07t:2813_0": "258.",
  "tika-vin07t:2813_1": "Aniyatā paṭhamikāti āpattiṃ apekkhitvāva itthiliṅgaṃ kataṃ,",
  "tika-vin07t:2813_2": "paṭhamāniyataṃ sikkhāpadanti attho.",
  "tika-vin07t:2813_3": "Pāḷiyaṃ nānubandhe pavattininti vuṭṭhāpitaṃ pavattiniṃ ananubandhanasikkhāpadaṃ.",
  "tika-vin07t:2814_0": "260.",
  "tika-vin07t:2814_1": "Eḷakalomasikkhāpadavatthusmiṃ “bhikkhuniyo eḷakalomāni dhovantiyo rajantiyo vijaṭentiyo riñcanti uddesaṃ paripuccha”nti āgatattā imaṃ riñcanti-",
  "tika-vin07t:2814_2": "padaṃ gahetvā sikkhāpadaṃ upalakkhitanti dassento “vibhaṅge ‘riñcanti uddesa’nti āgataṃ eḷakalomadhovāpanasikkhāpada”nti āha.",
  "tika-vin07t:2815_0": "Vassikasāṭikasikkhāpadanti asamaye vassikasāṭikapariyesanasikkhāpadaṃ.",
  "tika-vin07t:2815_1": "Ratanasikkhāpadanti ratanaṃ vā ratanasammataṃ vā paṭisāmanasikkhāpadaṃ.",
  "tika-vin07t:2816_0": "265. Pāḷiyaṃ buddhañāṇenāti paṭividdhasabbaññutaññāṇena.",
  "tika-vin07t:2817_0": "267. “Na desenti tathāgatā”ti etena chattapāṇissa dhammadesanāpaṭikkhepaṃ dasseti.",
  "tika-vin07t:2818_0": "269.",
  "tika-vin07t:2818_1": "Akatanti aññehi amissīkataṃ,",
  "tika-vin07t:2818_2": "niyatasamuṭṭhānanti attho.",
  "tika-vin07t:2818_3": "Akatanti vā pubbe anāgataṃ,",
  "tika-vin07t:2818_4": "abhinavanti attho.",
  "tika-vin07t:2819_0": "270.",
  "tika-vin07t:2819_1": "Samuṭṭhānañhi saṅkhepanti ettha saṅkhipanti saṅgayhanti sadisasamuṭṭhānāni etthāti saṅkhepo,",
  "tika-vin07t:2819_2": "samuṭṭhānasīsaṃ.",
  "tika-vin07t:2819_3": "Neti vineti kāyavacīduccaritanti netti,",
  "tika-vin07t:2819_4": "vinayapāḷi,",
  "tika-vin07t:2819_5": "sā eva dhammoti nettidhammoti āha “vinayapāḷidhammassā”ti.",
  "tika-vin07t:2820_0": "Samuṭṭhānasīsavaṇṇanā niṭṭhitā.",
  "tika-vin07t:2821_0": "Antarapeyyālaṃ",
  "tika-vin07t:2822_0": "Katipucchāvāravaṇṇanā",
  "tika-vin07t:2823_0": "271.",
  "tika-vin07t:2823_1": "Kati āpattiyoti pārājikādīsu pañcasu āpattīsu methunādinnādānādiantogadhabhedaṃ apekkhitvā jātivasena ekattaṃ āropetvā pucchā katā.",
  "tika-vin07t:2823_2": "Kati āpattikkhandhāti antogadhabhedaṃ apekkhitvā paccekaṃ rāsaṭṭhenāti ettakamevettha bhedo.",
  "tika-vin07t:2823_3": "Vinītāniyeva vinītavatthūnīti āpattito viramaṇāni eva avippaṭisārapāmojjādidhammānaṃ kāraṇattā vatthūnīti vinītavatthūni,",
  "tika-vin07t:2823_4": "tāni ettha atthato viratiādianavajjadhammā eva.",
  "tika-vin07t:2823_5": "Veraṃ maṇatīti verahetuttā “vera”nti laddhanāmaṃ rāgādiakusalapakkhaṃ vināseti.",
  "tika-vin07t:2824_0": "Dhammassavanaggaṃ bhinditvā gacchatīti bahūsu ekato nisīditvā dhammaṃ suṇantesu taṃ dhammassavanasamāgamaṃ kopetvā uṭṭhāya gacchati.",
  "tika-vin07t:2824_1": "Anādarovāti tussitabbaṭṭhāne tuṭṭhiṃ,",
  "tika-vin07t:2824_2": "saṃvijitabbaṭṭhāne saṃvegañca apavedento eva.",
  "tika-vin07t:2824_3": "Kāyapāgabbhiyanti unnativasena pavattanakāyānācāraṃ.",
  "tika-vin07t:2825_0": "274.",
  "tika-vin07t:2825_1": "Mettāya sambhūtaṃ mettaṃ,",
  "tika-vin07t:2825_2": "kāyakammaṃ.",
  "tika-vin07t:2825_3": "Ubhayehipīti navakehi,",
  "tika-vin07t:2825_4": "therehi ca.",
  "tika-vin07t:2825_5": "Piyaṃ karotīti taṃ puggalaṃ pemaṭṭhānaṃ karoti,",
  "tika-vin07t:2825_6": "kesanti āha “sabrahmacārīna”nti.",
  "tika-vin07t:2826_0": "Puggalaṃ paṭivibhajitvā bhuñjatīti pakatena sambandho.",
  "tika-vin07t:2826_1": "Tameva puggalapaṭivibhāgaṃ dassetuṃ “asukassā”tiādi vuttaṃ.",
  "tika-vin07t:2827_0": "Bhujissabhāvakaraṇatoti taṇhādāsabyato mocetvā samathavipassanāsu serivihāritākaraṇatoti attho.",
  "tika-vin07t:2827_1": "Niyyātīti pavattati.",
  "tika-vin07t:2827_2": "Sammādukkhakkhayāya saṃvattatīti attho.",
  "tika-vin07t:2828_0": "Katipucchāvāravaṇṇanā niṭṭhitā.",
  "tika-vin07t:2829_0": "Chaāpattisamuṭṭhānavāravaṇṇanā",
  "tika-vin07t:2830_0": "276.",
  "tika-vin07t:2830_1": "Paṭhamena āpattisamuṭṭhānenāti kevalaṃ kāyena.",
  "tika-vin07t:2830_2": "Pārājikāpattiyā ekantasacittakasamuṭṭhānattā “na hīti vattabba”nti vuttaṃ.",
  "tika-vin07t:2830_3": "Saṅghādisesādīnaṃ dukkaṭapariyosānānaṃ pañcannaṃ acittakānampi sambhavato “siyā”ti vuttaṃ,",
  "tika-vin07t:2830_4": "āpajjanaṃ siyā bhaveyyāti attho.",
  "tika-vin07t:2830_5": "Hīnukkaṭṭhehi jātiādīhi omasane eva dubbhāsitassa paññattattā sā ekantavācācittasamuṭṭhānā evāti.",
  "tika-vin07t:2831_0": "Dutiyasamuṭṭhānanaye vācāya eva samāpajjitabbapāṭidesanīyassa abhāvā “na hī”ti vuttaṃ.",
  "tika-vin07t:2832_0": "Tatiye pana vosāsamānarūpaṃ bhikkhuniṃ kāyavācāhi anapasādanapaccayā pāṭidesanīyasambhavato “siyā”ti vuttaṃ.",
  "tika-vin07t:2833_0": "Omasane pācittiyassa adinnādānasamuṭṭhānattepi tappaccayā paññattassa dubbhāsitassa pañcameneva samuppattīti",
  "tika-vin07t:2833_1": "dassetuṃ catutthavāre “dubbhāsitaṃ āpajjeyyāti na hīti vattabba”nti vatvā pañcamavāre “siyāti vattabba”nti vuttaṃ.",
  "tika-vin07t:2833_2": "Kāyavikāreneva omasantassa panettha dubbhāsitabhāvepi kāyakīḷābhāvābhāvato dukkaṭamevāti daṭṭhabbaṃ.",
  "tika-vin07t:2834_0": "Chaṭṭhavāre pana vijjamānopi kāyo dubbhāsitassa aṅgaṃ na hoti,",
  "tika-vin07t:2834_1": "pañcamasamuṭṭhāne eva chaṭṭhampi pavisatīti dassetuṃ “na hī”ti paṭikkhittaṃ,",
  "tika-vin07t:2834_2": "na pana tattha sabbathā dubbhāsitena anāpattīti dassetuṃ.",
  "tika-vin07t:2834_3": "Na hi davakamyatāya kāyavācāhi omasantassa dubbhāsitāpatti na sambhavati.",
  "tika-vin07t:2834_4": "Yañhi pañcameneva samāpajjati,",
  "tika-vin07t:2834_5": "taṃ chaṭṭhenapi samāpajjati eva dhammadesanāpatti viyāti gahetabbaṃ.",
  "tika-vin07t:2834_6": "Sesaṃ samuṭṭhānavāre suviññeyyameva.",
  "tika-vin07t:2835_0": "Chaāpattisamuṭṭhānavāravaṇṇanā niṭṭhitā.",
  "tika-vin07t:2836_0": "Katāpattivāravaṇṇanā",
  "tika-vin07t:2837_0": "277.",
  "tika-vin07t:2837_1": "Dutiye pana kativāre paṭhamasamuṭṭhānena āpajjitabbānaṃ āpattīnaṃ lahudassanasukhatthaṃ kuṭikārādīni eva samuddhaṭāni,",
  "tika-vin07t:2837_2": "na aññesaṃ abhāvā,",
  "tika-vin07t:2837_3": "sañcarittādīnampi vijjamānattā.",
  "tika-vin07t:2837_4": "Evaṃ dutiyasamuṭṭhānādīsupi.",
  "tika-vin07t:2837_5": "“Kappiyasaññī”ti iminā acittakattaṃ dasseti.",
  "tika-vin07t:2837_6": "“Kuṭiṃ karotī”ti iminā vacīpayogābhāvaṃ.",
  "tika-vin07t:2837_7": "Ubhayenāpi kevalaṃ kāyeneva dukkaṭādīnaṃ sambhavaṃ dasseti.",
  "tika-vin07t:2837_8": "Evaṃ uparipi yathānurūpaṃ kātabbaṃ.",
  "tika-vin07t:2838_0": "“Ekena samuṭṭhānena samuṭṭhahantī”ti idaṃ idha visesetvā dassitānaṃ kāyatova samuṭṭhitānaṃ vasena vuttaṃ,",
  "tika-vin07t:2838_1": "avisesato pana tā āpattiyo itarasamuṭṭhānehipi yathārahaṃ samuṭṭhahanti eva.",
  "tika-vin07t:2838_2": "Evaṃ uparipi.",
  "tika-vin07t:2839_0": "“Tiṇavatthārakena cā”ti idaṃ saṅghādisesavajjitānaṃ catunnaṃ āpattīnaṃ vasena vuttaṃ.",
  "tika-vin07t:2840_0": "279. Saṃvidahitvā kuṭiṃ karotīti vācāya saṃvidahati, sayañca kāyena karotīti attho.",
  "tika-vin07t:2841_0": "Katāpattivāravaṇṇanā niṭṭhitā.",
  "tika-vin07t:2842_0": "Āpattisamuṭṭhānagāthāvaṇṇanā",
  "tika-vin07t:2843_0": "283.",
  "tika-vin07t:2843_1": "Tatiyo pana gāthāvāro dutiyavārena vuttamevatthaṃ saṅgahetvā dassetuṃ vutto.",
  "tika-vin07t:2843_2": "Tattha kāyova kāyikoti vattabbe vacanavipallāsena “kāyikā”ti vuttaṃ.",
  "tika-vin07t:2843_3": "Tenāha “tena samuṭṭhitā”ti,",
  "tika-vin07t:2843_4": "kāyo samuṭṭhānaṃ akkhātoti attho.",
  "tika-vin07t:2844_0": "Vivekadassināti sabbasaṅkhatavivittattā,",
  "tika-vin07t:2844_1": "tato vivittahetuttā ca nīvaraṇavivekañca nibbānañca dassanasīlena.",
  "tika-vin07t:2844_2": "Vibhaṅgakovidāti ubhatovibhaṅgakusalāti ālapanaṃ.",
  "tika-vin07t:2844_3": "Idha panevaṃ añño pucchanto nāma natthi,",
  "tika-vin07t:2844_4": "upālitthero sayameva atthaṃ pākaṭaṃ kātuṃ pucchāvisajjanañca akāsīti iminā nayena sabbattha attho veditabbo.",
  "tika-vin07t:2845_0": "Āpattisamuṭṭhānagāthāvaṇṇanā niṭṭhitā.",
  "tika-vin07t:2846_0": "Vipattipaccayavāravaṇṇanā",
  "tika-vin07t:2847_0": "284. Catutthe pana vipattipaccayavāre sīlavipattipaccayāti sīlavipattipaacchādanapaccayā.",
  "tika-vin07t:2848_0": "286. Diṭṭhivipattipaccayāti diṭṭhivipattiyā appaṭinissajjanapaccayā.",
  "tika-vin07t:2849_0": "287.",
  "tika-vin07t:2849_1": "Ājīvavipattipaccayāti ettha āgamma jīvanti etenāti ājīvo,",
  "tika-vin07t:2849_2": "catupaccayo,",
  "tika-vin07t:2849_3": "sova micchāpattiyā vipannattā vipattīti ājīvavipatti,",
  "tika-vin07t:2849_4": "tassā ājīvavipattiyā hetu,",
  "tika-vin07t:2849_5": "taduppādanataparibhoganimittanti attho.",
  "tika-vin07t:2850_0": "Vipattipaccayavāravaṇṇanā niṭṭhitā.",
  "tika-vin07t:2851_0": "Adhikaraṇapaccayavāravaṇṇanā",
  "tika-vin07t:2852_0": "291.",
  "tika-vin07t:2852_1": "Pañcame adhikaraṇapaccayavāre kiccādhikaraṇapaccayāti apalokanavacanañattikammavācāsaṅkhatakammavācāpaccayā.",
  "tika-vin07t:2852_2": "Pañcāti ettha adhammikakatikādiṃ apaloketvā karontānaṃ animittanti attho.",
  "tika-vin07t:2852_3": "Pañcame adhikaraṇapaccayavāre kiccādhikaraṇapaccayā apalokanāvasāne dukkaṭaṃ,",
  "tika-vin07t:2852_4": "adhippāyādinā ñattikammādiṃ karontānaṃ thullaccayādi ca saṅgayhatīti daṭṭhabbaṃ.",
  "tika-vin07t:2852_5": "Avasesā āpattiyoti sotāpattiphalasamāpattiādayo.",
  "tika-vin07t:2852_6": "“Natthaññā āpattiyo”ti idaṃ vipattiādibhāginiyo sāvajjāpattiyo sandhāya vuttaṃ.",
  "tika-vin07t:2853_0": "Adhikaraṇapaccayavāravaṇṇanā niṭṭhitā.",
  "tika-vin07t:2854_0": "Samathabhedaṃ",
  "tika-vin07t:2855_0": "Adhikaraṇapariyāyavāravaṇṇanā",
  "tika-vin07t:2856_0": "293.",
  "tika-vin07t:2856_1": "Chaṭṭhe pariyāyavāre alobho pubbaṅgamotiādi sāsanaṭṭhitiyā aviparītato dhammavādissa vivādaṃ sandhāya vuttaṃ.",
  "tika-vin07t:2856_2": "Aṭṭhārasa bhedakaravatthūni ṭhānānīti dhammādīsu adhammotiādinā gahetvā dīpanāni idheva bhedakaravatthūni,",
  "tika-vin07t:2856_3": "tāni eva kāyakalahādivivādassa kāraṇattā ṭhānāni,",
  "tika-vin07t:2856_4": "okāsattā vatthūni,",
  "tika-vin07t:2856_5": "ādhārattā bhūmiyoti ca vuttāni.",
  "tika-vin07t:2856_6": "Abyākatahetūti asekkhānaṃ vivādaṃ sandhāya vuttaṃ.",
  "tika-vin07t:2856_7": "Dvādasa mūlānīti kodho upanāho,",
  "tika-vin07t:2856_8": "makkho palāso,",
  "tika-vin07t:2856_9": "issā macchariyaṃ,",
  "tika-vin07t:2856_10": "māyā sāṭheyyaṃ,",
  "tika-vin07t:2856_11": "pāpicchatā mahicchatā,",
  "tika-vin07t:2856_12": "sandiṭṭhiparāmāsitā ādhānaggāhīduppaṭinissajjitānīti imesaṃ channaṃ yugaḷānaṃ vasena cha dhammā ceva",
  "tika-vin07t:2856_13": "lobhādayo cha hetū cāti dvādasa dhammā vivādādhikaraṇassa mūlāni.",
  "tika-vin07t:2857_0": "294. Cuddasa mūlānīti tāneva dvādasa kāyavācāhi saddhiṃ cuddasa anuvādādhikaraṇassa mūlāni.",
  "tika-vin07t:2858_0": "295.",
  "tika-vin07t:2858_1": "Pathavīkhaṇanādīsu paṇṇattivajjesu kusalābyākatacittamūlikā āpatti hotīti dassetuṃ “alobho pubbaṅgamo”tiādi vuttaṃ.",
  "tika-vin07t:2858_2": "Satta āpattikkhandhā ṭhānānītiādi sattannaṃ āpattikkhandhānaṃ paṭicchādanapaccayā āpattisambhavato vuttaṃ.",
  "tika-vin07t:2858_3": "“Āpattādhikaraṇapaccayā catasso āpattiyo āpajjatī”ti hi vuttaṃ.",
  "tika-vin07t:2858_4": "“Cha hetū”ti idaṃ kusalānaṃ āpattihetuvohārassa ayuttatāya vuttaṃ,",
  "tika-vin07t:2858_5": "na pana kusalahetūnaṃ abhāvato.",
  "tika-vin07t:2858_6": "“Alobho pubbaṅgamo”ti hi ādi vuttaṃ.",
  "tika-vin07t:2858_7": "Āpattihetavo eva hi pubbaṅgamanāmena vuttā.",
  "tika-vin07t:2859_0": "296.",
  "tika-vin07t:2859_1": "Cattāri kammāni ṭhānānītiādīsu apalokanavācā,",
  "tika-vin07t:2859_2": "ñattiādivācāyo ca kammānīti vuttaṃ.",
  "tika-vin07t:2859_3": "Tā eva hi ekasīmāyaṃ sāmaggimupagatānaṃ kammappattānaṃ anumatiyā sāvanakiriyānipphattisaṅkhātassa saṅghagaṇakiccasabhāvassa",
  "tika-vin07t:2859_4": "kiccādhikaraṇassa adhiṭṭhānābhāvena “ṭhānavatthubhūmiyo”ti vuccanti.",
  "tika-vin07t:2859_5": "Ekaṃ mūlaṃ saṅghoti yebhuyyavasena vuttaṃ.",
  "tika-vin07t:2859_6": "Gaṇañattiapalokanānañhi gaṇopi mūlanti.",
  "tika-vin07t:2859_7": "Ñattito vāti ñattiñattidutiyañatticatutthakammavācānaṃ ñattirūpattā,",
  "tika-vin07t:2859_8": "ñattipubbakattā ca vuttaṃ.",
  "tika-vin07t:2859_9": "Kammañattikammavācāñattivasena hi duvidhāsu ñattīsu anussāvanāpi kammamūlakantveva saṅgayhanti.",
  "tika-vin07t:2859_10": "Ñattivibhāgo cāyaṃ upari āvi bhavissati.",
  "tika-vin07t:2860_0": "“Ime satta samathā…pe…",
  "tika-vin07t:2860_1": "pariyāyenā”ti idaṃ pucchāvacanaṃ.",
  "tika-vin07t:2860_2": "“Siyā”ti idaṃ visajjanaṃ.",
  "tika-vin07t:2860_3": "“Kathañca siyā”ti idaṃ puna pucchā.",
  "tika-vin07t:2860_4": "Vivādādhikaraṇassa dve samathātiādi puna visajjanaṃ.",
  "tika-vin07t:2860_5": "Tattha “vatthuvasenā”ti idaṃ “satta samathā dasa samathā hontī”ti imassa kāraṇavacanaṃ.",
  "tika-vin07t:2860_6": "“Pariyāyenā”ti idaṃ “dasa samathā satta samathā hontī”ti imassa kāraṇavacanaṃ.",
  "tika-vin07t:2860_7": "Catubbidhādhikaraṇasaṅkhātavatthuvasena ca desanākkamasaṅkhātapariyāyavasena cāti attho.",
  "tika-vin07t:2861_0": "Adhikaraṇapariyāyavāravaṇṇanā niṭṭhitā.",
  "tika-vin07t:2862_0": "Sādhāraṇavārādivaṇṇanā",
  "tika-vin07t:2863_0": "297. Sattame sādhāraṇavāre sādhāraṇāti vivādādhikaraṇassa vūpasamanakiccasādhāraṇā. Evaṃ sabbattha.",
  "tika-vin07t:2864_0": "298. Aṭṭhame tabbhāgiyavāre tabbhāgiyāti vivādādhikaraṇassa vūpasamanato tappakkhikā.",
  "tika-vin07t:2865_0": "Sādhāraṇavārādivaṇṇanā niṭṭhitā.",
  "tika-vin07t:2866_0": "Samathāsamathassasādhāraṇavāravaṇṇanā",
  "tika-vin07t:2867_0": "299.",
  "tika-vin07t:2867_1": "Navame samathāsamathasādhāraṇavāre “sabbe samathā ekatova adhikaraṇaṃ samenti udāhu nānā”ti pucchantena “samathā samathassa sādhāraṇā,",
  "tika-vin07t:2867_2": "samathā samathassa asādhāraṇā”ti vuttaṃ.",
  "tika-vin07t:2867_3": "Vivādādiadhikaraṇakkamena tabbūpasamahetubhūte samathe uddharanto “yebhuyyasikā”tiādimāha.",
  "tika-vin07t:2867_4": "Sammukhāvinayaṃ vinā kassaci samathassa asambhavā sesā chapi samathā sammukhāvinayassa sādhāraṇā vuttā,",
  "tika-vin07t:2867_5": "tesaṃ pana channaṃ aññamaññāpekkhābhāvato te aññamaññaṃ asādhāraṇā vuttā.",
  "tika-vin07t:2867_6": "Tabbhāgiyavārepi eseva nayo.",
  "tika-vin07t:2868_0": "Samathāsamathassasādhāraṇavāravaṇṇanā niṭṭhitā.",
  "tika-vin07t:2869_0": "Samathasammukhāvinayavārādivaṇṇanā",
  "tika-vin07t:2870_0": "301- 3.",
  "tika-vin07t:2870_1": "Ekādasamavārepi sammukhāvinayotiādi pucchā.",
  "tika-vin07t:2870_2": "Yebhuyyasikā sativinayotiādi visajjanaṃ.",
  "tika-vin07t:2870_3": "Evaṃ vinayavāre kusala-",
  "tika-vin07t:2870_4": "vāre tato paresupi pucchāvisajjanaparicchedo veditabbo.",
  "tika-vin07t:2871_0": "Tattha sammukhāvinayo siyā kusalotiādīsu tasmiṃ tasmiṃ vinayakamme,",
  "tika-vin07t:2871_1": "vivādādimhi ca niyuttapuggalānaṃ samuppajjanakakusalādīnaṃ vasena sammukhāvinayādīnaṃ,",
  "tika-vin07t:2871_2": "vivādādīnañca kusalādibhāvo tena tena upacārena vutto.",
  "tika-vin07t:2871_3": "Yasmā panetassa sammukhāvinayo nāma saṅghasammukhatādayo honti,",
  "tika-vin07t:2871_4": "tesañca anavajjasabhāvattā akusale vijjamānepi akusalattūpacāro na yutto āpattādhikaraṇassa akusalattūpacāro viya,",
  "tika-vin07t:2871_5": "tasmā natthi sammukhāvinayo akusaloti attho.",
  "tika-vin07t:2872_0": "304.",
  "tika-vin07t:2872_1": "Tato paresu yattha yebhuyyasikā labbhati,",
  "tika-vin07t:2872_2": "tattha sammukhāvinayo labbhatītiādi sammukhāvinayassa itarehi samathehi niyamena saṃsaṭṭhataṃ,",
  "tika-vin07t:2872_3": "itaresaṃ pana channaṃ aññamaññaṃ saṃsaggābhāvañca dassetuṃ vuttaṃ.",
  "tika-vin07t:2873_0": "Samathasammukhāvinayavārādivaṇṇanā niṭṭhitā.",
  "tika-vin07t:2874_0": "Saṃsaṭṭhavārādivaṇṇanā",
  "tika-vin07t:2875_0": "306.",
  "tika-vin07t:2875_1": "Adhikaraṇanti vā samathāti vā ime dhammā saṃsaṭṭhātiādi samathānaṃ adhikaraṇesu eva yathārahaṃ pavattiṃ,",
  "tika-vin07t:2875_2": "adhikaraṇāni vinā tesaṃ visuṃ aṭṭhānañca dassetuṃ vuttaṃ.",
  "tika-vin07t:2875_3": "Vinibbhujitvā nānākaraṇaṃ paññāpetunti adhikaraṇato samathehi viyojetvā asaṃsaṭṭhe katvā nānākaraṇaṃ",
  "tika-vin07t:2875_4": "aññamaññaṃ asaṃsaṭṭhatāya ṭhitabhāvasaṅkhātaṃ nānattaṃ paññāpetuṃ adhikaraṇavūpasamakkhaṇe eva tesaṃ",
  "tika-vin07t:2875_5": "asaṃsaggaṃ paññāpetuṃ kiṃ sakkāti pucchati.",
  "tika-vin07t:2876_0": "Adhikaraṇantiādi gārayhavādadassanaṃ.",
  "tika-vin07t:2876_1": "So mā hevanti yo evaṃ vadati,",
  "tika-vin07t:2876_2": "so “mā evaṃ vadā”ti vacanīyo assa,",
  "tika-vin07t:2876_3": "na ca labbhati samathānaṃ aññatra adhikaraṇā vūpasamalakkhaṇanti pahānāvatthānasaṅkhātaṃ nānākaraṇaṃ paṭikkhipati.",
  "tika-vin07t:2876_4": "Lakkhaṇato pana adhikaraṇehi samathānaṃ nānākaraṇaṃ atthevāti daṭṭhabbaṃ.",
  "tika-vin07t:2876_5": "Samathā adhikaraṇehi sammantīti apalokanādīhi catūhi kiccādhikaraṇehi sabbepi samathā niṭṭhānaṃ gacchanti,",
  "tika-vin07t:2876_6": "nāññehīti imamatthaṃ sandhāya vuttaṃ.",
  "tika-vin07t:2876_7": "Teneva vakkhati “sammukhāvinayo vivādādhikaraṇena na sammati.",
  "tika-vin07t:2876_8": "Anuvāda…pe…",
  "tika-vin07t:2876_9": "āpattādhikaraṇena na sammati,",
  "tika-vin07t:2876_10": "kiccādhikaraṇena sammatī”tiādi.",
  "tika-vin07t:2877_0": "307- 313.",
  "tika-vin07t:2877_1": "Vivādādhikaraṇaṃ katihi samathehi sammatītiādiko sammativāro.",
  "tika-vin07t:2877_2": "Tadanantaro sammatinasammativāro ca adhikaraṇehi samathānaṃ saṃsaṭṭhataṃ,",
  "tika-vin07t:2877_3": "visaṃsaṭṭhatañca dassetuṃ vutto.",
  "tika-vin07t:2877_4": "Samathā samathehi sammantītiādiko samathādhikaraṇavāro samathānaṃ aññamaññaṃ,",
  "tika-vin07t:2877_5": "adhikaraṇehi ca adhikaraṇānañca aññamaññaṃ,",
  "tika-vin07t:2877_6": "samathehi ca vūpasamāvūpasamaṃ dassetuṃ vutto.",
  "tika-vin07t:2878_0": "314.",
  "tika-vin07t:2878_1": "Samuṭṭhāpetivāro pana adhikaraṇehi adhikaraṇānaṃ uppattippakāradassanatthaṃ vutto.",
  "tika-vin07t:2878_2": "Na katamaṃ adhikaraṇanti attano sambhavamattena ekampi adhikaraṇaṃ na samuṭṭhāpetīti attho.",
  "tika-vin07t:2878_3": "Kathañcarahi samuṭṭhāpetīti āha “api cā”tiādi.",
  "tika-vin07t:2878_4": "Tattha jāyantīti anantarameva anuppajjitvā paramparapaccayā jāyantīti adhippāyo.",
  "tika-vin07t:2878_5": "“Dhammo adhammo”tiādinā ubhinnaṃ puggalānaṃ vivādapaccayā aññamaññakhemabhaṅgā honti,",
  "tika-vin07t:2878_6": "tappaccayā tesaṃ pakkhaṃ pariyesanena kalahaṃ vaḍḍhantānaṃ vivādo kañci mahāparisaṃ saṅghapariṇāyakaṃ lajjiṃ āgamma vūpasamaṃ gacchati.",
  "tika-vin07t:2878_7": "Tathā avūpasamante pana vivādo kamena vaḍḍhitvā sakalepi saṅghe vivādaṃ samuṭṭhāpeti,",
  "tika-vin07t:2878_8": "tato anuvādādīnīti evaṃ paramparakkamena vūpasamakāraṇābhāve cattāri adhikaraṇāni jāyanti.",
  "tika-vin07t:2878_9": "Taṃ sandhāyāha “saṅgho vivadati vivādādhikaraṇa”nti.",
  "tika-vin07t:2878_10": "Saṅghassa vivadato yo vivādo,",
  "tika-vin07t:2878_11": "taṃ vivādādhikaraṇaṃ hotīti attho.",
  "tika-vin07t:2878_12": "Esa nayo sesesupi.",
  "tika-vin07t:2879_0": "Saṃsaṭṭhavārādivaṇṇanā niṭṭhitā.",
  "tika-vin07t:2880_0": "Bhajativāravaṇṇanā",
  "tika-vin07t:2881_0": "318.",
  "tika-vin07t:2881_1": "Tadanantaravāre pana vivādādhikaraṇaṃ catunnaṃ adhikaraṇānantiādi adhikaraṇānaṃ vuttanayena aññamaññapaccayattepi saṃsaggabhāvadassanatthaṃ vuttaṃ.",
  "tika-vin07t:2881_2": "Vivādādhikaraṇaṃ catunnaṃ adhikaraṇānaṃ vivādādhikaraṇaṃ bhajatītiādīsu vivādādhikaraṇaṃ catūsu adhikaraṇesu vivādādhikaraṇabhāvameva bhajati,",
  "tika-vin07t:2881_3": "nāññādhikaraṇabhāvaṃ,",
  "tika-vin07t:2881_4": "catūsu adhikaraṇesu vivādādhikaraṇattameva nissitaṃ vivādādhikaraṇameva pariyāpannaṃ vivādādhikaraṇabhāveneva saṅgahitanti evamattho gahetabbo.",
  "tika-vin07t:2882_0": "319.",
  "tika-vin07t:2882_1": "Vivādādhikaraṇaṃ sattannaṃ samathānaṃ kati samathe bhajatītiādi pana catunnaṃ adhikaraṇānaṃ vūpasamane sati niyatasamathe dassetuṃ vuttaṃ.",
  "tika-vin07t:2882_2": "Tattha kati samathe bhajatīti attano upasamatthāya kittake samathe upagacchati,",
  "tika-vin07t:2882_3": "kittake samathe āgamma vūpasamaṃ gacchatīti attho.",
  "tika-vin07t:2882_4": "Kati samathapariyāpannanti attānaṃ vūpasametuṃ katisu samathesu tehi samānavasena paviṭṭhaṃ.",
  "tika-vin07t:2882_5": "Katihi samathehi saṅgahitanti vūpasamaṃ karontehi katihi samathehi vūpasamakaraṇatthaṃ saṅgahitaṃ.",
  "tika-vin07t:2883_0": "Bhajativāravaṇṇanā niṭṭhitā.",
  "tika-vin07t:2884_0": "Khandhakapucchāvāro",
  "tika-vin07t:2885_0": "Pucchāvissajjanāvaṇṇanā",
  "tika-vin07t:2886_0": "320.",
  "tika-vin07t:2886_1": "Upasampadakkhandhakanti pabbajjākhandhakaṃ.",
  "tika-vin07t:2886_2": "Saha niddesenāti saniddesaṃ.",
  "tika-vin07t:2886_3": "“Sanniddesa”nti vā pāṭho,",
  "tika-vin07t:2886_4": "so evattho.",
  "tika-vin07t:2886_5": "Nidānena ca niddesena ca saddhinti ettha paññattiṭṭhānapuggalādippakāsakaṃ nidānavacanaṃ nidānaṃ nāma,",
  "tika-vin07t:2886_6": "tannidānaṃ paṭicca niddiṭṭhasikkhāpadāni niddeso nāma,",
  "tika-vin07t:2886_7": "tehi avayavabhūtehi sahitaṃ taṃsamudāyabhūtaṃ khandhakaṃ pucchāmīti attho.",
  "tika-vin07t:2886_8": "Uttamāni padānīti āpattipaññāpakāni vacanāni adhippetāni. Tesaṃ…pe…",
  "tika-vin07t:2886_9": "kati āpattiyo hontīti tehi vacanehi paññattā kati āpattikkhandhā hontīti attho.",
  "tika-vin07t:2886_10": "Nanu āpattiyo nāma puggalānaññeva honti,",
  "tika-vin07t:2886_11": "na padānaṃ,",
  "tika-vin07t:2886_12": "kasmā pana “samukkaṭṭhapadānaṃ kati āpattiyo”ti sāmivasena niddeso katoti āha “yena yena hi padenā”tiādi.",
  "tika-vin07t:2886_13": "Pāḷiyaṃ uposathantiādi uposathakkhandhakādīnaññeva gahaṇaṃ.",
  "tika-vin07t:2887_0": "Pucchāvissajjanāvaṇṇanā niṭṭhitā.",
  "tika-vin07t:2888_0": "Ekuttarikanayaṃ",
  "tika-vin07t:2889_0": "Ekakavāravaṇṇanā",
  "tika-vin07t:2890_0": "321.",
  "tika-vin07t:2890_1": "Ekuttarikanaye pana ajānantena vītikkantāti paṇṇattiṃ vā vatthuṃ vā ajānantena vītikkantā pathavīkhaṇanasahaseyyādikā,",
  "tika-vin07t:2890_2": "sāpi pacchā āpannabhāvaṃ ñatvā paṭikammaṃ akarontassa antarāyikāva hoti.",
  "tika-vin07t:2891_0": "Pārivāsikādīhi pacchā āpannāti vattabhedesu dukkaṭāni sandhāya vuttaṃ.",
  "tika-vin07t:2891_1": "Tasmiṃ khaṇe āpajjitabbaantarāpattiyo sandhāyāti keci vadanti,",
  "tika-vin07t:2891_2": "tassa pubbāpattīnaṃantarāpatti-",
  "tika-vin07t:2891_3": "padeneva vakkhamānattā purimameva yuttataraṃ.",
  "tika-vin07t:2891_4": "Mūlavisuddhiyā antarāpattīti mūlāyapaṭikassanādīni akatvā sabbapaṭhamaṃ dinnaparivāsamānattavisuddhiyā",
  "tika-vin07t:2891_5": "caraṇakāle āpannaantarāpattisaṅkhātasaṅghādiseso.",
  "tika-vin07t:2891_6": "Agghavisuddhiyāti antarāpattiṃ āpannassa mūlāya paṭikassitvā odhānasamodhānavasena odhunitvā purimāpattiyā",
  "tika-vin07t:2891_7": "samodhāya tadagghavasena puna dinnaparivāsādisuddhiyā caraṇakāle puna āpannā antarāpatti.",
  "tika-vin07t:2892_0": "Saussāhenevāti punapi taṃ āpattiṃ āpajjitukāmatācittena,",
  "tika-vin07t:2892_1": "evaṃ desitāpi āpatti na vuṭṭhātīti adhippāyo.",
  "tika-vin07t:2892_2": "Dhuranikkhepaṃ akatvā āpajjane sikhāppattadosaṃ dassento āha “aṭṭhame vatthusmiṃ bhikkhuniyā pārājikamevā”ti.",
  "tika-vin07t:2892_3": "Na kevalañca bhikkhuniyā eva,",
  "tika-vin07t:2892_4": "bhikkhūnampi dhuranikkhepaṃ akatvā thokaṃ thokaṃ sappiādikaṃ theyyāya gaṇhantānaṃ pādagghanake puṇṇe pārājikameva.",
  "tika-vin07t:2892_5": "Keci pana “aṭṭhame vatthusmiṃ bhikkhuniyā pārājikameva hotīti vuttattā aṭṭhavatthukamevetaṃ sandhāya vutta”nti vadanti.",
  "tika-vin07t:2893_0": "Dhammikassa paṭissavassāti “idha vassaṃ vasissāmī”tiādinā gihīnaṃ sammukhā katassa dhammikassa paṭissavassa,",
  "tika-vin07t:2893_1": "adhammikassa pana “asukaṃ paharissāmī”tiādikassa paṭissavassa asaccāpanena āpatti natthi.",
  "tika-vin07t:2894_0": "Tathā coditoti adhammena codito,",
  "tika-vin07t:2894_1": "sayaṃ sacce,",
  "tika-vin07t:2894_2": "akuppe ca aṭṭhatvā paṭicchādentopi adhammacuditako eva.",
  "tika-vin07t:2894_3": "Pañcānantariyaniyatamicchādiṭṭhiyeva micchattaniyatā nāma.",
  "tika-vin07t:2894_4": "Cattāro maggā sammattaniyatā nāma.",
  "tika-vin07t:2895_0": "Ekakavāravaṇṇanā niṭṭhitā.",
  "tika-vin07t:2896_0": "Dukavāravaṇṇanā",
  "tika-vin07t:2897_0": "322.",
  "tika-vin07t:2897_1": "Dukesu sayameva sapuggaloti āha “mudupiṭṭhikassā”tiādi. Ādi-",
  "tika-vin07t:2897_2": "saddena aṅgajātacchedaattaghātādiāpattiyo saṅgahitā.",
  "tika-vin07t:2898_0": "Bhaṇḍāgārikacittakammāni vāti gahaṭṭhānaṃ bhaṇḍapaṭisāmanaṃ,",
  "tika-vin07t:2898_1": "itthipurisādipaṭibhānacittakammāni vā.",
  "tika-vin07t:2898_2": "“Cīvarādīni adento āpajjatī”ti idaṃ “upajjhāyena,",
  "tika-vin07t:2898_3": "bhikkhave,",
  "tika-vin07t:2898_4": "saddhivihāriko saṅgahetabbo anuggahetabbo…pe…",
  "tika-vin07t:2898_5": "patto dātabbo”tiādi vacanato anādariyena āmisasaṅgahaṃ akarontassa dukkaṭaṃ,",
  "tika-vin07t:2898_6": "bhikkhuniyā pācittiyañca sandhāya vuttaṃ.",
  "tika-vin07t:2898_7": "Nissaṭṭhacīvarādīnaṃ adānaāpattipi ettheva saṅgahitā.",
  "tika-vin07t:2899_0": "Pāḷiyaṃ desentoti sabhāgāpattiṃ,",
  "tika-vin07t:2899_1": "adesanāgāminiādiñca desento.",
  "tika-vin07t:2899_2": "Nidānuddese āpattiṃ anāvikaronto,",
  "tika-vin07t:2899_3": "na desento ca āpajjati nāma.",
  "tika-vin07t:2899_4": "Ovādaṃ agaṇhantoti bhikkhūhi bhikkhuniovādatthāya vuttaṃ vacanaṃ agaṇhanto bālagilānagamiyavivajjito.",
  "tika-vin07t:2899_5": "Attano paribhogatthaṃ dinnaṃ aññassa dāne,",
  "tika-vin07t:2899_6": "saṅghāṭiṃ apārupitvā santaruttarena gāmappavesanādīsu ca āpattiyopi aparibhogena āpajjitabbāpattiyova.",
  "tika-vin07t:2899_7": "Pamāṇanti saṅghabhedānantariyanipphattiyā lakkhaṇaṃ.",
  "tika-vin07t:2899_8": "Bālassāti nissayaggahaṇavidhiṃ ajānantassa lajjibālasseva.",
  "tika-vin07t:2899_9": "Lajjissāti byattassa nissayadāyakasabhāgataṃ parivīmaṃsantassa.",
  "tika-vin07t:2899_10": "Vinaye āgatā atthā venayikāti āha “dve atthā vinayasiddhā”ti.",
  "tika-vin07t:2900_0": "Pāḷiyaṃ appatto nissāraṇanti ettha pabbājanīyakammaṃ vihārato nissāraṇattā nissāraṇanti adhippetaṃ,",
  "tika-vin07t:2900_1": "tañca yasmā kuladūsakaṃ akaronto puggalo āpattibahulopi āveṇikalakkhaṇena appatto nāma hoti,",
  "tika-vin07t:2900_2": "tasmā appatto nissāraṇaṃ.",
  "tika-vin07t:2900_3": "Yasmā pana āpattādibahulassāpi “ākaṅkhamāno saṅgho pabbājanīyakammaṃ kareyyā”ti vuttaṃ,",
  "tika-vin07t:2900_4": "tasmā sunissārito,",
  "tika-vin07t:2900_5": "sabbathā pana suddho nirāpattiko dunnissāritoti daṭṭhabbo.",
  "tika-vin07t:2901_0": "Appatto osāraṇantiādīsu upasampadākammaṃ ettha osāraṇaṃ adhippetaṃ,",
  "tika-vin07t:2901_1": "tañca hatthacchinnādiko ekacco paṭikkhittattā appattopi sosārito,",
  "tika-vin07t:2901_2": "paṇḍakādiko dosāritoti attho.",
  "tika-vin07t:2902_0": "Dukavāravaṇṇanā niṭṭhitā.",
  "tika-vin07t:2903_0": "Tikavāravaṇṇanā",
  "tika-vin07t:2904_0": "323.",
  "tika-vin07t:2904_1": "Tikesu lohituppādāpattinti pārājikāpattiṃ.",
  "tika-vin07t:2904_2": "Āvusovādenāti “āvuso”ti ālapanena.",
  "tika-vin07t:2904_3": "Āpattinti dukkaṭāpattiṃ.",
  "tika-vin07t:2904_4": "Sesā rattiñceva divā cāti ettha aruṇuggamane āpajjitabbā paṭhamakathinādī sabbā āpattiyopi rattindivānaṃ",
  "tika-vin07t:2904_5": "vemajjheyeva āpajjitabbattā tatiyakoṭṭhāsaññeva paviṭṭhāti daṭṭhabbā.",
  "tika-vin07t:2904_6": "Atha vā uddhaste aruṇe āpajjitabbattā divā āpajjitabbesu eva paviṭṭhāti daṭṭhabbā,",
  "tika-vin07t:2904_7": "atthaṅgate sūriye bhikkhuniyo ovādanāpattiyo,",
  "tika-vin07t:2904_8": "pana rattandhakāre purisena saddhiṃ santiṭṭhanāpatti ca rattiyaññeva āpajjitabbā.",
  "tika-vin07t:2905_0": "Purebhattaṃ kulāni upasaṅkamanaanatirittabhojanādīni divā eva āpajjitabbāni.",
  "tika-vin07t:2905_1": "Keci pana “bhojanapaṭisaṃyuttāni sekhiyāni,",
  "tika-vin07t:2905_2": "gaṇabhojanādīni ca divā eva āpajjitabbānī”ti vadanti.",
  "tika-vin07t:2905_3": "Tasmā īdisā āpattiyo muñcitvā sesāva tatiyakoṭṭhāsaṃ bhajantīti veditabbaṃ.",
  "tika-vin07t:2906_0": "Na ūnadasavassoti dasavassassa bālasseva paññattasikkhāpadattā vuttaṃ.",
  "tika-vin07t:2906_1": "Saddhivihārikaantevāsikesu asammāvattanāpattiṃ,",
  "tika-vin07t:2906_2": "alajjīnaṃ nissayadānādimpi dasavassova āpajjati,",
  "tika-vin07t:2906_3": "vuṭṭhāpiniṃ dve vassāni ananubandhādimpi ūnadasavassā āpajjanti.",
  "tika-vin07t:2906_4": "Abyākatacittoti supantassa bhavaṅgacittaṃ sandhāya vuttaṃ.",
  "tika-vin07t:2907_0": "Appavārentoti anādariyena appavārento kenaci paccayena appavāretvā kāḷapakkhacātuddase saṅghe pavārente",
  "tika-vin07t:2907_1": "tattha anādariyena appavārento tameva āpattiṃ kāḷepi āpajjatīti juṇhe evāti niyamo na dissati,",
  "tika-vin07t:2907_2": "pacchimavassaṃvuttho pana pacchimakattikapuṇṇamiyameva pavāretuṃ labbhatīti tattha appavāraṇāpaccayā",
  "tika-vin07t:2907_3": "āpattiṃ āpajjamāno eva juṇhe āpajjatīti niyametabboti daṭṭhabbaṃ.",
  "tika-vin07t:2907_4": "Juṇhe kappatīti etthāpi eseva nayo.",
  "tika-vin07t:2908_0": "“Apaccuddharitvā hemante āpajjatī”ti iminā “vassānaṃ cātumāsaṃ adhiṭṭhātu”nti niyamavacaneneva apaccuddharantassa dukkaṭanti dasseti.",
  "tika-vin07t:2908_1": "Vassānupagamanaakaraṇīyena pakkamādayopi vasse eva āpajjati.",
  "tika-vin07t:2908_2": "Vatthikammādimpi gilāno eva.",
  "tika-vin07t:2908_3": "Adhotapādehi akkamanādīnipi anto eva āpajjati.",
  "tika-vin07t:2908_4": "Bhikkhuniyā anāpucchā ārāmappavesanādi ca antosīmāyameva.",
  "tika-vin07t:2908_5": "Nissayapaṭipannassa anāpucchādisāpakkamanādi ca bahisīmāyameva.",
  "tika-vin07t:2908_6": "Pātimokkhuddese santiyā āpattiyā anāvikaraṇāpattisamanubhāsanaūnavīsativassūpasampādanādisabbaadhammakammāpattiyopi saṅghe eva.",
  "tika-vin07t:2908_7": "Adhammena gaṇuposathādīsupi gaṇādimajjhe eva.",
  "tika-vin07t:2908_8": "Alajjissa santike nissayaggahaṇādipi puggalassa santike eva āpajjati.",
  "tika-vin07t:2909_0": "Tīṇi adhammikāni amūḷhavinayassa dānānīti yo ummattakopi vītikkamakāle,",
  "tika-vin07t:2909_1": "anummatto sañcicceva āpattiṃ āpajjitvā bhikkhūhi pacchā codito saramāno eva “na sarāmī”ti vadati,",
  "tika-vin07t:2909_2": "yo ca “supinaṃ viya sarāmī”ti vā musā vadati,",
  "tika-vin07t:2909_3": "yo ca ummattakakāle kataṃ sabbampi sabbesaṃ vaṭṭatīti vadati,",
  "tika-vin07t:2909_4": "imesaṃ tiṇṇaṃ dinnāni tīṇi amūḷhavinayassa dānāni adhammikāni.",
  "tika-vin07t:2910_0": "Apakatattoti vinaye apakataññū.",
  "tika-vin07t:2910_1": "Tenāha “āpattānāpattiṃ na jānātī”ti.",
  "tika-vin07t:2910_2": "“Diṭṭhiñca anissajjantānaṃyeva kammaṃ kātabba”nti idaṃ bhikkhūhi ovadiyamānassa diṭṭhiyā anissajjanapaccayā dukkaṭaṃ,",
  "tika-vin07t:2910_3": "pācittiyampi vā avassameva sambhavatīti vuttaṃ.",
  "tika-vin07t:2911_0": "Mukhālambarakaraṇādibhedoti mukhabherīvādanādippabhedo.",
  "tika-vin07t:2911_1": "Upaghātetīti vināseti.",
  "tika-vin07t:2911_2": "Bījaniggāhādiketi cittaṃ bījaniṃ gāhetvā anumodanādikaraṇeti attho.",
  "tika-vin07t:2912_0": "Tikavāravaṇṇanā niṭṭhitā.",
  "tika-vin07t:2913_0": "Catukkavāravaṇṇanā",
  "tika-vin07t:2914_0": "324.",
  "tika-vin07t:2914_1": "Catukkesu soti gihiparikkhāro.",
  "tika-vin07t:2914_2": "Avāpuraṇaṃ dātunti gabbhaṃ vivaritvā anto parikkhāraṭṭhapanatthāya vivaraṇakuñcikaṃ dātuṃ.",
  "tika-vin07t:2914_3": "Saṅghatthāya upanītaṃ sayameva anto paṭisāmitumpi vaṭṭati.",
  "tika-vin07t:2914_4": "Tenāha “anto ṭhapāpetuñca vaṭṭatī”ti.",
  "tika-vin07t:2915_0": "Ādikammikesu paṭhamaṃ purisaliṅgaṃ uppajjatīti āha “paṭhamaṃ uppannavasenā”ti.",
  "tika-vin07t:2915_1": "Pāḷiyaṃ anāpatti vassacchedassāti vassacchedasambandhiniyā anāpattiyā evamattho.",
  "tika-vin07t:2915_2": "Mantabhāsāti mantāya paññāya kathanaṃ.",
  "tika-vin07t:2915_3": "“Navamabhikkhunito paṭṭhāyā”ti idaṃ “anujānāmi,",
  "tika-vin07t:2915_4": "bhikkhave,",
  "tika-vin07t:2915_5": "aṭṭhannaṃ bhikkhunīnaṃ yathāvuḍḍhaṃ avasesānaṃ yathākatika”nti vacanato ādito aṭṭhannaṃ bhikkhunīnaṃ paccuṭṭhātabbattā vuttaṃ.",
  "tika-vin07t:2916_0": "“Idha na kappantīti vadantopi paccantimesu āpajjatī”tiādinā sañcicca kappiyaṃ akappiyanti vā akappiyaṃ",
  "tika-vin07t:2916_1": "kappiyanti vā kathentassa sabbattha dukkaṭanti dasseti.",
  "tika-vin07t:2917_0": "Pubbakaraṇanti vuccatīti aṭṭhakathāsu vuttaṃ,",
  "tika-vin07t:2917_1": "tāni idha parivāre uddhaṭānīti adhippāyo.",
  "tika-vin07t:2917_2": "Idhādhippetāni pana dassento “chandapārisuddhī”tiādimāha.",
  "tika-vin07t:2918_0": "Catukkavāravaṇṇanā niṭṭhitā.",
  "tika-vin07t:2919_0": "Pañcakavāravaṇṇanā",
  "tika-vin07t:2920_0": "325.",
  "tika-vin07t:2920_1": "Pañcakesu āpucchitvā cārassa abhāvoti piṇḍapātikassa “nimantito sabhatto”ti imassa aṅgassa abhāvā tena",
  "tika-vin07t:2920_2": "sikkhāpadena tassa sabbathā anāpattīti adhippāyo.",
  "tika-vin07t:2920_3": "Susānaṃ netvā puna ānītakanti susāne petakiccaṃ katvā nikkhantehi nhatvā chaḍḍitāni nivatthapārutavatthāni evaṃ vuccanti.",
  "tika-vin07t:2921_0": "Pāḷiyaṃ pañcahākārehīti pañcahi avahāraṅgehi.",
  "tika-vin07t:2921_1": "Vatthuto pana garukalahukabhedena pārājikathullaccayadukkaṭāni vuttāni.",
  "tika-vin07t:2921_2": "Itthipurisasaṃyogādikaṃ kilesasamudācārahetukaṃ paṭibhānacittakammaṃ nāma.",
  "tika-vin07t:2921_3": "Pañhāsahassaṃ pucchīti samathavipassanākammaṭṭhānesu pañhāsahassaṃ sammajjitvā ṭhitaṃ daharaṃ pucchi.",
  "tika-vin07t:2921_4": "Itaropi daharo attano gatamaggattā sabbaṃ vissajjesi,",
  "tika-vin07t:2921_5": "tena thero pasīdi.",
  "tika-vin07t:2921_6": "Vattaṃ paricchindīti vattaṃ niṭṭhāpesi.",
  "tika-vin07t:2921_7": "Kiṃ tvaṃ āvusotiādikaṃ thero khīṇāsavo sammajjanānisaṃsaṃ sabbesaṃ pākaṭaṃ kātuṃ avocāti daṭṭhabbaṃ.",
  "tika-vin07t:2922_0": "“Jaṇṇukehi patiṭṭhāya padacetiya”nti pāṭhaseso.",
  "tika-vin07t:2922_1": "Codanaṃ kāressāmīti bhagavatā attānaṃ codāpessāmi,",
  "tika-vin07t:2922_2": "attānaṃ niggaṇhāpessāmīti attho.",
  "tika-vin07t:2923_0": "Ettakaṃ gayhūpaganti ettakaṃ adhikaraṇavūpasamatthāya gahetabbavacananti yathā sutvā viññātuṃ sakkoti,",
  "tika-vin07t:2923_1": "evaṃ anuggaṇhantoti yojanā.",
  "tika-vin07t:2923_2": "Ettha ca “attano bhāsapariyantaṃ anuggahetvā parassa bhāsapariyantaṃ anuggahetvā”ti ekaṃ,",
  "tika-vin07t:2923_3": "“adhammena karotī”ti ekaṃ,",
  "tika-vin07t:2923_4": "“appaṭiññāyā”ti ekañca katvā purimehi dvīhi pañcaṅgāni veditabbāni.",
  "tika-vin07t:2923_5": "Vatthunti methunādivītikkamaṃ.",
  "tika-vin07t:2923_6": "Kathānusandhivinicchayānulomasandhivasena vatthuṃ na jānātīti codakena vā cuditakena vā vuttakathānusandhinā",
  "tika-vin07t:2923_7": "tesaṃ vacanapaṭivacanānurūpena vadanto kathānusandhinā vatthuṃ na jānāti nāma,",
  "tika-vin07t:2923_8": "tañca suttavibhaṅge vinītavatthusaṅkhātena vinicchayānulomeneva vadanto vinicchayānulomasandhivasena vatthuṃ na jānāti nāma.",
  "tika-vin07t:2923_9": "Ñattikammaṃ nāma hotīti ñattikammaṃ niṭṭhitaṃ nāma hotīti na jānātīti sambandho.",
  "tika-vin07t:2923_10": "Ñattiyā kammappattoti ñattiyā niṭṭhitāyapi kammappatto eva hoti.",
  "tika-vin07t:2923_11": "Anussāvanaṭṭhāne eva kammaṃ niṭṭhitaṃ hotīti ñattikammaṃ niṭṭhitaṃ nāma hoti,",
  "tika-vin07t:2923_12": "taṃ ñattiyā kāraṇaṃ na jānātīti attho.",
  "tika-vin07t:2924_0": "Pāḷiyaṃ pañca visuddhiyoti āpattito visuddhihetuttā, visuddhehi kattabbato ca pātimokkhuddesā vuttā.",
  "tika-vin07t:2925_0": "Pañcakavāravaṇṇanā niṭṭhitā.",
  "tika-vin07t:2926_0": "Chakkavārādivaṇṇanā",
  "tika-vin07t:2927_0": "326.",
  "tika-vin07t:2927_1": "Chakkādīsu pāḷiyaṃ cha agāravāti buddhadhammasaṅghasikkhāsu, appamāde,",
  "tika-vin07t:2927_2": "paṭisanthāre ca cha agāravā,",
  "tika-vin07t:2927_3": "tesu eva ca cha gāravā veditabbā.",
  "tika-vin07t:2927_4": "“Chabbassaparamatā dhāretabba”nti idaṃ vibhaṅge āgatassa paramassa dassanaṃ.",
  "tika-vin07t:2928_0": "328.",
  "tika-vin07t:2928_1": "Pāḷiyaṃ āgatehi sattahīti “pubbevassa hoti musā bhaṇissa”ntiādinā musāvādasikkhāpade āgatehi sattahi.",
  "tika-vin07t:2929_0": "329.",
  "tika-vin07t:2929_1": "Taṃ kutettha labbhāti taṃ anatthassa acaraṇaṃ ettha etasmiṃ puggale,",
  "tika-vin07t:2929_2": "lokasannivāse vā kuto kena kāraṇena sakkā laddhunti āghātaṃ paṭivineti.",
  "tika-vin07t:2930_0": "330.",
  "tika-vin07t:2930_1": "Sassato lokotiādinā vasenāti “sassato loko,",
  "tika-vin07t:2930_2": "asassato loko.",
  "tika-vin07t:2930_3": "Antavā loko,",
  "tika-vin07t:2930_4": "anantavā loko.",
  "tika-vin07t:2930_5": "Taṃ jīvaṃ taṃ sarīranti vā,",
  "tika-vin07t:2930_6": "aññaṃ jīvaṃ aññaṃ sarīranti vā.",
  "tika-vin07t:2930_7": "Hoti tathāgato parammaraṇā,",
  "tika-vin07t:2930_8": "na hoti tathāgato parammaraṇā.",
  "tika-vin07t:2930_9": "Hoti ca na hoti ca tathāgato parammaraṇā,",
  "tika-vin07t:2930_10": "neva hoti na na hoti tathāgato parammaraṇā”ti evaṃ āgatā dasa antaggāhikā diṭṭhiyo sandhāya vuttaṃ.",
  "tika-vin07t:2930_11": "Micchādiṭṭhiādayoti micchādiṭṭhimicchāsaṅkappādayo aṭṭhamicchāñāṇamicchāvimuttīhi saddhiṃ dasa micchattā.",
  "tika-vin07t:2930_12": "Tattha micchāñāṇanti micchādiṭṭhisampayutto moho.",
  "tika-vin07t:2930_13": "Avimuttasseva vimuttasaññitā micchāvimutti nāma.",
  "tika-vin07t:2931_0": "Viparītāti sammādiṭṭhiādayo sammāñāṇasammāvimuttipariyosānā dasa.",
  "tika-vin07t:2931_1": "Tattha sammāvimutti arahattaphalaṃ,",
  "tika-vin07t:2931_2": "taṃsampayuttaṃ pana ñāṇaṃ vā paccavekkhaṇañāṇaṃ vā sammāñāṇanti veditabbaṃ.",
  "tika-vin07t:2932_0": "Ekuttarikanayo niṭṭhito.",
  "tika-vin07t:2933_0": "Uposathādipucchāvissajjanāvaṇṇanā",
  "tika-vin07t:2934_0": "332.",
  "tika-vin07t:2934_1": "Uposathādipucchāsu pavāraṇagāthāti diṭṭhādīhi tīhi ṭhānehi pavāraṇāvācā eva.",
  "tika-vin07t:2934_2": "Evaṃ vuttānaṃ pana chandovicitilakkhaṇena vuttajātibhedā gāthā.",
  "tika-vin07t:2935_0": "Chakkavārādivaṇṇanā niṭṭhitā.",
  "tika-vin07t:2936_0": "Mahāvaggavaṇṇanānayo niṭṭhito.",
  "tika-vin07t:2937_0": "Paññattivaggo",
  "tika-vin07t:2938_0": "Paṭhamagāthāsaṅgaṇikaṃ",
  "tika-vin07t:2939_0": "Sattanagaresu paññattasikkhāpadavaṇṇanā",
  "tika-vin07t:2940_0": "335. Aḍḍhuḍḍhasatānīti paññāsādhikāni tīṇi satāni. Viggahapadena manussaviggahaṃ vuttaṃ.",
  "tika-vin07t:2941_0": "Atirekanti paṭhamakathinaṃ.",
  "tika-vin07t:2941_1": "Kāḷakanti suddhakāḷakaṃ.",
  "tika-vin07t:2941_2": "Bhūtanti bhūtārocanaṃ.",
  "tika-vin07t:2941_3": "Bhikkhunīsu ca akkosoti “yā pana bhikkhunī bhikkhuṃ akkoseyyā”ti vuttaṃ sikkhāpadaṃ.",
  "tika-vin07t:2942_0": "Dvepi ca bhedāti dve saṅghabhedasikkhāpadāni.",
  "tika-vin07t:2942_1": "Antaravāsakanāmena aññātikāya bhikkhuniyā hatthato cīvarapaṭiggahaṇaṃ vuttaṃ.",
  "tika-vin07t:2942_2": "Suttanti suttaṃ viññāpetvā vāyāpanaṃ.",
  "tika-vin07t:2942_3": "Vikāleti vikālabhojanaṃ.",
  "tika-vin07t:2942_4": "Cārittanti purebhattaṃ pacchābhattaṃ cārittaṃ.",
  "tika-vin07t:2942_5": "Nahānanti orenaddhamāsanahānaṃ.",
  "tika-vin07t:2943_0": "Cīvaraṃ datvāti samaggena saṅghena cīvaraṃ datvā khiyyanaṃ.",
  "tika-vin07t:2943_1": "Giragganti naccagītaṃ.",
  "tika-vin07t:2943_2": "Cariyāti antovassaṃ cārikacaraṇaṃ.",
  "tika-vin07t:2943_3": "Tatthevāti vassaṃvutthāya cārikaṃ apakkamitvā tattheva nivāsanaṃ paṭicca paññattasikkhāpadaṃ.",
  "tika-vin07t:2943_4": "Chandadānenāti pārivāsikena chandadānena.",
  "tika-vin07t:2944_0": "Pārājikāni cattārīti bhikkhunīnaṃ asādhāraṇāni.",
  "tika-vin07t:2944_1": "Soḷasāti ādito pañca sikkhāpadāni,",
  "tika-vin07t:2944_2": "kuladūsanañcāti cha,",
  "tika-vin07t:2944_3": "bhikkhunīnaṃ asādhāraṇāni dasa nissaggiyāni.",
  "tika-vin07t:2945_0": "Catuttiṃsāti paṭhamakathinasuddhakāḷakacīvarapaṭiggahaṇarūpiyacīvaravāyāpanakoseyyamissakaeḷakalomadhovāpanadutiyapattavajjitāni",
  "tika-vin07t:2945_1": "bhikkhuvibhaṅge dvāvīsati,",
  "tika-vin07t:2945_2": "bhikkhunīnaṃ asādhāraṇāni dvādasa cāti catuttiṃsa.",
  "tika-vin07t:2945_3": "Chapaññāsasatanti vesāliyādīsu paññattāni dvattiṃsasikkhāpadāni ṭhapetvā sesā chapaññāsasataṃ.",
  "tika-vin07t:2946_0": "Dasa gārayhāti vosāsaappaṭisaṃ viditasikkhāpadadvayañca ṭhapetvā sesāni dasa pāṭidesanīyāni.",
  "tika-vin07t:2946_1": "Dve sattati sekhiyāni surusurukārakasāmisenahatthenapānīyathālakapaṭiggahaṇasasitthakapattadhovanāni tīṇi ṭhapetvā sesāni sekhiyāni.",
  "tika-vin07t:2947_0": "Seyyāti anupasampannena sahaseyyasikkhāpadaṃ.",
  "tika-vin07t:2947_1": "Khaṇaneti pathavīkhaṇanaṃ.",
  "tika-vin07t:2947_2": "Gaccha devateti bhūtagāmasikkhāpadaṃ vuttaṃ.",
  "tika-vin07t:2947_3": "Sappāṇakaṃ siñcanti sappāṇodakasiñcanaṃ.",
  "tika-vin07t:2947_4": "Mahāvihāroti mahallakavihāro.",
  "tika-vin07t:2948_0": "Aññanti aññavādakaṃ.",
  "tika-vin07t:2948_1": "Dvāranti yāva dvārakosā aggaḷaṭṭhapanaṃ.",
  "tika-vin07t:2948_2": "Sahadhammoti sahadhammikaṃ vuccamāno.",
  "tika-vin07t:2948_3": "Payopānanti surusurukārakasikkhāpadaṃ.",
  "tika-vin07t:2949_0": "Eḷakalomoti eḷakalomadhovāpanaṃ.",
  "tika-vin07t:2949_1": "Patto cāti dutiyapatto.",
  "tika-vin07t:2949_2": "Ovādoti bhikkhunupassayaṃ upasaṅkamitvā ovādo.",
  "tika-vin07t:2949_3": "Bhesajjanti catumāsapaccayapavāraṇāsikkhāpadaṃ.",
  "tika-vin07t:2949_4": "Āraññikoti catutthapāṭidesanīyaṃ.",
  "tika-vin07t:2949_5": "Ovādoti ovādāya vā saṃvāsāya vā agamanaṃ.",
  "tika-vin07t:2950_0": "337.",
  "tika-vin07t:2950_1": "“Ye ca yāvatatiyakā”ti pañhassa “ime kho yāvatatiyakā”ti vissajjanaṃ vatvā tadanantaraṃ “sādhāraṇaṃ asādhāraṇa”ntiādipañhānaṃ",
  "tika-vin07t:2950_2": "vissajjane vattabbe yasmā taṃ avatvā “kati chedanakānī”tiādike aṭṭha pañhe antarā vissajjetvā tesaṃ anantarā",
  "tika-vin07t:2950_3": "“vīsaṃ dve satāni bhikkhūnaṃ…pe…",
  "tika-vin07t:2950_4": "chacattārīsā bhikkhūnaṃ,",
  "tika-vin07t:2950_5": "bhikkhunīhi asādhāraṇā”tiādinā ukkameneva sādhāraṇādipañhā vissajjitā,",
  "tika-vin07t:2950_6": "tasmā taṃ ukkamavissajjanakāraṇaṃ dassetuṃ “yasmā pana ye ca yāvatatiyakāti ayaṃ pañho”tiādimāha.",
  "tika-vin07t:2951_0": "338.",
  "tika-vin07t:2951_1": "Dhovanañca paṭiggahotiādigāthā aṭṭhakathācariyānaṃ gāthāva.",
  "tika-vin07t:2951_2": "Chabbassāni nisīdananti dve sikkhāpadāni.",
  "tika-vin07t:2951_3": "Dve lomāti tiyojanātikkamadhovāpanavasena dve eḷakalomasikkhāpadāni.",
  "tika-vin07t:2951_4": "Vassikā āraññakena cāti vassikasāṭikā pariyesanaaraññakesu senāsanesu viharaṇasikkhāpadena saha.",
  "tika-vin07t:2952_0": "Paṇītanti paṇītabhojanaviññāpanaṃ.",
  "tika-vin07t:2952_1": "Ūnanti ūnavīsativassūpasampādanaṃ.",
  "tika-vin07t:2952_2": "Mātugāmena saddhinti saṃvidhāya gamanaṃ vuttaṃ.",
  "tika-vin07t:2952_3": "Yā sikkhāti yaṃ sikkhāpadaṃ.",
  "tika-vin07t:2952_4": "Nisīdane ca yā sikkhāti pamāṇātikkantanisīdanakārāpane yaṃ sikkhāpadaṃ.",
  "tika-vin07t:2952_5": "Tathā vassikā yā ca sāṭikāti etthāpi.",
  "tika-vin07t:2953_0": "Pāḷiyaṃ sataṃ sattati chaccevime honti ubhinnaṃ asādhāraṇāti bhikkhūnaṃ bhikkhunīhi asādhāraṇā chacattārīsa,",
  "tika-vin07t:2953_1": "bhikkhunīnaṃ bhikkhūhi asādhāraṇā tiṃsādhikaṃ satañcāti evaṃ ubhinnaṃ asādhāraṇā ca chasattatiadhikaṃ sataṃ sikkhāpadānīti attho.",
  "tika-vin07t:2953_2": "Sataṃ sattati cattārīti ubhinnaṃ sādhāraṇasikkhānaṃ gaṇanā catusattatiadhikaṃ sataṃ sikkhāpadānīti attho.",
  "tika-vin07t:2954_0": "Vibhattiyoti āpattikkhandhā ceva uposathapavāraṇādayo ca adhippetā.",
  "tika-vin07t:2954_1": "Te hi pārājikādibhedena,",
  "tika-vin07t:2954_2": "bhikkhuuposathādibhedena ca vibhajīyanti.",
  "tika-vin07t:2954_3": "Tenāha “vibhattiyo”tiādi.",
  "tika-vin07t:2954_4": "Tesanti aṭṭhannaṃ pārājikādīnaṃ.",
  "tika-vin07t:2954_5": "Dvīhītiādi vivādādhikaraṇādīnaṃ samathehi vūpasamadassanaṃ.",
  "tika-vin07t:2955_0": "Sattanagaresu paññattasikkhāpadavaṇṇanā niṭṭhitā.",
  "tika-vin07t:2956_0": "Pārājikādiāpattivaṇṇanā",
  "tika-vin07t:2957_0": "339.",
  "tika-vin07t:2957_1": "Idanti “pārājikanti yaṃ vutta”ntiādinā vuttaṃ vacanaṃ sandhāya vadati.",
  "tika-vin07t:2957_2": "Idañhi heṭṭhā “garuka lahuka”ntiādinā uddhaṭapañhesu anāgatampi “sabbānipetāni viyākarohi,",
  "tika-vin07t:2957_3": "handa vākyaṃ suṇoma te”ti ettha yathāvuttāni aññānipi “sabbānipetāni viyākarohi,",
  "tika-vin07t:2957_4": "handa vākyaṃ suṇomā”ti evaṃ gahitamevāti dassento “iminā pana āyācanavacanena saṅgahitassā”tiādi vuttaṃ.",
  "tika-vin07t:2958_0": "Ativassatīti ovassati,",
  "tika-vin07t:2958_1": "vassodakaṃ pavisatīti attho.",
  "tika-vin07t:2958_2": "Dhammānanti yathā catupaccaye dhārayatīti dhammo, tesaṃ.",
  "tika-vin07t:2958_3": "Tenāha “saṅkhatadhammāna”nti.",
  "tika-vin07t:2958_4": "Gāthāsaṅgaṇikanti gāthāsaṅgaho,",
  "tika-vin07t:2958_5": "te te atthā gāthāhi saṅgahetvā gaṇīyanti kathīyanti etthāti hi gāthāsaṅgaṇikaṃ.",
  "tika-vin07t:2959_0": "Pārājikādiāpattivaṇṇanā niṭṭhitā.",
  "tika-vin07t:2960_0": "Paṭhamagāthāsaṅgaṇikavaṇṇanānayo niṭṭhito.",
  "tika-vin07t:2961_0": "Adhikaraṇabhedaṃ",
  "tika-vin07t:2962_0": "Ukkoṭanabhedādikathāvaṇṇanā",
  "tika-vin07t:2963_0": "341.",
  "tika-vin07t:2963_1": "“Alaṃ āvuso”ti attapaccatthike saññāpetvāti pattacīvarādiatthāya alaṃ bhaṇḍanādikaraṇanti vivādādīsu",
  "tika-vin07t:2963_2": "dosadassanamattena saññāpetvā aññamaññaṃ khamāpetvā vūpasamenti,",
  "tika-vin07t:2963_3": "na pana aññamaññaṃ āpattānāpattidassanavasenāti adhippāyo.",
  "tika-vin07t:2963_4": "Tenāha “pāḷimuttakavinicchayenevā”ti.",
  "tika-vin07t:2964_0": "Visamāni kāyakammādīni nissito bhikkhu visamanissito nāma,",
  "tika-vin07t:2964_1": "micchādiṭṭhinissito gahananissito,",
  "tika-vin07t:2964_2": "balavante purise nissito balavanissito nāmāti dassento “eko visamānī”tiādimāha.",
  "tika-vin07t:2965_0": "Ukkoṭanabhedādikathāvaṇṇanā niṭṭhitā.",
  "tika-vin07t:2966_0": "Adhikaraṇanidānādivaṇṇanā",
  "tika-vin07t:2967_0": "342.",
  "tika-vin07t:2967_1": "Āpattiṃ nissāya uppajjanakaāpattivasenāti paresaṃ,",
  "tika-vin07t:2967_2": "attano ca āpattiṃ paṭicchādentānaṃ vajjapaṭicchādīnaṃ pārājikādiāpattimeva sandhāya vuttaṃ,",
  "tika-vin07t:2967_3": "na sabbāpattiyo.",
  "tika-vin07t:2967_4": "Kiccaṃ nissāya uppajjanakakiccānanti ukkhepanīyādikammaṃ nissāya uppajjanakānaṃ tadanuvattikāya bhikkhuniyā yāvatatiyānussāvanānaṃ kiccānaṃ vasena,",
  "tika-vin07t:2967_5": "na sabbesaṃ kiccānaṃ vasenāti.",
  "tika-vin07t:2968_0": "344.",
  "tika-vin07t:2968_1": "Pāḷiyaṃ “katihi adhikaraṇehī”ti pucchāya “ekena adhikaraṇena kiccādhikaraṇenā”ti vuttaṃ.",
  "tika-vin07t:2968_2": "“Katisu ṭhānesū”ti pucchāya “tīsu ṭhānesu saṅghamajjhe,",
  "tika-vin07t:2968_3": "gaṇamajjhe,",
  "tika-vin07t:2968_4": "puggalassa santike”ti vuttaṃ.",
  "tika-vin07t:2968_5": "“Katihi samathehī”ti pucchāya “tīhi samathehī”ti vuttaṃ.",
  "tika-vin07t:2968_6": "Tīhipi etehi eko vūpasamanappakārova pucchito,",
  "tika-vin07t:2968_7": "vissajjito cāti veditabbo.",
  "tika-vin07t:2969_0": "348.",
  "tika-vin07t:2969_1": "Vivādādhikaraṇaṃ hoti anuvādādhikaraṇantiādīsu vivādādhikaraṇameva anuvādādhikaraṇādipi hotīti pucchāya vivādādhikaraṇaṃ vivādādhikaraṇameva hoti,",
  "tika-vin07t:2969_2": "anuvādādayo na hotīti vissajjanaṃ.",
  "tika-vin07t:2970_0": "Adhikaraṇanidānādivaṇṇanā niṭṭhitā.",
  "tika-vin07t:2971_0": "Sattasamathanānātthādivaṇṇanā",
  "tika-vin07t:2972_0": "354.",
  "tika-vin07t:2972_1": "Adhikaraṇapucchāvissajjane pāḷiyaṃ vipaccayatāya vohāroti virūpavipākāya aññamaññaṃ dukkhuppādanāya kāyavacīvohāro.",
  "tika-vin07t:2972_2": "Medhaganti vuddhippatto kalaho.",
  "tika-vin07t:2973_0": "Anusampavaṅkatāti vipatticodanāya anu anu saṃyujjanavasena ninnatā.",
  "tika-vin07t:2974_0": "Abbhussahanatāti ativiya sañjātussāhatā.",
  "tika-vin07t:2974_1": "Anubalappadānanti codakānampi upatthambhakaraṇaṃ.",
  "tika-vin07t:2974_2": "Kammasaṅgahābhāvenāti saṅghasammukhatādimattassa sammukhāvinayassa saṅghādīhi kattabbakiccesu saṅgahābhāvā.",
  "tika-vin07t:2975_0": "Sattasamathanānātthādivaṇṇanā niṭṭhitā.",
  "tika-vin07t:2976_0": "Adhikaraṇabhedavaṇṇanānayo niṭṭhito.",
  "tika-vin07t:2977_0": "Dutiyagāthāsaṅgaṇikaṃ",
  "tika-vin07t:2978_0": "Codanādipucchāvissajjanāvaṇṇanā",
  "tika-vin07t:2979_0": "359.",
  "tika-vin07t:2979_1": "Dutiyagāthāsaṅgaṇikāya “codanā kimatthāyā”tiādikā pucchā upālittherena katā.",
  "tika-vin07t:2979_2": "“Codanā sāraṇatthāyā”tiādivissajjanaṃ bhagavatā vuttaṃ.",
  "tika-vin07t:2979_3": "Upālitthero sayameva pucchitvā vissajjanaṃ akāsītipi vadanti.",
  "tika-vin07t:2980_0": "Mantaggahaṇanti tesaṃ vicāraṇāgahaṇaṃ,",
  "tika-vin07t:2980_1": "suttantikattherānaṃ,",
  "tika-vin07t:2980_2": "vinayadharattherānañca adhippāyagahaṇanti attho.",
  "tika-vin07t:2980_3": "Pāṭekkaṃ vinicchayasanniṭṭhāpanatthanti tesaṃ paccekaṃ adhippāyaṃ ñatvā tehi samuṭṭhāpitanayampi gahetvā vinicchayapariyosāpanatthanti adhippāyo.",
  "tika-vin07t:2981_0": "“Mā kho turito abhaṇī”tiādinā abhimukhe ṭhitaṃ kañci anuvijjakaṃ ovadantena viya therena anuvijjakavattaṃ kathitaṃ.",
  "tika-vin07t:2982_0": "Anuyuñjanavattanti anuyujjanakkamaṃ,",
  "tika-vin07t:2982_1": "taṃ pana yasmā sabbasikkhāpadavītikkamavisayepi taṃtaṃsikkhāpadānulomena kattabbaṃ,",
  "tika-vin07t:2982_2": "tasmā “sikkhāpadānulomika”nti vuttaṃ.",
  "tika-vin07t:2982_3": "Attano gatiṃ nāsetīti attano sugatigamanaṃ vināseti.",
  "tika-vin07t:2983_0": "Anusandhita-",
  "tika-vin07t:2983_1": "saddo bhāvasādhanoti āha “anusandhitanti kathānusandhī”ti.",
  "tika-vin07t:2983_2": "Vattānusandhitenāti etthāpi eseva nayo.",
  "tika-vin07t:2983_3": "Vattānusandhitenāti ācārānusandhinā,",
  "tika-vin07t:2983_4": "ācārena saddhiṃ samentiyā paṭiññāyāti attho.",
  "tika-vin07t:2983_5": "Tenāha “yā assa vattenā”tiādi.",
  "tika-vin07t:2984_0": "Pāḷiyaṃ sañcicca āpattintiādi alajjilajjilakkhaṇaṃ bhikkhubhikkhunīnaṃ vasena vuttaṃ tesaññeva sabbappakārato sikkhāpadādhikārattā.",
  "tika-vin07t:2984_1": "Sāmaṇerādīnampi sādhāraṇavasena pana sañcicca yathāsakaṃ sikkhāpadavītikkamanādikaṃ alajjilajjilakkhaṇaṃ veditabbaṃ.",
  "tika-vin07t:2985_0": "Kathānusandhivacananti cuditakaanuvijjakānaṃ kathāya anusandhiyuttaṃ vacanaṃ na jānāti,",
  "tika-vin07t:2985_1": "tehi ekasmiṃ kāraṇe vutte sayaṃ taṃ asallakkhetvā attano abhirucitameva asambandhitatthanti attho.",
  "tika-vin07t:2985_2": "Vinicchayānusandhivacanañcāti anuvijjakena katassa āpattānāpattivinicchayassa anuguṇaṃ,",
  "tika-vin07t:2985_3": "sambandhavacanañca.",
  "tika-vin07t:2986_0": "Codanādipucchāvissajjanāvaṇṇanā niṭṭhitā.",
  "tika-vin07t:2987_0": "Codanākaṇḍaṃ",
  "tika-vin07t:2988_0": "Anuvijjakakiccavaṇṇanā",
  "tika-vin07t:2989_0": "360.",
  "tika-vin07t:2989_1": "Pāḷiyaṃ yaṃ kho tvantiādīsu tvaṃ, āvuso,",
  "tika-vin07t:2989_2": "yaṃ imaṃ bhikkhuṃ codesi,",
  "tika-vin07t:2989_3": "taṃ kimhi dose codesi,",
  "tika-vin07t:2989_4": "katarāya vipattiyā codesīti attho.",
  "tika-vin07t:2989_5": "Evaṃ sabbattha.",
  "tika-vin07t:2990_0": "361.",
  "tika-vin07t:2990_1": "Asuddhaparisaṅkitoti asuddhāya aṭṭhāne uppannāya parisaṅkāya parisaṅkito.",
  "tika-vin07t:2990_2": "Tenāha “amūlakaparisaṅkito”ti.",
  "tika-vin07t:2991_0": "364.",
  "tika-vin07t:2991_1": "Pāḷiyaṃ uposatho sāmaggatthāyāti visuddhānaṃ bhikkhūnaṃ aññoññanirapekkho ahutvā uposatho uposathaṭṭhānaṃ",
  "tika-vin07t:2991_2": "sannipatitvā “pārisuddhiṃ āyasmanto ārocetha,",
  "tika-vin07t:2991_3": "parisuddhetthāyasmanto,",
  "tika-vin07t:2991_4": "parisuddho ahaṃ āvuso”tiādinā aññamaññaṃ parisuddhivīmaṃsanārocanavasena ayutte vivajjetvā yutteheva kāyacittasāmaggīkaraṇatthāya.",
  "tika-vin07t:2992_0": "Visuddhāya pavāraṇāti diṭṭhasutādīhi aññamaññaṃ kathāpetvā visuddhisampādanatthāyāti attho.",
  "tika-vin07t:2992_1": "Ubho eteti āmisapuggalanissayane ete ubho.",
  "tika-vin07t:2993_0": "Anuvijjakakiccavaṇṇanā niṭṭhitā.",
  "tika-vin07t:2994_0": "Cūḷasaṅgāmaṃ",
  "tika-vin07t:2995_0": "Anuvijjakassa paṭipattivaṇṇanā",
  "tika-vin07t:2996_0": "365.",
  "tika-vin07t:2996_1": "Tatra hīti tasmiṃ sannipāte.",
  "tika-vin07t:2996_2": "Attapaccatthikāti lajjipesalassa codakapāpagarahīpuggalassa anatthakāmā verīpuggalā.",
  "tika-vin07t:2996_3": "Sāsanapaccatthikāti attano anācārānuguṇaṃ buddhavacanaṃ pakāsento taṇhāgatikā,",
  "tika-vin07t:2996_4": "diṭṭhigatikā ca.",
  "tika-vin07t:2996_5": "Ajjhogāhetvāti alajjiabhibhavanavasena saṅghamajjhaṃ pavisitvā.",
  "tika-vin07t:2996_6": "So saṅgāmāvacaroti so codako saṅgāmāvacaro nāma.",
  "tika-vin07t:2996_7": "Diṭṭhasutamutampi rājakathādikanti diṭṭhasutavaseneva rājacorādikathaṃ,",
  "tika-vin07t:2996_8": "mutavasenapi annādikathañca akathentenāti yojetabbaṃ.",
  "tika-vin07t:2996_9": "Kappiyākappiyanissitā vātiādīsu rūpārūpapaṭicchedapadena sakalaabhidhammatthapiṭakattaṃ dasseti.",
  "tika-vin07t:2996_10": "Samathācārādīhi paṭisaṃyuttanti sakalasuttantapiṭakattaṃ.",
  "tika-vin07t:2996_11": "Tattha samathācāro nāma samathabhāvanākkamo.",
  "tika-vin07t:2996_12": "Tathā vipassanācāro.",
  "tika-vin07t:2996_13": "Ṭhānanisajjavattādinissitāti saṅghamajjhādīsu garucittīkāraṃ paccupaṭṭhapetvā ṭhānādikkamanissitā ceva cuddasamahāvattādivattanissitā ca, ādi-",
  "tika-vin07t:2996_14": "saddena appicchatādinissitā cāti attho.",
  "tika-vin07t:2996_15": "Pañhe uppanneti kenaci uppanne pañhe pucchite.",
  "tika-vin07t:2996_16": "Idañca upalakkhaṇamattaṃ,",
  "tika-vin07t:2996_17": "yaṃ kiñci upaṭṭhitaṃ dhammaṃ bhāsassūti adhippāyo.",
  "tika-vin07t:2997_0": "Kulapadeso nāma khattiyādijātiyampi kāsikarājakulādikulaviseso.",
  "tika-vin07t:2997_1": "Etamevāha “kulapadeso khattiyakulādivaseneva veditabbo”ti.",
  "tika-vin07t:2997_2": "Sannipātamaṇḍaleti attano anuvijjamānappakāraṃ saṅghassa ñāpanatthaṃ uṭṭhāya saṅghasannipātamajjhe ito",
  "tika-vin07t:2997_3": "cito ca paresaṃ mukhaṃ olokentena na caritabbaṃ.",
  "tika-vin07t:2997_4": "Yathānisinneneva dhammavinayānuguṇaṃ vinicchayaṃ yathā sabbe suṇanti,",
  "tika-vin07t:2997_5": "tathā vattabbanti attho.",
  "tika-vin07t:2998_0": "Pāḷiyaṃ acaṇḍikatenāti akatacaṇḍabhāvena,",
  "tika-vin07t:2998_1": "apharusenāti attho.",
  "tika-vin07t:2998_2": "“Hitānukampinā”ti etena mettāpubbabhāgo vutto.",
  "tika-vin07t:2998_3": "“Kāruṇikena bhavitabba”nti iminā appanāppattakaruṇā vuttā.",
  "tika-vin07t:2998_4": "“Hitaparisakkinā”ti iminā karuṇāpubbabhāgo.",
  "tika-vin07t:2998_5": "Tenāha “karuṇā ca karuṇāpubbabhāgo ca upaṭṭhāpetabboti ayaṃ padadvayepi adhippāyo”ti.",
  "tika-vin07t:2998_6": "Lajjiyāti lajjinī.",
  "tika-vin07t:2999_0": "Anuyogavattaṃ kathāpetvāti “kālena vakkhāmī”tiādinā vuttavattaṃ.",
  "tika-vin07t:2999_1": "Anuyuñjanācārakkameneva anuyuñjanaṃ anuyogavattaṃ nāma,",
  "tika-vin07t:2999_2": "taṃ kathāpetvā teneva kamena anuyuñjāpetvāti attho.",
  "tika-vin07t:2999_3": "Ujumaddavenāti ettha ajjhāharitabbapadaṃ dasseti “upacaritabbo”ti.",
  "tika-vin07t:2999_4": "“Dhammesu ca puggalesu cā”ti idaṃ “majjhattena bhavitabba”nti pakatena sambandhitabbanti āha “dhammesu ca puggalesu ca…pe…",
  "tika-vin07t:2999_5": "majjhattoti veditabbo”ti.",
  "tika-vin07t:2999_6": "Yañhi yattha katthaci kattabbaṃ,",
  "tika-vin07t:2999_7": "taṃ tattha atikkamanto majjhatto nāma na hoti,",
  "tika-vin07t:2999_8": "dhammesu ca gāravo kattabbo.",
  "tika-vin07t:2999_9": "Puggalesu pana mettābhāvena pakkhapātagāravo.",
  "tika-vin07t:2999_10": "Tasmā imaṃ vidhiṃ anatikkantova tesu majjhattoti veditabbo.",
  "tika-vin07t:3000_0": "366.",
  "tika-vin07t:3000_1": "Saṃsandanatthanti āpatti vā anāpatti vāti saṃsaye jāte saṃsanditvā nicchayakaraṇatthaṃ vuttanti adhippāyo.",
  "tika-vin07t:3000_2": "Atthadassanāyāti sādhetabbassa āpattādiupameyyatthassa codakacuditake attano paṭiññāya eva sarūpavibhāvanatthaṃ.",
  "tika-vin07t:3000_3": "Attho jānāpanatthāyāti evaṃ vibhāvito attho codakacuditakasaṅghānaṃ ñāpanatthāya nijjhāpanatthāya,",
  "tika-vin07t:3000_4": "sampaṭicchāpanatthāyāti attho.",
  "tika-vin07t:3000_5": "Puggalassa ṭhapanatthāyāti codakacuditake attano paṭiññāya eva āpattiyaṃ,",
  "tika-vin07t:3000_6": "anāpattiyaṃ vā patiṭṭhāpanatthāya.",
  "tika-vin07t:3000_7": "Sāraṇatthāyāti pamuṭṭhasarāpanatthāya.",
  "tika-vin07t:3000_8": "Savacanīyakaraṇatthāyāti dose sāritepi sampaṭicchitvā paṭikammaṃ akarontassa savacanīyakaraṇatthāya.",
  "tika-vin07t:3000_9": "“Na te apasādetabbā”ti idaṃ adhippetatthadassanaṃ.",
  "tika-vin07t:3000_10": "Tattha avisaṃvādakaṭṭhāne ṭhitā eva na apasādetabbā,",
  "tika-vin07t:3000_11": "na itareti daṭṭhabbaṃ.",
  "tika-vin07t:3001_0": "Appaccayaparinibbānatthāyāti āyatiṃ paṭisandhiyā akāraṇabhūtaparinibbānatthāya.",
  "tika-vin07t:3001_1": "Parinibbānañhi nāma khīṇāsavānaṃ sabbapacchimā cuticittakammajarūpasaṅkhātā khandhā,",
  "tika-vin07t:3001_2": "te ca sabbākārato samucchinnānusayatāya punabbhavāya anantarādipaccayā na honti aññehi ca taṇhādipaccayehi virahitattā.",
  "tika-vin07t:3001_3": "Tasmā “appaccayaparinibbāna”nti vuccati.",
  "tika-vin07t:3001_4": "Tanti vimuttiñāṇadassanaṃ.",
  "tika-vin07t:3001_5": "Tenevāha “tasmi”nti.",
  "tika-vin07t:3001_6": "Vinayamantanāti vinayavinicchayo.",
  "tika-vin07t:3001_7": "Sotāvadhānanti sotassa odahanaṃ,",
  "tika-vin07t:3001_8": "savananti attho.",
  "tika-vin07t:3001_9": "Tenāha “yaṃ uppajjati ñāṇa”nti.",
  "tika-vin07t:3001_10": "Yathāvuttāya vinayasaṃvarādikāraṇaparamparāya vimuttiyā eva padhānattā sā puna cittassa vimokkhoti uddhaṭoti āha “arahattaphalasaṅkhāto vimokkho”ti.",
  "tika-vin07t:3001_11": "Atha vā yo yaṃ kiñci dhammaṃ anupādiyitvā parinibbānavasena cittassa cittasantatiyā,",
  "tika-vin07t:3001_12": "tappaṭibaddhakammajarūpasantatiyā ca vimokkho vimuccanaṃ apunappavattivasena vigamo,",
  "tika-vin07t:3001_13": "etadatthāya etassa vigamassatthāya evāti evaṃ nigamanavasenapettha attho veditabbo.",
  "tika-vin07t:3002_0": "367.",
  "tika-vin07t:3002_1": "Anuyogavattagāthāsu kusalena buddhimatāti sammāsambuddhena.",
  "tika-vin07t:3002_2": "Katanti nibbattitaṃ,",
  "tika-vin07t:3002_3": "pakāsitanti attho.",
  "tika-vin07t:3002_4": "Tenevātiādīsu teneva katākatassa ajānaneva pubbāparaṃ ajānanassa,",
  "tika-vin07t:3002_5": "aññassapi bhikkhuno yaṃ katākataṃ hoti,",
  "tika-vin07t:3002_6": "tampi na jānātīti attho.",
  "tika-vin07t:3002_7": "Attano sadisāyāti yathāvuttehi dosehi yuttatāya attanā sadisāya.",
  "tika-vin07t:3003_0": "Anuvijjakassa paṭipattivaṇṇanā niṭṭhitā.",
  "tika-vin07t:3004_0": "Mahāsaṅgāmaṃ",
  "tika-vin07t:3005_0": "Voharantena jānitabbādivaṇṇanā",
  "tika-vin07t:3006_0": "368- 374.",
  "tika-vin07t:3006_1": "Mahāsaṅgāme pāḷiyaṃ saṅgāmāvacarenāti anuvijjakaṃ sandhāya vuttaṃ.",
  "tika-vin07t:3006_2": "Vatthūti methunādivītikkamo.",
  "tika-vin07t:3006_3": "Nidānanti vesāliādipaññattiṭṭhānaṃ.",
  "tika-vin07t:3006_4": "Puggalo akārako jānitabboti ettha saṅghe vā gaṇe vā pariṇāyakabhūto puggaloti daṭṭhabbaṃ.",
  "tika-vin07t:3007_0": "375.",
  "tika-vin07t:3007_1": "Vissaṭṭhisikkhāpadanti nīlādidasannaṃ sukkānaṃ mocanavasena vuttaṃ sukkavissaṭṭhisikkhāpadaṃ.",
  "tika-vin07t:3007_2": "Tañhi telādimandavaṇṇānaṃ nīlādipacuravaṇṇānaṃ vasena “vaṇṇāvaṇṇā”ti vuttaṃ.",
  "tika-vin07t:3007_3": "Pacuratthe hi idha avaṇṇoti a- kāro.",
  "tika-vin07t:3008_0": "379.",
  "tika-vin07t:3008_1": "Yāva akaniṭṭhabrahmāno dvidhā hontīti ettha avihādisuddhāvāsikā aññabhūmīsu ariyā dhammavādīpakkhaṃ eva bhajanti,",
  "tika-vin07t:3008_2": "itare duvidhampīti daṭṭhabbaṃ.",
  "tika-vin07t:3009_0": "Voharantena jānitabbādivaṇṇanā niṭṭhitā.",
  "tika-vin07t:3010_0": "Kathinabhedaṃ",
  "tika-vin07t:3011_0": "Kathinaatthatādivaṇṇanā",
  "tika-vin07t:3012_0": "404.",
  "tika-vin07t:3012_1": "Kathine anāgatavasenāti udakāharaṇādipayoge uppanne pacchā dhovanādipubbakaraṇassa uppattito tappayogassa anāgatavaseneva anantarapaccayo.",
  "tika-vin07t:3012_2": "Paccayattañcassa kāriyabhūtassa yasmā nipphādetabbataṃ nissāya paccayā pavattā,",
  "tika-vin07t:3012_3": "na vinā tena,",
  "tika-vin07t:3012_4": "tasmā tena pariyāyena vuttaṃ,",
  "tika-vin07t:3012_5": "na sabhāvato sabbattha.",
  "tika-vin07t:3012_6": "Tenāha “payogassa hī”tiādi.",
  "tika-vin07t:3012_7": "Tattha payogassa sattavidhampi pubbakaraṇaṃ paccayo hotīti sambandho.",
  "tika-vin07t:3012_8": "Kāraṇamāha “yasmā”tiādi.",
  "tika-vin07t:3012_9": "Pubbakaraṇassatthāyāti pubbakaraṇassa nipphādanatthāya.",
  "tika-vin07t:3012_10": "Purejātapaccayeti purejātapaccayassa visaye.",
  "tika-vin07t:3012_11": "Esāti payogo.",
  "tika-vin07t:3012_12": "Dhovanādidhammesu ekampi attano purejātapaccayabhūtaṃ dhammaṃ na labhati,",
  "tika-vin07t:3012_13": "attano uppattito purejātassa pubbakaraṇassa abhāvāti attho.",
  "tika-vin07t:3012_14": "Labhatīti pacchājātapaccayaṃ pubbakaraṇaṃ labhati,",
  "tika-vin07t:3012_15": "pacchājātapaccayo hotīti attho.",
  "tika-vin07t:3013_0": "Pāḷiyaṃ pannarasa dhammā sahajātapaccayena paccayoti ettha pubbakaraṇassāti vā payogassāti vā aññassa",
  "tika-vin07t:3013_1": "kassaci paccayuppannassa aparāmaṭṭhattā pannarasa dhammā sayaṃ aññamaññasahajātapaccayena paccayoti evamattho",
  "tika-vin07t:3013_2": "gahetabbo,",
  "tika-vin07t:3013_3": "tehi saha uppajjanakassa aññassa abhāvā.",
  "tika-vin07t:3013_4": "Evaṃ upari sabbattha.",
  "tika-vin07t:3013_5": "Tenāha “sahajātapaccayaṃ panā”tiādi.",
  "tika-vin07t:3013_6": "Mātikā ca palibodhā cāti ettha ca-",
  "tika-vin07t:3013_7": "saddena pañcānisaṃsāni gahitānīti daṭṭhabbaṃ.",
  "tika-vin07t:3013_8": "Evaṃ mātikānañca palibodhānañcāti etthāpi.",
  "tika-vin07t:3013_9": "Tehipi attho anantarameva mātikādīhi saha jāyanti.",
  "tika-vin07t:3013_10": "Teneva “pannarasa dhammā sahajātapaccayena paccayo”ti vuttā.",
  "tika-vin07t:3013_11": "Āsāti cīvarāsā.",
  "tika-vin07t:3013_12": "Vatthūti āsāya nimittabhūtaṃ anuppannacīvaraṃ.",
  "tika-vin07t:3013_13": "“Dassāma karissāmā”ti hi dāyakehi paṭiññātacīvaraṃ nissāya anantaraṃ uppajjamānā cīvarāsā anantarapaccayādibhāvena vuttā.",
  "tika-vin07t:3013_14": "Āsānañca anāsānañcāti labbhamānakacīvare uppajjanakacīvarāsānañceva alabbhamāne cīvare uppajjanakaanāsānañca, āsānaṃ,",
  "tika-vin07t:3013_15": "tabbigamānañcāti attho.",
  "tika-vin07t:3013_16": "Khaṇe khaṇe uppattibhedaṃ sandhāya “āsāna”nti bahuvacanaṃ kataṃ, āsāya,",
  "tika-vin07t:3013_17": "anāsāya cāti attho.",
  "tika-vin07t:3013_18": "Tenāha “āsā ca anāsā cā”ti.",
  "tika-vin07t:3014_0": "Kathinaatthatādivaṇṇanā niṭṭhitā.",
  "tika-vin07t:3015_0": "Pubbakaraṇanidānādivibhāgavaṇṇanā",
  "tika-vin07t:3016_0": "406- 7.",
  "tika-vin07t:3016_1": "Cha cīvarānīti khomādīsu chasu aññataraṃ sandhāya vuttaṃ.",
  "tika-vin07t:3016_2": "Sabbasaṅgāhikavasena pana “cīvarānī”ti bahuvacanaṃ kataṃ.",
  "tika-vin07t:3016_3": "Pāḷiyaṃ panettha vatthu,",
  "tika-vin07t:3016_4": "āsā ca anāsā cātiādīsu atthate kathine ānisaṃsavasena uppajjanakapaccāsācīvaraṃ “vatthū”ti vuttaṃ.",
  "tika-vin07t:3016_5": "Kathinacīvaraṃ hetupaccaya-",
  "tika-vin07t:3016_6": "saddehi vuttanti veditabbaṃ.",
  "tika-vin07t:3017_0": "408.",
  "tika-vin07t:3017_1": "Paccuddhāro tīhi dhammehītiādi kathinatthāratthāya ticīvarato aññaṃ vassikasāṭikādiṃ paccuddharituṃ,",
  "tika-vin07t:3017_2": "adhiṭṭhahitvā attharituñca na vaṭṭatīti dassanatthaṃ vuttaṃ.",
  "tika-vin07t:3017_3": "“Vacībhedenā”ti etena kevalaṃ kāyena kathinatthāro na ruhatīti dasseti.",
  "tika-vin07t:3018_0": "Pubbakaraṇanidānādivibhāgavaṇṇanā niṭṭhitā.",
  "tika-vin07t:3019_0": "Kathinādijānitabbavibhāgavaṇṇanā",
  "tika-vin07t:3020_0": "412.",
  "tika-vin07t:3020_1": "Yesu rūpādidhammesūti “purimavassaṃvutthā bhikkhū,",
  "tika-vin07t:3020_2": "pañcahi anūno saṅgho,",
  "tika-vin07t:3020_3": "cīvaramāso,",
  "tika-vin07t:3020_4": "dhammena samena samuppannaṃ cīvara”nti evamādīsu yesu rūpārūpadhammesu.",
  "tika-vin07t:3020_5": "Satīti santesu.",
  "tika-vin07t:3020_6": "Missībhāvoti saṃsaggatā samūhapaññattimattaṃ.",
  "tika-vin07t:3020_7": "Tenāha “na paramatthato eko dhammo atthī”ti.",
  "tika-vin07t:3021_0": "416.",
  "tika-vin07t:3021_1": "Ekato uppajjantīti kathinuddhārena saha uppajjamānārahā hontīti attho.",
  "tika-vin07t:3021_2": "Kathinatthārato hi pabhuti sabbe kathinuddhārā taṃ taṃ kāraṇantaramāgamma uppajjanti,",
  "tika-vin07t:3021_3": "tasmā sabbe ekuppādā nāma jātā.",
  "tika-vin07t:3021_4": "Tesu antarubbhārasahubbhārā dve eva taṃ vihāraṃ anatthatakathinavihārasadisaṃ karontā sayaṃ sakalena",
  "tika-vin07t:3021_5": "kathinatthārena saha nirujjhanti uddhārabhāvaṃ pāpuṇanti.",
  "tika-vin07t:3021_6": "Avasesā pana taṃ taṃ pāṭipuggalikameva kathinatthāraṃ dvinnaṃ palibodhānaṃ upacchindanavasena nirodhentā sayaṃ uddhārabhāvaṃ pāpuṇanti,",
  "tika-vin07t:3021_7": "na sakalaṃ kathinatthāraṃ.",
  "tika-vin07t:3021_8": "Kathinuddhārānañca nirodho nāma taṃ taṃ kāraṇamāgamma uddhārabhāvappatti,",
  "tika-vin07t:3021_9": "evañca uppatti nāma kathinuddhāro eva.",
  "tika-vin07t:3021_10": "Tenāha “sabbepi atthārena saddhiṃ ekato uppajjantī”tiādi.",
  "tika-vin07t:3021_11": "Tattha purimā dveti “ekuppādā ekanirodhā”ti pāḷiyaṃ paṭhamaṃ vuttā antarubbhārasahubbhārā dve.",
  "tika-vin07t:3021_12": "Tesūti pakkamanantikādīsu.",
  "tika-vin07t:3021_13": "Uddhārabhāvaṃ pattesūti uddhārabhāvappattisaṅkhātanirodhaṃ pattesūti attho.",
  "tika-vin07t:3021_14": "Atthāro tiṭṭhatīti katacīvaraṃ ādāya pakkantādipuggalaṃ ṭhapetvā tadavasesānaṃ palibodhasabbhāvato kathinatthāro tiṭṭhati.",
  "tika-vin07t:3022_0": "Kathinādijānitabbavibhāgavaṇṇanā niṭṭhitā.",
  "tika-vin07t:3023_0": "Paññattivaggavaṇṇanānayo niṭṭhito.",
  "tika-vin07t:3024_0": "Saṅgahavaggo",
  "tika-vin07t:3025_0": "Upālipañcakaṃ",
  "tika-vin07t:3026_0": "Nappaṭippassambhanavaggavaṇṇanā",
  "tika-vin07t:3027_0": "421.",
  "tika-vin07t:3027_1": "Samaggehi karaṇīyānīti vivādādhikaraṇehi pubbe asamaggā hutvā pacchā sāmaggiṃ upagatehi kattabbāni.",
  "tika-vin07t:3027_2": "Kiṃ pana asaññatamissaparisāya saddhiṃ lajjino sāmaggiṃ karontīti āha “uposathapavāraṇādīsu hī”tiādi.",
  "tika-vin07t:3027_3": "Tattha ṭhitāsūti uposathapavāraṇāsu appavattīsu.",
  "tika-vin07t:3027_4": "Upatthambho na dātabboti uparūpari appavattanatthāya mayampi uposathaṃ na karissāmātiādinā kalahassa upatthambho na dātabbo,",
  "tika-vin07t:3027_5": "dhammena vinayena sāmaggiṃ katvā samaggeheva asaññatā bhikkhū vinetabbāti adhippāyo.",
  "tika-vin07t:3027_6": "Tenāha “sace saṅgho accayaṃ desāpetvā”tiādi.",
  "tika-vin07t:3027_7": "Bhikkhuno nakkhamatīti kesuci puggalesu appamattakadosadassanena na ruccati.",
  "tika-vin07t:3027_8": "Diṭṭhāvikammampi katvāti “na metaṃ khamatī”ti sabhāgassa bhikkhuno attano diṭṭhiṃ āvikatvā.",
  "tika-vin07t:3027_9": "Upetabbāti sāsanahāniyā abhāvā sāmaggiṃ akopetvā kāyasāmaggī dātabbā,",
  "tika-vin07t:3027_10": "īdise ṭhāne alajjiparibhogo āpattikaro na hoti,",
  "tika-vin07t:3027_11": "vaṭṭatiyeva.",
  "tika-vin07t:3027_12": "Ye pana sāsanavināsāya paṭipannā,",
  "tika-vin07t:3027_13": "tehi saha na vattati,",
  "tika-vin07t:3027_14": "āpatti eva hoti sāsanavināso ca.",
  "tika-vin07t:3027_15": "Tenāha “yatra pana uddhamma”ntiādi.",
  "tika-vin07t:3027_16": "“Diṭṭhāvikammaṃ na vaṭṭatī”ti iminā diṭṭhiyā āvikatāyapi āpattiṃ dasseti.",
  "tika-vin07t:3028_0": "422.",
  "tika-vin07t:3028_1": "Kaṇhavācoti rāgadosādīhi kiliṭṭhavacano.",
  "tika-vin07t:3028_2": "Anatthakavacanassa dīpanaṃ pakāsanaṃ assāti anatthakadīpano.",
  "tika-vin07t:3028_3": "Mānaṃ nissāyāti vinicchayakaraṇaṃ tava bhāroti saṅghena bhāre akatepi “ahamevettha voharituṃ araharūpo”ti mānaṃ nissāya.",
  "tika-vin07t:3028_4": "Yathādiṭṭhiyāti anurūpaladdhiyā.",
  "tika-vin07t:3028_5": "Yassa hi atthassa yādisī diṭṭhi anurūpā,",
  "tika-vin07t:3028_6": "taṃ gahetvā na byākatāti attho.Assa attanoti adhammādiatthaṃ sandhāya vadati,",
  "tika-vin07t:3028_7": "na puggalaṃ,",
  "tika-vin07t:3028_8": "assa adhammādiatthasaṅkhātassa attano sarūpassa yā anurūpā diṭṭhīti attho.",
  "tika-vin07t:3028_9": "Laddhiṃ nikkhipitvāti anurūpaladdhiṃ chaḍḍetvā,",
  "tika-vin07t:3028_10": "aggahetvāti attho.",
  "tika-vin07t:3028_11": "Tenāha “adhammādīsu dhammādiladdhiko hutvā”ti.",
  "tika-vin07t:3028_12": "Atha vā attano laddhiṃ nigūhitvā puggalānuguṇaṃ tathā byākaronto na yathādiṭṭhiyā byākatā nāma.",
  "tika-vin07t:3028_13": "Imasmiṃ pakkhe adhammādīsu dhammādiladdhiko hutvāti ettha adhammādīsu dhammādiladdhiko viya hutvāti attho gahetabbo.",
  "tika-vin07t:3029_0": "Nappaṭippassambhanavaggavaṇṇanā niṭṭhitā.",
  "tika-vin07t:3030_0": "Vohāravaggādivaṇṇanā",
  "tika-vin07t:3031_0": "424.",
  "tika-vin07t:3031_1": "Kammañattīti kammabhūtā ñatti.",
  "tika-vin07t:3031_2": "Anussāvananirapekkhā ñattikammabhūtā ñattīti attho.",
  "tika-vin07t:3031_3": "Kammapādañatti nāma ñattidutiyakammādīsu anussāvanakammassa pādabhūtā adhiṭṭhānabhūtā ñatti.",
  "tika-vin07t:3031_4": "Navasu ṭhānesūti osāraṇādīsu navasu ṭhānesu.",
  "tika-vin07t:3031_5": "Dvīsu ṭhānesūti ñattidutiyañatticatutthakammesu.",
  "tika-vin07t:3032_0": "Suttānulomanti ubhatovibhaṅge suttānulomabhūte mahāpadese sandhāya vuttaṃ.",
  "tika-vin07t:3032_1": "Vinayānulomanti khandhakaparivārānulomabhūte mahāpadese.",
  "tika-vin07t:3032_2": "Suttantike cattāro mahāpadeseti suttābhidhammapiṭakesu anuññātapaṭikkhittasuttānulomavasena nayato gahetabbe cattāro atthe.",
  "tika-vin07t:3033_0": "425. Diṭṭhīnaṃ āvikammānīti āpattiladdhīnaṃ pakāsanāni, āpattidesanākammānīti attho.",
  "tika-vin07t:3034_0": "Yathā catūhi pañcahi diṭṭhi āvikatā hotīti yathā āvikate catūhi pañcahi ekībhūtehi ekassa puggalassa santike āpatti desitā nāma hoti,",
  "tika-vin07t:3034_1": "evaṃ desetīti attho.",
  "tika-vin07t:3034_2": "Evaṃ desento ca attanā saddhiṃ tayo vā cattāro vā bhikkhū gahetvā ekassa santike deseti.",
  "tika-vin07t:3034_3": "Evaṃ desetuṃ na vaṭṭati.",
  "tika-vin07t:3034_4": "Desitā ca āpatti na vuṭṭhāti,",
  "tika-vin07t:3034_5": "desanāpaccayā dukkaṭañca hoti.",
  "tika-vin07t:3034_6": "Dvinnaṃ tiṇṇaṃ pana ekato desetuṃ vaṭṭati.",
  "tika-vin07t:3035_0": "444.",
  "tika-vin07t:3035_1": "Adassanenāti imassa akappiyaṃ parivajjentānaṃ vinayadharānaṃ paṭipattiyā adassanena,",
  "tika-vin07t:3035_2": "tesaṃ diṭṭhānugatiṃ anāpajjanenātipi attho gahetabbo.",
  "tika-vin07t:3035_3": "Akappiye kappiyasaañatāyāti rajatādiakappiye tipuādisaññitāya.",
  "tika-vin07t:3035_4": "Pucchitvā vā aññesaṃ vā vuccamānaṃ asuṇanto āpajjatīti ettha pucchitvā asuṇanto vā pucchiyamānaṃ asuṇanto vāti paccekaṃ yojetabbaṃ.",
  "tika-vin07t:3035_5": "Ekarattātikkamādivasenāti adhiṭṭhitacīvarena vippavasitvā ekarattātikkamena pācittiyaṃ āpajjati. Ādi-",
  "tika-vin07t:3035_6": "saddena charattātikkamādīnaṃ saṅgaho.",
  "tika-vin07t:3036_0": "450.",
  "tika-vin07t:3036_1": "Anatthaṃ kalisāsananti anatthāvahaṃ kodhavacanaṃ āropento dosaṃ āropento upaddavāya parisakkatīti attho.",
  "tika-vin07t:3037_0": "454. Vohāraniruttiyanti tassa tassa atthassa vācakasadde pabhedagatañāṇappatto na hotīti attho.",
  "tika-vin07t:3038_0": "455.",
  "tika-vin07t:3038_1": "Parimaṇḍalabyañjanāropane kusalo na hotīti parimaṇḍalena padabyañjanena vatthuṃ,",
  "tika-vin07t:3038_2": "parehi vuttaṃ jānituñca asamatthoti attho.",
  "tika-vin07t:3039_0": "458.",
  "tika-vin07t:3039_1": "Anussāvanenāti anu anu kathanena.",
  "tika-vin07t:3039_2": "Tenāha “nanu tumhe”tiādi,",
  "tika-vin07t:3039_3": "yaṃ avocumha,",
  "tika-vin07t:3039_4": "svāyaṃ pakāsitoti sambandho.",
  "tika-vin07t:3039_5": "Tattha yanti idaṃ yasmā vacanāpekkhaṃ na hoti,",
  "tika-vin07t:3039_6": "vacanatthāpekkhameva,",
  "tika-vin07t:3039_7": "tasmā tena vacanena nānākaraṇābhāvaṃ pakāsayissāmāti yamatthaṃ avocumhāti attho gahetabbo.",
  "tika-vin07t:3039_8": "Teneva “svāya”nti pulliṅgavasena paṭiniddeso kato,",
  "tika-vin07t:3039_9": "tassa so ayaṃ nānākaraṇābhāvoti attho.",
  "tika-vin07t:3040_0": "467.",
  "tika-vin07t:3040_1": "Mañcapadādīsupi naḷāṭaṃ paṭihaññeyyāti andhakāre cammakhaṇḍaṃ paññapetvā vandituṃ onamantassa naḷāṭaṃ vā akkhi vā mañcādīsu paṭihaññati.",
  "tika-vin07t:3040_2": "Etena vandatopi āpattiabhāvaṃ vatvā vandanāya sabbathā paṭikkhepābhāvañca dīpeti.",
  "tika-vin07t:3040_3": "Evaṃ sabbattha suttantarehi appaṭikkhittesu.",
  "tika-vin07t:3040_4": "Naggādīsu pana vandituṃ na vaṭṭatīti.",
  "tika-vin07t:3040_5": "Ekato āvaṭṭoti ekasmiṃ dosāgatipakkhe parivatto paviṭṭhoti attho.",
  "tika-vin07t:3040_6": "Tenāha “sapattapakkhe ṭhito”ti.",
  "tika-vin07t:3040_7": "Vandiyamānoti onamitvā vandiyamāno.",
  "tika-vin07t:3040_8": "Vanditabbesu uddesācariyo,",
  "tika-vin07t:3040_9": "nissayācariyo ca yasmā navakāpi honti,",
  "tika-vin07t:3040_10": "tasmā te vuḍḍhā eva vandiyāti veditabbā.",
  "tika-vin07t:3041_0": "470. Pubbe vuttamevāti sahaseyyādipaṇṇattivajjaṃ. Itaranti sacittakaṃ.",
  "tika-vin07t:3042_0": "Vohāravaggādivaṇṇanā niṭṭhitā.",
  "tika-vin07t:3043_0": "Aparadutiyagāthāsaṅgaṇikaṃ",
  "tika-vin07t:3044_0": "Kāyikādiāpattivaṇṇanā",
  "tika-vin07t:3045_0": "474.",
  "tika-vin07t:3045_1": "“Kati āpattiyo”tiādinā upālittherena vinayassa pāṭavatthaṃ sayameva pucchitvā vissajjanaṃ kataṃ.",
  "tika-vin07t:3045_2": "Bhikkhunīnaṃyeva…pe…",
  "tika-vin07t:3045_3": "aṭṭhavatthukā nāmāti bhikkhunīnaṃ paññattā ekā eva āpatti aṭṭhavatthukā nāmāti attho.",
  "tika-vin07t:3046_0": "475.",
  "tika-vin07t:3046_1": "Kammañca kammapādakā cāti ettha yasmā ñattikammesu ñatti sayameva kammaṃ hoti,",
  "tika-vin07t:3046_2": "ñattidutiyañatticatutthesu kammesu anussāvanasaṅkhātassa kammassa ñattipādakabhāvena tiṭṭhati,",
  "tika-vin07t:3046_3": "tasmā imāni dve “ñattikiccānī”ti vuttāni.",
  "tika-vin07t:3047_0": "Pācittiyena saddhiṃ dukkaṭā katāti dasasupi sikkhāpadesu ekatoupasampannāya vasena vuttadukkaṭaṃ sandhāya vuttaṃ.",
  "tika-vin07t:3047_1": "Paṭhamasikkhāpadamhīti bhikkhunovādavaggassa paṭhamasikkhāpadavibhaṅge.",
  "tika-vin07t:3047_2": "Adhammakammeti bhikkhunovādakasammutikamme adhammakamme jāte āpajjitabbā dve āpattinavakā,",
  "tika-vin07t:3047_3": "dhammakamme dve āpattinavakāti cattāro navakā vuttā.",
  "tika-vin07t:3047_4": "Āmakadhaññaṃ viññāpetvā bhuñjantiyā viññāpanādipubbapayoge dukkaṭaṃ,",
  "tika-vin07t:3047_5": "ajjhohāre pācittiyaṃ.",
  "tika-vin07t:3047_6": "Pācittiyena saddhiṃ dukkaṭā katāyevāti vuttaṃ.",
  "tika-vin07t:3048_0": "Vijahantī tiṭṭhatītiādīsu yadā bhikkhuniyā ekena pādena hatthapāsaṃ vijahitvā ṭhatvā kiñci kammaṃ katvā",
  "tika-vin07t:3048_1": "tato aparena pādena vijahitvā ṭhātukāmatā uppajjati,",
  "tika-vin07t:3048_2": "tadā sā yathākkamaṃ “vijahantī tiṭṭhati,",
  "tika-vin07t:3048_3": "vijahitvā tiṭṭhatī”ti imaṃ vohāraṃ labhati.",
  "tika-vin07t:3048_4": "Aññathā hissā gāmūpacāramokkantiyā viseso na siyā hatthapāsavijahanassāpi gamanattā.",
  "tika-vin07t:3048_5": "Nisīdati vā nipajjati vāti etthāpi yathāvuttādhippāyena addhāsanena hatthapāsaṃ vijahantī nisīdati,",
  "tika-vin07t:3048_6": "sakalena vā āsanena vijahitvā nisīdati,",
  "tika-vin07t:3048_7": "addhasarīrena vijahantī nipajjati,",
  "tika-vin07t:3048_8": "sakalena sarīrena vijahitvā nipajjatīti yojetabbaṃ.",
  "tika-vin07t:3049_0": "Kāyikādiāpattivaṇṇanā niṭṭhitā.",
  "tika-vin07t:3050_0": "Pācittiyavaṇṇanā",
  "tika-vin07t:3051_0": "476.",
  "tika-vin07t:3051_1": "Sabbāni nānāvatthukānīti sappinavanītādīnaṃ pañcannaṃ vatthūnaṃ bhedena pācittiyāni pañca nānāvatthukāni.",
  "tika-vin07t:3051_2": "Esa nayo paṇītabhojanavisaye nava pācittiyānītiādīsupi.",
  "tika-vin07t:3051_3": "Etena bhesajjapaṇītabhojanasikkhāpadāni ekekasikkhāpadavasena paññattānipi vatthubhedena paccekaṃ pañcasikkhāpadanavasikkhāpadasadisāni",
  "tika-vin07t:3051_4": "bhikkhunīnaṃ pāṭidesanīyāpattiyo viyāti dasseti.",
  "tika-vin07t:3051_5": "Teneva “nānāvatthukānī”ti vuttaṃ.",
  "tika-vin07t:3051_6": "Sappiṃ eva paṭiggahetvā anekabhājanesu ṭhapetvā sattāhaṃ atikkāmentassa bhājanagaṇanāya sambhavantiyo bahukāpi āpattiyo ekavatthukā eva honti,",
  "tika-vin07t:3051_7": "evaṃ sappibhojanameva bahūsu ṭhānesu viññāpetvā ekato vā visuṃ visumeva vā bhuñjantassa āpattiyo ekavatthukā evāti daṭṭhabbā.",
  "tika-vin07t:3052_0": "Pāḷiyaṃ ekavācāya deseyya,",
  "tika-vin07t:3052_1": "vuttā ādiccabandhunāti ettha “deseyyāti vuttā”ti iti-",
  "tika-vin07t:3052_2": "saddaṃ ajjhāharitvā yojetabbaṃ.",
  "tika-vin07t:3052_3": "Evaṃ sesesupi.",
  "tika-vin07t:3053_0": "Bhedānuvattakānanti ettha ādi-",
  "tika-vin07t:3053_1": "saddo luttaniddiṭṭho.",
  "tika-vin07t:3053_2": "Yāvatatiyakā ca sabbe ubhatovibhaṅge āgatā,",
  "tika-vin07t:3053_3": "saṅghādisesasāmaññena ekaṃ,",
  "tika-vin07t:3053_4": "pācittiyasāmaññena ca ekaṃ katvā “yāvatatiyake tisso”ti vuttanti daṭṭhabbaṃ.",
  "tika-vin07t:3053_5": "Ettha ca ñattiyā dukkaṭaṃ,",
  "tika-vin07t:3053_6": "dvīhi kammavācāhi thullaccayāpi santi eva.",
  "tika-vin07t:3053_7": "Tāni mātikāya na āgatāni.",
  "tika-vin07t:3053_8": "Mātikāgatavasena hettha “tisso”ti vuttaṃ.",
  "tika-vin07t:3054_0": "Saṅghādīhīti saṅghagaṇapuggalehi kāraṇabhūtehi.",
  "tika-vin07t:3054_1": "Abbhuṇhasīloti parisuddhabhāvūpagamanena abhinavuppannasīlo.",
  "tika-vin07t:3054_2": "Abhinavuppannañhi “abbhuṇha”nti vuccati,",
  "tika-vin07t:3054_3": "parisuddhasīloti attho.",
  "tika-vin07t:3054_4": "Tenāha “pākatiko”ti.",
  "tika-vin07t:3055_0": "“Kosambakakkhandhake vuttānisaṃse”ti idaṃ kosambakakkhandhake “sace maṃ ime bhikkhū āpattiyā adassane ukkhipissanti,",
  "tika-vin07t:3055_1": "na mayā saddhiṃ uposathaṃ karissantī”tiādinā āpattiyā adassane ādīnavaṃ dassetvā paresampi saddhāya āpattidesanāvidhānamukhena sāmatthiyato pakāsito.",
  "tika-vin07t:3055_2": "Ekato uposathakaraṇa,",
  "tika-vin07t:3055_3": "pavāraṇākaraṇa,",
  "tika-vin07t:3055_4": "saṅghakammakaraṇa,",
  "tika-vin07t:3055_5": "āsanenisīdana,",
  "tika-vin07t:3055_6": "yāgupānenisīdana,",
  "tika-vin07t:3055_7": "bhattaggenisīdana,",
  "tika-vin07t:3055_8": "ekacchannesayana,",
  "tika-vin07t:3055_9": "yathāvuḍḍhaabhivādanādikaraṇasaṅkhāte aṭṭhānisaṃse sandhāya vuttaṃ.",
  "tika-vin07t:3056_0": "Catunnanti vinayapiṭake āgatānaṃ vasena vuttaṃ.",
  "tika-vin07t:3056_1": "Katamā pana sāti sā catubbidhā accayadesanā katamāti attho.",
  "tika-vin07t:3056_2": "Abhimārānanti māraṇatthāya payojitadhanuggahānaṃ.",
  "tika-vin07t:3056_3": "Upaṭṭhāyikāyāti sahaseyyasikkhāpadavatthusmiṃ āgatāya.",
  "tika-vin07t:3057_0": "Aṭṭhannaṃ bhikkhunīnanti therāsanato paṭṭhāya aṭṭhahi bhikkhunīhi itarāya āgatāya vuḍḍhāya bhikkhuniyā āsanaṃ dātabbaṃ.",
  "tika-vin07t:3057_1": "Aṭṭhannaṃ pana bhikkhunīnaṃ navakāya āgatāya adātumpi vaṭṭati.",
  "tika-vin07t:3057_2": "Tāya pana saṅghanavakāsane laddhokāse nisīditabbaṃ.",
  "tika-vin07t:3057_3": "Atha vā aṭṭhannaṃ vuḍḍhānaṃ bhikkhunīnaṃ itarāya navakatarāya āsanaṃ dātabbaṃ.",
  "tika-vin07t:3057_4": "Kammāni navāti osāraṇādīni nava eva.",
  "tika-vin07t:3058_0": "Pācittiyavaṇṇanā niṭṭhitā.",
  "tika-vin07t:3059_0": "Avandanīyapuggalādivaṇṇanā",
  "tika-vin07t:3060_0": "477.",
  "tika-vin07t:3060_1": "Dasa janāti “dasa ime,",
  "tika-vin07t:3060_2": "bhikkhave,",
  "tika-vin07t:3060_3": "avandiyā”tiādinā vuttā navakaanupasampannanānāsaṃvāsakamātugāmapaṇḍakā pañca,",
  "tika-vin07t:3060_4": "pārivāsikādayo ca pañcāti dasa janā.",
  "tika-vin07t:3061_0": "Dvādasa kammadosāti dosayuttakammāni dvādasāti attho.",
  "tika-vin07t:3061_1": "Kammasampattiyoti sampannakammāni,",
  "tika-vin07t:3061_2": "visuddhakammānīti attho.",
  "tika-vin07t:3061_3": "Etadevāti dhammena samaggameva.",
  "tika-vin07t:3062_0": "Anantaṃ nibbānaṃ ajini jinitvā paṭilabhatīti anantajinoti āha “pariyanta”iccādi.",
  "tika-vin07t:3062_1": "Svevāti so eva bhagavā.",
  "tika-vin07t:3063_0": "“Vinayaṃ paṭijānantassa,",
  "tika-vin07t:3063_1": "vinayāni suṇoma te”tiādinā upālitthereneva ekaṃ vinayadharaṃ sammukhe ṭhitaṃ pucchantena viya pucchitvā tena vissajjitaṃ viya vissajjanaṃ kataṃ.",
  "tika-vin07t:3063_2": "Tattha vinayaṃ paṭijānantassāti vinayaṃ jānāmīti paṭijānantassa.",
  "tika-vin07t:3063_3": "Vinayānīti vinaye tayā vuccamāne suṇoma.",
  "tika-vin07t:3064_0": "478. Pāḷiyaṃ pārājikātiādi ubhatovibhaṅgesu āgatesu aggahitaggahaṇavasena vuttaṃ.",
  "tika-vin07t:3065_0": "Avandanīyapuggalādivaṇṇanā niṭṭhitā.",
  "tika-vin07t:3066_0": "Sedamocanagāthā",
  "tika-vin07t:3067_0": "Avippavāsapañhāvaṇṇanā",
  "tika-vin07t:3068_0": "479.",
  "tika-vin07t:3068_1": "Sedamocanagāthāsu akappiyasambhogoti anupasampannehi saddhiṃ kātuṃ paṭikkhitto uposathādisaṃvāso eva vutto.",
  "tika-vin07t:3068_2": "Pañhā mesāti ettha ma-",
  "tika-vin07t:3068_3": "kāro padasandhikaro.",
  "tika-vin07t:3068_4": "Esāti ca liṅgavipallāsavasena vuttaṃ,",
  "tika-vin07t:3068_5": "pañho esoti attho. Pañha-",
  "tika-vin07t:3068_6": "saddo vā dviliṅgo daṭṭhabbo.",
  "tika-vin07t:3068_7": "Tenāha “esā pañhā”tiādi.",
  "tika-vin07t:3069_0": "Garubhaṇḍaṃ sandhāyāti garubhaṇḍena garubhaṇḍaparivattanaṃ sandhāya.",
  "tika-vin07t:3069_1": "Dasāti dasa avandiyapuggale.",
  "tika-vin07t:3069_2": "Ekādaseti abhabbapuggale.",
  "tika-vin07t:3069_3": "Sikkhāya asādhāraṇoti khurabhaṇḍaṃ dhāretuṃ anuññātasikkhāpadena bhikkhūhi asādhāraṇasikkhāpadoti attho.",
  "tika-vin07t:3070_0": "Ubbhakkhake na vadāmīti akkhato uddhaṃ sīse ṭhitamukhamaggepi pārājikaṃ sandhāya na vadāmi.",
  "tika-vin07t:3070_1": "Adhonābhinti nābhito heṭṭhā ṭhitavaccapassāvamaggepi vivajjiya aññasmiṃ sarīrappadese methunadhammapaccayā kathaṃ pārājiko siyāti attho.",
  "tika-vin07t:3071_0": "Chejjavatthunti pārājikaṃ.",
  "tika-vin07t:3072_0": "Avippavāsapañhāvaṇṇanā niṭṭhitā.",
  "tika-vin07t:3073_0": "Pārājikādipañhāvaṇṇanā",
  "tika-vin07t:3074_0": "480.",
  "tika-vin07t:3074_1": "Dussakuṭiādīnīti ādi-",
  "tika-vin07t:3074_2": "saddena acchataratipupaṭṭādīhi,",
  "tika-vin07t:3074_3": "tiṇapaṇṇādīhi ca paṭicchannakuṭiyo saṅgaṇhāti.",
  "tika-vin07t:3074_4": "Tādisāya hi kuṭiyā bahi ṭhatvā anto ṭhitāya itthiyā magge dussādinā santhataṃ katvā pavesentopi pārājiko siyā.",
  "tika-vin07t:3074_5": "Liṅgaparivattaṃ sandhāya vuttāti liṅge parivatte paṭiggahaṇassa vijahanato puna appaṭiggahetvā paribhuñjanāpattiṃ sandhāya vuttaṃ.",
  "tika-vin07t:3075_0": "Pāḷiyaṃ bhikkhū siyā vīsatiyā samāgatāti vīsatiyā saṅkhātāya bhikkhū samāgatā,",
  "tika-vin07t:3075_1": "etena sabbakammārahataṃ saṅghassa dasseti.",
  "tika-vin07t:3076_0": "Nivatthoti gāthāya antaravāsakena nivattho uttarāsaṅgena diguṇaṃ katvā pārutasaṅghāṭiyo.",
  "tika-vin07t:3076_1": "Iti tāni tīṇipi cīvarāni kāye gatāneva bhikkhuniyā bindumattaṃ kāḷakaṃ udakena dhovitamatte nissaggiyāni hontīti attho.",
  "tika-vin07t:3077_0": "Itthiṃ haneti gāthāya na mātubhūtaṃ itthiṃ haneyya,",
  "tika-vin07t:3077_1": "na pitubhūtaṃ purisaṃ haneyya.",
  "tika-vin07t:3077_2": "Anariyanti tañca anarahantameva haneyya,",
  "tika-vin07t:3077_3": "etena arahantaghātakopi na hotīti dasseti.",
  "tika-vin07t:3077_4": "Anantaraṃ phuseti ānantariyaṃ phusatīti attho.",
  "tika-vin07t:3078_0": "481. Suppatiṭṭhita-nigrodhasadisanti yojanavitthataṃ rukkhaṃ sandhāya vuttaṃ.",
  "tika-vin07t:3079_0": "Sattarasakesūti bhikkhunīnaṃ paññattasattarasasaṅghādisesesu.",
  "tika-vin07t:3080_0": "Pārājikādipañhāvaṇṇanā niṭṭhitā.",
  "tika-vin07t:3081_0": "Pañcavaggo",
  "tika-vin07t:3082_0": "Kammavaggavaṇṇanā",
  "tika-vin07t:3083_0": "483.",
  "tika-vin07t:3083_1": "Kammavagge ṭhapitauposathapavāraṇānaṃ kattikamāse sāmaggiyā katāya sāmaggīpavāraṇaṃ muñcitvā uposathaṃ",
  "tika-vin07t:3083_2": "kātuṃ na vaṭṭatīti āha “ṭhapetvā kattikamāsa”nti.",
  "tika-vin07t:3083_3": "Sace pana tesaṃ nānāsīmāsu mahāpavāraṇāya visuṃ pavāritānaṃ kattikamāsabbhantare sāmaggī hoti,",
  "tika-vin07t:3083_4": "sāmaggīuposatho eva tehi kattabbo,",
  "tika-vin07t:3083_5": "na pavāraṇā.",
  "tika-vin07t:3083_6": "Ekasmiṃ vasse katapavāraṇānaṃ puna pavāraṇāya avihitattā.",
  "tika-vin07t:3083_7": "Sāmaggīdivasoti anuposathadivase sāmaggīkaraṇaṃ sandhāya vuttaṃ.",
  "tika-vin07t:3083_8": "Sace pana cātuddasiyaṃ,",
  "tika-vin07t:3083_9": "pannarasiyaṃ vā saṅgho sāmaggiṃ karoti,",
  "tika-vin07t:3083_10": "tadā sāmaggīuposathadivaso na hoti,",
  "tika-vin07t:3083_11": "cātuddasīpannarasīuposathova hoti.",
  "tika-vin07t:3083_12": "Upari pavāraṇāyapi eseva nayo.",
  "tika-vin07t:3084_0": "Paccukkaḍḍhitvā ṭhapitadivasoti bhaṇḍanakārakehi upaddutā vā kenacideva karaṇīyena pavāraṇāsaṅgahaṃ vā katvā ṭhapito kāḷapakkhacātuddasīdivasova.",
  "tika-vin07t:3084_1": "Dve ca puṇṇamāsiyoti pubba-",
  "tika-vin07t:3084_2": "kattikapuṇṇamā,",
  "tika-vin07t:3084_3": "pacchimakattikapuṇṇamā cāti dve puṇṇamāsiyo.",
  "tika-vin07t:3084_4": "Evaṃ catubbidhampīti puṇṇamāsīdvayena saddhiṃ sāmaggīpavāraṇaṃ,",
  "tika-vin07t:3084_5": "cātuddasīpavāraṇañca sampiṇḍetvā vuttaṃ.",
  "tika-vin07t:3084_6": "Idañca pakaticārittavasena vuttaṃ.",
  "tika-vin07t:3084_7": "Tathārūpapaccaye pana sati ubhinnaṃ puṇṇamāsīnaṃ purimā dve cātuddasiyopi kāḷapakkhacātuddasiyā anantarā",
  "tika-vin07t:3084_8": "pannarasīpīti imepi tayo divasā pavāraṇādivasā evāti imaṃ sattavidhampi pavāraṇādivasaṃ ṭhapetvā aññasmiṃ",
  "tika-vin07t:3084_9": "divase pavāretuṃ na vaṭṭati.",
  "tika-vin07t:3085_0": "484.",
  "tika-vin07t:3085_1": "Anussāvanakammaṃ katvāti paṭhamaṃ anussāvanaṃ sāvetvā “esā ñattī”ti anussāvanānantarameva sakalaṃ ñattiṃ vatvā,",
  "tika-vin07t:3085_2": "pariyosāne “esā ñattī”ti vatvāti adhippāyo.",
  "tika-vin07t:3086_0": "485.",
  "tika-vin07t:3086_1": "Yvāyanti byañjanappabhedo adhippeto.",
  "tika-vin07t:3086_2": "Dasadhā byañjanabuddhiyā pabhedoti ettha dasadhā dasavidhena byañjanānaṃ pabhedoti yojetabbaṃ.",
  "tika-vin07t:3086_3": "Kenāyaṃ pabhedoti āha “byañjanabuddhiyā”ti.",
  "tika-vin07t:3086_4": "Yathādhippetatthabyañjanato byañjanasaṅkhātānaṃ akkharānaṃ janikā buddhi byañjanabuddhi,",
  "tika-vin07t:3086_5": "tāya byañjanabuddhiyā,",
  "tika-vin07t:3086_6": "akkharasamuṭṭhāpakacittabhedenevāti attho.",
  "tika-vin07t:3086_7": "Yaṃ vā saṃyogaparaṃ katvā vuccati,",
  "tika-vin07t:3086_8": "idampi garukanti yojanā.",
  "tika-vin07t:3087_0": "Tattha āyasmatotiādīsu yāni anantaritāni sa- kārama-",
  "tika-vin07t:3087_1": "kārādibyañjanāni “saṃyogo”ti vuccanti,",
  "tika-vin07t:3087_2": "so saṃyogo paro yassa a- kārādino,",
  "tika-vin07t:3087_3": "so saṃyogaparo nāma.",
  "tika-vin07t:3087_4": "Rassanti akārādibyañjanarahitaṃ saraṃ.",
  "tika-vin07t:3087_5": "Asaṃyogaparanti “yassa nakkhamatī”tiādīsu ya- kāra na-",
  "tika-vin07t:3087_6": "kārādibyañjanasahitasaraṃ sandhāya vuttaṃ. Ta-",
  "tika-vin07t:3087_7": "kārassa tha-",
  "tika-vin07t:3087_8": "kāraṃ akatvā vaggantare sithilameva katvā “suṇāṭu me”tiādiṃ vadantopi duruttaṃ karotiyeva ṭhapetvā anurūpaṃ ādesaṃ.",
  "tika-vin07t:3087_9": "Yañhi “saccikatthaparamatthenā”ti vattabbe “saccikaṭṭhaparamaṭṭhenā”ti ca “atthakathā”ti vattabbe “aṭṭhakathā”ti ca tattha tattha vuccati,",
  "tika-vin07t:3087_10": "tādisaṃ pāḷiaṭṭhakathāsu diṭṭhapayogaṃ,",
  "tika-vin07t:3087_11": "tadanurūpañca vattuṃ vaṭṭati,",
  "tika-vin07t:3087_12": "tato aññaṃ na vaṭṭati.",
  "tika-vin07t:3087_13": "Tenāha “anukkamāgataṃ paveṇiṃ avināsentenā”tiādi.",
  "tika-vin07t:3088_0": "Dīghe vattabbe rassantiādīsu “bhikkhūna”nti vattabbe “bhikkhuna”nti vā “bahūsū”ti vattabbe “bahusū”ti",
  "tika-vin07t:3088_1": "vā “nakkhamatī”ti vattabbe “na khamatī”ti vā “upasampadāpekkho”ti vattabbe “upasampadāpekho”ti vā evaṃ",
  "tika-vin07t:3088_2": "anurūpaṭṭhānesu eva dīgharassādi rassadīghādivasena parivattetuṃ vaṭṭati,",
  "tika-vin07t:3088_3": "na pana “nāgo”ti vattabbe “nago”ti vā “saṅgho”ti vattabbe “sagho”ti vā “tisso”ti vattabbe “tiso”ti vā",
  "tika-vin07t:3088_4": "“yācatī”ti vattabbe “yācantī”ti vā evaṃ ananurūpaṭṭhānesu vattuṃ.",
  "tika-vin07t:3088_5": "Sambandhaṃ,",
  "tika-vin07t:3088_6": "pana vavatthānañca sabbathāpi vaṭṭatīti gahetabbaṃ.",
  "tika-vin07t:3089_0": "486. Sesasīmāsupīti atimahatīādīsu dasasupi.",
  "tika-vin07t:3090_0": "488.",
  "tika-vin07t:3090_1": "Catuvaggakaraṇeti catuvaggena saṅghena kattabbe.",
  "tika-vin07t:3090_2": "Anissāritāti uposathaṭṭhapanādinā vā laddhinānāsaṃvāsakabhāvena vā na bahikatā.",
  "tika-vin07t:3090_3": "Aṭṭhakathāyañhi “apakatattassāti ukkhittakassa vā,",
  "tika-vin07t:3090_4": "yassa vā uposathapavāraṇā ṭhapitā hontī”ti vuttattā ṭhapitauposathapavāraṇo bhikkhu apakatatto evāti gahetabbaṃ.",
  "tika-vin07t:3090_5": "Parisuddhasīlāti pārājikaṃ anāpannā adhippetā.",
  "tika-vin07t:3090_6": "Parivāsādikammesu pana garukaṭṭhāpi apakatattā evāti gahetabbaṃ.",
  "tika-vin07t:3090_7": "Avasesā…pe…",
  "tika-vin07t:3090_8": "chandārahāva hontīti saṅghato hatthapāsaṃ vijahitvā ṭhite sandhāya vuttaṃ.",
  "tika-vin07t:3090_9": "Avijahitvā ṭhitā pana chandārahā na honti,",
  "tika-vin07t:3090_10": "tepi catuvaggādito adhikā hatthapāsaṃ vijahitvāva chandārahā honti.",
  "tika-vin07t:3090_11": "Tasmā saṅghato hatthapāsaṃ vijahitvā ṭhiteneva chando vā pārisuddhi vā dātabbā.",
  "tika-vin07t:3091_0": "Kammavaggavaṇṇanā niṭṭhitā.",
  "tika-vin07t:3092_0": "Apalokanakammakathāvaṇṇanā",
  "tika-vin07t:3093_0": "496.",
  "tika-vin07t:3093_1": "Etarahi sacepi sāmaṇerotiādīsu buddhādīnaṃ avaṇṇabhāsanampi akappiyādiṃ kappiyādibhāvena dīpanampi diṭṭhivipattiyaññeva pavisati.",
  "tika-vin07t:3093_2": "Teneva vakkhati “taṃ laddhiṃ nissajjāpetabbo”ti.",
  "tika-vin07t:3093_3": "Bhikkhūnampi eseva nayo.",
  "tika-vin07t:3093_4": "Micchādiṭṭhikoti buddhavacanādhippāyaṃ viparītato gaṇhanto,",
  "tika-vin07t:3093_5": "so eva antaggāhikāya diṭṭhiyā samannāgatoti ca vutto.",
  "tika-vin07t:3093_6": "Keci pana “sassatucchedānaṃ aññataradiṭṭhiyā samannāgato”ti vadanti,",
  "tika-vin07t:3093_7": "taṃ na yuttaṃ,",
  "tika-vin07t:3093_8": "sassatucchedaggāhassa sāmaṇerānaṃ liṅganāsanāya kāraṇattena heṭṭhā aṭṭhakathāyameva vuttattā,",
  "tika-vin07t:3093_9": "idha ca daṇḍakammanāsanāya eva adhippetattā.",
  "tika-vin07t:3094_0": "Tassāpi dātabboti vijjamānaṃ mukharādibhāvaṃ nissāya appaṭipucchitvāpi paṭiññaṃ aggahetvāpi āpattiṃ anāropetvāpi",
  "tika-vin07t:3094_1": "desitāyapi āpattiyā khuṃsanādito anoramantassa dātabbova.",
  "tika-vin07t:3094_2": "Oramantassa pana khamāpentassa na dātabbo.",
  "tika-vin07t:3095_0": "Brahmadaṇḍassa dānanti kharadaṇḍassa ukkaṭṭhadaṇḍassa dānaṃ.",
  "tika-vin07t:3095_1": "Tajjanīyādikamme hi kate ovādānusāsanippadānapaṭikkhepo natthi.",
  "tika-vin07t:3095_2": "Dinnabrahmadaṇḍe pana tasmiṃ saddhiṃ tajjanīyādikammakatehi paṭikkhittampi kātuṃ na vaṭṭati,",
  "tika-vin07t:3095_3": "“neva vattabbo”tiādinā ālāpasallāpādimattassāpi nakārena paṭikkhittattā.",
  "tika-vin07t:3095_4": "Tañhi disvā bhikkhū gīvaṃ parivattetvā olokanamattampi na karonti,",
  "tika-vin07t:3095_5": "evaṃ vivajjetabbaṃ nimmadanakaraṇatthameva tassa daṇḍassa anuññātattā.",
  "tika-vin07t:3095_6": "Teneva channattheropi ukkhepanīyādikammakatopi abhāyitvā brahmadaṇḍe dinne “saṅghenāhaṃ sabbathā vivajjito”ti mucchito papati.",
  "tika-vin07t:3095_7": "Yo pana brahmadaṇḍakatena saddhiṃ ñatvā saṃsaṭṭho avivajjetvā viharati,",
  "tika-vin07t:3095_8": "tassa dukkaṭamevāti gahetabbaṃ aññathā brahmadaṇḍavidhānassa niratthakatāpasaṅgato.",
  "tika-vin07t:3095_9": "Tenāti brahmadaṇḍakatena.",
  "tika-vin07t:3095_10": "Yathā tajjanīyādikammakatehi,",
  "tika-vin07t:3095_11": "evameva tato adhikampi saṅghaṃārādhentena sammāvattitabbaṃ.",
  "tika-vin07t:3095_12": "Tañca “sorato nivātavuttī”tiādinā sarūpato dassitameva.",
  "tika-vin07t:3095_13": "Tenāha “sammāvattitvā khamāpentassa brahmadaṇḍo paṭippassambhetabbo”ti.",
  "tika-vin07t:3096_0": "Yaṃ taṃ bhagavatā avandiyakammaṃ anuññātanti sambandho.",
  "tika-vin07t:3096_1": "“Tassa bhikkhuno daṇḍakammaṃ kātu”nti sāmaññato anuññātappakāraṃ dassetvā puna visesato anuññātappakāraṃ",
  "tika-vin07t:3096_2": "dassetuṃ “atha kho”tiādipāḷi uddhaṭāti veditabbaṃ.",
  "tika-vin07t:3096_3": "Imassa apalokanakammassa ṭhānaṃ hotīti apalokanakammassa sāmaññassa pavattiṭṭhānaṃ hotīti.",
  "tika-vin07t:3096_4": "Visesabyatirekena avijjamānampi tadaññattha appavattiṃ dassetuṃ visesanissitaṃ viya voharīyati.",
  "tika-vin07t:3096_5": "“Kammaññeva lakkhaṇa”nti iminā osāraṇādivasena gahitāvasesānaṃ sabbesaṃ apalokanakammassa sāmaññalakkhaṇavasena",
  "tika-vin07t:3096_6": "gahitattā kammaññeva lakkhaṇamassāti kammalakkhaṇanti nibbacanaṃ dasseti.",
  "tika-vin07t:3096_7": "Idañca vuttāvasesānaṃ kammānaṃ niṭṭhānaṭṭhānaṃ,",
  "tika-vin07t:3096_8": "saṅkhārakkhandhadhammāyatanāni viya vuttāvasesakhandhāyatanānanti daṭṭhabbaṃ.",
  "tika-vin07t:3096_9": "Teneva vakkhati “ayaṃ panettha pāḷimuttakopi kammalakkhaṇavinicchayo”tiādi.",
  "tika-vin07t:3096_10": "Yathā cettha,",
  "tika-vin07t:3096_11": "evaṃ upari ñattikammādīsupi kammalakkhaṇaṃ vuttanti veditabbaṃ.",
  "tika-vin07t:3096_12": "Tassa karaṇanti avandiyakammassa karaṇavidhānaṃ.",
  "tika-vin07t:3097_0": "“Na vanditabbo”ti iminā vandantiyā dukkaṭanti dassetīti daṭṭhabbaṃ.",
  "tika-vin07t:3097_1": "Saṅghena kataṃ katikaṃ ñatvā maddanaṃ viya hi saṅghasammutiṃ anādarena atikkamantassa āpatti eva hoti.",
  "tika-vin07t:3098_0": "Bhikkhusaṅghassāpi panetaṃ labbhatiyevāti avandiyakammassa upalakkhaṇamattena gahitattā bhikkhusaṅghassāpi kammalakkhaṇaṃ labbhati eva.",
  "tika-vin07t:3099_0": "Salākadānaṭṭhānaṃ salākaggaṃ nāma.",
  "tika-vin07t:3099_1": "Yāgubhattānaṃ bhājanaṭṭhānāni yāgaggabhattaggāni nāma.",
  "tika-vin07t:3099_2": "Etesupi hi ṭhānesu sabbo saṅgho uposathe viya sannipatito,",
  "tika-vin07t:3099_3": "kammañca vaggakammaṃ na hoti,",
  "tika-vin07t:3099_4": "“mayametaṃ na jānimhā”ti pacchā khiyyantāpi na honti.",
  "tika-vin07t:3099_5": "Khaṇḍasīmāya pana kate khiyyanti.",
  "tika-vin07t:3099_6": "Saṅghikapaccayañhi acchinnacīvarādīnaṃ dātuṃ apalokentehi upacārasīmaṭṭhānaṃ sabbesaṃ anumatiṃ gahetvāva kātabbaṃ.",
  "tika-vin07t:3099_7": "Yo pana visabhāgapuggalo dhammikaṃ apalokanaṃ paṭibāhati,",
  "tika-vin07t:3099_8": "taṃ upāyena bahiupacārasīmāgataṃ vā katvā khaṇḍasīmaṃ vā pavisitvā kātuṃ vaṭṭati.",
  "tika-vin07t:3100_0": "Yaṃ sandhāya “apalokanakammaṃ karotī”ti sāmaññato dasseti,",
  "tika-vin07t:3100_1": "taṃ apalokanakammaṃ sarūpato dassetumāha “acchinnacīvaraṃ”iccādi.",
  "tika-vin07t:3100_2": "Yadi apaloketvāva cīvaraṃ dātabbaṃ,",
  "tika-vin07t:3100_3": "kiṃ pana appamattakavissajjakasammutiyāti āha “appamattakavissajjanakena panā”tiādi.",
  "tika-vin07t:3100_4": "Nāḷi vā upaḍḍhanāḷi vāti divase divase apaloketvā dātabbassa pamāṇadassanaṃ.",
  "tika-vin07t:3100_5": "Tena yāpanamattameva apaloketabbaṃ,",
  "tika-vin07t:3100_6": "na adhikanti dasseti.",
  "tika-vin07t:3100_7": "Ekadivasaṃyeva vātiādi dasavīsatidivasānaṃ ekasmiṃ divaseyeva dātabbaparicchedadassanaṃ,",
  "tika-vin07t:3100_8": "tena yāva jīvanti vā yāva rogā vuṭṭhahatīti vā evaṃ apaloketuṃ na vaṭṭatīti dasseti.",
  "tika-vin07t:3100_9": "Iṇapalibodhanti iṇavatthuṃ dātuṃ vaṭṭatīti sambandho.",
  "tika-vin07t:3100_10": "Tañca iṇāyikehi palibuddhassa lajjipesalassa sāsanupakārakassa pamāṇayuttameva kappiyabhaṇḍaṃ niyametvā apaloketvā dātabbaṃ,",
  "tika-vin07t:3100_11": "na pana sahassaṃ vā satasahassaṃ vā mahāiṇaṃ.",
  "tika-vin07t:3100_12": "Tādisañhi bhikkhācariyavattena sabbehi bhikkhūhi tādisassa bhikkhuno pariyesitvā dātabbaṃ.",
  "tika-vin07t:3101_0": "Upanikkhepatoti cetiyapaṭijagganatthāya vaḍḍhiyā payojetvā kappiyakārakehi ṭhapitavatthuto.",
  "tika-vin07t:3101_1": "Saṅghikenapīti na kevalañca tatruppādato paccayadāyakehi catupaccayatthāya saṅghassa dinnavatthunāpīti attho.",
  "tika-vin07t:3102_0": "Saṅghabhattaṃ kātuṃ na vaṭṭatīti mahādānaṃ dentehipi kariyamānaṃ saṅghabhattaṃ viya kāretuṃ na vaṭṭatīti adhippāyo.",
  "tika-vin07t:3103_0": "“Yathāsukhaṃ paribhuñjituṃ ruccatī”ti vuttattā attano paribhogappahonakaṃ appaṃ vā bahuṃ vā gahetabbaṃ,",
  "tika-vin07t:3103_1": "adhikaṃ pana gahetuṃ na labhati.",
  "tika-vin07t:3103_2": "Uposathadivaseti nidassanamattaṃ,",
  "tika-vin07t:3103_3": "yasmiṃ kismiñci divasepi kataṃ sukatameva hoti.",
  "tika-vin07t:3103_4": "Karontena “yaṃ imasmiṃ vihāre antosīmāya saṅghasantakaṃ…pe…",
  "tika-vin07t:3103_5": "yathāsukhaṃ paribhuñjituṃ mayhaṃ ruccatī”ti evaṃ katikā kātabbā,",
  "tika-vin07t:3103_6": "tathā dvīhi tīhipi “āyasmantānaṃ ruccatī”ti vacanameva hettha viseso.",
  "tika-vin07t:3103_7": "Tesampīti rukkhānaṃ.",
  "tika-vin07t:3103_8": "Sā eva katikāti visuṃ katikā na kātabbāti attho.",
  "tika-vin07t:3104_0": "Tesanti rukkhānaṃ.",
  "tika-vin07t:3104_1": "Saṅgho sāmīti sambandho.",
  "tika-vin07t:3104_2": "Purimavihāreti purime yathāsukhaṃ paribhogatthāya katakatike vihāre.",
  "tika-vin07t:3104_3": "Pariveṇāni katvā jaggantīti yattha arakkhiyamāne phalāphalāni,",
  "tika-vin07t:3104_4": "rukkhā ca vinassanti,",
  "tika-vin07t:3104_5": "tādisaṃ ṭhānaṃ sandhāya vuttaṃ,",
  "tika-vin07t:3104_6": "tattha saṅghassa katikā na pavattīti adhippāyo.",
  "tika-vin07t:3104_7": "Ye pana rukkhā bījāni ropetvā ādito paṭṭhāya paṭijaggitā,",
  "tika-vin07t:3104_8": "tepi dasamabhāgaṃ datvā ropakeheva paribhuñjitabbā.",
  "tika-vin07t:3104_9": "Tehīti jaggakehi.",
  "tika-vin07t:3105_0": "Tatthāti tasmiṃ vihāre.",
  "tika-vin07t:3105_1": "Mūleti ādikāle,",
  "tika-vin07t:3105_2": "pubbeti attho.",
  "tika-vin07t:3105_3": "Dīghā katikāti aparicchinnakālā yathāsukhaṃ paribhogatthāya katikā.",
  "tika-vin07t:3105_4": "Nikkukkuccenāti “abhājitamida”nti kukkuccaṃ akatvāti attho.",
  "tika-vin07t:3105_5": "Khiyyanamattamevetanti tena khiyyanena bahuṃ khādantānaṃ doso natthi attano paribhogappamāṇasseva gahitattā,",
  "tika-vin07t:3105_6": "khiyyantepi attano pahonakaṃ gahetvā khāditabbanti adhippāyo.",
  "tika-vin07t:3106_0": "Gaṇhathāti na vattabbāti tathāvutte teneva bhikkhunā dinnaṃ viya maññeyyuṃ,",
  "tika-vin07t:3106_1": "taṃ nissāya micchājīvasambhavo hotīti vuttaṃ.",
  "tika-vin07t:3106_2": "Tenāha “anuvicaritvā”tiādi.",
  "tika-vin07t:3106_3": "Upaḍḍhabhāgoti ekabhikkhuno paṭivīsato upaḍḍhabhāgo.",
  "tika-vin07t:3106_4": "Dentena ca “ettakaṃ dātuṃ saṅgho anuññāsī”ti evaṃ attānaṃ parimocetvā yathā te saṅghe eva pasīdanti,",
  "tika-vin07t:3106_5": "evaṃ vatvā dātabbaṃ.",
  "tika-vin07t:3107_0": "Apaccāsīsantenāti gilānagamikissarādīnaṃ anuññātapuggalānampi attano santakaṃ dentena apaccāsīsanteneva dātabbaṃ,",
  "tika-vin07t:3107_1": "ananuññātapuggalānaṃ pana apaccāsīsantenāpi dātuṃ na vaṭṭatīti.",
  "tika-vin07t:3107_2": "Saṅghikameva yathākatitāya dāpetabbaṃ.",
  "tika-vin07t:3107_3": "Attano santakampi paccayadāyakādī sayameva vissāsena gaṇhanti,",
  "tika-vin07t:3107_4": "na vāretabbā,",
  "tika-vin07t:3107_5": "laddhakappiyanti tuṇhī bhavitabbaṃ.",
  "tika-vin07t:3107_6": "Pubbe vuttamevāti “kuddho hi so rukkhepi chindeyyā”tiādinā tuṇhībhāve kāraṇaṃ pubbe vuttameva.",
  "tika-vin07t:3107_7": "Tehi kataanatthābhāvepi kāruññena tuṇhī bhavituṃ vaṭṭati,",
  "tika-vin07t:3107_8": "“gaṇhathā”tiādi pana vattuṃ na vaṭṭati.",
  "tika-vin07t:3108_0": "Garubhaṇḍattā…pe…",
  "tika-vin07t:3108_1": "na dātabbanti jīvarukkhānaṃ ārāmaṭṭhānīyattā,",
  "tika-vin07t:3108_2": "dārūnañca gehasambhārānupagatattā “sabbaṃ tvameva gaṇhā”ti dātuṃ na vaṭṭatīti vuttaṃ.",
  "tika-vin07t:3108_3": "Akatāvāsaṃ vā katvāti pubbe avijjamānaṃ senāsanaṃ katvā jaggitakāle phalavāre sampatte.",
  "tika-vin07t:3109_0": "Apalokanakammakathāvaṇṇanā niṭṭhitā.",
  "tika-vin07t:3110_0": "Atthavasavaggādivaṇṇanā",
  "tika-vin07t:3111_0": "498.",
  "tika-vin07t:3111_1": "Vipākadukkhasaṅkhātānaṃ samparāyikaverānanti ettha pāṇātipātādiverena nibbattattā,",
  "tika-vin07t:3111_2": "verappattiyā hetuttā ca “vipākadukkhavedanā”ti vuttā.",
  "tika-vin07t:3111_3": "Pāṇātipātādipañcaveravinimuttānampi akusalānaṃ verehi saha ekato saṅgaṇhanatthaṃ “dasaakusalakammapathappabhedāna”nti puna vuttaṃ.",
  "tika-vin07t:3112_0": "499- 500.",
  "tika-vin07t:3112_1": "Taṃ kammanti tajjanīyādikammameva,",
  "tika-vin07t:3112_2": "sattā āpattikkhandhā paññattaṃ nāmāti sambandho.",
  "tika-vin07t:3112_3": "Antarā kenaci apaññatte sikkhāpadeti imasmiṃ kappe ādito paṭṭhāya yāva amhākaṃ bhagavato abhisambodhi,",
  "tika-vin07t:3112_4": "tāva antarākāle kakusandhādiṃ ṭhapetvā kenaci apaññatte sikkhāpadeti attho.",
  "tika-vin07t:3112_5": "Vinītakathā sikkhāpadanti vinītavatthūni eva.",
  "tika-vin07t:3112_6": "Tāni hi taṃtaṃsikkhākoṭṭhāsānaṃ pakāsanato “sikkhāpada”nti ca āpattianāpattīnaṃ anupaññāpanato “anupaññatta”nti ca vuccanti.",
  "tika-vin07t:3113_0": "Atthavasavaggādivaṇṇanā niṭṭhitā.",
  "tika-vin07t:3114_0": "Saṅgahavaggavaṇṇanānayo niṭṭhito.",
  "tika-vin07t:3115_0": "Iti mahāvaggo, paññattivaggo, saṅgahavaggoti tīhi mahāvaggehi paṭimaṇḍito parivāroti veditabbo.",
  "tika-vin07t:3116_0": "Iti samantapāsādikāya vinayaṭṭhakathāya vimativinodaniyaṃ",
  "tika-vin07t:3117_0": "Parivāravaṇṇanānayo niṭṭhito.",
  "tika-vin07t:3118_0": "Nigamanakathāvaṇṇanā",
  "tika-vin07t:3119_0": "Avasānagāthāsu ubhatovibhaṅga-",
  "tika-vin07t:3119_1": "khandhaka-",
  "tika-vin07t:3119_2": "parivārehi vibhattattā vibhāgapaṭidesanā yasmiṃ vinayapiṭake.",
  "tika-vin07t:3119_3": "So ubhatovibhaṅga-",
  "tika-vin07t:3119_4": "khandhaka-",
  "tika-vin07t:3119_5": "parivāravibhattadesano āhāti yojanā.",
  "tika-vin07t:3119_6": "Tassāti vinayapiṭakassa.",
  "tika-vin07t:3120_0": "Satthu mahābodhīti dakkhiṇasākhaṃ sandhāya vadati.",
  "tika-vin07t:3120_1": "Yaṃ padhānagharaṃ nāma pariveṇaṃ,",
  "tika-vin07t:3120_2": "tattha cārupākārena sañcitaṃ parikkhittaṃ yaṃ pāsādaṃ kārayi,",
  "tika-vin07t:3120_3": "tatra tasmiṃ mahānigamasāmino pāsāde vasatāti yojetabbā.",
  "tika-vin07t:3121_0": "Buddhasiriṃ uddisitvā nissāya,",
  "tika-vin07t:3121_1": "tassa vā ajjhesanampi paṭicca yā iddhā paripuṇṇavinicchayatāya samiddhā vinayasaṃvaṇṇanā āraddhāti yojanā.",
  "tika-vin07t:3122_0": "Sirinivāsassāti siriyā nivāsanaṭṭhānabhūtassa siripālanāmakassa rañño.",
  "tika-vin07t:3122_1": "Jayasaṃvacchareti vijayayutte saṃvacchare.",
  "tika-vin07t:3122_2": "Āraddhakāladassanatthaṃ puna “jayasaṃvacchare ayaṃ āraddhā”ti vuttaṃ.",
  "tika-vin07t:3123_0": "Kāle vassanti yuttakāle vassanasīlo. Devoti megho.",
  "tika-vin07t:3124_0": "Nigamanakathāvaṇṇanā niṭṭhitā.",
  "tika-vin07t:3125_0": "Nigamanakathā",
  "tika-vin07t:3126_0": "Ettāvatā ca āraddhā, vinayaṭṭhakathāya yā;",
  "tika-vin07t:3127_0": "Vaṇṇanā nātivitthiṇṇā, paripuṇṇavinicchayā.",
  "tika-vin07t:3128_0": "Paññāsabhāṇavārāya, tantiyā parimāṇato;",
  "tika-vin07t:3129_0": "Samijjhaniṭṭhiparamā, yā vimativinodanī.",
  "tika-vin07t:3130_0": "Anantarāyena katā, ayaṃ niṭṭhamupāgatā;",
  "tika-vin07t:3131_0": "Yaṃ taṃ niṭṭhaṃ tathā sabbe, pāṇino samanorathā.",
  "tika-vin07t:3132_0": "Therehi vinayaññūhi, sucisallekhavuttihi;",
  "tika-vin07t:3133_0": "Avissatthātivitthiṇṇa-ganthabhīrū hipatthitaṃ.",
  "tika-vin07t:3134_0": "Karontena mayā evaṃ, vinayaatthavaṇṇanaṃ;",
  "tika-vin07t:3135_0": "Yaṃ pattaṃ kusalaṃ tena, patvā sambodhimuttamaṃ.",
  "tika-vin07t:3136_0": "Vinayatthaṃ pakāsetvā, yo sopāyena lakkhaṇaṃ;",
  "tika-vin07t:3137_0": "Sopāyaṃ vimaticcheda-ñāṇacakkhupadāyakaṃ.",
  "tika-vin07t:3138_0": "Viraddhatthavipallāsa-ganthavitthārahāniyā;",
  "tika-vin07t:3139_0": "Visuddhiṃ pāpayissāmi, satte saṃsāradukkhato.",
  "tika-vin07t:3140_0": "Lokiyehi ca bhogehi, guṇehi nikhilā pajā;",
  "tika-vin07t:3141_0": "Sabbehi sahitā hontu, ratā sambuddhasāsaneti.",
  "tika-vin07t:3142_0": "Vimativinodanīṭīkā niṭṭhitā."
}