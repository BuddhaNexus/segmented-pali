{
  "atk-s0403a:0_0": ". Namo tassa bhagavato arahato sammāsambuddhassa.",
  "atk-s0403a:1_0": "Aṅguttaranikāye",
  "atk-s0403a:2_0": "1. Saṃkhittasuttavaṇṇanā",
  "atk-s0403a:3_0": "1.",
  "atk-s0403a:3_1": "Pañcakanipātassa paṭhame sattannaṃ sekhānaṃ balānīti sekhabalāni.",
  "atk-s0403a:3_2": "Saddhābalādīsu assaddhiye na kampatīti saddhābalaṃ.",
  "atk-s0403a:3_3": "Ahirike na kampatīti hirībalaṃ.",
  "atk-s0403a:3_4": "Anottappe na kampatīti ottappabalaṃ.",
  "atk-s0403a:3_5": "Kosajje na kampatīti vīriyabalaṃ.",
  "atk-s0403a:3_6": "Avijjāya na kampatīti paññābalaṃ.",
  "atk-s0403a:3_7": "Tasmāti yasmā imāni sattannaṃ sekhānaṃ balāni, tasmā.",
  "atk-s0403a:4_0": "2. Vitthatasuttavaṇṇanā",
  "atk-s0403a:5_0": "2.",
  "atk-s0403a:5_1": "Dutiye kāyaduccaritenātiādīsu upayogatthe karaṇavacanaṃ,",
  "atk-s0403a:5_2": "hirīyitabbāni kāyaduccaritādīni hirīyati jigucchatīti attho.",
  "atk-s0403a:5_3": "Ottappaniddese hetvatthe karaṇavacanaṃ,",
  "atk-s0403a:5_4": "kāyaduccaritādīhi ottappassa hetubhūtehi ottappati bhāyatīti attho.",
  "atk-s0403a:6_0": "Āraddhavīriyoti paggahitavīriyo anosakkitamānaso.",
  "atk-s0403a:6_1": "Pahānāyāti pahānatthāya.",
  "atk-s0403a:6_2": "Upasampadāyāti paṭilābhatthāya.",
  "atk-s0403a:6_3": "Thāmavāti vīriyathāmena samannāgato.",
  "atk-s0403a:6_4": "Daḷhaparakkamoti thiraparakkamo.",
  "atk-s0403a:6_5": "Anikkhittadhuro kusalesu dhammesūti kusalesu dhammesu anoropitadhuro anosakkitavīriyo.",
  "atk-s0403a:7_0": "Udayatthagāminiyāti pañcannaṃ khandhānaṃ udayavayagāminiyā udayañca vayañca paṭivijjhituṃ samatthāya.",
  "atk-s0403a:7_1": "Paññāya samannāgatoti vipassanāpaññāya ceva maggapaññāya ca samaṅgibhūto.",
  "atk-s0403a:7_2": "Ariyāyāti vikkhambhanavasena ca samucchedavasena ca kilesehi ārakā ṭhitāya parisuddhāya.",
  "atk-s0403a:7_3": "Nibbedhikāyāti sā ca abhinivijjhanato nibbedhikāti vuccati,",
  "atk-s0403a:7_4": "tāya samannāgatoti attho.",
  "atk-s0403a:7_5": "Tattha maggapaññā samucchedavasena anibbiddhapubbaṃ appadālitapubbaṃ lobhakkhandhaṃ dosakkhandhaṃ mohakkhandhaṃ nibbijjhati padāletīti nibbedhikā,",
  "atk-s0403a:7_6": "vipassanāpaññā tadaṅgavasena nibbedhikā,",
  "atk-s0403a:7_7": "maggapaññāya paṭilābhasaṃvattanato tabbipassanā nibbedhikāti vattuṃ vaṭṭati.",
  "atk-s0403a:7_8": "Sammā dukkhakkhayagāminiyāti idhāpi maggapaññā sammā hetunā nayena vaṭṭadukkhañca kilesadukkhañca khepayamānā",
  "atk-s0403a:7_9": "gacchatīti sammā dukkhakkhayagāminī nāma,",
  "atk-s0403a:7_10": "vipassanāpaññā tadaṅgavasena vaṭṭadukkhañca kilesadukkhañca khepayamānā gacchatīti dukkhakkhayagāminī.",
  "atk-s0403a:7_11": "Dukkhakkhayagāminiyā vā maggapaññāya paṭilābhāya saṃvattanatopesā dukkhakkhayagāminīti veditabbā.",
  "atk-s0403a:7_12": "Iti imasmiṃ sutte pañca balāni missakāneva kathitāni,",
  "atk-s0403a:7_13": "tathā pañcame.",
  "atk-s0403a:8_0": "6. Samāpattisuttavaṇṇanā",
  "atk-s0403a:9_0": "6.",
  "atk-s0403a:9_1": "Chaṭṭhe akusalassa samāpattīti akusaladhammassa samāpajjanā,",
  "atk-s0403a:9_2": "tena saddhiṃ samaṅgibhāvoti attho.",
  "atk-s0403a:9_3": "Pariyuṭṭhāya tiṭṭhatīti pariyonandhitvā tiṭṭhati.",
  "atk-s0403a:10_0": "7. Kāmasuttavaṇṇanā",
  "atk-s0403a:11_0": "7.",
  "atk-s0403a:11_1": "Sattame kāmesu laḷitāti vatthukāmakilesakāmesu laḷitā abhiratā.",
  "atk-s0403a:11_2": "Asitabyābhaṅginti tiṇalāyanaasitañceva tiṇavahanakājañca.",
  "atk-s0403a:11_3": "Kulaputtoti ācārakulaputto.",
  "atk-s0403a:11_4": "Ohāyāti pahāya.",
  "atk-s0403a:11_5": "Alaṃ vacanāyāti yuttaṃ vacanāya.",
  "atk-s0403a:11_6": "Labbhāti sulabhā sakkā labhituṃ.",
  "atk-s0403a:11_7": "Hīnā kāmāti pañcannaṃ nīcakulānaṃ kāmā.",
  "atk-s0403a:11_8": "Majjhimā kāmāti majjhimasattānaṃ kāmā.",
  "atk-s0403a:11_9": "Paṇītā kāmāti rājarājamahāmattānaṃ kāmā.",
  "atk-s0403a:11_10": "Kāmātveva saṅkhaṃ gacchantīti kāmanavasena kāmetabbavasena ca kāmāicceva saṅkhaṃ gacchanti.",
  "atk-s0403a:11_11": "Vuddho hotīti mahallako hoti.",
  "atk-s0403a:11_12": "Alaṃpaññoti yuttapañño.",
  "atk-s0403a:11_13": "Attaguttoti attanāva gutto rakkhito,",
  "atk-s0403a:11_14": "attānaṃ vā gopetuṃ rakkhituṃ samattho.",
  "atk-s0403a:11_15": "Nālaṃ pamādāyāti na yutto pamajjituṃ.",
  "atk-s0403a:11_16": "Saddhāya akataṃ hotīti yaṃ saddhāya kusalesu dhammesu kātuṃ yuttaṃ,",
  "atk-s0403a:11_17": "taṃ na kataṃ hoti.",
  "atk-s0403a:11_18": "Sesapadesupi eseva nayo.",
  "atk-s0403a:11_19": "Anapekkho dānāhaṃ,",
  "atk-s0403a:11_20": "bhikkhave,",
  "atk-s0403a:11_21": "tasmiṃ bhikkhusmiṃ homīti evaṃ saddhādīhi kātabbaṃ katvāva sotāpattiphale patiṭṭhite tasmiṃ puggale anapekkho homīti dasseti.",
  "atk-s0403a:11_22": "Imasmiṃ sutte sotāpattimaggo kathito.",
  "atk-s0403a:12_0": "8. Cavanasuttavaṇṇanā",
  "atk-s0403a:13_0": "8.",
  "atk-s0403a:13_1": "Aṭṭhame saddhammeti sāsanasaddhamme.",
  "atk-s0403a:13_2": "Assaddhoti okappanasaddhāya ca pakkhandanasaddhāya cāti dvīhipi saddhāhi virahito.",
  "atk-s0403a:13_3": "Cavati nappatiṭṭhātīti imasmiṃ sāsane guṇehi cavati,",
  "atk-s0403a:13_4": "patiṭṭhātuṃ na sakkoti.",
  "atk-s0403a:13_5": "Iti imasmiṃ sutte appatiṭṭhānañca patiṭṭhānañca kathitaṃ.",
  "atk-s0403a:14_0": "9. Paṭhamaagāravasuttavaṇṇanā",
  "atk-s0403a:15_0": "9.",
  "atk-s0403a:15_1": "Navame nāssa gāravoti agāravo.",
  "atk-s0403a:15_2": "Nāssa patissoti appatisso,",
  "atk-s0403a:15_3": "ajeṭṭhako anīcavutti.",
  "atk-s0403a:15_4": "Sesamettha purimasadisameva.",
  "atk-s0403a:16_0": "10. Dutiyaagāravasuttavaṇṇanā",
  "atk-s0403a:17_0": "10.",
  "atk-s0403a:17_1": "Dasame abhabboti abhājanaṃ.",
  "atk-s0403a:17_2": "Vuddhinti vaḍḍhiṃ.",
  "atk-s0403a:17_3": "Virūḷhinti virūḷhamūlatāya niccalabhāvaṃ.",
  "atk-s0403a:17_4": "Vepullanti mahantabhāvaṃ.",
  "atk-s0403a:17_5": "Sesaṃ sabbattha uttānamevāti.",
  "atk-s0403a:18_0": "1. Ananussutasuttavaṇṇanā",
  "atk-s0403a:19_0": "11.",
  "atk-s0403a:19_1": "Dutiyassa paṭhame pubbāhaṃ,",
  "atk-s0403a:19_2": "bhikkhave,",
  "atk-s0403a:19_3": "ananussutesu dhammesūti ahaṃ,",
  "atk-s0403a:19_4": "bhikkhave,",
  "atk-s0403a:19_5": "pubbe ananussutesu catūsu saccadhammesu.",
  "atk-s0403a:19_6": "Abhiññāvosānapāramippatto paṭijānāmīti catūsu saccesu catūhi maggehi soḷasavidhassa kiccassa karaṇena",
  "atk-s0403a:19_7": "abhijānitvā vosānapāramiṃ sabbesaṃ kiccānaṃ niṭṭhitattā katakiccabhāvaṃ pāraṃ patto paṭijānāmīti mahābodhipallaṅke",
  "atk-s0403a:19_8": "attano āgamanīyaguṇaṃ dasseti.",
  "atk-s0403a:19_9": "Tathāgatassāti aṭṭhahi kāraṇehi tathāgatassa.",
  "atk-s0403a:19_10": "Tathāgatabalānīti yathā tehi gantabbaṃ,",
  "atk-s0403a:19_11": "tatheva gatāni pavattāni ñāṇabalāni.",
  "atk-s0403a:19_12": "Āsabhaṃ ṭhānanti seṭṭhaṭṭhānaṃ.",
  "atk-s0403a:19_13": "Sīhanādanti abhītanādaṃ.",
  "atk-s0403a:19_14": "Brahmacakkanti seṭṭhacakkaṃ.",
  "atk-s0403a:19_15": "Pavattetīti katheti.",
  "atk-s0403a:20_0": "2. Kūṭasuttavaṇṇanā",
  "atk-s0403a:21_0": "12.",
  "atk-s0403a:21_1": "Dutiye sekhabalānīti sekhānaṃ ñāṇabalāni.",
  "atk-s0403a:21_2": "Agganti uttamaṃ.",
  "atk-s0403a:21_3": "Sesabalāni gopānasiyo kūṭaṃ viya saṅgaṇhātīti saṅgāhikaṃ.",
  "atk-s0403a:21_4": "Tāneva balāni saṃhatāni karotīti saṅghātaniyaṃ.",
  "atk-s0403a:22_0": "3. Saṃkhittasuttavaṇṇanā",
  "atk-s0403a:23_0": "13. Tatiye tattha muṭṭhassacce na kampatīti satibalaṃ. Uddhacce na kampatīti samādhibalaṃ.",
  "atk-s0403a:24_0": "4. Vitthatasuttavaṇṇanā",
  "atk-s0403a:25_0": "14. Catutthe satinepakkenāti ettha nepakkaṃ vuccati paññā, sā satiyā upakārakabhāvena gahitā.",
  "atk-s0403a:26_0": "5. Daṭṭhabbasuttavaṇṇanā",
  "atk-s0403a:27_0": "15.",
  "atk-s0403a:27_1": "Pañcame savisayasmiṃyeva lokiyalokuttaradhamme kathetuṃ kattha ca,",
  "atk-s0403a:27_2": "bhikkhave,",
  "atk-s0403a:27_3": "saddhābalaṃ daṭṭhabbantiādimāha.",
  "atk-s0403a:27_4": "Yathā hi cattāro seṭṭhiputtā,",
  "atk-s0403a:27_5": "rājāti rājapañcamesu sahāyesu “nakkhattaṃ kīḷissāmā”ti vīthiṃ otiṇṇesu ekassa seṭṭhiputtassa gehaṃ gatakāle itare cattāro tuṇhī nisīdanti,",
  "atk-s0403a:27_6": "gehasāmikova “imesaṃ khādanīyaṃ bhojanīyaṃ detha,",
  "atk-s0403a:27_7": "gandhamālālaṅkārādīni dethā”ti gehe vicāreti.",
  "atk-s0403a:27_8": "Dutiyatatiyacatutthassa gehaṃ gatakāle itare cattāro tuṇhī nisīdanti,",
  "atk-s0403a:27_9": "gehasāmikova “imesaṃ khādanīyaṃ bhojanīyaṃ detha,",
  "atk-s0403a:27_10": "gandhamālālaṅkārādīni dethā”ti gehe vicāreti.",
  "atk-s0403a:27_11": "Atha sabbapacchā rañño gehaṃ gatakāle kiñcāpi rājā sabbattha issaro,",
  "atk-s0403a:27_12": "imasmiṃ pana kāle attano geheyeva “imesaṃ khādanīyaṃ bhojanīyaṃ detha,",
  "atk-s0403a:27_13": "gandhamālālaṅkārādīni dethā”ti vicāreti,",
  "atk-s0403a:27_14": "evamevaṃ saddhāpañcamesu balesu tesu sahāyesu ekato vīthiṃ otarantesu viya ekārammaṇe uppajjamānesupi",
  "atk-s0403a:27_15": "yathā paṭhamassa gehe itare cattāro tuṇhī nisīdanti,",
  "atk-s0403a:27_16": "gehasāmikova vicāreti,",
  "atk-s0403a:27_17": "evaṃ sotāpattiyaṅgāni patvā adhimokkhalakkhaṇaṃ saddhābalameva jeṭṭhakaṃ hoti pubbaṅgamaṃ,",
  "atk-s0403a:27_18": "sesāni tadanvayāni honti.",
  "atk-s0403a:27_19": "Yathā dutiyassa gehe itare cattāro tuṇhī nisīdanti,",
  "atk-s0403a:27_20": "gehasāmikova vicāreti,",
  "atk-s0403a:27_21": "evaṃ sammappadhānāni patvā paggahalakkhaṇaṃ vīriyabalameva jeṭṭhakaṃ hoti pubbaṅgamaṃ,",
  "atk-s0403a:27_22": "sesāni tadanvayāni honti.",
  "atk-s0403a:27_23": "Yathā tatiyassa gehe itare cattāro tuṇhī nisīdanti,",
  "atk-s0403a:27_24": "gehasāmikova vicāreti,",
  "atk-s0403a:27_25": "evaṃ satipaṭṭhānāni patvā upaṭṭhānalakkhaṇaṃ satibalameva jeṭṭhakaṃ hoti pubbaṅgamaṃ,",
  "atk-s0403a:27_26": "sesāni tadanvayāni honti.",
  "atk-s0403a:27_27": "Yathā catutthassa gehe itare cattāro tuṇhī nisīdanti,",
  "atk-s0403a:27_28": "gehasāmikova vicāreti,",
  "atk-s0403a:27_29": "evaṃ jhānavimokkhe patvā avikkhepalakkhaṇaṃ samādhibalameva jeṭṭhakaṃ hoti pubbaṅgamaṃ,",
  "atk-s0403a:27_30": "sesāni tadanvayāni honti.",
  "atk-s0403a:27_31": "Sabbapacchā rañño gehaṃ gatakāle pana yathā itare cattāro tuṇhī nisīdanti,",
  "atk-s0403a:27_32": "rājāva gehe vicāreti,",
  "atk-s0403a:27_33": "evameva ariyasaccāni patvā pajānanalakkhaṇaṃ paññābalameva jeṭṭhakaṃ hoti pubbaṅgamaṃ,",
  "atk-s0403a:27_34": "sesāni tadanvayāni hontīti evamidha pañca balāni missakāni kathitāni.",
  "atk-s0403a:27_35": "Chaṭṭhaṃ uttānatthameva.",
  "atk-s0403a:27_36": "Evaṃ purimavagge ca idha ca aṭṭhasu suttesu sekhabalāneva kathitāni.",
  "atk-s0403a:27_37": "Karaṇḍakolavāsī mahādattatthero panāha –",
  "atk-s0403a:27_38": "“heṭṭhā catūsu suttesu sekhabalāni kathitāni,",
  "atk-s0403a:27_39": "upari catūsu asekhabalānī”ti.",
  "atk-s0403a:28_0": "7. Paṭhamahitasuttavaṇṇanā",
  "atk-s0403a:29_0": "17.",
  "atk-s0403a:29_1": "Sattame sīlādayo missakāva kathitā.",
  "atk-s0403a:29_2": "Vimuttīti arahattaphalavimuttiyeva.",
  "atk-s0403a:29_3": "Vimuttiñāṇadassanaṃ paccavekkhaṇañāṇaṃ,",
  "atk-s0403a:29_4": "taṃ lokiyameva.",
  "atk-s0403a:30_0": "8-10. Dutiyahitasuttādivaṇṇanā",
  "atk-s0403a:31_0": "18-20. Aṭṭhame dussīlo bahussuto kathito, navame appassuto dussīlo, dasame bahussuto khīṇāsavoti.",
  "atk-s0403a:32_0": "1. Paṭhamaagāravasuttavaṇṇanā",
  "atk-s0403a:33_0": "21.",
  "atk-s0403a:33_1": "Tatiyassa paṭhame asabhāgavuttikoti asabhāgāya visadisāya jīvitavuttiyā samannāgato.",
  "atk-s0403a:33_2": "Ābhisamācārikaṃ dhammanti uttamasamācārabhūtaṃ vattavasena paññattasīlaṃ.",
  "atk-s0403a:33_3": "Sekhaṃ dhammanti sekhapaṇṇattisīlaṃ.",
  "atk-s0403a:33_4": "Sīlānīti cattāri mahāsīlāni.",
  "atk-s0403a:33_5": "Sammādiṭṭhinti vipassanāsammādiṭṭhiṃ.",
  "atk-s0403a:33_6": "Sammāsamādhinti maggasamādhiñceva phalasamādhiñca.",
  "atk-s0403a:33_7": "Imasmiṃ sutte sīlādīni missakāni kathitāni.",
  "atk-s0403a:34_0": "2. Dutiyaagāravasuttavaṇṇanā",
  "atk-s0403a:35_0": "22.",
  "atk-s0403a:35_1": "Dutiye sīlakkhandhanti sīlarāsiṃ.",
  "atk-s0403a:35_2": "Sesadvayepi eseva nayo.",
  "atk-s0403a:35_3": "Ime pana tayopi khandhā missakāva kathitāti.",
  "atk-s0403a:36_0": "3. Upakkilesasuttavaṇṇanā",
  "atk-s0403a:37_0": "23.",
  "atk-s0403a:37_1": "Tatiye na ca pabhassaranti na ca pabhāvantaṃ.",
  "atk-s0403a:37_2": "Pabhaṅgu cāti pabhijjanasabhāvaṃ.",
  "atk-s0403a:37_3": "Ayoti kāḷalohaṃ.",
  "atk-s0403a:37_4": "Lohanti ṭhapetvā idha vuttāni cattāri avasesaṃ lohaṃ.",
  "atk-s0403a:37_5": "Sajjhanti rajataṃ.",
  "atk-s0403a:37_6": "Cittassāti cātubhūmakakusalacittassa.",
  "atk-s0403a:37_7": "Tebhūmakassa tāva upakkilesā hontu,",
  "atk-s0403a:37_8": "lokuttarassa kathaṃ hontīti?",
  "atk-s0403a:37_9": "Uppajjituṃ appadānena.",
  "atk-s0403a:37_10": "Yadaggena hi uppajjituṃ na denti,",
  "atk-s0403a:37_11": "tadaggeneva te lokiyassapi lokuttarassapi upakkilesā nāma honti.",
  "atk-s0403a:37_12": "Pabhaṅgu cāti ārammaṇe cuṇṇavicuṇṇabhāvūpagamanena bhijjanasabhāvaṃ.",
  "atk-s0403a:37_13": "Sammā samādhiyati āsavānaṃ khayāyāti āsavānaṃ khayasaṅkhātassa arahattassa atthāya hetunā kāraṇena samādhiyati.",
  "atk-s0403a:37_14": "Ettāvatā cittaṃ visodhetvā arahatte patiṭṭhitaṃ khīṇāsavaṃ dasseti.",
  "atk-s0403a:37_15": "Idānissa abhiññāpaṭivedhaṃ dassento yassa yassa cātiādimāha.",
  "atk-s0403a:37_16": "Taṃ uttānatthamevāti.",
  "atk-s0403a:38_0": "4. Dussīlasuttavaṇṇanā",
  "atk-s0403a:39_0": "24.",
  "atk-s0403a:39_1": "Catutthe hatūpanisoti hataupanissayo hatakāraṇo.",
  "atk-s0403a:39_2": "Yathābhūtañāṇadassananti nāmarūpaparicchedañāṇaṃ ādiṃ katvā taruṇavipassanā.",
  "atk-s0403a:39_3": "Nibbidāvirāgoti nibbidā ca virāgo ca.",
  "atk-s0403a:39_4": "Tattha nibbidā balavavipassanā,",
  "atk-s0403a:39_5": "virāgo maggo.",
  "atk-s0403a:39_6": "Vimuttiñāṇadassananti phalavimutti ca paccavekkhaṇañāṇañca.",
  "atk-s0403a:40_0": "5. Anuggahitasuttavaṇṇanā",
  "atk-s0403a:41_0": "25.",
  "atk-s0403a:41_1": "Pañcame sammādiṭṭhīti vipassanāsammādiṭṭhi.",
  "atk-s0403a:41_2": "Cetovimuttiphalātiādīsu cetovimuttīti maggaphalasamādhi.",
  "atk-s0403a:41_3": "Paññāvimuttīti phalañāṇaṃ.",
  "atk-s0403a:41_4": "Sīlānuggahitāti sīlena anuggahitā anurakkhitā.",
  "atk-s0403a:41_5": "Sutānuggahitāti bāhusaccena anuggahitā.",
  "atk-s0403a:41_6": "Sākacchānuggahitāti dhammasākacchāya anuggahitā.",
  "atk-s0403a:41_7": "Samathānuggahitāti cittekaggatāya anuggahitā.",
  "atk-s0403a:42_0": "Imassa panatthassa āvibhāvatthaṃ madhurambabījaṃ ropetvā samantā mariyādaṃ bandhitvā kālānukālaṃ udakaṃ",
  "atk-s0403a:42_1": "āsiñcitvā kālānukālaṃ mūlāni sodhetvā kālānukālaṃ patitapāṇake hāretvā kālānukālaṃ makkaṭajālaṃ luñcitvā",
  "atk-s0403a:42_2": "ambaṃ paṭijagganto puriso dassetabbo.",
  "atk-s0403a:42_3": "Tassa hi purisassa madhurambabījaropanaṃ viya vipassanāsammādiṭṭhi daṭṭhabbā,",
  "atk-s0403a:42_4": "mariyādabandhanaṃ viya sīlena anuggaṇhanaṃ,",
  "atk-s0403a:42_5": "udakāsecanaṃ viya sutena anuggaṇhanaṃ,",
  "atk-s0403a:42_6": "mūlaparisodhanaṃ viya sākacchāya anuggaṇhanaṃ,",
  "atk-s0403a:42_7": "pāṇakaharaṇaṃ viya jhānavipassanāpāripanthikasodhanavasena samathānuggaṇhanaṃ,",
  "atk-s0403a:42_8": "makkaṭajālaluñcanaṃ viya balavavipassanānuggaṇhanaṃ,",
  "atk-s0403a:42_9": "evaṃ anuggahitassa rukkhassa khippameva vaḍḍhitvā phalappadānaṃ viya imehi sīlādīhi anuggahitāya mūlasammādiṭṭhiyā",
  "atk-s0403a:42_10": "khippameva maggavasena vaḍḍhitvā cetovimuttipaññāvimuttiphalappadānaṃ veditabbaṃ.",
  "atk-s0403a:43_0": "6. Vimuttāyatanasuttavaṇṇanā",
  "atk-s0403a:44_0": "26.",
  "atk-s0403a:44_1": "Chaṭṭhe vimuttāyatanānīti vimuccanakāraṇāni.",
  "atk-s0403a:44_2": "Yatthāti yesu vimuttāyatanesu.",
  "atk-s0403a:44_3": "Satthā dhammaṃ desetīti catusaccadhammaṃ deseti.",
  "atk-s0403a:44_4": "Atthapaṭisaṃvedinoti pāḷiatthaṃ jānantassa.",
  "atk-s0403a:44_5": "Dhammapaṭisaṃvedinoti pāḷiṃ jānantassa.",
  "atk-s0403a:44_6": "Pāmojjanti taruṇapīti.",
  "atk-s0403a:44_7": "Pītīti tuṭṭhākārabhūtā balavapīti.",
  "atk-s0403a:44_8": "Kāyoti nāmakāyo.",
  "atk-s0403a:44_9": "Passambhatīti paṭippassambhati.",
  "atk-s0403a:44_10": "Sukhaṃ vedetīti sukhaṃ paṭilabhati.",
  "atk-s0403a:44_11": "Cittaṃ samādhiyatīti arahattaphalasamādhinā samādhiyati.",
  "atk-s0403a:44_12": "Ayañhi taṃ dhammaṃ suṇanto āgatāgataṭṭhāne jhānavipassanāmaggaphalāni jānāti,",
  "atk-s0403a:44_13": "tassa evaṃ jānato pīti uppajjati.",
  "atk-s0403a:44_14": "So tassā pītiyā antarā osakkituṃ na dento upacārakammaṭṭhāniko hutvā vipassanaṃ vaḍḍhetvā arahattaṃ pāpuṇāti.",
  "atk-s0403a:44_15": "Taṃ sandhāya vuttaṃ –",
  "atk-s0403a:44_16": "“cittaṃ samādhiyatī”ti.",
  "atk-s0403a:44_17": "Sesesupi eseva nayo.",
  "atk-s0403a:44_18": "Ayaṃ pana viseso –",
  "atk-s0403a:44_19": "samādhinimittanti aṭṭhatiṃsāya ārammaṇesu aññataro samādhiyeva samādhinimittaṃ.",
  "atk-s0403a:44_20": "Suggahitaṃ hotītiādisu ācariyassa santike kammaṭṭhānaṃ uggaṇhantena suṭṭhu gahitaṃ hoti suṭṭhu manasikataṃ suṭṭhu upadhāritaṃ.",
  "atk-s0403a:44_21": "Suppaṭividdhaṃ paññāyāti paññāya suṭṭhu paccakkhaṃ kataṃ.",
  "atk-s0403a:44_22": "Tasmiṃ dhammeti tasmiṃ kammaṭṭhānapāḷidhamme.",
  "atk-s0403a:44_23": "Iti imasmiṃ sutte pañcapi vimuttāyatanāni arahattaṃ pāpetvā kathitānīti.",
  "atk-s0403a:45_0": "7. Samādhisuttavaṇṇanā",
  "atk-s0403a:46_0": "27.",
  "atk-s0403a:46_1": "Sattame appamāṇanti pamāṇakaradhammarahitaṃ lokuttaraṃ.",
  "atk-s0403a:46_2": "Nipakā patissatāti nepakkena ca satiyā ca samannāgatā hutvā.",
  "atk-s0403a:46_3": "Pañca ñāṇānīti pañca paccavekkhaṇañāṇāni.",
  "atk-s0403a:46_4": "Paccattaññeva uppajjantīti attaniyeva uppajjanti.",
  "atk-s0403a:46_5": "Ayaṃ samādhi paccuppannasukho cevātiādīsu arahattaphalasamādhi adhippeto.",
  "atk-s0403a:46_6": "Maggasamādhītipi vadantiyeva.",
  "atk-s0403a:46_7": "So hi appitappitakkhaṇe sukhattā paccuppannasukho,",
  "atk-s0403a:46_8": "purimo purimo pacchimassa pacchimassa samādhisukhassa paccayattā āyatiṃ sukhavipāko,",
  "atk-s0403a:46_9": "kilesehi ārakattā ariyo,",
  "atk-s0403a:46_10": "kāmāmisavaṭṭāmisalokāmisānaṃ abhāvā nirāmiso.",
  "atk-s0403a:46_11": "Buddhādīhi mahāpurisehi sevitattā akāpurisasevito.",
  "atk-s0403a:46_12": "Aṅgasantatāya ārammaṇasantatāya sabbakilesadarathasantatāya ca santo,",
  "atk-s0403a:46_13": "atappaniyaṭṭhena paṇīto.",
  "atk-s0403a:46_14": "Kilesappaṭippassaddhiyā laddhattā kilesappaṭippassaddhibhāvaṃ vā laddhattā paṭippassaddhaladdho.",
  "atk-s0403a:46_15": "Paṭippassaddhaṃ paṭippassaddhīti hi idaṃ atthato ekaṃ.",
  "atk-s0403a:46_16": "Paṭippassaddhakilesena vā arahatā laddhattāpi paṭippassaddhaladdho,",
  "atk-s0403a:46_17": "ekodibhāvena adhigatattā ekodibhāvameva vā adhigatattā ekodibhāvādhigato.",
  "atk-s0403a:46_18": "Appaguṇasāsavasamādhi viya sasaṅkhārena sappayogena cittena paccanīkadhamme niggayha kilese vāretvā anadhigatattā na sasaṅkhāraniggayhavāritagato.",
  "atk-s0403a:46_19": "Taṃ samādhiṃ samāpajjanto tato vā vuṭṭhahanto sativepullappattattā satova samāpajjati,",
  "atk-s0403a:46_20": "satova vuṭṭhahati.",
  "atk-s0403a:46_21": "Yathāparicchinnakālavasena vā sato samāpajjati,",
  "atk-s0403a:46_22": "sato vuṭṭhahati.",
  "atk-s0403a:46_23": "Tasmā yadettha “ayaṃ samādhi paccuppannasukho ceva āyatiñca sukhavipāko cā”ti evaṃ paccavekkhamānassa paccattaṃyeva aparappaccayañāṇaṃ uppajjati,",
  "atk-s0403a:46_24": "taṃ ekaṃ ñāṇaṃ.",
  "atk-s0403a:46_25": "Eseva nayo sesesu.",
  "atk-s0403a:46_26": "Evaṃ imāni pañca ñāṇāni paccattaññeva uppajjantīti.",
  "atk-s0403a:47_0": "8. Pañcaṅgikasuttavaṇṇanā",
  "atk-s0403a:48_0": "28.",
  "atk-s0403a:48_1": "Aṭṭhame ariyassāti vikkhambhanavasena pahīnakilesehi ārakā ṭhitassa.",
  "atk-s0403a:48_2": "Bhāvanaṃ desessāmīti brūhanaṃ vaḍḍhanaṃ pakāsayissāmi.",
  "atk-s0403a:48_3": "Imameva kāyanti imaṃ karajakāyaṃ.",
  "atk-s0403a:48_4": "Abhisandetīti temeti sneheti,",
  "atk-s0403a:48_5": "sabbattha pavattapītisukhaṃ karoti.",
  "atk-s0403a:48_6": "Parisandetīti samantato sandeti.",
  "atk-s0403a:48_7": "Paripūretīti vāyunā bhastaṃ viya pūreti.",
  "atk-s0403a:48_8": "Parippharatīti samantato phusati.",
  "atk-s0403a:48_9": "Sabbāvato kāyassāti assa bhikkhuno sabbakoṭṭhāsavato kāyassa kiñci upādinnakasantatipavattiṭṭhāne chavimaṃsalohitānugataṃ",
  "atk-s0403a:48_10": "aṇumattampi ṭhānaṃ paṭhamajjhānasukhena aphuṭaṃ nāma na hoti.",
  "atk-s0403a:49_0": "Dakkhoti cheko paṭibalo nhānīyacuṇṇāni kātuñceva yojetuñca sannetuñca.",
  "atk-s0403a:49_1": "Kaṃsathāleti yena kenaci lohena katabhājane.",
  "atk-s0403a:49_2": "Mattikābhājanaṃ pana thiraṃ na hoti,",
  "atk-s0403a:49_3": "sannentassa bhijjati.",
  "atk-s0403a:49_4": "Tasmā taṃ na dassesi.",
  "atk-s0403a:49_5": "Paripphosakaṃ paripphosakanti siñcitvā siñcitvā.",
  "atk-s0403a:49_6": "Sanneyyāti vāmahatthena kaṃsathālaṃ gahetvā dakkhiṇahatthena pamāṇayuttaṃ udakaṃ siñcitvā siñcitvā parimaddanto piṇḍaṃ kareyya.",
  "atk-s0403a:49_7": "Snehānugatāti udakasinehena anugatā.",
  "atk-s0403a:49_8": "Snehaparetāti udakasinehena pariggahitā.",
  "atk-s0403a:49_9": "Santarabāhirāti saddhiṃ antopadesena ceva bahipadesena ca,",
  "atk-s0403a:49_10": "sabbatthakameva udakasinehena phuṭāti attho.",
  "atk-s0403a:49_11": "Na ca pagghariṇīti na bindu bindu udakaṃ paggharati,",
  "atk-s0403a:49_12": "sakkā hoti hatthenapi dvīhipi aṅgulīhi gahetuṃ ovaṭṭikāyapi kātunti attho.",
  "atk-s0403a:50_0": "Dutiyajjhānasukhaupamāyaṃ ubbhidodakoti ubbhinnaudako,",
  "atk-s0403a:50_1": "na heṭṭhā ubbhijjitvā uggacchanaudako,",
  "atk-s0403a:50_2": "antoyeva pana uppajjanaudakoti attho.",
  "atk-s0403a:50_3": "Āyamukhanti āgamanamaggo.",
  "atk-s0403a:50_4": "Devoti megho.",
  "atk-s0403a:50_5": "Kālena kālanti kāle kāle,",
  "atk-s0403a:50_6": "anvaḍḍhamāsaṃ vā anudasāhaṃ vāti attho.",
  "atk-s0403a:50_7": "Dhāranti vuṭṭhiṃ.",
  "atk-s0403a:50_8": "Nānuppaveccheyyāti nappaveseyya,",
  "atk-s0403a:50_9": "na vasseyyāti attho.",
  "atk-s0403a:50_10": "Sītā vāridhārā ubbhijjitvāti sītā vāridhārā taṃ rahadaṃ pūrayamānā ubbhijjitvā.",
  "atk-s0403a:50_11": "Heṭṭhā uggacchanaudakañhi uggantvā bhijjantaṃ udakaṃ khobheti,",
  "atk-s0403a:50_12": "catūhi disāhi pavisanaudakaṃ purāṇapaṇṇatiṇakaṭṭhadaṇḍakādīhi udakaṃ khobheti.",
  "atk-s0403a:50_13": "Vuṭṭhiudakaṃ dhārānipātabubbuḷakehi udakaṃ khobheti,",
  "atk-s0403a:50_14": "sannisinnameva pana hutvā iddhinimmitamiva uppajjamānaṃ udakaṃ imaṃ padesaṃ pharati,",
  "atk-s0403a:50_15": "imaṃ na pharatīti natthi.",
  "atk-s0403a:50_16": "Tena aphuṭokāso nāma na hoti.",
  "atk-s0403a:50_17": "Tattha rahado viya karajakāyo,",
  "atk-s0403a:50_18": "udakaṃ viya dutiyajjhānasukhaṃ,",
  "atk-s0403a:50_19": "sesaṃ purimanayeneva veditabbaṃ.",
  "atk-s0403a:51_0": "Tatiyajjhānasukhaupamāyaṃ uppalāni ettha santīti uppalinī.",
  "atk-s0403a:51_1": "Sesapadadvayepi eseva nayo.",
  "atk-s0403a:51_2": "Ettha ca setarattanīlesu yaṃkiñci uppalameva,",
  "atk-s0403a:51_3": "ūnakasatapattaṃ puṇḍarīkaṃ,",
  "atk-s0403a:51_4": "satapattaṃ padumaṃ.",
  "atk-s0403a:51_5": "Pattaniyamaṃ vā vināpi setaṃ padumaṃ,",
  "atk-s0403a:51_6": "rattaṃ puṇḍarīkanti ayamettha vinicchayo.",
  "atk-s0403a:51_7": "Udakānuggatānīti udakato na uggatāni.",
  "atk-s0403a:51_8": "Antonimuggaposīnīti udakatalassa anto nimuggāniyeva hutvā posanti vaḍḍhantīti attho.",
  "atk-s0403a:51_9": "Sesaṃ purimanayeneva veditabbaṃ.",
  "atk-s0403a:52_0": "Catutthajjhānaupamāyaṃ parisuddhena cetasā pariyodātenāti ettha nirupakkilesaṭṭhena parisuddhaṃ,",
  "atk-s0403a:52_1": "pabhassaraṭṭhena pariyodātaṃ veditabbaṃ.",
  "atk-s0403a:52_2": "Odātena vatthenāti idaṃ utupharaṇatthaṃ vuttaṃ.",
  "atk-s0403a:52_3": "Kiliṭṭhavatthena hi utupharaṇaṃ na hoti,",
  "atk-s0403a:52_4": "taṅkhaṇadhotaparisuddhena utupharaṇaṃ balavaṃ hoti.",
  "atk-s0403a:52_5": "Imissā hi upamāya vatthaṃ viya karajakāyo,",
  "atk-s0403a:52_6": "utupharaṇaṃ viya catutthajjhānasukhaṃ.",
  "atk-s0403a:52_7": "Tasmā yathā sunhātassa purisassa parisuddhaṃ vatthaṃ sasīsaṃ pārupitvā nisinnassa sarīrato utu sabbameva vatthaṃ pharati,",
  "atk-s0403a:52_8": "na koci vatthassa aphuṭokāso hoti,",
  "atk-s0403a:52_9": "evaṃ catutthajjhānasukhena bhikkhuno karajakāyassa na koci okāso aphuṭo hotīti evamettha attho daṭṭhabbo.",
  "atk-s0403a:52_10": "Catutthajjhānacittameva vā vatthaṃ viya,",
  "atk-s0403a:52_11": "taṃsamuṭṭhānarūpaṃ utupharaṇaṃ viya.",
  "atk-s0403a:52_12": "Yathā hi katthaci katthaci odātavatthe kāyaṃ aphusantepi taṃsamuṭṭhānena utunā sabbatthakameva kāyo phuṭo hoti,",
  "atk-s0403a:52_13": "evaṃ catutthajjhānasamuṭṭhāpitena sukhumarūpena sabbatthakameva bhikkhuno kāyo phuṭo hotīti evamettha attho daṭṭhabbo.",
  "atk-s0403a:53_0": "Paccavekkhaṇanimittanti paccavekkhaṇañāṇameva.",
  "atk-s0403a:53_1": "Suggahitaṃ hotīti yathā tena jhānavipassanāmaggā suṭṭhu gahitā honti,",
  "atk-s0403a:53_2": "evaṃ paccavekkhaṇanimittaṃ aparāparena paccavekkhaṇanimittena suṭṭhu gahitaṃ hoti.",
  "atk-s0403a:53_3": "Añño vā aññanti añño eko aññaṃ ekaṃ,",
  "atk-s0403a:53_4": "attanoyeva hi attā na pākaṭo hoti.",
  "atk-s0403a:53_5": "Ṭhito vā nisinnanti ṭhitakassāpi nisinno pākaṭo hoti,",
  "atk-s0403a:53_6": "tenevaṃ vuttaṃ.",
  "atk-s0403a:53_7": "Sesesupi eseva nayo.",
  "atk-s0403a:53_8": "Udakamaṇikoti samekhalā udakacāṭi.",
  "atk-s0403a:53_9": "Samatittikoti samabharito.",
  "atk-s0403a:53_10": "Kākapeyyāti mukhavaṭṭiyaṃ nisīditvā kākena gīvaṃ anāmetvāva pātabbo.",
  "atk-s0403a:54_0": "Subhūmiyanti samabhūmiyaṃ.",
  "atk-s0403a:54_1": "“Subhūme sukhette vihatakhāṇuke bījāni patiṭṭhāpeyyā”ti ettha pana maṇḍabhūmi subhūmīti āgatā.",
  "atk-s0403a:54_2": "Catumahāpatheti dvinnaṃ mahāmaggānaṃ vinivijjhitvā gataṭṭhāne.",
  "atk-s0403a:54_3": "Ājaññarathoti vinītaassaratho.",
  "atk-s0403a:54_4": "Odhastapatodoti yathā rathaṃ abhiruhitvā ṭhitena sakkā hoti gaṇhituṃ,",
  "atk-s0403a:54_5": "evaṃ ālambanaṃ nissāya tiriyato ṭhapitapatodo.",
  "atk-s0403a:54_6": "Yoggācariyoti assācariyo.",
  "atk-s0403a:54_7": "Sveva assadamme sāretīti assadammasārathi.",
  "atk-s0403a:54_8": "Yenicchakanti yena yena maggena icchati.",
  "atk-s0403a:54_9": "Yadicchakanti yaṃ yaṃ gatiṃ icchati.",
  "atk-s0403a:54_10": "Sāreyyāti ujukaṃ purato peseyya.",
  "atk-s0403a:54_11": "Paccāsāreyyāti paṭinivatteyya.",
  "atk-s0403a:55_0": "Evaṃ heṭṭhā pañcahi aṅgehi samāpattiparikammaṃ kathetvā imāhi tīhi upamāhi paguṇasamāpattiyā ānisaṃsaṃ",
  "atk-s0403a:55_1": "dassetvā idāni khīṇāsavassa abhiññāpaṭipāṭiṃ dassetuṃ so sace ākaṅkhatītiādimāha.",
  "atk-s0403a:55_2": "Taṃ uttānatthamevāti.",
  "atk-s0403a:56_0": "9. Caṅkamasuttavaṇṇanā",
  "atk-s0403a:57_0": "29.",
  "atk-s0403a:57_1": "Navame addhānakkhamo hotīti dūraṃ addhānamaggaṃ gacchanto khamati,",
  "atk-s0403a:57_2": "adhivāsetuṃ sakkoti.",
  "atk-s0403a:57_3": "Padhānakkhamoti vīriyakkhamo.",
  "atk-s0403a:57_4": "Caṅkamādhigato samādhīti caṅkamaṃ adhiṭṭhahantena adhigato aṭṭhannaṃ samāpattīnaṃ aññatarasamādhi.",
  "atk-s0403a:57_5": "Ciraṭṭhitiko hotīti ciraṃ tiṭṭhati.",
  "atk-s0403a:57_6": "Ṭhitakena gahitanimittañhi nisinnassa nassati,",
  "atk-s0403a:57_7": "nisinnena gahitanimittaṃ nipannassa.",
  "atk-s0403a:57_8": "Caṅkamaṃ adhiṭṭhahantena calitārammaṇe gahitanimittaṃ pana ṭhitassapi nisinnassapi nipannassapi na nassatīti.",
  "atk-s0403a:58_0": "10. Nāgitasuttavaṇṇanā",
  "atk-s0403a:59_0": "30.",
  "atk-s0403a:59_1": "Dasame uddhaṃ uggatattā ucco,",
  "atk-s0403a:59_2": "rāsibhāvena ca mahā saddo etesanti uccāsaddamahāsaddā.",
  "atk-s0403a:59_3": "Tesu hi uggatuggatesu khattiyamahāsāla-",
  "atk-s0403a:59_4": "brāhmaṇamahāsālādīsu mahāsakkāraṃ gahetvā āgatesu “asukassa okāsaṃ detha,",
  "atk-s0403a:59_5": "asukassa okāsaṃ dethā”ti vutte “mayaṃ paṭhamataraṃ āgatā,",
  "atk-s0403a:59_6": "mayhaṃ paṭhamataraṃ āgatā,",
  "atk-s0403a:59_7": "natthi okāso”ti evaṃ aññamaññaṃ kathentānaṃ saddo ucco ceva mahā ca ahosi.",
  "atk-s0403a:59_8": "Kevaṭṭā maññe macchavilopeti kevaṭṭā viya macchavilope.",
  "atk-s0403a:59_9": "Tesañhi macchapacchiṃ gahetvā āgatānaṃ vikkiṇanaṭṭhāne “mayhaṃ detha mayhaṃ dethā”ti vadato mahājanassa evarūpo saddo hoti.",
  "atk-s0403a:59_10": "Mīḷhasukhanti asucisukhaṃ.",
  "atk-s0403a:59_11": "Middhasukhanti niddāsukhaṃ.",
  "atk-s0403a:59_12": "Lābhasakkārasilokasukhanti lābhasakkārañceva vaṇṇabhaṇanañca nissāya uppannasukhaṃ.",
  "atk-s0403a:60_0": "Taṃninnāva gamissantīti taṃ tadeva bhagavato gataṭṭhānaṃ gamissanti,",
  "atk-s0403a:60_1": "anubandhissantiyevāti vuttaṃ hoti. Tathā hi, bhante,",
  "atk-s0403a:60_2": "bhagavato sīlapaññāṇanti yasmā tathāvidhaṃ tumhākaṃ sīlañca ñāṇañcāti attho.",
  "atk-s0403a:60_3": "Mā ca mayā yasoti mayā saddhiṃ yasopi mā samāgacchatu.",
  "atk-s0403a:60_4": "Piyānanti piyajanānaṃ.",
  "atk-s0403a:60_5": "Eso tassa nissandoti esā piyabhāvassa nipphatti.",
  "atk-s0403a:60_6": "Asubhanimittānuyoganti asubhakammaṭṭhānānuyogaṃ.",
  "atk-s0403a:60_7": "Subhanimitteti rāgaṭṭhāniye iṭṭhārammaṇe.",
  "atk-s0403a:60_8": "Eso tassa nissandoti esā tassa asubhanimittānuyogassa nipphatti.",
  "atk-s0403a:60_9": "Evamimasmiṃ sutte imesu pañcasu ṭhānesu vipassanāva kathitāti.",
  "atk-s0403a:61_0": "1. Sumanasuttavaṇṇanā",
  "atk-s0403a:62_0": "31.",
  "atk-s0403a:62_1": "Catutthassa paṭhame sumanā rājakumārīti mahāsakkāraṃ katvā patthanaṃ patthetvā evaṃ laddhanāmā rājakaññā.",
  "atk-s0403a:62_2": "Vipassisammāsambuddhakālasmiṃ hi nāgaresu “yuddhampi katvā satthāraṃ amhākaṃ gaṇhissāmā”ti senāpatiṃ",
  "atk-s0403a:62_3": "nissāya buddhappamukhaṃ saṅghaṃ labhitvā paṭipāṭiyā puññāni kātuṃ āraddhesu sabbapaṭhamadivaso senāpatissa",
  "atk-s0403a:62_4": "vāro ahosi.",
  "atk-s0403a:62_5": "Tasmiṃ divase senāpati mahādānaṃ sajjetvā “ajja yathā añño koci ekabhikkhampi na deti,",
  "atk-s0403a:62_6": "evaṃ rakkhathā”ti samantā purise ṭhapesi.",
  "atk-s0403a:62_7": "Taṃdivasaṃ seṭṭhibhariyā rodamānā pañcahi kumārikāsatehi saddhiṃ kīḷitvā āgataṃ dhītaraṃ āha – “sace, amma,",
  "atk-s0403a:62_8": "tava pitā jīveyya,",
  "atk-s0403a:62_9": "ajjāhaṃ paṭhamaṃ dasabalaṃ bhojeyya”nti.",
  "atk-s0403a:62_10": "Sā taṃ āha – “amma,",
  "atk-s0403a:62_11": "mā cintayi,",
  "atk-s0403a:62_12": "ahaṃ tathā karissāmi,",
  "atk-s0403a:62_13": "yathā buddhappamukho saṅgho amhākaṃ paṭhamaṃ bhikkhaṃ bhuñjissatī”ti.",
  "atk-s0403a:62_14": "Tato satasahassagghanikāya suvaṇṇapātiyā nirudakapāyāsaṃ pūretvā sappimadhusakkharādīhi abhisaṅkharitvā",
  "atk-s0403a:62_15": "aññissā pātiyā paṭikujjitvā taṃ sumanamālāguḷehi parikkhipitvā mālāguḷasadisaṃ katvā bhagavato gāmaṃ",
  "atk-s0403a:62_16": "pavisanavelāya sayameva ukkhipitvā dhātigaṇaparivutā gharā nikkhami.",
  "atk-s0403a:63_0": "Antarāmagge senāpatino upaṭṭhākā, “amma,",
  "atk-s0403a:63_1": "mā ito āgamā”ti vadanti.",
  "atk-s0403a:63_2": "Mahāpuññā nāma manāpakathā honti,",
  "atk-s0403a:63_3": "na ca tesaṃ punappunaṃ bhaṇantānaṃ kathā paṭikkhipituṃ sakkā hoti.",
  "atk-s0403a:63_4": "Sā “cūḷapita, mahāpita, mātula,",
  "atk-s0403a:63_5": "kissa tumhe gantuṃ na dethā”ti āha.",
  "atk-s0403a:63_6": "Senāpatinā “aññassa kassaci khādanīyaṃ bhojanīyaṃ mā dethā”ti ṭhapitamha, ammāti.",
  "atk-s0403a:63_7": "Kiṃ pana mama hatthe khādanīyaṃ bhojanīyaṃ passathāti?",
  "atk-s0403a:63_8": "Mālāguḷaṃ passāmāti.",
  "atk-s0403a:63_9": "Kiṃ tumhākaṃ senāpati mālāpūjampi kātuṃ na detīti? Deti, ammāti.",
  "atk-s0403a:63_10": "Tena hi apethāti bhagavantaṃ upasaṅkamitvā “mālāguḷaṃ gaṇhatha bhagavā”ti āha.",
  "atk-s0403a:63_11": "Bhagavā ekaṃ senāpatissa upaṭṭhākaṃ oloketvā mālāguḷaṃ gaṇhāpesi.",
  "atk-s0403a:63_12": "Sā bhagavantaṃ vanditvā “bhavābhavābhinibbattiyaṃ me sati paritassanajīvitaṃ nāma mā hotu,",
  "atk-s0403a:63_13": "ayaṃ sumanamālā viya nibbattanibbattaṭṭhāne piyāva homi,",
  "atk-s0403a:63_14": "nāmena ca sumanāyevā”ti patthanaṃ katvā satthārā “sukhinī hohī”ti vuttā vanditvā padakkhiṇaṃ katvā pakkāmi.",
  "atk-s0403a:64_0": "Bhagavāpi senāpatissa gehaṃ gantvā paññattāsane nisīdi.",
  "atk-s0403a:64_1": "Senāpati yāguṃ gahetvā upagañchi,",
  "atk-s0403a:64_2": "satthā hatthena pattaṃ pidahi. Nisinno, bhante,",
  "atk-s0403a:64_3": "bhikkhusaṅghoti.",
  "atk-s0403a:64_4": "Atthi no eko antarāmagge piṇḍapāto laddhoti?",
  "atk-s0403a:64_5": "Mālaṃ apanetvā piṇḍapātaṃ addasa.",
  "atk-s0403a:64_6": "Cūḷupaṭṭhāko āha –",
  "atk-s0403a:64_7": "“sāmi mālāti maṃ vatvā mātugāmo vañcesī”ti.",
  "atk-s0403a:64_8": "Pāyāso bhagavantaṃ ādiṃ katvā sabbabhikkhūnaṃ pahosi.",
  "atk-s0403a:64_9": "Senāpati attano deyyadhammaṃ adāsi.",
  "atk-s0403a:64_10": "Satthā bhattakiccaṃ katvā maṅgalaṃ vatvā pakkāmi.",
  "atk-s0403a:64_11": "Senāpati “kā nāma sā piṇḍapātamadāsī”ti pucchi.",
  "atk-s0403a:64_12": "Seṭṭhidhītā sāmīti.",
  "atk-s0403a:64_13": "Sappaññā itthī,",
  "atk-s0403a:64_14": "evarūpāya ghare vasantiyā purisassa saggasampatti nāma na dullabhāti kaṃ ānetvā jeṭṭhakaṭṭhāne ṭhapesi?",
  "atk-s0403a:65_0": "Sā pitugehe ca senāpatigehe ca dhanaṃ gahetvā yāvatāyukaṃ tathāgatassa dānaṃ datvā puññāni karitvā tato cutā kāmāvacaradevaloke nibbatti.",
  "atk-s0403a:65_1": "Nibbattakkhaṇeyeva jāṇuppamāṇena odhinā sakalaṃ devalokaṃ paripūrayamānaṃ sumanavassaṃ vassi.",
  "atk-s0403a:65_2": "Devatā “ayaṃ attanāva attano nāmaṃ gahetvā āgatā”ti “sumanā devadhītā”tvevassā nāmaṃ akaṃsu.",
  "atk-s0403a:65_3": "Sā ekanavutikappe devesu ca manussesu ca saṃsarantī nibbattanibbattaṭṭhāne avijahitasumanavassā “sumanā sumanā”tveva nāmā ahosi.",
  "atk-s0403a:65_4": "Imasmiṃ pana kāle kosalarañño aggamahesiyā kucchismiṃ paṭisandhiṃ gaṇhi.",
  "atk-s0403a:65_5": "Tāpi pañcasatā kumārikā taṃdivasaññeva tasmiṃ tasmiṃ kule paṭisandhiṃ gahetvā ekadivaseyeva sabbā mātukucchito nikkhamiṃsu.",
  "atk-s0403a:65_6": "Taṃkhaṇaṃyeva jāṇuppamāṇena odhinā sumanavassaṃ vassi.",
  "atk-s0403a:65_7": "Taṃ disvā rājā “pubbe katābhinīhārā esā bhavissatī”ti tuṭṭhamānaso “dhītā me attanāva attano nāmaṃ gahetvā",
  "atk-s0403a:65_8": "āgatā”ti sumanātvevassā nāmaṃ katvā “mayhaṃ dhītā na ekikāva nibbattissatī”ti nagaraṃ vicināpento ‘pañca",
  "atk-s0403a:65_9": "dārikāsatāni jātānī”ti sutvā sabbā attanāva posāpesi.",
  "atk-s0403a:65_10": "Māse māse sampate “ānetvā mama dhītu dassethā”ti āha.",
  "atk-s0403a:65_11": "Evamesā mahāsakkāraṃ katvā patthanaṃ patthetvā evaṃladdhanāmāti veditabbā.",
  "atk-s0403a:66_0": "Tassā sattavassikakāle anāthapiṇḍikena vihāraṃ niṭṭhāpetvā tathāgatassa dūte pesite satthā bhikkhusaṅghaparivāro sāvatthiṃ agamāsi.",
  "atk-s0403a:66_1": "Anāthapiṇḍiko gantvā rājānaṃ evamāha –",
  "atk-s0403a:66_2": "“mahārāja,",
  "atk-s0403a:66_3": "satthu idhāgamanaṃ amhākampi maṅgalaṃ tumhākampi maṅgalameva,",
  "atk-s0403a:66_4": "sumanaṃ rājakumāriṃ pañcahi dārikāsatehi saddhiṃ puṇṇaghaṭe ca gandhamālādīni ca gāhāpetvā dasabalassa paccuggamanaṃ pesethā”ti.",
  "atk-s0403a:66_5": "Rājā “sādhu mahāseṭṭhī”ti tathā akāsi.",
  "atk-s0403a:66_6": "Sāpi raññā vuttanayeneva gantvā satthāraṃ vanditvā gandhamālādīhi pūjetvā ekamantaṃ aṭṭhāsi.",
  "atk-s0403a:66_7": "Satthā tassā dhammaṃ desesi.",
  "atk-s0403a:66_8": "Sā pañcahi kumārikāsatehi saddhiṃ sotāpattiphale patiṭṭhāsi.",
  "atk-s0403a:66_9": "Aññānipi pañca dārikāsatāni pañca mātugāmasatāni pañca upāsakasatāni tasmiṃyeva khaṇe sotāpattiphalaṃ pāpuṇiṃsu.",
  "atk-s0403a:66_10": "Evaṃ tasmiṃ divase antarāmaggeyeva dve sotāpannasahassāni jātāni.",
  "atk-s0403a:67_0": "Yena bhagavā tenupasaṅkamīti kasmā upasaṅkamīti?",
  "atk-s0403a:67_1": "Pañhaṃ pucchitukāmatāya.",
  "atk-s0403a:67_2": "Kassapasammāsambuddhakāle kira sahāyakā dve bhikkhū ahesuṃ.",
  "atk-s0403a:67_3": "Tesu eko sāraṇīyadhammaṃ pūreti,",
  "atk-s0403a:67_4": "eko bhattaggavattaṃ.",
  "atk-s0403a:67_5": "Sāraṇīyadhammapūrako itaraṃ āha – “āvuso,",
  "atk-s0403a:67_6": "adinnassa phalaṃ nāma natthi,",
  "atk-s0403a:67_7": "attanā laddhaṃ paresaṃ datvā bhuñjituṃ vaṭṭatī”ti.",
  "atk-s0403a:67_8": "Itaro pana āha – “āvuso,",
  "atk-s0403a:67_9": "tvaṃ na jānāsi,",
  "atk-s0403a:67_10": "deyyadhammaṃ nāma vinipātetuṃ na vaṭṭati,",
  "atk-s0403a:67_11": "attano yāpanamattameva gaṇhantena bhattaggavattaṃ pūretuṃ vaṭṭatī”ti.",
  "atk-s0403a:67_12": "Tesu ekopi ekaṃ attano ovāde otāretuṃ nāsakkhi.",
  "atk-s0403a:67_13": "Dvepi attano paṭipattiṃ pūretvā tato cutā kāmāvacaradevaloke nibbattiṃsu.",
  "atk-s0403a:67_14": "Tattha sāraṇīyadhammapūrako itaraṃ pañcahi dhammehi adhigaṇhi.",
  "atk-s0403a:68_0": "Evaṃ te devesu ca manussesu ca saṃsarantā ekaṃ buddhantaraṃ khepetvā imasmiṃ kāle sāvatthiyaṃ nibbattiṃsu.",
  "atk-s0403a:68_1": "Sāraṇīyadhammapūrako kosalarañño aggamahesiyā kucchismiṃ paṭisandhiṃ gaṇhi,",
  "atk-s0403a:68_2": "itaro tassāyeva upaṭṭhākaitthiyā kucchismiṃ paṭisandhiṃ gaṇhi.",
  "atk-s0403a:68_3": "Te dvepi janā ekadivaseneva jāyiṃsu.",
  "atk-s0403a:68_4": "Te nāmaggahaṇadivase nhāpetvā sirigabbhe nipajjāpetvā dvinnampi mātaro bahi sakkāraṃ saṃvidahiṃsu.",
  "atk-s0403a:68_5": "Tesu sāraṇīyadhammapūrako akkhīni ummīletvā mahantaṃ setacchattaṃ supaññattaṃ sirisayanaṃ alaṅkatapaṭiyattañca",
  "atk-s0403a:68_6": "nivesanaṃ disvā “ekasmiṃ rājakule nibbattosmī”ti aññāsi.",
  "atk-s0403a:68_7": "So “kiṃ nu kho kammaṃ katvā idha nibbattosmī”ti āvajjento “sāraṇīyadhammanissandenā”ti ñatvā “sahāyo",
  "atk-s0403a:68_8": "me kuhiṃ nu kho nibbatto”ti āvajjento nīcasayane nipannaṃ disvā “ayaṃ bhattaggavattaṃ pūremīti mama vacanaṃ na gaṇhi,",
  "atk-s0403a:68_9": "imasmiṃ idāni taṃ ṭhāne niggaṇhituṃ vaṭṭatī”ti “samma mama vacanaṃ nākāsī”ti āha.",
  "atk-s0403a:68_10": "Atha kiṃ jātanti.",
  "atk-s0403a:68_11": "Passa mayhaṃ sampattiṃ,",
  "atk-s0403a:68_12": "setacchattassa heṭṭhā sirisayane nipannosmi,",
  "atk-s0403a:68_13": "tvaṃ nīcamañce thaddhaattharaṇamatte nipannosīti.",
  "atk-s0403a:68_14": "Kiṃ pana tvaṃ etaṃ nissāya mānaṃ karosi,",
  "atk-s0403a:68_15": "nanu veḷusalākāhi katvā pilotikāya paliveṭhitaṃ sabbametaṃ pathavīdhātumattamevāti?",
  "atk-s0403a:69_0": "Sumanā tesaṃ kathaṃ sutvā “mama bhātikānaṃ santike koci natthī”ti tesaṃ samīpaṃ gacchantī dvāraṃ nissāya",
  "atk-s0403a:69_1": "ṭhitā “dhātū”ti vacanaṃ sutvā “idaṃ dhātūti vacanaṃ bahiddhā natthi.",
  "atk-s0403a:69_2": "Mama bhātikā samaṇadevaputtā bhavissantī”ti cintetvā –",
  "atk-s0403a:69_3": "“sacāhaṃ ‘ime evaṃ kathentī’ti mātāpitūnaṃ kathessāmi,",
  "atk-s0403a:69_4": "‘amanussā ete’ti nīharāpessanti.",
  "atk-s0403a:69_5": "Idaṃ kāraṇaṃ aññassa akathetvā kaṅkhacchedakaṃ purisaheraññikaṃ mama pitaraṃ mahāgotamadasabalaṃyeva",
  "atk-s0403a:69_6": "pucchissāmī”ti bhuttapātarāsā rājānaṃ upasaṅkamitvā “dasabalassa upaṭṭhānaṃ gamissāmī”ti āha.",
  "atk-s0403a:69_7": "Rājā pañca rathasatāni yojāpesi.",
  "atk-s0403a:69_8": "Jambudīpatalasmiñhi tissova kumāriyo pitūnaṃ santikā pañca rathasatāni labhiṃsu –",
  "atk-s0403a:69_9": "bimbisārarañño dhītā cundī rājakaññā,",
  "atk-s0403a:69_10": "dhanañcayassa seṭṭhissa dhītā visākhā,",
  "atk-s0403a:69_11": "ayaṃ sumanā rājakaññāti.",
  "atk-s0403a:69_12": "Sā gandhamālaṃ ādāya rathe ṭhitā pañcarathasataparivārā “imaṃ pañhaṃ pucchissāmī”ti yena bhagavā tenupasaṅkami.",
  "atk-s0403a:70_0": "Idhassūti idha bhaveyyuṃ.",
  "atk-s0403a:70_1": "Eko dāyakoti eko attanā laddhalābhato parassa datvā paribhuñjanako sāraṇīyadhammapūrako.",
  "atk-s0403a:70_2": "Eko adāyakoti eko attanā laddhaṃ parassa adatvā paribhuñjanako bhattaggavattapūrako.",
  "atk-s0403a:70_3": "Devabhūtānaṃ pana nesanti devabhūtānaṃ etesaṃ.",
  "atk-s0403a:70_4": "Adhigaṇhātīti adhibhavitvā gaṇhāti ajjhottharati atiseti.",
  "atk-s0403a:70_5": "Ādhipateyyenāti jeṭṭhakakāraṇena.",
  "atk-s0403a:70_6": "Imehi pañcahi ṭhānehīti sesadeve sakko devarājā viya imehi pañcahi kāraṇehi adhigaṇhāti.",
  "atk-s0403a:70_7": "Mānusakenātiādīsu āyunā mahākassapatthero viya bākulatthero viya ānandatthero viya ca,",
  "atk-s0403a:70_8": "vaṇṇena mahāgatimbaabhayatthero viya bhaṇḍāgāraamacco viya ca,",
  "atk-s0403a:70_9": "sukhena raṭṭhapālakulaputto viya soṇaseṭṭhiputto viya yasadārako viya ca,",
  "atk-s0403a:70_10": "yasena dhammāsoko viya,",
  "atk-s0403a:70_11": "tathā ādhipaccenāti imehi pañcahi kāraṇehi atireko jeṭṭhako hoti.",
  "atk-s0403a:71_0": "Yācitova bahulanti bākulatthera-",
  "atk-s0403a:71_1": "sīvalitthera-",
  "atk-s0403a:71_2": "ānandattherādayo viya yācitova bahulaṃ cīvarādīni paribhuñjatīti imehi kāraṇehi atireko hoti jeṭṭhako.",
  "atk-s0403a:71_3": "Yadidaṃ vimuttiyā vimuttinti yaṃ ekassa vimuttiyā saddhiṃ itarassa vimuttiṃ ārabbha nānākaraṇaṃ vattabbaṃ bhaveyya,",
  "atk-s0403a:71_4": "taṃ na vadāmīti attho.",
  "atk-s0403a:71_5": "Sattavassikadārako vā hi vimuttiṃ paṭivijjhatu vassasatikatthero vā bhikkhu vā bhikkhunī vā upāsako vā upāsikā vā devo vā māro vā brahmā vā,",
  "atk-s0403a:71_6": "paṭividdhalokuttaramagge nānattaṃ nāma natthi.",
  "atk-s0403a:71_7": "Alamevāti yuttameva.",
  "atk-s0403a:71_8": "Yatra hi nāmāti yāni nāma.",
  "atk-s0403a:72_0": "Gacchaṃ ākāsadhātuyāti ākāsena gacchanto.",
  "atk-s0403a:72_1": "Saddhoti ratanattayaguṇānaṃ saddhātā.",
  "atk-s0403a:72_2": "Thanayanti gajjanto.",
  "atk-s0403a:72_3": "Vijjumālīti mālāsadisāya meghamukhe carantiyā vijjulatāya samannāgato.",
  "atk-s0403a:72_4": "Satakkakūti satakūṭo,",
  "atk-s0403a:72_5": "ito cito ca uṭṭhitena valāhakakūṭasatena samannāgatoti attho.",
  "atk-s0403a:72_6": "Dassanasampannoti sotāpanno.",
  "atk-s0403a:72_7": "Bhogaparibyūḷhoti udakoghena viya dānavasena dīyamānehi bhogehi paribyūḷho,",
  "atk-s0403a:72_8": "devalokaṃ sampāpitoti attho.",
  "atk-s0403a:72_9": "Peccāti paraloke.",
  "atk-s0403a:72_10": "Sagge pamodatīti yasmiṃ sagge uppajjati,",
  "atk-s0403a:72_11": "tattheva modatīti.",
  "atk-s0403a:73_0": "2. Cundīsuttavaṇṇanā",
  "atk-s0403a:74_0": "32.",
  "atk-s0403a:74_1": "Dutiye pañcahi rathasatehīti bhuttapātarāsā pitu santikaṃ pesetvā pañca rathasatāni yojāpetvā tehi parivutāti attho.",
  "atk-s0403a:74_2": "Upasaṅkamīti bhātarā saddhiṃ pavattitaṃ pañhasākacchaṃ pucchissāmīti gandhamālacuṇṇādīni ādāya upasaṅkami.",
  "atk-s0403a:74_3": "Yadeva so hotīti yadā eva so hoti.",
  "atk-s0403a:74_4": "Atha vā yo eva so hoti.",
  "atk-s0403a:74_5": "Ariyakantāni sīlānīti maggaphalasampayuttāni sīlāni.",
  "atk-s0403a:74_6": "Tāni hi ariyānaṃ kantāni honti,",
  "atk-s0403a:74_7": "bhavantarepi na pariccajanti.",
  "atk-s0403a:74_8": "Sesaṃ catukkanipāte aggappasādasutte vuttanayeneva veditabbaṃ.",
  "atk-s0403a:75_0": "3. Uggahasuttavaṇṇanā",
  "atk-s0403a:76_0": "33.",
  "atk-s0403a:76_1": "Tatiye bhaddiyeti bhaddiyanagare.",
  "atk-s0403a:76_2": "Jātiyāvaneti sayaṃjāte aropite himavantena saddhiṃ ekābaddhe vanasaṇḍe,",
  "atk-s0403a:76_3": "taṃ nagaraṃ upanissāya tasmiṃ vane viharatīti attho.",
  "atk-s0403a:76_4": "Attacatutthoti attanā catuttho.",
  "atk-s0403a:76_5": "Kasmā panesa bhagavantaṃ attacatutthaṃyeva nimantesi?",
  "atk-s0403a:76_6": "Gehe kirassa maṅgalaṃ mahantaṃ,",
  "atk-s0403a:76_7": "tattha mahantena saṃvidhānena bahū manussā sannipatissanti.",
  "atk-s0403a:76_8": "Te bhikkhusaṅghaṃ parivisantena dussaṅgahā bhavissantīti attacatutthaṃyeva nimantesi.",
  "atk-s0403a:76_9": "Api cassa evampi ahosi –",
  "atk-s0403a:76_10": "“daharakumārikāyo mahābhikkhusaṅghamajjhe satthari ovadante olīnamanā ovādaṃ gahetuṃ na sakkuṇeyyu”nti.",
  "atk-s0403a:76_11": "Imināpi kāraṇena attacatutthameva nimantesi.",
  "atk-s0403a:76_12": "Ovadatu tāsaṃ, bhanteti,",
  "atk-s0403a:76_13": "bhante bhagavā,",
  "atk-s0403a:76_14": "etāsaṃ ovadatu,",
  "atk-s0403a:76_15": "etā ovadatūti attho.",
  "atk-s0403a:76_16": "Upayogatthasmiñhi etaṃ sāmivacanaṃ.",
  "atk-s0403a:76_17": "Yaṃ tāsanti yaṃ ovādānusāsanaṃ etāsaṃ.",
  "atk-s0403a:76_18": "Evañca pana vatvā so seṭṭhi “imā mama santike ovādaṃ gaṇhamānā harāyeyyu”nti bhagavantaṃ vanditvā pakkāmi.",
  "atk-s0403a:77_0": "Bhattūti sāmikassa.",
  "atk-s0403a:77_1": "Anukampaṃ upādāyāti anuddayaṃ paṭicca.",
  "atk-s0403a:77_2": "Pubbuṭṭhāyiniyoti sabbapaṭhamaṃ uṭṭhānasīlā.",
  "atk-s0403a:77_3": "Pacchānipātiniyoti sabbapacchā nipajjanasīlā.",
  "atk-s0403a:77_4": "Itthiyā hi paṭhamataraṃ bhuñjitvā sayanaṃ āruyha nipajjituṃ na vaṭṭati,",
  "atk-s0403a:77_5": "sabbe pana gehaparijane bhojetvā upakaraṇabhaṇḍaṃ saṃvidhāya gorūpādīni āgatānāgatāni ñatvā sve kattabbakammaṃ",
  "atk-s0403a:77_6": "vicāretvā kuñcikāmuddikaṃ hatthe katvā sace bhojanaṃ atthi,",
  "atk-s0403a:77_7": "bhuñjitvā,",
  "atk-s0403a:77_8": "no ce atthi,",
  "atk-s0403a:77_9": "aññaṃ pacāpetvā sabbe santappetvā pacchā nipajjituṃ vaṭṭati.",
  "atk-s0403a:77_10": "Nipannāyapi yāva sūriyuggamanā niddāyituṃ na vaṭṭati,",
  "atk-s0403a:77_11": "sabbapaṭhamaṃ pana uṭṭhāya dāsakammakare pakkosāpetvā “idañcidañca kammaṃ karothā”ti kammantaṃ vicāretvā",
  "atk-s0403a:77_12": "dhenuyo duhāpetvā sabbaṃ gehe kattabbakiccaṃ attano paccakkhaṃyeva kātuṃ vaṭṭati.",
  "atk-s0403a:77_13": "Etamatthaṃ sandhāya “pubbuṭṭhāyiniyo pacchānipātiniyo”ti āha.",
  "atk-s0403a:77_14": "“Kiṃkārapaṭissāviniyoti kiṃ karoma kiṃ karomā”ti mukhaṃ oloketvā vicaraṇasīlā.",
  "atk-s0403a:77_15": "Manāpacāriniyoti manāpaṃyeva kiriyaṃ karaṇasīlā.",
  "atk-s0403a:77_16": "Piyavādiniyoti piyameva vacanaṃ vādanasīlā.",
  "atk-s0403a:77_17": "Pūjessāmāti catupaccayapūjāya pūjayissāma.",
  "atk-s0403a:78_0": "Abbhāgateti attano santikaṃ āgate.",
  "atk-s0403a:78_1": "Āsanodakena paṭipūjessāmāti āsanena ca pādadhovanaudakena ca pūjayissāma.",
  "atk-s0403a:78_2": "Ettha ca mātāpitūnaṃ devasikaṃ sakkāro kātabbo.",
  "atk-s0403a:78_3": "Samaṇabrāhmaṇānaṃ pana abbhāgatānaṃ āsanaṃ datvā pādadhovanañca dātabbaṃ,",
  "atk-s0403a:78_4": "sakkāro ca kātabbo.",
  "atk-s0403a:79_0": "Uṇṇāti eḷakalomaṃ.",
  "atk-s0403a:79_1": "Tattha dakkhā bhavissāmāti eḷakalomānaṃ vijaṭanadhovanarajanaveṇikaraṇādīsu kappāsassa ca vaṭṭanapisanaphoṭanakantanādīsu chekā bhavissāma.",
  "atk-s0403a:79_2": "Tatrupāyāyāti tasmiṃ uṇṇākappāsasaṃvidhāne upāyabhūtāya “imasmiṃ kāle idaṃ nāma kātuṃ vaṭṭatī”ti evaṃ pavattāya vīmaṃsāya samannāgatā.",
  "atk-s0403a:79_3": "Alaṃ kātuṃ alaṃ saṃvidhātunti attanā kātumpi parehi kārāpetumpi yuttā ceva samatthā ca bhavissāmāti attho.",
  "atk-s0403a:80_0": "Katañca katato jānissāma,",
  "atk-s0403a:80_1": "akatañca akatatoti sakaladivasaṃ idaṃ nāma kammaṃ katvā āgatānaṃ,",
  "atk-s0403a:80_2": "upaḍḍhadivasaṃ idaṃ nāma kammaṃ katvā āgatānaṃ,",
  "atk-s0403a:80_3": "nikkammānaṃ gehe nisinnānaṃ idaṃ nāma dātuñca evañca kātuṃ vaṭṭatīti evaṃ jānissāma.",
  "atk-s0403a:80_4": "Gilānakānañca balābalanti sace hi gilānakāle tesaṃ bhesajjabhojanādīni datvā rogaṃ phāsuṃ na karonti,",
  "atk-s0403a:80_5": "“ime arogakāle amhe yaṃ icchanti,",
  "atk-s0403a:80_6": "taṃ kārenti.",
  "atk-s0403a:80_7": "Gilānakāle atthi bhāvampi no na jānantī”ti virattarūpā pacchā kiccāni na karonti,",
  "atk-s0403a:80_8": "dukkaṭāni vā karonti.",
  "atk-s0403a:80_9": "Tasmā nesaṃ balābalaṃ ñatvā dātabbañca kātabbañca jānissāmāti evaṃ tumhehi sikkhitabbanti dasseti.",
  "atk-s0403a:80_10": "Khādanīyaṃ bhojanīyañcassāti khādanīyañca bhojanīyañca assa antojanassa.",
  "atk-s0403a:80_11": "Paccaṃsenāti paṭilabhitabbena aṃsena,",
  "atk-s0403a:80_12": "attano attano laddhabbakoṭṭhāsānurūpenāti attho.",
  "atk-s0403a:80_13": "Saṃvibhajissāmāti dassāma.",
  "atk-s0403a:80_14": "Sampādessāmāti sampādayissāma.",
  "atk-s0403a:81_0": "Adhuttīti purisadhuttasurādhuttatāvasena adhuttiyo.",
  "atk-s0403a:81_1": "Athenīti atheniyo acoriyo.",
  "atk-s0403a:81_2": "Asoṇḍīti surāsoṇḍatādivasena asoṇḍiyo.",
  "atk-s0403a:82_0": "Evaṃ suttantaṃ niṭṭhapetvā idāni gāthāhi kūṭaṃ gaṇhanto yo naṃ bharati sabbadātiādimāha.",
  "atk-s0403a:82_1": "Tattha bharatīti posati paṭijaggati.",
  "atk-s0403a:82_2": "Sabbakāmaharanti sabbakāmadadaṃ.",
  "atk-s0403a:82_3": "Sotthīti suitthī.",
  "atk-s0403a:82_4": "Evaṃ vattatīti ettakaṃ vattaṃ pūretvā vattati.",
  "atk-s0403a:82_5": "Manāpā nāma te devāti nimmānaratī devā.",
  "atk-s0403a:82_6": "Te hi icchiticchitaṃ rūpaṃ māpetvā abhiramaṇato nimmānaratīti ca manāpāti ca vuccantīti.",
  "atk-s0403a:83_0": "4. Sīhasenāpatisuttavaṇṇanā",
  "atk-s0403a:84_0": "34.",
  "atk-s0403a:84_1": "Catutthe sandiṭṭhikanti sāmaṃ passitabbakaṃ.",
  "atk-s0403a:84_2": "Dāyakoti dānasūro.",
  "atk-s0403a:84_3": "Na so saddhāmattakeneva tiṭṭhati,",
  "atk-s0403a:84_4": "pariccajitumpi sakkotīti attho.",
  "atk-s0403a:84_5": "Dānapatīti yaṃ dānaṃ deti,",
  "atk-s0403a:84_6": "tassa pati hutvā deti, na dāso,",
  "atk-s0403a:84_7": "na sahāyo.",
  "atk-s0403a:84_8": "Yo hi attanā madhuraṃ bhuñjati,",
  "atk-s0403a:84_9": "paresaṃ amadhuraṃ deti,",
  "atk-s0403a:84_10": "so dānasaṅkhātassa deyyadhammassa dāso hutvā deti.",
  "atk-s0403a:84_11": "Yo yaṃ attanā bhuñjati,",
  "atk-s0403a:84_12": "tadeva deti,",
  "atk-s0403a:84_13": "so sahāyo hutvā deti.",
  "atk-s0403a:84_14": "Yo pana attanā yena kenaci yāpeti,",
  "atk-s0403a:84_15": "paresaṃ madhuraṃ deti,",
  "atk-s0403a:84_16": "so pati jeṭṭhako sāmī hutvā deti.",
  "atk-s0403a:84_17": "Tādisaṃ sandhāya vuttaṃ –",
  "atk-s0403a:84_18": "“dānapatī”ti.",
  "atk-s0403a:85_0": "Amaṅkubhūtoti na nittejabhūto.",
  "atk-s0403a:85_1": "Visāradoti ñāṇasomanassappatto.",
  "atk-s0403a:85_2": "Sahabyataṃ gatāti sahabhāvaṃ ekībhāvaṃ gatā.",
  "atk-s0403a:85_3": "Katāvakāsāti yena kammena tattha avakāso hoti,",
  "atk-s0403a:85_4": "tassa katattā katāvakāsā.",
  "atk-s0403a:85_5": "Taṃ pana yasmā kusalameva hoti,",
  "atk-s0403a:85_6": "tasmā katakusalāti vuttaṃ.",
  "atk-s0403a:85_7": "Modareti modanti pamodanti.",
  "atk-s0403a:85_8": "Asitassāti anissitassa tathāgatassa.",
  "atk-s0403a:85_9": "Tādinoti tādilakkhaṇaṃ pattassa.",
  "atk-s0403a:86_0": "5. Dānānisaṃsasuttavaṇṇanā",
  "atk-s0403a:87_0": "35.",
  "atk-s0403a:87_1": "Pañcame gihidhammā anapagato hotīti akhaṇḍapañcasīlo hoti.",
  "atk-s0403a:87_2": "Sataṃ dhammaṃ anukkamanti sappurisānaṃ mahāpurisānaṃ dhammaṃ anukkamanto.",
  "atk-s0403a:87_3": "Santo naṃ bhajantīti sappurisā buddhapaccekabuddhatathāgatasāvakā etaṃ bhajanti.",
  "atk-s0403a:88_0": "6. Kāladānasuttavaṇṇanā",
  "atk-s0403a:89_0": "36.",
  "atk-s0403a:89_1": "Chaṭṭhe kāladānānīti yuttadānāni,",
  "atk-s0403a:89_2": "pattadānāni anucchavikadānānīti attho.",
  "atk-s0403a:89_3": "Navasassānīti aggasassāni.",
  "atk-s0403a:89_4": "Navaphalānīti ārāmato paṭhamuppannāni aggaphalāni.",
  "atk-s0403a:89_5": "Paṭhamaṃ sīlavantesu patiṭṭhāpetīti paṭhamaṃ sīlavantānaṃ datvā pacchā attanā paribhuñjati.",
  "atk-s0403a:89_6": "Vadaññūti bhāsitaññū.",
  "atk-s0403a:89_7": "Kālena dinnanti yuttappattakālena dinnaṃ.",
  "atk-s0403a:89_8": "Anumodantīti ekamante ṭhitā anumodanti.",
  "atk-s0403a:89_9": "Veyyāvaccanti kāyena veyyāvaṭikakammaṃ karonti.",
  "atk-s0403a:89_10": "Appaṭivānacittoti anukkaṇṭhitacitto.",
  "atk-s0403a:89_11": "Yattha dinnaṃ mahapphalanti yasmiṃ ṭhāne dinnaṃ mahapphalaṃ hoti,",
  "atk-s0403a:89_12": "tattha dadeyya.",
  "atk-s0403a:90_0": "7. Bhojanasuttavaṇṇanā",
  "atk-s0403a:91_0": "37.",
  "atk-s0403a:91_1": "Sattame āyuṃ detīti āyudānaṃ deti.",
  "atk-s0403a:91_2": "Vaṇṇanti sarīravaṇṇaṃ.",
  "atk-s0403a:91_3": "Sukhanti kāyikacetasikasukhaṃ.",
  "atk-s0403a:91_4": "Balanti sarīrathāmaṃ.",
  "atk-s0403a:91_5": "Paṭibhānanti yuttamuttappaṭibhānaṃ.",
  "atk-s0403a:92_0": "8. Saddhasuttavaṇṇanā",
  "atk-s0403a:93_0": "38.",
  "atk-s0403a:93_1": "Aṭṭhame anukampantīti anuggaṇhanti.",
  "atk-s0403a:93_2": "Khandhimāva mahādumoti khandhasampanno mahārukkho viya.",
  "atk-s0403a:93_3": "Manorame āyataneti ramaṇīye samosaraṇaṭṭhāne.",
  "atk-s0403a:93_4": "Chāyaṃ chāyatthikā yantīti chāyāya atthikāva chāyaṃ upagacchanti.",
  "atk-s0403a:93_5": "Nivātavuttinti nīcavuttiṃ.",
  "atk-s0403a:93_6": "Atthaddhanti kodhamānathaddhatāya rahitaṃ.",
  "atk-s0403a:93_7": "Soratanti soraccena sucisīlena samannāgataṃ.",
  "atk-s0403a:93_8": "Sakhilanti sammodakaṃ.",
  "atk-s0403a:94_0": "9. Puttasuttavaṇṇanā",
  "atk-s0403a:95_0": "39.",
  "atk-s0403a:95_1": "Navame bhato vā no bharissatīti amhehi thaññapāyanahatthapādavaḍḍhanādīhi bhato paṭijaggito amhe mahallakakāle hatthapādadhovana-",
  "atk-s0403a:95_2": "nhāpanayāgubhattadānādīhi bharissati.",
  "atk-s0403a:95_3": "Kiccaṃ vā no karissatīti attano kammaṃ ṭhapetvā amhākaṃ rājakulādīsu uppannaṃ kiccaṃ gantvā karissati.",
  "atk-s0403a:95_4": "Kulavaṃso ciraṃ ṭhassatīti amhākaṃ santakaṃ khettavatthuhiraññasuvaṇṇādiṃ avināsetvā rakkhante putte kulavaṃso ciraṃ ṭhassati,",
  "atk-s0403a:95_5": "amhehi vā pavattitāni salākabhattādīni anupacchinditvā pavattessati,",
  "atk-s0403a:95_6": "evampi no kulavaṃso ciraṃ ṭhassati.",
  "atk-s0403a:95_7": "Dāyajjaṃ paṭipajjissatīti kulavaṃsānurūpāya paṭipattiyā attānaṃ dāyajjārahaṃ karonto amhākaṃ santakaṃ dāyajjaṃ paṭipajjissati.",
  "atk-s0403a:95_8": "Dakkhiṇaṃ anuppadassatīti pattidānaṃ katvā tatiyadivasato paṭṭhāya dānaṃ anuppadassati.",
  "atk-s0403a:96_0": "Santo sappurisāti imasmiṃ ṭhāne mātāpitūsu sammā paṭipattiyā santo sappurisāti veditabbā.",
  "atk-s0403a:96_1": "Pubbe katamanussaranti mātāpitūhi paṭhamataraṃ kataguṇaṃ anussarantā.",
  "atk-s0403a:96_2": "Ovādakārīti mātāpitūhi dinnassa ovādassa kattā.",
  "atk-s0403a:96_3": "Bhataposīti yehi bhato,",
  "atk-s0403a:96_4": "tesaṃ posako.",
  "atk-s0403a:96_5": "Pasaṃsiyoti diṭṭheva dhamme mahājanena pasaṃsitabbo hoti.",
  "atk-s0403a:97_0": "10. Mahāsālaputtasuttavaṇṇanā",
  "atk-s0403a:98_0": "40.",
  "atk-s0403a:98_1": "Dasame mahāsālāti mahārukkhā.",
  "atk-s0403a:98_2": "Sākhāpattapalāsena vaḍḍhantīti khuddakasākhāhi ca pattasaṅkhātena ca palāsena vaḍḍhanti.",
  "atk-s0403a:98_3": "Araññasminti agāmake padese.",
  "atk-s0403a:98_4": "Brahāvaneti mahāvane aṭaviyaṃ.",
  "atk-s0403a:98_5": "Sesaṃ sabbattha uttānatthamevāti.",
  "atk-s0403a:99_0": "1. Ādiyasuttavaṇṇanā",
  "atk-s0403a:100_0": "41.",
  "atk-s0403a:100_1": "Pañcamassa paṭhame bhogānaṃ ādiyāti bhogānaṃ ādātabbakāraṇāni.",
  "atk-s0403a:100_2": "Uṭṭhānavīriyādhigatehīti uṭṭhānasaṅkhātena vīriyena adhigatehi.",
  "atk-s0403a:100_3": "Bāhābalaparicitehīti bāhubalena sañcitehi.",
  "atk-s0403a:100_4": "Sedāvakkhittehīti sedaṃ avakkhipetvā uppāditehi.",
  "atk-s0403a:100_5": "Dhammikehīti dhammayuttehi.",
  "atk-s0403a:100_6": "Dhammaladdhehīti dasakusalakammaṃ akopetvā laddhehi.",
  "atk-s0403a:100_7": "Pīṇetīti pīṇitaṃ thūlaṃ karoti.",
  "atk-s0403a:100_8": "Sesamettha catukkanipāte vuttanayeneva veditabbaṃ.",
  "atk-s0403a:100_9": "Dutiyaṃ uttānatthameva.",
  "atk-s0403a:101_0": "3. Iṭṭhasuttavaṇṇanā",
  "atk-s0403a:102_0": "43.",
  "atk-s0403a:102_1": "Tatiye āyusaṃvattanikā paṭipadāti dānasīlādikā puññapaṭipadā.",
  "atk-s0403a:102_2": "Sesesupi eseva nayo.",
  "atk-s0403a:102_3": "Atthābhisamayāti atthassa abhisamāgamena,",
  "atk-s0403a:102_4": "atthappaṭilābhenāti vuttaṃ hoti.",
  "atk-s0403a:103_0": "4. Manāpadāyīsuttavaṇṇanā",
  "atk-s0403a:104_0": "44.",
  "atk-s0403a:104_1": "Catutthe uggoti guṇehi uggatattā evaṃladdhanāmo.",
  "atk-s0403a:104_2": "Sālapupphakaṃ khādanīyanti catumadhurayojitena sālipiṭṭhena kataṃ sālapupphasadisaṃ khādanīyaṃ.",
  "atk-s0403a:104_3": "Tañhi paññāyamānavaṇṭapattakesaraṃ katvā jīrakādisambhārayutte sappimhi pacitvā sappiṃ vinivattetvā kolumbe",
  "atk-s0403a:104_4": "pūretvā gandhavāsaṃ gāhāpetvā pidahitvā lañchetvā ṭhapitaṃ hoti.",
  "atk-s0403a:104_5": "Taṃ so yāguṃ pivitvā nisinnassa bhagavato antarabhatte dātukāmo evamāha.",
  "atk-s0403a:104_6": "Paṭiggahesi bhagavāti desanāmattametaṃ,",
  "atk-s0403a:104_7": "upāsako pana taṃ bhagavato ca pañcannañca bhikkhusatānaṃ adāsi.",
  "atk-s0403a:104_8": "Yathā ca taṃ,",
  "atk-s0403a:104_9": "evaṃ sūkaramaṃsādīnipi.",
  "atk-s0403a:104_10": "Tattha sampannakolakanti sampannabadaraṃ.",
  "atk-s0403a:104_11": "Sūkaramaṃsanti madhurarasehi badarehi saddhiṃ jīrakādisambhārehi yojetvā pakkaṃ ekasaṃvaccharikasūkaramaṃsaṃ.",
  "atk-s0403a:104_12": "Nibbattatelakanti vinivattitatelaṃ.",
  "atk-s0403a:104_13": "Nāliyasākanti sālipiṭṭhena saddhiṃ madditvā jīrakādisaṃyutte sappimhi pacitvā catumadhurena yojetvā vāsaṃ gāhāpetvā ṭhapitaṃ nāliyasākaṃ.",
  "atk-s0403a:104_14": "Netaṃ bhagavato kappatīti ettha akappiyaṃ upādāya kappiyampi na kappatīti vuttaṃ,",
  "atk-s0403a:104_15": "seṭṭhi pana sabbampi taṃ āharāpetvā rāsiṃ katvā yaṃ yaṃ akappiyaṃ,",
  "atk-s0403a:104_16": "taṃ taṃ antarāpaṇaṃ pahiṇitvā kappiyaṃ upabhogaparibhogabhaṇḍaṃ adāsi.",
  "atk-s0403a:104_17": "Candanaphalakaṃ nātimahantaṃ dīghato aḍḍhateyyaratanaṃ,",
  "atk-s0403a:104_18": "tiriyaṃ diyaḍḍharatanaṃ,",
  "atk-s0403a:104_19": "sāravarabhaṇḍattā pana mahagghaṃ ahosi.",
  "atk-s0403a:104_20": "Bhagavā taṃ paṭiggahetvā khaṇḍākhaṇḍikaṃ chedāpetvā bhikkhūnaṃ añjanapisanatthāya dāpesi.",
  "atk-s0403a:105_0": "Ujjubhūtesūti kāyavācācittehi ujukesu.",
  "atk-s0403a:105_1": "Chandasāti pemena.",
  "atk-s0403a:105_2": "Cattantiādīsu pariccāgavasena cattaṃ.",
  "atk-s0403a:105_3": "Muttacāgatāya muttaṃ.",
  "atk-s0403a:105_4": "Anapekkhacittatāya cittena na uggahitanti anuggahītaṃ.",
  "atk-s0403a:105_5": "Khettūpameti viruhanaṭṭhena khettasadise.",
  "atk-s0403a:106_0": "Aññataraṃ manomayanti suddhāvāsesu ekaṃ jhānamanena nibbattaṃ devakāyaṃ.",
  "atk-s0403a:106_1": "Yathādhippāyoti yathājjhāsayo.",
  "atk-s0403a:106_2": "Iminā kiṃ pucchati?",
  "atk-s0403a:106_3": "Tassa kira manussakāle arahattatthāya ajjhāsayo ahosi,",
  "atk-s0403a:106_4": "taṃ pucchāmīti pucchati.",
  "atk-s0403a:106_5": "Devaputtopi arahattaṃ pattatāya taggha me bhagavā yathādhippāyoti āha.",
  "atk-s0403a:106_6": "Yattha yatthūpapajjatīti tīsu vā kulasampattīsu chasu vā kāmasaggesu yattha yattha uppajjati,",
  "atk-s0403a:106_7": "tattha tattha dīghāyu yasavā hotīti.",
  "atk-s0403a:106_8": "Pañcamaṃ catukkanipāte vuttanayeneva veditabbaṃ.",
  "atk-s0403a:106_9": "Chaṭṭhasattamāni uttānatthāneva.",
  "atk-s0403a:107_0": "8. Alabbhanīyaṭhānasuttavaṇṇanā",
  "atk-s0403a:108_0": "48.",
  "atk-s0403a:108_1": "Aṭṭhame alabbhanīyānīti aladdhabbāni,",
  "atk-s0403a:108_2": "na sakkā labhituṃ.",
  "atk-s0403a:108_3": "Ṭhānānīti kāraṇāni.",
  "atk-s0403a:108_4": "Jarādhammaṃ mā jīrīti yaṃ mayhaṃ jarāsabhāvaṃ,",
  "atk-s0403a:108_5": "taṃ mā jīratu.",
  "atk-s0403a:108_6": "Sesapadesupi eseva nayo.",
  "atk-s0403a:108_7": "Nacchādeyyāti na rucceyya.",
  "atk-s0403a:108_8": "Abbuhīti nīhari.",
  "atk-s0403a:109_0": "Yatoti yasmiṃ kāle.",
  "atk-s0403a:109_1": "Āpadāsūti upaddavesu.",
  "atk-s0403a:109_2": "Na vedhatīti na kampati nānusocati.",
  "atk-s0403a:109_3": "Atthavinicchayaññūti kāraṇatthavinicchaye kusalo.",
  "atk-s0403a:109_4": "Purāṇanti nibbikāratāya porāṇakameva.",
  "atk-s0403a:109_5": "Jappenāti vaṇṇabhaṇanena.",
  "atk-s0403a:109_6": "Mantenāti mahānubhāvamantaparivattanena.",
  "atk-s0403a:109_7": "Subhāsitenāti subhāsitakathanena.",
  "atk-s0403a:109_8": "Anuppadānenāti satassa vā sahassassa vā dānena.",
  "atk-s0403a:109_9": "Paveṇiyā vāti kulavaṃsena vā,",
  "atk-s0403a:109_10": "“idaṃ amhākaṃ paveṇiyā āciṇṇaṃ,",
  "atk-s0403a:109_11": "idaṃ anāciṇṇa”nti evaṃ paveṇikathanenāti attho.",
  "atk-s0403a:109_12": "Yathā yathā yattha labhetha atthanti etesu jappādīsu yena yena yattha yattha ṭhāne jarādhammādīnaṃ ajīraṇatādiatthaṃ labheyya.",
  "atk-s0403a:109_13": "Tathā tathā tattha parakkameyyāti tena tena tasmiṃ tasmiṃ ṭhāne parakkamaṃ kareyya.",
  "atk-s0403a:109_14": "Kammaṃ daḷhanti vaṭṭagāmikammaṃ mayā thiraṃ katvā āyūhitaṃ,",
  "atk-s0403a:109_15": "svāhaṃ idāni kinti karomīti evaṃ paccavekkhitvā adhivāseyyāti.",
  "atk-s0403a:110_0": "9. Kosalasuttavaṇṇanā",
  "atk-s0403a:111_0": "49.",
  "atk-s0403a:111_1": "Navame upakaṇṇaketi kaṇṇamūle.",
  "atk-s0403a:111_2": "Dummanoti duṭṭhumano.",
  "atk-s0403a:111_3": "Pattakkhandhoti patitakkhandho.",
  "atk-s0403a:111_4": "Pajjhāyantoti cintayanto.",
  "atk-s0403a:111_5": "Appaṭibhānoti nippaṭibhāno hutvā.",
  "atk-s0403a:111_6": "Sesaṃ heṭṭhā vuttanayameva.",
  "atk-s0403a:112_0": "10. Nāradasuttavaṇṇanā",
  "atk-s0403a:113_0": "50.",
  "atk-s0403a:113_1": "Dasame ajjhomucchitoti adhiomucchito gilitvā pariniṭṭhapetvā gahaṇasabhāvāya atirekamucchāya taṇhāya samannāgato.",
  "atk-s0403a:113_2": "Mahaccā rājānubhāvenāti mahatā rājānubhāvena,",
  "atk-s0403a:113_3": "aṭṭhārasahi senīhi parivārito mahatiyā rājiddhiyā pāyāsīti attho.",
  "atk-s0403a:113_4": "Tagghāti ekaṃsatthe nipāto,",
  "atk-s0403a:113_5": "ekaṃseneva sokasallaharaṇoti attho.",
  "atk-s0403a:113_6": "Iti rājā imaṃ ovādaṃ sutvā tasmiṃ ṭhito dhammena samena rajjaṃ kāretvā saggaparāyaṇo ahosi.",
  "atk-s0403a:114_0": "1. Āvaraṇasuttavaṇṇanā",
  "atk-s0403a:115_0": "51.",
  "atk-s0403a:115_1": "Dutiyassa paṭhame āvaraṇavasena āvaraṇā.",
  "atk-s0403a:115_2": "Nīvaraṇavasena nīvaraṇā.",
  "atk-s0403a:115_3": "Ceto ajjhāruhantīti cetaso ajjhāruhā.",
  "atk-s0403a:115_4": "Vipassanāpaññañca maggapaññañca uppattinivāraṇaṭṭhena dubbalaṃ karontīti paññāya dubbalīkaraṇā.",
  "atk-s0403a:115_5": "Yā vā etehi saddhiṃ vokiṇṇā paññā uppajjati,",
  "atk-s0403a:115_6": "taṃ dubbalaṃ karontītipi paññāya dubbalīkaraṇā.",
  "atk-s0403a:115_7": "Abalāyāti pañcanīvaraṇapariyonaddhattā apagatabalāya.",
  "atk-s0403a:115_8": "Uttari vā manussadhammā alamariyañāṇadassanavisesanti dasakusalakammapathasaṅkhātā manussadhammā uttari",
  "atk-s0403a:115_9": "ariyabhāvaṃ kātuṃ samatthaṃ ñāṇadassanavisesaṃ.",
  "atk-s0403a:115_10": "Hārahārinīti haritabbaṃ harituṃ samatthā.",
  "atk-s0403a:115_11": "Naṅgalamukhānīti mātikāmukhāni.",
  "atk-s0403a:115_12": "Tāni hi naṅgalasarikkhakattā naṅgalehi ca khatattā naṅgalamukhānīti vuccanti.",
  "atk-s0403a:116_0": "Evameva khoti ettha sotaṃ viya vipassanāñāṇaṃ daṭṭhabbaṃ,",
  "atk-s0403a:116_1": "ubhato naṅgalamukhānaṃ vivaraṇakālo viya chasu dvāresu saṃvarassa vissaṭṭhakālo,",
  "atk-s0403a:116_2": "majjhenadiyā rukkhapāde koṭṭetvā palālatiṇamattikāhi āvaraṇe kate udakassa vikkhittavisaṭabyādiṇṇakālo viya pañcahi nīvaraṇehi pariyonaddhakālo,",
  "atk-s0403a:116_3": "evaṃ āvaraṇe kate vihatavegassa udakassa tiṇapalālādīni parikaḍḍhitvā samuddaṃ pāpuṇituṃ asamatthakālo",
  "atk-s0403a:116_4": "viya vipassanāñāṇena sabbākusale viddhaṃsetvā nibbānasāgaraṃ pāpuṇituṃ asamatthakālo veditabbo.",
  "atk-s0403a:116_5": "Sukkapakkhe vuttavipallāsena yojanā kātabbā.",
  "atk-s0403a:116_6": "Imasmiṃ sutte vaṭṭavivaṭṭaṃ kathitaṃ.",
  "atk-s0403a:116_7": "Dutiyaṃ uttānatthameva.",
  "atk-s0403a:117_0": "3. Padhāniyaṅgasuttavaṇṇanā",
  "atk-s0403a:118_0": "53.",
  "atk-s0403a:118_1": "Tatiye padhāniyaṅgānīti padhānaṃ vuccati padahanabhāvo,",
  "atk-s0403a:118_2": "padhānamassa atthīti padhāniyo,",
  "atk-s0403a:118_3": "padhāniyassa bhikkhuno aṅgānīti padhāniyaṅgāni.",
  "atk-s0403a:118_4": "Saddhoti saddhāya samannāgato.",
  "atk-s0403a:118_5": "Saddhā panesā āgamasaddhā adhigamasaddhā okappanasaddhā pasādasaddhāti catubbidhā.",
  "atk-s0403a:118_6": "Tattha sabbaññubodhisattānaṃ saddhā,",
  "atk-s0403a:118_7": "abhinīhārato paṭṭhāya āgatattā āgamasaddhā nāma.",
  "atk-s0403a:118_8": "Ariyasāvakānaṃ paṭivedhena adhigatattā adhigamasaddhā nāma.",
  "atk-s0403a:118_9": "Buddho dhammo saṅghoti vutte acalabhāvena okappanaṃ okappanasaddhā nāma.",
  "atk-s0403a:118_10": "Pasāduppatti pasādasaddhā nāma.",
  "atk-s0403a:118_11": "Idha okappanasaddhā adhippetā.",
  "atk-s0403a:118_12": "Bodhinti catumaggañāṇaṃ.",
  "atk-s0403a:118_13": "Taṃ suppaṭividdhaṃ tathāgatenāti saddahati.",
  "atk-s0403a:118_14": "Desanāsīsameva cetaṃ,",
  "atk-s0403a:118_15": "iminā pana aṅgena tīsupi ratanesu saddhā adhippetā.",
  "atk-s0403a:118_16": "Yassa hi buddhādīsu pasādo balavā,",
  "atk-s0403a:118_17": "tassa padhānavīriyaṃ ijjhati.",
  "atk-s0403a:119_0": "Appābādhoti arogo.",
  "atk-s0403a:119_1": "Appātaṅkoti niddukkho.",
  "atk-s0403a:119_2": "Samavepākiniyāti samavipākiniyā.",
  "atk-s0403a:119_3": "Gahaṇiyāti kammajatejodhātuyā.",
  "atk-s0403a:119_4": "Nātisītāya nāccuṇhāyāti atisītalaggahaṇiko hi sītabhīruko hoti,",
  "atk-s0403a:119_5": "accuṇhaggahaṇiko uṇhabhīruko,",
  "atk-s0403a:119_6": "tesaṃ padhānaṃ na ijjhati,",
  "atk-s0403a:119_7": "majjhimaggahaṇikassa ijjhati. Tenāha –",
  "atk-s0403a:119_8": "majjhimāya padhānakkhamāyāti.",
  "atk-s0403a:119_9": "Yathābhūtaṃ attānaṃ āvikattāti yathābhūtaṃ attano aguṇaṃ pakāsetā.",
  "atk-s0403a:119_10": "Udayatthagāminiyāti udayañca atthañca gantuṃ paricchindituṃ samatthāya.",
  "atk-s0403a:119_11": "Etena paññāsalakkhaṇapariggāhakaṃ udayabbayañāṇaṃ vuttaṃ.",
  "atk-s0403a:119_12": "Ariyāyāti parisuddhāya.",
  "atk-s0403a:119_13": "Nibbedhikāyāti anibbiddhapubbe lobhakkhandhādayo nibbijjhituṃ samatthāya.",
  "atk-s0403a:119_14": "Sammā dukkhakkhayagāminiyāti tadaṅgavasena kilesānaṃ pahīnattā yaṃ dukkhaṃ khīyati,",
  "atk-s0403a:119_15": "tassa dukkhassa khayagāminiyā.",
  "atk-s0403a:119_16": "Iti sabbehipi imehi padehi vipassanāpaññāva kathitā.",
  "atk-s0403a:119_17": "Duppaññassa hi padhānaṃ na ijjhati.",
  "atk-s0403a:120_0": "4. Samayasuttavaṇṇanā",
  "atk-s0403a:121_0": "54.",
  "atk-s0403a:121_1": "Catutthe padhānāyāti vīriyakaraṇatthāya.",
  "atk-s0403a:121_2": "Na sukaraṃ uñchena paggahena yāpetunti na sakkā hoti pattaṃ gahetvā uñchācariyāya yāpetuṃ.",
  "atk-s0403a:121_3": "Imasmimpi sutte vaṭṭavivaṭṭameva kathitaṃ.",
  "atk-s0403a:122_0": "5. Mātāputtasuttavaṇṇanā",
  "atk-s0403a:123_0": "55. Pañcame pariyādāya tiṭṭhatīti pariyādiyitvā gahetvā khepetvā tiṭṭhati. Ugghātitāti uddhumātā.",
  "atk-s0403a:124_0": "Asihatthenāti sīsacchedanatthāya asiṃ ādāya āgatenāpi.",
  "atk-s0403a:124_1": "Pisācenāti khādituṃ āgatayakkhenāpi.",
  "atk-s0403a:124_2": "Āsīdeti ghaṭṭeyya.",
  "atk-s0403a:124_3": "Mañjunāti mudukena.",
  "atk-s0403a:124_4": "Kāmoghavuḷhānanti kāmoghena vuḷhānaṃ kaḍḍhitānaṃ.",
  "atk-s0403a:124_5": "Kālaṃ gati bhavābhavanti vaṭṭakālaṃ gatiñca punappunabbhave ca.",
  "atk-s0403a:124_6": "Purakkhatāti purecārikā purato gatāyeva.",
  "atk-s0403a:124_7": "Ye ca kāme pariññāyāti ye paṇḍitā duvidhepi kāme tīhi pariññāhi parijānitvā.",
  "atk-s0403a:124_8": "Caranti akutobhayāti khīṇāsavānaṃ kutoci bhayaṃ nāma natthi,",
  "atk-s0403a:124_9": "tasmā te akutobhayā hutvā caranti.",
  "atk-s0403a:124_10": "Pāraṅgatāti pāraṃ vuccati nibbānaṃ,",
  "atk-s0403a:124_11": "taṃ upagatā,",
  "atk-s0403a:124_12": "sacchikatvā ṭhitāti attho.",
  "atk-s0403a:124_13": "Āsavakkhayanti arahattaṃ.",
  "atk-s0403a:124_14": "Imasmiṃ sutte vaṭṭameva kathetvā gāthāsu vaṭṭavivaṭṭaṃ kathitaṃ.",
  "atk-s0403a:125_0": "6. Upajjhāyasuttavaṇṇanā",
  "atk-s0403a:126_0": "56.",
  "atk-s0403a:126_1": "Chaṭṭhe madhurakajātoti sañjātagarubhāvo.",
  "atk-s0403a:126_2": "Disā ca me na pakkhāyantīti catasso disā ca anudisā ca mayhaṃ na upaṭṭhahantīti vadati.",
  "atk-s0403a:126_3": "Dhammā ca maṃ nappaṭibhantīti samathavipassanādhammāpi me na upaṭṭhahanti.",
  "atk-s0403a:126_4": "Anabhirato ca brahmacariyaṃ carāmīti ukkaṇṭhito hutvā brahmacariyavāsaṃ vasāmi.",
  "atk-s0403a:126_5": "Yena bhagavā tenupasaṅkamīti tassa kathaṃ sutvā “buddhaveneyyapuggalo aya”nti taṃ kāraṇaṃ bhagavato ārocetuṃ upasaṅkami.",
  "atk-s0403a:126_6": "Avipassakassa kusalānaṃ dhammānanti kusaladhamme avipassantassa,",
  "atk-s0403a:126_7": "anesantassa agavesantassāti attho.",
  "atk-s0403a:126_8": "Bodhipakkhiyānaṃ dhammānanti satipaṭṭhānādīnaṃ sattatiṃsadhammānaṃ.",
  "atk-s0403a:127_0": "7. Abhiṇhapaccavekkhitabbaṭhānasuttavaṇṇanā",
  "atk-s0403a:128_0": "57.",
  "atk-s0403a:128_1": "Sattame jarādhammomhīti jarāsabhāvo amhi.",
  "atk-s0403a:128_2": "Jaraṃ anatītoti jaraṃ anatikkanto,",
  "atk-s0403a:128_3": "antojarāya eva carāmi.",
  "atk-s0403a:128_4": "Sesapadesupi eseva nayo.",
  "atk-s0403a:128_5": "Kammassakotiādīsu kammaṃ mayhaṃ sakaṃ attano santakanti kammassako amhi.",
  "atk-s0403a:128_6": "Kammassa dāyādoti kammadāyādo,",
  "atk-s0403a:128_7": "kammaṃ mayhaṃ dāyajjaṃ santakanti attho.",
  "atk-s0403a:128_8": "Kammaṃ mayhaṃ yoni kāraṇanti kammayoni.",
  "atk-s0403a:128_9": "Kammaṃ mayhaṃ bandhūti kammabandhu,",
  "atk-s0403a:128_10": "kammañātakoti attho.",
  "atk-s0403a:128_11": "Kammaṃ mayhaṃ paṭisaraṇaṃ patiṭṭhāti kammapaṭisaraṇo.",
  "atk-s0403a:128_12": "Tassa dāyādo bhavissāmīti tassa kammassa dāyādo tena dinnaphalapaṭiggāhako bhavissāmīti attho.",
  "atk-s0403a:128_13": "Yobbanamadoti yobbanaṃ ārabbha uppannamado.",
  "atk-s0403a:128_14": "Sesesupi eseva nayo.",
  "atk-s0403a:128_15": "Maggo sañjāyatīti lokuttaramaggo sañjāyati.",
  "atk-s0403a:128_16": "Saṃyojanāni sabbaso pahīyantīti dasa saṃyojanāni sabbaso pahīyanti.",
  "atk-s0403a:128_17": "Anusayā byantīhontīti satta anusayā vigatantā paricchinnā parivaṭumā honti.",
  "atk-s0403a:128_18": "Evamettha heṭṭhā pañcasu ṭhānesu vipassanā kathitā,",
  "atk-s0403a:128_19": "imesu pañcasu lokuttaramaggo.",
  "atk-s0403a:129_0": "Idāni gāthāhi kūṭaṃ gaṇhanto byādhidhammātiādimāha.",
  "atk-s0403a:129_1": "Tattha ñatvā dhammaṃ nirūpadhinti upadhirahitaṃ arahattamaggaṃ ñatvā.",
  "atk-s0403a:129_2": "Sabbe made abhibhosmīti sabbe ime tayopi made adhibhaviṃ,",
  "atk-s0403a:129_3": "atikkamma ṭhitosmīti attho.",
  "atk-s0403a:129_4": "Nekkhammaṃ daṭṭhu khematoti pabbajjaṃ khemato disvā.",
  "atk-s0403a:129_5": "Tassa me ahu ussāho,",
  "atk-s0403a:129_6": "nibbānaṃ abhipassatoti tassa mayhaṃ nibbānaṃ abhipassantassa vāyāmo ahosi.",
  "atk-s0403a:129_7": "Anivatti bhavissāmīti pabbajjato anivattiko bhavissāmi,",
  "atk-s0403a:129_8": "brahmacariyavāsato anivattiko,",
  "atk-s0403a:129_9": "sabbaññutaññāṇato anivattiko bhavissāmi.",
  "atk-s0403a:129_10": "Brahmacariyaparāyaṇoti maggabrahmacariyaparāyaṇo.",
  "atk-s0403a:129_11": "Iminā lokuttaro aṭṭhaṅgiko maggo kathitoti.",
  "atk-s0403a:130_0": "8. Licchavikumārakasuttavaṇṇanā",
  "atk-s0403a:131_0": "58.",
  "atk-s0403a:131_1": "Aṭṭhame sajjāni dhanūnīti sajiyāni āropitadhanūni.",
  "atk-s0403a:131_2": "Addasūti addasaṃsu.",
  "atk-s0403a:131_3": "Bhavissanti vajjīti vaḍḍhissanti vajjirājāno.",
  "atk-s0403a:131_4": "Apānubhāti avaḍḍhinissitā mānathaddhā.",
  "atk-s0403a:131_5": "Pacchāliyaṃ khipantīti pacchato gantvā piṭṭhiṃ pādena paharanti.",
  "atk-s0403a:131_6": "Raṭṭhikassātiādīsu raṭṭhaṃ bhuñjatīti raṭṭhiko.",
  "atk-s0403a:131_7": "Pitarā dattaṃ sāpateyyaṃ bhuñjatīti pettaniko.",
  "atk-s0403a:131_8": "Senāya pati jeṭṭhakoti senāpatiko.",
  "atk-s0403a:131_9": "Gāmagāmaṇikassāti gāmānaṃ gāmaṇikassa,",
  "atk-s0403a:131_10": "gāmasāmikassāti attho.",
  "atk-s0403a:131_11": "Pūgagāmaṇikassāti gaṇajeṭṭhakassa.",
  "atk-s0403a:131_12": "Kulesūti tesu tesu kulesu.",
  "atk-s0403a:131_13": "Paccekādhipaccaṃ kārentīti paccekaṃ jeṭṭhakaṭṭhānaṃ kārenti.",
  "atk-s0403a:131_14": "Kalyāṇena manasā anukampantīti sundarena cittena anuggaṇhanti.",
  "atk-s0403a:131_15": "Khettakammantasāmantasabyohāreti ye ca attano khettakammantānaṃ sāmantā anantarakkhettasāmino,",
  "atk-s0403a:131_16": "te ca rajjudaṇḍehi bhūmippamāṇaggāhake sabbohāre ca.",
  "atk-s0403a:131_17": "Balipaṭiggāhikā devatāti kulappaveṇiyā āgatā ārakkhadevatā.",
  "atk-s0403a:131_18": "Sakkarotīti tā devatā aggayāgubhattādīhi sakkaroti.",
  "atk-s0403a:132_0": "Kiccakaroti uppannānaṃ kiccānaṃ kārako.",
  "atk-s0403a:132_1": "Ye cassa anujīvinoti ye ca etaṃ upanissāya jīvanti.",
  "atk-s0403a:132_2": "Ubhinnañceva atthāyāti ubhinnampi hitatthāya paṭipanno hotīti attho.",
  "atk-s0403a:132_3": "Pubbapetānanti paralokagatānaṃ.",
  "atk-s0403a:132_4": "Diṭṭhe dhamme ca jīvatanti ye ca diṭṭhe dhamme jīvanti.",
  "atk-s0403a:132_5": "Iti padadvayenāpi atītapaccuppanne ñātayo dasseti.",
  "atk-s0403a:132_6": "Vittisañjananoti tuṭṭhijanano.",
  "atk-s0403a:132_7": "Gharamāvasanti gharāvāsaṃ vasanto.",
  "atk-s0403a:132_8": "Pujjo hoti pasaṃsiyoti pūjetabbo ca pasaṃsitabbo ca hotīti.",
  "atk-s0403a:133_0": "9-10. Vuḍḍhapabbajitasuttadvayavaṇṇanā",
  "atk-s0403a:134_0": "59- 60.",
  "atk-s0403a:134_1": "Navame nipuṇoti saṇho sukhumakāraṇaññū.",
  "atk-s0403a:134_2": "Ākappasampannoti samaṇākappena sampanno.",
  "atk-s0403a:134_3": "Dasame padakkhiṇaggāhīti dinnovādaṃ padakkhiṇato gaṇhanto.",
  "atk-s0403a:134_4": "Sesaṃ sabbattha uttānamevāti.",
  "atk-s0403a:135_0": "1-2. Saññāsuttadvayavaṇṇanā",
  "atk-s0403a:136_0": "61- 62.",
  "atk-s0403a:136_1": "Dutiyassa paṭhame mahapphalāti vipākaphalena mahapphalā.",
  "atk-s0403a:136_2": "Vipākānisaṃseneva mahānisaṃsā.",
  "atk-s0403a:136_3": "Amatogadhāti nibbānapatiṭṭhā.",
  "atk-s0403a:136_4": "Sabbaloke anabhiratisaññāti sabbasmiṃ tedhātusannivese loke ukkaṇṭhitassa uppajjanakasaññā.",
  "atk-s0403a:136_5": "Dutiyaṃ uttānatthameva.",
  "atk-s0403a:137_0": "3-4. Vaḍḍhasuttadvayavaṇṇanā",
  "atk-s0403a:138_0": "63-64. Tatiye varādāyīti uttamassa varassa ādāyako. Sesamettha catutthe ca uttānatthamevāti.",
  "atk-s0403a:139_0": "5. Sākacchasuttavaṇṇanā",
  "atk-s0403a:140_0": "65.",
  "atk-s0403a:140_1": "Pañcame alaṃsākacchoti sākacchāya yutto.",
  "atk-s0403a:140_2": "Āgataṃ pañhanti pucchitaṃ pañhaṃ.",
  "atk-s0403a:140_3": "Byākattā hotīti vissajjitā hoti.",
  "atk-s0403a:141_0": "6. Sājīvasuttavaṇṇanā",
  "atk-s0403a:142_0": "66.",
  "atk-s0403a:142_1": "Chaṭṭhe alaṃsājīvoti sājīvāya yutto.",
  "atk-s0403a:142_2": "Sājīvoti pañhapucchanañceva pañhavissajjanañca.",
  "atk-s0403a:142_3": "Sabbepi hi sabrahmacārino pañhaṃ upajīvanti,",
  "atk-s0403a:142_4": "tenetaṃ pañhapucchanavissajjanaṃ samānājīvatāya sājīvoti vuttaṃ.",
  "atk-s0403a:142_5": "Kataṃ pañhanti abhisaṅkhataṃ pañhaṃ.",
  "atk-s0403a:143_0": "7-10. Paṭhamaiddhipādasuttādivaṇṇanā",
  "atk-s0403a:144_0": "67- 70.",
  "atk-s0403a:144_1": "Sattame ussoḷhīti adhimattavīriyaṃ.",
  "atk-s0403a:144_2": "Aṭṭhame attano bodhimaṇḍe paṭividdhe āgamanaiddhipāde kathetvā upari attanova cha abhiññā kathesīti.",
  "atk-s0403a:144_3": "Navamadasamesu vipassanā kathitā.",
  "atk-s0403a:144_4": "Sesaṃ sabbattha uttānamevāti.",
  "atk-s0403a:145_0": "1. Paṭhamacetovimuttiphalasuttavaṇṇanā",
  "atk-s0403a:146_0": "71.",
  "atk-s0403a:146_1": "Tatiyassa paṭhame yato kho,",
  "atk-s0403a:146_2": "bhikkhaveti heṭṭhā vuttanayena vipassanaṃ vaḍḍhetvā arahattaṃ pattassa bhikkhuno idāni vaṇṇabhaṇanatthaṃ idaṃ āraddhaṃ.",
  "atk-s0403a:146_3": "Tattha yato khoti yadā kho.",
  "atk-s0403a:146_4": "Ukkhittapalighoti avijjāpalighaṃ ukkhipitvā apanetvā ṭhito.",
  "atk-s0403a:146_5": "Saṃkiṇṇaparikhoti saṃsāraparikhaṃ saṃkiritvā vināsetvā ṭhito.",
  "atk-s0403a:146_6": "Abbūḷhesikoti taṇhāsaṅkhātaṃ esikāthambhaṃ abbuyha luñcitvā ṭhito.",
  "atk-s0403a:146_7": "Niraggaḷoti nīvaraṇakavāṭaṃ ugghāṭetvā ṭhito.",
  "atk-s0403a:146_8": "Pannaddhajo pannabhāroti mānaddhajañca khandhābhisaṅkhārakilesabhārañca pātetvā otāretvā ṭhito.",
  "atk-s0403a:146_9": "Visaṃyuttoti vaṭṭena visaṃyutto.",
  "atk-s0403a:146_10": "Sesaṃ pāḷinayeneva veditabbaṃ.",
  "atk-s0403a:146_11": "Ettāvatā bhagavatā maggena kilese khepetvā nirodhasayanavaragatassa nibbānārammaṇaṃ phalasamāpattiṃ appetvā viharato khīṇāsavassa kālo dassito.",
  "atk-s0403a:147_0": "Yathā hi dve nagarāni ekaṃ coranagaraṃ ekaṃ khemanagaraṃ.",
  "atk-s0403a:147_1": "Atha ekassa mahāyodhassa evaṃ bhaveyya –",
  "atk-s0403a:147_2": "“yāvimaṃ coranagaraṃ tiṭṭhati,",
  "atk-s0403a:147_3": "tāva khemanagaraṃ bhayato na muccati,",
  "atk-s0403a:147_4": "coranagaraṃ anagaraṃ karissāmī”ti sannāhaṃ katvā khaggaṃ gahetvā coranagaraṃ upasaṅkamitvā nagaradvāre",
  "atk-s0403a:147_5": "ussāpite esikāthambhe khaggena chinditvā saddhiṃ dvārabāhāhi kavāṭaṃ bhinditvā palighaṃ ukkhipitvā pākāraṃ",
  "atk-s0403a:147_6": "bhinditvā parikhaṃ vikiritvā nagarasobhatthāya ussite dhaje pātetvā nagaraṃ agginā jhāpetvā khemanagaraṃ",
  "atk-s0403a:147_7": "pavisitvā pāsādaṃ āruyha ñātigaṇaparivuto surasabhojanaṃ bhuñjeyya.",
  "atk-s0403a:147_8": "Evaṃ coranagaraṃ viya sakkāyo,",
  "atk-s0403a:147_9": "khemanagaraṃ viya nibbānaṃ,",
  "atk-s0403a:147_10": "mahāyodho viya yogāvacaro.",
  "atk-s0403a:147_11": "Tassevaṃ hoti –",
  "atk-s0403a:147_12": "“yāva sakkāyavaṭṭaṃ vaṭṭati,",
  "atk-s0403a:147_13": "tāva dvattiṃsakammakāraṇāaṭṭhanavutirogapañcavīsatimahābhayehi parimuccanaṃ natthī”ti.",
  "atk-s0403a:147_14": "So mahāyodho sannāhaṃ viya sīlasannāhaṃ katvā paññākhaggaṃ gahetvā khaggena esikāthambhe viya arahattamaggena taṇhesikaṃ luñcitvā,",
  "atk-s0403a:147_15": "so yodho sadvārabāhakaṃ nagarakavāṭaṃ viya pañcorambhāgiyasaṃyojanaaggaḷaṃ ugghāṭetvā,",
  "atk-s0403a:147_16": "so yodho palighaṃ viya avijjāpalighaṃ ukkhipitvā,",
  "atk-s0403a:147_17": "so yodho pākāraṃ bhindanto parikhaṃ viya kammābhisaṅkhāraṃ bhindanto jātisaṃsāraparikhaṃ vikiritvā,",
  "atk-s0403a:147_18": "so yodho nagaraṃ sobhatthāya ussāpitaddhaje viya mānaddhaje pātetvā sakkāyanagaraṃ jhāpetvā,",
  "atk-s0403a:147_19": "so yodho khemanagare uparipāsāde subhojanaṃ viya kilesaparinibbānanagaraṃ pavisitvā amataṃ nirodhārammaṇaṃ",
  "atk-s0403a:147_20": "phalasamāpattisukhaṃ anubhavamāno kālaṃ vītināmeti.",
  "atk-s0403a:148_0": "2. Dutiyacetovimuttiphalasuttavaṇṇanā",
  "atk-s0403a:149_0": "72.",
  "atk-s0403a:149_1": "Dutiye aniccasaññāti khandhapañcakaṃ hutvā abhāvākārena aniccanti uppajjanakasaññā.",
  "atk-s0403a:149_2": "Anicce dukkhasaññāti yadaniccaṃ,",
  "atk-s0403a:149_3": "taṃ paṭipīḷanākārena dukkhanti uppajjanakasaññā.",
  "atk-s0403a:149_4": "Dukkhe anattasaññāti yaṃ dukkhaṃ,",
  "atk-s0403a:149_5": "taṃ avasavattanākārena anattāti uppajjanakasaññā.",
  "atk-s0403a:149_6": "Sesaṃ heṭṭhā vuttanayameva.",
  "atk-s0403a:149_7": "Imesu pana dvīsupi suttesu vipassanāphalaṃ nāma kathitanti.",
  "atk-s0403a:150_0": "3. Paṭhamadhammavihārīsuttavaṇṇanā",
  "atk-s0403a:151_0": "73.",
  "atk-s0403a:151_1": "Tatiye divasaṃ atināmetīti divasaṃ atikkāmeti.",
  "atk-s0403a:151_2": "Riñcati paṭisallānanti ekībhāvaṃ vissajjeti.",
  "atk-s0403a:151_3": "Desetīti katheti pakāseti.",
  "atk-s0403a:151_4": "Dhammapaññattiyāti dhammassa paññāpanāya.",
  "atk-s0403a:151_5": "Dhammaṃ pariyāpuṇātīti navaṅgavasena catusaccadhammaṃ pariyāpuṇāti vaḷañjeti katheti.",
  "atk-s0403a:151_6": "Na riñcati paṭisallānanti ekībhāvaṃ na vissajjeti.",
  "atk-s0403a:151_7": "Anuyuñjati ajjhattaṃ cetosamathanti niyakajjhatte cittasamādhiṃ āsevati bhāveti,",
  "atk-s0403a:151_8": "samathakammaṭṭhāne yuttappayutto hoti.",
  "atk-s0403a:152_0": "Hitesināti hitaṃ esantena.",
  "atk-s0403a:152_1": "Anukampakenāti anukampamānena.",
  "atk-s0403a:152_2": "Anukampaṃ upādāyāti anukampaṃ cittena pariggahetvā,",
  "atk-s0403a:152_3": "paṭiccātipi vuttaṃ hoti.",
  "atk-s0403a:152_4": "Kataṃ vo taṃ mayāti taṃ mayā ime pañca puggale desentena tumhākaṃ kataṃ.",
  "atk-s0403a:152_5": "Ettakameva hi anukampakassa satthu kiccaṃ yadidaṃ aviparītadhammadesanā,",
  "atk-s0403a:152_6": "ito paraṃ pana paṭipatti nāma sāvakānaṃ kiccaṃ. Tenāha –",
  "atk-s0403a:152_7": "etāni bhikkhu rukkhamūlāni…pe…",
  "atk-s0403a:152_8": "amhākaṃ anusāsanīti.",
  "atk-s0403a:152_9": "Tattha ca rukkhamūlānīti iminā rukkhamūlasenāsanaṃ dasseti.",
  "atk-s0403a:152_10": "Suññāgārānīti iminā janavivittaṭṭhānaṃ.",
  "atk-s0403a:152_11": "Ubhayenāpi ca yogānurūpaṃ senāsanamācikkhati,",
  "atk-s0403a:152_12": "dāyajjaṃ niyyāteti.",
  "atk-s0403a:152_13": "Jhāyathāti ārammaṇūpanijjhānena aṭṭhatiṃsārammaṇāni,",
  "atk-s0403a:152_14": "lakkhaṇūpanijjhānena ca aniccādito khandhāyatanādīni upanijjhāyatha,",
  "atk-s0403a:152_15": "samathañca vipassanañca vaḍḍhethāti vuttaṃ hoti.",
  "atk-s0403a:152_16": "Mā pamādatthāti mā pamajjittha.",
  "atk-s0403a:152_17": "Mā pacchā vippaṭisārino ahuvatthāti ye hi pubbe daharakāle ārogyakāle sattasappāyādisampattikāle satthu",
  "atk-s0403a:152_18": "sammukhībhāvakāle ca yonisomanasikāravirahitā rattindivaṃ maṅkulabhattā hutvā seyyasukhamiddhasukhamanuyuttā",
  "atk-s0403a:152_19": "pamajjanti,",
  "atk-s0403a:152_20": "te pacchā jarākāle rogakāle maraṇakāle vipattikāle satthu parinibbānakāle ca taṃ pubbe pamādavihāraṃ",
  "atk-s0403a:152_21": "anussarantā sappaṭisandhikālakiriyañca bhāriyaṃ sampassamānā vippaṭisārino honti.",
  "atk-s0403a:152_22": "Tumhe pana tādisā mā ahuvatthāti etamatthaṃ dassento āha –",
  "atk-s0403a:152_23": "“mā pacchā vippaṭisārino ahuvatthā”ti.",
  "atk-s0403a:152_24": "Ayaṃ vo amhākaṃ anusāsanīti ayaṃ amhākaṃ santikā “jhāyatha mā pamādatthā”ti tumhākaṃ anusāsanī,",
  "atk-s0403a:152_25": "ovādoti vuttaṃ hoti.",
  "atk-s0403a:153_0": "4. Dutiyadhammavihārīsuttavaṇṇanā",
  "atk-s0403a:154_0": "74.",
  "atk-s0403a:154_1": "Catutthe uttari cassa paññāya atthaṃ nappajānātīti tato pariyattito uttari tassa dhammassa sahavipassanāya maggapaññāya atthaṃ nappajānāti,",
  "atk-s0403a:154_2": "cattāri saccāni na passati nappaṭivijjhatīti attho.",
  "atk-s0403a:154_3": "Sesavāresupi eseva nayo.",
  "atk-s0403a:154_4": "Evametesu dvīsupi suttesu bahussutabhikkhu vipassanākammiko sotāpanno sakadāgāmī anāgāmī khīṇāsavoti cha janā dhammavihārino nāmāti veditabbā.",
  "atk-s0403a:155_0": "5. Paṭhamayodhājīvasuttavaṇṇanā",
  "atk-s0403a:156_0": "75.",
  "atk-s0403a:156_1": "Pañcame yodhājīvāti yuddhūpajīvino.",
  "atk-s0403a:156_2": "Rajagganti hatthiassādīnaṃ pādappahārabhinnāya bhūmiyā uggataṃ rajakkhandhaṃ.",
  "atk-s0403a:156_3": "Na santhambhatīti santhambhitvā ṭhātuṃ na sakkoti.",
  "atk-s0403a:156_4": "Sahati rajagganti rajakkhandhaṃ disvāpi adhivāseti.",
  "atk-s0403a:156_5": "Dhajagganti hatthiassadīnaṃ piṭṭhesu vā rathesu vā ussāpitānaṃ dhajānaṃ aggaṃ.",
  "atk-s0403a:156_6": "Ussāraṇanti hatthiassarathānañceva balakāyassa ca uccāsaddamahāsaddaṃ.",
  "atk-s0403a:156_7": "Sampahāreti samāgate appamattakepi pahāre.",
  "atk-s0403a:156_8": "Haññatīti vihaññati vighātaṃ āpajjati.",
  "atk-s0403a:156_9": "Byāpajjatīti vipattiṃ āpajjati,",
  "atk-s0403a:156_10": "pakatibhāvaṃ jahati.",
  "atk-s0403a:156_11": "Sahati sampahāranti dve tayo pahāre patvāpi sahati adhivāseti.",
  "atk-s0403a:156_12": "Tameva saṅgāmasīsanti taṃyeva jayakkhandhāvāraṭṭhānaṃ.",
  "atk-s0403a:156_13": "Ajjhāvasatīti sattāhamattaṃ abhibhavitvā āvasati.",
  "atk-s0403a:156_14": "Kiṃ kāraṇā?",
  "atk-s0403a:156_15": "Laddhapahārānaṃ pahārajagganatthañceva katakammānaṃ visesaṃ ñatvā ṭhānantaradānatthañca issariyasukhānubhavanatthañca.",
  "atk-s0403a:157_0": "Idāni yasmā satthu yodhājīvehi kiccaṃ natthi,",
  "atk-s0403a:157_1": "imasmiṃ pana sāsane tathārūpe pañca puggale dassetuṃ idaṃ opammaṃ ābhataṃ.",
  "atk-s0403a:157_2": "Tasmā te puggale dassento evameva khotiādimāha.",
  "atk-s0403a:157_3": "Tattha saṃsīdatīti micchāvitakkasmiṃ saṃsīdati anuppavisati.",
  "atk-s0403a:157_4": "Na sakkoti brahmacariyaṃ sandhāretunti brahmacariyavāsaṃ anupacchijjamānaṃ gopetuṃ na sakkoti.",
  "atk-s0403a:157_5": "Sikkhādubbalyaṃ āvikatvāti sikkhāya dubbalabhāvaṃ pakāsetvā.",
  "atk-s0403a:157_6": "Kimassa rajaggasminti kiṃ tassa puggalassa rajaggaṃ nāmāti vadati.",
  "atk-s0403a:157_7": "Abhirūpāti abhirūpavatī.",
  "atk-s0403a:157_8": "Dassanīyāti dassanayoggā.",
  "atk-s0403a:157_9": "Pāsādikāti dassaneneva cittappasādāvahā.",
  "atk-s0403a:157_10": "Paramāyāti uttamāya.",
  "atk-s0403a:157_11": "Vaṇṇapokkharatāyāti sarīravaṇṇena ceva aṅgasaṇṭhānena ca.",
  "atk-s0403a:157_12": "Ūhasatīti avahasati.",
  "atk-s0403a:157_13": "Ullapatīti katheti.",
  "atk-s0403a:157_14": "Ujjhagghatīti pāṇiṃ paharitvā mahāhasitaṃ hasati.",
  "atk-s0403a:157_15": "Uppaṇḍetīti uppaṇḍanakathaṃ katheti.",
  "atk-s0403a:157_16": "Abhinisīdatīti abhibhavitvā santike vā ekāsane vā nisīdati.",
  "atk-s0403a:157_17": "Dutiyapadepi eseva nayo.",
  "atk-s0403a:157_18": "Ajjhottharatīti avattharati.",
  "atk-s0403a:157_19": "Viniveṭhetvā vinimocetvāti gahitaṭṭhānato tassā hatthaṃ vinibbeṭhetvā ceva mocetvā ca.",
  "atk-s0403a:157_20": "Sesamettha uttānatthamevāti.",
  "atk-s0403a:157_21": "Imasmiṃ sutte vaṭṭavivaṭṭaṃ kathitaṃ.",
  "atk-s0403a:158_0": "6. Dutiyayodhājīvasuttavaṇṇanā",
  "atk-s0403a:159_0": "76.",
  "atk-s0403a:159_1": "Chaṭṭhe asicammaṃ gahetvāti asiñca cammañca gahetvā.",
  "atk-s0403a:159_2": "Dhanukalāpaṃ sannayhitvāti dhanuñca sarakalāpañca sannayhitvā.",
  "atk-s0403a:159_3": "Viyūḷhanti yuddhasannivesavesena ṭhitaṃ.",
  "atk-s0403a:159_4": "Saṅgāmaṃ otaratīti mahāyuddhaṃ otarati.",
  "atk-s0403a:159_5": "Ussahati vāyamatīti ussāhañca vāyāmañca karoti.",
  "atk-s0403a:159_6": "Hanantīti ghātenti.",
  "atk-s0403a:159_7": "Pariyāpādentīti pariyāpādayanti.",
  "atk-s0403a:159_8": "Upalikkhantīti vijjhanti.",
  "atk-s0403a:159_9": "Apanentīti sakasenaṃ gahetvā gacchanti.",
  "atk-s0403a:159_10": "Apanetvā ñātakānaṃ nentīti sakasenaṃ netvā tato ñātakānaṃ santikaṃ nenti.",
  "atk-s0403a:159_11": "Nīyamānoti attano gehaṃ vā sesañātisantikaṃ vā niyyamāno.",
  "atk-s0403a:159_12": "Upaṭṭhahanti paricarantīti pahārasodhanavaṇakappanādīni karontā jagganti gopayanti.",
  "atk-s0403a:160_0": "Arakkhiteneva kāyenāti arakkhitena kāyadvārena.",
  "atk-s0403a:160_1": "Arakkhitāya vācāyāti arakkhitena vacīdvārena.",
  "atk-s0403a:160_2": "Arakkhitena cittenāti arakkhitena manodvārena.",
  "atk-s0403a:160_3": "Anupaṭṭhitāya satiyāti satiṃ supaṭṭhitaṃ akatvā.",
  "atk-s0403a:160_4": "Asaṃvutehi indriyehīti manacchaṭṭhehi indriyehi apihitehi agopitehi.",
  "atk-s0403a:160_5": "Rāgo cittaṃ anuddhaṃsetīti rāgo uppajjamānova samathavipassanācittaṃ dhaṃseti,",
  "atk-s0403a:160_6": "dūre khipati.",
  "atk-s0403a:160_7": "Rāgapariyuṭṭhitomhi, āvuso,",
  "atk-s0403a:160_8": "rāgaparetoti ahaṃ, āvuso,",
  "atk-s0403a:160_9": "rāgena ratto,",
  "atk-s0403a:160_10": "rāgena anugato.",
  "atk-s0403a:161_0": "Aṭṭhikaṅkalūpamātiādīsu aṭṭhikaṅkalūpamā appassādaṭṭhena.",
  "atk-s0403a:161_1": "Maṃsapesūpamā bahusādhāraṇaṭṭhena.",
  "atk-s0403a:161_2": "Tiṇukkūpamā anudahanaṭṭhena.",
  "atk-s0403a:161_3": "Aṅgārakāsūpamā mahābhitāpaṭṭhena.",
  "atk-s0403a:161_4": "Supinakūpamā ittarapaccupaṭṭhānaṭṭhena.",
  "atk-s0403a:161_5": "Yācitakūpamā tāvakālikaṭṭhena.",
  "atk-s0403a:161_6": "Rukkhaphalūpamā sabbaṅgapaccaṅgapalibhañjanaṭṭhena.",
  "atk-s0403a:161_7": "Asisūnūpamā adhikuṭṭanaṭṭhena.",
  "atk-s0403a:161_8": "Sattisūlūpamā vinivijjhanaṭṭhena.",
  "atk-s0403a:161_9": "Sappasirūpamā sāsaṅkasappaṭibhayaṭṭhena.",
  "atk-s0403a:161_10": "Ussahissāmīti ussāhaṃ karissāmi.",
  "atk-s0403a:161_11": "Dhārayissāmīti samaṇabhāvaṃ dhārayissāmi.",
  "atk-s0403a:161_12": "Abhiramissāmīti abhiratiṃ uppādessāmi na ukkaṇṭhissāmi.",
  "atk-s0403a:161_13": "Sesamettha uttānatthameva.",
  "atk-s0403a:161_14": "Imasmiṃ sutte vaṭṭavivaṭṭaṃ kathitanti.",
  "atk-s0403a:162_0": "7. Paṭhamaanāgatabhayasuttavaṇṇanā",
  "atk-s0403a:163_0": "77.",
  "atk-s0403a:163_1": "Sattame āraññakenāti araññavāsinā.",
  "atk-s0403a:163_2": "Appattassāti asampattassa jhānavipassanāmaggaphalappabhedassa visesassa pattiyā.",
  "atk-s0403a:163_3": "Sesapadesupi eseva nayo.",
  "atk-s0403a:163_4": "So mamassa antarāyoti so mama jīvitantarāyo ca brahmacariyantarāyo ca,",
  "atk-s0403a:163_5": "puthujjanakālakiriyaṃ karontassa saggantarāyo ca maggantarāyo ca bhaveyya.",
  "atk-s0403a:163_6": "Handāti vavassaggatthe nipāto.",
  "atk-s0403a:163_7": "Vīriyaṃ ārabhāmīti duvidhampi vīriyaṃ karomi.",
  "atk-s0403a:163_8": "Satthakāti satthaṃ viya sandhibandhanacchedakavātā.",
  "atk-s0403a:163_9": "Vāḷehīti kakkhaḷehi.",
  "atk-s0403a:163_10": "Māṇavehīti corehi.",
  "atk-s0403a:163_11": "Katakammehi vā akatakammehi vāti ettha corikaṃ katvā nikkhantā katakammā nāma,",
  "atk-s0403a:163_12": "corikaṃ kātuṃ gacchantā akatakammā nāma.",
  "atk-s0403a:163_13": "Tattha katakammā kammassa nipphannattā sattānaṃ galalohitaṃ gahetvā devatānaṃ baliṃ karonti,",
  "atk-s0403a:163_14": "akatakammā “evaṃ no kammaṃ nipphajjissatī”ti paṭhamataraṃ karonti.",
  "atk-s0403a:163_15": "Idaṃ sandhāya te maṃ jīvitā voropeyyunti vuttaṃ.",
  "atk-s0403a:163_16": "Vāḷā amanussāti kakkhaḷā duṭṭhā yakkhādayo amanussā.",
  "atk-s0403a:164_0": "8. Dutiyaanāgatabhayasuttavaṇṇanā",
  "atk-s0403a:165_0": "78.",
  "atk-s0403a:165_1": "Aṭṭhame purā maṃ so dhammo āgacchatīti yāva so dhammo maṃ na upagacchati,",
  "atk-s0403a:165_2": "tāva ahaṃ puretarameva vīriyaṃ ārabhāmīti attho.",
  "atk-s0403a:165_3": "Khīrodakībhūtāti khīrodakaṃ viya bhūtā ekībhāvaṃ upagatā.",
  "atk-s0403a:165_4": "Piyacakkhūhīti mettacakkhūhi.",
  "atk-s0403a:166_0": "9. Tatiyaanāgatabhayasuttavaṇṇanā",
  "atk-s0403a:167_0": "79.",
  "atk-s0403a:167_1": "Navame dhammasandosā vinayasandosoti dhammasandosena vinayasandoso hoti.",
  "atk-s0403a:167_2": "Kathaṃ pana dhammasmiṃ dussante vinayo dussati nāma?",
  "atk-s0403a:167_3": "Samathavipassanādhammesu gabbhaṃ aggaṇhantesu pañcavidho vinayo na hoti,",
  "atk-s0403a:167_4": "evaṃ dhamme dussante vinayo dussati.",
  "atk-s0403a:167_5": "Dussīlassa pana saṃvaravinayo nāma na hoti,",
  "atk-s0403a:167_6": "tasmiṃ asati samathavipassanā gabbhaṃ na gaṇhāti.",
  "atk-s0403a:167_7": "Evaṃ vinayasandosenapi dhammasandoso veditabbo.",
  "atk-s0403a:167_8": "Abhidhammakathanti sīlādiuttamadhammakathaṃ.",
  "atk-s0403a:167_9": "Vedallakathanti vedapaṭisaṃyuttaṃ ñāṇamissakakathaṃ.",
  "atk-s0403a:167_10": "Kaṇhadhammaṃ okkamamānāti randhagavesitāya upārambhapariyesanavasena kāḷakadhammaṃ okkamamānā.",
  "atk-s0403a:167_11": "Apica duṭṭhacittena puggalaṃ ghaṭṭentāpi taṃ kaṇhadhammaṃ attano dahantāpi lābhasakkāratthaṃ kathentāpi kaṇhadhammaṃ okkamantiyeva.",
  "atk-s0403a:168_0": "Gambhīrāti pāḷigambhīrā.",
  "atk-s0403a:168_1": "Gambhīratthāti atthagambhīrā.",
  "atk-s0403a:168_2": "Lokuttarāti lokuttaradhammadīpakā.",
  "atk-s0403a:168_3": "Suññatāpaṭisaṃyuttāti khandhadhātuāyatanapaccayākārapaṭisaṃyuttā.",
  "atk-s0403a:168_4": "Na aññā cittaṃ upaṭṭhapessantīti jānanatthāya cittaṃ na ṭhapessanti.",
  "atk-s0403a:168_5": "Uggahetabbaṃ pariyāpuṇitabbanti uggahetabbe ca vaḷañjetabbe ca.",
  "atk-s0403a:168_6": "Kavitāti silokādibandhanavasena kavīhi katā.",
  "atk-s0403a:168_7": "Kāveyyāti tasseva vevacanaṃ.",
  "atk-s0403a:168_8": "Bāhirakāti sāsanato bahiddhā ṭhitā.",
  "atk-s0403a:168_9": "Sāvakabhāsitāti bāhirasāvakehi bhāsitā.",
  "atk-s0403a:168_10": "Sesamettha heṭṭhā vuttanayattā suviññeyyattā ca uttānatthameva.",
  "atk-s0403a:169_0": "10. Catutthaanāgatabhayasuttavaṇṇanā",
  "atk-s0403a:170_0": "80.",
  "atk-s0403a:170_1": "Dasame kalyāṇakāmāti sundarakāmā.",
  "atk-s0403a:170_2": "Rasaggānīti uttamarasāni.",
  "atk-s0403a:170_3": "Saṃsaṭṭhā viharissantīti pañcavidhena saṃsaggena saṃsaṭṭhā viharissanti.",
  "atk-s0403a:170_4": "Sannidhikāraparibhoganti sannidhikatassa paribhogaṃ.",
  "atk-s0403a:170_5": "Oḷārikampi nimittanti ettha pathaviṃ khaṇantopi khaṇāhīti āṇāpentopi pathaviyaṃ oḷārikaṃ nimittaṃ karoti nāma.",
  "atk-s0403a:170_6": "Tiṇakaṭṭhasākhāpalāsaṃ chindantopi chindāti āṇāpentopi haritagge oḷārikaṃ nimittaṃ karoti nāma.",
  "atk-s0403a:170_7": "Ājīvatthāya paṇṇanivāpaādīni gāhāpento phalāni ocinante vā ocināpentena vattabbameva natthi.",
  "atk-s0403a:170_8": "Imesu catūsu suttesu satthārā sāsane vuddhiparihāni kathitāti.",
  "atk-s0403a:171_0": "1. Rajanīyasuttavaṇṇanā",
  "atk-s0403a:172_0": "81. Catutthassa paṭhame rajanīyesūti rāgassa paccayesu ārammaṇesu. Sesesupi eseva nayo.",
  "atk-s0403a:173_0": "2. Vītarāgasuttavaṇṇanā",
  "atk-s0403a:174_0": "82. Dutiye makkhīti guṇamakkhako. Paḷāsīti yugaggāhalakkhaṇena paḷāsena samannāgato.",
  "atk-s0403a:175_0": "3. Kuhakasuttavaṇṇanā",
  "atk-s0403a:176_0": "83.",
  "atk-s0403a:176_1": "Tatiye kuhakoti tīhi kuhanavatthūhi samannāgato.",
  "atk-s0403a:176_2": "Lapakoti lābhasannissitāya lapanāya samannāgato.",
  "atk-s0403a:176_3": "Nemittikoti nimittakiriyakārako.",
  "atk-s0403a:176_4": "Nippesikoti nippesanakatāya samannāgato.",
  "atk-s0403a:176_5": "Lābhena ca lābhaṃ nijigīsitāti lābhena lābhagavesako.",
  "atk-s0403a:176_6": "Sukkapakkho vuttavipallāsavasena veditabbo.",
  "atk-s0403a:176_7": "Catutthaṃ uttānameva.",
  "atk-s0403a:177_0": "5. Akkhamasuttavaṇṇanā",
  "atk-s0403a:178_0": "85.",
  "atk-s0403a:178_1": "Pañcame akkhamo hoti rūpānanti rūpārammaṇānaṃ anadhivāsako hoti,",
  "atk-s0403a:178_2": "tadārammaṇehi rāgādīhi abhibhuyyati.",
  "atk-s0403a:178_3": "Eseva nayo sabbattha.",
  "atk-s0403a:179_0": "6. Paṭisambhidāppattasuttavaṇṇanā",
  "atk-s0403a:180_0": "86.",
  "atk-s0403a:180_1": "Chaṭṭhe atthapaṭisambhidāppattoti pañcasu atthesu pabhedagataṃ ñāṇaṃ patto.",
  "atk-s0403a:180_2": "Dhammapaṭisambhidāppattoti catubbidhe dhamme pabhedagataṃ ñāṇaṃ patto.",
  "atk-s0403a:180_3": "Niruttipaṭisambhidāppattoti dhammaniruttīsu pabhedagataṃ ñāṇaṃ patto.",
  "atk-s0403a:180_4": "Paṭibhānapaṭisambhidāppattoti tesu tīsu ñāṇesu pabhedagataṃ ñāṇaṃ patto.",
  "atk-s0403a:180_5": "So pana tāni tīṇi ñāṇāneva jānāti,",
  "atk-s0403a:180_6": "na tesaṃ kiccaṃ karoti.",
  "atk-s0403a:180_7": "Uccāvacānīti mahantakhuddakāni.",
  "atk-s0403a:180_8": "Kiṃkaraṇīyānīti iti kattabbāni.",
  "atk-s0403a:181_0": "7. Sīlavantasuttavaṇṇanā",
  "atk-s0403a:182_0": "87.",
  "atk-s0403a:182_1": "Sattamaṃ uttānatthameva.",
  "atk-s0403a:182_2": "Sīlaṃ panettha khīṇāsavasīlameva,",
  "atk-s0403a:182_3": "bāhusaccampi khīṇāsavabāhusaccameva,",
  "atk-s0403a:182_4": "vācāpi khīṇāsavassa kalyāṇavācāva,",
  "atk-s0403a:182_5": "jhānānipi kiriyajjhānāneva kathitānīti veditabbāni.",
  "atk-s0403a:183_0": "8. Therasuttavaṇṇanā",
  "atk-s0403a:184_0": "88.",
  "atk-s0403a:184_1": "Aṭṭhame theroti thirabhāvappatto.",
  "atk-s0403a:184_2": "Rattaññūti pabbajitadivasato paṭṭhāya atikkantānaṃ bahūnaṃ rattīnaṃ ñātā.",
  "atk-s0403a:184_3": "Ñātoti paññāto pākaṭo.",
  "atk-s0403a:184_4": "Yasassīti yasanissito.",
  "atk-s0403a:184_5": "Micchādiṭṭhikoti ayāthāvadiṭṭhiko.",
  "atk-s0403a:184_6": "Saddhammā vuṭṭhāpetvāti dasakusalakammapathadhammato vuṭṭhāpetvā.",
  "atk-s0403a:184_7": "Asaddhamme patiṭṭhāpetīti akusalakammapathesu patiṭṭhāpeti.",
  "atk-s0403a:185_0": "9. Paṭhamasekhasuttavaṇṇanā",
  "atk-s0403a:186_0": "89.",
  "atk-s0403a:186_1": "Navame sekhassāti sikkhakassa sakaraṇīyassa.",
  "atk-s0403a:186_2": "Parihānāyāti upariguṇehi parihānatthāya.",
  "atk-s0403a:186_3": "Kammārāmatāti navakamme ramanakabhāvo.",
  "atk-s0403a:186_4": "Bhassārāmatāti ālāpasallāpe ramanakabhāvo.",
  "atk-s0403a:186_5": "Niddārāmatāti niddāyane ramanakabhāvo.",
  "atk-s0403a:186_6": "Saṅgaṇikārāmatāti gaṇasaṅgaṇikāya ramanakabhāvo.",
  "atk-s0403a:186_7": "Yathāvimuttaṃ cittaṃ na paccavekkhatīti yathā yaṃ cittaṃ vimuttaṃ,",
  "atk-s0403a:186_8": "ye ca dosā pahīnā,",
  "atk-s0403a:186_9": "guṇā ca paṭiladdhā,",
  "atk-s0403a:186_10": "te paccavekkhitvā upariguṇapaṭilābhāya vāyāmaṃ na karotīti attho.",
  "atk-s0403a:186_11": "Iti imasmiṃ sutte sattannaṃ sekhānaṃ upariguṇehi parihānikāraṇañca vuddhikāraṇañca kathitaṃ.",
  "atk-s0403a:186_12": "Yañca nāma sekhassa parihānakāraṇaṃ,",
  "atk-s0403a:186_13": "taṃ puthujjanassa paṭhamameva hotīti.",
  "atk-s0403a:187_0": "10. Dutiyasekhasuttavaṇṇanā",
  "atk-s0403a:188_0": "90.",
  "atk-s0403a:188_1": "Dasame viyattoti byatto cheko.",
  "atk-s0403a:188_2": "Kiṃkaraṇīyesūti iti kattabbesu.",
  "atk-s0403a:188_3": "Cetosamathanti samādhikammaṭṭhānaṃ.",
  "atk-s0403a:188_4": "Ananulomikenāti sāsanassa ananucchavikena.",
  "atk-s0403a:188_5": "Atikālenāti atipātova.",
  "atk-s0403a:188_6": "Atidivāti divā vuccati majjhanhiko,",
  "atk-s0403a:188_7": "taṃ atikkamitvā.",
  "atk-s0403a:188_8": "Ābhisallekhikāti ativiya kilesasallekhikā.",
  "atk-s0403a:188_9": "Cetovivaraṇasappāyāti cittavivaraṇasaṅkhātānaṃ samathavipassanānaṃ sappāyā.",
  "atk-s0403a:188_10": "Appicchakathāti appicchā hothāti kathanakathā.",
  "atk-s0403a:188_11": "Santuṭṭhikathāti catūhi paccayehi santuṭṭhā hothāti kathanakathā.",
  "atk-s0403a:188_12": "Pavivekakathāti tīhi vivekehi vivittā hothāti kathanakathā.",
  "atk-s0403a:188_13": "Asaṃsaggakathāti pañcavidhena saṃsaggena asaṃsaṭṭhā hothāti kathanakathā.",
  "atk-s0403a:188_14": "Vīriyārambhakathāti duvidhaṃ vīriyaṃ ārabhathāti kathanakathā.",
  "atk-s0403a:188_15": "Sīlakathādīsu sīlaṃ ārabbha kathā sīlakathā.",
  "atk-s0403a:188_16": "Samādhiṃ ārabbha,",
  "atk-s0403a:188_17": "paññaṃ ārabbha,",
  "atk-s0403a:188_18": "pañcavidhaṃ vimuttiṃ ārabbha,",
  "atk-s0403a:188_19": "ekūnavīsatipaccavekkhaṇasaṅkhātaṃ vimuttiñāṇadassanaṃ ārabbha kathā vimuttiñāṇadassanakathā.",
  "atk-s0403a:188_20": "Na nikāmalābhītiādīsu na icchiticchitalābhī,",
  "atk-s0403a:188_21": "dukkhalābhī na vipulalābhīti attho.",
  "atk-s0403a:188_22": "Sesaṃ uttānatthamevāti.",
  "atk-s0403a:189_0": "1-2. Sampadāsuttadvayavaṇṇanā",
  "atk-s0403a:190_0": "91- 92.",
  "atk-s0403a:190_1": "Pañcamassa paṭhame pañca sampadā missikā kathitā.",
  "atk-s0403a:190_2": "Dutiye purimā catasso missikā,",
  "atk-s0403a:190_3": "pañcamī lokikāva.",
  "atk-s0403a:191_0": "3. Byākaraṇasuttavaṇṇanā",
  "atk-s0403a:192_0": "93.",
  "atk-s0403a:192_1": "Tatiye aññābyākaraṇānīti arahattabyākaraṇāni.",
  "atk-s0403a:192_2": "Mandattāti mandabhāvena aññāṇena.",
  "atk-s0403a:192_3": "Momūhattāti atimūḷhabhāvena.",
  "atk-s0403a:192_4": "Aññaṃ byākarotīti arahattaṃ pattosmīti katheti.",
  "atk-s0403a:192_5": "Icchāpakatoti icchāya abhibhūto.",
  "atk-s0403a:192_6": "Adhimānenāti adhigatamānena.",
  "atk-s0403a:192_7": "Sammadevāti hetunā nayena kāraṇeneva.",
  "atk-s0403a:193_0": "4-5. Phāsuvihārasuttādivaṇṇanā",
  "atk-s0403a:194_0": "94-95. Catutthe phāsuvihārāti sukhavihārā. Pañcame akuppanti arahattaṃ.",
  "atk-s0403a:195_0": "6. Sutadharasuttavaṇṇanā",
  "atk-s0403a:196_0": "96.",
  "atk-s0403a:196_1": "Chaṭṭhe appaṭṭhoti appasamārambho.",
  "atk-s0403a:196_2": "Appakiccoti appakaraṇīyo.",
  "atk-s0403a:196_3": "Subharoti sukhena bharitabbo suposo.",
  "atk-s0403a:196_4": "Susantosoti tīhi santosehi suṭṭhu santoso.",
  "atk-s0403a:196_5": "Jīvitaparikkhāresūti jīvitasambhāresu.",
  "atk-s0403a:196_6": "Appāhāroti mandāhāro.",
  "atk-s0403a:196_7": "Anodarikattanti na odarikabhāvaṃ amahagghasabhāvaṃ anuyutto.",
  "atk-s0403a:196_8": "Appamiddhoti na bahuniddo.",
  "atk-s0403a:196_9": "Sattamaṭṭhamāni uttānatthāni.",
  "atk-s0403a:197_0": "9. Sīhasuttavaṇṇanā",
  "atk-s0403a:198_0": "99.",
  "atk-s0403a:198_1": "Navame sakkaccaññeva deti no asakkaccanti anavaññāya avirajjhitvāva deti,",
  "atk-s0403a:198_2": "no avaññāya virajjhitvā.",
  "atk-s0403a:198_3": "Mā me yoggapatho nassāti mayā katayoggapatho mayhaṃ mā nassatu,",
  "atk-s0403a:198_4": "“eko sīho uṭṭhāya biḷāraṃ paharanto virajjhitvā paharī”ti evaṃ vattāro mā hontūti attho.",
  "atk-s0403a:198_5": "Annabhāranesādānanti ettha annaṃ vuccati yavabhattaṃ,",
  "atk-s0403a:198_6": "taṃ bhāro etesanti annabhārā.",
  "atk-s0403a:198_7": "Yācakānaṃ etaṃ nāmaṃ.",
  "atk-s0403a:198_8": "Nesādā vuccanti sākuṇikā.",
  "atk-s0403a:198_9": "Iti sabbapacchimāya koṭiyā etesaṃ yācakanesādānampi sakkaccameva deseti.",
  "atk-s0403a:199_0": "10. Kakudhatherasuttavaṇṇanā",
  "atk-s0403a:200_0": "100.",
  "atk-s0403a:200_1": "Dasame attabhāvapaṭilābhoti sarīrapaṭilābho.",
  "atk-s0403a:200_2": "Dve vā tīṇi vā māgadhakāni gāmakkhettānīti ettha māgadhikaṃ gāmakkhettaṃ atthi khuddakaṃ,",
  "atk-s0403a:200_3": "atthi majjhimaṃ,",
  "atk-s0403a:200_4": "atthi mahantaṃ.",
  "atk-s0403a:200_5": "Khuddakaṃ gāmakkhettaṃ ito cattālīsaṃ usabhāni,",
  "atk-s0403a:200_6": "ito cattālīsanti gāvutaṃ hoti,",
  "atk-s0403a:200_7": "majjhimaṃ ito gāvutaṃ,",
  "atk-s0403a:200_8": "ito gāvutanti aḍḍhayojanaṃ hoti,",
  "atk-s0403a:200_9": "mahantaṃ ito diyaḍḍhagāvutaṃ,",
  "atk-s0403a:200_10": "ito diyaḍḍhagāvutanti tigāvutaṃ hoti.",
  "atk-s0403a:200_11": "Tesu khuddakena gāmakkhettena tīṇi,",
  "atk-s0403a:200_12": "khuddakena ca majjhimena ca dve gāmakkhettāni tassa attabhāvo.",
  "atk-s0403a:200_13": "Tigāvutañhissa sarīraṃ.",
  "atk-s0403a:200_14": "Pariharissāmīti paṭijaggissāmi gopayissāmi.",
  "atk-s0403a:200_15": "Rakkhassetanti rakkhassu etaṃ.",
  "atk-s0403a:200_16": "Moghapurisoti tucchapuriso.",
  "atk-s0403a:200_17": "Nāssassāti na etassa bhaveyya.",
  "atk-s0403a:200_18": "Samudācareyyāmāti katheyyāma.",
  "atk-s0403a:200_19": "Sammannatīti sammānaṃ karoti.",
  "atk-s0403a:200_20": "Yaṃ tumo karissati tumova tena paññāyissatīti yaṃ esa karissati,",
  "atk-s0403a:200_21": "esova tena kammena pākaṭo bhavissati.",
  "atk-s0403a:200_22": "Sesaṃ sabbattha uttānatthamevāti.",
  "atk-s0403a:201_0": "1. Sārajjasuttavaṇṇanā",
  "atk-s0403a:202_0": "101. Tatiyassa paṭhame vesārajjakaraṇāti visāradabhāvāvahā. Sārajjaṃ hotīti domanassaṃ hoti.",
  "atk-s0403a:203_0": "2. Ussaṅkitasuttavaṇṇanā",
  "atk-s0403a:204_0": "102.",
  "atk-s0403a:204_1": "Dutiye ussaṅkitaparisaṅkitoti ussaṅkito ca parisaṅkito ca.",
  "atk-s0403a:204_2": "Api akuppadhammopīti api akuppadhammo khīṇāsavo samānopi parehi pāpabhikkhūhi ussaṅkitaparisaṅkito hotīti attho.",
  "atk-s0403a:204_3": "Vesiyāgocarotiādīsu vesiyā vuccanti rūpūpajīviniyo,",
  "atk-s0403a:204_4": "tā gocaro assāti vesiyāgocaro,",
  "atk-s0403a:204_5": "tāsaṃ gehaṃ abhiṇhagamanoti attho.",
  "atk-s0403a:204_6": "Sesapadesupi eseva nayo.",
  "atk-s0403a:204_7": "Tattha pana vidhavāti matapatikā.",
  "atk-s0403a:204_8": "Thullakumārikāti mahallikakumārikāyo.",
  "atk-s0403a:205_0": "3. Mahācorasuttavaṇṇanā",
  "atk-s0403a:206_0": "103.",
  "atk-s0403a:206_1": "Tatiye ito bhogena paṭisantharissāmīti ito mama sāpateyyato bhogaṃ gahetvā tena paṭisanthāraṃ karissāmi,",
  "atk-s0403a:206_2": "tassa ca mama ca antaraṃ pidahissāmīti attho.",
  "atk-s0403a:206_3": "Gahaṇānīti parasantakānaṃ bhaṇḍānaṃ gahaṇāni.",
  "atk-s0403a:206_4": "Guyhamantāti guhitabbamantā.",
  "atk-s0403a:206_5": "Antaggāhikāyāti sassataṃ vā ucchedaṃ vā gahetvā ṭhitāya.",
  "atk-s0403a:206_6": "Sesamettha uttānatthameva.",
  "atk-s0403a:206_7": "Catutthe sabbaṃ heṭṭhā vuttanayameva.",
  "atk-s0403a:207_0": "5. Phāsuvihārasuttavaṇṇanā",
  "atk-s0403a:208_0": "105.",
  "atk-s0403a:208_1": "Pañcame mettaṃ kāyakammanti mettacittena pavattitaṃ kāyakammaṃ.",
  "atk-s0403a:208_2": "Āvi ceva raho cāti sammukhe ceva parammukhe ca.",
  "atk-s0403a:208_3": "Itaresupi eseva nayo.",
  "atk-s0403a:208_4": "Yāni tāni sīlānītiādi catupārisuddhisīlavasena vuttaṃ.",
  "atk-s0403a:208_5": "Samādhisaṃvattanikānīti maggasamādhiphalasamādhinibbattakāni.",
  "atk-s0403a:208_6": "Sīlasāmaññagatoti samānasīlataṃ gato,",
  "atk-s0403a:208_7": "ekasadisasīlo hutvāti attho.",
  "atk-s0403a:208_8": "Takkarassāti yo naṃ karoti, tassa.",
  "atk-s0403a:208_9": "Iti imasmiṃ sutte sīlaṃ missakaṃ kathitaṃ,",
  "atk-s0403a:208_10": "diṭṭhi vipassanāsammādiṭṭhīti.",
  "atk-s0403a:209_0": "6. Ānandasuttavaṇṇanā",
  "atk-s0403a:210_0": "106.",
  "atk-s0403a:210_1": "Chaṭṭhe no ca paraṃ adhisīle sampavattā hotīti paraṃ sīlabhāvena na garahati na upavadati.",
  "atk-s0403a:210_2": "Attānupekkhīti attanova katākataṃ jānanavasena attānaṃ anupekkhitā.",
  "atk-s0403a:210_3": "No parānupekkhīti parassa katākatesu abyāvaṭo.",
  "atk-s0403a:210_4": "Apaññātoti apākaṭo appapuñño.",
  "atk-s0403a:210_5": "Apaññātakenāti apaññātabhāvena apākaṭatāya mandapuññatāya.",
  "atk-s0403a:210_6": "No paritassatīti paritāsaṃ nāpajjati.",
  "atk-s0403a:210_7": "Iti imasmiṃ sutte khīṇāsavova kathito.",
  "atk-s0403a:211_0": "7-8. Sīlasuttādivaṇṇanā",
  "atk-s0403a:212_0": "107- 108.",
  "atk-s0403a:212_1": "Sattame sīlasamādhipaññā missikā kathitā,",
  "atk-s0403a:212_2": "vimutti arahattaphalaṃ,",
  "atk-s0403a:212_3": "vimuttiñāṇadassanaṃ paccavekkhaṇañāṇaṃ lokiyameva.",
  "atk-s0403a:212_4": "Aṭṭhamepi eseva nayo.",
  "atk-s0403a:212_5": "Paccavekkhaṇañāṇaṃ panettha asekhassa pavattattā asekhanti vuttaṃ.",
  "atk-s0403a:213_0": "9-10. Cātuddisasuttādivaṇṇanā",
  "atk-s0403a:214_0": "109- 110.",
  "atk-s0403a:214_1": "Navame cātuddisoti catūsu disāsu appaṭihatacāro.",
  "atk-s0403a:214_2": "Imasmimpi sutte khīṇāsavova kathito.",
  "atk-s0403a:214_3": "Dasame alanti yutto.",
  "atk-s0403a:214_4": "Idhāpi khīṇāsavova kathito.",
  "atk-s0403a:215_0": "1. Kulūpakasuttavaṇṇanā",
  "atk-s0403a:216_0": "111.",
  "atk-s0403a:216_1": "Dutiyassa paṭhame asanthavavissāsīti attanā saddhiṃ santhavaṃ akarontesu vissāsaṃ anāpajjantesuyeva vissāsaṃ karoti.",
  "atk-s0403a:216_2": "Anissaravikappīti anissarova samāno “imaṃ detha,",
  "atk-s0403a:216_3": "imaṃ gaṇhathā”ti issaro viya vikappeti.",
  "atk-s0403a:216_4": "Vissaṭṭhupasevīti vissaṭṭhāni bhinnakulāni ghaṭanatthāya upasevati.",
  "atk-s0403a:216_5": "Upakaṇṇakajappīti kaṇṇamūle mantaṃ gaṇhāti.",
  "atk-s0403a:216_6": "Sukkapakkho vuttavipariyāyena veditabbo.",
  "atk-s0403a:217_0": "2. Pacchāsamaṇasuttavaṇṇanā",
  "atk-s0403a:218_0": "112.",
  "atk-s0403a:218_1": "Dutiye pattapariyāpannaṃ na gaṇhātīti upajjhāye nivattitvā ṭhite attano tucchapattaṃ datvā tassa pattaṃ na gaṇhāti,",
  "atk-s0403a:218_2": "tato vā dīyamānaṃ na gaṇhāti.",
  "atk-s0403a:218_3": "Na nivāretīti idaṃ vacanaṃ āpattivītikkamavacanaṃ nāmāti na jānāti.",
  "atk-s0403a:218_4": "Ñatvā vāpi, “bhante,",
  "atk-s0403a:218_5": "evarūpaṃ nāma vattuṃ na vaṭṭatī”ti na nivāreti.",
  "atk-s0403a:218_6": "Kathaṃ opātetīti tassa kathaṃ bhinditvā attano kathaṃ paveseti.",
  "atk-s0403a:218_7": "Jaḷoti jaḍo.",
  "atk-s0403a:218_8": "Eḷamūgoti paggharitakheḷamukho.",
  "atk-s0403a:218_9": "Tatiyaṃ uttānameva.",
  "atk-s0403a:219_0": "4. Andhakavindasuttavaṇṇanā",
  "atk-s0403a:220_0": "114.",
  "atk-s0403a:220_1": "Catutthe sīlavā hothāti sīlavantā hotha.",
  "atk-s0403a:220_2": "Ārakkhasatinoti dvārarakkhikāya satiyā samannāgatā.",
  "atk-s0403a:220_3": "Nipakkasatinoti dvārarakkhanakeneva ñāṇena samannāgatassatino.",
  "atk-s0403a:220_4": "Satārakkhena cetasā samannāgatāti satārakkhena cittena samannāgatā.",
  "atk-s0403a:220_5": "Appabhassāti appakathā.",
  "atk-s0403a:220_6": "Sammādiṭṭhikāti kammassakatajjhāna-",
  "atk-s0403a:220_7": "vipassanāmagga-",
  "atk-s0403a:220_8": "phalavasena pañcavidhāya sammādiṭṭhiyā samannāgatā.",
  "atk-s0403a:220_9": "Apica paccavekkhaṇañāṇampi sammādiṭṭhiyevāti veditabbā.",
  "atk-s0403a:221_0": "5. Maccharinīsuttavaṇṇanā",
  "atk-s0403a:222_0": "115.",
  "atk-s0403a:222_1": "Pañcame āvāsamaccharinīti āvāsaṃ maccharāyati,",
  "atk-s0403a:222_2": "tattha aññesaṃ vāsaṃ na sahati.",
  "atk-s0403a:222_3": "Kulamaccharinīti upaṭṭhākakulaṃ maccharāyati,",
  "atk-s0403a:222_4": "aññesaṃ tattha upasaṅkamanaṃ na sahati.",
  "atk-s0403a:222_5": "Lābhamaccharinīti lābhaṃ maccharāyati,",
  "atk-s0403a:222_6": "aññesaṃ taṃ uppajjantaṃ na sahati.",
  "atk-s0403a:222_7": "Vaṇṇamaccharinīti guṇaṃ maccharāyati,",
  "atk-s0403a:222_8": "aññesaṃ guṇakathaṃ na sahati.",
  "atk-s0403a:222_9": "Dhammamaccharinīti pariyattidhammaṃ maccharāyati,",
  "atk-s0403a:222_10": "aññesaṃ dātuṃ na icchati.",
  "atk-s0403a:223_0": "6-7. Vaṇṇanāsuttādivaṇṇanā",
  "atk-s0403a:224_0": "116- 117.",
  "atk-s0403a:224_1": "Chaṭṭhe saddhādeyyaṃ vinipātetīti parehi saddhāya dinnapiṇḍapātato aggaṃ aggahetvā parassa deti.",
  "atk-s0403a:224_2": "Sattame issukinīti issāya samannāgatā.",
  "atk-s0403a:224_3": "Sesaṃ sabbattha uttānamevāti.",
  "atk-s0403a:225_0": "4. Dutiyaupaṭṭhākasuttavaṇṇanā",
  "atk-s0403a:226_0": "124.",
  "atk-s0403a:226_1": "Tatiyassa catutthe nappaṭibaloti kāyabalena ca ñāṇabalena ca asamannāgato.",
  "atk-s0403a:226_2": "Āmisantaroti āmisahetuko cīvarādīni paccāsīsamāno.",
  "atk-s0403a:227_0": "5-6. Anāyussāsuttadvayavaṇṇanā",
  "atk-s0403a:228_0": "125-126. Pañcame anāyussāti āyupacchedanā, na āyuvaḍḍhanā. Chaṭṭhepi eseva nayo.",
  "atk-s0403a:229_0": "7. Vapakāsasuttavaṇṇanā",
  "atk-s0403a:230_0": "127.",
  "atk-s0403a:230_1": "Sattame nālaṃ saṅghamhā vapakāsitunti saṅghato nikkhamitvā ekako vasituṃ na yutto.",
  "atk-s0403a:230_2": "Kāmañcesa saṅghamajjhepi vasituṃ ayuttova asaṅghasobhanatāya,",
  "atk-s0403a:230_3": "ovādānusāsanippaṭibaddhattā pana nippariyāyeneva saṅghamhā vapakāsituṃ na yutto.",
  "atk-s0403a:230_4": "Alaṃ saṅghamhā vapakāsitunti cātuddisattā saṅghamhā nikkhamma ekako vasituṃ yutto,",
  "atk-s0403a:230_5": "saṅghasobhanatāya pana saṅghepi vasituṃ yuttoyeva.",
  "atk-s0403a:230_6": "Aṭṭhamaṃ uttānatthameva.",
  "atk-s0403a:231_0": "9. Parikuppasuttavaṇṇanā",
  "atk-s0403a:232_0": "129.",
  "atk-s0403a:232_1": "Navame āpāyikāti apāyagāmino.",
  "atk-s0403a:232_2": "Nerayikāti nirayagāmino.",
  "atk-s0403a:232_3": "Parikuppāti parikuppanasabhāvā purāṇavaṇasadisā.",
  "atk-s0403a:232_4": "Atekicchāti akattabbaparikammā.",
  "atk-s0403a:232_5": "Dasamaṃ uttānatthamevāti.",
  "atk-s0403a:233_0": "1. Paṭhamacakkānuvattanasuttavaṇṇanā",
  "atk-s0403a:234_0": "131.",
  "atk-s0403a:234_1": "Catutthassa paṭhame dhammenāti dasakusaladhammena.",
  "atk-s0403a:234_2": "Cakkanti āṇācakkaṃ.",
  "atk-s0403a:234_3": "Atthaññūti rajjatthaṃ jānāti.",
  "atk-s0403a:234_4": "Dhammaññūti paveṇidhammaṃ jānāti.",
  "atk-s0403a:234_5": "Mattaññūti daṇḍe vā balamhi vā pamāṇaṃ jānāti.",
  "atk-s0403a:234_6": "Kālaññūti rajjasukhānubhavanakālaṃ,",
  "atk-s0403a:234_7": "vinicchayakaraṇakālaṃ,",
  "atk-s0403a:234_8": "janapadacārikākālañca jānāti.",
  "atk-s0403a:234_9": "Parisaññūti ayaṃ parisā khattiyaparisā,",
  "atk-s0403a:234_10": "ayaṃ brāhmaṇavessasuddasamaṇaparisāti jānāti.",
  "atk-s0403a:235_0": "Tathāgatavāre atthaññūti pañca atthe jānāti.",
  "atk-s0403a:235_1": "Dhammaññūti cattāro dhamme jānāti.",
  "atk-s0403a:235_2": "Mattaññūti catūsu paccayesu paṭiggahaṇaparibhogamattaṃ jānāti.",
  "atk-s0403a:235_3": "Kālaññūti ayaṃ kālo paṭisallīnassa,",
  "atk-s0403a:235_4": "ayaṃ samāpattiyā,",
  "atk-s0403a:235_5": "ayaṃ dhammadesanāya,",
  "atk-s0403a:235_6": "ayaṃ janapadacārikāyāti evaṃ kālaṃ jānāti.",
  "atk-s0403a:235_7": "Parisaññūti ayaṃ parisā khattiyaparisā…pe…",
  "atk-s0403a:235_8": "ayaṃ samaṇaparisāti jānāti.",
  "atk-s0403a:235_9": "Anuttaranti navahi lokuttaradhammehi anuttaraṃ.",
  "atk-s0403a:235_10": "Dhammacakkanti seṭṭhacakkaṃ.",
  "atk-s0403a:236_0": "2. Dutiyacakkānuvattanasuttavaṇṇanā",
  "atk-s0403a:237_0": "132.",
  "atk-s0403a:237_1": "Dutiye pitarā pavattitaṃ cakkanti cakkavattimhi pabbajite vā kālakate vā cakkaratanaṃ sattāhamattaṃ ṭhatvā antaradhāyati,",
  "atk-s0403a:237_2": "kathamesa taṃ anuppavatteti nāma?",
  "atk-s0403a:237_3": "Pitu paveṇiyaṃ ṭhatvā cakkavattivattaṃ pūretvā cakkavattirajjaṃ kārentopi pitarā pavattitameva anuppavatteti nāma.",
  "atk-s0403a:238_0": "3. Dhammarājāsuttavaṇṇanā",
  "atk-s0403a:239_0": "133.",
  "atk-s0403a:239_1": "Tatiyaṃ tikanipāte vuttanayameva.",
  "atk-s0403a:239_2": "Sevitabbāsevitabbe panettha pacchimapadadvayameva viseso.",
  "atk-s0403a:239_3": "Tattha sammāājīvo sevitabbo,",
  "atk-s0403a:239_4": "micchāājīvo na sevitabbo.",
  "atk-s0403a:239_5": "Sappāyo gāmanigamo sevitabbo,",
  "atk-s0403a:239_6": "asappāyo na sevitabbo.",
  "atk-s0403a:240_0": "4. Yassaṃdisaṃsuttavaṇṇanā",
  "atk-s0403a:241_0": "134.",
  "atk-s0403a:241_1": "Catutthe ubhatoti dvīhipi pakkhehi.",
  "atk-s0403a:241_2": "Mātito ca pitito cāti yassa hi mātā khattiyā,",
  "atk-s0403a:241_3": "mātumātā khattiyā,",
  "atk-s0403a:241_4": "tassāpi mātā khattiyā.",
  "atk-s0403a:241_5": "Pitā khattiyo,",
  "atk-s0403a:241_6": "pitupitā khattiyo,",
  "atk-s0403a:241_7": "tassapi pitā khattiyo.",
  "atk-s0403a:241_8": "So ubhato sujāto mātito ca pitito ca.",
  "atk-s0403a:241_9": "Saṃsuddhagahaṇikoti saṃsuddhāya mātukucchiyā samannāgato.",
  "atk-s0403a:241_10": "“Samavepākiniyā gahaṇiyā”ti ettha pana kammajatejodhātu gahaṇīti vuccati.",
  "atk-s0403a:241_11": "Yāva sattamā pitāmahayugāti ettha pitupitā pitāmaho,",
  "atk-s0403a:241_12": "pitāmahassa yugaṃ pitāmahayugaṃ.",
  "atk-s0403a:241_13": "Yuganti āyuppamāṇaṃ vuccati.",
  "atk-s0403a:241_14": "Abhilāpamattameva cetaṃ,",
  "atk-s0403a:241_15": "atthato pana pitāmahoyeva pitāmahayugaṃ.",
  "atk-s0403a:241_16": "Tato uddhaṃ sabbepi pubbapurisā pitāmahaggahaṇeneva gahitā.",
  "atk-s0403a:241_17": "Evaṃ yāva sattamo puriso,",
  "atk-s0403a:241_18": "tāva saṃsuddhagahaṇiko,",
  "atk-s0403a:241_19": "atha vā akkhitto anupakkuṭṭho jātivādenāti dasseti.",
  "atk-s0403a:241_20": "Akkhittoti “apanetha etaṃ,",
  "atk-s0403a:241_21": "kiṃ iminā”ti evaṃ akkhitto anavakkhitto.",
  "atk-s0403a:241_22": "Anupakkuṭṭhoti na upakkuṭṭho na akkosaṃ vā nindaṃ vā pattapubbo.",
  "atk-s0403a:241_23": "Kena kāraṇenāti?",
  "atk-s0403a:241_24": "Jātivādena,",
  "atk-s0403a:241_25": "“itipi hīnajātiko eso”ti evarūpena vacanenāti attho.",
  "atk-s0403a:242_0": "Aḍḍhotiādīsu yo koci attano santakena vibhavena aḍḍho hoti.",
  "atk-s0403a:242_1": "Idha pana na kevalaṃ aḍḍhoyeva,",
  "atk-s0403a:242_2": "mahaddhano mahatā aparimāṇasaṅkhena dhanena samannāgatoti attho.",
  "atk-s0403a:242_3": "Pañcakāmaguṇavasena mahantā uḷārā bhogā assāti mahābhogo.",
  "atk-s0403a:242_4": "Paripuṇṇakosakoṭṭhāgāroti koso vuccati bhaṇḍāgāraṃ,",
  "atk-s0403a:242_5": "nidahitvā ṭhapitena dhanena paripuṇṇakoso,",
  "atk-s0403a:242_6": "dhaññena ca paripuṇṇakoṭṭhāgāroti attho.",
  "atk-s0403a:242_7": "Atha vā catubbidho koso hatthī assā rathā raṭṭhanti,",
  "atk-s0403a:242_8": "tividhaṃ koṭṭhāgāraṃ dhanakoṭṭhāgāraṃ dhaññakoṭṭhāgāraṃ vatthakoṭṭhāgāranti.",
  "atk-s0403a:242_9": "Taṃ sabbampi paripuṇṇamassāti paripuṇṇakosakoṭṭhāgāro.",
  "atk-s0403a:242_10": "Assavāyāti kassaci bahumpi dhanaṃ dentassa senā na suṇāti,",
  "atk-s0403a:242_11": "sā anassavā nāma hoti.",
  "atk-s0403a:242_12": "Kassaci adentassāpi suṇātiyeva,",
  "atk-s0403a:242_13": "ayaṃ assavā nāma.",
  "atk-s0403a:242_14": "Ovādapaṭikarāyāti “idaṃ vo kattabba,",
  "atk-s0403a:242_15": "idaṃ na kattabba”nti dinnaovādakarāya.",
  "atk-s0403a:242_16": "Paṇḍitoti paṇḍiccena samannāgato.",
  "atk-s0403a:242_17": "Byattoti paññāveyyattiyena yutto.",
  "atk-s0403a:242_18": "Medhāvīti ṭhānuppattikapaññāya samannāgato.",
  "atk-s0403a:242_19": "Paṭibaloti samattho.",
  "atk-s0403a:242_20": "Atthe cintetunti vaḍḍhiatthe cintetuṃ.",
  "atk-s0403a:242_21": "So hi paccuppannaatthavaseneva “atītepi evaṃ ahesuṃ,",
  "atk-s0403a:242_22": "anāgatepi evaṃ bhavissantī”ti cinteti.",
  "atk-s0403a:242_23": "Vijitāvīnanti vijitavijayānaṃ,",
  "atk-s0403a:242_24": "mahantena vā vijayena samannāgatānaṃ.",
  "atk-s0403a:242_25": "Vimuttacittānanti pañcahi vimuttīhi vimuttamānasānaṃ.",
  "atk-s0403a:243_0": "5-6. Patthanāsuttadvayavaṇṇanā",
  "atk-s0403a:244_0": "135- 136.",
  "atk-s0403a:244_1": "Pañcame negamajānapadassāti nigamavāsino ca raṭṭhavāsino ca janassa.",
  "atk-s0403a:244_2": "Hatthismintiādīhi hatthiassarathatharudhanulekhamuddāgaṇanādīni soḷasa mahāsippāni dassitāni.",
  "atk-s0403a:244_3": "Anavayoti samattho paripuṇṇo.",
  "atk-s0403a:244_4": "Sesamettha heṭṭhā vuttanayeneva veditabbaṃ.",
  "atk-s0403a:244_5": "Chaṭṭhe oparajjanti uparājabhāvaṃ.",
  "atk-s0403a:245_0": "7. Appaṃsupatisuttavaṇṇanā",
  "atk-s0403a:246_0": "137.",
  "atk-s0403a:246_1": "Sattame purisādhippāyāti assaddhammavasena purise uppannādhippāyā purisajjhāsayā.",
  "atk-s0403a:246_2": "Ādānādhippāyoti idāni gahetuṃ sakkhissāmi,",
  "atk-s0403a:246_3": "idāni sakkhissāmīti evaṃ gahaṇādhippāyo.",
  "atk-s0403a:246_4": "Visaṃyogādhippāyoti idāni nibbānaṃ pāpuṇissāmi,",
  "atk-s0403a:246_5": "idāni pāpuṇissāmīti evaṃ nibbānajjhāsayo.",
  "atk-s0403a:247_0": "8. Bhattādakasuttavaṇṇanā",
  "atk-s0403a:248_0": "138.",
  "atk-s0403a:248_1": "Aṭṭhame bhattādakoti bhattakkhādako,",
  "atk-s0403a:248_2": "bahubhattabhuñjoti attho.",
  "atk-s0403a:248_3": "Okāsapharaṇoti okāsaṃ pharitvā aññesaṃ sambādhaṃ katvā ṭhānena okāsapharaṇo.",
  "atk-s0403a:248_4": "Tattha tattha laṇḍaṃ sāreti pātetīti laṇḍasāraṇo.",
  "atk-s0403a:248_5": "Ettakā hatthīti gaṇanakāle salākaṃ gaṇhātīti salākaggāhī.",
  "atk-s0403a:248_6": "Nisīdanasayanavasena mañcapīṭhaṃ maddatīti mañcapīṭhamaddano.",
  "atk-s0403a:248_7": "Bhikkhugaṇanakāle salākaṃ gaṇhātīti salākaggāhī.",
  "atk-s0403a:249_0": "9. Akkhamasuttavaṇṇanā",
  "atk-s0403a:250_0": "139.",
  "atk-s0403a:250_1": "Navame hatthikāyanti hatthighaṭaṃ.",
  "atk-s0403a:250_2": "Sesesupi eseva nayo.",
  "atk-s0403a:250_3": "Saṅgāme avacarantīti saṅgāmāvacarā.",
  "atk-s0403a:250_4": "Ekissā vā tiṇodakadattiyā vimānitoti ekadivasaṃ ekena tiṇodakadānena vimānito,",
  "atk-s0403a:250_5": "ekadivasamattaṃ aladdhatiṇodakoti attho.",
  "atk-s0403a:250_6": "Ito parampi eseva nayo.",
  "atk-s0403a:250_7": "Na sakkoti cittaṃ samādahitunti ārammaṇe cittaṃ sammā ṭhapetuṃ na sakkoti.",
  "atk-s0403a:250_8": "Sesamettha uttānameva.",
  "atk-s0403a:250_9": "Imasmiṃ pana sutte vaṭṭavivaṭṭaṃ kathitanti veditabbaṃ.",
  "atk-s0403a:251_0": "10. Sotasuttavaṇṇanā",
  "atk-s0403a:252_0": "140.",
  "atk-s0403a:252_1": "Dasame duruttānanti na suṭṭhu vuttānaṃ dosavasena pavattitānaṃ pharusavacanānaṃ.",
  "atk-s0403a:252_2": "Durāgatānanti dukkhuppādanākārena sotadvāraṃ āgatānaṃ.",
  "atk-s0403a:252_3": "Vacanapathānanti vacanānaṃ.",
  "atk-s0403a:252_4": "Dukkhānanti dukkhamānaṃ.",
  "atk-s0403a:252_5": "Tibbānanti bahalānaṃ tāpanasabhāvānaṃ vā.",
  "atk-s0403a:252_6": "Kharānanti pharusānaṃ.",
  "atk-s0403a:252_7": "Kaṭukānanti tikhiṇānaṃ.",
  "atk-s0403a:252_8": "Asātānanti amadhurānaṃ.",
  "atk-s0403a:252_9": "Amanāpānanti manaṃ appāyituṃ vaḍḍhetuṃ asamatthānaṃ.",
  "atk-s0403a:252_10": "Pāṇaharānanti jīvitaharānaṃ.",
  "atk-s0403a:252_11": "Yā sā disāti sabbasaṅkhārasamathādivasena dissati apadissatīti nibbānaṃ disāti veditabbaṃ.",
  "atk-s0403a:252_12": "Yasmā pana taṃ āgamma sabbe saṅkhārā samathaṃ gacchanti,",
  "atk-s0403a:252_13": "tasmā sabbasaṅkhārasamathoti vuttaṃ.",
  "atk-s0403a:252_14": "Sesaṃ sabbattha uttānameva.",
  "atk-s0403a:252_15": "Imasmiṃ pana sutte sīlasamādhipaññā missikā kathitāti.",
  "atk-s0403a:253_0": "1. Avajānātisuttavaṇṇanā",
  "atk-s0403a:254_0": "141.",
  "atk-s0403a:254_1": "Pañcamassa paṭhame saṃvāsenāti ekatovāsena.",
  "atk-s0403a:254_2": "Ādeyyamukhoti ādiyanamukho,",
  "atk-s0403a:254_3": "gahaṇamukhoti attho.",
  "atk-s0403a:254_4": "Tamenaṃ datvā avajānātīti “ayaṃ dinnaṃ paṭiggahetumeva jānātī”ti evaṃ avamaññati.",
  "atk-s0403a:254_5": "Tamenaṃ saṃvāsena avajānātīti appamattake kismiñcideva kujjhitvā “jānāmahaṃ tayā katakammaṃ,",
  "atk-s0403a:254_6": "ettakaṃ addhānaṃ ahaṃ kiṃ karonto vasiṃ,",
  "atk-s0403a:254_7": "nanu tuyhameva katākataṃ vīmaṃsanto”tiādīni vattā hoti.",
  "atk-s0403a:254_8": "Atha itaro “addhā koci mayhaṃ doso bhavissatī”ti kiñci paṭippharituṃ na sakkoti.",
  "atk-s0403a:254_9": "Taṃ khippaññeva adhimuccitā hotīti taṃ vaṇṇaṃ vā avaṇṇaṃ vā sīghameva saddahati.",
  "atk-s0403a:254_10": "Saddahanaṭṭhena hi ādānena esa ādiyanamukhoti vutto.",
  "atk-s0403a:254_11": "Ādheyyamukhoti pāḷiyā pana ṭhapitamukhoti attho.",
  "atk-s0403a:254_12": "Magge khaṭaāvāṭo viya āgatāgataṃ udakaṃ vaṇṇaṃ vā avaṇṇaṃ vā saddahanavasena sampaṭicchituṃ ṭhapitamukhoti vuttaṃ hoti.",
  "atk-s0403a:255_0": "Ittarasaddhoti parittakasaddho.",
  "atk-s0403a:255_1": "Kusalākusale dhamme na jānātītiādīsu kusale dhamme “ime kusalā”ti na jānāti,",
  "atk-s0403a:255_2": "akusale dhamme “ime akusalā”ti na jānāti.",
  "atk-s0403a:255_3": "Tathā sāvajje sadosadhamme “ime sāvajjā”ti,",
  "atk-s0403a:255_4": "anavajje ca niddosadhamme “ime anavajjā”ti,",
  "atk-s0403a:255_5": "hīne hīnāti,",
  "atk-s0403a:255_6": "paṇīte paṇītāti.",
  "atk-s0403a:255_7": "Kaṇhasukkasappaṭibhāgeti “ime kaṇhā sukke paṭibāhetvā ṭhitattā sappaṭibhāgā nāma,",
  "atk-s0403a:255_8": "ime ca sukkā kaṇhe paṭibāhitvā ṭhitattā sappaṭibhāgā”ti na jānāti.",
  "atk-s0403a:256_0": "2. Ārabhatisuttavaṇṇanā",
  "atk-s0403a:257_0": "142.",
  "atk-s0403a:257_1": "Dutiye ārabhati ca vippaṭisārī ca hotīti āpattivītikkamanavasena ārabhati ceva,",
  "atk-s0403a:257_2": "tappaccayā ca vippaṭisārī hoti.",
  "atk-s0403a:257_3": "Cetovimuttiṃ paññāvimuttinti arahattasamādhiñceva arahattaphalañāṇañca.",
  "atk-s0403a:257_4": "Nappajānātīti anadhigatattā na jānāti.",
  "atk-s0403a:257_5": "Ārabhati na vippaṭisārī hotīti āpattiṃ āpajjati,",
  "atk-s0403a:257_6": "vuṭṭhitattā pana na vippaṭisārī hoti.",
  "atk-s0403a:257_7": "Nārabhati vippaṭisārī hotīti sakiṃ āpattiṃ āpajjitvā tato vuṭṭhāya pacchā kiñcāpi nāpajjati,",
  "atk-s0403a:257_8": "vippaṭisāraṃ pana vinodetuṃ na sakkoti.",
  "atk-s0403a:257_9": "Nārabhati na vippaṭisārī hotīti na ceva āpattiṃ āpajjati,",
  "atk-s0403a:257_10": "na ca vippaṭisārī hoti.",
  "atk-s0403a:257_11": "Tañca cetovimuttiṃ…pe…",
  "atk-s0403a:257_12": "nirujjhantīti arahattaṃ pana appatto hoti.",
  "atk-s0403a:257_13": "Pañcamanayena khīṇāsavo kathito.",
  "atk-s0403a:258_0": "Ārambhajāti āpattivītikkamasambhavā.",
  "atk-s0403a:258_1": "Vippaṭisārajāti vippaṭisārato jātā.",
  "atk-s0403a:258_2": "Pavaḍḍhantīti punappunaṃ uppajjanena vaḍḍhanti.",
  "atk-s0403a:258_3": "Ārambhaje āsave pahāyāti vītikkamasambhave āsave āpattidesanāya vā āpattivuṭṭhānena vā pajahitvā.",
  "atk-s0403a:258_4": "Paṭivinodetvāti suddhante ṭhitabhāvapaccavekkhaṇena nīharitvā.",
  "atk-s0403a:258_5": "Cittaṃ paññañca bhāvetūti vipassanācittañca taṃsampayuttaṃ paññañca bhāvetu.",
  "atk-s0403a:258_6": "Sesaṃ iminā upāyeneva veditabbanti.",
  "atk-s0403a:259_0": "3. Sārandadasuttavaṇṇanā",
  "atk-s0403a:260_0": "143.",
  "atk-s0403a:260_1": "Tatiye kāmādhimuttānanti vatthukāmakilesakāmesu adhimuttānaṃ.",
  "atk-s0403a:260_2": "Dhammānudhammappaṭipannoti navalokuttaradhammatthāya sahasīlakaṃ pubbabhāgappaṭipadaṃ paṭipanno paṭipattipūrako puggalo dullabho lokasmiṃ.",
  "atk-s0403a:261_0": "4. Tikaṇḍakīsuttavaṇṇanā",
  "atk-s0403a:262_0": "144.",
  "atk-s0403a:262_1": "Catutthe appaṭikūleti appaṭikūlārammaṇe.",
  "atk-s0403a:262_2": "Paṭikūlasaññīti paṭikūlanti evaṃsaññī.",
  "atk-s0403a:262_3": "Esa nayo sabbattha.",
  "atk-s0403a:262_4": "Kathaṃ panāyaṃ evaṃ viharatīti?",
  "atk-s0403a:262_5": "Iṭṭhasmiṃ vatthusmiṃ pana asubhāya vā pharati,",
  "atk-s0403a:262_6": "aniccato vā upasaṃharati.",
  "atk-s0403a:262_7": "Evaṃ tāva appaṭikūle paṭikūlasaññī viharati.",
  "atk-s0403a:262_8": "Aniṭṭhasmiṃ vatthusmiṃ mettāya vā pharati,",
  "atk-s0403a:262_9": "dhātuto vā upasaṃharati.",
  "atk-s0403a:262_10": "Evaṃ paṭikūle appaṭikūlasaññī viharati.",
  "atk-s0403a:262_11": "Ubhayasmiṃ pana purimanayassa ca pacchimanayassa ca vasena tatiyacatutthavārā vuttā,",
  "atk-s0403a:262_12": "chaḷaṅgupekkhāvasena pañcamo.",
  "atk-s0403a:262_13": "Chaḷaṅgupekkhā cesā khīṇāsavassa upekkhāsadisā,",
  "atk-s0403a:262_14": "na pana khīṇāsavupekkhā.",
  "atk-s0403a:262_15": "Tattha upekkhako vihareyyāti majjhattabhāve ṭhito vihareyya.",
  "atk-s0403a:262_16": "Kvacanīti kismiñci ārammaṇe.",
  "atk-s0403a:262_17": "Katthacīti kismiñci padese.",
  "atk-s0403a:262_18": "Kiñcanati koci appamattakopi.",
  "atk-s0403a:262_19": "Iti imasmiṃ sutte pañcasu ṭhānesu vipassanāva kathitā.",
  "atk-s0403a:262_20": "Taṃ āraddhavipassako bhikkhu kātuṃ sakkoti,",
  "atk-s0403a:262_21": "ñāṇavā paññuttaro bahussutasamaṇopi kātuṃ sakkoti.",
  "atk-s0403a:262_22": "Sotāpannasakadāgāmianāgāmino kātuṃ sakkontiyeva,",
  "atk-s0403a:262_23": "khīṇāsave vattabbameva natthīti.",
  "atk-s0403a:262_24": "Pañcamaṃ uttānameva.",
  "atk-s0403a:263_0": "6. Mittasuttavaṇṇanā",
  "atk-s0403a:264_0": "146.",
  "atk-s0403a:264_1": "Chaṭṭhe kammantaṃ kāretīti khettādikammantaṃ kāreti.",
  "atk-s0403a:264_2": "Adhikaraṇaṃ ādiyatīti cattāri adhikaraṇāni ādiyati.",
  "atk-s0403a:264_3": "Pāmokkhesu bhikkhūsūti disāpāmokkhesu bhikkhūsu.",
  "atk-s0403a:264_4": "Paṭiviruddho hotīti paccanīkaggāhitāya viruddho hoti.",
  "atk-s0403a:264_5": "Anavatthacārikanti anavatthānacārikaṃ.",
  "atk-s0403a:265_0": "7. Asappurisadānasuttavaṇṇanā",
  "atk-s0403a:266_0": "147.",
  "atk-s0403a:266_1": "Sattame asakkaccaṃ detīti na sakkaritvā suciṃ katvā deti.",
  "atk-s0403a:266_2": "Acittīkatvā detīti acittīkārena agāravavasena deti.",
  "atk-s0403a:266_3": "Apaviddhaṃ detīti na nirantaraṃ deti,",
  "atk-s0403a:266_4": "atha vā chaḍḍetukāmo viya deti.",
  "atk-s0403a:266_5": "Anāgamanadiṭṭhiko detīti katassa nāma phalaṃ āgamissatīti na evaṃ āgamanadiṭṭhiṃ na uppādetvā deti.",
  "atk-s0403a:267_0": "Sukkapakkhe cittīkatvā detīti deyyadhamme ca dakkhiṇeyyesu ca cittīkāraṃ upaṭṭhapetvā deti.",
  "atk-s0403a:267_1": "Tattha deyyadhammaṃ paṇītaṃ ojavantaṃ katvā dento deyyadhamme cittīkāraṃ upaṭṭhapeti nāma.",
  "atk-s0403a:267_2": "Puggalaṃ vicinitvā dento dakkhiṇeyyesu cittīkāraṃ upaṭṭhapeti nāma.",
  "atk-s0403a:267_3": "Sahatthā detīti āṇattiyā parahatthena adatvā “anamatagge saṃsāre vicarantena me hatthapādānaṃ aladdhakālassa pamāṇaṃ nāma natthi,",
  "atk-s0403a:267_4": "vaṭṭamokkhaṃ bhavanissaraṇaṃ karissāmī”ti sahattheneva deti.",
  "atk-s0403a:267_5": "Āgamanadiṭṭhikoti “anāgatabhavassa paccayo bhavissatī”ti kammañca vipākañca saddahitvā detīti.",
  "atk-s0403a:268_0": "8. Sappurisadānasuttavaṇṇanā",
  "atk-s0403a:269_0": "148.",
  "atk-s0403a:269_1": "Aṭṭhame saddhāyāti dānañca dānaphalañca saddahitvā.",
  "atk-s0403a:269_2": "Kālenāti yuttappattakālena.",
  "atk-s0403a:269_3": "Anaggahitacittoti aggahitacitto muttacāgo hutvā.",
  "atk-s0403a:269_4": "Anupahaccāti anupaghātetvā guṇe amakkhetvā.",
  "atk-s0403a:269_5": "Kālāgatā cassa atthā pacurā hontīti atthā āgacchamānā vayovuḍḍhakāle anāgantvā yuttappattakāle paṭhamavayasmiṃyeva āgacchanti ceva bahū ca honti.",
  "atk-s0403a:270_0": "9. Paṭhamasamayavimuttasuttavaṇṇanā",
  "atk-s0403a:271_0": "149.",
  "atk-s0403a:271_1": "Navame samayavimuttassāti appitappitakkhaṇeyeva vikkhambhitehi kilesehi vimuttattā samayavimuttisaṅkhātāya lokiyavimuttiyā vimuttacittassa.",
  "atk-s0403a:271_2": "Dasamaṃ uttānatthameva.",
  "atk-s0403a:272_0": "1. Paṭhamasammattaniyāmasuttavaṇṇanā",
  "atk-s0403a:273_0": "151.",
  "atk-s0403a:273_1": "Catutthassa paṭhame abhabbo niyāmaṃ okkamituṃ kusalesu dhammesu sammattanti kusalesu dhammesu sammattabhūtaṃ magganiyāmaṃ okkamituṃ abhabbo abhājanaṃ.",
  "atk-s0403a:273_2": "Kathaṃ paribhotītiādīsu “kiṃ kathā nāma esā”ti vadanto kathaṃ paribhoti nāma.",
  "atk-s0403a:273_3": "“Kiṃ nāmesa katheti,",
  "atk-s0403a:273_4": "kiṃ ayaṃ jānātī”ti vadanto kathikaṃ paribhoti nāma.",
  "atk-s0403a:273_5": "“Mayaṃ kiṃ jānāma,",
  "atk-s0403a:273_6": "kuto amhākaṃ etaṃ sotuṃ bala”nti vadanto attānaṃ paribhoti nāma.",
  "atk-s0403a:273_7": "Vipariyāyena sukkapakkho veditabbo.",
  "atk-s0403a:274_0": "2. Dutiyasammattaniyāmasuttavaṇṇanā",
  "atk-s0403a:275_0": "152. Dutiye anaññāte aññātamānīti aviññātasmiṃyeva “viññātamidaṃ mayā”ti evaṃmānī.",
  "atk-s0403a:276_0": "3. Tatiyasammattaniyāmasuttavaṇṇanā",
  "atk-s0403a:277_0": "153.",
  "atk-s0403a:277_1": "Tatiye makkhī dhammaṃ suṇātīti makkhī hutvā guṇamakkhanacittena dhammaṃ suṇāti.",
  "atk-s0403a:277_2": "Upārambhacittoti niggahāropanacitto.",
  "atk-s0403a:277_3": "Randhagavesīti guṇarandhaṃ guṇacchiddaṃ gavesanto.",
  "atk-s0403a:278_0": "4. Paṭhamasaddhammasammosasuttavaṇṇanā",
  "atk-s0403a:279_0": "154.",
  "atk-s0403a:279_1": "Catutthe na sakkaccaṃ dhammaṃ suṇantīti ohitasotā sukatakārino hutvā na suṇanti.",
  "atk-s0403a:279_2": "Na pariyāpuṇantīti yathāsutaṃ dhammaṃ vaḷañjantāpi sakkaccaṃ na vaḷañjenti.",
  "atk-s0403a:279_3": "Pañcamaṃ uttānameva.",
  "atk-s0403a:280_0": "6. Tatiyasaddhammasammosasuttavaṇṇanā",
  "atk-s0403a:281_0": "156.",
  "atk-s0403a:281_1": "Chaṭṭhe appaṭisaraṇoti appatiṭṭho.",
  "atk-s0403a:281_2": "Ācariyā hi suttantassa paṭisaraṇaṃ nāma,",
  "atk-s0403a:281_3": "tesaṃ abhāvā appaṭisaraṇo hoti.",
  "atk-s0403a:281_4": "Sesamettha heṭṭhā vuttanayameva.",
  "atk-s0403a:282_0": "7. Dukkathāsuttavaṇṇanā",
  "atk-s0403a:283_0": "157.",
  "atk-s0403a:283_1": "Sattame puggalaṃ upanidhāyāti taṃ taṃ puggalaṃ upanikkhipitvā,",
  "atk-s0403a:283_2": "sakkhiṃ katvāti attho.",
  "atk-s0403a:283_3": "Kacchamānāyāti kathiyamānāya.",
  "atk-s0403a:283_4": "Sesamettha aṭṭhamañca uttānatthamevāti.",
  "atk-s0403a:284_0": "9. Udāyīsuttavaṇṇanā",
  "atk-s0403a:285_0": "159.",
  "atk-s0403a:285_1": "Navame anupubbiṃ kathaṃ kathessāmīti dānānantaraṃ sīlaṃ,",
  "atk-s0403a:285_2": "sīlānantaraṃ sagganti evaṃ desanānupubbiṃ kathaṃ vā,",
  "atk-s0403a:285_3": "yaṃ yaṃ suttapadaṃ vā gāthāpadaṃ vā nikkhittaṃ hoti,",
  "atk-s0403a:285_4": "tassa tassa anurūpakathaṃ kathessāmīti cittaṃ upaṭṭhapetvā paresaṃ dhammo desetabbo.",
  "atk-s0403a:285_5": "Pariyāyadassāvīti tassa tassa atthassa taṃ taṃ kāraṇaṃ dassento.",
  "atk-s0403a:285_6": "Kāraṇañhi idha pariyāyoti vuttaṃ.",
  "atk-s0403a:285_7": "Anuddayataṃ paṭiccāti “mahāsambādhappatte satte sambādhato mocessāmī”ti anukampaṃ āgamma.",
  "atk-s0403a:285_8": "Na āmisantaroti na āmisahetuko,",
  "atk-s0403a:285_9": "attano catupaccayalābhaṃ anāsīsantoti attho.",
  "atk-s0403a:285_10": "Attānañca parañca anupahaccāti attukkaṃsanaparavambhanādivasena attānañca parañca guṇupaghātena anupahantvā.",
  "atk-s0403a:286_0": "10. Duppaṭivinodayasuttavaṇṇanā",
  "atk-s0403a:287_0": "160.",
  "atk-s0403a:287_1": "Dasame duppaṭivinodayāti yāni hassādīni kiccāni nipphādetuṃ ṭhānāni uppannāni honti,",
  "atk-s0403a:287_2": "tesu matthakaṃ asampattesu antarāyeva dunnīhārā duvikkhambhayā honti.",
  "atk-s0403a:287_3": "Paṭibhānanti kathetukāmatā vuccati.",
  "atk-s0403a:287_4": "Imāni pañca duppaṭivinodayāni,",
  "atk-s0403a:287_5": "na suppaṭivinodayāni.",
  "atk-s0403a:287_6": "Upāyena pana kāraṇena anurūpāhi paccavekkhaṇaanusāsanādīhi sakkā paṭivinodetunti.",
  "atk-s0403a:288_0": "1. Paṭhamaāghātapaṭivinayasuttavaṇṇanā",
  "atk-s0403a:289_0": "161.",
  "atk-s0403a:289_1": "Dutiyassa paṭhame āghātaṃ paṭivinenti vūpasamentīti āghātapaṭivinayā.",
  "atk-s0403a:289_2": "Yattha bhikkhuno uppanno āghāto sabbaso paṭivinetabboti yattha ārammaṇe bhikkhuno āghāto uppanno hoti,",
  "atk-s0403a:289_3": "tattha so sabbo imehi pañcahi paṭivinodetabboti attho.",
  "atk-s0403a:289_4": "Mettā tasmiṃ puggale bhāvetabbāti tikacatukkajjhānavasena mettā bhāvetabbā.",
  "atk-s0403a:289_5": "Karuṇāyapi eseva nayo.",
  "atk-s0403a:289_6": "Upekkhā pana catukkapañcakajjhānavasena bhāvetabbā.",
  "atk-s0403a:289_7": "Yasmā pana yaṃ puggalaṃ passato cittaṃ na nibbāti,",
  "atk-s0403a:289_8": "tasmiṃ muditā na saṇṭhahati,",
  "atk-s0403a:289_9": "tasmā sā na vuttā.",
  "atk-s0403a:289_10": "Asatiamanasikāroti yathā so puggalo na upaṭṭhāti,",
  "atk-s0403a:289_11": "kuṭṭādīhi antarito viya hoti,",
  "atk-s0403a:289_12": "evaṃ tasmiṃ asatiamanasikāro āpajjitabbo.",
  "atk-s0403a:289_13": "Sesaṃ heṭṭhā vuttanayattā uttānameva.",
  "atk-s0403a:290_0": "2. Dutiyaāghātapaṭivinayasuttavaṇṇanā",
  "atk-s0403a:291_0": "162.",
  "atk-s0403a:291_1": "Dutiye āghāto etesu paṭivinetabboti āghātapaṭivinayā.",
  "atk-s0403a:291_2": "Āghāto etehi paṭivinetabbotipi āghātapaṭivinayā.",
  "atk-s0403a:291_3": "Paṭivinayoti hi paṭivinayavatthūnampi paṭivinayakāraṇānampi etaṃ adhivacanaṃ,",
  "atk-s0403a:291_4": "tadubhayampi idha vaṭṭati.",
  "atk-s0403a:291_5": "Pañca hi puggalā paṭivinayavatthū honti pañcahi upamāhi pañca paṭipattiyo paṭivinayakāraṇāni.",
  "atk-s0403a:291_6": "Labhati ca kālena kālaṃ cetaso vivaraṃ cetaso pasādanti kāle kāle samathavipassanācittassa uppannokāsasaṅkhātaṃ",
  "atk-s0403a:291_7": "vivarañceva saddhāsampannabhāvasaṅkhātaṃ pasādañca labhati.",
  "atk-s0403a:292_0": "Rathiyāyāti antaravīthiyaṃ.",
  "atk-s0403a:292_1": "Nantakanti pilotikakhaṇḍaṃ.",
  "atk-s0403a:292_2": "Niggahetvāti akkamitvā.",
  "atk-s0403a:292_3": "Yo tattha sāroti yaṃ tattha thiraṭṭhānaṃ.",
  "atk-s0403a:292_4": "Taṃ paripātetvāti taṃ luñcitvā.",
  "atk-s0403a:292_5": "Evameva khoti ettha paṃsukūliko viya mettāvihārī daṭṭhabbo,",
  "atk-s0403a:292_6": "rathiyāya nantakaṃ viya veripuggalo,",
  "atk-s0403a:292_7": "dubbalaṭṭhānaṃ viya aparisuddhakāyasamācāratā,",
  "atk-s0403a:292_8": "thiraṭṭhānaṃ viya parisuddhavacīsamācāratā,",
  "atk-s0403a:292_9": "dubbalaṭṭhānaṃ chaḍḍetvā thiraṭṭhānaṃ ādāya gantvā sibbitvā rajitvā pārupitvā vicaraṇakālo viya aparisuddhakāyasamācārataṃ",
  "atk-s0403a:292_10": "amanasikatvā parisuddhavacīsamācārataṃ manasikatvā verimhi cittuppādaṃ nibbāpetvā phāsuvihārakālo daṭṭhabbo.",
  "atk-s0403a:293_0": "Sevālapaṇakapariyonaddhāti sevālena ca udakapappaṭakena ca paṭicchannā.",
  "atk-s0403a:293_1": "Ghammaparetoti ghammena anugato.",
  "atk-s0403a:293_2": "Kilantoti maggakilanto.",
  "atk-s0403a:293_3": "Tasitoti taṇhābhibhūto.",
  "atk-s0403a:293_4": "Pipāsitoti pānīyaṃ pātukāmo.",
  "atk-s0403a:293_5": "Apaviyūhitvāti apanetvā.",
  "atk-s0403a:293_6": "Pivitvāti pasannaudakaṃ pivitvā.",
  "atk-s0403a:293_7": "Evameva khoti ettha ghammābhitatto puriso viya mettāvihārī daṭṭhabbo,",
  "atk-s0403a:293_8": "sevālapaṇakaṃ viya aparisuddhavacīsamācāratā,",
  "atk-s0403a:293_9": "pasannaudakaṃ viya parisuddhakāyasamācāratā,",
  "atk-s0403a:293_10": "sevālapaṇakaṃ apabyūhitvā pasannodakaṃ pivitvā gamanaṃ viya aparisuddhavacīsamācārataṃ amanasikatvā parisuddhakāyasamācārataṃ",
  "atk-s0403a:293_11": "manasikatvā verimhi cittuppādaṃ nibbāpetvā phāsuvihārakālo daṭṭhabbo.",
  "atk-s0403a:294_0": "Khobhessāmīti cālessāmi.",
  "atk-s0403a:294_1": "Loḷessāmīti ākulaṃ karissāmi.",
  "atk-s0403a:294_2": "Apeyyampi taṃ karissāmīti pivituṃ asakkuṇeyyaṃ karissāmi.",
  "atk-s0403a:294_3": "Catukkuṇḍikoti jāṇūhi ca hatthehi ca bhūmiyaṃ patiṭṭhānena catukkuṇḍiko hutvā.",
  "atk-s0403a:294_4": "Gopītakaṃ pivitvāti gāviyo viya mukhena ākaḍḍhento pivitvā.",
  "atk-s0403a:294_5": "Evameva khoti ettha ghammābhitatto puriso viya mettāvihārī daṭṭhabbo,",
  "atk-s0403a:294_6": "gopadaṃ viya veripuggalo,",
  "atk-s0403a:294_7": "gopade parittaudakaṃ viya tassabbhantare parittaguṇo,",
  "atk-s0403a:294_8": "catukkuṇḍikassa gopītakaṃ pivitvā pakkamanaṃ viya tassa aparisuddhakāyavacīsamācārataṃ amanasikatvā yaṃ",
  "atk-s0403a:294_9": "so kālena kālaṃ dhammassavanaṃ nissāya cetaso vivarappasādasaṅkhātaṃ pītipāmojjaṃ labhati,",
  "atk-s0403a:294_10": "taṃ manasikatvā cittuppādanibbāpanaṃ veditabbaṃ.",
  "atk-s0403a:295_0": "Ābādhikoti iriyāpathabhañjanakena visabhāgābādhena ābādhiko.",
  "atk-s0403a:295_1": "Puratopissāti puratopi bhaveyya.",
  "atk-s0403a:295_2": "Anayabyasananti avaḍḍhivināsaṃ.",
  "atk-s0403a:295_3": "Evameva khoti ettha so anāthagilāno viya sabbakaṇhadhammasamannāgato puggalo,",
  "atk-s0403a:295_4": "addhānamaggo viya anamataggasaṃsāro,",
  "atk-s0403a:295_5": "purato ca pacchato ca gāmānaṃ dūrabhāvo viya nibbānassa dūrabhāvo,",
  "atk-s0403a:295_6": "sappāyabhojanānaṃ alābho viya sāmaññaphalabhojanānaṃ alābho,",
  "atk-s0403a:295_7": "sappāyabhesajjānaṃ alābho viya samathavipassanānaṃ abhāvo,",
  "atk-s0403a:295_8": "patirūpaupaṭṭhākānaṃ alābho viya ovādānusāsanīhi kilesatikicchakānaṃ abhāvo,",
  "atk-s0403a:295_9": "gāmantanāyakassa alābho viya nibbānasampāpakassa tathāgatassa vā tathāgatasāvakassa vā aladdhabhāvo,",
  "atk-s0403a:295_10": "aññatarassa purisassa disvā kāruññupaṭṭhānaṃ viya tasmiṃ puggale mettāvihārikassa kāruññaṃ uppādetvā cittanibbāpanaṃ veditabbaṃ.",
  "atk-s0403a:296_0": "Acchodakāti pasannodakā.",
  "atk-s0403a:296_1": "Sātodakāti madhurodakā.",
  "atk-s0403a:296_2": "Sītodakāti tanusītasalilā.",
  "atk-s0403a:296_3": "Setakāti ūmibhijjanaṭṭhānesu setavaṇṇā.",
  "atk-s0403a:296_4": "Supatitthāti samatitthā.",
  "atk-s0403a:296_5": "Evameva khoti ettha ghammābhitatto puriso viya mettāvihārī daṭṭhabbo,",
  "atk-s0403a:296_6": "sā pokkharaṇī viya parisuddhasabbadvāro puriso,",
  "atk-s0403a:296_7": "nhatvā pivitvā paccuttaritvā rukkhacchāyāya nipajjitvā yathākāmaṃ gamanaṃ viya tesu dvāresu yaṃ icchati,",
  "atk-s0403a:296_8": "taṃ ārammaṇaṃ katvā cittanibbāpanaṃ veditabbaṃ.",
  "atk-s0403a:296_9": "Tatiyacatutthāni heṭṭhā vuttanayāneva.",
  "atk-s0403a:297_0": "5. Pañhapucchāsuttavaṇṇanā",
  "atk-s0403a:298_0": "165.",
  "atk-s0403a:298_1": "Pañcame paribhavanti paribhavanto,",
  "atk-s0403a:298_2": "evaṃ paribhavissāmīti paribhavanatthāya pucchatīti attho.",
  "atk-s0403a:298_3": "Aññātukāmoti jānitukāmo hutvā.",
  "atk-s0403a:299_0": "6. Nirodhasuttavaṇṇanā",
  "atk-s0403a:300_0": "166.",
  "atk-s0403a:300_1": "Chaṭṭhe atthetaṃ ṭhānanti atthi etaṃ kāraṇaṃ.",
  "atk-s0403a:300_2": "No ce diṭṭheva dhamme aññaṃ ārādheyyāti no ce imasmiṃyeva attabhāve arahattaṃ pāpuṇeyya.",
  "atk-s0403a:300_3": "Kabaḷīkārāhārabhakkhānaṃ devānanti kāmāvacaradevānaṃ.",
  "atk-s0403a:300_4": "Aññataraṃ manomayaṃ kāyanti jhānamanena nibbattaṃ aññataraṃ suddhāvāsabrahmakāyaṃ.",
  "atk-s0403a:300_5": "Udāyīti lāḷudāyī.",
  "atk-s0403a:300_6": "So hi “manomaya”nti sutvā “āruppe na bhavitabba”nti paṭibāhi.",
  "atk-s0403a:300_7": "Thero “sāriputto kiṃ jānāti,",
  "atk-s0403a:300_8": "yassa sammukhā evaṃ bhikkhū vacanaṃ paṭikkosantī”ti evaṃ bālānaṃ laddhiuppattipaṭibāhanatthaṃ taṃ vacanaṃ anadhivāsetvā yena bhagavā tenupasaṅkami.",
  "atk-s0403a:301_0": "Atthi nāmāti amarisanatthe nipāto.",
  "atk-s0403a:301_1": "Teneva cettha “ajjhupekkhissathā”ti anāgatavacanaṃ kataṃ.",
  "atk-s0403a:301_2": "Ayañhetthattho – ānanda,",
  "atk-s0403a:301_3": "tumhe theraṃ bhikkhuṃ viheṭhiyamānaṃ ajjhupekkhatha,",
  "atk-s0403a:301_4": "na vo etaṃ marisayāmi na sahāmi nādhivāsemīti.",
  "atk-s0403a:301_5": "Kasmā pana bhagavā ānandatheraṃyeva evamāhāti?",
  "atk-s0403a:301_6": "Dhammabhaṇḍāgārikattā.",
  "atk-s0403a:301_7": "Dhammabhaṇḍāgārikassa hi evaṃ vadanto paṭibāhituṃ bhāro.",
  "atk-s0403a:301_8": "Apicesa sāriputtattherassa piyasahāyo,",
  "atk-s0403a:301_9": "tenāpissa esa bhāro.",
  "atk-s0403a:301_10": "Tattha kiñcāpi bhagavā ānandattheraṃ garahanto evamāha,",
  "atk-s0403a:301_11": "na panesā tasseva garahā,",
  "atk-s0403a:301_12": "sammukhībhūtānaṃ sabbesaṃyeva garahāti veditabbā.",
  "atk-s0403a:301_13": "Vihāranti gandhakuṭiṃ.",
  "atk-s0403a:302_0": "Anacchariyanti na acchariyaṃ.",
  "atk-s0403a:302_1": "Yathāti kāraṇavacanaṃ.",
  "atk-s0403a:302_2": "Āyasmantaṃyevettha upavānaṃ paṭibhāseyyāti ettha bhagavatā ca evaṃ etadeva kāraṇaṃ ārabbha udāhaṭe āyasmatoyeva",
  "atk-s0403a:302_3": "upavānassa paṭivacanaṃ paṭibhātu upaṭṭhātūti dīpeti.",
  "atk-s0403a:302_4": "Sārajjaṃ okkantanti domanassaṃ anupaviṭṭhaṃ.",
  "atk-s0403a:302_5": "Sīlavātiādīhi khīṇāsavasīlādīniyeva kathitāni.",
  "atk-s0403a:302_6": "Khaṇḍiccenātiādīni sakkārādīnaṃ kāraṇapucchāvasena vuttāni.",
  "atk-s0403a:302_7": "Kiṃ khaṇḍiccādīhi kāraṇehi taṃ taṃ sabrahmacāriṃ sakkareyyunti ayañhettha adhippāyo.",
  "atk-s0403a:303_0": "7. Codanāsuttavaṇṇanā",
  "atk-s0403a:304_0": "167.",
  "atk-s0403a:304_1": "Sattame codakenāti vatthusandassanā āpattisandassanā saṃvāsappaṭikkhepo sāmīcippaṭikkhepoti catūhi codanāvatthūhi codayamānena.",
  "atk-s0403a:304_2": "Kālena vakkhāmi no akālenāti ettha cuditakassa kālo kathito,",
  "atk-s0403a:304_3": "na codakassa.",
  "atk-s0403a:304_4": "Paraṃ codentena hi parisamajjhe vā uposathapavāraṇagge vā āsanasālābhojanasālādīsu vā na codetabbo,",
  "atk-s0403a:304_5": "divāṭṭhāne nisinnakāle “karotāyasmā okāsaṃ,",
  "atk-s0403a:304_6": "ahaṃ āyasmantaṃ vattukāmo”ti evaṃ okāsaṃ kāretvā codetabbo.",
  "atk-s0403a:304_7": "Puggalaṃ pana upaparikkhitvā yo lolapuggalo abhūtaṃ vatvā bhikkhūnaṃ ayasaṃ āropeti,",
  "atk-s0403a:304_8": "so okāsakammaṃ vināpi codetabbo.",
  "atk-s0403a:304_9": "Bhūtenāti tacchena sabhāvena.",
  "atk-s0403a:304_10": "Saṇhenāti maṭṭhena mudukena.",
  "atk-s0403a:304_11": "Atthasaṃhitenāti atthakāmatāya hitakāmatāya upetena.",
  "atk-s0403a:304_12": "Avippaṭisāro upadahātabboti amaṅkubhāvo upanetabbo.",
  "atk-s0403a:304_13": "Alaṃ te avippaṭisārāyāti yuttaṃ te amaṅkubhāvāya.",
  "atk-s0403a:304_14": "Sesamettha uttānamevāti.",
  "atk-s0403a:304_15": "Aṭṭhamaṃ heṭṭhā vuttanayattā pākaṭameva.",
  "atk-s0403a:305_0": "9. Khippanisantisuttavaṇṇanā",
  "atk-s0403a:306_0": "169.",
  "atk-s0403a:306_1": "Navame khippaṃ nisāmayati upadhāretīti khippanisanti.",
  "atk-s0403a:306_2": "Suggahitaṃ katvā gaṇhātīti suggahitaggāhī.",
  "atk-s0403a:306_3": "Atthakusaloti aṭṭhakathāya cheko.",
  "atk-s0403a:306_4": "Dhammakusaloti pāḷiyaṃ cheko.",
  "atk-s0403a:306_5": "Niruttikusaloti niruttivacanesu cheko.",
  "atk-s0403a:306_6": "Byañjanakusaloti akkharappabhede cheko.",
  "atk-s0403a:306_7": "Pubbāparakusaloti atthapubbāparaṃ,",
  "atk-s0403a:306_8": "dhammapubbāparaṃ,",
  "atk-s0403a:306_9": "akkharapubbāparaṃ,",
  "atk-s0403a:306_10": "byañjanapubbāparaṃ,",
  "atk-s0403a:306_11": "anusandhipubbāparanti imasmiṃ pañcavidhe pubbāpare cheko.",
  "atk-s0403a:306_12": "Tattha atthapubbāparakusaloti heṭṭhā atthena upari atthaṃ jānāti,",
  "atk-s0403a:306_13": "upari atthena heṭṭhā atthaṃ jānāti. Kathaṃ?",
  "atk-s0403a:306_14": "So hi heṭṭhā atthaṃ ṭhapetvā upari atthe vutte “heṭṭhā attho atthī”ti jānāti.",
  "atk-s0403a:306_15": "Upari atthaṃ ṭhapetvā heṭṭhā atthe vuttepi “upari attho atthī”ti jānāti.",
  "atk-s0403a:306_16": "Ubhato ṭhapetvā majjhe atthe vutte “ubhato attho atthī”ti jānāti.",
  "atk-s0403a:306_17": "Majjhe atthaṃ ṭhapetvā ubhatobhāgesu atthe vutte “majjhe attho atthī”ti jānāti.",
  "atk-s0403a:306_18": "Dhammapubbāparādīsupi eseva nayo.",
  "atk-s0403a:306_19": "Anusandhipubbāpare pana sīlaṃ ādiṃ katvā āraddhe suttante matthake chasu abhiññāsu āgatāsu “yathānusandhiṃ yathānuparicchedaṃ suttanto gato”ti jānāti.",
  "atk-s0403a:306_20": "Diṭṭhivasena āraddhe upari saccesu āgatesupi “yathānusandhinā gato”ti jānāti.",
  "atk-s0403a:306_21": "Kalahabhaṇḍanavasena āraddhe upari sāraṇīyadhammesu āgatesupi,",
  "atk-s0403a:306_22": "dvattiṃsatiracchānakathāvasena āraddhe upari dasakathāvatthūsu āgatesupi “yathānusandhinā gato”ti jānātīti.",
  "atk-s0403a:307_0": "10. Bhaddajisuttavaṇṇanā",
  "atk-s0403a:308_0": "170.",
  "atk-s0403a:308_1": "Dasame abhibhūti abhibhavitvā ṭhito jeṭṭhako.",
  "atk-s0403a:308_2": "Anabhibhūtoti aññehi anabhibhūto.",
  "atk-s0403a:308_3": "Aññadatthūti ekaṃsavacane nipāto.",
  "atk-s0403a:308_4": "Dassanavasena daso,",
  "atk-s0403a:308_5": "sabbaṃ passatīti adhippāyo.",
  "atk-s0403a:308_6": "Vasavattīti sabbaṃ janaṃ vase vatteti.",
  "atk-s0403a:308_7": "Yathā passatoti iṭṭhārammaṇaṃ vā hotu aniṭṭhārammaṇaṃ vā,",
  "atk-s0403a:308_8": "yenākārena taṃ passantassa.",
  "atk-s0403a:308_9": "Anantarā āsavānaṃ khayo hotīti anantarāyeva arahattaṃ uppajjati.",
  "atk-s0403a:308_10": "Yathā suṇatoti etthāpi eseva nayo.",
  "atk-s0403a:308_11": "Atha vā yaṃ cakkhunā rūpaṃ disvā nirantarameva vipassanaṃ paṭṭhapetvā arahattaṃ pāpuṇāti,",
  "atk-s0403a:308_12": "taṃ tassa arahattaṃ cakkhuviññāṇānantaraṃ nāma hoti.",
  "atk-s0403a:308_13": "Taṃ sandhāya vuttaṃ –",
  "atk-s0403a:308_14": "idaṃ dassanānaṃ agganti.",
  "atk-s0403a:308_15": "Dutiyapadepi eseva nayo.",
  "atk-s0403a:309_0": "Yathā sukhitassāti yena maggasukhena sukhitassa.",
  "atk-s0403a:309_1": "Anantarā āsavānaṃ khayo hotīti samanantarameva arahattaṃ uppajjati.",
  "atk-s0403a:309_2": "Idaṃ sukhānaṃ agganti idaṃ maggasukhaṃ sukhānaṃ uttamaṃ.",
  "atk-s0403a:309_3": "Yathā saññissāti idhāpi maggasaññāva adhippetā.",
  "atk-s0403a:309_4": "Yathā bhūtassāti yasmiṃ bhave yasmiṃ attabhāve ṭhitassa.",
  "atk-s0403a:309_5": "Anantarāti anantarāyena arahattaṃ uppajjati.",
  "atk-s0403a:309_6": "idaṃ bhavānaṃ agganti ayaṃ pacchimo attabhāvo bhavānaṃ aggaṃ nāma.",
  "atk-s0403a:309_7": "Atha vā yathā bhūtassāti yehi khandhehi maggakkhaṇe bhūtassa vijjamānassa.",
  "atk-s0403a:309_8": "Anantarā āsavānaṃ khayo hotīti maggānantarameva phalaṃ uppajjati.",
  "atk-s0403a:309_9": "Idaṃ bhavānaṃ agganti idaṃ maggakkhaṇe khandhapañcakaṃ bhavānaṃ aggaṃ nāmāti.",
  "atk-s0403a:310_0": "1-3. Sārajjasuttādivaṇṇanā",
  "atk-s0403a:311_0": "171- 173.",
  "atk-s0403a:311_1": "Tatiyassa paṭhamadutiyatatiyesu agāriyappaṭipatti kathitā.",
  "atk-s0403a:311_2": "Sotāpannasakadāgāminopi hontu,",
  "atk-s0403a:311_3": "vaṭṭantiyeva.",
  "atk-s0403a:312_0": "4. Verasuttavaṇṇanā",
  "atk-s0403a:313_0": "174.",
  "atk-s0403a:313_1": "Catutthe bhayānīti cittutrāsabhayāni.",
  "atk-s0403a:313_2": "Verānīti akusalaverānipi puggalaverānipi.",
  "atk-s0403a:313_3": "Cetasikanti cittanissitaṃ.",
  "atk-s0403a:313_4": "Dukkhanti kāyapasādavatthukaṃ dukkhaṃ.",
  "atk-s0403a:313_5": "Domanassanti domanassavedanaṃ.",
  "atk-s0403a:313_6": "Imasmiṃ sutte viratipahānaṃ kathitaṃ.",
  "atk-s0403a:314_0": "5. Caṇḍālasuttavaṇṇanā",
  "atk-s0403a:315_0": "175.",
  "atk-s0403a:315_1": "Pañcame upāsakapatikuṭṭhoti upāsakapacchimako.",
  "atk-s0403a:315_2": "Kotūhalamaṅgalikoti “iminā idaṃ bhavissatī”ti evaṃ pavattattā kotūhalasaṅkhātena diṭṭhasutamutamaṅgalena samannāgato.",
  "atk-s0403a:315_3": "Maṅgalaṃ pacceti no kammanti maṅgalaṃ oloketi,",
  "atk-s0403a:315_4": "kammaṃ na oloketi.",
  "atk-s0403a:315_5": "Ito ca bahiddhāti imamhā sāsanā bahiddhā.",
  "atk-s0403a:315_6": "Pubbakāraṃ karotīti dānādikaṃ kusalakiccaṃ paṭhamataraṃ karoti.",
  "atk-s0403a:316_0": "6. Pītisuttavaṇṇanā",
  "atk-s0403a:317_0": "176.",
  "atk-s0403a:317_1": "Chaṭṭhe kinti mayanti kena nāma upāyena mayaṃ.",
  "atk-s0403a:317_2": "Pavivekaṃ pītinti paṭhamadutiyajjhānāni nissāya uppajjanakapītiṃ.",
  "atk-s0403a:317_3": "Kāmūpasaṃhitanti kāmanissitaṃ duvidhe kāme ārabbha uppajjanakaṃ.",
  "atk-s0403a:317_4": "Akusalūpasaṃhitanti “migasūkarādayo vijjhissāmī”ti saraṃ khipitvā tasmiṃ viraddhe “viraddhaṃ mayā”ti evaṃ akusale nissāya uppajjanakaṃ.",
  "atk-s0403a:317_5": "Tādisesu pana ṭhānesu avirajjhantassa “suṭṭhu me viddhaṃ,",
  "atk-s0403a:317_6": "suṭṭhu me pahaṭa”nti uppajjanakaṃ akusalūpasaṃhitaṃ sukhaṃ somanassaṃ nāma.",
  "atk-s0403a:317_7": "Dānādiupakaraṇānaṃ asampattiyā uppajjamānaṃ pana kusalūpasaṃhitaṃ dukkhaṃ domanassanti veditabbaṃ.",
  "atk-s0403a:318_0": "7. Vaṇijjāsuttavaṇṇanā",
  "atk-s0403a:319_0": "177.",
  "atk-s0403a:319_1": "Sattame vaṇijjāti vāṇijakammāni.",
  "atk-s0403a:319_2": "Upāsakenāti tisaraṇagatena.",
  "atk-s0403a:319_3": "Satthavaṇijjāti āvudhabhaṇḍaṃ kāretvā tassa vikkayo.",
  "atk-s0403a:319_4": "Sattavaṇijjāti manussavikkayo.",
  "atk-s0403a:319_5": "Maṃsavaṇijjāti sūkaramigādayo posetvā tesaṃ vikkayo.",
  "atk-s0403a:319_6": "Majjavaṇijjāti yaṃkiñci majjaṃ kāretvā tassa vikkayo.",
  "atk-s0403a:319_7": "Visavaṇijjāti visaṃ kāretvā tassa vikkayo.",
  "atk-s0403a:319_8": "Iti sabbampi imaṃ vaṇijjaṃ neva attanā kātuṃ,",
  "atk-s0403a:319_9": "na pare samādapetvā kāretuṃ vaṭṭati.",
  "atk-s0403a:320_0": "8. Rājasuttavaṇṇanā",
  "atk-s0403a:321_0": "178.",
  "atk-s0403a:321_1": "Aṭṭhame pabbājentīti raṭṭhamhā pabbājenti.",
  "atk-s0403a:321_2": "Yathāpaccayaṃ vā karontīti yathādhippāyaṃ yathājjhāsayaṃ karonti.",
  "atk-s0403a:321_3": "Tatheva pāpakammaṃ pavedentīti yathā tena kataṃ,",
  "atk-s0403a:321_4": "taṃ tatheva aññesaṃ ārocenti kathenti.",
  "atk-s0403a:322_0": "9. Gihisuttavaṇṇanā",
  "atk-s0403a:323_0": "179.",
  "atk-s0403a:323_1": "Navame saṃvutakammantanti pihitakammantaṃ.",
  "atk-s0403a:323_2": "Ābhicetasikānanti uttamacittanissitānaṃ.",
  "atk-s0403a:323_3": "Diṭṭhadhammasukhavihārānanti paccakkheyeva dhamme pavattikkhaṇe sukhavihārānaṃ.",
  "atk-s0403a:323_4": "Ariyakantehīti ariyānaṃ kantehi maggaphalasīlehi.",
  "atk-s0403a:324_0": "Ariyadhammaṃ samādāyāti ettha ariyadhammoti pañca sīlāni kathitāni.",
  "atk-s0403a:324_1": "Merayaṃ vāruṇinti catubbidhaṃ merayaṃ pañcavidhañca suraṃ.",
  "atk-s0403a:324_2": "Dhammañcānuvitakkayeti navavidhaṃ lokuttaradhammaṃ anussativaseneva vitakkeyya.",
  "atk-s0403a:324_3": "Abyāpajjhaṃ hitaṃ cittanti niddukkhaṃ mettādibrahmavihāracittaṃ.",
  "atk-s0403a:324_4": "Devalokāya bhāvayeti brahmalokatthāya bhāveyya.",
  "atk-s0403a:324_5": "Puññatthassa jigīsatoti puññena atthikassa puññaṃ gavesantassa.",
  "atk-s0403a:324_6": "Santesūti buddhapaccekabuddhatathāgatasāvakesu.",
  "atk-s0403a:324_7": "Vipulā hoti dakkhiṇāti evaṃ dinnadānaṃ mahapphalaṃ hoti.",
  "atk-s0403a:324_8": "Anupubbenāti sīlapūraṇādinā anukkamena.",
  "atk-s0403a:324_9": "Sesaṃ tikanipāte vuttatthameva.",
  "atk-s0403a:325_0": "10. Gavesīsuttavaṇṇanā",
  "atk-s0403a:326_0": "180.",
  "atk-s0403a:326_1": "Dasame sitaṃ pātvākāsīti mahāmaggeneva gacchanto taṃ sālavanaṃ oloketvā “atthi nu kho imasmiṃ ṭhāne kiñci",
  "atk-s0403a:326_2": "sukāraṇaṃ uppannapubba”nti addasa kassapabuddhakāle gavesinā upāsakena kataṃ sukāraṇaṃ.",
  "atk-s0403a:326_3": "Athassa etadahosi –",
  "atk-s0403a:326_4": "“idaṃ sukāraṇaṃ bhikkhusaṅghassa apākaṭaṃ paṭicchannaṃ,",
  "atk-s0403a:326_5": "handa naṃ bhikkhusaṅghassa pākaṭaṃ karomī”ti maggā okkamma aññatarasmiṃ padese ṭhitova sitapātukammaṃ akāsi,",
  "atk-s0403a:326_6": "aggaggadante dassetvā mandahasitaṃ hasi.",
  "atk-s0403a:326_7": "Yathā hi lokiyamanussā udaraṃ paharantā “kahaṃ kaha”nti hasanti,",
  "atk-s0403a:326_8": "na evaṃ buddhā.",
  "atk-s0403a:326_9": "Buddhānaṃ pana hasitaṃ haṭṭhapahaṭṭhākāramattameva hoti.",
  "atk-s0403a:327_0": "Hasitañca nāmetaṃ terasahi somanassasahagatacittehi hoti.",
  "atk-s0403a:327_1": "Tattha lokiyamahājano akusalato catūhi,",
  "atk-s0403a:327_2": "kāmāvacarakusalato catūhīti aṭṭhahi cittehi hasati,",
  "atk-s0403a:327_3": "sekhā akusalato diṭṭhigatasampayuttāni dve apanetvā chahi cittehi hasanti,",
  "atk-s0403a:327_4": "khīṇāsavā catūhi sahetukakiriyacittehi,",
  "atk-s0403a:327_5": "ekena ahetukakiriyacittenāti pañcahi cittehi hasanti.",
  "atk-s0403a:327_6": "Tesupi balavārammaṇe āpāthamāgate dvīhi ñāṇasampayuttacittehi hasanti,",
  "atk-s0403a:327_7": "dubbalārammaṇe duhetukacittadvayena ca ahetukacittena cāti tīhi cittehi hasanti.",
  "atk-s0403a:327_8": "Imasmiṃ pana ṭhāne kiriyāhetukamanoviññāṇadhātusomanassasahagatacittaṃ bhagavato pahaṭṭhākāramattahasitaṃ uppādeti.",
  "atk-s0403a:328_0": "Taṃ panetaṃ hasitaṃ evaṃ appamattakampi therassa pākaṭaṃ ahosi. Kathaṃ?",
  "atk-s0403a:328_1": "Tathārūpe hi kāle tathāgatassa catūhi dāṭhāhi cātuddīpikamahāmeghamukhato samosaritā vijjulatā viya virocamānā",
  "atk-s0403a:328_2": "mahātālakkhandhappamāṇā rasmivaṭṭiyo uṭṭhahitvā tikkhattuṃ siravaraṃ padakkhiṇaṃ katvā dāṭhaggesuyeva",
  "atk-s0403a:328_3": "antaradhāyanti.",
  "atk-s0403a:328_4": "Tena saññāṇena āyasmā ānando bhagavato pacchato gacchamānopi sitapātubhāvaṃ jānāti.",
  "atk-s0403a:329_0": "Iddhanti samiddhaṃ.",
  "atk-s0403a:329_1": "Phītanti atisamiddhaṃ sabbapāliphullaṃ viya.",
  "atk-s0403a:329_2": "Ākiṇṇamanussanti janasamākulaṃ.",
  "atk-s0403a:329_3": "Sīlesu aparipūrakārīti pañcasu sīlesu asamattakārī.",
  "atk-s0403a:329_4": "Paṭidesitānīti upāsakabhāvaṃ paṭidesitāni.",
  "atk-s0403a:329_5": "Samādapitānīti saraṇesu patiṭṭhāpitānīti attho.",
  "atk-s0403a:329_6": "Iccetaṃ samasamanti iti etaṃ kāraṇaṃ sabbākārato samabhāveneva samaṃ,",
  "atk-s0403a:329_7": "na ekadesena.",
  "atk-s0403a:329_8": "Natthi kiñci atirekanti mayhaṃ imehi kiñci atirekaṃ natthi.",
  "atk-s0403a:329_9": "Handāti vavassaggatthe nipāto.",
  "atk-s0403a:329_10": "Atirekāyāti visesakāraṇatthāya paṭipajjāmīti attho.",
  "atk-s0403a:329_11": "Sīlesu paripūrakāriṃ dhārethāti pañcasu sīlesu samattakārīti jānātha.",
  "atk-s0403a:329_12": "Ettāvatā tena pañca sīlāni samādinnāni nāma honti.",
  "atk-s0403a:329_13": "Kimaṅga pana na mayanti mayaṃ pana keneva kāraṇena paripūrakārino na bhavissāma.",
  "atk-s0403a:329_14": "Sesamettha uttānamevāti.",
  "atk-s0403a:330_0": "1. Āraññikasuttavaṇṇanā",
  "atk-s0403a:331_0": "181.",
  "atk-s0403a:331_1": "Catutthassa paṭhame mandattā momūhattāti neva samādānaṃ jānāti,",
  "atk-s0403a:331_2": "na ānisaṃsaṃ.",
  "atk-s0403a:331_3": "Attano pana mandattā momūhattā aññāṇeneva āraññako hoti.",
  "atk-s0403a:331_4": "Pāpiccho icchāpakatoti “araññe me viharantassa ‘ayaṃ āraññako’ti catupaccayasakkāraṃ karissanti,",
  "atk-s0403a:331_5": "‘ayaṃ bhikkhu lajjī pavivitto’tiādīhi ca guṇehi sambhāvessantī”ti evaṃ pāpikāya icchāya ṭhatvā tāya eva icchāya abhibhūto hutvā āraññako hoti.",
  "atk-s0403a:331_6": "Ummādavasena araññaṃ pavisitvā viharanto pana ummādā cittakkhepā āraññako nāma hoti.",
  "atk-s0403a:331_7": "Vaṇṇitanti idaṃ āraññakaṅgaṃ nāma buddhehi ca buddhasāvakehi ca vaṇṇitaṃ pasatthanti āraññako hoti.",
  "atk-s0403a:331_8": "Idamatthitanti imāya kalyāṇāya paṭipattiyā attho etassāti idamatthī,",
  "atk-s0403a:331_9": "idamatthino bhāvo idamatthitā.",
  "atk-s0403a:331_10": "Taṃ idamatthitaṃyeva nissāya,",
  "atk-s0403a:331_11": "na aññaṃ kiñci lokāmisanti attho.",
  "atk-s0403a:331_12": "Sesamettha ito paresu ca uttānatthameva.",
  "atk-s0403a:332_0": "1. Soṇasuttavaṇṇanā",
  "atk-s0403a:333_0": "191.",
  "atk-s0403a:333_1": "Pañcamassa paṭhame brāhmaṇadhammāti brāhmaṇasabhāvā.",
  "atk-s0403a:333_2": "Sunakhesūti kukkuresu.",
  "atk-s0403a:333_3": "Neva kiṇanti na vikkiṇantīti na gaṇhantā kiṇanti,",
  "atk-s0403a:333_4": "na dadantā vikkiṇanti.",
  "atk-s0403a:333_5": "Sampiyeneva saṃvāsaṃ saṃbandhāya sampavattentīti piyo piyaṃ upasaṅkamitvā paveṇiyā bandhanatthaṃ saṃvāsaṃ pavattayanti.",
  "atk-s0403a:333_6": "Udarāvadehakanti udaraṃ avadihitvā upacinitvā pūretvā.",
  "atk-s0403a:333_7": "Avasesaṃ ādāya pakkamantīti yaṃ bhuñjituṃ na sakkonti,",
  "atk-s0403a:333_8": "taṃ bhaṇḍikaṃ katvā gahetvā gacchanti.",
  "atk-s0403a:333_9": "Imasmiṃ sutte vaṭṭameva kathitaṃ.",
  "atk-s0403a:334_0": "2. Doṇabrāhmaṇasuttavaṇṇanā",
  "atk-s0403a:335_0": "192.",
  "atk-s0403a:335_1": "Dutiye tvampi noti tvampi nu.",
  "atk-s0403a:335_2": "Pavattāroti pavattayitāro.",
  "atk-s0403a:335_3": "Yesanti yesaṃ santakaṃ.",
  "atk-s0403a:335_4": "Mantapadanti vedasaṅkhātaṃ mantameva.",
  "atk-s0403a:335_5": "Gītanti aṭṭhakādīhi dasahi porāṇakabrāhmaṇehi sarasampattivasena sajjhāyitaṃ.",
  "atk-s0403a:335_6": "Pavuttanti aññesaṃ vuttaṃ,",
  "atk-s0403a:335_7": "vācitanti attho.",
  "atk-s0403a:335_8": "Samīhitanti samupabyūḷhaṃ rāsikataṃ,",
  "atk-s0403a:335_9": "piṇḍaṃ katvā ṭhapitanti attho.",
  "atk-s0403a:335_10": "Tadanugāyantīti etarahi brāhmaṇā taṃ tehi pubbehi gītaṃ anugāyanti anusajjhāyanti.",
  "atk-s0403a:335_11": "Tadanubhāsantīti taṃ anubhāsanti.",
  "atk-s0403a:335_12": "Idaṃ purimasseva vevacanaṃ.",
  "atk-s0403a:335_13": "Bhāsitamanubhāsantīti tehi bhāsitaṃ anubhāsanti.",
  "atk-s0403a:335_14": "Sajjhāyitamanusajjhāyantīti tehi sajjhāyitaṃ anusajjhāyanti.",
  "atk-s0403a:335_15": "Vācitamanuvācentīti tehi aññesaṃ vācitaṃ anuvācenti.",
  "atk-s0403a:335_16": "Seyyathidanti te katameti attho.",
  "atk-s0403a:335_17": "Aṭṭhakotiādīni tesaṃ nāmāni.",
  "atk-s0403a:335_18": "Te kira dibbena cakkhunā oloketvā parūpaghātaṃ akatvā kassapasammāsambuddhassa bhagavato pāvacanena saha saṃsandetvā mante ganthesuṃ.",
  "atk-s0403a:335_19": "Aparāpare pana brāhmaṇā pāṇātipātādīni pakkhipitvā tayo vede bhinditvā buddhavacanena saddhiṃ viruddhe akaṃsu.",
  "atk-s0403a:335_20": "Tyāssu’meti ettha assūti nipātamattaṃ,",
  "atk-s0403a:335_21": "te brāhmaṇā ime pañca brāhmaṇe paññāpentīti attho.",
  "atk-s0403a:336_0": "Mante adhīyamānoti vede sajjhāyanto gaṇhanto.",
  "atk-s0403a:336_1": "Ācariyadhananti ācariyadakkhiṇaṃ ācariyabhāgaṃ.",
  "atk-s0403a:336_2": "Na issatthenāti na yodhājīvakammena uppādeti.",
  "atk-s0403a:336_3": "Na rājaporisenāti na rājupaṭṭhākabhāvena.",
  "atk-s0403a:336_4": "Kevalaṃ bhikkhācariyāyāti suddhāya bhikkhācariyāya eva.",
  "atk-s0403a:336_5": "Kapālaṃ anatimaññamānoti taṃ bhikkhābhājanaṃ anatimaññamāno.",
  "atk-s0403a:336_6": "So hi puṇṇapattaṃ ādāya sīsaṃ nhāto kuladvāresu ṭhatvā “ahaṃ aṭṭhacattālīsa vassāni komārabrahmacariyaṃ cariṃ,",
  "atk-s0403a:336_7": "mantāpi me gahitā,",
  "atk-s0403a:336_8": "ācariyassa ācariyadhanaṃ dassāmi,",
  "atk-s0403a:336_9": "dhanaṃ me dethā”ti yācati.",
  "atk-s0403a:336_10": "Taṃ sutvā manussā yathāsatti yathābalaṃ aṭṭhapi soḷasapi satampi sahassampi denti.",
  "atk-s0403a:336_11": "Evaṃ sakalagāmaṃ caritvā laddhadhanaṃ ācariyassa niyyādeti.",
  "atk-s0403a:336_12": "Taṃ sandhāyetaṃ vuttaṃ.",
  "atk-s0403a:336_13": "Evaṃ kho doṇa brāhmaṇo brahmasamo hotīti evaṃ brahmavihārehi samannāgatattā brāhmaṇo brahmasamo nāma hoti.",
  "atk-s0403a:337_0": "Neva kayena na vikkayenāti neva attanā kayaṃ katvā gaṇhāti,",
  "atk-s0403a:337_1": "na parena vikkayaṃ katvā dinnaṃ.",
  "atk-s0403a:337_2": "Udakūpassaṭṭhanti udakena upassaṭṭhaṃ pariccattaṃ.",
  "atk-s0403a:337_3": "So hi yasmiṃ kule vayappattā dārikā atthi,",
  "atk-s0403a:337_4": "gantvā tassa dvāre tiṭṭhati.",
  "atk-s0403a:337_5": "“Kasmā ṭhitosī”ti vutte “ahaṃ aṭṭhacattālīsa vassāni komārabrahmacariyaṃ cariṃ,",
  "atk-s0403a:337_6": "taṃ sabbaṃ tumhākaṃ demi,",
  "atk-s0403a:337_7": "tumhe mayhaṃ dārikaṃ dethā”ti vadati.",
  "atk-s0403a:337_8": "Te dārikaṃ ānetvā tassa hatthe udakaṃ pātetvā denti.",
  "atk-s0403a:337_9": "So taṃ udakūpassaṭṭhaṃ bhariyaṃ gaṇhitvā gacchati.",
  "atk-s0403a:337_10": "Atimīḷhajoti atimīḷhe mahāgūtharāsimhi jāto.",
  "atk-s0403a:337_11": "Tassa sāti tassa esā.",
  "atk-s0403a:337_12": "Na davatthāti na kīḷanatthā.",
  "atk-s0403a:337_13": "Na ratatthāti na kāmaratiatthā.",
  "atk-s0403a:337_14": "Methunaṃ uppādetvāti dhītaraṃ vā puttaṃ vā uppādetvā “idāni paveṇi ghaṭīyissatī”ti nikkhamitvā pabbajati.",
  "atk-s0403a:337_15": "Sugatiṃ saggaṃ lokanti brahmalokameva sandhāyetaṃ vuttaṃ.",
  "atk-s0403a:337_16": "Devasamo hotīti dibbavihārehi samannāgatattā devasamo nāma hoti.",
  "atk-s0403a:338_0": "Tameva puttassādaṃ nikāmayamānoti yvāssa dhītaraṃ vā puttaṃ vā jātaṃ disvā puttapemaṃ puttassādo uppajjati,",
  "atk-s0403a:338_1": "taṃ patthayamāno icchamāno.",
  "atk-s0403a:338_2": "Kuṭumbaṃ ajjhāvasatīti kuṭumbaṃ saṇṭhapetvā kuṭumbamajjhe vasati.",
  "atk-s0403a:338_3": "Sesamettha uttānamevāti.",
  "atk-s0403a:339_0": "3. Saṅgāravasuttavaṇṇanā",
  "atk-s0403a:340_0": "193.",
  "atk-s0403a:340_1": "Tatiye pagevāti paṭhamaññeva.",
  "atk-s0403a:340_2": "Kāmarāgapariyuṭṭhitenāti kāmarāgaggahitena.",
  "atk-s0403a:340_3": "Kāmarāgaparetenāti kāmarāgānugatena.",
  "atk-s0403a:340_4": "Nissaraṇanti tividhaṃ kāmarāgassa nissaraṇaṃ vikkhambhananissaraṇaṃ,",
  "atk-s0403a:340_5": "tadaṅganissaraṇaṃ,",
  "atk-s0403a:340_6": "samucchedanissaraṇanti.",
  "atk-s0403a:340_7": "Tattha asubhe paṭhamajjhānaṃ vikkhambhananissaraṇaṃ nāma,",
  "atk-s0403a:340_8": "vipassanā tadaṅganissaraṇaṃ nāma,",
  "atk-s0403a:340_9": "arahattamaggo samucchedanissaraṇaṃ nāma.",
  "atk-s0403a:340_10": "Taṃ tividhampi nappajānātīti attho.",
  "atk-s0403a:340_11": "Attatthampītiādīsu arahattasaṅkhāto attano attho attattho nāma,",
  "atk-s0403a:340_12": "paccayadāyakānaṃ attho parattho nāma,",
  "atk-s0403a:340_13": "sveva duvidho ubhayattho nāma.",
  "atk-s0403a:340_14": "Iminā nayena sabbavāresu attho veditabbo.",
  "atk-s0403a:341_0": "Ayaṃ pana viseso –",
  "atk-s0403a:341_1": "byāpādassa nissaraṇantiādīsu hi dveva nissaraṇāni vikkhambhananissaraṇañca samucchedanissaraṇañca.",
  "atk-s0403a:341_2": "Tattha byāpādassa tāva mettāya paṭhamajjhānaṃ vikkhambhananissaraṇaṃ nāma,",
  "atk-s0403a:341_3": "anāgāmimaggo samucchedanissaraṇaṃ,",
  "atk-s0403a:341_4": "thinamiddhassa ālokasaññā vikkhambhananissaraṇaṃ,",
  "atk-s0403a:341_5": "arahattamaggo samucchedanissaraṇaṃ.",
  "atk-s0403a:341_6": "Uddhaccakukkuccassa yo koci samatho vikkhambhananissaraṇaṃ,",
  "atk-s0403a:341_7": "uddhaccassa panettha arahattamaggo,",
  "atk-s0403a:341_8": "kukkuccassa anāgāmimaggo samucchedanissaraṇaṃ.",
  "atk-s0403a:341_9": "Vicikicchāya dhammavavatthānaṃ vikkhambhananissaraṇaṃ,",
  "atk-s0403a:341_10": "paṭhamamaggo samucchedanissaraṇaṃ.",
  "atk-s0403a:342_0": "Yā panettha seyyathāpi, brāhmaṇa,",
  "atk-s0403a:342_1": "udapatto saṃsaṭṭho lākhāya vātiādikā upamā vuttā,",
  "atk-s0403a:342_2": "tāsu udapattoti udakabharitā pāti.",
  "atk-s0403a:342_3": "Saṃsaṭṭhoti vaṇṇabhedakaraṇavasena saṃsaṭṭho.",
  "atk-s0403a:342_4": "Ukkudhitoti kudhito.",
  "atk-s0403a:342_5": "Ussadakajātoti usumakajāto.",
  "atk-s0403a:342_6": "Sevālapaṇakapariyonaddhoti tilabījakādibhedena sevālena vā nīlamaṇḍūkapiṭṭhivaṇṇena vā udakapiṭṭhiṃ chādetvā nibbattena paṇakena pariyonaddho.",
  "atk-s0403a:342_7": "Vāteritoti vātena erito kampito.",
  "atk-s0403a:342_8": "Āviloti appasanno.",
  "atk-s0403a:342_9": "Luḷitoti asannisinno.",
  "atk-s0403a:342_10": "Kalalībhūtoti kaddamībhūto.",
  "atk-s0403a:342_11": "Andhakāre nikkhittoti koṭṭhakantarādibhede anālokaṭṭhāne ṭhapito.",
  "atk-s0403a:342_12": "Imasmiṃ sutte bhagavā tīhi bhavehi desanaṃ nivaṭṭetvā arahattanikūṭena niṭṭhapesi,",
  "atk-s0403a:342_13": "brāhmaṇo pana saraṇamatte patiṭṭhitoti.",
  "atk-s0403a:343_0": "4. Kāraṇapālīsuttavaṇṇanā",
  "atk-s0403a:344_0": "194.",
  "atk-s0403a:344_1": "Catutthe kāraṇapālīti pāloti tassa nāmaṃ,",
  "atk-s0403a:344_2": "rājakulānaṃ pana kammante kāretīti kāraṇapālī nāma jāto.",
  "atk-s0403a:344_3": "Kammantaṃ kāretīti pātova uṭṭhāya dvāraṭṭālakapākāre akate kāreti,",
  "atk-s0403a:344_4": "jiṇṇe paṭijaggāpeti.",
  "atk-s0403a:344_5": "Piṅgiyāniṃ brāhmaṇanti evaṃnāmakaṃ anāgāmiphale patiṭṭhitaṃ ariyasāvakaṃ brāhmaṇaṃ.",
  "atk-s0403a:344_6": "So kira pātova uṭṭhāya gandhamālādīni gāhāpetvā satthu santikaṃ gantvā vanditvā gandhamālādīhi pūjetvā nagaraṃ āgacchati,",
  "atk-s0403a:344_7": "idaṃ brāhmaṇassa devasikaṃ vattanti.",
  "atk-s0403a:344_8": "Taṃ so evaṃ vattaṃ katvā āgacchantaṃ addasa.",
  "atk-s0403a:344_9": "Etadavocāti “ayaṃ brāhmaṇo paññavā ñāṇuttaro,",
  "atk-s0403a:344_10": "kahaṃ nu kho pātova gantvā āgacchatī”ti cintetvā anukkamena santikaṃ āgataṃ sañjānitvā “handa kuto nū”tiādivacanaṃ avoca.",
  "atk-s0403a:345_0": "Tattha divā divassāti divasassāpi divā,",
  "atk-s0403a:345_1": "majjhanhikakāleti attho.",
  "atk-s0403a:345_2": "Paṇḍito maññeti bhavaṃ piṅgiyānī samaṇaṃ gotamaṃ paṇḍitoti maññati,",
  "atk-s0403a:345_3": "udāhu noti ayamettha attho. Ko cāhaṃ, bhoti, bho,",
  "atk-s0403a:345_4": "samaṇassa gotamassa paññāveyyattiyajānane ahaṃ ko nāma?",
  "atk-s0403a:345_5": "Ko ca samaṇassa gotamassa paññāveyyattiyaṃ jānissāmīti kuto cāhaṃ samaṇassa gotamassa paññāveyyattiyaṃ jānissāmi,",
  "atk-s0403a:345_6": "kena nāma kāraṇena jānissāmīti evaṃ sabbathāpi attano ajānanabhāvaṃ dīpeti.",
  "atk-s0403a:345_7": "Sopi nūnassa tādisovāti yo samaṇassa gotamassa paññāveyyattiyaṃ jāneyya,",
  "atk-s0403a:345_8": "sopi nūna dasa pāramiyo pūretvā sabbaññutaṃ patto tādiso buddhoyeva bhaveyya.",
  "atk-s0403a:345_9": "Sineruṃ vā hi pathaviṃ vā ākāsaṃ vā pametukāmena tappamāṇo daṇḍo vā rajju vā laddhuṃ vaṭṭati,",
  "atk-s0403a:345_10": "samaṇassa gotamassa paññaṃ jānantenapi tassa ñāṇasadisameva sabbaññutaññāṇaṃ laddhuṃ vaṭṭatīti dīpeti.",
  "atk-s0403a:345_11": "Ādaravasena panettha āmeḍitaṃ kataṃ.",
  "atk-s0403a:345_12": "Uḷārāyāti uttamāya seṭṭhāya. Ko cāhaṃ, bhoti, bho,",
  "atk-s0403a:345_13": "ahaṃ samaṇassa gotamassa pasaṃsane ko nāma.",
  "atk-s0403a:345_14": "Ko ca samaṇaṃ gotamaṃ pasaṃsissāmīti kena kāraṇena pasaṃsissāmi.",
  "atk-s0403a:346_0": "Pasatthappasatthoti sabbaguṇānaṃ upari carehi sabbalokapasatthehi attano guṇeheva pasattho,",
  "atk-s0403a:346_1": "na tassa aññehi pasaṃsanakiccaṃ atthi.",
  "atk-s0403a:346_2": "Yathā hi campakapupphaṃ vā nīluppalaṃ vā padumaṃ vā lohitacandanaṃ vā attano vaṇṇagandhasiriyāva pāsādikañceva sugandhañca,",
  "atk-s0403a:346_3": "na tassa āgantukehi vaṇṇagandhehi thomanakiccaṃ atthi.",
  "atk-s0403a:346_4": "Yathā ca maṇiratanaṃ vā candamaṇḍalaṃ vā attano ālokeneva obhāsati,",
  "atk-s0403a:346_5": "na tassa aññena obhāsanakiccaṃ atthi,",
  "atk-s0403a:346_6": "evaṃ samaṇo gotamo sabbalokapasatthehi attano guṇeheva pasattho thomito,",
  "atk-s0403a:346_7": "sabbalokassa seṭṭhataṃ pāpito.",
  "atk-s0403a:346_8": "Na tassa aññena pasaṃsanakiccaṃ atthi.",
  "atk-s0403a:347_0": "Pasatthehi vā pasatthotipi pasatthappasattho.",
  "atk-s0403a:347_1": "Ke pana pasatthā nāma?",
  "atk-s0403a:347_2": "Rājā pasenadi kosalo kāsikosalavāsikehi pasattho,",
  "atk-s0403a:347_3": "bimbisāro aṅgamagadhavāsīhi,",
  "atk-s0403a:347_4": "vesālikā licchavī vajjitaṭṭhavāsīhi pasatthā,",
  "atk-s0403a:347_5": "pāveyyakā mallā kosinārakā mallā aññepi te te khattiyā tehi tehi jānapadehi pasatthā,",
  "atk-s0403a:347_6": "caṅkiādayo brāhmaṇā brāhmaṇagaṇehi,",
  "atk-s0403a:347_7": "anāthapiṇḍikādayo upāsakā upāsakagaṇehi,",
  "atk-s0403a:347_8": "visākhāādikā upāsikā anekasatāhi upāsikāhi,",
  "atk-s0403a:347_9": "sakuludāyiādayo paribbājakā anekehi paribbājakasatehi,",
  "atk-s0403a:347_10": "uppalavaṇṇattheriādikā mahāsāvikā anekehi bhikkhunisatehi,",
  "atk-s0403a:347_11": "sāriputtattherādayo mahātherā anekasatehi bhikkhūhi,",
  "atk-s0403a:347_12": "sakkādayo devā anekasahassehi devehi,",
  "atk-s0403a:347_13": "mahābrahmādayo brahmāno anekasahassehi brahmehi pasatthā.",
  "atk-s0403a:347_14": "Te sabbepi dasabalaṃ thomenti vaṇṇenti pasaṃsantīti bhagavā “pasatthappasattho”ti vuccati.",
  "atk-s0403a:347_15": "Atthavasanti atthānisaṃsaṃ.",
  "atk-s0403a:348_0": "Athassa so attano pasādakāraṇaṃ ācikkhanto seyyathāpi, bho,",
  "atk-s0403a:348_1": "purisotiādimāha.",
  "atk-s0403a:348_2": "Tattha aggarasaparitittoti bhojanarasesu pāyāso sneharasesu gosappi,",
  "atk-s0403a:348_3": "kasāvarasesu khuddakamadhu aneḷakaṃ,",
  "atk-s0403a:348_4": "madhurarasesu sakkarāti evamādayo aggarasā nāma.",
  "atk-s0403a:348_5": "Tesu yena kenaci parititto ākaṇṭhappamāṇaṃ bhuñjitvā ṭhito.",
  "atk-s0403a:348_6": "Aññesaṃ hīnānanti aggarasehi aññesaṃ hīnarasānaṃ.",
  "atk-s0403a:348_7": "Suttasoti suttato,",
  "atk-s0403a:348_8": "suttabhāvenāti attho.",
  "atk-s0403a:348_9": "Sesupi eseva nayo.",
  "atk-s0403a:348_10": "Tato tatoti suttādīsu tato tato.",
  "atk-s0403a:348_11": "Aññesaṃ puthusamaṇabrāhmaṇāppavādānanti ye aññesaṃ puthūnaṃ samaṇabrāhmaṇānaṃ laddhisaṅkhātappavādā, tesaṃ.",
  "atk-s0403a:348_12": "Na pihetīti na pattheti,",
  "atk-s0403a:348_13": "te kathiyamāne sotumpi na icchati.",
  "atk-s0403a:348_14": "Jighacchādubbalyaparetoti jighacchāya ceva dubbalabhāvena ca anugato.",
  "atk-s0403a:348_15": "Madhupiṇḍikanti sālipiṭṭhaṃ bhajjitvā catumadhurena yojetvā kataṃ baddhasattupiṇḍikaṃ,",
  "atk-s0403a:348_16": "madhurapūvameva vā.",
  "atk-s0403a:348_17": "Adhigaccheyyāti labheyya.",
  "atk-s0403a:348_18": "Asecanakanti madhurabhāvakaraṇatthāya aññena rasena anāsittakaṃ ojavantaṃ paṇītarasaṃ.",
  "atk-s0403a:349_0": "Haricandanassāti suvaṇṇavaṇṇacandanassa.",
  "atk-s0403a:349_1": "Lohitacandanassāti rattavaṇṇacandanassa.",
  "atk-s0403a:349_2": "Surabhigandhanti sugandhaṃ.",
  "atk-s0403a:349_3": "Darathādayo vaṭṭadarathā,",
  "atk-s0403a:349_4": "vaṭṭakilamathā,",
  "atk-s0403a:349_5": "vaṭṭapariḷāhā eva.",
  "atk-s0403a:349_6": "Udānaṃ udānesīti udāhāraṃ udāhari.",
  "atk-s0403a:349_7": "Yathā hi yaṃ telaṃ mānaṃ gahetuṃ na sakkoti,",
  "atk-s0403a:349_8": "vissanditvā gacchati,",
  "atk-s0403a:349_9": "taṃ avasekoti vuccati.",
  "atk-s0403a:349_10": "Yañca jalaṃ taḷākaṃ gahetuṃ na sakkoti,",
  "atk-s0403a:349_11": "ajjhottharitvā gacchati,",
  "atk-s0403a:349_12": "taṃ oghoti vuccati.",
  "atk-s0403a:349_13": "Evamevaṃ yaṃ pītivacanaṃ hadayaṃ gahetuṃ na sakkoti,",
  "atk-s0403a:349_14": "adhikaṃ hutvā anto asaṇṭhahitvā bahi nikkhamati,",
  "atk-s0403a:349_15": "taṃ udānanti vuccati.",
  "atk-s0403a:349_16": "Evarūpaṃ pītimayavacanaṃ nicchāresīti attho.",
  "atk-s0403a:350_0": "5. Piṅgiyānīsuttavaṇṇanā",
  "atk-s0403a:351_0": "195.",
  "atk-s0403a:351_1": "Pañcame nīlāti idaṃ sabbasaṅgāhikaṃ.",
  "atk-s0403a:351_2": "Nīlavaṇṇātiādi tasseva vibhāgadassanaṃ.",
  "atk-s0403a:351_3": "Tattha na tesaṃ pakativaṇṇo nīlo,",
  "atk-s0403a:351_4": "nīlavilepanavilittattā panetaṃ vuttaṃ.",
  "atk-s0403a:351_5": "Nīlavatthāti paṭadukūlakoseyyādīnipi tesaṃ nīlāneva honti.",
  "atk-s0403a:351_6": "Nīlālaṅkārāti nīlamaṇīhi nīlapupphehi alaṅkatā,",
  "atk-s0403a:351_7": "tesaṃ hatthālaṅkāra-",
  "atk-s0403a:351_8": "assālaṅkāra-",
  "atk-s0403a:351_9": "rathālaṅkāra-",
  "atk-s0403a:351_10": "sāṇivitānakañcukāpi sabbe nīlāyeva honti.",
  "atk-s0403a:351_11": "Iminā nayena sabbapadesu attho veditabbo.",
  "atk-s0403a:352_0": "Padumaṃ yathāti yathā satapattaṃ rattapadumaṃ.",
  "atk-s0403a:352_1": "Kokanadanti tasseva vevacanaṃ.",
  "atk-s0403a:352_2": "Pātoti pageva suriyuggamanakāle.",
  "atk-s0403a:352_3": "Siyāti bhaveyya.",
  "atk-s0403a:352_4": "Avītagandhanti avigatagandhaṃ.",
  "atk-s0403a:352_5": "Aṅgīrasanti bhagavato aṅgamaṅgehi rasmiyo niccharanti,",
  "atk-s0403a:352_6": "tasmā aṅgīrasoti vuccati.",
  "atk-s0403a:352_7": "Tapantamādiccamivantalikkheti dvisahassadīpaparivāresu catūsu mahādīpesu ālokakaraṇavasena antalikkhe tapantaṃ ādiccaṃ viya virocamānaṃ.",
  "atk-s0403a:352_8": "Aṅgīrasaṃ passāti attānameva vā mahājanaṃ vā sandhāya evaṃ vadati.",
  "atk-s0403a:353_0": "6. Mahāsupinasuttavaṇṇanā",
  "atk-s0403a:354_0": "196.",
  "atk-s0403a:354_1": "Chaṭṭhe mahāsupināti mahantehi purisehi passitabbato mahantānañca atthānaṃ nimittabhāvato mahāsupinā.",
  "atk-s0403a:354_2": "Pāturahesunti pākaṭā ahesuṃ.",
  "atk-s0403a:354_3": "Tattha supinaṃ passanto catūhi kāraṇehi passati dhātukkhobhato vā anubhūtapubbato vā devatopasaṃhārato vā pubbanimittato vāti.",
  "atk-s0403a:355_0": "Tattha pittādīnaṃ khobhakaraṇapaccayappayogena khubhitadhātuko dhātukkhobhato supinaṃ passati.",
  "atk-s0403a:355_1": "Passanto ca nānāvidhaṃ supinaṃ passati pabbatā patanto viya,",
  "atk-s0403a:355_2": "ākāsena gacchanto viya,",
  "atk-s0403a:355_3": "vāḷamigahatthicorādīhi anubaddho viya ca.",
  "atk-s0403a:355_4": "Anubhūtapubbato passanto pubbe anubhūtapubbaṃ ārammaṇaṃ passati.",
  "atk-s0403a:355_5": "Devatopasaṃhārato passantassa devatā atthakāmatāya vā anatthakāmatāya vā atthāya vā anatthāya vā nānāvidhāni ārammaṇāni upasaṃharanti.",
  "atk-s0403a:355_6": "So tāsaṃ devatānaṃ ānubhāvena tāni ārammaṇāni passati.",
  "atk-s0403a:355_7": "Pubbanimittato passanto puññāpuññavasena uppajjitukāmassa atthassa vā anatthassa vā pubbanimittabhūtaṃ",
  "atk-s0403a:355_8": "supinaṃ passati bodhisattamātā viya puttapaṭilābhanimittaṃ,",
  "atk-s0403a:355_9": "kosalarājā viya soḷasa supine,",
  "atk-s0403a:355_10": "ayameva bhagavā bodhisattabhūto ime pañca mahāsupine viya cāti.",
  "atk-s0403a:356_0": "Tattha yaṃ dhātukkhobhato anubhūtapubbato ca supine passati,",
  "atk-s0403a:356_1": "na taṃ saccaṃ hoti.",
  "atk-s0403a:356_2": "Yaṃ devatopasaṃhārato passati,",
  "atk-s0403a:356_3": "taṃ saccaṃ vā hoti alikaṃ vā.",
  "atk-s0403a:356_4": "Kuddhā hi devatā upāyena vināsetukāmā viparītampi katvā dassenti.",
  "atk-s0403a:356_5": "Yaṃ pana pubbanimittato passati,",
  "atk-s0403a:356_6": "taṃ ekantaṃ saccameva hoti.",
  "atk-s0403a:356_7": "Etesaṃ catunnaṃ mūlakāraṇānaṃ saṃsaggabhedatopi supinabhedo hotiyeva.",
  "atk-s0403a:357_0": "Taṃ panetaṃ catubbidhampi supinaṃ sekhaputhujjanāva passanti appahīnavipallāsattā,",
  "atk-s0403a:357_1": "asekhā na passanti pahīnavipallāsattā.",
  "atk-s0403a:357_2": "Kiṃ panetaṃ passanto sutto passati paṭibuddho,",
  "atk-s0403a:357_3": "udāhu neva sutto na paṭibuddhoti?",
  "atk-s0403a:357_4": "Kiñcettha yadi tāva sutto passati,",
  "atk-s0403a:357_5": "abhidhammavirodho āpajjati.",
  "atk-s0403a:357_6": "Bhavaṅgacittena hi supati,",
  "atk-s0403a:357_7": "taṃ rūpanimittādiārammaṇaṃ rāgādisampayuttaṃ vā na hoti.",
  "atk-s0403a:357_8": "Supinaṃ passantassa ca īdisāni cittāni uppajjanti.",
  "atk-s0403a:357_9": "Atha paṭibuddho passati,",
  "atk-s0403a:357_10": "vinayavirodho āpajjati.",
  "atk-s0403a:357_11": "Yañhi paṭibuddho passati,",
  "atk-s0403a:357_12": "taṃ sabbohārikacittena passati.",
  "atk-s0403a:357_13": "Sabbohārikacittena ca kate vītikkame anāpatti nāma natthi.",
  "atk-s0403a:357_14": "Supinaṃ passantena pana katepi vītikkame ekantaṃ anāpatti eva.",
  "atk-s0403a:357_15": "Atha neva sutto na paṭibuddho passati,",
  "atk-s0403a:357_16": "na nāma passati.",
  "atk-s0403a:357_17": "Evañca sati supinassa abhāvo ca āpajjati?",
  "atk-s0403a:357_18": "Na abhāvo. Kasmā?",
  "atk-s0403a:357_19": "Yasmā kapimiddhapareto passati.",
  "atk-s0403a:357_20": "Vuttañhetaṃ –",
  "atk-s0403a:357_21": "“kapimiddhapareto kho, mahārāja,",
  "atk-s0403a:357_22": "supinaṃ passatī”ti.",
  "atk-s0403a:358_0": "Kapimiddhaparetoti makkaṭaniddāya yutto.",
  "atk-s0403a:358_1": "Yathā hi makkaṭassa niddā lahuparivattā hoti,",
  "atk-s0403a:358_2": "evaṃ yā niddā punappunaṃ kusalādicittavokiṇṇattā lahuparivattā,",
  "atk-s0403a:358_3": "yassā pavattiyaṃ punappunaṃ bhavaṅgato uttaraṇaṃ hoti,",
  "atk-s0403a:358_4": "tāya yutto supinaṃ passati.",
  "atk-s0403a:358_5": "Tenāyaṃ supino kusalopi hoti akusalopi abyākatopi.",
  "atk-s0403a:358_6": "Tattha supinante cetiyavandanadhammassavanadhammadesanādīni karontassa kusalo,",
  "atk-s0403a:358_7": "pāṇātipātādīni karontassa akusalo,",
  "atk-s0403a:358_8": "dvīhi antehi mutto āvajjanatadārammaṇakkhaṇe abyākatoti veditabbo.",
  "atk-s0403a:358_9": "Svāyaṃ dubbalavatthukattā cetanāya paṭisandhiṃ ākaḍḍhituṃ asamattho.",
  "atk-s0403a:358_10": "Pavatte pana aññehi kusalākusalehi upatthambhito vipākaṃ deti.",
  "atk-s0403a:358_11": "Kiñcāpi vipākaṃ deti,",
  "atk-s0403a:358_12": "atha kho avisaye uppannattā abbohārikāva supinantacetanā.",
  "atk-s0403a:358_13": "So panesa supino kālavasenapi divā tāva diṭṭho na sameti,",
  "atk-s0403a:358_14": "tathā paṭhamayāme majjhimayāme pacchimayāme ca.",
  "atk-s0403a:358_15": "Balavapaccūse pana asitapītakhāyite sammā pariṇāmaṃ gate kāyasmiṃ ojāya patiṭṭhitāya aruṇe uggacchamāneva diṭṭho supino sameti.",
  "atk-s0403a:358_16": "Iṭṭhanimittaṃ supinaṃ passanto iṭṭhaṃ paṭilabhati,",
  "atk-s0403a:358_17": "aniṭṭhanimittaṃ passanto aniṭṭhaṃ.",
  "atk-s0403a:359_0": "Ime pana pañca mahāsupine neva lokiyamahājano passati,",
  "atk-s0403a:359_1": "na mahārājāno,",
  "atk-s0403a:359_2": "na cakkavattirājāno,",
  "atk-s0403a:359_3": "na aggasāvakā,",
  "atk-s0403a:359_4": "na paccekabuddhā,",
  "atk-s0403a:359_5": "na sammāsambuddhā,",
  "atk-s0403a:359_6": "eko sabbaññubodhisattoyeva passati.",
  "atk-s0403a:359_7": "Amhākaṃ pana bodhisatto kadā ime supine passīti?",
  "atk-s0403a:359_8": "“Sve buddho bhavissāmī”ti cātuddasiyaṃ pakkhassa rattivibhāyanakāle passi.",
  "atk-s0403a:359_9": "Terasiyantipi vadantiyeva.",
  "atk-s0403a:359_10": "So ime supine disvā uṭṭhāya pallaṅkaṃ ābhuñjitvā nisinno cintesi –",
  "atk-s0403a:359_11": "“sace mayā kapilavatthunagare ime supinā diṭṭhā assu,",
  "atk-s0403a:359_12": "pitu mahārājassa katheyyaṃ.",
  "atk-s0403a:359_13": "Sace pana me mātā jīveyya,",
  "atk-s0403a:359_14": "tassā katheyyaṃ.",
  "atk-s0403a:359_15": "Imasmiṃ kho pana ṭhāne imesaṃ paṭiggāhako nāma natthi,",
  "atk-s0403a:359_16": "ahameva paṭigaṇhissāmī”ti.",
  "atk-s0403a:359_17": "Tato “idaṃ imassa pubbanimittaṃ idaṃ imassā”ti sayameva supine paṭiggaṇhitvā uruvelagāme sujātāya dinnaṃ",
  "atk-s0403a:359_18": "pāyāsaṃ paribhuñjitvā bodhimaṇḍaṃ āruyha bodhiṃ patvā anukkamena jetavane viharanto attano makulabuddhakāle",
  "atk-s0403a:359_19": "diṭṭhe pañca mahāsupine vitthāretuṃ bhikkhū āmantetvā imaṃ desanaṃ ārabhi.",
  "atk-s0403a:360_0": "Tattha mahāpathavīti cakkavāḷagabbhaṃ pūretvā ṭhitā mahāpathavī.",
  "atk-s0403a:360_1": "Mahāsayanaṃ ahosīti sirisayanaṃ ahosi.",
  "atk-s0403a:360_2": "Ohitoti ṭhapito.",
  "atk-s0403a:360_3": "So pana na udakasmiṃyeva ṭhapito ahosi,",
  "atk-s0403a:360_4": "atha kho pācīnasamuddassa uparūparibhāgena gantvā pācīnacakkavāḷamatthake ṭhapito ahosīti veditabbo.",
  "atk-s0403a:360_5": "Pacchime samudde dakkhiṇe samuddeti etesupi eseva nayo.",
  "atk-s0403a:360_6": "Tiriyā nāma tiṇajātīti dabbatiṇaṃ vuccati.",
  "atk-s0403a:360_7": "Nābhiyā uggantvā nabhaṃ āhacca ṭhitā ahosīti naṅgalamattena rattadaṇḍena nābhito uggantvā passantassa",
  "atk-s0403a:360_8": "passantasseva vidatthimattaṃ ratanamattaṃ byāmamattaṃ yaṭṭhimattaṃ gāvutamattaṃ aḍḍhayojanamattaṃ yojanamattanti",
  "atk-s0403a:360_9": "evaṃ uggantvā uggantvā anekayojanasahassaṃ nabhaṃ āhacca ṭhitā ahosi.",
  "atk-s0403a:360_10": "Pādehi ussakkitvāti agganakhato paṭṭhāya pādehi abhiruhitvā.",
  "atk-s0403a:360_11": "Nānāvaṇṇāti eko nīlavaṇṇo,",
  "atk-s0403a:360_12": "eko pītavaṇṇo,",
  "atk-s0403a:360_13": "eko lohitavaṇṇo,",
  "atk-s0403a:360_14": "eko paṇḍupalāsavaṇṇoti evaṃ nānāvaṇṇā.",
  "atk-s0403a:360_15": "Setāti paṇḍarā parisuddhā.",
  "atk-s0403a:360_16": "Mahato mīḷhapabbatassāti tiyojanubbedhassa gūthapabbatassa.",
  "atk-s0403a:360_17": "Uparūpari caṅkamatīti matthakamatthake caṅkamati.",
  "atk-s0403a:360_18": "Dīghāyukabuddhā pana tiyojanike mīḷhapabbate anupavisitvā nisinnā viya honti.",
  "atk-s0403a:361_0": "Evaṃ ettakena ṭhānena pubbanimittāni dassetvā idāni saha pubbanimittehi paṭilābhaṃ dassetuṃ yampi,",
  "atk-s0403a:361_1": "bhikkhavetiādimāha.",
  "atk-s0403a:361_2": "Tattha sabbaguṇadāyakattā buddhānaṃ arahattamaggo anuttarā sammāsambodhi nāma.",
  "atk-s0403a:361_3": "Tasmā yaṃ so cakkavāḷamahāpathaviṃ sirisayanabhūtaṃ addasa,",
  "atk-s0403a:361_4": "taṃ buddhabhāvassa pubbanimittaṃ.",
  "atk-s0403a:361_5": "Yaṃ himavantapabbatarājānaṃ bimbohanaṃ addasa,",
  "atk-s0403a:361_6": "taṃ sabbaññutaññāṇabimbohanassa pubbanimittaṃ.",
  "atk-s0403a:361_7": "Yaṃ cattāro hatthapāde cakkavāḷamatthake ṭhite addasa,",
  "atk-s0403a:361_8": "taṃ dhammacakkassa appaṭivattiyabhāve pubbanimittaṃ.",
  "atk-s0403a:361_9": "Yaṃ attānaṃ uttānakaṃ nipannaṃ addasa,",
  "atk-s0403a:361_10": "taṃ tīsu bhavesu avakujjānaṃ sattānaṃ uttānamukhabhāvassa pubbanimittaṃ.",
  "atk-s0403a:361_11": "Yaṃ akkhīni ummīletvā passanto viya ahosi,",
  "atk-s0403a:361_12": "taṃ dibbacakkhupaṭilābhassa pubbanimittaṃ.",
  "atk-s0403a:361_13": "Yaṃ yāva bhavaggā ekālokaṃ ahosi,",
  "atk-s0403a:361_14": "taṃ anāvaraṇañāṇassa pubbanimittaṃ.",
  "atk-s0403a:361_15": "Sesaṃ pāḷivaseneva veditabbanti.",
  "atk-s0403a:362_0": "7. Vassasuttavaṇṇanā",
  "atk-s0403a:363_0": "197.",
  "atk-s0403a:363_1": "Sattame nemittāti nimittapāṭhakā.",
  "atk-s0403a:363_2": "Tejodhātu pakuppatīti mahāaggikkhandho uppajjati.",
  "atk-s0403a:363_3": "Pāṇinā udakaṃ sampaṭicchitvāti uppannaṃ utusamuṭṭhānaṃ udakaṃ tiyojanasatena hatthena paṭiggahetvā.",
  "atk-s0403a:363_4": "Pamattā hontīti attano kīḷāya pamattā honti vippavuṭṭhasatino.",
  "atk-s0403a:363_5": "Tesañhi sakāya ratiyā “ramāmā”ti citte uppanne akālepi devo vassati,",
  "atk-s0403a:363_6": "tadabhāve na vassati.",
  "atk-s0403a:363_7": "Taṃ sandhāyetaṃ vuttaṃ –",
  "atk-s0403a:363_8": "“na kālavassa”nti.",
  "atk-s0403a:363_9": "Aṭṭhamanavamāni uttānatthāneva.",
  "atk-s0403a:364_0": "10. Nissāraṇīyasuttavaṇṇanā",
  "atk-s0403a:365_0": "200.",
  "atk-s0403a:365_1": "Dasame nissāraṇīyāti nissaṭā visaññuttā.",
  "atk-s0403a:365_2": "Dhātuyoti attasuññasabhāvā.",
  "atk-s0403a:365_3": "Kāmaṃ manasikarototi kāmaṃ manasikarontassa,",
  "atk-s0403a:365_4": "asubhajjhānato vuṭṭhāya agadaṃ gahetvā visaṃ vīmaṃsanto viya vīmaṃsanatthaṃ kāmābhimukhaṃ cittaṃ pesentassāti attho.",
  "atk-s0403a:365_5": "Na pakkhandatīti nappavisati.",
  "atk-s0403a:365_6": "Nappasīdatīti pasādaṃ nāpajjati.",
  "atk-s0403a:365_7": "Na santiṭṭhatīti nappatiṭṭhahati.",
  "atk-s0403a:365_8": "Na vimuccatīti na adhimuccati.",
  "atk-s0403a:365_9": "Yathā pana kukkuṭapattaṃ vā nhārudaddulaṃ vā aggimhi pakkhittaṃ paṭilīyati patikuṭati pativaṭṭati na saṃpasārīyati,",
  "atk-s0403a:365_10": "evaṃ paṭilīyati na saṃpasārīyati.",
  "atk-s0403a:365_11": "Nekkhammaṃ kho panāti idha nekkhammaṃ nāma asubhesu paṭhamajjhānaṃ,",
  "atk-s0403a:365_12": "tadassa manasikaroto cittaṃ pakkhandati.",
  "atk-s0403a:365_13": "Tassa taṃ cittanti tassa taṃ asubhajjhānacittaṃ.",
  "atk-s0403a:365_14": "Sugatanti gocare gatattā suṭṭhu gataṃ.",
  "atk-s0403a:365_15": "Subhāvitanti ahānabhāgiyattā suṭṭhu bhāvitaṃ.",
  "atk-s0403a:365_16": "Suvuṭṭhitanti kāmato vuṭṭhitaṃ.",
  "atk-s0403a:365_17": "Suvimuttanti kāmehi suṭṭhu vimuttaṃ.",
  "atk-s0403a:365_18": "Kāmapaccayā āsavā nāma kāmahetukā cattāro āsavā.",
  "atk-s0403a:365_19": "Vighātāti dukkhā.",
  "atk-s0403a:365_20": "Pariḷāhāti kāmarāgapariḷāhā.",
  "atk-s0403a:365_21": "Na so taṃ vedanaṃ vediyatīti so taṃ kāmavedanaṃ vighātapariḷāhavedanañca na vediyati.",
  "atk-s0403a:365_22": "Idamakkhātaṃ kāmānaṃ nissaraṇanti idaṃ asubhajjhānaṃ kāmehi nissaṭattā kāmānaṃ nissaraṇanti akkhātaṃ.",
  "atk-s0403a:365_23": "Yo pana taṃ jhānaṃ pādakaṃ katvā saṅkhāre sammasanto tatiyamaggaṃ patvā anāgāmiphalena nibbānaṃ disvā “puna kāmā nāma natthī”ti jānāti.",
  "atk-s0403a:365_24": "Tassa cittaṃ accantanissaraṇameva.",
  "atk-s0403a:365_25": "Sesapadesupi eseva nayo.",
  "atk-s0403a:366_0": "Ayaṃ pana viseso –",
  "atk-s0403a:366_1": "dutiyavāre mettājhānāni byāpādassa nissaraṇaṃ nāma.",
  "atk-s0403a:366_2": "Tatiyavāre karuṇājhānāni vihiṃsāya nissaraṇaṃ nāma.",
  "atk-s0403a:366_3": "Catutthavāre arūpajjhānāni rūpānaṃ nissaraṇaṃ nāma.",
  "atk-s0403a:366_4": "Accantanissaraṇañcettha arahattaphalaṃ yojetabbaṃ.",
  "atk-s0403a:366_5": "Pañcamavāre sakkāyaṃ manasikarototi suddhasaṅkhāre pariggaṇhitvā arahattaṃ pattassa sukkhavipassakassa",
  "atk-s0403a:366_6": "phalasamāpattito vuṭṭhāya vīmaṃsanatthaṃ pañcupādānakkhandhābhimukhaṃ cittaṃ pesentassa.",
  "atk-s0403a:366_7": "Idamakkhātaṃ sakkāyassa nissaraṇanti idaṃ arahattamaggena ca phalena ca nibbānaṃ disvā ṭhitassa bhikkhuno",
  "atk-s0403a:366_8": "“puna sakkāyo natthī”ti uppannaṃ arahattaphalasamāpatticittaṃ sakkāyassa nissaraṇanti akkhātaṃ.",
  "atk-s0403a:366_9": "Idāni evaṃ sakkāyanissaraṇaṃ nirodhaṃ patvā ṭhitassa khīṇāsavassa vaṇṇaṃ kathento tassa kāmanandīpi nānusetītiādimāha.",
  "atk-s0403a:366_10": "Tattha nānusetīti na nibbattati.",
  "atk-s0403a:366_11": "Ananusayāti anibbattiyā.",
  "atk-s0403a:366_12": "Sesamettha uttānatthamevāti.",
  "atk-s0403a:367_0": "1. Kimilasuttavaṇṇanā",
  "atk-s0403a:368_0": "201.",
  "atk-s0403a:368_1": "Pañcamassa paṭhame kimilāyanti evaṃnāmake nagare.",
  "atk-s0403a:368_2": "Niculavaneti mucalindavane.",
  "atk-s0403a:368_3": "Etadavocāti ayaṃ kira thero tasmiṃyeva nagare seṭṭhiputto satthu santike pabbajitvā pubbenivāsañāṇaṃ paṭilabhi.",
  "atk-s0403a:368_4": "So attanā nivutthaṃ khandhasantānaṃ anussaranto kassapadasabalassa sāsanosakkanakāle pabbajitvā catūsu",
  "atk-s0403a:368_5": "parisāsu sāsane agāravaṃ karontīsu nisseṇiṃ bandhitvā pabbataṃ āruyha tattha samaṇadhammaṃ katvā attano",
  "atk-s0403a:368_6": "nivutthabhāvaṃ addasa.",
  "atk-s0403a:368_7": "So “satthāraṃ upasaṅkamitvā taṃ kāraṇaṃ pucchissāmī”ti etaṃ “ko nu kho,",
  "atk-s0403a:368_8": "bhante”tiādivacanaṃ avoca.",
  "atk-s0403a:369_0": "Satthari agāravā viharanti appatissāti satthari gāravañceva jeṭṭhakabhāvañca anupaṭṭhapetvā viharanti.",
  "atk-s0403a:369_1": "Sesesupi eseva nayo.",
  "atk-s0403a:369_2": "Tattha cetiyaṅgaṇādīsu chattaṃ dhāretvā upāhanā āruyha vicaranto nānappakārañca niratthakakathaṃ kathento satthari agāravo viharati nāma.",
  "atk-s0403a:369_3": "Dhammassavanagge pana nisīditvā niddāyanto ceva nānappakārañca niratthakakathaṃ kathento dhamme agāravo viharati nāma.",
  "atk-s0403a:369_4": "Saṅghamajjhe bāhāvikkhepakaṃ nānattakathaṃ kathento theranavamajjhimesu ca cittīkāraṃ akaronto saṅghe agāravo viharati nāma.",
  "atk-s0403a:369_5": "Sikkhaṃ aparipūrento sikkhāya agāravo viharati nāma.",
  "atk-s0403a:369_6": "Aññamaññaṃ kalahabhaṇḍanādīni karonto aññamaññaṃ agāravo viharati nāma.",
  "atk-s0403a:369_7": "Dutiyaṃ uttānatthameva.",
  "atk-s0403a:370_0": "3. Assājānīyasuttavaṇṇanā",
  "atk-s0403a:371_0": "203- 204.",
  "atk-s0403a:371_1": "Tatiye ajjavenāti ujubhāvena avaṅkagamanena.",
  "atk-s0403a:371_2": "Javenāti padajavena.",
  "atk-s0403a:371_3": "Maddavenāti sarīramudutāya.",
  "atk-s0403a:371_4": "Khantiyāti adhivāsanakkhantiyā.",
  "atk-s0403a:371_5": "Soraccenāti sucisīlatāya.",
  "atk-s0403a:371_6": "Bhikkhuvāre ajjavanti ñāṇassa ujukagamanaṃ.",
  "atk-s0403a:371_7": "Javoti sūraṃ hutvā ñāṇassa gamanabhāvo.",
  "atk-s0403a:371_8": "Maddavanti sīlamaddavaṃ.",
  "atk-s0403a:371_9": "Khantīti adhivāsanakkhantiyeva.",
  "atk-s0403a:371_10": "Soraccaṃ sucisīlatāyeva.",
  "atk-s0403a:371_11": "Catutthe pañca balāni missakāni kathitāni.",
  "atk-s0403a:372_0": "5. Cetokhilasuttavaṇṇanā",
  "atk-s0403a:373_0": "205.",
  "atk-s0403a:373_1": "Pañcame cetokhilāti cittassa thaddhabhāvā,",
  "atk-s0403a:373_2": "kacavarabhāvā,",
  "atk-s0403a:373_3": "khāṇukabhāvā.",
  "atk-s0403a:373_4": "Satthari kaṅkhatīti satthu sarīre vā guṇe vā kaṅkhati.",
  "atk-s0403a:373_5": "Sarīre kaṅkhamāno “dvattiṃsavarapurisalakkhaṇapaṭimaṇḍitaṃ nāma sarīraṃ atthi nu kho natthī”ti kaṅkhati,",
  "atk-s0403a:373_6": "guṇe kaṅkhamāno “atītānāgatapaccuppannajānanasamatthaṃ sabbaññutaññāṇaṃ atthi nu kho natthī”ti kaṅkhati.",
  "atk-s0403a:373_7": "Vicikicchatīti vicinanto kicchati,",
  "atk-s0403a:373_8": "dukkhaṃ āpajjati,",
  "atk-s0403a:373_9": "vinicchetuṃ na sakkoti.",
  "atk-s0403a:373_10": "Nādhimuccatīti evametanti adhimokkhaṃ na paṭilabhati.",
  "atk-s0403a:373_11": "Na sampasīdatīti guṇesu otaritvā nibbicikicchabhāvena pasīdituṃ anāvilo bhavituṃ na sakkoti.",
  "atk-s0403a:373_12": "Ātappāyāti kilesasantāpakavīriyakaraṇatthāya.",
  "atk-s0403a:373_13": "Anuyogāyāti punappunaṃ yogāya.",
  "atk-s0403a:373_14": "Sātaccāyāti satatakiriyāya.",
  "atk-s0403a:373_15": "Padhānāyāti padahanatthāya.",
  "atk-s0403a:373_16": "Ayaṃ paṭhamo cetokhiloti ayaṃ satthari vicikicchāsaṅkhāto paṭhamo cittassa thaddhabhāvo evametassa bhikkhuno appahīno hoti.",
  "atk-s0403a:374_0": "Dhammeti pariyattidhamme ca paṭivedhadhamme ca.",
  "atk-s0403a:374_1": "Pariyattidhamme kaṅkhamāno “tepiṭakaṃ buddhavacanaṃ caturāsītidhammakkhandhasahassānīti vadanti,",
  "atk-s0403a:374_2": "atthi nu kho etaṃ natthī”ti kaṅkhati.",
  "atk-s0403a:374_3": "Paṭivedhadhamme kaṅkhamāno “vipassanānissando maggo nāma,",
  "atk-s0403a:374_4": "magganissandaṃ phalaṃ nāma,",
  "atk-s0403a:374_5": "sabbasaṅkhārapaṭinissaggo nibbānaṃ nāmāti vadanti,",
  "atk-s0403a:374_6": "taṃ atthi nu kho natthī”ti kaṅkhati.",
  "atk-s0403a:374_7": "Saṅghe kaṅkhatīti “ujuppaṭipanno”tiādīnaṃ padānaṃ vasena “evarūpaṃ paṭipadaṃ paṭipanno cattāro maggaṭṭhā",
  "atk-s0403a:374_8": "cattāro phalaṭṭhāti aṭṭhannaṃ puggalānaṃ samūhabhūto saṅgho nāma atthi nu kho natthī”ti kaṅkhati.",
  "atk-s0403a:374_9": "Sikkhāya kaṅkhamāno “adhisīlasikkhā nāma adhicittaadhipaññāsikkhā nāmāti vadanti,",
  "atk-s0403a:374_10": "sā atthi nu kho natthī”ti kaṅkhati.",
  "atk-s0403a:374_11": "Ayaṃ pañcamoti ayaṃ sabrahmacārīsu kopasaṅkhāto pañcamo cittassa thaddhabhāvo kacavarabhāvo khāṇukabhāvo.",
  "atk-s0403a:375_0": "6. Vinibandhasuttavaṇṇanā",
  "atk-s0403a:376_0": "206.",
  "atk-s0403a:376_1": "Chaṭṭhe cetasovinibandhāti cittaṃ vinibandhitvā muṭṭhiyaṃ katvā viya gaṇhantīti cetasovinibandhā.",
  "atk-s0403a:376_2": "Kāmeti vatthukāmepi kilesakāmepi.",
  "atk-s0403a:376_3": "Kāyeti attano kāye.",
  "atk-s0403a:376_4": "Rūpeti bahiddhārūpe.",
  "atk-s0403a:376_5": "Yāvadatthanti yattakaṃ icchati, tattakaṃ.",
  "atk-s0403a:376_6": "Udarāvadehakanti udarapūraṃ.",
  "atk-s0403a:376_7": "Tañhi udaraṃ avadehanato udarāvadehakanti vuccati.",
  "atk-s0403a:376_8": "Seyyasukhanti mañcapīṭhasukhaṃ,",
  "atk-s0403a:376_9": "utusukhaṃ vā.",
  "atk-s0403a:376_10": "Passasukhanti yathā samparivattakaṃ sayantassa dakkhiṇapassa vāmapassānaṃ sukhaṃ hoti,",
  "atk-s0403a:376_11": "evaṃ uppannasukhaṃ.",
  "atk-s0403a:376_12": "Middhasukhanti niddāsukhaṃ.",
  "atk-s0403a:376_13": "Anuyuttoti yuttappayutto viharati.",
  "atk-s0403a:376_14": "Paṇidhāyāti patthayitvā.",
  "atk-s0403a:376_15": "Sīlenātiādīsu sīlanti catupārisuddhisīlaṃ.",
  "atk-s0403a:376_16": "Vatanti vatasamādānaṃ.",
  "atk-s0403a:376_17": "Tapoti tapacaraṇaṃ.",
  "atk-s0403a:376_18": "Brahmacariyanti methunavirati.",
  "atk-s0403a:376_19": "Devo vā bhavissāmīti mahesakkhadevo vā bhavissāmi.",
  "atk-s0403a:376_20": "Devaññataro vāti appesakkhadevesu vā aññataroti.",
  "atk-s0403a:377_0": "7-8. Yāgusuttādivaṇṇanā",
  "atk-s0403a:378_0": "207- 208.",
  "atk-s0403a:378_1": "Sattame vātaṃ anulometīti vātaṃ anulometvā harati.",
  "atk-s0403a:378_2": "Vatthiṃ sodhetīti dhamaniyo suddhā karoti.",
  "atk-s0403a:378_3": "Āmāvasesaṃ pācetīti sace āmāvasesakaṃ hoti,",
  "atk-s0403a:378_4": "taṃ pāceti.",
  "atk-s0403a:378_5": "Aṭṭhame acakkhussanti na cakkhūnaṃ hitaṃ,",
  "atk-s0403a:378_6": "cakkhuṃ visuddhaṃ na karoti.",
  "atk-s0403a:379_0": "9. Gītassarasuttavaṇṇanā",
  "atk-s0403a:380_0": "209.",
  "atk-s0403a:380_1": "Navame āyatakenāti dīghena,",
  "atk-s0403a:380_2": "paripuṇṇapadabyañjanakaṃ gāthāvattañca vināsetvā pavattena.",
  "atk-s0403a:380_3": "Sarakuttimpi nikāmayamānassāti evaṃ gītassaro kātabboti sarakiriyaṃ patthayamānassa.",
  "atk-s0403a:380_4": "Samādhissa bhaṅgo hotīti samathavipassanācittassa vināso hoti.",
  "atk-s0403a:381_0": "10. Muṭṭhassatisuttavaṇṇanā",
  "atk-s0403a:382_0": "210.",
  "atk-s0403a:382_1": "Dasame dukkhaṃ supatīti nānāvidhaṃ supinaṃ passanto dukkhaṃ supati.",
  "atk-s0403a:382_2": "Dukkhaṃ paṭibujjhatīti paṭibujjhantopi uttasitvā salomahaṃso paṭibujjhati.",
  "atk-s0403a:382_3": "Imasmiṃ sutte satisampajaññaṃ missakaṃ kathitaṃ.",
  "atk-s0403a:383_0": "1. Akkosakasuttavaṇṇanā",
  "atk-s0403a:384_0": "211.",
  "atk-s0403a:384_1": "Dutiyassa paṭhame akkosakaparibhāsakoti dasahi akkosavatthūhi akkosako,",
  "atk-s0403a:384_2": "bhayadassanena paribhāsako.",
  "atk-s0403a:384_3": "Chinnaparipanthoti lokuttaraparipanthassa chinnattā chinnaparipantho.",
  "atk-s0403a:384_4": "Rogātaṅkanti rogoyeva kicchajīvikāyāvahanato rogātaṅko nāma.",
  "atk-s0403a:385_0": "2. Bhaṇḍanakārakasuttavaṇṇanā",
  "atk-s0403a:386_0": "212.",
  "atk-s0403a:386_1": "Dutiye adhikaraṇakārakoti catunnaṃ adhikaraṇānaṃ aññatarassa kārako.",
  "atk-s0403a:386_2": "Anadhigatanti pubbe appattavisesaṃ.",
  "atk-s0403a:387_0": "3. Sīlasuttavaṇṇanā",
  "atk-s0403a:388_0": "213.",
  "atk-s0403a:388_1": "Tatiye dussīloti asīlo nissīlo.",
  "atk-s0403a:388_2": "Sīlavipannoti vipannasīlo bhinnasaṃvaro.",
  "atk-s0403a:388_3": "Pamādādhikaraṇanti pamādakāraṇā.",
  "atk-s0403a:388_4": "Idañca suttaṃ gahaṭṭhānaṃ vasena āgataṃ,",
  "atk-s0403a:388_5": "pabbajitānampi pana labbhateva.",
  "atk-s0403a:388_6": "Gahaṭṭho hi yena yena sippaṭṭhānena jīvikaṃ kappeti,",
  "atk-s0403a:388_7": "yadi kasiyā,",
  "atk-s0403a:388_8": "yadi vaṇijjāya,",
  "atk-s0403a:388_9": "pāṇātipātādivasena pamatto taṃ taṃ yathākālaṃ sampādetuṃ na sakkoti,",
  "atk-s0403a:388_10": "athassa mūlaṃ vinassati.",
  "atk-s0403a:388_11": "Māghātakālepi pāṇātipātaṃ adinnādānādīni ca karonto daṇḍavasena mahatiṃ bhogajāniṃ nigacchati.",
  "atk-s0403a:388_12": "Pabbajito dussīlo pamādakāraṇā sīlato buddhavacanato jhānato sattaariyadhanato ca jāniṃ nigacchati.",
  "atk-s0403a:388_13": "Gahaṭṭhassa “asuko asukakule jāto dussīlo pāpadhammo pariccattaidhalokaparaloko salākabhattamattampi",
  "atk-s0403a:388_14": "na detī”ti catuparisamajjhe pāpako kittisaddo abbhuggacchati.",
  "atk-s0403a:388_15": "Pabbajitassa “asuko nāsakkhi sīlaṃ rakkhituṃ buddhavacanaṃ gahetuṃ,",
  "atk-s0403a:388_16": "vejjakammādīhi jīvati,",
  "atk-s0403a:388_17": "chahi agāravehi samannāgato”ti evaṃ abbhuggacchati.",
  "atk-s0403a:389_0": "Avisāradoti gahaṭṭho tāva “avassaṃ bahūnaṃ sannipātaṭṭhāne koci mama kammaṃ jānissati,",
  "atk-s0403a:389_1": "atha maṃ niggaṇhissanti vā,",
  "atk-s0403a:389_2": "rājakulassa vā dassantī”ti sabhayo upasaṅkamati.",
  "atk-s0403a:389_3": "Maṅkubhūto ca patitakkhandho adhomukho aṅguṭṭhakena bhūmiṃ kasanto nisīdati,",
  "atk-s0403a:389_4": "visārado hutvā kathetuṃ na sakkoti.",
  "atk-s0403a:389_5": "Pabbajitopi “bahū bhikkhū sannipatitā,",
  "atk-s0403a:389_6": "avassaṃ koci mama kammaṃ jānissati,",
  "atk-s0403a:389_7": "atha me uposathampi pavāraṇampi ṭhapetvā sāmaññā cāvetvā nikkaḍḍhissantī”ti sabhayo upasaṅkamati,",
  "atk-s0403a:389_8": "visārado hutvā kathetuṃ na sakkoti.",
  "atk-s0403a:389_9": "Ekacco pana dussīlopi dappito viya carati,",
  "atk-s0403a:389_10": "sopi ajjhāsayena maṅku hotiyeva.",
  "atk-s0403a:390_0": "Sammūḷho kālaṃ karotīti tassa hi maraṇamañce nipannassa dussīlakammaṃ samādāya vattitaṭṭhānaṃ āpāthaṃ āgacchati.",
  "atk-s0403a:390_1": "So ummīletvā idhalokaṃ passati,",
  "atk-s0403a:390_2": "nimmīletvā paralokaṃ.",
  "atk-s0403a:390_3": "Tassa cattāro apāyā upaṭṭhahanti,",
  "atk-s0403a:390_4": "sattisatena sīse pahariyamāno viya hoti.",
  "atk-s0403a:390_5": "So “vāretha vārethā”ti viravanto marati.",
  "atk-s0403a:390_6": "Tena vuttaṃ –",
  "atk-s0403a:390_7": "“sammūḷho kālaṃ karotī”ti.",
  "atk-s0403a:390_8": "Pañcamapadaṃ uttānameva.",
  "atk-s0403a:390_9": "Ānisaṃsakathā vuttavipariyāyena veditabbā.",
  "atk-s0403a:391_0": "4. Bahubhāṇisuttavaṇṇanā",
  "atk-s0403a:392_0": "214.",
  "atk-s0403a:392_1": "Catutthe bahubhāṇisminti paññāya aparicchinditvā bahuṃ bhaṇante.",
  "atk-s0403a:392_2": "Mantabhāṇisminti mantā vuccati paññā,",
  "atk-s0403a:392_3": "tāya paricchinditvā bhaṇante.",
  "atk-s0403a:393_0": "5. Paṭhamaakkhantisuttavaṇṇanā",
  "atk-s0403a:394_0": "215. Pañcame verabahuloti puggalaverenapi akusalaverenapi bahuvero. Vajjabahuloti dosabahulo.",
  "atk-s0403a:395_0": "6. Dutiyaakkhantisuttavaṇṇanā",
  "atk-s0403a:396_0": "216. Chaṭṭhe luddoti dāruṇo kakkhaḷo. Vippaṭisārīti maṅkubhāvena samannāgato.",
  "atk-s0403a:397_0": "7.Paṭhamaapāsādikasuttavaṇṇanā",
  "atk-s0403a:398_0": "217.",
  "atk-s0403a:398_1": "Sattame apāsādiketi apāsādikehi kāyakammādīhi samannāgate.",
  "atk-s0403a:398_2": "Pāsādiketi pasādāvahe parisuddhasamācāre.",
  "atk-s0403a:398_3": "Aṭṭhamanavamāni uttānatthāneva.",
  "atk-s0403a:399_0": "10. Madhurāsuttavaṇṇanā",
  "atk-s0403a:400_0": "220.",
  "atk-s0403a:400_1": "Dasame pañcime,",
  "atk-s0403a:400_2": "bhikkhave,",
  "atk-s0403a:400_3": "ādīnavā madhurāyanti ekaṃ samayaṃ bhagavā bhikkhusaṅghaparivuto cārikaṃ caramāno madhurānagaraṃ sampāpuṇitvā antonagaraṃ pavisituṃ ārabhi.",
  "atk-s0403a:400_4": "Athekā micchādiṭṭhikā yakkhinī acelā hutvā dve hatthe pasāretvā jivhaṃ nillāletvā dasabalassa purato aṭṭhāsi.",
  "atk-s0403a:400_5": "Satthā antonagaraṃ appavisitvā tatova nikkhamitvā vihāraṃ agamāsi.",
  "atk-s0403a:400_6": "Mahājano khādanīyabhojanīyañceva sakkārasammānañca ādāya vihāraṃ gantvā buddhappamukhassa bhikkhusaṅghassa dānaṃ adāsi.",
  "atk-s0403a:400_7": "Satthā tassa nagarassa niggaṇhanatthāya imaṃ suttaṃ ārabhi.",
  "atk-s0403a:400_8": "Tattha visamāti na samatalā.",
  "atk-s0403a:400_9": "Bahurajāti vātapaharaṇakāle uddhatena rajakkhandhena pariyonaddhā viya hoti.",
  "atk-s0403a:400_10": "Sesaṃ sabbattha uttānamevāti.",
  "atk-s0403a:401_0": "1. Paṭhamadīghacārikasuttavaṇṇanā",
  "atk-s0403a:402_0": "221.",
  "atk-s0403a:402_1": "Tatiyassa paṭhame anavatthacārikanti avavatthitacārikaṃ.",
  "atk-s0403a:402_2": "Sutaṃ na pariyodapetīti yampissa sutaṃ atthi,",
  "atk-s0403a:402_3": "taṃ pariyodapetuṃ na sakkoti.",
  "atk-s0403a:402_4": "Sutenekaccena avisārado hotīti thokathokena sutena vijjamānenāpi ñāṇena somanassappatto na hoti.",
  "atk-s0403a:402_5": "Samavatthacāreti samavatthitacāre.",
  "atk-s0403a:402_6": "Dutiyaṃ uttānatthameva.",
  "atk-s0403a:403_0": "3-4. Atinivāsasuttādivaṇṇanā",
  "atk-s0403a:404_0": "223- 224.",
  "atk-s0403a:404_1": "Tatiye bahubhaṇḍoti bahuparikkhāro.",
  "atk-s0403a:404_2": "Bahubhesajjoti sappinavanītādīnaṃ bahutāya bahubhesajjo.",
  "atk-s0403a:404_3": "Byattoti byāsatto.",
  "atk-s0403a:404_4": "Saṃsaṭṭhoti pañcavidhena saṃsaggena saṃsaṭṭho hutvā.",
  "atk-s0403a:404_5": "Ananulomikenāti sāsanassa ananucchavikena.",
  "atk-s0403a:404_6": "Catutthe vaṇṇamaccharīti guṇamaccharī.",
  "atk-s0403a:404_7": "Dhammamaccharīti pariyattimaccharī.",
  "atk-s0403a:405_0": "5-6. Kulūpakasuttādivaṇṇanā",
  "atk-s0403a:406_0": "225- 226.",
  "atk-s0403a:406_1": "Pañcame anāmantacāre āpajjatīti “nimantito sabhatto samāno santaṃ bhikkhuṃ anāpucchā purebhattaṃ vā pacchābhattaṃ",
  "atk-s0403a:406_2": "vā kulesu cārittaṃ āpajjeyyā”ti sikkhāpade vuttaṃ āpattiṃ āpajjati.",
  "atk-s0403a:406_3": "Raho nisajjāyātiādīnipi tesaṃ tesaṃ sikkhāpadānaṃ vasena veditabbāni.",
  "atk-s0403a:406_4": "Chaṭṭhe ativelanti atikkantapamāṇakālaṃ.",
  "atk-s0403a:406_5": "Sattamaṃ uttānameva.",
  "atk-s0403a:407_0": "8. Ussūrabhattasuttavaṇṇanā",
  "atk-s0403a:408_0": "228.",
  "atk-s0403a:408_1": "Aṭṭhame ussūrabhatteti atidivāpacanabhatte.",
  "atk-s0403a:408_2": "Na kālena paṭipūjentīti yāgukāle yāguṃ,",
  "atk-s0403a:408_3": "khajjakakāle khajjakaṃ,",
  "atk-s0403a:408_4": "bhojanakāle bhojanaṃ apacantā yuttappayuttakālassa atināmitattā na kālena paṭipūjenti,",
  "atk-s0403a:408_5": "attano citteneva denti nāma.",
  "atk-s0403a:408_6": "Tato tepi tesu attano gehaṃ āgatesu tatheva karonti.",
  "atk-s0403a:408_7": "Kulapaveṇiyā āgatā balipaṭiggāhikā devatāpi yuttappayuttakālena lābhaṃ labhamānāyeva rakkhanti gopayanti pīḷaṃ akatvā.",
  "atk-s0403a:408_8": "Akāle labhamānā pana “ime amhesu anādarā”ti ārakkhaṃ na karonti.",
  "atk-s0403a:409_0": "Samaṇabrāhmaṇāpi “etesaṃ gehe bhojanavelāya bhojanaṃ na hoti,",
  "atk-s0403a:409_1": "ṭhitamajjhanhike dentī”ti maṅgalāmaṅgalesu kātabbaṃ na karonti.",
  "atk-s0403a:409_2": "Vimukhā kammaṃ karontīti “pāto kiñci na labhāma,",
  "atk-s0403a:409_3": "khudāya paṭipīḷitā kammaṃ kātuṃ na sakkomā”ti kammaṃ vissajjetvā nisīdanti.",
  "atk-s0403a:409_4": "Anojavantaṃ hotīti akāle bhuttaṃ ojaṃ harituṃ na sakkoti.",
  "atk-s0403a:409_5": "Sukkapakkho vuttavipallāsena veditabbo.",
  "atk-s0403a:410_0": "9. Paṭhamakaṇhasappasuttavaṇṇanā",
  "atk-s0403a:411_0": "229.",
  "atk-s0403a:411_1": "Navame sabhīrūti saniddo mahāniddaṃ niddāyati.",
  "atk-s0403a:411_2": "Sappaṭibhayoti taṃ nissāya bhayaṃ uppajjati,",
  "atk-s0403a:411_3": "tasmā sappaṭibhayo.",
  "atk-s0403a:411_4": "Mittadubbhīti pānabhojanadāyakampi mittaṃ dubbhati hiṃsati.",
  "atk-s0403a:411_5": "Mātugāmepi eseva nayo.",
  "atk-s0403a:412_0": "10. Dutiyakaṇhasappasuttavaṇṇanā",
  "atk-s0403a:413_0": "230.",
  "atk-s0403a:413_1": "Dasame ghoravisoti kakkhaḷaviso.",
  "atk-s0403a:413_2": "Dujjivhoti dvidhā bhinnajivho.",
  "atk-s0403a:413_3": "Ghoravisatāti ghoravisatāya.",
  "atk-s0403a:413_4": "Sesadvayepi eseva nayo.",
  "atk-s0403a:414_0": "1. Āvāsikasuttavaṇṇanā",
  "atk-s0403a:415_0": "231.",
  "atk-s0403a:415_1": "Catutthassa paṭhame na ākappasampannoti samaṇākappena sampanno.",
  "atk-s0403a:415_2": "Abhāvanīyo hotīti vaḍḍhanīyo na hoti.",
  "atk-s0403a:415_3": "Dutiyaṃ uttānameva.",
  "atk-s0403a:416_0": "3. Sobhanasuttavaṇṇanā",
  "atk-s0403a:417_0": "233. Tatiye paṭibaloti kāyabalena ca ñāṇabalena ca samannāgatattā paṭibalo.",
  "atk-s0403a:418_0": "4. Bahūpakārasuttavaṇṇanā",
  "atk-s0403a:419_0": "234.",
  "atk-s0403a:419_1": "Catutthe khaṇḍaphullanti patitaṭṭhānañca bhinnaṭṭhānañca.",
  "atk-s0403a:419_2": "Paṭisaṅkharotīti paṭipākatikaṃ karoti.",
  "atk-s0403a:419_3": "Ārocetīti idaṃ pavāritakulānaṃ vasena vuttaṃ.",
  "atk-s0403a:420_0": "5. Anukampasuttavaṇṇanā",
  "atk-s0403a:421_0": "235.",
  "atk-s0403a:421_1": "Pañcame adhisīlesūti pañcasu sīlesu.",
  "atk-s0403a:421_2": "Dhammadassane nivesetīti catusaccadhammadassane patiṭṭhāpeti.",
  "atk-s0403a:421_3": "Arahaggatanti sabbasakkārānaṃ arahe ratanattayeva gataṃ,",
  "atk-s0403a:421_4": "tīsu vatthūsu garucittīkāraṃ upaṭṭhapethāti attho.",
  "atk-s0403a:421_5": "Chaṭṭhaṃ uttānameva.",
  "atk-s0403a:422_0": "7. Dutiyaavaṇṇārahasuttavaṇṇanā",
  "atk-s0403a:423_0": "237.",
  "atk-s0403a:423_1": "Sattame āvāsapaligedhīti āvāsaṃ balavagiddhivasena gilitvā viya ṭhito.",
  "atk-s0403a:423_2": "Sesaṃ sabbaṃ uttānamevāti.",
  "atk-s0403a:424_0": "1. Paṭhamaduccaritasuttavaṇṇanā",
  "atk-s0403a:425_0": "241.",
  "atk-s0403a:425_1": "Pañcamassa paṭhame duccarite sucariteti idaṃ abhedato vuttaṃ,",
  "atk-s0403a:425_2": "kāyaduccaritetiādi kāyadvārādīnaṃ vasena bhedato.",
  "atk-s0403a:425_3": "Saddhammāti dasakusalakammapathadhammato.",
  "atk-s0403a:425_4": "Asaddhammeti akusalakammapathasaṅkhāte assaddhamme.",
  "atk-s0403a:426_0": "9. Sivathikasuttavaṇṇanā",
  "atk-s0403a:427_0": "249. Navame sivathikāyāti susāne. Ārodanāti ārodanaṭṭhānaṃ. Asucināti jigucchanīyena.",
  "atk-s0403a:428_0": "10. Puggalappasādasuttavaṇṇanā",
  "atk-s0403a:429_0": "250.",
  "atk-s0403a:429_1": "Dasame puggalappasādeti ekapuggalasmiṃ uppannappasāde.",
  "atk-s0403a:429_2": "Ante nisīdāpetīti bhikkhūnaṃ āsanapariyante nisīdāpeti.",
  "atk-s0403a:429_3": "Sesaṃ sabbattha uttānatthamevāti.",
  "atk-s0403a:430_0": "1-3. Upasampādetabbasuttādivaṇṇanā",
  "atk-s0403a:431_0": "251- 253.",
  "atk-s0403a:431_1": "Chaṭṭhassa paṭhame upasampādetabbanti upajjhāyena hutvā upasampādetabbaṃ.",
  "atk-s0403a:431_2": "Dutiye nissayo dātabboti ācariyena hutvā nissayo dātabbo.",
  "atk-s0403a:431_3": "Tatiye sāmaṇero upaṭṭhāpetabboti upajjhāyena hutvā sāmaṇero gahetabbo.",
  "atk-s0403a:431_4": "Iti imāni tīṇipi suttāni paṭhamabodhiyaṃ khīṇāsavavasena vuttāni.",
  "atk-s0403a:431_5": "Catutthādīni anupadavaṇṇanāto uttānatthāneva.",
  "atk-s0403a:432_0": "1. Sammutipeyyālādivaṇṇanā",
  "atk-s0403a:433_0": "272.",
  "atk-s0403a:433_1": "Bhattuddesakādīnaṃ vinicchayakathā samantapāsādikāya vinayaṭṭhakathāyaṃ vuttanayena veditabbāti.",
  "atk-s0403a:433_2": "Sammato na pesetabboti pakatiyā sammato “gaccha bhattāni uddisāhī”ti na pesetabbo.",
  "atk-s0403a:434_0": "273- 285.",
  "atk-s0403a:434_1": "Sāṭiyaggāhāpakoti vassikasāṭikāya gāhāpako.",
  "atk-s0403a:434_2": "Pattaggāhāpakoti “yo ca tassā bhikkhuparisāya pattapariyanto,",
  "atk-s0403a:434_3": "so tassa bhikkhuno padātabbo”ti ettha vuttapattaggāhāpako.",
  "atk-s0403a:435_0": "293- 302.",
  "atk-s0403a:435_1": "Ājīvakoti naggaparibbājako.",
  "atk-s0403a:435_2": "Nigaṇṭhoti purimabhāgappaṭicchanno.",
  "atk-s0403a:435_3": "Muṇḍasāvakoti nigaṇṭhasāvako.",
  "atk-s0403a:435_4": "Jaṭilakoti tāpaso.",
  "atk-s0403a:435_5": "Paribbājakoti channaparibbājako.",
  "atk-s0403a:435_6": "Māgaṇḍikādayopi titthiyā eva.",
  "atk-s0403a:435_7": "Etesaṃ pana sīlesu paripūrakāritāya abhāvena sukkapakkho na gahito.",
  "atk-s0403a:435_8": "Sesamettha uttānamevāti.",
  "atk-s0403a:436_0": ". Namo tassa bhagavato arahato sammāsambuddhassa.",
  "atk-s0403a:437_0": "Aṅguttaranikāye",
  "atk-s0403a:438_0": "1. Paṭhamaāhuneyyasuttavaṇṇanā",
  "atk-s0403a:439_0": "1.",
  "atk-s0403a:439_1": "Chakkanipātassa paṭhame idha,",
  "atk-s0403a:439_2": "bhikkhave,",
  "atk-s0403a:439_3": "bhikkhūti,",
  "atk-s0403a:439_4": "bhikkhave,",
  "atk-s0403a:439_5": "imasmiṃ sāsane bhikkhu.",
  "atk-s0403a:439_6": "Neva sumano hoti na dummanoti iṭṭhārammaṇe rāgasahagatena somanassena sumano vā aniṭṭhārammaṇe dosasahagatena domanassena dummano vā na hoti.",
  "atk-s0403a:439_7": "Upekkhako viharati sato sampajānoti majjhattārammaṇe asamapekkhanena aññāṇupekkhāya upekkhakabhāvaṃ anāpajjitvā",
  "atk-s0403a:439_8": "sato sampajāno hutvā ārammaṇe majjhatto viharati.",
  "atk-s0403a:439_9": "Imasmiṃ sutte khīṇāsavassa satatavihāro kathito.",
  "atk-s0403a:440_0": "2. Dutiyaāhuneyyasuttavaṇṇanā",
  "atk-s0403a:441_0": "2- 4.",
  "atk-s0403a:441_1": "Dutiye anekavihitaṃ iddhividhantiādīni visuddhimagge vuttāneva.",
  "atk-s0403a:441_2": "Āsavānaṃ khayā anāsavanti āsavānaṃ khayena anāsavaṃ,",
  "atk-s0403a:441_3": "na cakkhuviññāṇādīnaṃ viya abhāvenāti.",
  "atk-s0403a:441_4": "Imasmiṃ sutte khīṇāsavassa abhiññā paṭipāṭiyā kathitā.",
  "atk-s0403a:441_5": "Tatiyacatutthesu khīṇāsavo kathito.",
  "atk-s0403a:442_0": "5-7. Ājānīyasuttattayavaṇṇanā",
  "atk-s0403a:443_0": "5- 7.",
  "atk-s0403a:443_1": "Pañcame aṅgehīti guṇaṅgehi.",
  "atk-s0403a:443_2": "Khamoti adhivāsako.",
  "atk-s0403a:443_3": "Rūpānanti rūpārammaṇānaṃ.",
  "atk-s0403a:443_4": "Vaṇṇasampannoti sarīravaṇṇena sampanno.",
  "atk-s0403a:443_5": "Chaṭṭhe balasampannoti kāyabalena sampanno.",
  "atk-s0403a:443_6": "Sattame javasampannoti padajavena sampanno.",
  "atk-s0403a:444_0": "8-9. Anuttariyasuttādivaṇṇanā",
  "atk-s0403a:445_0": "8- 9.",
  "atk-s0403a:445_1": "Aṭṭhame anuttariyānīti aññena uttaritarena rahitāni niruttarāni.",
  "atk-s0403a:445_2": "Dassanānuttariyanti rūpadassanesu anuttaraṃ.",
  "atk-s0403a:445_3": "Esa nayo sabbapadesu.",
  "atk-s0403a:445_4": "Hatthiratanādīnañhi dassanaṃ na dassanānuttariyaṃ,",
  "atk-s0403a:445_5": "niviṭṭhasaddhassa pana niviṭṭhapemavasena dasabalassa vā bhikkhusaṅghassa vā kasiṇaasubhanimittādīnaṃ vā aññatarassa dassanaṃ dassanānuttariyaṃ nāma.",
  "atk-s0403a:445_6": "Khattiyādīnaṃ guṇakathāsavanaṃ na savanānuttariyaṃ,",
  "atk-s0403a:445_7": "niviṭṭhasaddhassa pana niviṭṭhapemavasena tiṇṇaṃ vā ratanānaṃ guṇakathāsavanaṃ tepiṭakabuddhavacanasavanaṃ vā savanānuttariyaṃ nāma.",
  "atk-s0403a:445_8": "Maṇiratanādīnaṃ lābho na lābhānuttariyaṃ,",
  "atk-s0403a:445_9": "sattavidhaariyadhanalābho pana lābhānuttariyaṃ nāma.",
  "atk-s0403a:445_10": "Hatthisippādisikkhanaṃ na sikkhānuttariyaṃ,",
  "atk-s0403a:445_11": "sikkhāttayassa pūraṇaṃ pana sikkhānuttariyaṃ nāma.",
  "atk-s0403a:445_12": "Khattiyādīnaṃ pāricariyā na pāricariyānuttariyaṃ,",
  "atk-s0403a:445_13": "tiṇṇaṃ pana ratanānaṃ pāricariyā pāricariyānuttariyaṃ nāma.",
  "atk-s0403a:445_14": "Khattiyādīnaṃ guṇānussaraṇaṃ na anussatānuttariyaṃ,",
  "atk-s0403a:445_15": "tiṇṇaṃ pana ratanānaṃ guṇānussaraṇaṃ anussatānuttariyaṃ nāma.",
  "atk-s0403a:445_16": "Iti imāni cha anuttariyāni lokiyalokuttarāni kathitāni.",
  "atk-s0403a:445_17": "Navame buddhānussatīti buddhaguṇārammaṇā sati.",
  "atk-s0403a:445_18": "Sesapadesupi eseva nayo.",
  "atk-s0403a:446_0": "10. Mahānāmasuttavaṇṇanā",
  "atk-s0403a:447_0": "10.",
  "atk-s0403a:447_1": "Dasame mahānāmoti dasabalassa cūḷapitu putto eko sakyarājā.",
  "atk-s0403a:447_2": "Yena bhagavā tenupasaṅkamīti bhuttapātarāso hutvā dāsaparijanaparivuto gandhamālādīni gāhāpetvā yattha satthā,",
  "atk-s0403a:447_3": "tattha agamāsi.",
  "atk-s0403a:447_4": "Ariyaphalaṃ assa āgatanti āgataphalo.",
  "atk-s0403a:447_5": "Sikkhāttayasāsanaṃ etena viññātanti viññātasāsano.",
  "atk-s0403a:447_6": "Iti ayaṃ rājā “sotāpannassa nissayavihāraṃ pucchāmī”ti pucchanto evamāha.",
  "atk-s0403a:448_0": "Nevassa rāgapariyuṭṭhitanti na uppajjamānena rāgena uṭṭhahitvā gahitaṃ.",
  "atk-s0403a:448_1": "Ujugatanti buddhānussatikammaṭṭhāne ujukameva gataṃ.",
  "atk-s0403a:448_2": "Tathāgataṃ ārabbhāti tathāgataguṇe ārabbha.",
  "atk-s0403a:448_3": "Atthavedanti aṭṭhakathaṃ nissāya uppannaṃ pītipāmojjaṃ.",
  "atk-s0403a:448_4": "Dhammavedanti pāḷiṃ nissāya uppannaṃ pītipāmojjaṃ.",
  "atk-s0403a:448_5": "Dhammūpasañhitanti pāḷiñca aṭṭhakathañca nissāya uppannaṃ.",
  "atk-s0403a:448_6": "Pamuditassāti duvidhena pāmojjena pamuditassa.",
  "atk-s0403a:448_7": "Pīti jāyatīti pañcavidhā pīti nibbattati.",
  "atk-s0403a:448_8": "Kāyo passambhatīti nāmakāyo ca karajakāyo ca darathapaṭippassaddhiyā paṭippassambhati.",
  "atk-s0403a:448_9": "Sukhanti kāyikacetasikasukhaṃ.",
  "atk-s0403a:448_10": "Samādhiyatīti ārammaṇe sammā ṭhapitaṃ hoti.",
  "atk-s0403a:448_11": "Visamagatāya pajāyāti rāgadosamohavisamagatesu sattesu.",
  "atk-s0403a:448_12": "Samappattoti samaṃ upasamaṃ patto hutvā.",
  "atk-s0403a:448_13": "Sabyāpajjhāyāti sadukkhāya.",
  "atk-s0403a:448_14": "Dhammasotaṃ samāpannoti vipassanāsaṅkhātaṃ dhammasotaṃ samāpanno.",
  "atk-s0403a:448_15": "Buddhānussatiṃ bhāvetīti buddhānussatikammaṭṭhānaṃ brūheti vaḍḍheti.",
  "atk-s0403a:448_16": "Iminā nayena sabbattha attho veditabbo.",
  "atk-s0403a:448_17": "Iti mahānāmo sotāpannassa nissayavihāraṃ pucchi.",
  "atk-s0403a:448_18": "Satthāpissa tameva kathesi.",
  "atk-s0403a:448_19": "Evaṃ imasmiṃ sutte sotāpannova kathitoti.",
  "atk-s0403a:449_0": "1. Paṭhamasāraṇīyasuttavaṇṇanā",
  "atk-s0403a:450_0": "11.",
  "atk-s0403a:450_1": "Dutiyassa paṭhame sāraṇīyāti saritabbayuttakā.",
  "atk-s0403a:450_2": "Mettaṃ kāyakammanti mettena cittena kātabbaṃ kāyakammaṃ.",
  "atk-s0403a:450_3": "Vacīkammamanokammesupi eseva nayo.",
  "atk-s0403a:450_4": "Imāni ca pana bhikkhūnaṃ vasena āgatāni,",
  "atk-s0403a:450_5": "gihīsupi labbhanti.",
  "atk-s0403a:450_6": "Bhikkhūnañhi mettena cittena ābhisamācārikadhammapūraṇaṃ mettaṃ kāyakammaṃ nāma.",
  "atk-s0403a:450_7": "Gihīnaṃ cetiyavandanatthāya bodhivandanatthāya saṅghanimantanatthāya gamanaṃ,",
  "atk-s0403a:450_8": "gāmaṃ piṇḍāya paviṭṭhe bhikkhū disvā paccuggamanaṃ,",
  "atk-s0403a:450_9": "pattapaṭiggahaṇaṃ,",
  "atk-s0403a:450_10": "āsanapaññāpanaṃ,",
  "atk-s0403a:450_11": "anugamananti evamādikaṃ mettaṃ kāyakammaṃ nāma.",
  "atk-s0403a:451_0": "Bhikkhūnaṃ mettena cittena ācārapaṇṇattisikkhāpanaṃ,",
  "atk-s0403a:451_1": "kammaṭṭhānakathanaṃ,",
  "atk-s0403a:451_2": "dhammadesanā,",
  "atk-s0403a:451_3": "tepiṭakampi buddhavacanaṃ mettaṃ vacīkammaṃ nāma.",
  "atk-s0403a:451_4": "Gihīnaṃ “cetiyavandanāya gacchāma,",
  "atk-s0403a:451_5": "bodhivandanāya gacchāma,",
  "atk-s0403a:451_6": "dhammassavanaṃ karissāma,",
  "atk-s0403a:451_7": "dīpamālāpupphapūjaṃ karissāma,",
  "atk-s0403a:451_8": "tīṇi sucaritāni samādāya vattissāma,",
  "atk-s0403a:451_9": "salākabhattādīni dassāma,",
  "atk-s0403a:451_10": "vassāvāsikaṃ dassāma,",
  "atk-s0403a:451_11": "ajja saṅghassa cattāro paccaye dassāma,",
  "atk-s0403a:451_12": "saṅghaṃ nimantetvā khādanīyādīni saṃvidahatha,",
  "atk-s0403a:451_13": "āsanāni paññāpetha,",
  "atk-s0403a:451_14": "pānīyaṃ upaṭṭhāpetha,",
  "atk-s0403a:451_15": "saṅghaṃ paccuggantvā ānetha,",
  "atk-s0403a:451_16": "paññattāsane nisīdāpetvā ussāhajātā veyyāvaccaṃ karothā”tiādivacanakāle mettaṃ vacīkammaṃ nāma.",
  "atk-s0403a:452_0": "Bhikkhūnaṃ pātova uṭṭhāya sarīrapaṭijagganaṃ cetiyaṅgaṇavattādīni ca katvā vivittāsane nisīditvā “imasmiṃ",
  "atk-s0403a:452_1": "vihāre bhikkhū sukhī hontu averā abyāpajjhā”ti cintanaṃ mettaṃ manokammaṃ nāma.",
  "atk-s0403a:452_2": "Gihīnaṃ “ayyā sukhī hontu averā abyāpajjhā”ti cintanaṃ mettaṃ manokammaṃ nāma.",
  "atk-s0403a:453_0": "Āvi ceva raho cāti sammukhā ca parammukhā ca.",
  "atk-s0403a:453_1": "Tattha navakānaṃ cīvarakammādīsu sahāyabhāvagamanaṃ sammukhā mettaṃ kāyakammaṃ nāma,",
  "atk-s0403a:453_2": "therānaṃ pana pādadhovanadānādibhedaṃ sabbampi sāmīcikammaṃ sammukhā mettaṃ kāyakammaṃ nāma.",
  "atk-s0403a:453_3": "Ubhayehipi dunnikkhittānaṃ dārubhaṇḍādīnaṃ tesu avaññaṃ akatvā attanā dunnikkhittānaṃ viya paṭisāmanaṃ parammukhā mettaṃ kāyakammaṃ nāma.",
  "atk-s0403a:453_4": "“Devatthero tissatthero”ti evaṃ paggayha vacanaṃ sammukhā mettaṃ vacīkammaṃ nāma.",
  "atk-s0403a:453_5": "Vihāre asantaṃ pana paṭipucchantassa “kahaṃ amhākaṃ devatthero,",
  "atk-s0403a:453_6": "kahaṃ amhākaṃ tissatthero,",
  "atk-s0403a:453_7": "kadā nu kho āgamissatī”ti evaṃ mamāyanavacanaṃ parammukhā mettaṃ vacīkammaṃ nāma.",
  "atk-s0403a:453_8": "Mettāsinehasiniddhāni pana nayanāni ummīletvā pasannena mukhena olokanaṃ sammukhā mettaṃ manokammaṃ nāma.",
  "atk-s0403a:453_9": "“Devatthero tissatthero arogo hotu appābādho”ti samannāharaṇaṃ parammukhā mettaṃ manokammaṃ nāma.",
  "atk-s0403a:454_0": "Lābhāti cīvarādayo laddhapaccayā.",
  "atk-s0403a:454_1": "Dhammikāti kuhanādibhedaṃ micchājīvaṃ vajjetvā dhammena samena bhikkhācariyavattena uppannā.",
  "atk-s0403a:454_2": "Antamaso pattapariyāpannamattampīti pacchimakoṭiyā pattapariyāpannaṃ pattassa antogataṃ dvattikaṭacchubhikkhāmattampi.",
  "atk-s0403a:454_3": "Appaṭivibhattabhogīti ettha dve paṭivibhattāni nāma āmisapaṭivibhattaṃ pana puggalapaṭivibhattañca.",
  "atk-s0403a:454_4": "Tattha “ettakaṃ dassāmi,",
  "atk-s0403a:454_5": "ettakaṃ na dassāmī”ti evaṃ cittena paṭivibhajanaṃ āmisapaṭivibhattaṃ nāma.",
  "atk-s0403a:454_6": "“Asukassa dassāmi,",
  "atk-s0403a:454_7": "asukassa na dassāmī”ti evaṃ cittena vibhajanaṃ pana puggalapaṭivibhattaṃ nāma.",
  "atk-s0403a:454_8": "Tadubhayampi akatvā yo appaṭivibhattaṃ bhuñjati,",
  "atk-s0403a:454_9": "ayaṃ appaṭivibhattabhogī nāma.",
  "atk-s0403a:454_10": "Sīlavantehi sabrahmacārīhi sādhāraṇabhogīti ettha sādhāraṇabhogino idaṃ lakkhaṇaṃ –",
  "atk-s0403a:454_11": "yaṃ yaṃ paṇītaṃ labhati,",
  "atk-s0403a:454_12": "taṃ taṃ neva lābhenalābhaṃ-",
  "atk-s0403a:454_13": "nijigīsanatāmukhena gihīnaṃ deti,",
  "atk-s0403a:454_14": "na attanā paribhuñjati,",
  "atk-s0403a:454_15": "paṭiggaṇhanto ca “saṅghena sādhāraṇaṃ hotū”ti gahetvā ghaṇṭiṃ paharitvā paribhuñjitabbaṃ saṅghasantakaṃ viya passati.",
  "atk-s0403a:455_0": "Imaṃ pana sāraṇīyadhammaṃ ko pūreti,",
  "atk-s0403a:455_1": "ko na pūreti?",
  "atk-s0403a:455_2": "Dussīlo tāva na pūreti.",
  "atk-s0403a:455_3": "Na hi tassa santakaṃ sīlavantā gaṇhanti.",
  "atk-s0403a:455_4": "Parisuddhasīlo pana vattaṃ akhaṇḍento pūreti.",
  "atk-s0403a:455_5": "Tatridaṃ vattaṃ –",
  "atk-s0403a:455_6": "yo hi odissakaṃ katvā mātu vā pitu vā ācariyupajjhāyādīnaṃ vā deti,",
  "atk-s0403a:455_7": "so dātabbaṃ deti.",
  "atk-s0403a:455_8": "Sāraṇīyadhammo panassa na hoti,",
  "atk-s0403a:455_9": "palibodhajagganaṃ nāma hoti.",
  "atk-s0403a:455_10": "Sāraṇīyadhammo hi muttapalibodhassa vaṭṭati.",
  "atk-s0403a:455_11": "Tena pana odissakaṃ dentena gilānagilānupaṭṭhākaāgantukagamikānañceva navapabbajitassa ca saṅghāṭipattaggahaṇaṃ ajānantassa dātabbaṃ.",
  "atk-s0403a:455_12": "Etesaṃ datvā avasesaṃ therāsanato paṭṭhāya thokaṃ thokaṃ adatvā yo yattakaṃ gaṇhāti,",
  "atk-s0403a:455_13": "tassa tattakaṃ dātabbaṃ.",
  "atk-s0403a:455_14": "Avasiṭṭhe asati puna piṇḍāya caritvā therāsanato paṭṭhāya yaṃ yaṃ paṇītaṃ,",
  "atk-s0403a:455_15": "taṃ taṃ datvā sesaṃ bhuñjitabbaṃ.",
  "atk-s0403a:455_16": "“Sīlavantehī”ti vacanato dussīlassa adātumpi vaṭṭati.",
  "atk-s0403a:456_0": "Ayaṃ pana sāraṇīyadhammo susikkhitāya parisāya supūro hoti,",
  "atk-s0403a:456_1": "susikkhitāya hi parisāya yo aññato labhati,",
  "atk-s0403a:456_2": "so na gaṇhāti.",
  "atk-s0403a:456_3": "Aññato alabhantopi pamāṇayuttameva gaṇhati,",
  "atk-s0403a:456_4": "na atirekaṃ.",
  "atk-s0403a:456_5": "Ayaṃ pana sāraṇīyadhammo evaṃ punappunaṃ piṇḍāya caritvā laddhaṃ laddhaṃ dentassāpi dvādasahi vassehi pūreti,",
  "atk-s0403a:456_6": "na tato oraṃ.",
  "atk-s0403a:456_7": "Sace hi dvādasame vasse sāraṇīyadhammapūrako piṇḍapātapūraṃ pattaṃ āsanasālāyaṃ ṭhapetvā nhāyituṃ gacchati,",
  "atk-s0403a:456_8": "saṅghatthero ca “kasseso patto”ti vatvā “sāraṇīyadhammapūrakassā”ti vutte “āharatha na”nti sabbaṃ piṇḍapātaṃ",
  "atk-s0403a:456_9": "vicāretvāva bhuñjitvā rittapattaṃ ṭhapeti.",
  "atk-s0403a:456_10": "Atha kho so bhikkhu rittapattaṃ disvā “mayhaṃ asesetvāva paribhuñjiṃsū”ti domanassaṃ uppādeti,",
  "atk-s0403a:456_11": "sāraṇīyadhammo bhijjati,",
  "atk-s0403a:456_12": "puna dvādasa vassāni pūretabbo hoti.",
  "atk-s0403a:456_13": "Titthiyaparivāsasadiso hesa,",
  "atk-s0403a:456_14": "sakiṃ khaṇḍe jāte puna pūretabbova.",
  "atk-s0403a:456_15": "Yo pana “lābhā vata me,",
  "atk-s0403a:456_16": "suladdhaṃ vata me,",
  "atk-s0403a:456_17": "yassa me pattagataṃ anāpucchāva sabrahmacārī paribhuñjantī”ti somanassaṃ janeti,",
  "atk-s0403a:456_18": "tassa puṇṇo nāma hoti.",
  "atk-s0403a:457_0": "Evaṃ pūritasāraṇīyadhammassa pana neva issā na macchariyaṃ hoti,",
  "atk-s0403a:457_1": "manussānaṃ piyo hoti,",
  "atk-s0403a:457_2": "amanussānaṃ piyo hoti,",
  "atk-s0403a:457_3": "sulabhapaccayo.",
  "atk-s0403a:457_4": "Pattagatamassa diyyamānampi na khīyati,",
  "atk-s0403a:457_5": "bhājanīyabhaṇḍaṭṭhāne aggabhaṇḍaṃ labhati,",
  "atk-s0403a:457_6": "bhaye vā chātake vā patte devatā ussukkaṃ āpajjanti.",
  "atk-s0403a:458_0": "Tatrimāni vatthūni –",
  "atk-s0403a:458_1": "senagirivāsī tissatthero kira mahāgirigāmaṃ upanissāya vasati,",
  "atk-s0403a:458_2": "paññāsa mahātherā nāgadīpaṃ cetiyavandanatthāya gacchantā girigāme piṇḍāya caritvā kiñci aladdhā nikkhamiṃsu.",
  "atk-s0403a:458_3": "Thero pavisanto te disvā pucchi – “laddhaṃ,",
  "atk-s0403a:458_4": "bhante”ti?",
  "atk-s0403a:458_5": "Vicarimhā, āvusoti.",
  "atk-s0403a:458_6": "So aladdhabhāvaṃ ñatvā āha – “bhante,",
  "atk-s0403a:458_7": "yāvāhaṃ āgacchāmi,",
  "atk-s0403a:458_8": "tāva idheva hothā”ti. Mayaṃ, āvuso,",
  "atk-s0403a:458_9": "paññāsa janā pattatemanamattampi na labhimhāti. Bhante,",
  "atk-s0403a:458_10": "nevāsikā nāma paṭibalā honti,",
  "atk-s0403a:458_11": "alabhantāpi bhikkhācāramaggasabhāgaṃ jānantīti.",
  "atk-s0403a:458_12": "Therā āgamesuṃ.",
  "atk-s0403a:458_13": "Thero gāmaṃ pāvisi.",
  "atk-s0403a:458_14": "Dhurageheyeva mahāupāsikā khīrabhattaṃ sajjetvā theraṃ olokayamānā ṭhitā therassa dvāraṃ sampattasseva pattaṃ pūretvā adāsi.",
  "atk-s0403a:458_15": "So taṃ ādāya therānaṃ santikaṃ gantvā “gaṇhatha,",
  "atk-s0403a:458_16": "bhante”ti saṅghattheraṃ āha.",
  "atk-s0403a:458_17": "Thero “amhehi ettakehi kiñci na laddhaṃ,",
  "atk-s0403a:458_18": "ayaṃ sīghameva gahetvā āgato,",
  "atk-s0403a:458_19": "kiṃ nu kho”ti sesānaṃ mukhaṃ olokesi.",
  "atk-s0403a:458_20": "Thero olokanākāreneva ñatvā, “bhante,",
  "atk-s0403a:458_21": "dhammena samena laddho,",
  "atk-s0403a:458_22": "nikkukkuccā gaṇhathā”ti ādito paṭṭhāya sabbesaṃ yāvadatthaṃ datvā attanāpi yāvadatthaṃ bhuñji.",
  "atk-s0403a:459_0": "Atha naṃ bhattakiccāvasāne therā pucchiṃsu – “kadā, āvuso,",
  "atk-s0403a:459_1": "lokuttaradhammaṃ paṭivijjhī”ti?",
  "atk-s0403a:459_2": "Natthi me, bhante,",
  "atk-s0403a:459_3": "lokuttaradhammoti.",
  "atk-s0403a:459_4": "Jhānalābhīsi, āvusoti. Etampi, bhante, natthīti? Nanu, āvuso,",
  "atk-s0403a:459_5": "pāṭihāriyanti.",
  "atk-s0403a:459_6": "Sāraṇīyadhammo me, bhante, pūrito,",
  "atk-s0403a:459_7": "tassa me pūritakālato paṭṭhāya sacepi bhikkhusatasahassaṃ hoti,",
  "atk-s0403a:459_8": "pattagataṃ na khīyatīti.",
  "atk-s0403a:459_9": "Sādhu sādhu,",
  "atk-s0403a:459_10": "sappurisa,",
  "atk-s0403a:459_11": "anucchavikamidaṃ tuyhanti.",
  "atk-s0403a:459_12": "Idaṃ tāva pattagataṃ na khīyatīti ettha vatthu.",
  "atk-s0403a:460_0": "Ayameva pana thero cetiyapabbate giribhaṇḍamahāpūjāya dānaṭṭhānaṃ gantvā “imasmiṃ dāne kiṃ varabhaṇḍa”nti pucchi.",
  "atk-s0403a:460_1": "Dve sāṭakā, bhanteti.",
  "atk-s0403a:460_2": "Ete mayhaṃ pāpuṇissantīti?",
  "atk-s0403a:460_3": "Taṃ sutvā amacco rañño ārocesi –",
  "atk-s0403a:460_4": "“eko daharo evaṃ vadatī”ti.",
  "atk-s0403a:460_5": "“Daharassa evaṃ cittaṃ,",
  "atk-s0403a:460_6": "mahātherānaṃ pana sukhumasāṭakā vaṭṭantī”ti vatvā “mahātherānaṃ dassāmī”ti ṭhapesi.",
  "atk-s0403a:460_7": "Tassa bhikkhusaṅghe paṭipāṭiyā ṭhite dentassa matthake ṭhapitāpi te sāṭakā hatthaṃ nārohanti,",
  "atk-s0403a:460_8": "aññeva ārohanti.",
  "atk-s0403a:460_9": "Daharassa dānakāle pana hatthaṃ āruḷhā.",
  "atk-s0403a:460_10": "So tassa hatthe ṭhapetvā amaccassa mukhaṃ oloketvā daharaṃ nisīdāpetvā dānaṃ datvā saṅghaṃ vissajjetvā daharassa santike nisīditvā “kadā, bhante,",
  "atk-s0403a:460_11": "imaṃ dhammaṃ paṭivijjhitthā”ti āha.",
  "atk-s0403a:460_12": "So pariyāyenapi asantaṃ avadanto “natthi mayhaṃ, mahārāja,",
  "atk-s0403a:460_13": "lokuttaradhammo”ti āha. Nanu, bhante,",
  "atk-s0403a:460_14": "pubbeva avacutthāti. Āma, mahārāja,",
  "atk-s0403a:460_15": "sāraṇīyadhammapūrako ahaṃ,",
  "atk-s0403a:460_16": "tassa me dhammassa pūritakālato paṭṭhāya bhājanīyabhaṇḍaṭṭhāne aggabhaṇḍaṃ pāpuṇātīti.",
  "atk-s0403a:460_17": "“Sādhu sādhu, bhante,",
  "atk-s0403a:460_18": "anucchavikamidaṃ tumhāka”nti vatvā pakkāmi.",
  "atk-s0403a:460_19": "Idaṃ bhājanīyabhaṇḍaṭṭhāne aggabhaṇḍaṃ pāpuṇātīti ettha vatthu.",
  "atk-s0403a:461_0": "Brāhmaṇatissabhaye pana bhātaragāmavāsino nāgattheriyā anārocetvāva palāyiṃsu.",
  "atk-s0403a:461_1": "Therī paccūsasamaye “ativiya appanigghoso gāmo,",
  "atk-s0403a:461_2": "upadhāretha tāvā”ti daharabhikkhuniyo āha.",
  "atk-s0403a:461_3": "Tā gantvā sabbesaṃ gatabhāvaṃ ñatvā āgamma theriyā ārocesuṃ.",
  "atk-s0403a:461_4": "Sā sutvā “mā tumhe tesaṃ gatabhāvaṃ cintayittha,",
  "atk-s0403a:461_5": "attano uddesaparipucchāyonisomanasikāresuyeva yogaṃ karothā”ti vatvā bhikkhācāravelāyaṃ pārupitvā attadvādasamā gāmadvāre nigrodharukkhamūle aṭṭhāsi.",
  "atk-s0403a:461_6": "Rukkhe adhivatthā devatā dvādasannampi bhikkhunīnaṃ piṇḍapātaṃ datvā, “ayye,",
  "atk-s0403a:461_7": "aññattha mā gacchatha,",
  "atk-s0403a:461_8": "niccaṃ idheva āgaccheyyāthā”ti āha.",
  "atk-s0403a:461_9": "Theriyā pana kaniṭṭhabhātā nāgatthero nāma atthi.",
  "atk-s0403a:461_10": "So “mahantaṃ bhayaṃ,",
  "atk-s0403a:461_11": "na sakkā yāpetuṃ,",
  "atk-s0403a:461_12": "paratīraṃ gamissāmī”ti attadvādasamova attano vasanaṭṭhānā nikkhanto “theriṃ disvā gamissāmī”ti bhātaragāmaṃ āgato.",
  "atk-s0403a:461_13": "Therī “therā āgatā”ti sutvā tesaṃ santikaṃ gantvā “kiṃ ayyā”ti pucchi.",
  "atk-s0403a:461_14": "So taṃ pavattiṃ ārocesi.",
  "atk-s0403a:461_15": "Sā “ajja ekadivasaṃ vihāreva vasitvā sve gamissathā”ti āha.",
  "atk-s0403a:461_16": "Therā vihāraṃ agamiṃsu.",
  "atk-s0403a:462_0": "Therī punadivase rukkhamūle piṇḍāya caritvā theraṃ upasaṅkamitvā “imaṃ piṇḍapātaṃ paribhuñjathā”ti āha.",
  "atk-s0403a:462_1": "Thero “vaṭṭissati therī”ti vatvā tuṇhī aṭṭhāsi. Dhammiko, tāta,",
  "atk-s0403a:462_2": "piṇḍapāto,",
  "atk-s0403a:462_3": "kukkuccaṃ akatvā paribhuñjathāti.",
  "atk-s0403a:462_4": "Vaṭṭissati therīti?",
  "atk-s0403a:462_5": "Sā pattaṃ gahetvā ākāse khipi,",
  "atk-s0403a:462_6": "patto ākāse aṭṭhāsi.",
  "atk-s0403a:462_7": "Thero “sattatālamatte ṭhitampi bhikkhunībhattameva therī”ti vatvā “bhayaṃ nāma sabbakālaṃ na hoti,",
  "atk-s0403a:462_8": "bhaye vūpasante ariyavaṃsaṃ kathayamāno,",
  "atk-s0403a:462_9": "‘bho piṇḍapātika,",
  "atk-s0403a:462_10": "bhikkhunībhattaṃ bhuñjitvā vītināmayitthā’ti cittena anuvadiyamāno santhambhituṃ na sakkhissāmi,",
  "atk-s0403a:462_11": "appamattā hotha theriyo”ti maggaṃ paṭipajji.",
  "atk-s0403a:463_0": "Rukkhadevatāpi “sace thero theriyā hatthato piṇḍapātaṃ paribhuñjissati,",
  "atk-s0403a:463_1": "na taṃ nivattessāmi.",
  "atk-s0403a:463_2": "Sace na paribhuñjissati,",
  "atk-s0403a:463_3": "nivattessāmī”ti cintayamānā ṭhatvā therassa gamanaṃ disvā rukkhā oruyha “pattaṃ, bhante,",
  "atk-s0403a:463_4": "dethā”ti vatvā pattaṃ gahetvā theraṃ rukkhamūlaṃyeva ānetvā āsanaṃ paññāpetvā piṇḍapātaṃ datvā katabhattakiccaṃ",
  "atk-s0403a:463_5": "paṭiññaṃ kāretvā dvādasa bhikkhuniyo dvādasa ca bhikkhū satta vassāni upaṭṭhahi.",
  "atk-s0403a:463_6": "Idaṃ devatā ussukkaṃ āpajjantīti ettha vatthu.",
  "atk-s0403a:463_7": "Tatra hi therī sāraṇīyadhammapūrikā ahosi.",
  "atk-s0403a:464_0": "Akhaṇḍānītiādīsu yassa sattasu āpattikkhandhesu ādimhi vā ante vā sikkhāpadaṃ bhinnaṃ hoti,",
  "atk-s0403a:464_1": "tassa sīlaṃ pariyante chinnasāṭako viya khaṇḍaṃ nāma.",
  "atk-s0403a:464_2": "Yassa pana vemajjhe bhinnaṃ,",
  "atk-s0403a:464_3": "tassa chiddasāṭako viya chiddaṃ nāma hoti.",
  "atk-s0403a:464_4": "Yassa paṭipāṭiyā dve tīṇi bhinnāni,",
  "atk-s0403a:464_5": "tassa piṭṭhiyaṃ vā kucchiyaṃ vā uṭṭhitena visabhāgavaṇṇena kāḷarattādīnaṃ aññataravaṇṇā gāvī viya sabalaṃ nāma hoti.",
  "atk-s0403a:464_6": "Yassa antarantarā bhinnāni,",
  "atk-s0403a:464_7": "tassa antarantarā visabhāgabinduvicitrā gāvī viya kammāsaṃ nāma hoti.",
  "atk-s0403a:464_8": "Yassa pana sabbena sabbaṃ abhinnāni,",
  "atk-s0403a:464_9": "tassa tāni sīlāni akhaṇḍāni acchiddāni asabalāni akammāsāni nāma honti.",
  "atk-s0403a:464_10": "Tāni panetāni taṇhādāsabyato mocetvā bhujissabhāvakaraṇato bhujissāni,",
  "atk-s0403a:464_11": "buddhādīhi viññūhi pasatthattā viññuppasatthāni,",
  "atk-s0403a:464_12": "taṇhādiṭṭhīhi aparāmaṭṭhattā “idaṃ nāma tvaṃ āpannapubbo”ti kenaci parāmaṭṭhuṃ asakkuṇeyyattā ca aparāmaṭṭhāni,",
  "atk-s0403a:464_13": "upacārasamādhiṃ appanāsamādhiṃ vā saṃvattayantīti samādhisaṃvattanikānīti vuccanti.",
  "atk-s0403a:465_0": "Sīlasāmaññagato viharatīti tesu tesu disābhāgesu viharantehi bhikkhūhi saddhiṃ samānabhāvūpagatasīlo viharati.",
  "atk-s0403a:465_1": "Sotāpannādīnañhi sīlaṃ samuddantarepi devalokepi vasantānaṃ aññesaṃ sotāpannādīnaṃ sīlena samānameva hoti,",
  "atk-s0403a:465_2": "natthi maggasīle nānattaṃ.",
  "atk-s0403a:465_3": "Taṃ sandhāyetaṃ vuttaṃ.",
  "atk-s0403a:466_0": "Yāyaṃ diṭṭhīti maggasampayuttā sammādiṭṭhi.",
  "atk-s0403a:466_1": "Ariyāti niddosā.",
  "atk-s0403a:466_2": "Niyyātīti niyyānikā.",
  "atk-s0403a:466_3": "Takkarassāti yo tathākārī hoti.",
  "atk-s0403a:466_4": "Dukkhakkhayāyāti sabbadukkhakkhayatthaṃ.",
  "atk-s0403a:466_5": "Diṭṭhisāmaññagatoti samānadiṭṭhibhāvaṃ upagato hutvā viharatīti.",
  "atk-s0403a:467_0": "2. Dutiyasāraṇīyasuttavaṇṇanā",
  "atk-s0403a:468_0": "12.",
  "atk-s0403a:468_1": "Dutiye yo te dhamme pūreti,",
  "atk-s0403a:468_2": "taṃ sabrahmacārīnaṃ piyaṃ karontīti piyakaraṇā.",
  "atk-s0403a:468_3": "Garuṃ karontīti garukaraṇā.",
  "atk-s0403a:468_4": "Saṅgahāyāti saṅgaṇhanatthāya.",
  "atk-s0403a:468_5": "Avivādāyāti avivadanatthāya.",
  "atk-s0403a:468_6": "Sāmaggiyāti samaggabhāvatthāya.",
  "atk-s0403a:468_7": "Ekībhāvāyāti ekabhāvatthāya ninnānākaraṇāya.",
  "atk-s0403a:468_8": "Saṃvattantīti vattanti pavattanti.",
  "atk-s0403a:469_0": "3. Nissāraṇīyasuttavaṇṇanā",
  "atk-s0403a:470_0": "13.",
  "atk-s0403a:470_1": "Tatiye nissāraṇīyā dhātuyoti nissaraṇadhātuyova.",
  "atk-s0403a:470_2": "Mettā hi kho me cetovimuttīti ettha paccanīkadhammehi vimuttattā tikacatukkajjhānikā mettāva mettācetovimutti nāma.",
  "atk-s0403a:470_3": "Bhāvitāti vaḍḍhitā.",
  "atk-s0403a:470_4": "Bahulīkatāti punappunaṃ katā.",
  "atk-s0403a:470_5": "Yānīkatāti yuttayānasadisā katā.",
  "atk-s0403a:470_6": "Vatthukatāti patiṭṭhā katā.",
  "atk-s0403a:470_7": "Anuṭṭhitāti adhiṭṭhitā.",
  "atk-s0403a:470_8": "Paricitāti samantato citā ācitā upacitā.",
  "atk-s0403a:470_9": "Susamāraddhāti suppaguṇakaraṇena suṭṭhu samāraddhā.",
  "atk-s0403a:470_10": "Pariyādāya tiṭṭhatīti pariyādiyitvā gahetvā tiṭṭhati.",
  "atk-s0403a:470_11": "Mā hevantissa vacanīyoti yasmā abhūtabyākaraṇaṃ byākaroti,",
  "atk-s0403a:470_12": "tasmā “mā evaṃ bhaṇī”ti vattabbo.",
  "atk-s0403a:470_13": "Yadidaṃ mettācetovimuttīti yā ayaṃ mettācetovimutti,",
  "atk-s0403a:470_14": "idaṃ nissaraṇaṃ byāpādassa,",
  "atk-s0403a:470_15": "byāpādato nissaṭāti attho.",
  "atk-s0403a:470_16": "Yo pana mettāya tikacatukkajjhānato vuṭṭhito saṅkhāre sammasitvā tatiyamaggaṃ patvā “puna byāpādo natthī”ti tatiyaphalena nibbānaṃ passati,",
  "atk-s0403a:470_17": "tassa cittaṃ accantanissaraṇaṃ byāpādassa.",
  "atk-s0403a:470_18": "Etenupāyena sabbattha attho veditabbo.",
  "atk-s0403a:471_0": "Animittācetovimuttīti balavavipassanā.",
  "atk-s0403a:471_1": "Dīghabhāṇakā pana arahattaphalasamāpattīti vadanti.",
  "atk-s0403a:471_2": "Sā hi rāganimittādīnañceva rūpanimittādīnañca niccanimittādīnañca abhāvā animittāti vuttā.",
  "atk-s0403a:471_3": "Nimittānusārīti vuttappabhedaṃ nimittaṃ anusaraṇasabhāvaṃ.",
  "atk-s0403a:472_0": "Asmīti asmimāno.",
  "atk-s0403a:472_1": "Ayamahamasmīti pañcasu khandhesu ayaṃ nāma ahaṃ asmīti.",
  "atk-s0403a:472_2": "Ettāvatā arahattaṃ byākataṃ hoti.",
  "atk-s0403a:472_3": "Vicikicchākathaṃkathāsallanti vicikicchābhūtaṃ kathaṃkathāsallaṃ.",
  "atk-s0403a:472_4": "Mā hevantissa vacanīyoti sace te paṭhamamaggavajjhā vicikicchā uppajjati,",
  "atk-s0403a:472_5": "arahattabyākaraṇaṃ micchā hoti,",
  "atk-s0403a:472_6": "tasmā “mā abhūtaṃ gaṇhī”ti vāretabbo.",
  "atk-s0403a:472_7": "Asmīti mānasamugghātoti arahattamaggo.",
  "atk-s0403a:472_8": "Arahattamaggaphalavasena hi nibbāne diṭṭhe puna asmimāno natthīti arahattamaggo “asmīti mānasamugghāto”ti vutto.",
  "atk-s0403a:472_9": "Iti imasmiṃ sutte abhūtabyākaraṇaṃ nāma kathitaṃ.",
  "atk-s0403a:473_0": "4. Bhaddakasuttavaṇṇanā",
  "atk-s0403a:474_0": "14.",
  "atk-s0403a:474_1": "Catutthe na bhaddakanti na laddhakaṃ.",
  "atk-s0403a:474_2": "Tattha yo hi bhītabhīto marati,",
  "atk-s0403a:474_3": "tassa na bhaddakaṃ maraṇaṃ hoti.",
  "atk-s0403a:474_4": "Yo apāye paṭisandhiṃ gaṇhāti,",
  "atk-s0403a:474_5": "tassa na bhaddikā kālakiriyā hoti.",
  "atk-s0403a:474_6": "Kammārāmotiādīsu āramaṇaṃ ārāmo,",
  "atk-s0403a:474_7": "abhiratīti attho.",
  "atk-s0403a:474_8": "Vihārakaraṇādimhi navakamme ārāmo assāti kammārāmo.",
  "atk-s0403a:474_9": "Tasmiṃyeva kamme ratoti kammarato.",
  "atk-s0403a:474_10": "Tadeva kammārāmataṃ punappunaṃ yuttoti anuyutto.",
  "atk-s0403a:474_11": "Esa nayo sabbattha.",
  "atk-s0403a:474_12": "Ettha ca bhassanti ālāpasallāpo.",
  "atk-s0403a:474_13": "Niddāti soppaṃ.",
  "atk-s0403a:474_14": "Saṅgaṇikāti gaṇasaṅgaṇikā.",
  "atk-s0403a:474_15": "Sā “ekassa dutiyo hoti,",
  "atk-s0403a:474_16": "dvinnaṃ hoti tatiyako”tiādinā nayena veditabbā.",
  "atk-s0403a:474_17": "Saṃsaggoti dassanasavanasamullāpasambhogakāyasaṃsaggavasena pavatto saṃsaṭṭhabhāvo.",
  "atk-s0403a:474_18": "Papañcoti taṇhādiṭṭhimānavasena pavatto madanākārasaṇṭhito kilesapapañco.",
  "atk-s0403a:474_19": "Sakkāyanti tebhūmakavaṭṭaṃ.",
  "atk-s0403a:474_20": "Sammā dukkhassa antakiriyāyāti hetunā nayena sakalavaṭṭadukkhassa parivaṭumaparicchedakaraṇatthaṃ.",
  "atk-s0403a:474_21": "Magoti magasadiso.",
  "atk-s0403a:474_22": "Nippapañcapadeti nibbānapade.",
  "atk-s0403a:474_23": "Ārādhayīti paripūrayi taṃ sampādesīti.",
  "atk-s0403a:475_0": "5. Anutappiyasuttavaṇṇanā",
  "atk-s0403a:476_0": "15.",
  "atk-s0403a:476_1": "Pañcame anutappāti anusocitabbā anutāpakārī.",
  "atk-s0403a:476_2": "Imesu dvīsupi suttesu gāthāsu ca vaṭṭavivaṭṭaṃ kathitaṃ.",
  "atk-s0403a:477_0": "6. Nakulapitusuttavaṇṇanā",
  "atk-s0403a:478_0": "16.",
  "atk-s0403a:478_1": "Chaṭṭhe bāḷhagilānoti adhimattagilāno.",
  "atk-s0403a:478_2": "Etadavocāti sāmikassa bhesajjaṃ katvā byādhiṃ vūpasametuṃ asakkontī idāni sīhanādaṃ naditvā saccakiriyāya",
  "atk-s0403a:478_3": "byādhiṃ vūpasametuṃ santike nisīditvā etaṃ “mā kho tva”ntiādivacanaṃ avoca.",
  "atk-s0403a:478_4": "Sāpekkhoti sataṇho.",
  "atk-s0403a:478_5": "Na nakulamātāti ettha na-",
  "atk-s0403a:478_6": "kāro na sakkhatīti evaṃ parapadena yojetabbo.",
  "atk-s0403a:478_7": "Santharitunti nicchiddaṃ kātuṃ,",
  "atk-s0403a:478_8": "saṇṭhapetunti attho.",
  "atk-s0403a:478_9": "Veṇiṃ olikhitunti eḷakalomāni kappetvā vijaṭetvā veṇiṃ kātuṃ.",
  "atk-s0403a:479_0": "Aññaṃ gharaṃ gamissatīti aññaṃ sāmikaṃ gaṇhissati.",
  "atk-s0403a:479_1": "Soḷasa vassāni gahaṭṭhakaṃ brahmacariyaṃ samāciṇṇanti ito soḷasavassamatthake gahaṭṭhabrahmacariyavāso samāciṇṇo.",
  "atk-s0403a:479_2": "Dassanakāmatarāti atirekena dassanakāmā.",
  "atk-s0403a:479_3": "Imehi tīhi aṅgehi sīhanādaṃ naditvā “iminā saccena tava sarīre byādhi phāsu hotū”ti saccakiriyaṃ akāsi.",
  "atk-s0403a:480_0": "Idāni bhagavantaṃ sakkhiṃ katvā attano sīlādiguṇehipi saccakiriyaṃ kātuṃ siyā kho pana tetiādimāha.",
  "atk-s0403a:480_1": "Tattha paripūrakārinīti samattakārinī.",
  "atk-s0403a:480_2": "Cetosamathassāti samādhikammaṭṭhānassa.",
  "atk-s0403a:480_3": "Ogādhappattāti ogādhaṃ anuppavesaṃ pattā.",
  "atk-s0403a:480_4": "Patigādhappattāti patigādhaṃ patiṭṭhaṃ pattā.",
  "atk-s0403a:480_5": "Assāsappattāti assāsaṃ avassayaṃ pattā.",
  "atk-s0403a:480_6": "Vesārajjappattāti somanassañāṇaṃ pattā.",
  "atk-s0403a:480_7": "Aparappaccayāti parappaccayo vuccati parasaddhā parapattiyāyanā,",
  "atk-s0403a:480_8": "tāya virahitāti attho.",
  "atk-s0403a:480_9": "Imehi tīhi aṅgehi attano guṇe ārabbha saccakiriyaṃ akāsi.",
  "atk-s0403a:480_10": "Gilānā vuṭṭhitoti gilāno hutvā vuṭṭhito.",
  "atk-s0403a:480_11": "Yāvatāti yattikāyo.",
  "atk-s0403a:480_12": "Tāsaṃ aññatarāti tāsaṃ antare ekā.",
  "atk-s0403a:480_13": "Anukampikāti hitānukampikā.",
  "atk-s0403a:480_14": "Ovādikāti ovādadāyikā.",
  "atk-s0403a:480_15": "Anusāsikāti anusiṭṭhidāyikā.",
  "atk-s0403a:481_0": "7. Soppasuttavaṇṇanā",
  "atk-s0403a:482_0": "17.",
  "atk-s0403a:482_1": "Sattame paṭisallānā vuṭṭhitoti ekībhāvāya dhammanijjhānakkhantito phalasamāpattivihārato vuṭṭhito.",
  "atk-s0403a:482_2": "Yathāvihāranti attano attano vasanavihāraṃ.",
  "atk-s0403a:482_3": "Navāti pabbajjāya navakā.",
  "atk-s0403a:482_4": "Te pañcasatamattā ahesuṃ.",
  "atk-s0403a:482_5": "Kākacchamānāti kākasaddaṃ karontā dante khādantā.",
  "atk-s0403a:482_6": "Therāti thirabhāvaṃ pattā.",
  "atk-s0403a:482_7": "Tena noti tena nu.",
  "atk-s0403a:482_8": "Seyyasukhādīni heṭṭhā vuttatthāneva.",
  "atk-s0403a:482_9": "Raṭṭhikoti yo raṭṭhaṃ bhuñjati.",
  "atk-s0403a:482_10": "Pettaṇikoti yo pitarā bhuttānubhuttaṃ bhuñjati.",
  "atk-s0403a:482_11": "Senāpatikoti senāya jeṭṭhako.",
  "atk-s0403a:482_12": "Gāmagāmaṇikoti gāmabhojako.",
  "atk-s0403a:482_13": "Pūgagāmaṇikoti gaṇajeṭṭhako.",
  "atk-s0403a:482_14": "Avipassako kusalānaṃ dhammānanti kusalānaṃ dhammānaṃ anesako agavesako hutvā.",
  "atk-s0403a:482_15": "Bodhipakkhiyānaṃ dhammānanti sattatiṃsāya bodhipakkhiyadhammānaṃ.",
  "atk-s0403a:483_0": "8. Macchabandhasuttavaṇṇanā",
  "atk-s0403a:484_0": "18.",
  "atk-s0403a:484_1": "Aṭṭhame macchikanti macchaghātakaṃ.",
  "atk-s0403a:484_2": "Hatthinā yātīti hatthiyāyī.",
  "atk-s0403a:484_3": "Paratopi eseva nayo.",
  "atk-s0403a:484_4": "Vajjheti vadhitabbe.",
  "atk-s0403a:484_5": "Vadhāyanīteti vadhāya upanīte.",
  "atk-s0403a:484_6": "Pāpakena manasāti lāmakena vadhakacittena.",
  "atk-s0403a:484_7": "Pāḷiyaṃ pana vadhāyupanīteti likhanti.",
  "atk-s0403a:484_8": "Māgavikoti migaghātako.",
  "atk-s0403a:484_9": "Ko pana vādo manussabhūtanti yo manussabhūtaṃ pāpakena manasā anupekkhati,",
  "atk-s0403a:484_10": "tassa sampattiyā abhāve kimeva vattabbaṃ.",
  "atk-s0403a:484_11": "Idaṃ pāpakassa kammuno aniṭṭhaphalabhāvaṃ dassetuṃ vuttaṃ.",
  "atk-s0403a:484_12": "Yesaṃ pana tādisaṃ kammaṃ karontānampi yasapaṭilābho hoti,",
  "atk-s0403a:484_13": "tesaṃ taṃ akusalaṃ nissāya kusalaṃ vipaccatīti veditabbaṃ.",
  "atk-s0403a:484_14": "Tena panassa akusalakammena upahatattā vipāko na ciraṭṭhitiko hoti.",
  "atk-s0403a:484_15": "Imasmiṃ sutte akusalapakkhova kathito.",
  "atk-s0403a:485_0": "9. Paṭhamamaraṇassatisuttavaṇṇanā",
  "atk-s0403a:486_0": "19.",
  "atk-s0403a:486_1": "Navame nātiketi evaṃnāmake gāme.",
  "atk-s0403a:486_2": "Giñjakāvasatheti iṭṭhakāmaye pāsāde.",
  "atk-s0403a:486_3": "Amatogadhāti nibbānogadhā,",
  "atk-s0403a:486_4": "nibbānapatiṭṭhāti attho.",
  "atk-s0403a:486_5": "Bhāvetha noti bhāvetha nu.",
  "atk-s0403a:486_6": "Maraṇassatinti maraṇassatikammaṭṭhānaṃ.",
  "atk-s0403a:486_7": "Aho vatāti patthanatthe nipāto.",
  "atk-s0403a:486_8": "Bahuṃ vata me kataṃ assāti tumhākaṃ sāsane mama kiccaṃ bahu kataṃ assa.",
  "atk-s0403a:486_9": "Tadantaranti taṃ antaraṃ khaṇaṃ okāsaṃ.",
  "atk-s0403a:486_10": "Assasitvā vā passasāmīti ettha assāso vuccati anto pavisanavāto,",
  "atk-s0403a:486_11": "passāso bahi nikkhamanavāto.",
  "atk-s0403a:486_12": "Iti ayaṃ bhikkhu yāva anto paviṭṭhavāto bahi nikkhamati,",
  "atk-s0403a:486_13": "bahi nikkhanto vāto anto pavisati,",
  "atk-s0403a:486_14": "tāva jīvitaṃ patthento evamāha.",
  "atk-s0403a:486_15": "Dandhanti mandaṃ garukaṃ asīghappavattaṃ.",
  "atk-s0403a:486_16": "Āsavānaṃ khayāyāti arahattaphalatthāya.",
  "atk-s0403a:486_17": "Imasmiṃ sutte maraṇassati arahattaṃ pāpetvā kathitāti.",
  "atk-s0403a:487_0": "10. Dutiyamaraṇassatisuttavaṇṇanā",
  "atk-s0403a:488_0": "20.",
  "atk-s0403a:488_1": "Dasame patigatāyāti paṭipannāya.",
  "atk-s0403a:488_2": "Iti paṭisañcikkhatīti evaṃ paccavekkhati.",
  "atk-s0403a:488_3": "So mamassa antarāyoti ettha tividho antarāyo jīvitantarāyo,",
  "atk-s0403a:488_4": "samaṇadhammantarāyo,",
  "atk-s0403a:488_5": "puthujjanakālakiriyaṃ karontassa saggantarāyo ceva maggantarāyo cāti.",
  "atk-s0403a:488_6": "Taṃ sabbampi sandhāyevamāha.",
  "atk-s0403a:488_7": "Byāpajjeyyāti ajiṇṇakādivasena vipajjeyya.",
  "atk-s0403a:488_8": "Adhimattoti balavā.",
  "atk-s0403a:488_9": "Chandoti kattukamyatāchando.",
  "atk-s0403a:488_10": "Vāyāmoti payogavīriyaṃ.",
  "atk-s0403a:488_11": "Ussāhoti ussāpanavīriyaṃ.",
  "atk-s0403a:488_12": "Ussoḷhīti sampādanavīriyaṃ.",
  "atk-s0403a:488_13": "Appaṭivānīti anukkaṇṭhanā appaṭisaṅgharaṇā.",
  "atk-s0403a:488_14": "Sesaṃ sabbattha uttānatthamevāti.",
  "atk-s0403a:489_0": "1-2. Sāmakasuttādivaṇṇanā",
  "atk-s0403a:490_0": "21- 22.",
  "atk-s0403a:490_1": "Tatiyassa paṭhame sāmagāmaketi sāmakānaṃ ussannattā evaṃladdhanāme gāmake.",
  "atk-s0403a:490_2": "Pokkharaṇiyāyanti pokkharaṇiyānāmake vihāre.",
  "atk-s0403a:490_3": "Abhikkantāya rattiyāti rattiyā paṭhamayāmaṃ atikkamma majjhimayāme sampatte.",
  "atk-s0403a:490_4": "Abhikkantavaṇṇāti abhikkantaatimanāpavaṇṇā.",
  "atk-s0403a:490_5": "Kevalakappanti sakalakappaṃ.",
  "atk-s0403a:490_6": "Pokkharaṇiyaṃ obhāsetvāti pokkharaṇiyānāmakaṃ mahāvihāraṃ attano obhāsena pharitvā.",
  "atk-s0403a:490_7": "Samanuññoti samānaanuñño samānacitto.",
  "atk-s0403a:490_8": "Dovacassatāti dubbacabhāvo.",
  "atk-s0403a:490_9": "Pāpamittatāti lāmakamittatā.",
  "atk-s0403a:490_10": "Imasmiṃ sutte parihāniyadhammāva kathitā.",
  "atk-s0403a:490_11": "Dutiye aparihāniyadhammā lokuttaramissakā kathitā.",
  "atk-s0403a:491_0": "3. Bhayasuttavaṇṇanā",
  "atk-s0403a:492_0": "23.",
  "atk-s0403a:492_1": "Tatiye kāmarāgarattāyanti kāmarāgaratto ayaṃ.",
  "atk-s0403a:492_2": "Chandarāgavinibaddhoti chandarāgena vinibaddho.",
  "atk-s0403a:492_3": "Bhayāti cittutrāsabhayā.",
  "atk-s0403a:492_4": "Paṅkāti kilesapaṅkato.",
  "atk-s0403a:492_5": "Saṅgo paṅko ca ubhayanti saṅgo ca paṅko ca idampi ubhayaṃ.",
  "atk-s0403a:492_6": "Ete kāmā pavuccanti,",
  "atk-s0403a:492_7": "yattha satto puthujjanoti yasmiṃ saṅge ca paṅke ca puthujjano satto laggo laggito palibuddho.",
  "atk-s0403a:492_8": "Upādāneti catubbidhe upādāne.",
  "atk-s0403a:492_9": "Jātimaraṇasambhaveti jātiyā ca maraṇassa ca sambhave paccayabhūte.",
  "atk-s0403a:492_10": "Anupādā vimuccantīti anupādiyitvā vimuccanti.",
  "atk-s0403a:492_11": "Jātimaraṇasaṅkhayeti jātimaraṇānaṃ saṅkhayasaṅkhāte nibbāne,",
  "atk-s0403a:492_12": "nibbānārammaṇāya vimuttiyā vimuccantīti attho.",
  "atk-s0403a:492_13": "Imasmiṃ ṭhāne vivaṭṭetvā arahattameva patto esa bhikkhu.",
  "atk-s0403a:492_14": "Idāni taṃ khīṇāsavaṃ thomento te khemappattātiādimāha.",
  "atk-s0403a:492_15": "Tattha khemappattāti khemabhāvaṃ pattā.",
  "atk-s0403a:492_16": "Sukhinoti lokuttarasukhena sukhitā.",
  "atk-s0403a:492_17": "Diṭṭhadhammābhinibbutāti abbhantare kilesābhāvena diṭṭhadhammeyeva abhinibbutā.",
  "atk-s0403a:492_18": "Imasmiṃ sutte vaṭṭameva kathetvā gāthāsu vaṭṭavivaṭaṃ kathitaṃ.",
  "atk-s0403a:493_0": "4. Himavantasuttavaṇṇanā",
  "atk-s0403a:494_0": "24.",
  "atk-s0403a:494_1": "Catutthe padāleyyāti bhindeyya.",
  "atk-s0403a:494_2": "Chavāyāti lāmikāya.",
  "atk-s0403a:494_3": "Samādhissa samāpattikusalo hotīti āhārasappāyautusappāyāni pariggahetvā samādhiṃ samāpajjituṃ kusalo hoti cheko samattho paṭibalo.",
  "atk-s0403a:494_4": "Samādhissa ṭhitikusaloti samādhissa ṭhitiyaṃ kusalo,",
  "atk-s0403a:494_5": "samādhiṃ ṭhapetuṃ sakkotīti attho.",
  "atk-s0403a:494_6": "Samādhissa vuṭṭhānakusaloti samādhissa vuṭṭhāne kusalo,",
  "atk-s0403a:494_7": "yathāparicchedena vuṭṭhātuṃ sakkotīti attho.",
  "atk-s0403a:494_8": "Samādhissa kallitakusaloti samādhissa kallatāya kusalo,",
  "atk-s0403a:494_9": "samādhicittaṃ hāsetuṃ kallaṃ kātuṃ sakkotīti attho.",
  "atk-s0403a:494_10": "Samādhissa gocarakusaloti samādhissa asappāye anupakārake dhamme vajjetvā sappāye upakārake sevantopi,",
  "atk-s0403a:494_11": "“ayaṃ samādhinimittārammaṇo ayaṃ lakkhaṇārammaṇo”ti jānantopi samādhissa gocarakusalo nāma hoti.",
  "atk-s0403a:494_12": "Samādhissa abhinīhārakusaloti upariuparisamāpattisamāpajjanatthāya paṭhamajjhānādisamādhiṃ abhinīharituṃ",
  "atk-s0403a:494_13": "sakkonto samādhissa abhinīhārakusalo nāma hoti.",
  "atk-s0403a:494_14": "So paṭhamajjhānā vuṭṭhāya dutiyaṃ samāpajjati,",
  "atk-s0403a:494_15": "dutiyajjhānā…pe…",
  "atk-s0403a:494_16": "tatiyajjhānā vuṭṭhāya catutthaṃ samāpajjatīti.",
  "atk-s0403a:495_0": "5. Anussatiṭṭhānasuttavaṇṇanā",
  "atk-s0403a:496_0": "25.",
  "atk-s0403a:496_1": "Pañcame anussatiṭṭhānānīti anussatikāraṇāni.",
  "atk-s0403a:496_2": "Itipi so bhagavātiādīni visuddhimagge vitthāritāneva.",
  "atk-s0403a:496_3": "Idampi kho,",
  "atk-s0403a:496_4": "bhikkhave,",
  "atk-s0403a:496_5": "ārammaṇaṃ karitvāti idaṃ buddhānussatikammaṭṭhānaṃ ārammaṇaṃ karitvā.",
  "atk-s0403a:496_6": "Visujjhantīti paramavisuddhiṃ nibbānaṃ pāpuṇanti.",
  "atk-s0403a:496_7": "Sesaṃ sabbattha uttānatthameva.",
  "atk-s0403a:496_8": "Imasmiṃ pana sutte cha anussatiṭṭhānāni missakāni kathitānīti veditabbāni.",
  "atk-s0403a:497_0": "6. Mahākaccānasuttavaṇṇanā",
  "atk-s0403a:498_0": "26.",
  "atk-s0403a:498_1": "Chaṭṭhe sambādheti pañcakāmaguṇasambādhe.",
  "atk-s0403a:498_2": "Okāsādhigamoti ettha okāsā vuccanti cha anussatiṭṭhānāni,",
  "atk-s0403a:498_3": "tesaṃ adhigamo.",
  "atk-s0403a:498_4": "Visuddhiyāti visujjhanatthāya.",
  "atk-s0403a:498_5": "Sokaparidevānaṃ samatikkamāyāti sokānañca paridevānañca samatikkamatthāya.",
  "atk-s0403a:498_6": "Atthaṅgamāyāti atthaṃ gamanatthāya.",
  "atk-s0403a:498_7": "Ñāyassa adhigamāyāti sahavipassanakassa maggassa adhigamanatthāya.",
  "atk-s0403a:498_8": "Nibbānassa sacchikiriyāyāti apaccayaparinibbānassa paccakkhakiriyatthāya.",
  "atk-s0403a:499_0": "Sabbasoti sabbākārena.",
  "atk-s0403a:499_1": "Ākāsasamenāti alagganaṭṭhena ceva apalibuddhaṭṭhena ca ākāsasadisena.",
  "atk-s0403a:499_2": "Vipulenāti na parittakena.",
  "atk-s0403a:499_3": "Mahaggatenāti mahantabhāvaṃ gatena,",
  "atk-s0403a:499_4": "mahantehi vā ariyasāvakehi gatena,",
  "atk-s0403a:499_5": "paṭipannenāti attho.",
  "atk-s0403a:499_6": "Appamāṇenāti pharaṇaappamāṇatāya appamāṇena.",
  "atk-s0403a:499_7": "Averenāti akusalaverapuggalaverarahitena.",
  "atk-s0403a:499_8": "Abyāpajjhenāti kodhadukkhavajjitena.",
  "atk-s0403a:499_9": "Sabbametaṃ buddhānussaticittameva sandhāya vuttaṃ.",
  "atk-s0403a:499_10": "Paratopi eseva nayo.",
  "atk-s0403a:499_11": "Visuddhidhammāti visujjhanasabhāvā.",
  "atk-s0403a:499_12": "Imasmimpi sutte cha anussatiṭṭhānāni missakāneva kathitānīti.",
  "atk-s0403a:500_0": "7. Paṭhamasamayasuttavaṇṇanā",
  "atk-s0403a:501_0": "27.",
  "atk-s0403a:501_1": "Sattame manobhāvanīyassāti ettha manaṃ bhāveti vaḍḍhetīti manobhāvanīyo.",
  "atk-s0403a:501_2": "Dassanāyāti dassanatthaṃ.",
  "atk-s0403a:501_3": "Nissaraṇanti niggamanaṃ vūpasamanaṃ.",
  "atk-s0403a:501_4": "Dhammaṃ desetīti kāmarāgappajahanatthāya asubhakammaṭṭhānaṃ katheti.",
  "atk-s0403a:501_5": "Dutiyavārādīsu byāpādappahānāya mettākammaṭṭhānaṃ,",
  "atk-s0403a:501_6": "thinamiddhappahānāya thinamiddhavinodanakammaṭṭhānaṃ,",
  "atk-s0403a:501_7": "ālokasaññaṃ vā vīriyārambhavatthuādīnaṃ vā aññataraṃ,",
  "atk-s0403a:501_8": "uddhaccakukkuccappahānāya samathakammaṭṭhānaṃ,",
  "atk-s0403a:501_9": "vicikicchāpahānāya tiṇṇaṃ ratanānaṃ guṇakathaṃ kathento dhammaṃ desetīti veditabbo.",
  "atk-s0403a:501_10": "Āgammāti ārabbha.",
  "atk-s0403a:501_11": "Manasikarototi ārammaṇavasena citte karontassa.",
  "atk-s0403a:501_12": "Anantarā āsavānaṃ khayo hotīti anantarāyena āsavānaṃ khayo hoti.",
  "atk-s0403a:502_0": "8. Dutiyasamayasuttavaṇṇanā",
  "atk-s0403a:503_0": "28.",
  "atk-s0403a:503_1": "Aṭṭhame maṇḍalamāḷeti bhojanasālāya.",
  "atk-s0403a:503_2": "Cārittakilamathoti piṇḍapātacariyāya uppannakilamatho.",
  "atk-s0403a:503_3": "Bhattakilamathoti bhattadaratho.",
  "atk-s0403a:503_4": "Vihārapacchāyāyanti vihārapaccante chāyāya.",
  "atk-s0403a:503_5": "Yadevassa divā samādhinimittaṃ manasikataṃ hotīti yaṃ eva tassa tato purimadivasabhāge samathanimittaṃ citte kataṃ hoti.",
  "atk-s0403a:503_6": "Tadevassa tasmiṃ samaye samudācaratīti taṃyeva etassa tasmiṃ samaye divāvihāre nisinnassa manodvāre sañcarati.",
  "atk-s0403a:503_7": "Ojaṭṭhāyīti ojāya ṭhito patiṭṭhito.",
  "atk-s0403a:503_8": "Phāsukassa hotīti phāsukaṃ assa hoti.",
  "atk-s0403a:503_9": "Sammukhāti kathentassa sammukhaṭṭhāne.",
  "atk-s0403a:503_10": "Sutanti sotena sutaṃ.",
  "atk-s0403a:503_11": "Paṭiggahitanti cittena paṭiggahitaṃ.",
  "atk-s0403a:504_0": "9. Udāyīsuttavaṇṇanā",
  "atk-s0403a:505_0": "29.",
  "atk-s0403a:505_1": "Navame udāyinti lāḷudāyittheraṃ.",
  "atk-s0403a:505_2": "Suṇomahaṃ, āvusoti, āvuso,",
  "atk-s0403a:505_3": "nāhaṃ badhiro,",
  "atk-s0403a:505_4": "suṇāmi bhagavato vacanaṃ,",
  "atk-s0403a:505_5": "pañhaṃ pana upaparikkhāmīti.",
  "atk-s0403a:505_6": "Adhicittanti samādhivipassanācittaṃ. Idaṃ, bhante,",
  "atk-s0403a:505_7": "anussatiṭṭhānanti idaṃ jhānattayasaṅkhātaṃ anussatikāraṇaṃ.",
  "atk-s0403a:505_8": "Diṭṭhadhammasukhavihārāya saṃvattatīti imasmiṃyeva attabhāve sukhavihāratthāya pavattati.",
  "atk-s0403a:505_9": "Ālokasaññanti ālokanimitte uppannasaññaṃ.",
  "atk-s0403a:505_10": "Divā saññaṃ adhiṭṭhātīti divāti saññaṃ ṭhapeti.",
  "atk-s0403a:505_11": "Yathā divā tathā rattinti yathānena divā ālokasaññā manasikatā,",
  "atk-s0403a:505_12": "rattimpi tatheva taṃ manasi karoti.",
  "atk-s0403a:505_13": "Yathā rattiṃ tathā divāti yathā vānena rattiṃ ālokasaññā manasikatā,",
  "atk-s0403a:505_14": "divāpi taṃ tatheva manasi karoti.",
  "atk-s0403a:505_15": "Vivaṭenāti pākaṭena.",
  "atk-s0403a:505_16": "Apariyonaddhenāti nīvaraṇehi anonaddhena.",
  "atk-s0403a:505_17": "Sappabhāsaṃ cittaṃ bhāvetīti dibbacakkhuñāṇatthāya sahobhāsakaṃ cittaṃ brūheti vaḍḍheti.",
  "atk-s0403a:505_18": "Yaṃ pana “ālokasaññaṃ manasi karotī”ti vuttaṃ,",
  "atk-s0403a:505_19": "taṃ thinamiddhavinodanālokasaññaṃ sandhāya vuttaṃ,",
  "atk-s0403a:505_20": "na dibbacakkhuñāṇālokanti veditabbaṃ.",
  "atk-s0403a:505_21": "Ñāṇadassanappaṭilābhāyāti dibbacakkhusaṅkhātassa ñāṇadassanassa paṭilābhāya.",
  "atk-s0403a:506_0": "Imameva kāyantiādīsu yaṃ vattabbaṃ siyā,",
  "atk-s0403a:506_1": "taṃ sabbaṃ sabbākārena vitthārato visuddhimagge kāyagatāsatikammaṭṭhāne vuttaṃ.",
  "atk-s0403a:506_2": "Kāmarāgappahānāyāti pañcakāmaguṇikassa rāgassa pahānatthāya.",
  "atk-s0403a:506_3": "Seyyathāpi passeyyāti yathā passeyya.",
  "atk-s0403a:506_4": "Sarīranti matasarīraṃ.",
  "atk-s0403a:506_5": "Sivathikāya chaḍḍitanti susāne apaviddhaṃ.",
  "atk-s0403a:506_6": "Ekāhaṃ matassa assāti ekāhamataṃ.",
  "atk-s0403a:506_7": "Dvīhaṃ matassa assāti dvīhamataṃ.",
  "atk-s0403a:506_8": "Tīhaṃ matassa assāti tīhamataṃ.",
  "atk-s0403a:506_9": "Bhastā viya vāyunā uddhaṃ jīvitapariyādānā yathānukkamaṃ samuggatena sūnabhāvena dhumātattā uddhumātaṃ,",
  "atk-s0403a:506_10": "uddhumātameva uddhumātakaṃ.",
  "atk-s0403a:506_11": "Paṭikūlattā vā kucchitaṃ uddhumātanti uddhumātakaṃ.",
  "atk-s0403a:506_12": "Vinīlaṃ vuccati viparibhinnavaṇṇaṃ,",
  "atk-s0403a:506_13": "vinīlameva vinīlakaṃ.",
  "atk-s0403a:506_14": "Paṭikūlattā vā kucchitaṃ vinīlanti vinīlakaṃ.",
  "atk-s0403a:506_15": "Maṃsussadaṭṭhānesu rattavaṇṇassa pubbasannicayaṭṭhānesu setavaṇṇassa yebhuyyena ca nīlavaṇṇassa nīlaṭṭhāne",
  "atk-s0403a:506_16": "nīlasāṭakapārutasseva chavasarīrassetaṃ adhivacanaṃ.",
  "atk-s0403a:506_17": "Paribhinnaṭṭhānehi navahi vā vaṇamukhehi vissandamānaṃ pubbaṃ vipubbaṃ,",
  "atk-s0403a:506_18": "vipubbameva vipubbakaṃ.",
  "atk-s0403a:506_19": "Paṭikūlattā vā kucchitaṃ vipubbanti vipubbakaṃ.",
  "atk-s0403a:506_20": "Vipubbakaṃ jātaṃ tathābhāvaṃ gatanti vipubbakajātaṃ.",
  "atk-s0403a:507_0": "So imameva kāyanti so bhikkhu imaṃ attano kāyaṃ tena kāyena saddhiṃ ñāṇena upasaṃharati upaneti. Kathaṃ?",
  "atk-s0403a:507_1": "Ayampi kho kāyo evaṃdhammo evaṃbhāvī evaṃanatītoti.",
  "atk-s0403a:507_2": "Idaṃ vuttaṃ hoti –",
  "atk-s0403a:507_3": "āyu usmā viññāṇanti imesaṃ tiṇṇaṃ dhammānaṃ atthitāya ayaṃ kāyo ṭhānagamanādikhamo hoti,",
  "atk-s0403a:507_4": "imesaṃ pana vigamā ayampi evaṃdhammo evaṃpūtikasabhāvoyevāti.",
  "atk-s0403a:507_5": "Evaṃbhāvīti evamevaṃ uddhumātādibhedo bhavissati.",
  "atk-s0403a:507_6": "Evaṃ anatītoti evaṃ uddhumātādibhāvaṃ anatikkanto.",
  "atk-s0403a:508_0": "Khajjamānanti udarādīsu nisīditvā udaramaṃsaoṭṭhamaṃsaakkhikamaṃsādīni luñcitvā luñcitvā khādiyamānaṃ.",
  "atk-s0403a:508_1": "Samaṃsalohitanti sesāvasesamaṃsalohitayuttaṃ.",
  "atk-s0403a:508_2": "Nimmaṃsalohitamakkhitanti maṃse khīṇepi lohitaṃ na sussati,",
  "atk-s0403a:508_3": "taṃ sandhāya vuttaṃ –",
  "atk-s0403a:508_4": "“nimmaṃsalohitamakkhita”nti.",
  "atk-s0403a:508_5": "Aññenāti aññena disābhāgena.",
  "atk-s0403a:508_6": "Hatthaṭṭhikanti catusaṭṭhibhedampi hatthaṭṭhikaṃ pāṭiyekkaṃ pāṭiyekkaṃ vippakiṇṇaṃ.",
  "atk-s0403a:508_7": "Pādaṭṭhikādīsupi eseva nayo.",
  "atk-s0403a:508_8": "Terovassikānīti atikkantasaṃvaccharāni.",
  "atk-s0403a:508_9": "Pūtīnīti abbhokāse ṭhitāni vātātapavuṭṭhisamphassena terovassikāneva pūtīni honti,",
  "atk-s0403a:508_10": "antobhūmigatāni pana cirataraṃ tiṭṭhanti.",
  "atk-s0403a:508_11": "Cuṇṇakajātānīti cuṇṇavicuṇṇaṃ hutvā vippakiṇṇāni.",
  "atk-s0403a:508_12": "Sabbattha so imamevāti vuttanayena khajjamānādīnaṃ vasena yojanā kātabbā.",
  "atk-s0403a:508_13": "Asmimānasamugghātāyāti asmīti pavattassa navavidhassa mānassa samugghātatthāya.",
  "atk-s0403a:508_14": "Anekadhātupaṭivedhāyāti anekadhātūnaṃ paṭivijjhanatthāya.",
  "atk-s0403a:508_15": "Satova abhikkamatīti gacchanto satipaññāhi samannāgatova gacchati.",
  "atk-s0403a:508_16": "Satova paṭikkamatīti paṭinivattantopi satipaññāhi samannāgatova nivattati.",
  "atk-s0403a:508_17": "Sesapadesupi eseva nayo.",
  "atk-s0403a:508_18": "Satisampajaññāyāti satiyā ca ñāṇassa ca atthāya.",
  "atk-s0403a:508_19": "Iti imasmiṃ sutte satiñāṇāni missakāni kathitānīti.",
  "atk-s0403a:509_0": "10. Anuttariyasuttavaṇṇanā",
  "atk-s0403a:510_0": "30.",
  "atk-s0403a:510_1": "Dasame uccāvacanti yaṃ kiñci mahantakhuddakaṃ,",
  "atk-s0403a:510_2": "uccanīcaṃ vā.",
  "atk-s0403a:510_3": "Hīnanti nihīnaṃ.",
  "atk-s0403a:510_4": "Gammanti gāmavāsikānaṃ dassanaṃ.",
  "atk-s0403a:510_5": "Pothujjanikanti puthujjanānaṃ santakaṃ.",
  "atk-s0403a:510_6": "Anariyanti na ariyaṃ na uttamaṃ na parisuddhaṃ.",
  "atk-s0403a:510_7": "Anatthasaṃhitanti na atthasannissitaṃ.",
  "atk-s0403a:510_8": "Na nibbidāyāti na vaṭṭe nibbindanatthāya.",
  "atk-s0403a:510_9": "Na virāgāyāti na rāgādīnaṃ virajjanatthāya.",
  "atk-s0403a:510_10": "Na nirodhāyāti na rāgādīnaṃ appavattinirodhāya.",
  "atk-s0403a:510_11": "Na upasamāyāti na rāgādīnaṃ vūpasamanatthāya.",
  "atk-s0403a:510_12": "Na abhiññāyāti na abhijānanatthāya.",
  "atk-s0403a:510_13": "Na sambodhāyāti na sambodhisaṅkhātassa catumaggañāṇassa paṭivijjhanatthāya.",
  "atk-s0403a:510_14": "Na nibbānāyāti na nibbānassa sacchikiriyāya.",
  "atk-s0403a:511_0": "Niviṭṭhasaddhoti patiṭṭhitasaddho.",
  "atk-s0403a:511_1": "Niviṭṭhapemoti patiṭṭhitapemo.",
  "atk-s0403a:511_2": "Ekantagatoti ekantaṃ gato,",
  "atk-s0403a:511_3": "acalappattoti attho.",
  "atk-s0403a:511_4": "Abhippasannoti ativiya pasanno.",
  "atk-s0403a:511_5": "Etadānuttariyanti etaṃ anuttaraṃ.",
  "atk-s0403a:511_6": "Hatthismimpi sikkhatīti hatthinimittaṃ sikkhitabbaṃ hatthisippaṃ sikkhati.",
  "atk-s0403a:511_7": "Sesapadesupi eseva nayo.",
  "atk-s0403a:511_8": "Uccāvacanti mahantakhuddakaṃ sippaṃ sikkhati.",
  "atk-s0403a:512_0": "Upaṭṭhitā pāricariyeti pāricariyāya paccupaṭṭhitā.",
  "atk-s0403a:512_1": "Bhāvayanti anussatinti anuttaraṃ anussatiṃ bhāventi.",
  "atk-s0403a:512_2": "Vivekappaṭisaṃyuttanti nibbānanissitaṃ katvā.",
  "atk-s0403a:512_3": "Khemanti nirupaddavaṃ.",
  "atk-s0403a:512_4": "Amatagāminanti nibbānagāminaṃ,",
  "atk-s0403a:512_5": "ariyamaggaṃ bhāventīti attho.",
  "atk-s0403a:512_6": "Appamāde pamoditāti satiyā avippavāsasaṅkhāte appamāde āmoditā pamoditā.",
  "atk-s0403a:512_7": "Nipakāti nepakkena samannāgatā.",
  "atk-s0403a:512_8": "Sīlasaṃvutāti sīlena saṃvutā pihitā.",
  "atk-s0403a:512_9": "Te ve kālena paccentīti te ve yuttappayuttakāle jānanti.",
  "atk-s0403a:512_10": "Yattha dukkhaṃ nirujjhatīti yasmiṃ ṭhāne sakalaṃ vaṭṭadukkhaṃ nirujjhati,",
  "atk-s0403a:512_11": "taṃ amataṃ mahānibbānaṃ te bhikkhū jānantīti.",
  "atk-s0403a:512_12": "Imasmiṃ sutte cha anuttariyāni missakāni kathitānīti.",
  "atk-s0403a:513_0": "1. Sekhasuttavaṇṇanā",
  "atk-s0403a:514_0": "31.",
  "atk-s0403a:514_1": "Catutthassa paṭhame sekhassāti sattavidhassa sekhassa.",
  "atk-s0403a:514_2": "Puthujjane pana vattabbameva natthi.",
  "atk-s0403a:514_3": "Parihānāyāti uparūpariguṇaparihānāya.",
  "atk-s0403a:515_0": "2-3. Aparihānasuttadvayavaṇṇanā",
  "atk-s0403a:516_0": "32- 33.",
  "atk-s0403a:516_1": "Dutiye satthugāravatāti satthari garubhāvo.",
  "atk-s0403a:516_2": "Dhammagāravatāti navavidhe lokuttaradhamme garubhāvo.",
  "atk-s0403a:516_3": "Saṅghagāravatāti saṅghe garubhāvo.",
  "atk-s0403a:516_4": "Sikkhāgāravatāti tīsu sikkhāsu garubhāvo.",
  "atk-s0403a:516_5": "Appamādagāravatāti appamāde garubhāvo.",
  "atk-s0403a:516_6": "Paṭisanthāragāravatāti dhammāmisavasena duvidhe paṭisanthāre garubhāvo.",
  "atk-s0403a:516_7": "Satthā garu assāti satthugaru.",
  "atk-s0403a:516_8": "Dhammo garu assāti dhammagaru.",
  "atk-s0403a:516_9": "Tibbagāravoti bahalagāravo.",
  "atk-s0403a:516_10": "Paṭisanthāre gāravo assāti paṭisanthāragāravo.",
  "atk-s0403a:516_11": "Tatiye sappatissoti sajeṭṭhako sagāravo.",
  "atk-s0403a:516_12": "Hirottappaṃ panettha missakaṃ kathitaṃ.",
  "atk-s0403a:517_0": "4. Mahāmoggallānasuttavaṇṇanā",
  "atk-s0403a:518_0": "34.",
  "atk-s0403a:518_1": "Catutthe tisso nāma bhikkhūti therasseva saddhivihāriko.",
  "atk-s0403a:518_2": "Mahiddhiko mahānubhāvoti ijjhanaṭṭhena mahatī iddhi assāti mahiddhiko.",
  "atk-s0403a:518_3": "Anupharaṇaṭṭhena mahā ānubhāvo assāti mahānubhāvo.",
  "atk-s0403a:518_4": "Cirassaṃ kho,",
  "atk-s0403a:518_5": "mārisa moggallāna,",
  "atk-s0403a:518_6": "imaṃ pariyāyamakāsīti evarūpaṃ loke pakatiyā piyasamudāhāravacanaṃ hoti.",
  "atk-s0403a:518_7": "Lokiyā hi cirassaṃ āgatampi anāgatapubbampi manāpajātiyaṃ āgataṃ disvā “kuto bhavaṃ āgato,",
  "atk-s0403a:518_8": "cirassaṃ bhavaṃ āgato,",
  "atk-s0403a:518_9": "kathaṃ te idhāgamanamaggo ñāto,",
  "atk-s0403a:518_10": "kiṃ maggamūḷhosī”tiādīni vadanti.",
  "atk-s0403a:518_11": "Ayaṃ pana āgatapubbattāyeva evamāha.",
  "atk-s0403a:518_12": "Thero hi kālena kālaṃ brahmalokaṃ gacchatiyeva.",
  "atk-s0403a:518_13": "Tattha pariyāyamakāsīti vāraṃ akāsi.",
  "atk-s0403a:518_14": "Yadidaṃ idhāgamanāyāti yo ayaṃ idhāgamanāya vāro,",
  "atk-s0403a:518_15": "taṃ cirassaṃ akāsīti vuttaṃ hoti.",
  "atk-s0403a:518_16": "Idamāsanaṃ paññattanti mahārahaṃ brahmapallaṅkaṃ paññāpetvā evamāha.",
  "atk-s0403a:518_17": "Aveccappasādenāti adhigatena acalena maggappasādena.",
  "atk-s0403a:518_18": "Imasmiṃ sutte sotāpattimaggañāṇaṃ kathitaṃ.",
  "atk-s0403a:519_0": "5. Vijjābhāgiyasuttavaṇṇanā",
  "atk-s0403a:520_0": "35.",
  "atk-s0403a:520_1": "Pañcame vijjābhāgiyāti vijjākoṭṭhāsikā.",
  "atk-s0403a:520_2": "Aniccasaññāti aniccānupassanāñāṇe uppannasaññā.",
  "atk-s0403a:520_3": "Anicce dukkhasaññāti dukkhānupassanāñāṇe uppannasaññā.",
  "atk-s0403a:520_4": "Dukkhe anattasaññāti anattānupassanāñāṇe uppannasaññā.",
  "atk-s0403a:520_5": "Pahānasaññāti pahānānupassanāñāṇe uppannasaññā.",
  "atk-s0403a:520_6": "Virāgasaññāti virāgānupassanāñāṇe uppannasaññā.",
  "atk-s0403a:520_7": "Nirodhasaññāti nirodhānupassanāñāṇe uppannasaññā.",
  "atk-s0403a:521_0": "6. Vivādamūlasuttavaṇṇanā",
  "atk-s0403a:522_0": "36.",
  "atk-s0403a:522_1": "Chaṭṭhe vivādamūlānīti vivādassa mūlāni.",
  "atk-s0403a:522_2": "Kodhanoti kujjhanalakkhaṇena kodhena samannāgato.",
  "atk-s0403a:522_3": "Upanāhīti veraappaṭinissaggalakkhaṇena upanāhena samannāgato.",
  "atk-s0403a:522_4": "Ahitāya dukkhāya devamanussānanti dvinnaṃ bhikkhūnaṃ vivādo kathaṃ devamanussānaṃ ahitāya dukkhāya saṃvattati?",
  "atk-s0403a:522_5": "Kosambakakkhandhake viya dvīsu bhikkhūsu vivādaṃ āpannesu tasmiṃ vihāre tesaṃ antevāsikā vivadanti,",
  "atk-s0403a:522_6": "tesaṃ ovādaṃ gaṇhanto bhikkhunisaṅgho vivadati.",
  "atk-s0403a:522_7": "Tato tesaṃ upaṭṭhākā vivadanti,",
  "atk-s0403a:522_8": "atha manussānaṃ ārakkhadevatā dve koṭṭhāsā honti.",
  "atk-s0403a:522_9": "Tathā dhammavādīnaṃ ārakkhadevatā dhammavādiniyo honti,",
  "atk-s0403a:522_10": "adhammavādīnaṃ adhammavādiniyo.",
  "atk-s0403a:522_11": "Tato ārakkhadevatānaṃ mittā bhummadevatā bhijjanti.",
  "atk-s0403a:522_12": "Evaṃ paramparāya yāva brahmalokā ṭhapetvā ariyasāvake sabbe devamanussā dve koṭṭhāsā honti.",
  "atk-s0403a:522_13": "Dhammavādīhi pana adhammavādinova bahutarā honti.",
  "atk-s0403a:522_14": "Tato yaṃ bahukehi gahitaṃ,",
  "atk-s0403a:522_15": "taṃ gacchanti.",
  "atk-s0403a:522_16": "Dhammaṃ vissajjetvā bahutarāva adhammaṃ gaṇhanti.",
  "atk-s0403a:522_17": "Te adhammaṃ purakkhatvā viharantā apāye nibbattanti.",
  "atk-s0403a:522_18": "Evaṃ dvinnaṃ bhikkhūnaṃ vivādo devamanussānaṃ ahitāya dukkhāya hoti.",
  "atk-s0403a:522_19": "Ajjhattaṃ vāti tumhākaṃ abbhantaraparisāya.",
  "atk-s0403a:522_20": "Bahiddhāti paresaṃ parisāya.",
  "atk-s0403a:523_0": "Makkhīti paresaṃ guṇamakkhanalakkhaṇena makkhena samannāgato.",
  "atk-s0403a:523_1": "Paḷāsīti yugaggāhalakkhaṇena paḷāsena samannāgato.",
  "atk-s0403a:523_2": "Issukīti parassa sakkārādīni issāyanalakkhaṇāya issāya samannāgato.",
  "atk-s0403a:523_3": "Maccharīti āvāsamacchariyādīhi samannāgato.",
  "atk-s0403a:523_4": "Saṭhoti kerāṭiko.",
  "atk-s0403a:523_5": "Māyāvīti katapaṭicchādako.",
  "atk-s0403a:523_6": "Pāpicchoti asantasambhāvanicchako dussīlo.",
  "atk-s0403a:523_7": "Micchādiṭṭhīti natthikavādī,",
  "atk-s0403a:523_8": "ahetuvādī,",
  "atk-s0403a:523_9": "akiriyavādī.",
  "atk-s0403a:523_10": "Sandiṭṭhiparāmāsīti sayaṃ diṭṭhameva parāmasati.",
  "atk-s0403a:523_11": "Ādhānaggāhīti daḷhaggāhī.",
  "atk-s0403a:523_12": "Duppaṭinissaggīti na sakkā hoti gahitaṃ vissajjāpetuṃ.",
  "atk-s0403a:523_13": "Imasmiṃ sutte vaṭṭameva kathitaṃ.",
  "atk-s0403a:524_0": "7. Dānasuttavaṇṇanā",
  "atk-s0403a:525_0": "37.",
  "atk-s0403a:525_1": "Sattame veḷukaṇḍakīti veḷukaṇḍakanagaravāsinī.",
  "atk-s0403a:525_2": "Chaḷaṅgasamannāgatanti chahi guṇaṅgehi samannāgataṃ.",
  "atk-s0403a:525_3": "Dakkhiṇaṃ patiṭṭhāpetīti dānaṃ deti.",
  "atk-s0403a:525_4": "Pubbeva dānā sumanoti dānaṃ dassāmīti māsaḍḍhamāsato paṭṭhāya somanassappatto hoti.",
  "atk-s0403a:525_5": "Ettha hi pubbecetanā dassāmīti cittuppādakālato paṭṭhāya “ito uṭṭhitena dānaṃ dassāmī”ti khettaggahaṇaṃ ādiṃ katvā cintentassa labbhati.",
  "atk-s0403a:525_6": "Dadaṃ cittaṃ pasādetīti evaṃ vuttā muñcacetanā pana dānakāleyeva labbhati.",
  "atk-s0403a:525_7": "Datvā attamano hotīti ayaṃ pana aparacetanā aparāparaṃ anussarantassa labbhati.",
  "atk-s0403a:525_8": "Vītarāgāti vigatarāgā khīṇāsavā.",
  "atk-s0403a:525_9": "Rāgavinayāya vā paṭipannāti rāgavinayapaṭipadaṃ paṭipannā.",
  "atk-s0403a:525_10": "Ukkaṭṭhadesanā cesā,",
  "atk-s0403a:525_11": "na kevalaṃ pana khīṇāsavānaṃ, anāgāmi-",
  "atk-s0403a:525_12": "sakadāgāmi-",
  "atk-s0403a:525_13": "sotāpannānampi antamaso tadahupabbajitassa bhaṇḍagāhakasāmaṇerassāpi dinnā dakkhiṇā chaḷaṅgasamannāgatāva hoti.",
  "atk-s0403a:525_14": "Sopi hi sotāpattimaggatthameva pabbajito.",
  "atk-s0403a:526_0": "Yaññassa sampadāti dānassa paripuṇṇatā.",
  "atk-s0403a:526_1": "Saññatāti sīlasaññamena saññatā.",
  "atk-s0403a:526_2": "Sayaṃ ācamayitvānāti attanāva hatthapāde dhovitvā mukhaṃ vikkhāletvā.",
  "atk-s0403a:526_3": "Sakehi pāṇibhīti attano hatthehi.",
  "atk-s0403a:526_4": "Sayehītipi pāṭho.",
  "atk-s0403a:526_5": "Saddhoti ratanattayaguṇe saddahanto.",
  "atk-s0403a:526_6": "Muttena cetasāti lābhamacchariyādīhi vimuttena cittena.",
  "atk-s0403a:526_7": "Abyāpajjhaṃ sukhaṃ lokanti niddukkhaṃ uḷārasukhasomanassaṃ devalokaṃ.",
  "atk-s0403a:527_0": "8. Attakārīsuttavaṇṇanā",
  "atk-s0403a:528_0": "38.",
  "atk-s0403a:528_1": "Aṭṭhame addasaṃ vā assosiṃ vāti akkhīni ummīletvā mā addasaṃ,",
  "atk-s0403a:528_2": "asukasmiṃ nāma ṭhāne vasatīti mā assosiṃ,",
  "atk-s0403a:528_3": "kathentassa vā vacanaṃ mā assosiṃ.",
  "atk-s0403a:528_4": "Kathañhi nāmāti kena nāma kāraṇena.",
  "atk-s0403a:528_5": "Ārambhadhātūti ārabhanavasena pavattavīriyaṃ.",
  "atk-s0403a:528_6": "Nikkamadhātūti kosajjato nikkhamanasabhāvaṃ vīriyaṃ.",
  "atk-s0403a:528_7": "Parakkamadhātūti parakkamasabhāvo.",
  "atk-s0403a:528_8": "Thāmadhātūti thāmasabhāvo.",
  "atk-s0403a:528_9": "Ṭhitidhātūti ṭhitisabhāvo.",
  "atk-s0403a:528_10": "Upakkamadhātūti upakkamasabhāvo.",
  "atk-s0403a:528_11": "Sabbaṃ cetaṃ tena tenākārena pavattassa vīriyasseva nāmaṃ.",
  "atk-s0403a:529_0": "9-10. Nidānasuttādivaṇṇanā",
  "atk-s0403a:530_0": "39- 40.",
  "atk-s0403a:530_1": "Navame kammānanti vaṭṭagāmikammānaṃ.",
  "atk-s0403a:530_2": "Samudayāyāti piṇḍakaraṇatthāya.",
  "atk-s0403a:530_3": "Nidānanti paccayo.",
  "atk-s0403a:530_4": "Lobhajenāti lobhato jātena.",
  "atk-s0403a:530_5": "Na paññāyantīti “evarūpena kammena nibbattā”ti na dissanti.",
  "atk-s0403a:530_6": "Sukkapakkhe kammānanti vivaṭṭagāmikammānaṃ.",
  "atk-s0403a:530_7": "Iti imasmiṃ sutte vaṭṭavivaṭṭaṃ kathitaṃ.",
  "atk-s0403a:530_8": "Dasame niculavaneti mahāmucalindavane.",
  "atk-s0403a:530_9": "Saddhammoti sāsanasaddhammo.",
  "atk-s0403a:531_0": "11. Dārukkhandhasuttavaṇṇanā",
  "atk-s0403a:532_0": "41.",
  "atk-s0403a:532_1": "Ekādasame cetovasippattoti cittavasibhāvaṃ patto.",
  "atk-s0403a:532_2": "Pathavītveva adhimucceyyāti thaddhākāraṃ pathavīdhātūti sallakkheyya.",
  "atk-s0403a:532_3": "Yaṃ nissāyāti yaṃ vijjamānaṃ thaddhākāraṃ pathavīdhātuṃ nissāya amuṃ dārukkhandhaṃ pathavītveva adhimucceyya,",
  "atk-s0403a:532_4": "sā ettha pathavīdhātu atthīti.",
  "atk-s0403a:532_5": "Iminā nayena sesapadānipi veditabbāni.",
  "atk-s0403a:532_6": "Yatheva hi tasmiṃ thaddhākārā pathavīdhātu atthi,",
  "atk-s0403a:532_7": "evaṃ yūsākārā āpodhātu,",
  "atk-s0403a:532_8": "uṇhākārā tejodhātu,",
  "atk-s0403a:532_9": "vitthambhanākārā vāyodhātu,",
  "atk-s0403a:532_10": "rattavaṇṇamhi sāre padumapupphavaṇṇā subhadhātu,",
  "atk-s0403a:532_11": "pūtibhūte cuṇṇe ceva pheggupapaṭikāsu ca amanuññavaṇṇā asubhadhātu,",
  "atk-s0403a:532_12": "taṃ nissāya amuṃ dārukkhandhaṃ asubhantveva adhimucceyya sallakkheyyāti.",
  "atk-s0403a:532_13": "Imasmiṃ sutte missakavihāro nāma kathito.",
  "atk-s0403a:533_0": "12. Nāgitasuttavaṇṇanā",
  "atk-s0403a:534_0": "42.",
  "atk-s0403a:534_1": "Dvādasame gāmantavihārinti gāmantasenāsanavāsiṃ.",
  "atk-s0403a:534_2": "Samāhitaṃ nisinnanti tasmiṃ gāmantasenāsane samādhiṃ appetvā nisinnaṃ.",
  "atk-s0403a:534_3": "Idānimanti idāni imaṃ.",
  "atk-s0403a:534_4": "Samādhimhā cāvessatīti samādhito uṭṭhāpessati.",
  "atk-s0403a:534_5": "Na attamano homīti na sakamano homi.",
  "atk-s0403a:534_6": "Pacalāyamānanti niddāyamānaṃ.",
  "atk-s0403a:534_7": "Ekattanti ekasabhāvaṃ,",
  "atk-s0403a:534_8": "ekaggatābhūtaṃ araññasaññaṃyeva citte karissatīti attho.",
  "atk-s0403a:534_9": "Anurakkhissatīti anuggaṇhissati.",
  "atk-s0403a:534_10": "Avimuttaṃ vā cittaṃ vimocessatīti aññasmiṃ kāle avimuttaṃ cittaṃ idāni pañcahi vimuttīhi vimocayissati.",
  "atk-s0403a:534_11": "Riñcatīti vajjeti vissajjeti.",
  "atk-s0403a:534_12": "Paṭipaṇāmetvāti panuditvā vissajjetvā.",
  "atk-s0403a:534_13": "Uccārapassāvakammāyāti uccārapassāvakaraṇatthāya.",
  "atk-s0403a:534_14": "Iminā ettakena ṭhānena satthārā araññasenāsanassa vaṇṇo kathito.",
  "atk-s0403a:534_15": "Suttassa pana paṭhamakoṭṭhāse yaṃ vattabbaṃ,",
  "atk-s0403a:534_16": "taṃ heṭṭhā vuttamevāti.",
  "atk-s0403a:535_0": "1. Nāgasuttavaṇṇanā",
  "atk-s0403a:536_0": "43.",
  "atk-s0403a:536_1": "Pañcamassa paṭhame āyasmatā ānandena saddhinti idaṃ “āyāmānandā”ti theraṃ āmantetvā gatattā vuttaṃ,",
  "atk-s0403a:536_2": "satthā pana anūnehi pañcahi bhikkhusatehi parivuto tattha agamāsīti veditabbo.",
  "atk-s0403a:536_3": "Tenupasaṅkamīti teheva pañcahi bhikkhusatehi parivuto upasaṅkami.",
  "atk-s0403a:536_4": "Parisiñcitvāti vohāravacanametaṃ,",
  "atk-s0403a:536_5": "nhāyitvāti attho.",
  "atk-s0403a:536_6": "Pubbāpayamānoti rattadupaṭṭaṃ nivāsetvā uttarāsaṅgacīvaraṃ dvīhi hatthehi gahetvā pacchimalokadhātuṃ",
  "atk-s0403a:536_7": "piṭṭhito katvā puratthimalokadhātuṃ abhimukho vodakabhāvena gattāni pubbasadisāni kurumāno aṭṭhāsīti attho.",
  "atk-s0403a:536_8": "Bhikkhusaṅghopi tena tena ṭhānena otaritvā nhatvā paccuttaritvā satthāraṃyeva parivāretvā aṭṭhāsi.",
  "atk-s0403a:536_9": "Iti tasmiṃ samaye ākāsato patamānaṃ rattasuvaṇṇakuṇḍalaṃ viya sūriyo pacchimalokadhātuṃ paṭipajji,",
  "atk-s0403a:536_10": "parisuddharajatamaṇḍalo viya pācīnalokadhātuto cando abbhuggañchi,",
  "atk-s0403a:536_11": "majjhaṭṭhānepi pañcabhikkhusataparivāro sammāsambuddho chabbaṇṇabuddharasmiyo vissajjetvā pubbakoṭṭhakanadītīre lokaṃ alaṅkurumāno aṭṭhāsi.",
  "atk-s0403a:537_0": "Tena kho pana samayena…pe…",
  "atk-s0403a:537_1": "seto nāma nāgoti setavaṇṇatāya evaṃ laddhanāmo hatthināgo.",
  "atk-s0403a:537_2": "Mahātūriyatāḷitavāditenāti mahantena tūriyatāḷitavāditena.",
  "atk-s0403a:537_3": "Tattha paṭhamaṃ saṅghaṭṭanaṃ tāḷitaṃ nāma hoti,",
  "atk-s0403a:537_4": "tato paraṃ vāditaṃ.",
  "atk-s0403a:537_5": "Janoti hatthidassanatthaṃ sannipatitamahājano.",
  "atk-s0403a:537_6": "Disvā evamāhāti aṅgapaccaṅgāni ghaṃsitvā nhāpetvā uttāretvā bahitīre ṭhapetvā gattāni vodakāni katvā",
  "atk-s0403a:537_7": "hatthālaṅkārena alaṅkataṃ taṃ mahānāgaṃ disvā idaṃ “abhirūpo vata,",
  "atk-s0403a:537_8": "bho”ti pasaṃsāvacanamāha.",
  "atk-s0403a:537_9": "Kāyupapannoti sarīrasampattiyā upapanno,",
  "atk-s0403a:537_10": "paripuṇṇaṅgapaccaṅgoti attho.",
  "atk-s0403a:537_11": "Āyasmā udāyīti paṭisambhidāppatto kāḷudāyitthero.",
  "atk-s0403a:537_12": "Etadavocāti taṃ mahājanaṃ hatthissa vaṇṇaṃ bhaṇantaṃ disvā “ayaṃ jano ahetukapaṭisandhiyaṃ nibbattahatthino vaṇṇaṃ katheti,",
  "atk-s0403a:537_13": "na buddhahatthissa.",
  "atk-s0403a:537_14": "Ahaṃ dāni iminā hatthināgena upamaṃ katvā buddhanāgassa vaṇṇaṃ kathessāmī”ti cintetvā etaṃ “hatthimeva nu kho,",
  "atk-s0403a:537_15": "bhante”tiādivacanaṃ avoca.",
  "atk-s0403a:537_16": "Tattha mahantanti ārohasampannaṃ.",
  "atk-s0403a:537_17": "Brahantanti pariṇāhasampannaṃ.",
  "atk-s0403a:537_18": "Evamāhāti evaṃ vadati.",
  "atk-s0403a:537_19": "Atha bhagavā yasmā ayaṃ nāgasaddo hatthimhiceva assagoṇauragarukkhamanussesu cāpi pavattati,",
  "atk-s0403a:537_20": "tasmā hatthimpi khotiādimāha.",
  "atk-s0403a:538_0": "Āgunti pāpakaṃ lāmakaṃ akusaladhammaṃ.",
  "atk-s0403a:538_1": "Tamahaṃ nāgoti brūmīti taṃ ahaṃ imehi tīhi dvārehi dasannaṃ akusalakammapathānaṃ dvādasannañca akusalacittānaṃ akaraṇato nāgoti vadāmi.",
  "atk-s0403a:538_2": "Ayañhi na āguṃ karotīti iminā atthena nāgo.",
  "atk-s0403a:538_3": "Imāhi gāthāhi anumodāmīti imāhi catusaṭṭhipadāhi soḷasahi gāthāhi anumodāmi abhinandāmi.",
  "atk-s0403a:539_0": "Manussabhūtanti devādibhāvaṃ anupagantvā manussameva bhūtaṃ.",
  "atk-s0403a:539_1": "Attadantanti attanāyeva dantaṃ,",
  "atk-s0403a:539_2": "na aññehi damathaṃ upanītaṃ.",
  "atk-s0403a:539_3": "Bhagavā hi attanā uppāditeneva maggadamathena cakkhutopi danto, sotatopi,",
  "atk-s0403a:539_4": "ghānatopi,",
  "atk-s0403a:539_5": "jivhātopi, kāyatopi,",
  "atk-s0403a:539_6": "manatopīti imesu chasu ṭhānesu danto santo nibbuto parinibbuto. Tenāha –",
  "atk-s0403a:539_7": "“attadanta”nti.",
  "atk-s0403a:539_8": "Samāhitanti duvidhenāpi samādhinā samāhitaṃ.",
  "atk-s0403a:539_9": "Iriyamānanti viharamānaṃ.",
  "atk-s0403a:539_10": "Brahmapatheti seṭṭhapathe,",
  "atk-s0403a:539_11": "amatapathe,",
  "atk-s0403a:539_12": "nibbānapathe.",
  "atk-s0403a:539_13": "Cittassūpasame ratanti paṭhamajjhānena pañca nīvaraṇāni vūpasametvā,",
  "atk-s0403a:539_14": "dutiyajjhānena vitakkavicāre,",
  "atk-s0403a:539_15": "tatiyajjhānena pītiṃ,",
  "atk-s0403a:539_16": "catutthajjhānena sukhadukkhaṃ vūpasametvā tasmiṃ cittassūpasame rataṃ abhirataṃ.",
  "atk-s0403a:540_0": "Namassantīti kāyena namassanti,",
  "atk-s0403a:540_1": "vācāya namassanti,",
  "atk-s0403a:540_2": "manasā namassanti,",
  "atk-s0403a:540_3": "dhammānudhammapaṭipattiyā namassanti,",
  "atk-s0403a:540_4": "sakkaronti garuṃ karonti.",
  "atk-s0403a:540_5": "Sabbadhammānapāragunti sabbesaṃ khandhāyatanadhātudhammānaṃ abhiññāpāragū,",
  "atk-s0403a:540_6": "pariññāpāragū,",
  "atk-s0403a:540_7": "pahānapāragū,",
  "atk-s0403a:540_8": "bhāvanāpāragū,",
  "atk-s0403a:540_9": "sacchikiriyāpāragū,",
  "atk-s0403a:540_10": "samāpattipāragūti chabbidhena pāragamanena pāragataṃ pārappattaṃ matthakappattaṃ.",
  "atk-s0403a:540_11": "Devāpi taṃ namassantīti dukkhappattā subrahmadevaputtādayo sukhappattā ca sabbeva dasasahassacakkavāḷavāsino devāpi tumhe namassanti.",
  "atk-s0403a:540_12": "Iti me arahato sutanti iti mayā catūhi kāraṇehi arahāti laddhavohārānaṃ tumhākaṃyeva santike sutanti dīpeti.",
  "atk-s0403a:541_0": "Sabbasaṃyojanātītanti sabbāni dasavidhasaṃyojanāni atikkantaṃ.",
  "atk-s0403a:541_1": "Vanā nibbanamāgatanti kilesavanato nibbanaṃ kilesavanarahitaṃ nibbānaṃ āgataṃ sampattaṃ.",
  "atk-s0403a:541_2": "Kāmehi nekkhammaratanti duvidhehi kāmehi nikkhantattā pabbajjā aṭṭha samāpattiyo cattāro ca ariyamaggā kāmehi nekkhammaṃ nāma,",
  "atk-s0403a:541_3": "tattha rataṃ abhirataṃ.",
  "atk-s0403a:541_4": "Muttaṃ selāva kañcananti seladhātuto muttaṃ kañcanasadisaṃ.",
  "atk-s0403a:542_0": "Sabbe accarucīti sabbasatte atikkamitvā pavattaruci.",
  "atk-s0403a:542_1": "Aṭṭhamakañhi atikkamitvā pavattarucitāya sotāpanno accaruci nāma,",
  "atk-s0403a:542_2": "sotāpannaṃ atikkamitvā pavattarucitāya sakadāgāmī…pe…",
  "atk-s0403a:542_3": "khīṇāsavaṃ atikkamitvā pavattarucitāya paccekasambuddho,",
  "atk-s0403a:542_4": "paccekasambuddhaṃ atikkamitvā pavattarucitāya sammāsambuddho accaruci nāma.",
  "atk-s0403a:542_5": "Himavāvaññe siluccayeti yathā himavā pabbatarājā aññe pabbate atirocati,",
  "atk-s0403a:542_6": "evaṃ atirocatīti attho.",
  "atk-s0403a:542_7": "Saccanāmoti tacchanāmo bhūtanāmo āguṃ akaraṇeneva nāgoti evaṃ avitathanāmo.",
  "atk-s0403a:543_0": "Soraccanti sucisīlaṃ.",
  "atk-s0403a:543_1": "Avihiṃsāti karuṇā ca karuṇāpubbabhāgo ca.",
  "atk-s0403a:543_2": "Pādā nāgassa te duveti te buddhanāgassa duve purimapādā.",
  "atk-s0403a:544_0": "Tapoti dhutasamādānaṃ.",
  "atk-s0403a:544_1": "Brahmacariyanti ariyamaggasīlaṃ.",
  "atk-s0403a:544_2": "Caraṇā nāgassa tyāpareti te buddhanāgassa apare dve pacchimapādā.",
  "atk-s0403a:544_3": "Saddhāhatthoti saddhāmayāya soṇḍāya samannāgato.",
  "atk-s0403a:544_4": "Upekkhāsetadantavāti chaḷaṅgupekkhāmayehi setadantehi samannāgato.",
  "atk-s0403a:545_0": "Sati gīvāti yathā nāgassa aṅgapaccaṅgasmiṃ sirājālānaṃ gīvā patiṭṭhā,",
  "atk-s0403a:545_1": "evaṃ buddhanāgassa soraccādīnaṃ dhammānaṃ sati.",
  "atk-s0403a:545_2": "Tena vuttaṃ –",
  "atk-s0403a:545_3": "“sati gīvā”ti.",
  "atk-s0403a:545_4": "Siro paññāti yathā hatthināgassa siro uttamaṅgo,",
  "atk-s0403a:545_5": "evaṃ buddhanāgassa sabbaññutañāṇaṃ.",
  "atk-s0403a:545_6": "Tena hi so sabbadhamme jānāti.",
  "atk-s0403a:545_7": "Tena vuttaṃ –",
  "atk-s0403a:545_8": "“siro paññā”ti.",
  "atk-s0403a:545_9": "Vīmaṃsā dhammacintanāti yathā hatthināgassa aggasoṇḍo vīmaṃsā nāma hoti.",
  "atk-s0403a:545_10": "So tāya thaddhamudukaṃ khāditabbākhāditabbañca vīmaṃsati,",
  "atk-s0403a:545_11": "tato pahātabbaṃ pajahati,",
  "atk-s0403a:545_12": "ādātabbaṃ ādiyati,",
  "atk-s0403a:545_13": "evameva buddhanāgassa dhammakoṭṭhāsaparicchedakañāṇasaṅkhātā dhammacintanā vīmaṃsā.",
  "atk-s0403a:545_14": "Tena hi ñāṇena so bhabbābhabbe jānāti.",
  "atk-s0403a:545_15": "Tena vuttaṃ –",
  "atk-s0403a:545_16": "“vīmaṃsā dhammacintanā”ti.",
  "atk-s0403a:545_17": "Dhammakucchisamātapoti dhammo vuccati catutthajjhānasamādhi,",
  "atk-s0403a:545_18": "kucchiyeva samātapo kucchisamātapo.",
  "atk-s0403a:545_19": "Samātapo nāma samātapanaṭṭhānaṃ.",
  "atk-s0403a:545_20": "Dhammo kucchisamātapo assāti dhammakucchisamātapo.",
  "atk-s0403a:545_21": "Catutthajjhānasamādhismiṃ ṭhitassa hi te te iddhividhādidhammā ijjhanti,",
  "atk-s0403a:545_22": "tasmā so kucchisamātapoti vutto.",
  "atk-s0403a:545_23": "Vivekoti kāyacittaupadhiviveko.",
  "atk-s0403a:545_24": "Yathā nāgassa vāladhi makkhikā vāreti,",
  "atk-s0403a:545_25": "evaṃ tathāgatassa viveko gahaṭṭhapabbajite vāreti.",
  "atk-s0403a:545_26": "Tasmā so vāladhīti vutto.",
  "atk-s0403a:546_0": "Jhāyīti duvidhena jhānena jhāyī.",
  "atk-s0403a:546_1": "Assāsaratoti nāgassa hi assāsapassāsā viya buddhanāgassa phalasamāpatti,",
  "atk-s0403a:546_2": "tattha rato,",
  "atk-s0403a:546_3": "assāsapassāsehi viya tāya vinā na vattatīti attho.",
  "atk-s0403a:546_4": "Sabbattha saṃvutoti sabbadvāresu saṃvuto.",
  "atk-s0403a:546_5": "Anavajjānīti sammāājīvena uppannabhojanāni.",
  "atk-s0403a:546_6": "Sāvajjānīti pañcavidhamicchājīvavasena uppannabhojanāni.",
  "atk-s0403a:547_0": "Aṇuṃthūlanti khuddakañca mahantañca.",
  "atk-s0403a:547_1": "Sabbaṃ chetvāna bandhananti sabbaṃ dasavidhampi saṃyojanaṃ chinditvāna.",
  "atk-s0403a:547_2": "Nupalippati lokenāti lokena saddhiṃ taṇhāmānadiṭṭhilepehi na lippati.",
  "atk-s0403a:547_3": "Mahāginīti mahāaggi.",
  "atk-s0403a:547_4": "Viññūhi desitāti idha paṭisambhidāppatto kāḷudāyittherova viññū paṇḍito,",
  "atk-s0403a:547_5": "tena desitāti attho.",
  "atk-s0403a:547_6": "Viññassanti mahānāgā,",
  "atk-s0403a:547_7": "nāgaṃ nāgena desitanti udāyittheranāgena desitaṃ buddhanāgaṃ itare khīṇāsavā nāgā vijānissanti.",
  "atk-s0403a:548_0": "Sarīraṃ vijahaṃ nāgo,",
  "atk-s0403a:548_1": "parinibbissatīti bodhipallaṅke kilesaparinibbānena parinibbuto,",
  "atk-s0403a:548_2": "yamakasālantare anupādisesāya nibbānadhātuyā parinibbāyissati.",
  "atk-s0403a:548_3": "Evaṃ paṭisambhidāppatto udāyitthero soḷasahi gāthāhi catusaṭṭhiyā padehi dasabalassa vaṇṇaṃ kathento desanaṃ niṭṭhāpesi.",
  "atk-s0403a:548_4": "Bhagavā anumodi.",
  "atk-s0403a:548_5": "Desanāvasāne caturāsītipāṇasahassāni amatapānaṃ piviṃsūti.",
  "atk-s0403a:549_0": "2. Migasālāsuttavaṇṇanā",
  "atk-s0403a:550_0": "44.",
  "atk-s0403a:550_1": "Dutiye kathaṃ kathaṃ nāmāti kena kena kāraṇena.",
  "atk-s0403a:550_2": "Aññeyyoti ājānitabbo.",
  "atk-s0403a:550_3": "Yatra hi nāmāti yasmiṃ nāma dhamme.",
  "atk-s0403a:550_4": "Samasamagatikāti samabhāveneva samagatikā.",
  "atk-s0403a:550_5": "Bhavissantīti jātā.",
  "atk-s0403a:550_6": "Sakadāgāmipatto tusitaṃ kāyaṃ upapannoti sakadāgāmipuggalo hutvā tusitabhavaneyeva nibbatto.",
  "atk-s0403a:550_7": "Kathaṃ kathaṃ nāmāti kena kena nu kho kāraṇena,",
  "atk-s0403a:550_8": "kiṃ nu kho jānitvā desito,",
  "atk-s0403a:550_9": "udāhu ajānitvāti.",
  "atk-s0403a:550_10": "Thero kāraṇaṃ ajānanto evaṃ kho panetaṃ bhagini bhagavatā byākatanti āha.",
  "atk-s0403a:551_0": "Ammakā ammakapaññāti itthī hutvā itthisaññāya eva samannāgatā.",
  "atk-s0403a:551_1": "Ke ca purisapuggalaparopariyañāṇeti ettha purisapuggalaparopariyañāṇaṃ vuccati purisapuggalānaṃ tikkhamuduvasena indriyaparopariyañāṇaṃ.",
  "atk-s0403a:551_2": "Tasmā kā ca bālā migasālā,",
  "atk-s0403a:551_3": "ke ca purisapuggalānaṃ indriyaparopariyañāṇe appaṭihatavisayā sammāsambuddhā,",
  "atk-s0403a:551_4": "ubhayametaṃ dūre suvidūreti ayamettha saṅkhepo.",
  "atk-s0403a:552_0": "Idāni migasālāya attano dūrabhāvaṃ dassento chayime,",
  "atk-s0403a:552_1": "ānandātiādimāha.",
  "atk-s0403a:552_2": "Sorato hotīti pāpato suṭṭhu orato virato hoti.",
  "atk-s0403a:552_3": "Suratotipi pāṭho.",
  "atk-s0403a:552_4": "Abhinandanti sabrahmacārī ekattavāsenāti tena saddhiṃ ekatovāsena sabrahmacārī abhinandanti tussanti.",
  "atk-s0403a:552_5": "Ekantavāsenātipi pāṭho,",
  "atk-s0403a:552_6": "satatavāsenāti attho.",
  "atk-s0403a:552_7": "Savanenapi akataṃ hotīti sotabbayuttakaṃ asutaṃ hoti.",
  "atk-s0403a:552_8": "Bāhusaccenapi akataṃ hotīti ettha bāhusaccaṃ vuccati vīriyaṃ,",
  "atk-s0403a:552_9": "vīriyena kattabbayuttakaṃ akataṃ hotīti attho.",
  "atk-s0403a:552_10": "Diṭṭhiyāpi appaṭividdhaṃ hotīti diṭṭhiyā paṭivijjhitabbaṃ appaṭividdhaṃ hoti.",
  "atk-s0403a:552_11": "Sāmāyikampi vimuttiṃ na labhatīti kālānukālaṃ dhammassavanaṃ nissāya pītipāmojjaṃ na labhati.",
  "atk-s0403a:552_12": "Hānagāmīyeva hotīti parihānimeva gacchati.",
  "atk-s0403a:553_0": "Pamāṇikāti puggalesu pamāṇaggāhakā.",
  "atk-s0403a:553_1": "Paminantīti pametuṃ tuletuṃ ārabhanti.",
  "atk-s0403a:553_2": "Eko hīnoti eko guṇehi hīno.",
  "atk-s0403a:553_3": "Eko paṇītoti eko guṇehi paṇīto.",
  "atk-s0403a:553_4": "Taṃ hīti taṃ pamāṇakaraṇaṃ.",
  "atk-s0403a:554_0": "Abhikkantataroti sundarataro.",
  "atk-s0403a:554_1": "Paṇītataroti uttamataro.",
  "atk-s0403a:554_2": "Dhammasoto nibbahatīti sūraṃ hutvā pavattamānavipassanāñāṇaṃ nibbahati,",
  "atk-s0403a:554_3": "ariyabhūmiṃ sampāpeti.",
  "atk-s0403a:554_4": "Tadantaraṃ ko jāneyyāti taṃ antaraṃ taṃ kāraṇaṃ aññatra tathāgatena ko jāneyyāti attho.",
  "atk-s0403a:555_0": "Kodhamānoti kodho ca māno ca.",
  "atk-s0403a:555_1": "Lobhadhammāti lobhoyeva.",
  "atk-s0403a:555_2": "Vacīsaṅkhārāti ālāpasallāpavasena vacanāneva.",
  "atk-s0403a:555_3": "Yo vā panassa mādisoti yo vā pana aññopi mayā sadiso sammāsambuddhoyeva assa,",
  "atk-s0403a:555_4": "so puggalesu pamāṇaṃ gaṇheyyāti attho.",
  "atk-s0403a:555_5": "Khaññatīti guṇakhaṇanaṃ pāpuṇāti. Ime kho, ānanda,",
  "atk-s0403a:555_6": "cha puggalāti dve soratā,",
  "atk-s0403a:555_7": "dve adhigatakodhamānalobhadhammā,",
  "atk-s0403a:555_8": "dve adhigatakodhamānavacīsaṅkhārāti ime cha puggalā.",
  "atk-s0403a:555_9": "Gatinti ñāṇagatiṃ.",
  "atk-s0403a:555_10": "Ekaṅgahīnāti ekekena guṇaṅgena hīnā.",
  "atk-s0403a:555_11": "Pūraṇo sīlena visesī ahosi,",
  "atk-s0403a:555_12": "isidatto paññāya.",
  "atk-s0403a:555_13": "Pūraṇassa sīlaṃ isidattassa paññāṭhāne ṭhitaṃ,",
  "atk-s0403a:555_14": "isidattassa paññā pūraṇassa sīlaṭṭhāne ṭhitāti.",
  "atk-s0403a:556_0": "3. Iṇasuttavaṇṇanā",
  "atk-s0403a:557_0": "45.",
  "atk-s0403a:557_1": "Tatiye dāliddiyanti daliddabhāvo.",
  "atk-s0403a:557_2": "Kāmabhoginoti kāme bhuñjanakasattassa.",
  "atk-s0403a:557_3": "Assakoti attano santakena rahito.",
  "atk-s0403a:557_4": "Anāḷhikoti na aḍḍho.",
  "atk-s0403a:557_5": "Iṇaṃ ādiyatīti jīvituṃ asakkonto iṇaṃ ādiyati.",
  "atk-s0403a:557_6": "Vaḍḍhiṃ paṭissuṇātīti dātuṃ asakkonto vaḍḍhiṃ dassāmīti paṭijānāti.",
  "atk-s0403a:557_7": "Anucarantipi nanti parisamajjhagaṇamajjhādīsu ātapaṭhapanapaṃsuokiraṇādīhi vippakāraṃ pāpento pacchato pacchato anubandhanti.",
  "atk-s0403a:557_8": "Saddhā natthīti okappanakasaddhāmattakampi natthi.",
  "atk-s0403a:557_9": "Hirī natthīti hirīyanākāramattakampi natthi.",
  "atk-s0403a:557_10": "Ottappaṃ natthīti bhāyanākāramattakampi natthi.",
  "atk-s0403a:557_11": "Vīriyaṃ natthīti kāyikavīriyamattakampi natthi.",
  "atk-s0403a:557_12": "Paññā natthīti kammassakatapaññāmattakampi natthi.",
  "atk-s0403a:557_13": "Iṇādānasmiṃ vadāmīti iṇaggahaṇaṃ vadāmi.",
  "atk-s0403a:557_14": "Mā maṃ jaññūti mā maṃ jānātu.",
  "atk-s0403a:558_0": "Dāliddiyaṃ dukkhanti dhanadaliddabhāvo dukkhaṃ.",
  "atk-s0403a:558_1": "Kāmalābhābhijappinanti kāmalābhaṃ patthentānaṃ.",
  "atk-s0403a:558_2": "Pāpakammavinibbayoti pāpakammavaḍḍhako.",
  "atk-s0403a:558_3": "Saṃsappatīti paripphandati.",
  "atk-s0403a:558_4": "Jānanti jānanto.",
  "atk-s0403a:558_5": "Yassa vippaṭisārajāti ye assa vippaṭisārato jātā.",
  "atk-s0403a:558_6": "Yonimaññataranti ekaṃ tiracchānayoniṃ.",
  "atk-s0403a:558_7": "Dadaṃ cittaṃ pasādayanti cittaṃ pasādento dadamāno.",
  "atk-s0403a:559_0": "Kaṭaggāhoti jayaggāho,",
  "atk-s0403a:559_1": "anaparādhaggāho hoti.",
  "atk-s0403a:559_2": "Gharamesinoti gharāvāsaṃ pariyesantassa vasamānassa vā.",
  "atk-s0403a:559_3": "Cāgo puññaṃ pavaḍḍhatīti cāgoti saṅkhaṃ gataṃ puññaṃ vaḍḍhati.",
  "atk-s0403a:559_4": "Cāgā puññanti vā pāṭho.",
  "atk-s0403a:559_5": "Patiṭṭhitāti patiṭṭhitasaddhā nāma sotāpannassa saddhā.",
  "atk-s0403a:559_6": "Hirimanoti hirisampayuttacitto.",
  "atk-s0403a:559_7": "Nirāmisaṃ sukhanti tīṇi jhānāni nissāya uppajjanakasukhaṃ.",
  "atk-s0403a:559_8": "Upekkhanti catutthajjhānupekkhaṃ.",
  "atk-s0403a:559_9": "Āraddhavīriyoti paripuṇṇapaggahitavīriyo.",
  "atk-s0403a:559_10": "Jhānāni upasampajjāti cattāri jhānāni patvā.",
  "atk-s0403a:559_11": "Ekodi nipako satoti ekaggacitto kammassakatañāṇasatīhi ca samannāgato.",
  "atk-s0403a:560_0": "Evaṃ ñatvā yathābhūtanti evaṃ ettakaṃ kāraṇaṃ yathāsabhāvaṃ jānitvā.",
  "atk-s0403a:560_1": "Sabbasaṃyojanakkhayeti nibbāne.",
  "atk-s0403a:560_2": "Sabbasoti sabbākārena.",
  "atk-s0403a:560_3": "Anupādāyāti aggahetvā.",
  "atk-s0403a:560_4": "Sammā cittaṃ vimuccatīti idaṃ vuttaṃ hoti –",
  "atk-s0403a:560_5": "sabbasaṃyojanakkhayasaṅkhāte nibbāne sabbaso anupādiyitvā sammā hetunā nayena maggacittaṃ vimuccati.",
  "atk-s0403a:560_6": "“Etaṃ ñatvā yathābhūtaṃ,",
  "atk-s0403a:560_7": "sabbasaṃyojanakkhaya”ntipi pāḷiyaṃ likhitaṃ,",
  "atk-s0403a:560_8": "tassa etaṃ sabbasaṃyojanakkhayasaṅkhātaṃ nibbānaṃ yathābhūtaṃ ñatvāti attho.",
  "atk-s0403a:560_9": "Purimapacchimehi pana saddhiṃ na ghaṭīyati.",
  "atk-s0403a:561_0": "Tassa sammā vimuttassāti tassa sammā vimuttassa khīṇāsavassa.",
  "atk-s0403a:561_1": "Ñāṇaṃ hotīti paccavekkhaṇañāṇaṃ hoti.",
  "atk-s0403a:561_2": "Tādinoti taṃsaṇṭhitassa.",
  "atk-s0403a:561_3": "Akuppāti akuppārammaṇattā kuppakāraṇānaṃ kilesānañca abhāvena akuppā.",
  "atk-s0403a:561_4": "Vimuttīti maggavimuttipi phalavimuttipi.",
  "atk-s0403a:561_5": "Bhavasaṃyojanakkhayeti bhavasaṃyojanakkhayasaṅkhāte nibbāne bhavasaṃyojanānañca khayante uppannā.",
  "atk-s0403a:561_6": "Etaṃ kho paramaṃ ñāṇanti etaṃ maggaphalañāṇaṃ paramañāṇaṃ nāma.",
  "atk-s0403a:561_7": "Sukhamanuttaranti etadeva maggaphalasukhaṃ anuttaraṃ sukhaṃ nāma.",
  "atk-s0403a:561_8": "Āṇaṇyamuttamanti sabbesaṃ aṇaṇānaṃ khīṇāsavo uttamaaṇaṇo,",
  "atk-s0403a:561_9": "tasmā arahattaphalaṃ āṇaṇyamuttamanti arahattaphalena desanāya kūṭaṃ gaṇhi.",
  "atk-s0403a:561_10": "Imasmiñca sutte vaṭṭameva kathetvā gāthāsu vaṭṭavivaṭṭaṃ kathitanti.",
  "atk-s0403a:562_0": "4. Mahācundasuttavaṇṇanā",
  "atk-s0403a:563_0": "46.",
  "atk-s0403a:563_1": "Catutthe cetīsūti cetiraṭṭhe.",
  "atk-s0403a:563_2": "Sayaṃjātiyanti evaṃnāmake nigame.",
  "atk-s0403a:563_3": "Mahācundoti dhammasenāpatissa kaniṭṭhabhātiko.",
  "atk-s0403a:563_4": "Dhamme yogo anuyogo etesanti dhammayogā.",
  "atk-s0403a:563_5": "Dhammakathikānaṃ etaṃ nāmaṃ.",
  "atk-s0403a:563_6": "Jhāyantīti jhāyī.",
  "atk-s0403a:563_7": "Apasādentīti ghaṭṭenti hiṃsanti.",
  "atk-s0403a:563_8": "Jhāyantīti cintenti.",
  "atk-s0403a:563_9": "Pajjhāyantītiādīni upasaggavasena vaḍḍhitāni.",
  "atk-s0403a:563_10": "Kimime jhāyantīti kiṃ nāma ime jhāyanti.",
  "atk-s0403a:563_11": "Kintime jhāyantīti kimatthaṃ ime jhāyanti.",
  "atk-s0403a:563_12": "Kathaṃ ime jhāyantīti kena kāraṇena ime jhāyanti.",
  "atk-s0403a:563_13": "Amataṃ dhātuṃ kāyena phusitvā viharantīti maraṇavirahitaṃ nibbānadhātuṃ sandhāya kammaṭṭhānaṃ gahetvā",
  "atk-s0403a:563_14": "viharantā anukkamena taṃ nāmakāyena phusitvā viharanti.",
  "atk-s0403a:563_15": "Gambhīraṃ atthapadanti guḷhaṃ paṭicchannaṃ khandhadhātuāyatanādiatthaṃ.",
  "atk-s0403a:563_16": "Paññāya ativijjha passantīti sahavipassanāya maggapaññāya paṭivijjhitvā passanti.",
  "atk-s0403a:563_17": "Imasmiṃ panatthe sammasanapaṭivedhapaññāpi uggahaparipucchāpaññāpi vaṭṭatiyevāti.",
  "atk-s0403a:564_0": "5-6. Sandiṭṭhikasuttadvayavaṇṇanā",
  "atk-s0403a:565_0": "47- 48.",
  "atk-s0403a:565_1": "Pañcame santaṃ vā ajjhattanti niyakajjhatte vijjamānaṃ.",
  "atk-s0403a:565_2": "Lobhotiādīhi tīṇi akusalamūlāni dassitāni.",
  "atk-s0403a:565_3": "Lobhadhammātiādīhi taṃsampayuttakā dhammā.",
  "atk-s0403a:565_4": "Chaṭṭhe kāyasandosanti kāyadvārassa dussanākāraṃ.",
  "atk-s0403a:565_5": "Sesadvayepi eseva nayo.",
  "atk-s0403a:565_6": "Imesu dvīsu suttesu paccavekkhaṇāva kathitā.",
  "atk-s0403a:566_0": "7. Khemasuttavaṇṇanā",
  "atk-s0403a:567_0": "49.",
  "atk-s0403a:567_1": "Sattame vusitavāti vutthabrahmacariyavāso.",
  "atk-s0403a:567_2": "Katakaraṇīyoti catūhi maggehi kattabbaṃ katvā ṭhito.",
  "atk-s0403a:567_3": "Ohitabhāroti khandhabhāraṃ kilesabhāraṃ abhisaṅkhārabhārañca otāretvā ṭhito.",
  "atk-s0403a:567_4": "Anuppattasadatthoti sadattho vuccati arahattaṃ,",
  "atk-s0403a:567_5": "taṃ pattoti attho.",
  "atk-s0403a:567_6": "Parikkhīṇabhavasaṃyojanoti khīṇabhavabandhano.",
  "atk-s0403a:567_7": "Sammadaññā vimuttoti sammā hetunā kāraṇena jānitvā vimutto.",
  "atk-s0403a:567_8": "Tassa na evaṃ hoti atthi me seyyoti vātiādīhi seyyassa seyyohamasmīti mānādayo tayo mānā paṭikkhittā.",
  "atk-s0403a:567_9": "Na hi khīṇāsavassa “atthi mayhaṃ seyyo,",
  "atk-s0403a:567_10": "atthi sadiso,",
  "atk-s0403a:567_11": "atthi hīno”ti māno hoti.",
  "atk-s0403a:567_12": "Natthi me seyyotiādīhipi teyeva paṭikkhittā.",
  "atk-s0403a:567_13": "Na hi khīṇāsavassa “ahameva seyyo,",
  "atk-s0403a:567_14": "ahaṃ sadiso,",
  "atk-s0403a:567_15": "ahaṃ hīno,",
  "atk-s0403a:567_16": "aññe seyyādayo natthī”ti evaṃ māno hoti.",
  "atk-s0403a:568_0": "Acirapakkantesūti arahattaṃ byākaritvā aciraṃyeva pakkantesu.",
  "atk-s0403a:568_1": "Aññaṃ byākarontīti arahattaṃ kathenti.",
  "atk-s0403a:568_2": "Hasamānakā maññe aññaṃ byākarontīti hasamānā viya kathenti.",
  "atk-s0403a:568_3": "Vighātaṃ āpajjantīti dukkhaṃ āpajjanti.",
  "atk-s0403a:569_0": "Na ussesu na omesu,",
  "atk-s0403a:569_1": "samatte nopanīyareti ettha ussāti ussitatā seyyapuggalā.",
  "atk-s0403a:569_2": "Omāti hīnā.",
  "atk-s0403a:569_3": "Samattoti sadiso.",
  "atk-s0403a:569_4": "Iti imesu tīsupi seyyahīnasadisesu khīṇāsavā mānena na upanīyare,",
  "atk-s0403a:569_5": "na upanenti,",
  "atk-s0403a:569_6": "na upagacchantīti attho.",
  "atk-s0403a:569_7": "Khīṇā jātīti khīṇā tesaṃ jāti.",
  "atk-s0403a:569_8": "Vusitaṃ brahmacariyanti vutthaṃ maggabrahmacariyaṃ.",
  "atk-s0403a:569_9": "Caranti saṃyojanavippamuttāti sabbasaṃyojanehi vimuttā hutvā caranti.",
  "atk-s0403a:569_10": "Suttepi gāthāyampi khīṇāsavo kathito.",
  "atk-s0403a:570_0": "8. Indriyasaṃvarasuttavaṇṇanā",
  "atk-s0403a:571_0": "50.",
  "atk-s0403a:571_1": "Aṭṭhame hatūpanisaṃ hotīti hatūpanissayaṃ hoti.",
  "atk-s0403a:571_2": "Sīlavipannassāti vipannasīlassa.",
  "atk-s0403a:571_3": "Yathābhūtañāṇadassananti taruṇavipassanāñāṇaṃ.",
  "atk-s0403a:571_4": "Nibbidāvirāgoti ettha nibbidā balavavipassanā,",
  "atk-s0403a:571_5": "virāgo ariyamaggo.",
  "atk-s0403a:571_6": "Vimuttiñāṇadassananti ettha vimuttīti arahattaphalaṃ,",
  "atk-s0403a:571_7": "ñāṇadassananti paccavekkhaṇañāṇaṃ.",
  "atk-s0403a:571_8": "Upanissayasampannaṃ hotīti sampannaupanissayaṃ hoti.",
  "atk-s0403a:571_9": "Imasmiṃ sutte sīlānurakkhaṇaindriyasaṃvaro kathito.",
  "atk-s0403a:572_0": "9. Ānandasuttavaṇṇanā",
  "atk-s0403a:573_0": "51.",
  "atk-s0403a:573_1": "Navame kittāvatāti kittakena.",
  "atk-s0403a:573_2": "Assutañcevāti aññasmiṃ kāle assutapubbaṃ.",
  "atk-s0403a:573_3": "Na sammosaṃ gacchantīti vināsaṃ na gacchanti.",
  "atk-s0403a:573_4": "Cetaso samphuṭṭhapubbāti cittena phusitapubbā.",
  "atk-s0403a:573_5": "Samudācarantīti manodvāre caranti.",
  "atk-s0403a:573_6": "Aviññātañca vijānātīti aññasmiṃ kāle aviññātakāraṇaṃ jānāti.",
  "atk-s0403a:573_7": "Pariyāpuṇātīti vaḷañjeti katheti.",
  "atk-s0403a:573_8": "Desetīti pakāseti.",
  "atk-s0403a:573_9": "Paraṃ vācetīti paraṃ uggaṇhāpeti.",
  "atk-s0403a:574_0": "Āgatāgamāti dīghādīsu yo koci āgamo āgato etesanti āgatāgamā.",
  "atk-s0403a:574_1": "Dhammadharāti suttantapiṭakadharā.",
  "atk-s0403a:574_2": "Vinayadharāti vinayapiṭakadharā.",
  "atk-s0403a:574_3": "Mātikādharāti dvepātimokkhadharā.",
  "atk-s0403a:574_4": "Paripucchatīti anusandhipubbāparaṃ pucchati.",
  "atk-s0403a:574_5": "Paripañhatīti idañcidañca pucchissāmīti paritulati paricchindati. Idaṃ, bhante, kathanti, bhante,",
  "atk-s0403a:574_6": "idaṃ anusandhipubbāparaṃ kathaṃ hotīti pucchati.",
  "atk-s0403a:574_7": "Imassa kvatthoti imassa bhāsitassa ko atthoti pucchati.",
  "atk-s0403a:574_8": "Avivaṭanti avivaritaṃ.",
  "atk-s0403a:574_9": "Vivarantīti pākaṭaṃ karonti.",
  "atk-s0403a:574_10": "Kaṅkhāṭhāniyesūti kaṅkhāya kāraṇabhūtesu.",
  "atk-s0403a:574_11": "Tattha yasmiṃ dhamme kaṅkhā uppajjati,",
  "atk-s0403a:574_12": "sveva kaṅkhāṭhāniyo nāmāti veditabbo.",
  "atk-s0403a:575_0": "10. Khattiyasuttavaṇṇanā",
  "atk-s0403a:576_0": "52.",
  "atk-s0403a:576_1": "Dasame bhogādhippāyāti bhogasaṃharaṇatthaṃ ṭhapitādhippāyā pavattaajjhāsayā.",
  "atk-s0403a:576_2": "Paññūpavicārāti paññavanto bhaveyyāmāti evaṃ paññatthāya pavattūpavicārā.",
  "atk-s0403a:576_3": "Ayameva nesaṃ vicāro citte upavicarati.",
  "atk-s0403a:576_4": "Balādhiṭṭhānāti balakāyādhiṭṭhānā.",
  "atk-s0403a:576_5": "Balakāyañhi laddhā te laddhapatiṭṭhā nāma honti.",
  "atk-s0403a:576_6": "Pathavibhinivesāti pathavisāmino bhavissāmāti evaṃ pathaviatthāya katacittābhinivesā.",
  "atk-s0403a:576_7": "Issariyapariyosānāti rajjābhisekapariyosānā.",
  "atk-s0403a:576_8": "Abhisekañhi patvā te pariyosānappattā nāma honti.",
  "atk-s0403a:576_9": "Iminā nayena sabbattha attho veditabbo.",
  "atk-s0403a:577_0": "Sesapadesu panettha ayamadhippāyo –",
  "atk-s0403a:577_1": "brāhmaṇā tāva mante labhitvā laddhapatiṭṭhā nāma honti,",
  "atk-s0403a:577_2": "gahapatikā yaṃkiñci sippaṃ,",
  "atk-s0403a:577_3": "itthī kuladāyajjasāmikaṃ puttaṃ,",
  "atk-s0403a:577_4": "corā yaṃkiñci āvudhasatthaṃ,",
  "atk-s0403a:577_5": "samaṇā sīlaparipuṇṇā laddhapatiṭṭhā nāma honti.",
  "atk-s0403a:577_6": "Tasmā mantādhiṭṭhānātiādīni vuttāni.",
  "atk-s0403a:578_0": "Brāhmaṇānañca “yaññaṃ yajissāmā”ti cittaṃ abhinivisati,",
  "atk-s0403a:578_1": "brahmaloke patte pariyosānappattā nāma honti.",
  "atk-s0403a:578_2": "Tasmā te yaññābhinivesā brahmalokapariyosānāti vuttā.",
  "atk-s0403a:578_3": "Kammantakaraṇatthāya mano etesaṃ abhinivisatīti kammantābhinivesā.",
  "atk-s0403a:578_4": "Kamme niṭṭhite pariyosānappattā nāma hontīti niṭṭhitakammantapariyosānā.",
  "atk-s0403a:579_0": "Purisādhippāyāti purisesu pavattaajjhāsayā.",
  "atk-s0403a:579_1": "Alaṅkāratthāya mano upavicarati etissāti alaṅkārūpavicārā.",
  "atk-s0403a:579_2": "Asapattī hutvā ekikāva ghare vaseyyanti evamassā cittaṃ abhinivisatīti asapattībhinivesā.",
  "atk-s0403a:579_3": "Gharāvāsissariye laddhe pariyosānappattā nāma hontīti issariyapariyosānā.",
  "atk-s0403a:580_0": "Parabhaṇḍassa ādāne adhippāyo etesanti ādānādhippāyā.",
  "atk-s0403a:580_1": "Gahane nilīyanaṭṭhāne etesaṃ mano upavicaratīti gahanūpavicārā.",
  "atk-s0403a:580_2": "Andhakāratthāya etesaṃ cittaṃ abhinivisatīti andhakārābhinivesā.",
  "atk-s0403a:580_3": "Adassanappattā pariyosānappattā hontīti adassanapariyosānā.",
  "atk-s0403a:581_0": "Adhivāsanakkhantiyañca sucibhāvasīle ca adhippāyo etesanti khantisoraccādhippāyā.",
  "atk-s0403a:581_1": "Akiñcanabhāve niggahaṇabhāve cittaṃ etesaṃ abhinivisatīti ākiñcaññābhinivesā.",
  "atk-s0403a:581_2": "Nibbānappattā pariyosānappattā hontīti nibbānapariyosānā.",
  "atk-s0403a:582_0": "11. Appamādasuttavaṇṇanā",
  "atk-s0403a:583_0": "53.",
  "atk-s0403a:583_1": "Ekādasame samadhiggayhāti suṭṭhu gaṇhitvā.",
  "atk-s0403a:583_2": "Jaṅgalānaṃ pāṇānanti pathavītalacārīnaṃ sapādakapāṇānaṃ.",
  "atk-s0403a:583_3": "Padajātānīti padāni.",
  "atk-s0403a:583_4": "Samodhānaṃ gacchantīti odhānaṃ upanikkhepaṃ gacchanti.",
  "atk-s0403a:583_5": "Aggamakkhāyatīti seṭṭhaṃ akkhāyati.",
  "atk-s0403a:583_6": "Pabbajalāyakoti pabbajatiṇacchedako.",
  "atk-s0403a:583_7": "Odhunātīti heṭṭhā mukhaṃ dhunāti.",
  "atk-s0403a:583_8": "Nidhunātīti ubhohi passehi dhunāti.",
  "atk-s0403a:583_9": "Nicchādetīti bāhāya vā paharati,",
  "atk-s0403a:583_10": "rukkhe vā paharati.",
  "atk-s0403a:583_11": "Ambapiṇḍiyāti ambaphalapiṇḍiyā.",
  "atk-s0403a:583_12": "Vaṇṭūpanibandhanānīti vaṇṭe upanibandhanāni,",
  "atk-s0403a:583_13": "vaṇṭe vā patiṭṭhitāni.",
  "atk-s0403a:583_14": "Tadanvayāni bhavantīti vaṇṭānuvattakāni bhavanti,",
  "atk-s0403a:583_15": "ambapiṇḍidaṇḍakānuvattakāni bhavantītipi attho.",
  "atk-s0403a:583_16": "Khuddarājānoti khuddakarājāno,",
  "atk-s0403a:583_17": "pakatirājāno vā.",
  "atk-s0403a:584_0": "12. Dhammikasuttavaṇṇanā",
  "atk-s0403a:585_0": "54.",
  "atk-s0403a:585_1": "Dvādasame sabbasoti sabbesu.",
  "atk-s0403a:585_2": "Sattasu vihāresūti sattasu pariveṇesu.",
  "atk-s0403a:585_3": "Paribhāsatīti paribhavati bhayaṃ upadaṃseti.",
  "atk-s0403a:585_4": "Vihiṃsatīti viheṭheti.",
  "atk-s0403a:585_5": "Vitudatīti vijjhati.",
  "atk-s0403a:585_6": "Roseti vācāyāti vācāya ghaṭṭeti.",
  "atk-s0403a:585_7": "Pakkamantīti disā pakkamanti.",
  "atk-s0403a:585_8": "Na saṇṭhahantīti nappatiṭṭhahanti.",
  "atk-s0403a:585_9": "Riñcantīti chaḍḍenti vissajjenti.",
  "atk-s0403a:585_10": "Pabbājeyyāmāti nīhareyyāma.",
  "atk-s0403a:585_11": "Handāti vavassaggatthe nipāto.",
  "atk-s0403a:585_12": "Alanti yuttametaṃ,",
  "atk-s0403a:585_13": "yaṃ taṃ pabbājeyyunti attho.",
  "atk-s0403a:585_14": "Kiṃ te imināti kiṃ tava iminā jātibhūmiyaṃ vāsena.",
  "atk-s0403a:585_15": "Tīradassiṃ sakuṇanti disākākaṃ.",
  "atk-s0403a:585_16": "Muñcantīti disādassanatthaṃ vissajjenti.",
  "atk-s0403a:585_17": "Sāmantāti avidūre.",
  "atk-s0403a:585_18": "Samantātipi pāṭho,",
  "atk-s0403a:585_19": "samantatoti attho.",
  "atk-s0403a:585_20": "Abhinivesoti pattharitvā ṭhitasākhānaṃ niveso.",
  "atk-s0403a:585_21": "Mūlasantānakānanti mūlānaṃ niveso.",
  "atk-s0403a:586_0": "Āḷhakathālikāti taṇḍulāḷhakassa bhattapacanathālikā.",
  "atk-s0403a:586_1": "Khuddaṃ madhunti khuddamakkhikāhi kataṃ daṇḍakamadhuṃ.",
  "atk-s0403a:586_2": "Anelakanti niddosaṃ.",
  "atk-s0403a:586_3": "Na ca sudaṃ aññamaññassa phalāni hiṃsantīti aññamaññassa koṭṭhāse phalāni na hiṃsanti.",
  "atk-s0403a:586_4": "Attano koṭṭhāsehi mūlaṃ vā tacaṃ vā pattaṃ vā chindanto nāma natthi,",
  "atk-s0403a:586_5": "attano attano sākhāya heṭṭhā patitāneva paribhuñjanti.",
  "atk-s0403a:586_6": "Aññassa koṭṭhāsato aññasa koṭṭhāsaṃ parivattitvā gatampi “na amhākaṃ sākhāya phala”nti ñatvā no khādanti.",
  "atk-s0403a:586_7": "Yāvadatthaṃ bhakkhitvāti kaṇṭhappamāṇena khāditvā.",
  "atk-s0403a:586_8": "Sākhaṃ bhañjitvāti chattappamāṇamattaṃ chinditvā chāyaṃ katvā pakkāmi.",
  "atk-s0403a:586_9": "Yatra hi nāmāti yo hi nāma.",
  "atk-s0403a:586_10": "Pakkamissatīti pakkanto.",
  "atk-s0403a:586_11": "Nādāsīti devatāya ānubhāvena phalameva na gaṇhi.",
  "atk-s0403a:586_12": "Evañhi sā adhiṭṭhāsi.",
  "atk-s0403a:587_0": "Tenupasaṅkamīti janapadavāsīhi gantvā,",
  "atk-s0403a:587_1": "“mahārāja,",
  "atk-s0403a:587_2": "rukkho phalaṃ na gaṇhi,",
  "atk-s0403a:587_3": "amhākaṃ nu kho doso tumhāka”nti vutte “neva mayhaṃ doso atthi,",
  "atk-s0403a:587_4": "na jānapadānaṃ,",
  "atk-s0403a:587_5": "amhākaṃ vijite adhammo nāma na vattati,",
  "atk-s0403a:587_6": "kena nu kho kāraṇena rukkho na phalito,",
  "atk-s0403a:587_7": "sakkaṃ upasaṅkamitvā pucchissāmī”ti cintetvā yena sakko devānamindo tenupasaṅkami.",
  "atk-s0403a:587_8": "Pavattesīti parivattesi.",
  "atk-s0403a:587_9": "Ummūlamakāsīti uddhaṃmūlaṃ akāsi.",
  "atk-s0403a:587_10": "Api nu tvanti api nu tava.",
  "atk-s0403a:587_11": "Aṭṭhitāyevāti aṭṭhitāya eva.",
  "atk-s0403a:587_12": "Sacchavīnīti samānacchavīni pakatiṭṭhāne ṭhitāni.",
  "atk-s0403a:587_13": "Na paccakkosatīti nappaṭikkosati.",
  "atk-s0403a:587_14": "Rosantanti ghaṭṭentaṃ.",
  "atk-s0403a:587_15": "Bhaṇḍantanti paharantaṃ.",
  "atk-s0403a:588_0": "Sunettoti nettā vuccanti akkhīni,",
  "atk-s0403a:588_1": "tesaṃ sundaratāya sunetto.",
  "atk-s0403a:588_2": "Titthakaroti sugatiogāhanatitthassa kārako.",
  "atk-s0403a:588_3": "Vītarāgoti vikkhambhanavasena vigatarāgo.",
  "atk-s0403a:588_4": "Pasavatīti paṭilabhati.",
  "atk-s0403a:588_5": "Diṭṭhisampannanti dassanasampannaṃ,",
  "atk-s0403a:588_6": "sotāpannanti attho.",
  "atk-s0403a:588_7": "Khantinti attano guṇakhaṇanaṃ.",
  "atk-s0403a:588_8": "Yathāmaṃ sabrahmacārīsūti yathā imaṃ sabrahmacārīsu akkosanaparibhāsanaṃ,",
  "atk-s0403a:588_9": "aññaṃ evarūpaṃ guṇakhantiṃ na vadāmīti attho.",
  "atk-s0403a:588_10": "Na no samasabrahmacārīsūti ettha samajano nāma sakajano vuccati.",
  "atk-s0403a:588_11": "Tasmā na no sakesu samānabrahmacārīsu cittāni paduṭṭhāni bhavissantīti ayamettha attho.",
  "atk-s0403a:589_0": "Jotipālo ca govindoti nāmena jotipālo ṭhānena mahāgovindo.",
  "atk-s0403a:589_1": "Sattapurohitoti reṇuādīnaṃ sattannaṃ rājūnaṃ purohito.",
  "atk-s0403a:589_2": "Ahiṃsakā atītaṃseti ete cha satthāro atītaṃse ahiṃsakā ahesuṃ.",
  "atk-s0403a:589_3": "Nirāmagandhāti kodhāmagandhena nirāmagandhā.",
  "atk-s0403a:589_4": "Karuṇevimuttāti karuṇajjhāne adhimuttā,",
  "atk-s0403a:589_5": "karuṇāya ca karuṇāpubbabhāge ca ṭhitā.",
  "atk-s0403a:589_6": "Yeteti ete,",
  "atk-s0403a:589_7": "ayameva vā pāṭho.",
  "atk-s0403a:589_8": "Na sādhurūpaṃ āsīdeti sādhusabhāvaṃ na ghaṭṭeyya.",
  "atk-s0403a:589_9": "Diṭṭhiṭṭhānappahāyinanti dvāsaṭṭhidiṭṭhigatappahāyinaṃ.",
  "atk-s0403a:589_10": "Sattamoti arahattato paṭṭhāya sattamo.",
  "atk-s0403a:589_11": "Avītarāgoti avigatarāgo.",
  "atk-s0403a:589_12": "Etena anāgāmibhāvaṃ paṭikkhipati.",
  "atk-s0403a:589_13": "Pañcindriyā mudūti pañca vipassanindriyāni mudūni.",
  "atk-s0403a:589_14": "Tassa hi tāni sakadāgāmiṃ upādāya mudūni nāma honti.",
  "atk-s0403a:589_15": "Vipassanāti saṅkhārapariggahañāṇaṃ.",
  "atk-s0403a:589_16": "Pubbeva upahaññatīti paṭhamataraññeva upahaññati.",
  "atk-s0403a:589_17": "Akkhatoti guṇakhaṇanena akkhato anupahato hutvā.",
  "atk-s0403a:589_18": "Sesaṃ sabbattha uttānamevāti.",
  "atk-s0403a:590_0": "1. Soṇasuttavaṇṇanā",
  "atk-s0403a:591_0": "55.",
  "atk-s0403a:591_1": "Chaṭṭhassa paṭhame soṇoti sukhumālasoṇatthero.",
  "atk-s0403a:591_2": "Sītavaneti evaṃnāmake susāne.",
  "atk-s0403a:591_3": "Tasmiṃ kira paṭipāṭiyā pañca caṅkamanapaṇṇasālāsatāni māpitāni,",
  "atk-s0403a:591_4": "tesu thero attano sappāyacaṅkamanaṃ gahetvā samaṇadhammaṃ karoti.",
  "atk-s0403a:591_5": "Tassa āraddhavīriyassa hutvā caṅkamato pādatalāni bhijjiṃsu,",
  "atk-s0403a:591_6": "jāṇūhi caṅkamato jāṇukānipi hatthatalānipi bhijjiṃsu,",
  "atk-s0403a:591_7": "chiddāni ahesuṃ.",
  "atk-s0403a:591_8": "Evaṃ āraddhavīriyo viharanto obhāsanimittamattakampi dassetuṃ nāsakkhi.",
  "atk-s0403a:591_9": "Tassa vīriyena kilamitakāyassa koṭiyaṃ pāsāṇaphalake nisinnassa yo vitakko udapādi,",
  "atk-s0403a:591_10": "taṃ dassetuṃ atha kho āyasmatotiādi vuttaṃ.",
  "atk-s0403a:591_11": "Tattha āraddhavīriyāti paripuṇṇapaggahitavīriyā.",
  "atk-s0403a:591_12": "Na anupādāya āsavehi cittaṃ vimuccatīti sace hi ahaṃ ugghaṭitaññū vā assaṃ vipañcitaññū vā neyyo vā,",
  "atk-s0403a:591_13": "nūna me cittaṃ vimucceyya.",
  "atk-s0403a:591_14": "Addhā panasmi padaparamo,",
  "atk-s0403a:591_15": "yena me cittaṃ na vimuccatīti sanniṭṭhānaṃ katvā saṃvijjanti kho panātiādīni cintesi.",
  "atk-s0403a:591_16": "Tattha bhogāti upayogatthe paccattaṃ.",
  "atk-s0403a:592_0": "Pāturahosīti therassa cittācāraṃ ñatvā “ayaṃ soṇo ajja sītavane padhānabhūmiyaṃ nisinno imaṃ vitakkaṃ vitakketi,",
  "atk-s0403a:592_1": "gantvāssa vitakkaṃ sahotthaṃ gaṇhitvā vīṇopamaṃ kammaṭṭhānaṃ kathessāmī”ti pamukhe pākaṭo ahosi.",
  "atk-s0403a:592_2": "Paññatte āsaneti padhānikabhikkhū attano vasanaṭṭhāne ovadituṃ āgatassa buddhassa bhagavato nisīdanatthaṃ",
  "atk-s0403a:592_3": "yathālābhena āsanaṃ paññāpetvāva padhānaṃ karonti,",
  "atk-s0403a:592_4": "aññaṃ alabhamānā purāṇapaṇṇānipi santharitvā upari saṅghāṭiṃ paññapenti.",
  "atk-s0403a:592_5": "Theropi āsanaṃ paññāpetvā padhānaṃ akāsi.",
  "atk-s0403a:592_6": "Taṃ sandhāya vuttaṃ –",
  "atk-s0403a:592_7": "“paññatte āsane”ti.",
  "atk-s0403a:593_0": "Taṃ kiṃ maññasīti satthā “imassa bhikkhuno avasesakammaṭṭhānehi attho natthi,",
  "atk-s0403a:593_1": "ayaṃ gandhabbasippe cheko ciṇṇavasī,",
  "atk-s0403a:593_2": "attano visaye kathiyamānaṃ khippameva sallakkhessatī”ti vīṇopamaṃ kathetuṃ “taṃ kiṃ maññasī”tiādimāha.",
  "atk-s0403a:593_3": "Vīṇāya tantissare kusalatā nāma vīṇāya vādanakusalatā,",
  "atk-s0403a:593_4": "so ca tattha kusalo.",
  "atk-s0403a:593_5": "Mātāpitaro hissa “amhākaṃ putto aññaṃ sippaṃ sikkhanto kāyena kilamissati,",
  "atk-s0403a:593_6": "idaṃ pana sayane nisinneneva sakkā uggaṇhitu”nti gandhabbasippameva uggaṇhāpesuṃ. Tassa –",
  "atk-s0403a:594_0": "“Satta sarā tayo gāmā, mucchanā ekavīsati;",
  "atk-s0403a:595_0": "Ṭhānā ekūnapaññāsa, iccete saramaṇḍalā”ti. –",
  "atk-s0403a:596_0": "Ādikaṃ gandhabbasippaṃ sabbameva paguṇaṃ ahosi.",
  "atk-s0403a:596_1": "Accāyatāti atiāyatā kharamucchanā.",
  "atk-s0403a:596_2": "Saravatīti sarasampannā.",
  "atk-s0403a:596_3": "Kammaññāti kammakkhamā kammayoggā.",
  "atk-s0403a:596_4": "Atisithilāti mandamucchanā.",
  "atk-s0403a:596_5": "Same guṇe patiṭṭhitāti majjhime sare ṭhapetvā mucchitā.",
  "atk-s0403a:597_0": "Accāraddhanti atigāḷhaṃ.",
  "atk-s0403a:597_1": "Uddhaccāya saṃvattatīti uddhatabhāvāya saṃvattati.",
  "atk-s0403a:597_2": "Atilīnanti atisithilaṃ.",
  "atk-s0403a:597_3": "Kosajjāyāti kusītabhāvatthāya.",
  "atk-s0403a:597_4": "Vīriyasamathaṃ adhiṭṭhahāti vīriyasampayuttaṃ samathaṃ adhiṭṭhaha,",
  "atk-s0403a:597_5": "vīriyaṃ samathena yojehīti attho.",
  "atk-s0403a:597_6": "Indriyānañca samataṃ paṭivijjhāti saddhādīnaṃ indriyānaṃ samataṃ samabhāvaṃ adhiṭṭhāhi.",
  "atk-s0403a:597_7": "Tattha saddhaṃ paññāya,",
  "atk-s0403a:597_8": "paññañca saddhāya,",
  "atk-s0403a:597_9": "vīriyaṃ samādhinā,",
  "atk-s0403a:597_10": "samādhiñca vīriyena yojayatā indriyānaṃ samatā adhiṭṭhitā nāma hoti.",
  "atk-s0403a:597_11": "Sati pana sabbatthikā,",
  "atk-s0403a:597_12": "sā sadā balavatīyeva vaṭṭati.",
  "atk-s0403a:597_13": "Tañca pana tesaṃ yojanāvidhānaṃ visuddhimagge pakāsitameva.",
  "atk-s0403a:597_14": "Tattha ca nimittaṃ gaṇhāhīti tasmiñca samabhāve sati yena ādāse mukhabimbeneva nimittena uppajjitabbaṃ,",
  "atk-s0403a:597_15": "taṃ samathanimittaṃ vipassanānimittaṃ magganimittaṃ phalanimittañca gaṇhāhi nibbattehīti evamassa satthā arahatte pakkhipitvā kammaṭṭhānaṃ kathesi.",
  "atk-s0403a:598_0": "Tattha ca nimittaṃ aggahesīti samathanimittañca vipassanānimittañca aggahesi.",
  "atk-s0403a:598_1": "Cha ṭhānānīti cha kāraṇāni.",
  "atk-s0403a:598_2": "Adhimutto hotīti paṭivijjhitvā paccakkhaṃ katvā ṭhito hoti.",
  "atk-s0403a:598_3": "Nekkhammādhimuttotiādi sabbaṃ arahattavaseneva vuttaṃ.",
  "atk-s0403a:598_4": "Arahattañhi sabbakilesehi nikkhantattā nekkhammaṃ,",
  "atk-s0403a:598_5": "teheva pavivittattā paviveko,",
  "atk-s0403a:598_6": "byāpajjhābhāvato abyāpajjhaṃ,",
  "atk-s0403a:598_7": "taṇhākkhayante uppannattā taṇhākkhayo,",
  "atk-s0403a:598_8": "upādānakkhayante uppannattā upādānakkhayo,",
  "atk-s0403a:598_9": "sammohābhāvato asammohoti vuccati.",
  "atk-s0403a:599_0": "Kevalaṃ saddhāmattakanti paṭivedharahitaṃ kevalaṃ paṭivedhapaññāya asammissakaṃ saddhāmattakaṃ.",
  "atk-s0403a:599_1": "Paṭicayanti punappunaṃ karaṇena vaḍḍhiṃ.",
  "atk-s0403a:599_2": "Vītarāgattāti maggapaṭivedhena rāgassa vigatattāyeva nekkhammasaṅkhātaṃ arahattaṃ paṭivijjhitvā sacchikatvā ṭhito hoti,",
  "atk-s0403a:599_3": "phalasamāpattivihārena viharati,",
  "atk-s0403a:599_4": "tanninnamānasoyeva ca hotīti attho.",
  "atk-s0403a:599_5": "Sesapadesupi eseva nayo.",
  "atk-s0403a:600_0": "Lābhasakkārasilokanti catupaccayalābhañca tesaññeva sukatabhāvañca vaṇṇabhaṇanañca.",
  "atk-s0403a:600_1": "Nikāmayamānoti icchamāno patthayamāno.",
  "atk-s0403a:600_2": "Pavivekādhimuttoti paviveke adhimutto arahanti evaṃ arahattaṃ byākarotīti attho.",
  "atk-s0403a:601_0": "Sīlabbataparāmāsanti sīlañca vatañca parāmasitvā gahitaṃ gahaṇamattaṃ.",
  "atk-s0403a:601_1": "Sārato paccāgacchantoti sārabhāvena jānanto.",
  "atk-s0403a:601_2": "Abyāpajjhādhimuttoti abyāpajjhaṃ arahattaṃ byākaroti.",
  "atk-s0403a:601_3": "Imināva nayena sabbaṭṭhānesu attho daṭṭhabbo.",
  "atk-s0403a:601_4": "Apicettha “nekkhammādhimuttoti imasmiṃyeva arahattaṃ kathitaṃ,",
  "atk-s0403a:601_5": "sesesu pañcasu nibbāna”nti eke vadanti.",
  "atk-s0403a:601_6": "Apare “asammohādhimuttoti ettheva nibbānaṃ kathitaṃ,",
  "atk-s0403a:601_7": "sesesu arahatta”nti vadanti.",
  "atk-s0403a:601_8": "Ayaṃ panettha sāro –",
  "atk-s0403a:601_9": "sabbesveva tesu arahattampi nibbānampi kathitamevāti.",
  "atk-s0403a:602_0": "Bhusāti balavanto dibbarūpasadisā.",
  "atk-s0403a:602_1": "Nevassa cittaṃ pariyādiyantīti etassa khīṇāsavassa cittaṃ gahetvā ṭhātuṃ na sakkonti.",
  "atk-s0403a:602_2": "Kilesā hi uppajjamānā cittaṃ gaṇhanti nāma.",
  "atk-s0403a:602_3": "Amissīkatanti kilesā hi ārammaṇena saddhiṃ cittaṃ missaṃ karonti,",
  "atk-s0403a:602_4": "tesaṃ abhāvā amissīkataṃ.",
  "atk-s0403a:602_5": "Ṭhitanti patiṭṭhitaṃ.",
  "atk-s0403a:602_6": "Āneñjappattanti acalappattaṃ.",
  "atk-s0403a:602_7": "Vayañcassānupassatīti tassa cesa cittassa uppādampi vayampi passati.",
  "atk-s0403a:602_8": "Bhusā vātavuṭṭhīti balavā vātakkhandho.",
  "atk-s0403a:602_9": "Neva sampakampeyyāti ekabhāgena cāletuṃ na sakkuṇeyya.",
  "atk-s0403a:602_10": "Na sampakampeyyāti thūṇaṃ viya sabbabhāgato kampetuṃ na sakkuṇeyya.",
  "atk-s0403a:602_11": "Na sampavedheyyāti vedhetvā pavedhetvā pātetuṃ na sakkuṇeyya.",
  "atk-s0403a:603_0": "Nekkhammaṃ adhimuttassāti arahattaṃ paṭivijjhitvā ṭhitassa khīṇāsavassa.",
  "atk-s0403a:603_1": "Sesapadesupi arahattameva kathitaṃ.",
  "atk-s0403a:603_2": "Upādānakkhayassa cāti upayogatthe sāmivacanaṃ.",
  "atk-s0403a:603_3": "Asammohañca cetasoti cittassa ca asammohaṃ adhimuttassa.",
  "atk-s0403a:603_4": "Disvā āyatanuppādanti āyatanānaṃ uppādañca vayañca disvā.",
  "atk-s0403a:603_5": "Sammā cittaṃ vimuccatīti sammā hetunā nayena imāya vipassanāpaṭipattiyā phalasamāpattivasena cittaṃ vimuccati,",
  "atk-s0403a:603_6": "nibbānārammaṇe adhimuccati.",
  "atk-s0403a:603_7": "Atha vā iminā khīṇāsavassa paṭipadā kathitā.",
  "atk-s0403a:603_8": "Tassa hi āyatanuppādaṃ disvā imāya vipassanāya adhigatassa ariyamaggassānubhāvena sabbakilesehi sammā cittaṃ vimuccati.",
  "atk-s0403a:603_9": "Evaṃ tassa sammā vimuttassa…pe…",
  "atk-s0403a:603_10": "na vijjati.",
  "atk-s0403a:603_11": "Tattha santacittassāti nibbutacittassa.",
  "atk-s0403a:603_12": "Sesamettha uttānatthamevāti.",
  "atk-s0403a:604_0": "2. Phaggunasuttavaṇṇanā",
  "atk-s0403a:605_0": "56.",
  "atk-s0403a:605_1": "Dutiye samadhosīti uṭṭhānākāraṃ dassesi.",
  "atk-s0403a:605_2": "Paṭikkamantīti parihāyanti.",
  "atk-s0403a:605_3": "No abhikkamantīti na vaḍḍhanti.",
  "atk-s0403a:605_4": "Sīsaveṭhanaṃ dadeyyāti sīsaṃ veṭhetvā daṇḍakena samparivattakaṃ bandheyya.",
  "atk-s0403a:605_5": "Indriyāni vippasīdiṃsūti tasmiṃ maraṇasamaye cha indriyāni vippasannāni ahesuṃ.",
  "atk-s0403a:605_6": "Atthupaparikkhāyāti atthānatthaṃ kāraṇākāraṇaṃ upaparikkhane.",
  "atk-s0403a:605_7": "Anuttare upadhisaṅkhayeti nibbāne.",
  "atk-s0403a:605_8": "Avimuttaṃ hotīti arahattaphalena adhimuttaṃ hoti.",
  "atk-s0403a:606_0": "3. Chaḷabhijātisuttavaṇṇanā",
  "atk-s0403a:607_0": "57.",
  "atk-s0403a:607_1": "Tatiye chaḷabhijātiyoti cha jātiyo.",
  "atk-s0403a:607_2": "Tatridanti tatrāyaṃ.",
  "atk-s0403a:607_3": "Luddāti dāruṇā.",
  "atk-s0403a:607_4": "Bhikkhū kaṇṭakavuttikāti samaṇā nāmete.",
  "atk-s0403a:607_5": "Ekasāṭakāti ekeneva pilotikakhaṇḍena purato paṭicchādanakā.",
  "atk-s0403a:607_6": "Akāmakassa bilaṃ olaggeyyunti satthe gacchamāne goṇamhi mate gomaṃsamūlaṃ uppādanatthāya vibhajitvā khādamānā",
  "atk-s0403a:607_7": "ekassa gomaṃsaṃ anicchantasseva koṭṭhāsaṃ katvā “ayañca te khāditabbo,",
  "atk-s0403a:607_8": "mūlañca dātabba”nti taṃ koṭṭhāsasaṅkhātaṃ bilaṃ olaggeyyuṃ,",
  "atk-s0403a:607_9": "balakkārena hatthe ṭhapeyyunti attho.",
  "atk-s0403a:607_10": "Akhettaññunāti abhijātipaññattiyā khettaṃ ajānantena.",
  "atk-s0403a:607_11": "Taṃ suṇāhīti taṃ mama paññattiṃ suṇāhi.",
  "atk-s0403a:607_12": "Kaṇhābhijātikoti kāḷakajātiko.",
  "atk-s0403a:607_13": "Kaṇhaṃ dhammaṃ abhijāyatīti kaṇhasabhāvo hutvā jāyati nibbattati,",
  "atk-s0403a:607_14": "kaṇhābhijātiyaṃ vā jāyati.",
  "atk-s0403a:607_15": "Nibbānaṃ abhijāyatīti nibbānaṃ pāpuṇāti,",
  "atk-s0403a:607_16": "ariyabhūmisaṅkhātāya vā nibbānajātiyā jāyati.",
  "atk-s0403a:608_0": "4. Āsavasuttavaṇṇanā",
  "atk-s0403a:609_0": "58.",
  "atk-s0403a:609_1": "Catutthe saṃvarā pahātabbāti saṃvarena pahātabbā.",
  "atk-s0403a:609_2": "Sesesupi eseva nayo.",
  "atk-s0403a:609_3": "Idhāti imasmiṃ sāsane.",
  "atk-s0403a:609_4": "Paṭisaṅkhāti paṭisañjānitvā,",
  "atk-s0403a:609_5": "paccavekkhitvāti attho.",
  "atk-s0403a:609_6": "Yonisoti upāyena pathena.",
  "atk-s0403a:609_7": "Ettha ca asaṃvare ādīnavapaṭisaṅkhā yoniso paṭisaṅkhāti veditabbā.",
  "atk-s0403a:609_8": "Sā cāyaṃ “varaṃ,",
  "atk-s0403a:609_9": "bhikkhave,",
  "atk-s0403a:609_10": "tattāya ayosalākāya ādittāya sampajjalitāya sajotibhūtāya cakkhundriyaṃ sampalimaṭṭhaṃ,",
  "atk-s0403a:609_11": "na tveva cakkhuviññeyyesu rūpesu anubyañjanaso nimittaggāho”tiādinā ādittapariyāyena veditabbā.",
  "atk-s0403a:609_12": "Cakkhundriyasaṃvarasaṃvuto viharatīti ettha cakkhumeva indriyaṃ cakkhundriyaṃ,",
  "atk-s0403a:609_13": "saṃvaraṇato saṃvaro,",
  "atk-s0403a:609_14": "pidahanato thakanatoti vuttaṃ hoti.",
  "atk-s0403a:609_15": "Satiyā etaṃ adhivacanaṃ.",
  "atk-s0403a:609_16": "Cakkhundriye saṃvaro cakkhundriyasaṃvaro.",
  "atk-s0403a:609_17": "Javane uppajjamānopi hesa tasmiṃ dvāre kilesānaṃ uppattivāraṇato cakkhundriyasaṃvaroti vuccati.",
  "atk-s0403a:609_18": "Saṃvutoti tena saṃvarena upeto.",
  "atk-s0403a:609_19": "Tathā hi “pātimokkhasaṃvarasaṃvuto”ti imassa vibhaṅge “iminā pātimokkhasaṃvarena upeto hoti…pe…",
  "atk-s0403a:609_20": "samannāgato”ti vuttaṃ.",
  "atk-s0403a:609_21": "Atha vā saṃvarīti saṃvuto,",
  "atk-s0403a:609_22": "thakesi pidahīti vuttaṃ hoti.",
  "atk-s0403a:609_23": "Cakkhundriyasaṃvarasaṃvutoti cakkhundriyasaṃvarasaṅkhātaṃ satikavāṭaṃ cakkhudvāre gharadvāre kavāṭaṃ viya saṃvari thakesi pidahīti vuttaṃ hoti.",
  "atk-s0403a:609_24": "Ayamevettha attho sundarataro.",
  "atk-s0403a:609_25": "Tathā hi “cakkhundriyasaṃvaraṃ asaṃvutassa viharato,",
  "atk-s0403a:609_26": "saṃvutassa viharato”ti etesu padesu ayamevattho dissatīti.",
  "atk-s0403a:610_0": "Yaṃ hissātiādimhi yaṃ cakkhundriyasaṃvaraṃ assa bhikkhuno asaṃvutassa athaketvā apidahitvā viharantassāti attho.",
  "atk-s0403a:610_1": "Yekārassa vā esa yanti ādeso,",
  "atk-s0403a:610_2": "ye assāti attho.",
  "atk-s0403a:610_3": "Āsavā vighātapariḷāhāti cattāro āsavā ca aññe ca vighātakarā kilesapariḷāhā vipākapariḷāhā vā.",
  "atk-s0403a:610_4": "Cakkhudvārasmiñhi iṭṭhārammaṇaṃ āpāthagataṃ kāmassādavasena assādayato abhinandato kāmāsavo uppajjati,",
  "atk-s0403a:610_5": "“īdisaṃ aññasmimpi sugatibhave labhissāmī”ti bhavapatthanāya assādayato bhavāsavo uppajjati,",
  "atk-s0403a:610_6": "sattoti vā sattassāti vā gaṇhato diṭṭhāsavo uppajjati,",
  "atk-s0403a:610_7": "sabbeheva sahajātaṃ aññāṇaṃ avijjāsavoti cattāro āsavā uppajjanti.",
  "atk-s0403a:610_8": "Etehi sampayuttā apare kilesā vighātapariḷāhā āyatiṃ vā tesaṃ vipākā tehipi asaṃvutasseva viharato uppajjeyyunti vuccanti.",
  "atk-s0403a:610_9": "Evaṃsa teti evaṃ assa te,",
  "atk-s0403a:610_10": "etenupāyena na honti,",
  "atk-s0403a:610_11": "no aññathāti vuttaṃ hoti.",
  "atk-s0403a:610_12": "Paṭisaṅkhā yoniso sotindriyasaṃvarasaṃvutotiādīsupi eseva nayo.",
  "atk-s0403a:610_13": "Ime vuccanti āsavā saṃvarā pahātabbāti imesu chasu dvāresu cattāro cattāro katvā catuvīsati āsavā saṃvarena pahātabbāti vuccanti.",
  "atk-s0403a:611_0": "Paṭisaṅkhā yoniso cīvarantiādīsu yaṃ vattabbaṃ,",
  "atk-s0403a:611_1": "taṃ sabbaṃ visuddhimagge sīlakathāya vuttameva.",
  "atk-s0403a:611_2": "Yaṃ hissāti yañhi cīvaraṃ piṇḍapātādīsu vā aññataraṃ assa.",
  "atk-s0403a:611_3": "Appaṭisevatoti evaṃ yoniso appaṭisevantassa.",
  "atk-s0403a:611_4": "Imasmiṃ vāre aladdhaṃ cīvarādiṃ patthayato laddhaṃ vā assādayato kāmāsavassa uppatti veditabbā,",
  "atk-s0403a:611_5": "īdisaṃ aññasmimpi sugatibhave labhissāmīti bhavapatthanāya assādayato bhavāsavassa,",
  "atk-s0403a:611_6": "ahaṃ labhāmi na labhāmīti vā mayhaṃ vā idanti attasaññaṃ adhiṭṭhahato diṭṭhāsavassa,",
  "atk-s0403a:611_7": "sabbeheva pana sahajāto avijjāsavoti evaṃ catunnaṃ āsavānaṃ uppatti vighātapariḷāhāva navavedanuppādanatopi veditabbā.",
  "atk-s0403a:611_8": "Ime vuccanti,",
  "atk-s0403a:611_9": "bhikkhave,",
  "atk-s0403a:611_10": "āsavā paṭisevanā pahātabbāti ime ekamekasmiṃ paccaye cattāro cattāro katvā soḷasa āsavā iminā ñāṇasaṃvarasaṅkhātena",
  "atk-s0403a:611_11": "paccavekkhaṇapaṭisevanena pahātabbāti vuccanti.",
  "atk-s0403a:612_0": "Paṭisaṅkhā yoniso khamo hoti sītassāti upāyena pathena paccavekkhitvā khantā hoti sītassa,",
  "atk-s0403a:612_1": "sītaṃ khamati sahati,",
  "atk-s0403a:612_2": "na avīrapuriso viya appamattakenapi sītena calati kampati kammaṭṭhānaṃ vijahati.",
  "atk-s0403a:612_3": "Uṇhādīsupi eseva nayo.",
  "atk-s0403a:612_4": "Ettha ca vacanameva vacanapathoti veditabbo.",
  "atk-s0403a:612_5": "Dukkhānantiādīsu dukkhamanaṭṭhena dukkhā,",
  "atk-s0403a:612_6": "bahalaṭṭhena tibbā,",
  "atk-s0403a:612_7": "pharusaṭṭhena kharā,",
  "atk-s0403a:612_8": "tikhiṇaṭṭhena kaṭukā,",
  "atk-s0403a:612_9": "assādavirahato asātā,",
  "atk-s0403a:612_10": "manaṃ avaḍḍhanato amanāpā,",
  "atk-s0403a:612_11": "pāṇaharaṇasamatthatāya pāṇaharāti veditabbā.",
  "atk-s0403a:612_12": "Yaṃ hissāti sītādīsu yaṃkiñci ekadhammampi assa.",
  "atk-s0403a:612_13": "Anadhivāsatoti anadhivāsentassa akkhamantassa.",
  "atk-s0403a:612_14": "Āsavuppatti panettha evaṃ veditabbā –",
  "atk-s0403a:612_15": "sītena phuṭṭhassa uṇhaṃ patthayato kāmāsavo uppajjati,",
  "atk-s0403a:612_16": "evaṃ sabbattha.",
  "atk-s0403a:612_17": "“Natthi sugatibhave sītaṃ vā uṇhaṃ vā”ti bhavaṃ patthentassa bhavāsavo,",
  "atk-s0403a:612_18": "mayhaṃ sītaṃ uṇhanti gāho diṭṭhāsavo,",
  "atk-s0403a:612_19": "sabbeheva sampayutto avijjāsavoti.",
  "atk-s0403a:612_20": "Ime vuccantīti ime sītādīsu ekamekassa vasena cattāro cattāro katvā aneke āsavā imāya khantisaṃvarasaṅkhātāya",
  "atk-s0403a:612_21": "adhivāsanāya pahātabbāti vuccantīti attho.",
  "atk-s0403a:613_0": "Paṭisaṅkhā yoniso caṇḍaṃ hatthiṃ parivajjetīti ahaṃ samaṇoti na caṇḍassa hatthissa āsanne ṭhātabbaṃ.",
  "atk-s0403a:613_1": "Tatonidānañhi maraṇampi maraṇamattampi dukkhaṃ bhaveyyāti evaṃ upāyena pathena paccavekkhitvā caṇḍaṃ hatthiṃ parivajjeti paṭikkamati.",
  "atk-s0403a:613_2": "Esa nayo sabbattha.",
  "atk-s0403a:613_3": "Caṇḍanti duṭṭhaṃ vāḷaṃ.",
  "atk-s0403a:613_4": "Khāṇunti khadirakhāṇukādiṃ.",
  "atk-s0403a:613_5": "Kaṇṭakaṭṭhānanti yattha kaṇṭakā vijjhanti,",
  "atk-s0403a:613_6": "taṃ okāsaṃ.",
  "atk-s0403a:613_7": "Sobbhanti sabbato chinnataṭaṃ.",
  "atk-s0403a:613_8": "Papātanti ekato chinnataṭaṃ.",
  "atk-s0403a:613_9": "Candanikanti ucchiṭṭhodakagabbhamalādīnaṃ chaḍḍanaṭṭhānaṃ.",
  "atk-s0403a:613_10": "Oḷigallanti tesaṃyeva kaddamādīnaṃ sandanokāsaṃ.",
  "atk-s0403a:613_11": "Taṃ jaṇṇumattampi asucibharitaṃ hoti.",
  "atk-s0403a:613_12": "Dvepi cetāni ṭhānāni amanussussadaṭṭhānāni honti,",
  "atk-s0403a:613_13": "tasmā vajjetabbāni.",
  "atk-s0403a:613_14": "Anāsaneti ettha ayuttaṃ āsanaṃ anāsanaṃ,",
  "atk-s0403a:613_15": "taṃ atthato aniyatavatthubhūtaṃ rahopaṭicchannāsananti veditabbaṃ.",
  "atk-s0403a:613_16": "Agocareti etthapi ayutto gocaro agocaro.",
  "atk-s0403a:613_17": "So vesiyādibhedato pañcavidho.",
  "atk-s0403a:613_18": "Pāpake mitteti lāmake dussīle mittapatirūpake amitte.",
  "atk-s0403a:613_19": "Pāpakesūti lāmakesu.",
  "atk-s0403a:613_20": "Okappeyyunti saddaheyyuṃ adhimucceyyuṃ “addhā ayamāyasmā akāsi vā karissati vā”ti.",
  "atk-s0403a:613_21": "Yaṃ hissāti hatthiādīsu yaṃkiñci ekampi assa.",
  "atk-s0403a:613_22": "Āsavuppatti panettha evaṃ veditabbā –",
  "atk-s0403a:613_23": "hatthiādinidānena dukkhena phuṭṭhassa sukhaṃ patthayato kāmāsavo uppajjati,",
  "atk-s0403a:613_24": "“natthi sugatibhave īdisaṃ dukkha”nti bhavaṃ patthentassa bhavāsavo,",
  "atk-s0403a:613_25": "maṃ hatthī maddati maṃ assoti gāho diṭṭhāsavo,",
  "atk-s0403a:613_26": "sabbeheva sampayutto avijjāsavoti.",
  "atk-s0403a:613_27": "Ime vuccantīti ime hatthiādīsu ekekassa vasena cattāro cattāro katvā aneke āsavā iminā sīlasaṃvarasaṅkhātena parivajjanena pahātabbāti vuccanti.",
  "atk-s0403a:614_0": "Paṭisaṅkhā yoniso uppannaṃ kāmavitakkaṃ nādhivāsetīti “itipāyaṃ vitakko akusalo,",
  "atk-s0403a:614_1": "itipi sāvajjo,",
  "atk-s0403a:614_2": "itipi dukkhavipāko,",
  "atk-s0403a:614_3": "so ca kho attabyābādhāya saṃvattatī”tiādinā nayena yoniso kāmavitakke ādīnavaṃ paccavekkhitvā tasmiṃ",
  "atk-s0403a:614_4": "tasmiṃ ārammaṇe uppannaṃ kāmavitakkaṃ nādhivāseti,",
  "atk-s0403a:614_5": "cittaṃ āropetvā na vāseti,",
  "atk-s0403a:614_6": "abbhantare vā na vāsetīti attho.",
  "atk-s0403a:614_7": "Anadhivāsento kiṃ karotīti? Pajahati.",
  "atk-s0403a:614_8": "Kiṃ kacavaraṃ viya piṭakenāti? Na hi,",
  "atk-s0403a:614_9": "api ca kho naṃ vinodeti tudati vijjhati nīharati.",
  "atk-s0403a:614_10": "Kiṃ balibaddaṃ viya patodenāti? Na hi,",
  "atk-s0403a:614_11": "atha kho naṃ byantīkaroti vigatantaṃ karoti,",
  "atk-s0403a:614_12": "yathāssa antopi nāvasissati antamaso bhaṅgamattampi,",
  "atk-s0403a:614_13": "tathā naṃ karoti.",
  "atk-s0403a:614_14": "Kathaṃ pana naṃ tathā karotīti?",
  "atk-s0403a:614_15": "Anabhāvaṃ gameti anu anu abhāvaṃ gameti,",
  "atk-s0403a:614_16": "vikkhambhanappahānena yathā suvikkhambhito hoti,",
  "atk-s0403a:614_17": "tathā karoti.",
  "atk-s0403a:614_18": "Sesavitakkadvayepi eseva nayo.",
  "atk-s0403a:614_19": "Uppannuppanneti uppanne uppanne,",
  "atk-s0403a:614_20": "uppannamatteyevāti vuttaṃ hoti.",
  "atk-s0403a:614_21": "Sakiṃ vā uppanne vinodetvā dutiye vāre ajjhupekkhitā na hoti,",
  "atk-s0403a:614_22": "satakkhattumpi uppanne uppanne vinodetiyeva.",
  "atk-s0403a:614_23": "Pāpake akusale dhammeti teyeva kāmavitakkādayo,",
  "atk-s0403a:614_24": "sabbepi vā nava mahāvitakke.",
  "atk-s0403a:614_25": "Tattha tayo vuttā,",
  "atk-s0403a:614_26": "avasesā “ñātivitakko,",
  "atk-s0403a:614_27": "janapadavitakko,",
  "atk-s0403a:614_28": "amarāvitakko,",
  "atk-s0403a:614_29": "parānuddayatāpaṭisaṃyutto vitakko,",
  "atk-s0403a:614_30": "lābhasakkārasilokappaṭisaṃyutto vitakko,",
  "atk-s0403a:614_31": "anavaññattippaṭisaṃyutto vitakko”ti ime cha.",
  "atk-s0403a:614_32": "Yaṃ hissāti etesu vitakkesu yaṃkiñci assa.",
  "atk-s0403a:614_33": "Kāmavitakko panettha kāmāsavo eva,",
  "atk-s0403a:614_34": "tabbiseso bhavāsavo,",
  "atk-s0403a:614_35": "taṃsampayutto diṭṭhāsavo,",
  "atk-s0403a:614_36": "sabbavitakkesu avijjā avijjāsavoti evaṃ āsavuppatti veditabbā.",
  "atk-s0403a:614_37": "Ime vuccantīti ime kāmavitakkādivasena vuttappakārā āsavā iminā tasmiṃ tasmiṃ vitakke ādīnavapaccavekkhaṇasahitena",
  "atk-s0403a:614_38": "vīriyasaṃvarasaṅkhātena vinodanena pahātabbāti vuccanti.",
  "atk-s0403a:615_0": "Paṭisaṅkhā yoniso satisambojjhaṅgaṃ bhāvetīti abhāvanāya ādīnavaṃ bhāvanāya ca ānisaṃsaṃ upāyena pathena paccavekkhitvā satisambojjhaṅgaṃ bhāveti.",
  "atk-s0403a:615_1": "Eseva nayo sabbattha.",
  "atk-s0403a:615_2": "Bojjhaṅgānaṃ bhāvanā heṭṭhā vitthāritāva.",
  "atk-s0403a:615_3": "Yaṃ hissāti etesu bojjhaṅgesu yaṃkiñci assa.",
  "atk-s0403a:615_4": "Āsavuppattiyaṃ panettha imesaṃ ariyamaggasampayuttānaṃ bojjhaṅgānaṃ abhāvitattā ye uppajjeyyuṃ kāmāsavādayo āsavā,",
  "atk-s0403a:615_5": "bhāvayato evaṃsa te na hontīti ayaṃ nayo veditabbo.",
  "atk-s0403a:615_6": "Ime vuccantīti ime kāmāsavādayo āsavā imāya lokuttarāya bojjhaṅgabhāvanāya pahātabbāti vuccanti.",
  "atk-s0403a:615_7": "Imehi chahākārehi pahīnāsavaṃ bhikkhuṃ thomento yato kho,",
  "atk-s0403a:615_8": "bhikkhavetiādimāha.",
  "atk-s0403a:615_9": "Tattha yatoti sāmivacane to- kāro,",
  "atk-s0403a:615_10": "yassāti vuttaṃ hoti.",
  "atk-s0403a:615_11": "Porāṇā pana yamhi kāleti vaṇṇayanti.",
  "atk-s0403a:615_12": "Ye āsavā saṃvarā pahātabbā,",
  "atk-s0403a:615_13": "te saṃvarā pahīnā hontīti ye āsavā saṃvarena pahātabbā,",
  "atk-s0403a:615_14": "te saṃvareneva pahīnā honti,",
  "atk-s0403a:615_15": "na appahīnesuyeva pahīnasaññī hotīti.",
  "atk-s0403a:616_0": "5. Dārukammikasuttavaṇṇanā",
  "atk-s0403a:617_0": "59.",
  "atk-s0403a:617_1": "Pañcame dārukammikoti dāruvikkayena pavattitājīvo eko upāsako.",
  "atk-s0403a:617_2": "Kāsikacandananti saṇhacandanaṃ.",
  "atk-s0403a:617_3": "Aṅgenāti aguṇaṅgena,",
  "atk-s0403a:617_4": "sukkapakkhe guṇaṅgena.",
  "atk-s0403a:617_5": "Nemantanikoti nimantanaṃ gaṇhanako.",
  "atk-s0403a:617_6": "Saṅghe dānaṃ dassāmīti bhikkhusaṅghassa dassāmi.",
  "atk-s0403a:617_7": "So evaṃ vatvā satthāraṃ abhivādetvā pakkāmi.",
  "atk-s0403a:617_8": "Athassa aparabhāge pañcasatā kulūpakā bhikkhū gihibhāvaṃ pāpuṇiṃsu.",
  "atk-s0403a:617_9": "So “kulūpakabhikkhū te vibbhantā”ti vutte “kiṃ ettha mayha”nti vatvā cittuppādavemattamattampi na akāsi.",
  "atk-s0403a:617_10": "Idaṃ sandhāya satthā saṅghe te dānaṃ dadato cittaṃ pasīdissatīti āha.",
  "atk-s0403a:618_0": "6. Hatthisāriputtasuttavaṇṇanā",
  "atk-s0403a:619_0": "60.",
  "atk-s0403a:619_1": "Chaṭṭhe abhidhammakathanti abhidhammamissakaṃ kathaṃ.",
  "atk-s0403a:619_2": "Kathaṃ opātetīti tesaṃ kathaṃ vicchinditvā attano kathaṃ katheti.",
  "atk-s0403a:619_3": "Therānaṃ bhikkhūnanti karaṇatthe sāmivacanaṃ,",
  "atk-s0403a:619_4": "therehi bhikkhūhi saddhinti attho.",
  "atk-s0403a:619_5": "Yā ca therānaṃ abhidhammakathā,",
  "atk-s0403a:619_6": "taṃ ayampi kathetuṃ sakkotīti attho.",
  "atk-s0403a:619_7": "Cetopariyāyanti cittavāraṃ.",
  "atk-s0403a:619_8": "Idhāti imasmiṃ loke.",
  "atk-s0403a:619_9": "Soratasoratoti sūrato viya sūrato,",
  "atk-s0403a:619_10": "soraccasamannāgato viyāti attho.",
  "atk-s0403a:619_11": "Nivātanivātoti nivāto viya nivāto,",
  "atk-s0403a:619_12": "nivātavutti viyāti attho.",
  "atk-s0403a:619_13": "Upasantupasantoti upasanto viya upasanto.",
  "atk-s0403a:619_14": "Vapakassateva satthārāti satthu santikā apagacchati.",
  "atk-s0403a:619_15": "Saṃsaṭṭhassāti pañcahi saṃsaggehi saṃsaṭṭhassa.",
  "atk-s0403a:619_16": "Vissaṭṭhassāti vissajjitassa.",
  "atk-s0403a:619_17": "Pākatassāti pākatindriyassa.",
  "atk-s0403a:620_0": "Kiṭṭhādoti kiṭṭhakhādako.",
  "atk-s0403a:620_1": "Antaradhāpeyyāti nāseyya.",
  "atk-s0403a:620_2": "Gopasūti gāvo ca ajikā ca.",
  "atk-s0403a:620_3": "Sippisambukanti sippiyo ca sambukā ca.",
  "atk-s0403a:620_4": "Sakkharakaṭhalanti sakkharā ca kaṭhalāni ca.",
  "atk-s0403a:620_5": "Ābhidosikanti abhiññātadosaṃ kudrūsakabhojanaṃ.",
  "atk-s0403a:620_6": "Nacchādeyyāti na rucceyya.",
  "atk-s0403a:620_7": "Tattha yadetaṃ purisaṃ bhuttāvinti upayogavacanaṃ,",
  "atk-s0403a:620_8": "taṃ sāmiatthe daṭṭhabbaṃ.",
  "atk-s0403a:620_9": "Amuṃ hāvuso,",
  "atk-s0403a:620_10": "purisanti, āvuso,",
  "atk-s0403a:620_11": "amuṃ purisaṃ.",
  "atk-s0403a:621_0": "Sabbanimittānanti sabbesaṃ niccanimittādīnaṃ nimittānaṃ.",
  "atk-s0403a:621_1": "Animittaṃ cetosamādhinti balavavipassanāsamādhiṃ.",
  "atk-s0403a:621_2": "Cīrikasaddoti jhallikasaddo.",
  "atk-s0403a:621_3": "Sarissati nekkhammassāti pabbajjāya guṇaṃ sarissati.",
  "atk-s0403a:621_4": "Arahataṃ ahosīti bhagavato sāvakānaṃ arahantānaṃ antare eko arahā ahosi.",
  "atk-s0403a:621_5": "Ayañhi thero satta vāre gihī hutvā satta vāre pabbaji.",
  "atk-s0403a:621_6": "Kiṃ kāraṇā?",
  "atk-s0403a:621_7": "Kassapasammāsambuddhakāle kiresa ekassa bhikkhuno gihibhāve vaṇṇaṃ kathesi.",
  "atk-s0403a:621_8": "So teneva kammena arahattassa upanissaye vijjamāneyeva satta vāre gihibhāve ca pabbajjāya ca sañcaranto sattame vāre pabbajitvā arahattaṃ pāpuṇīti.",
  "atk-s0403a:622_0": "7. Majjhesuttavaṇṇanā",
  "atk-s0403a:623_0": "61.",
  "atk-s0403a:623_1": "Sattame pārāyane metteyyapañheti pārāyanasamāgamamhi metteyyamāṇavassa pañhe.",
  "atk-s0403a:623_2": "Ubhonte viditvānāti dve ante dve koṭṭhāse jānitvā.",
  "atk-s0403a:623_3": "Majjhe mantā na lippatīti mantā vuccati paññā,",
  "atk-s0403a:623_4": "tāya ubho ante viditvā majjhe na lippati,",
  "atk-s0403a:623_5": "vemajjheṭṭhāne na lippati.",
  "atk-s0403a:623_6": "Sibbanimaccagāti sibbanisaṅkhātaṃ taṇhaṃ atīto.",
  "atk-s0403a:623_7": "Phassoti phassavasena nibbattattā ayaṃ attabhāvo.",
  "atk-s0403a:623_8": "Eko antoti ayameko koṭṭhāso.",
  "atk-s0403a:623_9": "Phassasamudayoti phasso samudayo assāti phassasamudayo,",
  "atk-s0403a:623_10": "imasmiṃ attabhāve katakammaphassapaccayā nibbatto anāgatattabhāvo.",
  "atk-s0403a:623_11": "Dutiyo antoti dutiyo koṭṭhāso.",
  "atk-s0403a:623_12": "Phassanirodhoti nibbānaṃ.",
  "atk-s0403a:623_13": "Majjheti sibbinitaṇhaṃ chetvā dvidhākaraṇaṭṭhena nibbānaṃ majjhe nāma hoti.",
  "atk-s0403a:623_14": "Taṇhā hi naṃ sibbatīti taṇhā naṃ attabhāvadvayasaṅkhātaṃ phassañca phassasamudayañca sibbati ghaṭṭeti.",
  "atk-s0403a:623_15": "Kiṃ kāraṇā?",
  "atk-s0403a:623_16": "Tassa tasseva bhavassa abhinibbattiyā.",
  "atk-s0403a:623_17": "Yadi hi taṇhā na sibbeyya,",
  "atk-s0403a:623_18": "tassa tassa bhavassa nibbatti na bhaveyya.",
  "atk-s0403a:623_19": "Imasmiṃ ṭhāne koṭimajjhikūpamaṃ gaṇhanti.",
  "atk-s0403a:623_20": "Dvinnañhi kaṇḍānaṃ ekato katvā majjhe suttena saṃsibbitānaṃ koṭi majjhanti vuccati.",
  "atk-s0403a:623_21": "Sutte chinne ubho kaṇḍāni ubhato patanti.",
  "atk-s0403a:623_22": "Evamettha kaṇḍadvayaṃ viya vuttappakārā dve antā,",
  "atk-s0403a:623_23": "sibbitvā ṭhitasuttaṃ viya taṇhā,",
  "atk-s0403a:623_24": "sutte chinne kaṇḍadvayassa ubhatopatanaṃ viya taṇhāya niruddhāya antadvayaṃ niruddhameva hoti.",
  "atk-s0403a:623_25": "Ettāvatāti ettakena iminā ubho ante viditvā taṇhāya majjhe anupalittabhāvena abhiññeyyaṃ catusaccadhammaṃ abhijānāti nāma,",
  "atk-s0403a:623_26": "tīraṇapariññāya ca pahānapariññāya ca parijānitabbaṃ lokiyasaccadvayaṃ parijānāti nāma.",
  "atk-s0403a:623_27": "Diṭṭheva dhammeti imasmiṃyeva attabhāve.",
  "atk-s0403a:623_28": "Dukkhassantakaro hotīti vaṭṭadukkhassa koṭikaro paricchedaparivaṭumakaro hoti nāma.",
  "atk-s0403a:624_0": "Dutiyavāre tiṇṇaṃ kaṇḍānaṃ vasena upamā veditabbā.",
  "atk-s0403a:624_1": "Tiṇṇañhi kaṇḍānaṃ suttena saṃsibbitānaṃ sutte chinne tīṇi kaṇḍāni tīsu ṭhānesu patanti,",
  "atk-s0403a:624_2": "evamettha kaṇḍattayaṃ viya atītānāgatapaccuppannā khandhā,",
  "atk-s0403a:624_3": "suttaṃ viya taṇhā.",
  "atk-s0403a:624_4": "Sā hi atītaṃ paccuppannena,",
  "atk-s0403a:624_5": "paccuppannañca anāgatena saddhiṃ saṃsibbati.",
  "atk-s0403a:624_6": "Sutte chinne kaṇḍattayassa tīsu ṭhānesu patanaṃ viya taṇhāya niruddhāya atītānāgatapaccuppannā khandhā niruddhāva honti.",
  "atk-s0403a:625_0": "Tatiyavāre adukkhamasukhā majjheti dvinnaṃ vedanānaṃ antaraṭṭhakabhāvena majjhe.",
  "atk-s0403a:625_1": "Sukhañhi dukkhassa,",
  "atk-s0403a:625_2": "dukkhaṃ vā sukhassa antaraṃ nāma natthi.",
  "atk-s0403a:625_3": "Taṇhā sibbinīti vedanāsu nandirāgo vedanānaṃ upacchedaṃ nivāretīti tā sibbati nāma.",
  "atk-s0403a:626_0": "Catutthavāre viññāṇaṃ majjheti paṭisandhiviññāṇampi sesaviññāṇampi nāmarūpapaccayasamudāgatattā nāmarūpānaṃ majjhe nāma.",
  "atk-s0403a:627_0": "Pañcamavāre viññāṇaṃ majjheti kammaviññāṇaṃ majjhe,",
  "atk-s0403a:627_1": "ajjhattikāyatanesu vā manāyatanena kammassa gahitattā idha yaṃkiñci viññāṇaṃ majjhe nāma,",
  "atk-s0403a:627_2": "manodvāre vā āvajjanassa ajjhattikāyatananissitattā javanaviññāṇaṃ majjhe nāma.",
  "atk-s0403a:628_0": "Chaṭṭhavāre sakkāyoti tebhūmakavaṭṭaṃ.",
  "atk-s0403a:628_1": "Sakkāyasamudayoti samudayasaccaṃ.",
  "atk-s0403a:628_2": "Sakkāyanirodhoti nirodhasaccaṃ.",
  "atk-s0403a:628_3": "Pariyāyenāti tena tena kāraṇeneva.",
  "atk-s0403a:628_4": "Sesaṃ sabbattha vuttanayeneva veditabbaṃ.",
  "atk-s0403a:629_0": "8. Purisindriyañāṇasuttavaṇṇanā",
  "atk-s0403a:630_0": "62.",
  "atk-s0403a:630_1": "Aṭṭhame aññataroti devadattapakkhiko eko.",
  "atk-s0403a:630_2": "Samannāharitvāti āvajjitvā.",
  "atk-s0403a:630_3": "Idaṃ so “kiṃ nu kho bhagavatā jānitvā kathitaṃ,",
  "atk-s0403a:630_4": "udāhu ajānitvā,",
  "atk-s0403a:630_5": "ekaṃsikaṃ vā kathitaṃ udāhu vibhajjakathita”nti adhippāyena pucchati.",
  "atk-s0403a:630_6": "Āpāyikoti apāye nibbattanako.",
  "atk-s0403a:630_7": "Nerayikoti nirayagāmī.",
  "atk-s0403a:630_8": "Kappaṭṭhoti kappaṭṭhiyakammassa katattā kappaṃ ṭhassati.",
  "atk-s0403a:630_9": "Atekicchoti na sakkā tikicchituṃ.",
  "atk-s0403a:630_10": "Dvejjhanti dvidhābhāvaṃ.",
  "atk-s0403a:630_11": "Vālaggakoṭinittudanamattanti vālassa aggakoṭiyā dassetabbamattakaṃ,",
  "atk-s0403a:630_12": "vālaggakoṭinipātamattakaṃ vā.",
  "atk-s0403a:630_13": "Purisindriyañāṇānīti purisapuggalānaṃ indriyaparopariyattañāṇāni,",
  "atk-s0403a:630_14": "indriyānaṃ tikkhamudubhāvajānanañāṇānīti attho.",
  "atk-s0403a:631_0": "Vijjamānā kusalāpi dhammā akusalāpi dhammāti ettakā kusalā dhammā vijjanti,",
  "atk-s0403a:631_1": "ettakā akusalā dhammāti jānāmi.",
  "atk-s0403a:631_2": "Antarahitāti adassanaṃ gatā.",
  "atk-s0403a:631_3": "Sammukhībhūtāti samudācāravasena pākaṭā jātā.",
  "atk-s0403a:631_4": "Kusalamūlanti kusalajjhāsayo.",
  "atk-s0403a:631_5": "Kusalā kusalanti tamhā kusalajjhāsayā aññampi kusalaṃ nibbattissati.",
  "atk-s0403a:631_6": "Sāradānīti sārādāni gahitasārāni,",
  "atk-s0403a:631_7": "saradamāse vā nibbattāni.",
  "atk-s0403a:631_8": "Sukhasayitānīti sukhasannicitāni.",
  "atk-s0403a:631_9": "Sukhetteti maṇḍakhette.",
  "atk-s0403a:631_10": "Nikkhittānīti vuttāni.",
  "atk-s0403a:631_11": "Sappaṭibhāgāti sarikkhakā.",
  "atk-s0403a:631_12": "Abhido addharattanti abhiaddharattaṃ addharatte abhimukhībhūte.",
  "atk-s0403a:631_13": "Bhattakālasamayeti rājakulānaṃ bhattakālasaṅkhāte samaye.",
  "atk-s0403a:631_14": "Parihānadhammoti ko evaṃ bhagavatā ñātoti?",
  "atk-s0403a:631_15": "Ajātasatturājā.",
  "atk-s0403a:631_16": "So hi pāpamittaṃ nissāya maggaphalehi parihīno.",
  "atk-s0403a:631_17": "Aparepi suppabuddhasunakkhattādayo bhagavatā ñātāva.",
  "atk-s0403a:631_18": "Aparihānadhammoti evaṃ bhagavatā ko ñāto?",
  "atk-s0403a:631_19": "Susīmo paribbājako aññe ca evarūpā.",
  "atk-s0403a:631_20": "Parinibbāyissatīti evaṃ ko ñāto bhagavatāti?",
  "atk-s0403a:631_21": "Santatimahāmatto aññe ca evarūpā.",
  "atk-s0403a:632_0": "9. Nibbedhikasuttavaṇṇanā",
  "atk-s0403a:633_0": "63.",
  "atk-s0403a:633_1": "Navame anibbiddhapubbe appadālitapubbe lobhakkhandhādayo nibbijjhati padāletīti nibbedhikapariyāyo,",
  "atk-s0403a:633_2": "nibbijjhanakāraṇanti attho.",
  "atk-s0403a:633_3": "Nidānasambhavoti kāme nideti uppādanasamatthatāya niyyādetīti nidānaṃ.",
  "atk-s0403a:633_4": "Sambhavati tatoti sambhavo,",
  "atk-s0403a:633_5": "nidānameva sambhavo nidānasambhavo.",
  "atk-s0403a:633_6": "Vemattatāti nānākaraṇaṃ.",
  "atk-s0403a:634_0": "Kāmaguṇāti kāmayitabbaṭṭhena kāmā,",
  "atk-s0403a:634_1": "bandhanaṭṭhena guṇā “antaguṇa”ntiādīsu viya.",
  "atk-s0403a:634_2": "Cakkhuviññeyyāti cakkhuviññāṇena passitabbā.",
  "atk-s0403a:634_3": "Iṭṭhāti pariyiṭṭhā vā hontu mā vā,",
  "atk-s0403a:634_4": "iṭṭhārammaṇabhūtāti attho.",
  "atk-s0403a:634_5": "Kantāti kamanīyā.",
  "atk-s0403a:634_6": "Manāpāti manavaḍḍhanakā.",
  "atk-s0403a:634_7": "Piyarūpāti piyajātikā.",
  "atk-s0403a:634_8": "Kāmūpasañhitāti ārammaṇaṃ katvā uppajjamānena kāmena upasañhitā.",
  "atk-s0403a:634_9": "Rajanīyāti rāguppattikāraṇabhūtā.",
  "atk-s0403a:634_10": "Nete kāmāti na ete kamanaṭṭhena kāmā nāma honti.",
  "atk-s0403a:634_11": "Saṅkapparāgoti saṅkappavasena uppannarāgo.",
  "atk-s0403a:634_12": "Kāmoti ayaṃ kāmappahānāya paṭipannehi pahātabbo.",
  "atk-s0403a:634_13": "Kamanaṭṭhena kāmā nāma.",
  "atk-s0403a:634_14": "Citrānīti citravicitrārammaṇāni.",
  "atk-s0403a:635_0": "Phassoti sahajātaphasso.",
  "atk-s0403a:635_1": "Kāmayamānoti kāmaṃ kāmayamāno.",
  "atk-s0403a:635_2": "Tajjaṃ tajjanti tajjātikaṃ tajjātikaṃ.",
  "atk-s0403a:635_3": "Puññabhāgiyanti dibbe kāme patthetvā sucaritapāripūriyā devaloke nibbattassa attabhāvo puññabhāgiyo nāma,",
  "atk-s0403a:635_4": "duccaritapāripūriyā apāye nibbattassa attabhāvo apuññabhāgiyo nāma.",
  "atk-s0403a:635_5": "Ayaṃ vuccati,",
  "atk-s0403a:635_6": "bhikkhave,",
  "atk-s0403a:635_7": "kāmānaṃ vipākoti ayaṃ duvidhopi kāmapatthanaṃ nissāya uppannattā kāmānaṃ vipākoti vuccati.",
  "atk-s0403a:635_8": "So imaṃ nibbedhikanti so bhikkhu imaṃ chattiṃsaṭṭhānesu nibbijjhanakaṃ seṭṭhacariyaṃ jānāti.",
  "atk-s0403a:635_9": "Kāmanirodhanti kāmānaṃ nirodhane evaṃ laddhanāmaṃ.",
  "atk-s0403a:635_10": "Imasmiñhi ṭhāne brahmacariyasaṅkhāto maggova kāmanirodhoti vutto.",
  "atk-s0403a:636_0": "Sāmisāti kilesāmisasampayuttā.",
  "atk-s0403a:636_1": "Iminā nayena sabbaṭhānesu attho veditabbo.",
  "atk-s0403a:636_2": "Apicettha vohāravepakkanti vohāravipākaṃ.",
  "atk-s0403a:636_3": "Kathāsaṅkhāto hi vohāro saññāya vipāko nāma.",
  "atk-s0403a:636_4": "Yathā yathā nanti ettha naṃ-",
  "atk-s0403a:636_5": "iti nipātamattameva.",
  "atk-s0403a:636_6": "Iti yasmā yathā yathā sañjānāti,",
  "atk-s0403a:636_7": "tathā tathā evaṃsaññī ahosinti katheti,",
  "atk-s0403a:636_8": "tasmā vohāravepakkāti attho.",
  "atk-s0403a:637_0": "Avijjāti aṭṭhasu ṭhānesu aññāṇabhūtā bahalaavijjā.",
  "atk-s0403a:637_1": "Nirayaṃ gamentīti nirayagamanīyā,",
  "atk-s0403a:637_2": "niraye nibbattipaccayāti attho.",
  "atk-s0403a:637_3": "Sesesupi eseva nayo.",
  "atk-s0403a:637_4": "Cetanāhanti cetanaṃ ahaṃ.",
  "atk-s0403a:637_5": "Idha sabbasaṅgāhikā saṃvidahanacetanā gahitā.",
  "atk-s0403a:637_6": "Cetayitvāti dvārappavattacetanā.",
  "atk-s0403a:637_7": "Manasāti cetanāsampayuttacittena.",
  "atk-s0403a:637_8": "Nirayavedanīyanti niraye vipākadāyakaṃ.",
  "atk-s0403a:637_9": "Sesesupi eseva nayo.",
  "atk-s0403a:637_10": "Adhimattanti balavadukkhaṃ.",
  "atk-s0403a:637_11": "Dandhavirāgīti garukaṃ na khippaṃ saṇikaṃ vigacchanakadukkhaṃ.",
  "atk-s0403a:637_12": "Urattāḷiṃ kandatīti uraṃ tāḷetvā rodati.",
  "atk-s0403a:637_13": "Pariyeṭṭhinti pariyesanaṃ.",
  "atk-s0403a:637_14": "Ekapadaṃ dvipadanti ekapadamantaṃ vā dvipadamantaṃ vā,",
  "atk-s0403a:637_15": "ko mantaṃ jānātīti attho.",
  "atk-s0403a:637_16": "Sammohavepakkanti sammohavipākaṃ.",
  "atk-s0403a:637_17": "Dukkhassa hi sammoho nissandavipāko nāma.",
  "atk-s0403a:637_18": "Dutiyapadepi eseva nayo.",
  "atk-s0403a:637_19": "Pariyesanāpi hi tassa nissandavipākoti.",
  "atk-s0403a:637_20": "Imasmiṃ sutte vaṭṭavivaṭṭaṃ kathitaṃ.",
  "atk-s0403a:638_0": "10. Sīhanādasuttavaṇṇanā",
  "atk-s0403a:639_0": "64.",
  "atk-s0403a:639_1": "Dasame āsabhaṃ ṭhānanti seṭṭhaṃ niccalaṭṭhānaṃ.",
  "atk-s0403a:639_2": "Sīhanādanti abhītanādaṃ pamukhanādaṃ.",
  "atk-s0403a:639_3": "Brahmacakkanti seṭṭhañāṇacakkaṃ paṭivedhañāṇañceva desanāñāṇañca.",
  "atk-s0403a:639_4": "Ṭhānañca ṭhānatoti kāraṇañca kāraṇato.",
  "atk-s0403a:639_5": "Yampīti yena ñāṇena.",
  "atk-s0403a:639_6": "Idampi tathāgatassāti idampi ṭhānāṭṭhānañāṇaṃ tathāgatassa tathāgatabalaṃ nāma hoti.",
  "atk-s0403a:639_7": "Evaṃ sabbapadesu attho veditabbo.",
  "atk-s0403a:639_8": "Kammasamādānānanti samādiyitvā katānaṃ kusalākusalakammānaṃ,",
  "atk-s0403a:639_9": "kammameva vā kammasamādānaṃ.",
  "atk-s0403a:639_10": "Ṭhānaso hetusoti paccayato ceva hetuto ca.",
  "atk-s0403a:639_11": "Tattha gatiupadhikālapayogā vipākassa ṭhānaṃ,",
  "atk-s0403a:639_12": "kammaṃ hetu.",
  "atk-s0403a:639_13": "Jhānavimokkhasamādhisamāpattīnanti catunnaṃ jhānānaṃ aṭṭhannaṃ vimokkhānaṃ tiṇṇaṃ samādhīnaṃ navannaṃ anupubbasamāpattīnañca.",
  "atk-s0403a:639_14": "Saṃkilesanti hānabhāgiyaṃ dhammaṃ.",
  "atk-s0403a:639_15": "Vodānanti visesabhāgiyaṃ dhammaṃ.",
  "atk-s0403a:639_16": "Vuṭṭhānanti “vodānampi vuṭṭhānaṃ,",
  "atk-s0403a:639_17": "tamhā tamhā samādhimhā vuṭṭhānampi vuṭṭhāna”nti evaṃ vuttaṃ paguṇajjhānañceva bhavaṅganaphalasamāpattiyo ca.",
  "atk-s0403a:639_18": "Heṭṭhimaṃ heṭṭhimañhi paguṇajjhānaṃ uparimassa uparimassa padaṭṭhānaṃ hoti,",
  "atk-s0403a:639_19": "tasmā “vodānampi vuṭṭhāna”nti vuttaṃ.",
  "atk-s0403a:639_20": "Bhavaṅgena pana sabbajjhānehi vuṭṭhānaṃ hoti,",
  "atk-s0403a:639_21": "phalasamāpattiyā nirodhasamāpattito vuṭṭhānaṃ hoti.",
  "atk-s0403a:639_22": "Taṃ sandhāya “tamhā tamhā samādhimhā vuṭṭhānampi vuṭṭhāna”nti vuttaṃ.",
  "atk-s0403a:639_23": "Anekavihitantiādīni visuddhimagge vaṇṇitāni.",
  "atk-s0403a:639_24": "Āsavakkhayañāṇaṃ heṭṭhā vuttatthameva.",
  "atk-s0403a:639_25": "Purimassāpi ñāṇattayassa vitthārakathaṃ icchantena majjhimaṭṭhakathāya mahāsīhanādavaṇṇanā oloketabbā.",
  "atk-s0403a:639_26": "Samāhitassāti ekaggacittassa.",
  "atk-s0403a:639_27": "Samādhi maggoti samādhi etesaṃ ñāṇānaṃ adhigamāya upāyo.",
  "atk-s0403a:639_28": "Asamādhīti anekaggabhāvo.",
  "atk-s0403a:639_29": "Kummaggoti micchāmaggo.",
  "atk-s0403a:639_30": "Imasmiṃ sutte tathāgatassa ñāṇabalaṃ kathitanti.",
  "atk-s0403a:640_0": "1-3. Anāgāmiphalasuttādivaṇṇanā",
  "atk-s0403a:641_0": "65- 67.",
  "atk-s0403a:641_1": "Sattamassa paṭhame assaddhiyanti assaddhabhāvaṃ.",
  "atk-s0403a:641_2": "Duppaññatanti nippaññabhāvaṃ.",
  "atk-s0403a:641_3": "Dutiye pamādanti sativippavāsaṃ.",
  "atk-s0403a:641_4": "Tatiye ābhisamācārikanti uttamasamācārabhūtaṃ vattavasena paṇṇattisīlaṃ.",
  "atk-s0403a:641_5": "Sekhadhammanti sekhapaṇṇattisīlaṃ.",
  "atk-s0403a:641_6": "Sīlānīti cattāri mahāsīlāni.",
  "atk-s0403a:642_0": "4. Saṅgaṇikārāmasuttavaṇṇanā",
  "atk-s0403a:643_0": "68.",
  "atk-s0403a:643_1": "Catutthe saṅgaṇikārāmoti gaṇasaṅgaṇikārāmo.",
  "atk-s0403a:643_2": "Suttantikagaṇādīsu pana gaṇesu attano vā parisāsaṅkhāte gaṇe ramatīti gaṇārāmo.",
  "atk-s0403a:643_3": "Paviveketi kāyaviveke.",
  "atk-s0403a:643_4": "Cittassa nimittanti samādhivipassanācittassa nimittaṃ samādhivipassanākāraṃ.",
  "atk-s0403a:643_5": "Sammādiṭṭhinti vipassanāsammādiṭṭhiṃ.",
  "atk-s0403a:643_6": "Samādhinti maggasamādhiñceva phalasamādhiñca.",
  "atk-s0403a:643_7": "Saṃyojanānīti dasa saṃyojanāni.",
  "atk-s0403a:643_8": "Nibbānanti apaccayaparinibbānaṃ.",
  "atk-s0403a:644_0": "5. Devatāsuttavaṇṇanā",
  "atk-s0403a:645_0": "69.",
  "atk-s0403a:645_1": "Pañcame sovacassatāti subbacabhāvo.",
  "atk-s0403a:645_2": "Kalyāṇamittatāti sucimittatā.",
  "atk-s0403a:645_3": "Satthugāravoti satthari gāravayutto.",
  "atk-s0403a:645_4": "Esa nayo sabbattha.",
  "atk-s0403a:646_0": "6. Samādhisuttavaṇṇanā",
  "atk-s0403a:647_0": "70.",
  "atk-s0403a:647_1": "Chaṭṭhe na santenāti paccanīkakilesehi avūpasantena.",
  "atk-s0403a:647_2": "Na paṇītenāti na atappakena.",
  "atk-s0403a:647_3": "Na paṭippassaddhiladdhenāti kilesappaṭippassaddhiyā aladdhena appattena.",
  "atk-s0403a:647_4": "Na ekodibhāvādhigatenāti na ekaggabhāvaṃ upagatena.",
  "atk-s0403a:648_0": "7. Sakkhibhabbasuttavaṇṇanā",
  "atk-s0403a:649_0": "71.",
  "atk-s0403a:649_1": "Sattame tatra tatrāti tasmiṃ tasmiṃ visese.",
  "atk-s0403a:649_2": "Sakkhibhabbatanti paccakkhabhāvaṃ.",
  "atk-s0403a:649_3": "Āyataneti kāraṇe.",
  "atk-s0403a:649_4": "Hānabhāgiyādayo visuddhimagge saṃvaṇṇitā.",
  "atk-s0403a:649_5": "Asakkaccakārīti na sukatakārī,",
  "atk-s0403a:649_6": "na ādarakārī.",
  "atk-s0403a:649_7": "Asappāyakārīti na sappāyakārī,",
  "atk-s0403a:649_8": "na upakārabhūtadhammakārī.",
  "atk-s0403a:650_0": "8. Balasuttavaṇṇanā",
  "atk-s0403a:651_0": "72.",
  "atk-s0403a:651_1": "Aṭṭhame balatanti balabhāvaṃ thāmabhāvaṃ.",
  "atk-s0403a:651_2": "Asātaccakārīti na satatakārī.",
  "atk-s0403a:651_3": "Sesaṃ heṭṭhā vuttanayameva.",
  "atk-s0403a:652_0": "9-10. Tajjhānasuttadvayavaṇṇanā",
  "atk-s0403a:653_0": "73- 74.",
  "atk-s0403a:653_1": "Navame na yathābhūtaṃ sammappaññāya sudiṭṭho hotīti vatthukāmakilesakāmesu ādīnavo na yathāsabhāvato jhānapaññāya sudiṭṭho hoti.",
  "atk-s0403a:653_2": "Dasamaṃ uttānatthamevāti.",
  "atk-s0403a:654_0": "1. Dukkhasuttavaṇṇanā",
  "atk-s0403a:655_0": "75.",
  "atk-s0403a:655_1": "Aṭṭhamassa paṭhame savighātanti saupaghātaṃ sopaddavaṃ.",
  "atk-s0403a:655_2": "Sapariḷāhanti kāyikacetasikena pariḷāhena sapariḷāhaṃ.",
  "atk-s0403a:655_3": "Pāṭikaṅkhāti icchitabbā avassaṃbhāvinī.",
  "atk-s0403a:656_0": "2. Arahattasuttavaṇṇanā",
  "atk-s0403a:657_0": "76.",
  "atk-s0403a:657_1": "Dutiye mānanti jātiādīhi maññanaṃ.",
  "atk-s0403a:657_2": "Omānanti hīnohamasmīti mānaṃ.",
  "atk-s0403a:657_3": "Atimānanti atikkamitvā pavattaṃ accuṇṇatimānaṃ.",
  "atk-s0403a:657_4": "Adhimānanti adhigatamānaṃ.",
  "atk-s0403a:657_5": "Thambhanti kodhamānehi thaddhabhāvaṃ.",
  "atk-s0403a:657_6": "Atinipātanti hīnassa hīnohamasmīti mānaṃ.",
  "atk-s0403a:658_0": "3. Uttarimanussadhammasuttavaṇṇanā",
  "atk-s0403a:659_0": "77.",
  "atk-s0403a:659_1": "Tatiye uttarimanussadhammāti manussadhammato uttari.",
  "atk-s0403a:659_2": "Alamariyañāṇadassanavisesanti ariyabhāvaṃ kātuṃ samatthaṃ ñāṇadassanavisesaṃ,",
  "atk-s0403a:659_3": "cattāro magge cattāri ca phalānīti attho.",
  "atk-s0403a:659_4": "Kuhananti tividhaṃ kuhanavatthuṃ.",
  "atk-s0403a:659_5": "Lapananti lābhatthikatāya ukkhipitvā avakkhipitvā vā lapanaṃ.",
  "atk-s0403a:660_0": "4. Sukhasomanassasuttavaṇṇanā",
  "atk-s0403a:661_0": "78.",
  "atk-s0403a:661_1": "Catutthe yoni cassa āraddhā hotīti kāraṇañcassa paripuṇṇaṃ paggahitaṃ hoti.",
  "atk-s0403a:661_2": "Dhammārāmoti dhamme ratiṃ vindati.",
  "atk-s0403a:661_3": "Bhāvanāya ramati,",
  "atk-s0403a:661_4": "bhāvento vā ramatīti bhāvanārāmo.",
  "atk-s0403a:661_5": "Pahāne ramati,",
  "atk-s0403a:661_6": "pajahanto vā ramatīti pahānārāmo.",
  "atk-s0403a:661_7": "Tividhe paviveke ramatīti pavivekārāmo.",
  "atk-s0403a:661_8": "Abyāpajjhe niddukkhabhāve ramatīti abyāpajjhārāmo.",
  "atk-s0403a:661_9": "Nippapañcasaṅkhāte nibbāne ramatīti nippapañcārāmo.",
  "atk-s0403a:662_0": "5. Adhigamasuttavaṇṇanā",
  "atk-s0403a:663_0": "79.",
  "atk-s0403a:663_1": "Pañcame na āyakusaloti na āgamanakusalo.",
  "atk-s0403a:663_2": "Na apāyakusaloti na apagamanakusalo.",
  "atk-s0403a:663_3": "Chandanti kattukamyatāchandaṃ.",
  "atk-s0403a:663_4": "Na ārakkhatīti na rakkhati.",
  "atk-s0403a:664_0": "6. Mahantattasuttavaṇṇanā",
  "atk-s0403a:665_0": "80.",
  "atk-s0403a:665_1": "Chaṭṭhe ālokabahuloti ñāṇālokabahulo.",
  "atk-s0403a:665_2": "Yogabahuloti yoge bahulaṃ karoti.",
  "atk-s0403a:665_3": "Vedabahuloti pītipāmojjabahulo.",
  "atk-s0403a:665_4": "Asantuṭṭhibahuloti kusaladhammesu asantuṭṭho.",
  "atk-s0403a:665_5": "Anikkhittadhuroti aṭṭhapitadhuro paggahitavīriyo.",
  "atk-s0403a:665_6": "Uttari ca patāretīti sampati ca uttariñca vīriyaṃ karoteva.",
  "atk-s0403a:665_7": "Sattamaṃ uttānameva.",
  "atk-s0403a:666_0": "8-10. Dutiyanirayasuttādivaṇṇanā",
  "atk-s0403a:667_0": "82- 84.",
  "atk-s0403a:667_1": "Aṭṭhame pagabbhoti kāyapāgabbhiyādīhi samannāgato.",
  "atk-s0403a:667_2": "Navamaṃ uttānatthameva.",
  "atk-s0403a:667_3": "Dasame vighātavāti mahicchataṃ nissāya uppannena lobhadukkhena dukkhito.",
  "atk-s0403a:667_4": "Sesaṃ sabbattha uttānamevāti.",
  "atk-s0403a:668_0": "1. Sītibhāvasuttavaṇṇanā",
  "atk-s0403a:669_0": "85.",
  "atk-s0403a:669_1": "Navamassa paṭhame sītibhāvanti sītalabhāvaṃ.",
  "atk-s0403a:669_2": "Yasmiṃ samaye cittaṃ niggaṇhitabbantiādīsu uddhaccasamaye cittaṃ samādhinā niggahetabbaṃ nāma,",
  "atk-s0403a:669_3": "kosajjānupatitakāle vīriyena paggahetabbaṃ nāma,",
  "atk-s0403a:669_4": "nirassādagatakāle samādhinā sampahaṃsitabbaṃ nāma,",
  "atk-s0403a:669_5": "samappavattakāle bojjhaṅgupekkhāya ajjhupekkhitabbaṃ nāma.",
  "atk-s0403a:670_0": "2. Āvaraṇasuttavaṇṇanā",
  "atk-s0403a:671_0": "86.",
  "atk-s0403a:671_1": "Dutiye kammāvaraṇatāyāti pañcānantariyakammehi.",
  "atk-s0403a:671_2": "Kilesāvaraṇatāyāti niyatamicchādiṭṭhiyā.",
  "atk-s0403a:671_3": "Vipākāvaraṇatāyāti akusalavipākapaṭisandhiyā vā kusalavipākehi ahetukapaṭisandhiyā vāti.",
  "atk-s0403a:672_0": "4-5. Sussūsatisuttādivaṇṇanā",
  "atk-s0403a:673_0": "88- 89.",
  "atk-s0403a:673_1": "Catutthe anatthanti avaḍḍhiṃ.",
  "atk-s0403a:673_2": "Atthaṃ riñcatīti vaḍḍhiatthaṃ chaḍḍeti.",
  "atk-s0403a:673_3": "Ananulomikāyāti sāsanassa ananulomikāya.",
  "atk-s0403a:673_4": "Pañcame diṭṭhisampadanti sotāpattimaggaṃ.",
  "atk-s0403a:674_0": "8-11. Abhabbaṭṭhānasuttacatukkavaṇṇanā",
  "atk-s0403a:675_0": "92- 95.",
  "atk-s0403a:675_1": "Aṭṭhame anāgamanīyaṃ vatthunti anupagantabbaṃ kāraṇaṃ,",
  "atk-s0403a:675_2": "pañcannaṃ verānaṃ dvāsaṭṭhiyā ca diṭṭhigatānametaṃ adhivacanaṃ.",
  "atk-s0403a:675_3": "Aṭṭhamaṃ bhavanti kāmāvacare aṭṭhamaṃ paṭisandhiṃ.",
  "atk-s0403a:675_4": "Navame kotūhalamaṅgalenāti diṭṭhasutamutamaṅgalena.",
  "atk-s0403a:675_5": "Dasame sayaṃkatantiādīni attadiṭṭhivasena vuttāni.",
  "atk-s0403a:675_6": "Adhiccasamuppannanti ahetunibbattaṃ.",
  "atk-s0403a:675_7": "Sesaṃ sabbattha uttānamevāti.",
  "atk-s0403a:676_0": "1-2. Pātubhāvasuttādivaṇṇanā",
  "atk-s0403a:677_0": "96- 97.",
  "atk-s0403a:677_1": "Dasamassa paṭhame ariyāyataneti majjhimadese.",
  "atk-s0403a:677_2": "Indriyānanti manacchaṭṭhānaṃ.",
  "atk-s0403a:677_3": "Dutiye saddhammaniyatoti sāsanasaddhamme niyato.",
  "atk-s0403a:677_4": "Asādhāraṇenāti puthujjanehi asādhāraṇena.",
  "atk-s0403a:678_0": "7. Anavatthitasuttavaṇṇanā",
  "atk-s0403a:679_0": "102.",
  "atk-s0403a:679_1": "Sattame anodhiṃ karitvāti “ettakāva saṅkhārā aniccā,",
  "atk-s0403a:679_2": "na ito pare”ti evaṃ sīmaṃ mariyādaṃ akatvā.",
  "atk-s0403a:679_3": "Anavatthitāti avatthitāya rahitā,",
  "atk-s0403a:679_4": "bhijjamānāva hutvā upaṭṭhahissantīti attho.",
  "atk-s0403a:679_5": "Sabbaloketi sakale tedhātuke.",
  "atk-s0403a:679_6": "Sāmaññenāti samaṇabhāvena,",
  "atk-s0403a:679_7": "ariyamaggenāti attho.",
  "atk-s0403a:680_0": "8. Ukkhittāsikasuttavaṇṇanā",
  "atk-s0403a:681_0": "103.",
  "atk-s0403a:681_1": "Aṭṭhame mettāvatāyāti mettāyuttāya pāricariyāya.",
  "atk-s0403a:681_2": "Satta hi sekhā tathāgataṃ mettāvatāya paricaranti,",
  "atk-s0403a:681_3": "khīṇāsavo pariciṇṇasatthuko.",
  "atk-s0403a:682_0": "9. Atammayasuttavaṇṇanā",
  "atk-s0403a:683_0": "104.",
  "atk-s0403a:683_1": "Navame atammayoti tammayā vuccanti taṇhādiṭṭhiyo,",
  "atk-s0403a:683_2": "tāhi rahito.",
  "atk-s0403a:683_3": "Ahaṃkārāti ahaṃkāradiṭṭhi.",
  "atk-s0403a:683_4": "Mamaṃkārāti mamaṃkārataṇhā.",
  "atk-s0403a:683_5": "Sesaṃ sabbattha uttānamevāti.",
  "atk-s0403a:684_0": "1. Rāgasuttavaṇṇanā",
  "atk-s0403a:685_0": "107.",
  "atk-s0403a:685_1": "Ekādasamassa paṭhame asubhāti asubhakammaṭṭhānaṃ.",
  "atk-s0403a:685_2": "Mettāti mettākammaṭṭhānaṃ.",
  "atk-s0403a:685_3": "Paññāti sahavipassanā maggapaññā.",
  "atk-s0403a:686_0": "6. Assādasuttavaṇṇanā",
  "atk-s0403a:687_0": "112.",
  "atk-s0403a:687_1": "Chaṭṭhe assādadiṭṭhīti sassatadiṭṭhi.",
  "atk-s0403a:687_2": "Attānudiṭṭhīti attānaṃ anugatā vīsativatthukā sakkāyadiṭṭhi.",
  "atk-s0403a:687_3": "Micchādiṭṭhīti dvāsaṭṭhividhāpi diṭṭhi.",
  "atk-s0403a:687_4": "Sammādiṭṭhīti maggasammādiṭṭhi,",
  "atk-s0403a:687_5": "natthi dinnantiādikā vā micchādiṭṭhi,",
  "atk-s0403a:687_6": "kammassakatañāṇaṃ sammādiṭṭhi.",
  "atk-s0403a:688_0": "7. Aratisuttavaṇṇanā",
  "atk-s0403a:689_0": "113. Sattame adhammacariyāti dasa akusalakammapathā.",
  "atk-s0403a:690_0": "10. Uddhaccasuttavaṇṇanā",
  "atk-s0403a:691_0": "116. Dasame asaṃvaroti anadhivāsakabhāvo. Sesaṃ sabbattha uttānamevāti.",
  "atk-s0403a:692_0": "119- 121.",
  "atk-s0403a:692_1": "Ito paresu tapussoti dvevācikupāsako.",
  "atk-s0403a:692_2": "Tathāgate niṭṭhaṅgatoti buddhaguṇesu patiṭṭhitacitto pahīnakaṅkho.",
  "atk-s0403a:692_3": "Amataṃ addasāti amataddaso.",
  "atk-s0403a:692_4": "Ariyenāti niddosena lokuttarasīlena.",
  "atk-s0403a:692_5": "Ñāṇenāti paccavekkhaṇañāṇena.",
  "atk-s0403a:692_6": "Vimuttiyāti sekhaphalavimuttiyā.",
  "atk-s0403a:692_7": "Tavakaṇṇikoti evaṃnāmako gahapati.",
  "atk-s0403a:692_8": "Tapakaṇṇikotipi pāḷi.",
  "atk-s0403a:693_0": "140. Rāgassāti pañcakāmaguṇikarāgassa. Sesaṃ sabbattha uttānatthamevāti.",
  "atk-s0403a:694_0": "Manorathapūraṇiyā aṅguttaranikāya-aṭṭhakathāya",
  "atk-s0403a:695_0": ". Namo tassa bhagavato arahato sammāsambuddhassa.",
  "atk-s0403a:696_0": "Aṅguttaranikāye",
  "atk-s0403a:697_0": "1-5. Paṭhamapiyasuttādivaṇṇanā",
  "atk-s0403a:698_0": "1- 5.",
  "atk-s0403a:698_1": "Sattakanipātassa paṭhame anavaññattikāmoti abhiññātabhāvakāmo.",
  "atk-s0403a:698_2": "Tatiye yoniso vicine dhammanti upāyena catusaccadhammaṃ vicināti.",
  "atk-s0403a:698_3": "Paññāyatthaṃ vipassatīti sahavipassanāya maggapaññāya saccadhammaṃ vipassati.",
  "atk-s0403a:698_4": "Pajjotassevāti dīpasseva.",
  "atk-s0403a:698_5": "Vimokkho hoti cetasoti tassa imehi balehi samannāgatassa khīṇāsavassa dīpanibbānaṃ viya carimakacittassa vatthārammaṇehi vimokkho hoti,",
  "atk-s0403a:698_6": "gataṭṭhānaṃ na paññāyati.",
  "atk-s0403a:698_7": "Catutthe saddho hotītiādīni pañcakanipāte vaṇṇitāneva.",
  "atk-s0403a:698_8": "Pañcame dhanānīti adāliddiyakaraṇaṭṭhena dhanāni.",
  "atk-s0403a:699_0": "7. Uggasuttavaṇṇanā",
  "atk-s0403a:700_0": "7.",
  "atk-s0403a:700_1": "Sattame uggo rājamahāmattoti pasenadikosalassa mahāamacco.",
  "atk-s0403a:700_2": "Upasaṅkamīti bhuttapātarāso upasaṅkami.",
  "atk-s0403a:700_3": "Aḍḍhoti nidhānagatena dhanena aḍḍho.",
  "atk-s0403a:700_4": "Migāro rohaṇeyyoti rohaṇaseṭṭhino nattāraṃ migāraseṭṭhiṃ sandhāyevamāha.",
  "atk-s0403a:700_5": "Mahaddhanoti vaḷañjanadhanena mahaddhano.",
  "atk-s0403a:700_6": "Mahābhogoti upabhogaparibhogabhaṇḍassa mahantatāya mahābhogo.",
  "atk-s0403a:700_7": "Hiraññassāti suvaṇṇasseva.",
  "atk-s0403a:700_8": "Suvaṇṇāmeva hissa koṭisaṅkhyaṃ ahosi.",
  "atk-s0403a:700_9": "Rūpiyassāti sesassa taṭṭakasarakaattharaṇapāvuraṇādino paribhogaparikkhārassa pamāṇasaṅkhāne vādoyeva natthi.",
  "atk-s0403a:701_0": "8. Saṃyojanasuttavaṇṇanā",
  "atk-s0403a:702_0": "8.",
  "atk-s0403a:702_1": "Aṭṭhame anunayasaṃyojananti kāmarāgasaṃyojanaṃ.",
  "atk-s0403a:702_2": "Sabbāneva cetāni bandhanaṭṭhena saṃyojanānīti veditabbāni.",
  "atk-s0403a:702_3": "Imasmiṃ sutte vaṭṭameva kathitaṃ.",
  "atk-s0403a:702_4": "Sesaṃ sabbattha uttānatthamevāti.",
  "atk-s0403a:703_0": "3. Kulasuttavaṇṇanā",
  "atk-s0403a:704_0": "13.",
  "atk-s0403a:704_1": "Dutiyassa tatiye nālanti na yuttaṃ nānucchavikaṃ.",
  "atk-s0403a:704_2": "Na manāpenāti na manamhi appanakena ākārena nisinnāsanato paccuṭṭhenti,",
  "atk-s0403a:704_3": "anādarameva dassenti.",
  "atk-s0403a:704_4": "Santamassa pariguhantīti vijjamānampi deyyadhammaṃ etassa niguhanti paṭicchādenti.",
  "atk-s0403a:704_5": "Asakkaccaṃ denti no sakkaccanti lūkhaṃ vā hotu paṇītaṃ vā,",
  "atk-s0403a:704_6": "asahatthā acittīkārena denti,",
  "atk-s0403a:704_7": "no cittīkārena.",
  "atk-s0403a:705_0": "4. Puggalasuttavaṇṇanā",
  "atk-s0403a:706_0": "14.",
  "atk-s0403a:706_1": "Catutthe ubhatobhāgavimuttoti dvīhi bhāgehi vimutto,",
  "atk-s0403a:706_2": "arūpasamāpattiyā rūpakāyato vimutto,",
  "atk-s0403a:706_3": "maggena nāmakāyato.",
  "atk-s0403a:706_4": "So catunnaṃ arūpasamāpattīnaṃ ekekato vuṭṭhāya saṅkhāre sammasitvā arahattaṃ pattānaṃ catunnaṃ,",
  "atk-s0403a:706_5": "nirodhā vuṭṭhāya arahattaṃ pattaanāgāmino ca vasena pañcavidho hoti.",
  "atk-s0403a:706_6": "Pāḷi panettha “katamo ca puggalo ubhatobhāgavimutto?",
  "atk-s0403a:706_7": "Idhekacco puggalo aṭṭha vimokkhe kāyena phusitvā viharati,",
  "atk-s0403a:706_8": "paññāya cassa disvā āsavā parikkhīṇā hontī”ti evaṃ aṭṭhavimokkhalābhino vasena āgatā.",
  "atk-s0403a:707_0": "Paññāya vimuttoti paññāvimutto.",
  "atk-s0403a:707_1": "So sukkhavipassako,",
  "atk-s0403a:707_2": "catūhi jhānehi vuṭṭhāya arahattaṃ pattā cattāro cāti imesaṃ vasena pañcavidho hoti.",
  "atk-s0403a:707_3": "Pāḷi panettha aṭṭhavimokkhapaṭikkhepavaseneva āgatā. Yathāha –",
  "atk-s0403a:707_4": "“na heva kho aṭṭha vimokkhe kāyena phusitvā viharati,",
  "atk-s0403a:707_5": "paññāya cassa disvā āsavā parikkhīṇā honti.",
  "atk-s0403a:707_6": "Ayaṃ vuccati puggalo paññāvimutto”ti.",
  "atk-s0403a:708_0": "Phuṭṭhantaṃ sacchikatoti kāyasakkhī.",
  "atk-s0403a:708_1": "So jhānaphassaṃ paṭhamaṃ phusati,",
  "atk-s0403a:708_2": "pacchā nirodhaṃ nibbānaṃ sacchikaroti.",
  "atk-s0403a:708_3": "So sotāpattiphalaṭṭhaṃ ādiṃ katvā yāva arahattamaggaṭṭhā chabbidho hoti. Tenāha –",
  "atk-s0403a:708_4": "“idhekacco puggalo aṭṭha vimokkhe kāyena phusitvā viharati,",
  "atk-s0403a:708_5": "paññāya cassa disvā ekacce āsavā parikkhīṇā honti.",
  "atk-s0403a:708_6": "Ayaṃ vuccati puggalo kāyasakkhī”ti.",
  "atk-s0403a:709_0": "Diṭṭhantaṃ pattoti diṭṭhippatto.",
  "atk-s0403a:709_1": "Tatridaṃ saṅkhepalakkhaṇaṃ –",
  "atk-s0403a:709_2": "dukkhā saṅkhārā,",
  "atk-s0403a:709_3": "sukho nirodhoti ñātaṃ hoti diṭṭhaṃ viditaṃ sacchikataṃ phusitaṃ paññāyāti diṭṭhippatto.",
  "atk-s0403a:709_4": "Vitthārato pana sopi kāyasakkhī viya chabbidho hoti.",
  "atk-s0403a:709_5": "Tenevāha –",
  "atk-s0403a:709_6": "“idhekacco puggalo ‘idaṃ dukkha’nti yathābhūtaṃ pajānāti…pe…",
  "atk-s0403a:709_7": "‘ayaṃ dukkhanirodhagāminī paṭipadā’ti yathābhūtaṃ pajānāti,",
  "atk-s0403a:709_8": "tathāgatappaveditā cassa dhammā paññāya vodiṭṭhā honti vocaritā paññāya…pe…",
  "atk-s0403a:709_9": "ayaṃ vuccati puggalo diṭṭhippatto”ti.",
  "atk-s0403a:710_0": "Saddhāya vimuttoti saddhāvimutto.",
  "atk-s0403a:710_1": "Sopi vuttanayeneva chabbidho hoti. Tenāha –",
  "atk-s0403a:710_2": "“idhekacco puggalo ‘idaṃ dukkha’nti yathābhūtaṃ pajānāti…pe…",
  "atk-s0403a:710_3": "‘ayaṃ dukkhanirodhagāminī paṭipadā’ti yathābhūtaṃ pajānāti,",
  "atk-s0403a:710_4": "tathāgatappaveditā cassa dhammā paññāya vodiṭṭhā honti vocaritā paññāya…pe…",
  "atk-s0403a:710_5": "no ca kho yathādiṭṭhippattassa.",
  "atk-s0403a:710_6": "Ayaṃ vuccati puggalo saddhāvimutto”ti.",
  "atk-s0403a:710_7": "Etassa hi saddhāvimuttassa pubbabhāgamaggakkhaṇe saddahantassa viya okappentassa viya adhimuccantassa viya ca kilesakkhayo hoti,",
  "atk-s0403a:710_8": "diṭṭhippattassa pubbabhāgamaggakkhaṇe kilesacchedakañāṇaṃ adandhaṃ tikhiṇaṃ sūraṃ hutvā vahati.",
  "atk-s0403a:710_9": "Tasmā yathā nāma nātitikhiṇena asinā kadaliṃ chindantassa chinnaṭṭhānaṃ maṭṭhaṃ na hoti,",
  "atk-s0403a:710_10": "asi sīghaṃ na vahati,",
  "atk-s0403a:710_11": "saddo suyyati,",
  "atk-s0403a:710_12": "balavataro vāyāmo kātabbo hoti,",
  "atk-s0403a:710_13": "evarūpā saddhāvimuttassa pubbabhāgamaggabhāvanā.",
  "atk-s0403a:710_14": "Yathā pana sunisitena asinā kadaliṃ chindantassa chinnaṭṭhānaṃ maṭṭhaṃ hoti,",
  "atk-s0403a:710_15": "asi sīghaṃ vahati,",
  "atk-s0403a:710_16": "saddo na suyyati,",
  "atk-s0403a:710_17": "balavavāyāmakiccaṃ na hoti,",
  "atk-s0403a:710_18": "evarūpā paññāvimuttassa pubbabhāgamaggabhāvanā veditabbā.",
  "atk-s0403a:711_0": "Dhammaṃ anussaratīti dhammānusārī.",
  "atk-s0403a:711_1": "Dhammoti paññā,",
  "atk-s0403a:711_2": "paññāpubbaṅgamaṃ maggaṃ bhāvetīti attho.",
  "atk-s0403a:711_3": "Saddhānusārimhipi eseva nayo.",
  "atk-s0403a:711_4": "Ubhopete sotāpattimaggaṭṭhāyeva.",
  "atk-s0403a:711_5": "Vuttampi cetaṃ –",
  "atk-s0403a:711_6": "“yassa puggalassa sotāpattiphalasacchikiriyāya paṭipannassa paññindriyaṃ adhimattaṃ hoti,",
  "atk-s0403a:711_7": "paññāvāhiṃ paññāpubbaṅgamaṃ ariyamaggaṃ bhāveti.",
  "atk-s0403a:711_8": "Ayaṃ vuccati puggalo dhammānusārī.",
  "atk-s0403a:711_9": "Yassa puggalassa sotāpattiphalasacchikiriyāya paṭipannassa saddhindriyaṃ adhimattaṃ hoti,",
  "atk-s0403a:711_10": "saddhāvāhiṃ saddhāpubbaṅgamaṃ ariyamaggaṃ bhāveti.",
  "atk-s0403a:711_11": "Ayaṃ vuccati puggalo saddhānusārī”ti.",
  "atk-s0403a:711_12": "Ayamettha saṅkhepo,",
  "atk-s0403a:711_13": "vitthārato panesā ubhatobhāgavimuttādikathā visuddhimagge paññābhāvanādhikāre vuttā.",
  "atk-s0403a:711_14": "Tasmā tattha vuttanayeneva veditabbāti.",
  "atk-s0403a:712_0": "5. Udakūpamāsuttavaṇṇanā",
  "atk-s0403a:713_0": "15.",
  "atk-s0403a:713_1": "Pañcame udakūpamāti nimujjanādiākāraṃ gahetvā udakena upamitā.",
  "atk-s0403a:713_2": "Sakiṃ nimuggoti ekavārameva nimuggo.",
  "atk-s0403a:713_3": "Ekantakāḷakehīti niyatamicchādiṭṭhiṃ sandhāya vuttaṃ.",
  "atk-s0403a:713_4": "Ummujjatīti uṭṭhahati.",
  "atk-s0403a:713_5": "Sādhūti sobhanā bhaddakā.",
  "atk-s0403a:713_6": "Hāyatiyevāti caṅkavāre āsittaudakaṃ viya parihāyateva.",
  "atk-s0403a:713_7": "Ummujjitvā vipassati viloketīti uṭṭhahitvā gantabbadisaṃ vipassati viloketi.",
  "atk-s0403a:713_8": "Pataratīti gantabbadisābhimukho tarati nāma.",
  "atk-s0403a:713_9": "Paṭigādhappatto hotīti uṭṭhāya viloketvā pataritvā ekasmiṃ ṭhāne patiṭṭhāpatto nāma hoti,",
  "atk-s0403a:713_10": "tiṭṭhati na punāgacchati.",
  "atk-s0403a:713_11": "Tiṇṇo pāraṅgato thale tiṭṭhatīti sabbakilesoghaṃ taritvā paratīraṃ gantvā nibbānathale patiṭṭhito nāma hoti.",
  "atk-s0403a:713_12": "Imasmiṃ sutte vaṭṭavivaṭṭaṃ kathitaṃ.",
  "atk-s0403a:714_0": "6. Aniccānupassīsuttavaṇṇanā",
  "atk-s0403a:715_0": "16.",
  "atk-s0403a:715_1": "Chaṭṭhe aniccāti evaṃ paññāya pharanto anupassatīti aniccānupassī.",
  "atk-s0403a:715_2": "Aniccāti evaṃ saññā assāti aniccasaññī.",
  "atk-s0403a:715_3": "Aniccāti evaṃ ñāṇena paṭisaṃveditā assāti aniccapaṭisaṃvedī.",
  "atk-s0403a:715_4": "Satatanti sabbakālaṃ.",
  "atk-s0403a:715_5": "Samitanti yathā purimacittena pacchimacittaṃ samitaṃ samupagataṃ ghaṭṭitaṃ hoti, evaṃ.",
  "atk-s0403a:715_6": "Abbokiṇṇanti nirantaraṃ aññena cetasā asaṃmissaṃ.",
  "atk-s0403a:715_7": "Cetasā adhimuccamānoti cittena sanniṭṭhāpayamāno.",
  "atk-s0403a:715_8": "Paññāya pariyogāhamānoti vipassanāñāṇena anupavisamāno.",
  "atk-s0403a:716_0": "Apubbaṃ acarimanti apure apacchā ekakkhaṇeyeva.",
  "atk-s0403a:716_1": "Idha samasīsī kathito.",
  "atk-s0403a:716_2": "So catubbidho hoti rogasamasīsī,",
  "atk-s0403a:716_3": "vedanāsamasīsī,",
  "atk-s0403a:716_4": "iriyāpathasamasīsī,",
  "atk-s0403a:716_5": "jīvitasamasīsīti.",
  "atk-s0403a:716_6": "Tattha yassa aññatarena rogena phuṭṭhassa sato rogavūpasamo ca āsavakkhayo ca ekappahāreneva hoti,",
  "atk-s0403a:716_7": "ayaṃ rogasamasīsī nāma.",
  "atk-s0403a:716_8": "Yassa pana aññataraṃ vedanaṃ vedayato vedanāvūpasamo ca āsavakkhayo ca ekappahāreneva hoti,",
  "atk-s0403a:716_9": "ayaṃ vedanāsamasīsī nāma.",
  "atk-s0403a:716_10": "Yassa pana ṭhānādīsu iriyāpathesu aññatarasamaṅgino vipassantassa iriyāpathassa pariyosānañca āsavakkhayo ca ekappahāreneva hoti,",
  "atk-s0403a:716_11": "ayaṃ iriyāpathasamasīsī nāma.",
  "atk-s0403a:716_12": "Yassa pana upakkamato vā sarasato vā jīvitapariyādānañca āsavakkhayo ca ekappahāreneva hoti,",
  "atk-s0403a:716_13": "ayaṃ jīvitasamasīsī nāma.",
  "atk-s0403a:716_14": "Ayamidha adhippeto.",
  "atk-s0403a:716_15": "Tattha kiñcāpi āsavapariyādānaṃ maggacittena,",
  "atk-s0403a:716_16": "jīvitapariyādānaṃ cuticittena hotīti ubhinnaṃ ekakkhaṇe sambhavo nāma natthi.",
  "atk-s0403a:716_17": "Yasmā panassa āsavesu khīṇamattesu paccavekkhaṇavārānantarameva jīvitapariyādānaṃ gacchati,",
  "atk-s0403a:716_18": "antaraṃ na paññāyati,",
  "atk-s0403a:716_19": "tasmā evaṃ vuttaṃ.",
  "atk-s0403a:717_0": "Antarāparinibbāyīti yo pañcasu suddhāvāsesu yattha katthaci uppanno nibbattakkhaṇe vā thokaṃ atikkamitvā vā vemajjhe ṭhatvā vā arahattaṃ pāpuṇāti,",
  "atk-s0403a:717_1": "tassetaṃ nāmaṃ.",
  "atk-s0403a:717_2": "Upahaccaparinibbāyīti yo tattheva āyuvemajjhaṃ atikkamitvā arahattaṃ pāpuṇāti.",
  "atk-s0403a:717_3": "Asaṅkhāraparinibbāyīti yo tesaṃyeva puggalānaṃ asaṅkhāreneva appayogena kilese khepeti.",
  "atk-s0403a:717_4": "Sasaṅkhāraparinibbāyīti yo sasaṅkhārena sappayogena kilese khepeti.",
  "atk-s0403a:717_5": "Uddhaṃsoto akaniṭṭhagāmīti yo heṭṭhā catūsu suddhāvāsesu yattha katthaci nibbattitvā tato cuto anupubbena akaniṭṭhe uppajjitvā arahattaṃ pāpuṇāti.",
  "atk-s0403a:718_0": "7-9. Dukkhānupassīsuttādivaṇṇanā",
  "atk-s0403a:719_0": "17- 19.",
  "atk-s0403a:719_1": "Sattame dukkhānupassīti pīḷanākāraṃ dukkhato anupassanto.",
  "atk-s0403a:719_2": "Aṭṭhame anattānupassīti avasavattanākāraṃ anattāti anupassanto.",
  "atk-s0403a:719_3": "Navame sukhānupassīti sukhanti evaṃ ñāṇena anupassanto.",
  "atk-s0403a:720_0": "10. Niddasavatthusuttavaṇṇanā",
  "atk-s0403a:721_0": "20.",
  "atk-s0403a:721_1": "Dasame niddasavatthūnīti niddasādivatthūni,",
  "atk-s0403a:721_2": "“niddaso bhikkhu, nibbīso, nittiṃso,",
  "atk-s0403a:721_3": "niccattālīso,",
  "atk-s0403a:721_4": "nippaññāso”ti evaṃ vacanakāraṇāni.",
  "atk-s0403a:721_5": "Ayaṃ kira pañho titthiyasamaye uppanno.",
  "atk-s0403a:721_6": "Titthiyā hi dasavassakāle mataṃ nigaṇṭhaṃ niddasoti vadanti.",
  "atk-s0403a:721_7": "So kira puna dasavasso na hoti.",
  "atk-s0403a:721_8": "Na kevalañca dasavasso,",
  "atk-s0403a:721_9": "navavassopi ekavassopi na hoti.",
  "atk-s0403a:721_10": "Eteneva nayena vīsativassādikālepi mataṃ nigaṇṭhaṃ “nibbīso nittiṃso niccattālīso nippaññāso”ti vadanti.",
  "atk-s0403a:721_11": "Āyasmā ānando gāme vicaranto taṃ kathaṃ sutvā vihāraṃ gantvā bhagavato ārocesi.",
  "atk-s0403a:721_12": "Bhagavā āha – “na idaṃ, ānanda,",
  "atk-s0403a:721_13": "titthiyānaṃ adhivacanaṃ,",
  "atk-s0403a:721_14": "mama sāsane khīṇāsavassetaṃ adhivacanaṃ.",
  "atk-s0403a:721_15": "Khīṇāsavo hi dasavassakāle parinibbuto puna dasavasso na hoti.",
  "atk-s0403a:721_16": "Na kevalañca dasavassova,",
  "atk-s0403a:721_17": "navavassopi…pe…",
  "atk-s0403a:721_18": "ekavassopi.",
  "atk-s0403a:721_19": "Na kevalañca ekavassova,",
  "atk-s0403a:721_20": "ekādasamāsikopi…pe…",
  "atk-s0403a:721_21": "ekamāsikopi ekamuhuttikopi na hotiyeva”. Kasmā?",
  "atk-s0403a:721_22": "Puna paṭisandhiyā abhāvā.",
  "atk-s0403a:721_23": "Nibbīsādīsupi eseva nayo.",
  "atk-s0403a:721_24": "Iti bhagavā “mama sāsane khīṇāsavassetaṃ adhivacana”nti vatvā yehi kāraṇehi niddaso hoti,",
  "atk-s0403a:721_25": "tāni dassetuṃ imaṃ desanaṃ ārabhi.",
  "atk-s0403a:722_0": "Tattha idhāti imasmiṃ sāsane.",
  "atk-s0403a:722_1": "Sikkhāsamādāne tibbacchando hotīti sikkhāttayapūraṇe balavacchando hoti.",
  "atk-s0403a:722_2": "Āyatiñca sikkhāsamādāne avigatapemoti anāgate punadivasādīsupi sikkhāpūraṇe avigatapemeneva samannāgato hoti.",
  "atk-s0403a:722_3": "Dhammanisantiyāti dhammanisāmanāya.",
  "atk-s0403a:722_4": "Vipassanāyetaṃ adhivacanaṃ.",
  "atk-s0403a:722_5": "Icchāvinayeti taṇhāvinaye.",
  "atk-s0403a:722_6": "Paṭisallāneti ekībhāve.",
  "atk-s0403a:722_7": "Vīriyārambheti kāyikacetasikassa vīriyassa pūraṇe.",
  "atk-s0403a:722_8": "Satinepakketi satiyañceva nipakabhāve.",
  "atk-s0403a:722_9": "Diṭṭhipaṭivedheti maggadassane.",
  "atk-s0403a:722_10": "Sesaṃ sabbattha uttānamevāti.",
  "atk-s0403a:723_0": "1. Sārandadasuttavaṇṇanā",
  "atk-s0403a:724_0": "21.",
  "atk-s0403a:724_1": "Tatiyassa paṭhame sārandade cetiyeti evaṃnāmake vihāre.",
  "atk-s0403a:724_2": "Anuppanne kira tathāgate tattha sārandadassa yakkhassa nivāsanaṭṭhānaṃ cetiyaṃ ahosi,",
  "atk-s0403a:724_3": "athettha bhagavato vihāraṃ kāresuṃ.",
  "atk-s0403a:724_4": "So sārandadacetiyaṃtveva saṅkhaṃ gato.",
  "atk-s0403a:724_5": "Yāvakīvañcāti yattakaṃ kālaṃ.",
  "atk-s0403a:724_6": "Abhiṇhaṃ sannipātāti divasassa tikkhattuṃ sannipatantāpi antarantarā sannipatantāpi abhiṇhaṃ sannipātāva.",
  "atk-s0403a:724_7": "Sannipātabahulāti “hiyyopi purimadivasampi sannipatamha,",
  "atk-s0403a:724_8": "puna ajja kimatthaṃ sannipatāmā”ti vosānamanāpajjanena sannipātabahulā.",
  "atk-s0403a:724_9": "Vuddhiyeva licchavī vajjīnaṃ pāṭikaṅkhā no parihānīti abhiṇhaṃ asannipatantā hi disāsu āgataṃ sāsanaṃ na suṇanti,",
  "atk-s0403a:724_10": "tato “asukagāmasīmā vā nigamasīmā vā ākulā,",
  "atk-s0403a:724_11": "asukaṭṭhāne corā pariyuṭṭhitā”ti na jānanti.",
  "atk-s0403a:724_12": "Corāpi “pamattā rājāno”ti ñatvā gāmanigamādīni paharantā janapadaṃ nāsenti.",
  "atk-s0403a:724_13": "Evaṃ rājūnaṃ parihāni hoti.",
  "atk-s0403a:724_14": "Abhiṇhaṃ sannipatantā pana taṃ pavattiṃ suṇanti,",
  "atk-s0403a:724_15": "tato balaṃ pesetvā amittamaddanaṃ karonti.",
  "atk-s0403a:724_16": "Corāpi “appamattā rājāno,",
  "atk-s0403a:724_17": "na sakkā amhehi vaggabandhanena vicaritu”nti bhijjitvā palāyanti.",
  "atk-s0403a:724_18": "Evaṃ rājūnaṃ vuddhi hoti.",
  "atk-s0403a:724_19": "Tena vuttaṃ –",
  "atk-s0403a:724_20": "“vuddhiyeva licchavī vajjīnaṃ pāṭikaṅkhā no parihānī”ti.",
  "atk-s0403a:725_0": "Samaggātiādīsu sannipātabheriyā niggatāya “ajja me kiccaṃ atthi maṅgalaṃ atthī”ti vikkhepaṃ karontā na samaggā sannipatanti nāma.",
  "atk-s0403a:725_1": "Bherisaddaṃ pana sutvāva bhuñjamānāpi alaṅkurumānāpi vatthāni nivāsayamānāpi addhabhuttā addhālaṅkatā",
  "atk-s0403a:725_2": "vatthaṃ nivāsentāva sannipatantā samaggā sannipatanti nāma.",
  "atk-s0403a:725_3": "Sannipatitā pana cintetvā mantetvā kattabbaṃ katvā ekatova avuṭṭhahantā na samaggā vuṭṭhahanti nāma.",
  "atk-s0403a:725_4": "Evaṃ vuṭṭhitesu hi ye paṭhamaṃ gacchanti,",
  "atk-s0403a:725_5": "tesaṃ evaṃ hoti –",
  "atk-s0403a:725_6": "“amhehi bāhirakathāva sutā,",
  "atk-s0403a:725_7": "idāni vinicchayakathā bhavissatī”ti.",
  "atk-s0403a:725_8": "Ekato vuṭṭhahantā pana samaggā vuṭṭhahanti nāma.",
  "atk-s0403a:725_9": "Apica “asukaṭṭhāne gāmasīmā vā nigamasīmā vā ākulā,",
  "atk-s0403a:725_10": "corā vā pariyuṭṭhitā”ti sutvā “ko gantvā amittamaddanaṃ karissatī”ti vutte “ahaṃ paṭhamaṃ ahaṃ paṭhama”nti vatvā gacchantāpi samaggā vuṭṭhahanti nāma.",
  "atk-s0403a:725_11": "Ekassa pana kammante osīdamāne sesā puttabhātaro pesetvā tassa kammantaṃ upatthambhayamānāpi āgantukarājānaṃ “asukassa gehaṃ gacchatu,",
  "atk-s0403a:725_12": "asukassa gehaṃ gacchatū”ti avatvā sabbe ekato saṅgaṇhantāpi ekassa maṅgale vā roge vā aññasmiṃ vā pana",
  "atk-s0403a:725_13": "tādise sukhadukkhe uppanne sabbe tattha sahāyabhāvaṃ gacchantāpi samaggā vajjikaraṇīyāni karonti nāma.",
  "atk-s0403a:726_0": "Appaññattantiādīsu pubbe akataṃ suṅkaṃ vā baliṃ vā daṇḍaṃ vā āharāpentā appaññattaṃ paññāpenti nāma.",
  "atk-s0403a:726_1": "Porāṇapaveṇiyā āgatameva pana anāharāpentā paññattaṃ samucchindanti nāma.",
  "atk-s0403a:726_2": "Coroti gahetvā dassite avicinitvā chejjabhejjaṃ anusāsantā porāṇaṃ vajjidhammaṃ samādāya na vattanti nāma.",
  "atk-s0403a:726_3": "Tesaṃ apaññattaṃ paññāpentānaṃ abhinavasuṅkādipīḷitā manussā “atiupaddutamha,",
  "atk-s0403a:726_4": "ke imesaṃ vijite vasissantī”ti paccantaṃ pavisitvā corā vā corasahāyā vā hutvā janapadaṃ hananti.",
  "atk-s0403a:726_5": "Paññattaṃ samucchindantānaṃ paveṇiāgatāni suṅkādīni agaṇhantānaṃ koso parihāyati,",
  "atk-s0403a:726_6": "tato hatthiassabalakāyaorodhādayo yathānibaddhaṃ vaṭṭaṃ alabhamānā thāmabalena parihāyanti.",
  "atk-s0403a:726_7": "Te neva yuddhakkhamā honti na pāricariyakkhamā.",
  "atk-s0403a:726_8": "Porāṇaṃ vajjidhammaṃ samādāya avattantānaṃ vijite manussā “amhākaṃ puttaṃ pitaraṃ bhātaraṃ acoraṃyeva",
  "atk-s0403a:726_9": "coroti katvā chindiṃsu bhindiṃsū”ti kujjhitvā paccantaṃ pavisitvā corā vā corasahāyā vā hutvā janapadaṃ hananti.",
  "atk-s0403a:726_10": "Evaṃ rājūnaṃ parihāni hoti.",
  "atk-s0403a:726_11": "Apaññattaṃ na paññāpentānaṃ pana “paveṇiāgataṃyeva rājāno karontī”ti manussā haṭṭhatuṭṭhā kasivāṇijjādike kammante sampādenti.",
  "atk-s0403a:726_12": "Paññattaṃ asamucchindantānaṃ paveṇiāgatāni suṅkādīni gaṇhantānaṃ koso vaḍḍhati,",
  "atk-s0403a:726_13": "tato hatthiassabalakāyaorodhādayo yathānibaddhaṃ vaṭṭaṃ labhamānā thāmabalasampannā yuddhakkhamā ceva pāricariyakkhamā ca honti.",
  "atk-s0403a:726_14": "Porāṇe vajjidhamme samādāya vattantānaṃ manussā na ujjhāyanti.",
  "atk-s0403a:726_15": "“Rājāno porāṇapaveṇiyā karonti,",
  "atk-s0403a:726_16": "aṭṭakulikasenāpatiuparājūhi parikkhitaṃ sayampi parikkhipitvā paveṇipotthakaṃ vācāpetvā anucchavikameva daṇḍaṃ pavattayanti,",
  "atk-s0403a:726_17": "etesaṃ doso natthi,",
  "atk-s0403a:726_18": "amhākaṃyeva doso”ti appamattā kammante karonti.",
  "atk-s0403a:726_19": "Evaṃ rājūnaṃ vuddhi hoti.",
  "atk-s0403a:727_0": "Sakkarissantīti yaṃkiñci tesaṃ sakkāraṃ karontā sundarameva karissanti.",
  "atk-s0403a:727_1": "Garuṃ karissantīti garubhāvaṃ paccupaṭṭhapetvā karissanti.",
  "atk-s0403a:727_2": "Mānessantīti manena piyāyissanti.",
  "atk-s0403a:727_3": "Pūjessantīti paccayapūjāya pūjessanti.",
  "atk-s0403a:727_4": "Sotabbaṃ maññissantīti divasassa dve tayo vāre upaṭṭhānaṃ gantvā tesaṃ kathaṃ sotabbaṃ saddhātabbaṃ maññissanti.",
  "atk-s0403a:727_5": "Tattha ye evaṃ mahallakānaṃ rājūnaṃ sakkārādīni na karonti,",
  "atk-s0403a:727_6": "ovādatthāya vā nesaṃ upaṭṭhānaṃ na gacchanti,",
  "atk-s0403a:727_7": "te tehi vissaṭṭhā anovadiyamānā kīḷāpasutā rajjato parihāyanti.",
  "atk-s0403a:727_8": "Ye pana tathā paṭipajjanti,",
  "atk-s0403a:727_9": "tesaṃ mahallakarājāno “idaṃ kātabbaṃ idaṃ na kātabba”nti porāṇapaveṇiṃ ācikkhanti.",
  "atk-s0403a:727_10": "Saṅgāmaṃ patvāpi “evaṃ pavisitabbaṃ,",
  "atk-s0403a:727_11": "evaṃ nikkhamitabba”nti upāyaṃ dassenti.",
  "atk-s0403a:727_12": "Te tehi ovadiyamānā yathāovādaṃ paṭipajjamānā sakkonti rajjapaveṇiṃ sandhāretuṃ.",
  "atk-s0403a:727_13": "Tena vuttaṃ –",
  "atk-s0403a:727_14": "“vuddhiyeva licchavī vajjīnaṃ pāṭikaṅkhā”ti.",
  "atk-s0403a:728_0": "Kulitthiyoti kulagharaṇiyo.",
  "atk-s0403a:728_1": "Kulakumāriyoti anividdhā tāsaṃ dhītaro.",
  "atk-s0403a:728_2": "Okassāti vā pasayhāti vā pasayhākārassevetaṃ nāmaṃ.",
  "atk-s0403a:728_3": "Okāsātipi paṭhanti.",
  "atk-s0403a:728_4": "Tattha okassāti avakasitvā ākaḍḍhitvā.",
  "atk-s0403a:728_5": "Pasayhāti abhibhavitvā ajjhottharitvāti ayaṃ vacanattho.",
  "atk-s0403a:728_6": "Evañhi karontānaṃ vijite manussā “amhākaṃ gehe puttabhātaropi,",
  "atk-s0403a:728_7": "kheḷasiṅghānikādīni mukhena apanetvā saṃvaḍḍhitā dhītaropi ime balakkārena gahetvā attano ghare vāsentī”ti",
  "atk-s0403a:728_8": "kupitā paccantaṃ pavisitvā corā vā corasahāyā vā hutvā janapadaṃ hananti.",
  "atk-s0403a:728_9": "Evaṃ akarontānaṃ pana vijite manussā appossukkā sakāni kammāni karontā rājakosaṃ vaḍḍhenti.",
  "atk-s0403a:728_10": "Evamettha vuddhihāniyo veditabbā.",
  "atk-s0403a:729_0": "Vajjīnaṃ vajjicetiyānīti vajjirājūnaṃ vajjiraṭṭhe cittīkataṭṭhena cetiyānīti laddhanāmāni yakkhaṭṭhānāni.",
  "atk-s0403a:729_1": "Abbhantarānīti antonagare ṭhitāni.",
  "atk-s0403a:729_2": "Bāhirānīti bahinagare ṭhitāni.",
  "atk-s0403a:729_3": "Dinnapubbaṃ katapubbanti pubbe dinnañca katañca.",
  "atk-s0403a:729_4": "No parihāpessantīti ahāpetvā yathāpavattameva karissanti.",
  "atk-s0403a:729_5": "Dhammikaṃ baliṃ parihāpentānañhi devatā ārakkhaṃ susaṃvihitaṃ na karonti,",
  "atk-s0403a:729_6": "anuppannaṃ dukkhaṃ uppādetuṃ asakkontiyopi uppannaṃ kāsasīsarogādiṃ vaḍḍhenti,",
  "atk-s0403a:729_7": "saṅgāme patte sahāyā na honti.",
  "atk-s0403a:729_8": "Aparihāpentānaṃ pana ārakkhaṃ susaṃvihitaṃ karonti,",
  "atk-s0403a:729_9": "anuppannaṃ sukhaṃ uppādetuṃ asakkontiyopi uppannaṃ kāsasīsarogādiṃ haranti,",
  "atk-s0403a:729_10": "saṅgāmasīse sahāyā hontīti.",
  "atk-s0403a:729_11": "Evamettha vuddhihāniyo veditabbā.",
  "atk-s0403a:730_0": "Dhammikā rakkhāvaraṇaguttīti ettha rakkhā eva yathā anicchitaṃ nāgacchati,",
  "atk-s0403a:730_1": "evaṃ āvaraṇato āvaraṇaṃ.",
  "atk-s0403a:730_2": "Yathā icchitaṃ na nassati,",
  "atk-s0403a:730_3": "evaṃ gopāyanato gutti.",
  "atk-s0403a:730_4": "Tattha balakāyena parivāretvā rakkhanaṃ pabbajitānaṃ dhammikā rakkhāvaraṇagutti nāma na hoti.",
  "atk-s0403a:730_5": "Yathā pana vihārassa upavane rukkhe na chindanti,",
  "atk-s0403a:730_6": "vājikā vājaṃ na karonti,",
  "atk-s0403a:730_7": "pokkharaṇīsu macche na gaṇhanti,",
  "atk-s0403a:730_8": "evaṃ karaṇaṃ dhammikā rakkhāvaraṇagutti nāma.",
  "atk-s0403a:730_9": "Kintīti kena nu kho kāraṇena.",
  "atk-s0403a:731_0": "Tattha ye anāgatānaṃ arahantānaṃ āgamanaṃ na icchanti,",
  "atk-s0403a:731_1": "te assaddhā honti appasannā.",
  "atk-s0403a:731_2": "Pabbajite sampatte paccuggamanaṃ na karonti,",
  "atk-s0403a:731_3": "gantvā na passanti,",
  "atk-s0403a:731_4": "paṭisanthāraṃ na karonti,",
  "atk-s0403a:731_5": "pañhaṃ na pucchanti,",
  "atk-s0403a:731_6": "dhammaṃ na suṇanti,",
  "atk-s0403a:731_7": "dānaṃ na denti,",
  "atk-s0403a:731_8": "anumodanaṃ na suṇanti,",
  "atk-s0403a:731_9": "nivāsanaṭṭhānaṃ na saṃvidahanti.",
  "atk-s0403a:731_10": "Atha nesaṃ avaṇṇo uggacchati “asuko nāma rājā assaddho appasanno,",
  "atk-s0403a:731_11": "pabbajite sampatte paccuggamanaṃ na karoti…pe…",
  "atk-s0403a:731_12": "nivāsanaṭṭhānaṃ na saṃvidahatī”ti.",
  "atk-s0403a:731_13": "Taṃ sutvā pabbajitā tassa nagaradvārena gacchantāpi nagaraṃ na pavisanti.",
  "atk-s0403a:731_14": "Evaṃ anāgatānaṃ arahantānaṃ anāgamanameva hoti.",
  "atk-s0403a:731_15": "Āgatānaṃ pana phāsuvihāre asati yepi ajānitvā āgatā,",
  "atk-s0403a:731_16": "te “vasissāmāti tāva cintetvā āgatamhā,",
  "atk-s0403a:731_17": "imesaṃ pana rājūnaṃ iminā nīhārena ke vasissantī”ti nikkhamitvā gacchanti.",
  "atk-s0403a:731_18": "Evaṃ anāgatesu anāgacchantesu āgatesu dukkhaṃ viharantesu so doso pabbajitānaṃ anāvāso hoti.",
  "atk-s0403a:731_19": "Tato devatārakkhā na hoti,",
  "atk-s0403a:731_20": "devatārakkhāya asati amanussā okāsaṃ labhanti,",
  "atk-s0403a:731_21": "amanussā ussannā anuppannaṃ byādhiṃ uppādenti.",
  "atk-s0403a:731_22": "Sīlavantānaṃ dassanapañhapucchanādivatthukassa puññassa anāgamo hoti.",
  "atk-s0403a:731_23": "Vipariyāyena yathāvuttakaṇhapakkhaviparītassa sukkapakkhassa sambhavo hotīti evamettha vuddhihāniyo veditabbā.",
  "atk-s0403a:732_0": "2. Vassakārasuttavaṇṇanā",
  "atk-s0403a:733_0": "22.",
  "atk-s0403a:733_1": "Dutiye abhiyātukāmoti abhibhavanatthāya yātukāmo.",
  "atk-s0403a:733_2": "Vajjīti vajjirājāno.",
  "atk-s0403a:733_3": "Evaṃmahiddhiketi evaṃ mahatiyā rājiddhiyā samannāgate.",
  "atk-s0403a:733_4": "Etena nesaṃ samaggabhāvaṃ katheti.",
  "atk-s0403a:733_5": "Evaṃmahānubhāveti evaṃ mahantena rājānubhāvena samannāgate.",
  "atk-s0403a:733_6": "Etena nesaṃ hatthisippādīsu katasikkhataṃ katheti,",
  "atk-s0403a:733_7": "yaṃ sandhāya vuttaṃ –",
  "atk-s0403a:733_8": "“sikkhitā vatime licchavikumārakā,",
  "atk-s0403a:733_9": "susikkhitā vatime licchavikumārakā,",
  "atk-s0403a:733_10": "yatra hi nāma sukhumena tāḷacchiggaḷena asanaṃ atipātayissanti poṅkhānupoṅkhaṃ avirādhita”nti.",
  "atk-s0403a:733_11": "Ucchecchāmīti ucchindissāmi.",
  "atk-s0403a:733_12": "Vināsessāmīti adassanaṃ nayissāmi.",
  "atk-s0403a:733_13": "Anayabyasananti avaḍḍhiñceva,",
  "atk-s0403a:733_14": "ñātibyasanañca.",
  "atk-s0403a:733_15": "Āpādessāmīti pāpayissāmi.",
  "atk-s0403a:734_0": "Iti kira so ṭhānanisajjādīsu imaṃ yuddhakathameva katheti,",
  "atk-s0403a:734_1": "“gamanasajjā hothā”ti ca balakāyaṃ āṇāpeti. Kasmā?",
  "atk-s0403a:734_2": "Gaṅgāya kira ekaṃ paṭṭanagāmaṃ nissāya addhayojanaṃ ajātasattuno vijitaṃ,",
  "atk-s0403a:734_3": "addhayojanaṃ licchavīnaṃ.",
  "atk-s0403a:734_4": "Tatra pabbatapādato mahagghabhaṇḍaṃ otarati.",
  "atk-s0403a:734_5": "Taṃ sutvā “ajja yāmi,",
  "atk-s0403a:734_6": "sve yāmī”ti ajātasattuno saṃvidahantasseva licchavino samaggā sammodamānā puretaraṃ āgantvā sabbaṃ gaṇhanti.",
  "atk-s0403a:734_7": "Ajātasattu pacchā āgantvā taṃ pavattiṃ ñatvā kujjhitvā gacchati.",
  "atk-s0403a:734_8": "Te punasaṃvaccharepi tatheva karonti.",
  "atk-s0403a:734_9": "Atha so balavāghātajāto,",
  "atk-s0403a:734_10": "tadā evamakāsi.",
  "atk-s0403a:735_0": "Tato cintesi –",
  "atk-s0403a:735_1": "“gaṇena saddhiṃ yuddhaṃ nāma bhāriyaṃ,",
  "atk-s0403a:735_2": "ekopi moghappahāro nāma natthi.",
  "atk-s0403a:735_3": "Ekena kho pana paṇḍitena saddhiṃ mantetvā karonto niraparādho hoti,",
  "atk-s0403a:735_4": "paṇḍito ca satthārā sadiso natthi,",
  "atk-s0403a:735_5": "satthā ca avidūre dhuravihāre vasati,",
  "atk-s0403a:735_6": "handāhaṃ pesetvā pucchāmi.",
  "atk-s0403a:735_7": "Sace me gatena koci attho bhavissati,",
  "atk-s0403a:735_8": "satthā tuṇhī bhavissati.",
  "atk-s0403a:735_9": "Anatthe pana sati ‘kiṃ rañño tattha gatenā’ti vakkhatī”ti.",
  "atk-s0403a:735_10": "So vassakāraṃ brāhmaṇaṃ pesesi.",
  "atk-s0403a:735_11": "Brāhmaṇo gantvā bhagavato tamatthaṃ ārocesi.",
  "atk-s0403a:735_12": "Tena vuttaṃ –",
  "atk-s0403a:735_13": "atha kho rājā…pe…",
  "atk-s0403a:735_14": "āpādessāmi vajjīti.",
  "atk-s0403a:736_0": "Bhagavantaṃ bījayamānoti thero vattasīse ṭhatvā bhagavantaṃ bījati,",
  "atk-s0403a:736_1": "bhagavato pana sītaṃ vā uṇhaṃ vā natthi.",
  "atk-s0403a:736_2": "Bhagavā brāhmaṇassa vacanaṃ sutvā tena saddhiṃ amantetvā therena saddhiṃ mantetukāmo kinti te, ānanda,",
  "atk-s0403a:736_3": "sutantiādimāha.",
  "atk-s0403a:736_4": "Taṃ vuttatthameva.",
  "atk-s0403a:737_0": "Ekamidāhanti idaṃ bhagavā pubbe vajjīnaṃ imassa vajjisattakassa desitabhāvappakāsanatthaṃ āha.",
  "atk-s0403a:737_1": "Akaraṇīyāti akattabbā,",
  "atk-s0403a:737_2": "aggahetabbāti attho.",
  "atk-s0403a:737_3": "Yadidanti nipātamattaṃ.",
  "atk-s0403a:737_4": "Yuddhassāti karaṇatthe sāmivacanaṃ,",
  "atk-s0403a:737_5": "abhimukhaṃ yuddhena gahetuṃ na sakkāti attho.",
  "atk-s0403a:737_6": "Aññatra upalāpanāyāti ṭhapetvā upalāpanaṃ.",
  "atk-s0403a:737_7": "Upalāpanā nāma “alaṃ vivādena,",
  "atk-s0403a:737_8": "idāni samaggā homā”ti hatthiassarathahiraññasuvaṇṇādīni pesetvā saṅgahakaraṇaṃ,",
  "atk-s0403a:737_9": "evañhi saṅgahaṃ katvā kevalaṃ vissāsena sakkā gaṇhitunti attho.",
  "atk-s0403a:737_10": "Aññatra mithubhedāti ṭhapetvā mithubhedaṃ.",
  "atk-s0403a:737_11": "Iminā “aññamaññabhedaṃ katvāpi sakkā ete gahetu”nti dasseti.",
  "atk-s0403a:737_12": "Idaṃ brāhmaṇo bhagavato kathāya nayaṃ labhitvā āha.",
  "atk-s0403a:737_13": "Kiṃ pana bhagavā brāhmaṇassa imāya kathāya nayalābhaṃ jānātīti?",
  "atk-s0403a:737_14": "Āma jānāti.",
  "atk-s0403a:737_15": "Jānanto kasmā kathesi?",
  "atk-s0403a:737_16": "Anukampāya.",
  "atk-s0403a:737_17": "Evaṃ kirassa ahosi –",
  "atk-s0403a:737_18": "“mayā akathitepi katipāhena gantvā sabbe gaṇhissati,",
  "atk-s0403a:737_19": "kathite pana samagge bhindanto tīhi saṃvaccharehi gaṇhissati.",
  "atk-s0403a:737_20": "Ettakampi jīvitameva varaṃ.",
  "atk-s0403a:737_21": "Ettakañhi jīvantā attano patiṭṭhābhūtaṃ puññaṃ karissantī”ti.",
  "atk-s0403a:737_22": "Abhinanditvāti cittena nanditvā.",
  "atk-s0403a:737_23": "Anumoditvāti “yāva subhāsitamidaṃ bhotā gotamenā”ti vācāya anumoditvā.",
  "atk-s0403a:737_24": "Pakkāmīti rañño santikaṃ gato.",
  "atk-s0403a:737_25": "Rājāpi tameva pesetvā sabbe bhinditvā gantvā anayabyasanaṃ pāpesi.",
  "atk-s0403a:738_0": "3. Paṭhamasattakasuttavaṇṇanā",
  "atk-s0403a:739_0": "23.",
  "atk-s0403a:739_1": "Tatiye abhiṇhaṃ sannipātāti idaṃ vajjisattake vuttasadisameva.",
  "atk-s0403a:739_2": "Idhāpi ca abhiṇhaṃ asannipatantā disāsu āgatasāsanaṃ na suṇanti,",
  "atk-s0403a:739_3": "tato “asukavihārasīmā ākulā,",
  "atk-s0403a:739_4": "uposathappavāraṇā ṭhitā,",
  "atk-s0403a:739_5": "asukasmiṃ ṭhāne bhikkhū vejjakammadūtakammādīni karonti,",
  "atk-s0403a:739_6": "viññattibahulā phalapupphadānādīhi jīvikaṃ kappentī”tiādīni na jānanti.",
  "atk-s0403a:739_7": "Pāpabhikkhūpi “pamatto saṅgho”ti ñatvā rāsibhūtā sāsanaṃ osakkāpenti.",
  "atk-s0403a:739_8": "Abhiṇhaṃ sannipatantā pana taṃ pavattiṃ suṇanti,",
  "atk-s0403a:739_9": "tato bhikkhusaṅghaṃ pesetvā sīmaṃ ujuṃ kārenti,",
  "atk-s0403a:739_10": "uposathappavāraṇāyo pavattāpenti,",
  "atk-s0403a:739_11": "micchājīvānaṃ ussannaṭṭhāne ariyavaṃsike pesetvā ariyavaṃsaṃ kathāpenti,",
  "atk-s0403a:739_12": "pāpabhikkhūnaṃ vinayadharehi niggahaṃ kārāpenti.",
  "atk-s0403a:739_13": "Pāpabhikkhūpi “appamatto saṅgho,",
  "atk-s0403a:739_14": "na sakkā amhehi vaggabandhanena vicaritu”nti bhijjitvā palāyanti.",
  "atk-s0403a:739_15": "Evamettha vuddhihāniyo veditabbā.",
  "atk-s0403a:740_0": "Samaggātiādīsu cetiyapaṭijagganatthaṃ vā bodhigharauposathāgāracchādanatthaṃ vā katikavattaṃ vā ṭhapetukāmatāya",
  "atk-s0403a:740_1": "“saṅgho sannipatatū”ti bheriyā vā ghaṇṭiyā vā ākoṭitamattāya “mayhaṃ cīvarakammaṃ atthi,",
  "atk-s0403a:740_2": "mayhaṃ patto pacitabbo,",
  "atk-s0403a:740_3": "mayhaṃ navakammaṃ atthī”ti vikkhepaṃ karontā na samaggā sannipatanti nāma.",
  "atk-s0403a:740_4": "Sabbaṃ pana taṃ kammaṃ ṭhapetvā “ahaṃ purimataraṃ,",
  "atk-s0403a:740_5": "ahaṃ purimatara”nti ekappahāreneva sannipatantā samaggā sannipatanti nāma.",
  "atk-s0403a:740_6": "Sannipatitā pana cintetvā mantetvā kattabbaṃ katvā ekatova avuṭṭhahantā na samaggā vuṭṭhahanti nāma.",
  "atk-s0403a:740_7": "Evaṃ vuṭṭhitesu hi ye paṭhamaṃ gacchanti,",
  "atk-s0403a:740_8": "tesaṃ evaṃ hoti “amhehi bāhirakathāva sutā,",
  "atk-s0403a:740_9": "idāni vinicchayakathā bhavissatī”ti.",
  "atk-s0403a:740_10": "Ekappahāreneva vuṭṭhahantā samaggā vuṭṭhahanti nāma.",
  "atk-s0403a:740_11": "Apica “asukaṭṭhāne vihārasīmā ākulā,",
  "atk-s0403a:740_12": "uposathappavāraṇā ṭhitā,",
  "atk-s0403a:740_13": "asukaṭṭhāne vejjakammādikārakā pāpabhikkhū ussannā”ti sutvā “ko gantvā tesaṃ niggahaṃ karissatī”ti vutte “ahaṃ paṭhamaṃ,",
  "atk-s0403a:740_14": "ahaṃ paṭhama”nti vatvā gacchantāpi samaggā vuṭṭhahanti nāma.",
  "atk-s0403a:741_0": "Āgantukaṃ pana disvā “imaṃ pariveṇaṃ yāhi,",
  "atk-s0403a:741_1": "etaṃ pariveṇaṃ yāhi,",
  "atk-s0403a:741_2": "ayaṃ ko”ti avatvā sabbe vattaṃ karontāpi,",
  "atk-s0403a:741_3": "jiṇṇapattacīvarakaṃ disvā tassa bhikkhācāravattena pattacīvaraṃ pariyesantāpi,",
  "atk-s0403a:741_4": "gilānassa gilānabhesajjaṃ pariyesamānāpi,",
  "atk-s0403a:741_5": "gilānameva anāthaṃ “asukapariveṇaṃ yāhī”ti avatvā attano attano pariveṇe paṭijaggantāpi,",
  "atk-s0403a:741_6": "eko olīyamānako gantho hoti,",
  "atk-s0403a:741_7": "paññavantaṃ bhikkhuṃ saṅgaṇhitvā tena taṃ ganthaṃ ukkhipāpentāpi samaggā saṅghakaraṇīyāni karonti nāma.",
  "atk-s0403a:742_0": "Appaññattantiādīsu navaṃ adhammikaṃ katikavattaṃ vā sikkhāpadaṃ vā gaṇhantā appaññattaṃ paññāpenti nāma",
  "atk-s0403a:742_1": "purāṇasanthatavatthusmiṃ sāvatthiyaṃ bhikkhū viya.",
  "atk-s0403a:742_2": "Uddhammaṃ ubbinayaṃ sāsanaṃ dīpentā paññattaṃ samucchindanti nāma,",
  "atk-s0403a:742_3": "vassasataparinibbute bhagavati vesālikā vajjiputtakā viya.",
  "atk-s0403a:742_4": "Khuddānukhuddakā pana āpattiyo sañcicca vītikkamantā yathāpaññattesu sikkhāpadesu samādāya na vattanti nāma assajipunabbasukā viya.",
  "atk-s0403a:742_5": "Tathā akarontā pana apaññattaṃ na paññāpenti,",
  "atk-s0403a:742_6": "paññattaṃ na samucchindanti,",
  "atk-s0403a:742_7": "yathāpaññattesu sikkhāpadesu samādāya vattanti nāma āyasmā upaseno viya,",
  "atk-s0403a:742_8": "āyasmā yaso kākaṇḍakaputto viya,",
  "atk-s0403a:742_9": "āyasmā mahākassapo viya ca.",
  "atk-s0403a:742_10": "Vuddhiyevāti sīlādiguṇehi vuddhiyeva,",
  "atk-s0403a:742_11": "no parihāni.",
  "atk-s0403a:743_0": "Therāti thirabhāvappattā therakārakehi guṇehi samannāgatā.",
  "atk-s0403a:743_1": "Bahū rattiyo jānantīti rattaññū.",
  "atk-s0403a:743_2": "Ciraṃ pabbajitānaṃ etesanti cirapabbajitā.",
  "atk-s0403a:743_3": "Saṅghassa pitiṭṭhāne ṭhitāti saṅghapitaro.",
  "atk-s0403a:743_4": "Pitiṭṭhāne ṭhitattā saṅghaṃ pariṇenti,",
  "atk-s0403a:743_5": "pubbaṅgamā hutvā tīsu sikkhāsu pavattentīti saṅghapariṇāyakā.",
  "atk-s0403a:744_0": "Ye tesaṃ sakkārādīni na karonti,",
  "atk-s0403a:744_1": "ovādatthāya dve tayo vāre upaṭṭhānaṃ na gacchanti,",
  "atk-s0403a:744_2": "tepi tesaṃ ovādaṃ na denti,",
  "atk-s0403a:744_3": "paveṇikathaṃ na kathenti,",
  "atk-s0403a:744_4": "sārabhūtaṃ dhammapariyāyaṃ na sikkhāpenti.",
  "atk-s0403a:744_5": "Te tehi vissaṭṭhā sīlādīhi dhammakkhandhehi sattahi ca ariyadhanehīti evamādīhi guṇehi parihāyanti.",
  "atk-s0403a:744_6": "Ye pana tesaṃ sakkārādīni karonti,",
  "atk-s0403a:744_7": "upaṭṭhānaṃ gacchanti,",
  "atk-s0403a:744_8": "tesaṃ te “evaṃ te abhikkamitabba”ntiādikaṃ ovādaṃ denti,",
  "atk-s0403a:744_9": "paveṇikathaṃ kathenti,",
  "atk-s0403a:744_10": "sārabhūtaṃ dhammapariyāyaṃ sikkhāpenti,",
  "atk-s0403a:744_11": "terasahi dhutaṅgehi dasahi kathāvatthūhi anusāsanti.",
  "atk-s0403a:744_12": "Te tesaṃ ovāde ṭhatvā sīlādīhi guṇehi vaḍḍhamānā sāmaññatthaṃ anupāpuṇanti.",
  "atk-s0403a:744_13": "Evamettha hānivuddhiyo daṭṭhabbā.",
  "atk-s0403a:745_0": "Punabbhavo sīlamassāti ponobbhavikā,",
  "atk-s0403a:745_1": "punabbhavadāyikāti attho,",
  "atk-s0403a:745_2": "tassā ponobbhavikāya.",
  "atk-s0403a:745_3": "Na vasaṃ gacchissantīti ettha ye catunnaṃ paccayānaṃ kāraṇā upaṭṭhākānaṃ padānupadikā hutvā gāmato gāmaṃ vicaranti,",
  "atk-s0403a:745_4": "te tassā vasaṃ gacchanti nāma.",
  "atk-s0403a:745_5": "Itare na gacchanti.",
  "atk-s0403a:745_6": "Tattha hānivuddhiyo pākaṭāyeva.",
  "atk-s0403a:746_0": "Āraññakesūti pañcadhanusatikapacchimesu.",
  "atk-s0403a:746_1": "Sāpekkhāti sālayā.",
  "atk-s0403a:746_2": "Gāmantasenāsanesu hi jhānaṃ appetvāpi tato vuṭṭhitamattova itthipurisadārakadārikādisaddaṃ suṇāti,",
  "atk-s0403a:746_3": "yenassa adhigatavisesopi hāyatiyeva.",
  "atk-s0403a:746_4": "Araññasenāsane niddāyitvāpi pabuddhamatto sīhabyagghamorādīnaṃ saddaṃ suṇāti,",
  "atk-s0403a:746_5": "yena araññe pītiṃ paṭilabhitvā tameva sammasanto aggaphale patiṭṭhāti.",
  "atk-s0403a:746_6": "Iti bhagavā gāmantasenāsane jhānaṃ appetvā nisinnabhikkhuto araññe niddāyamānameva pasaṃsati.",
  "atk-s0403a:746_7": "Tasmā tameva atthavasaṃ paṭicca “āraññakesu senāsanesu sāpekkhā bhavissantī”ti āha.",
  "atk-s0403a:747_0": "Paccattaññeva satiṃ upaṭṭhāpessantīti attanāva attano abbhantare satiṃ upaṭṭhapessanti.",
  "atk-s0403a:747_1": "Pesalāti piyasīlā.",
  "atk-s0403a:747_2": "Idhāpi sabrahmacārīnaṃ āgamanaṃ anicchantā nevāsikā assaddhā honti appasannā,",
  "atk-s0403a:747_3": "vihāraṃ sampattabhikkhūnaṃ paccuggamana-",
  "atk-s0403a:747_4": "pattacīvarapaṭiggahaṇa-",
  "atk-s0403a:747_5": "āsanapaññāpanatālavaṇṭaggahaṇādīni na karonti.",
  "atk-s0403a:747_6": "Atha nesaṃ avaṇṇo uggacchati “asukavihāravāsino bhikkhū assaddhā appasannā vihāraṃ paviṭṭhānaṃ vattappaṭivattampi na karontī”ti.",
  "atk-s0403a:747_7": "Taṃ sutvā pabbajitā vihāradvārena gacchantāpi vihāraṃ na pavisanti.",
  "atk-s0403a:747_8": "Evaṃ anāgatānaṃ anāgamanameva hoti.",
  "atk-s0403a:747_9": "Āgatānaṃ pana phāsuvihāre asati yepi ajānitvā āgatā,",
  "atk-s0403a:747_10": "te “vasissāmāti tāvacintetvā āgatamhā,",
  "atk-s0403a:747_11": "imesaṃ pana nevāsikānaṃ iminā nīhārena ko vasissatī”ti nikkhamitvā gacchanti.",
  "atk-s0403a:747_12": "Evaṃ so vihāro aññesaṃ bhikkhūnaṃ anāvāsova hoti.",
  "atk-s0403a:747_13": "Tato nevāsikā sīlavantānaṃ dassanaṃ alabhantā kaṅkhāvinodakaṃ vā ācārasikkhāpakaṃ vā madhuradhammasavanaṃ vā na labhanti.",
  "atk-s0403a:747_14": "Tesaṃ neva aggahitadhammaggahaṇaṃ na gahitasajjhāyakaraṇaṃ hoti.",
  "atk-s0403a:747_15": "Iti nesaṃ hāniyeva hoti,",
  "atk-s0403a:747_16": "na vuddhi.",
  "atk-s0403a:748_0": "Ye pana sabrahmacārīnaṃ āgamanaṃ icchanti,",
  "atk-s0403a:748_1": "te saddhā honti pasannā,",
  "atk-s0403a:748_2": "āgatānaṃ sabrahmacārīnaṃ paccuggamanādīni katvā senāsanaṃ paññapetvā denti,",
  "atk-s0403a:748_3": "te gahetvā bhikkhācāraṃ pavisanti,",
  "atk-s0403a:748_4": "kaṅkhaṃ vinodenti,",
  "atk-s0403a:748_5": "madhuradhammassavanaṃ labhanti.",
  "atk-s0403a:748_6": "Atha nesaṃ kittisaddo uggacchati “asukavihāre bhikkhū evaṃ saddhā pasannā vattasampannā saṅgāhakā”ti.",
  "atk-s0403a:748_7": "Taṃ sutvā bhikkhū dūratopi āgacchanti.",
  "atk-s0403a:748_8": "Tesaṃ nevāsikā vattaṃ karonti,",
  "atk-s0403a:748_9": "samīpaṃ gantvā vuḍḍhataraṃ āgantukaṃ vanditvā nisīdanti,",
  "atk-s0403a:748_10": "navakatarassa santike āsanaṃ gahetvā nisīditvā “imasmiṃ vihāre vasissatha,",
  "atk-s0403a:748_11": "gamissathā”ti pucchanti.",
  "atk-s0403a:748_12": "“Gamissāmā”ti vutte “sappāyaṃ senāsanaṃ,",
  "atk-s0403a:748_13": "sulabhā bhikkhā”tiādīni vatvā gantuṃ na denti.",
  "atk-s0403a:748_14": "Vinayadharo ce hoti,",
  "atk-s0403a:748_15": "tassa santike vinayaṃ sajjhāyanti.",
  "atk-s0403a:748_16": "Suttantādidharo ce,",
  "atk-s0403a:748_17": "tassa santike taṃ taṃ dhammaṃ sajjhāyanti.",
  "atk-s0403a:748_18": "Te āgantukatherānaṃ ovāde ṭhatvā saha paṭisambhidāhi arahattaṃ pāpuṇanti.",
  "atk-s0403a:748_19": "Āgantukā “ekaṃ dve divasāni vasissāmāti āgatamhā,",
  "atk-s0403a:748_20": "imesaṃ pana sukhasaṃvāsatāya dasa dvādasa vassāni vasimhā”ti vattāro honti.",
  "atk-s0403a:748_21": "Evamettha hānivuddhiyo veditabbā.",
  "atk-s0403a:749_0": "4. Dutiyasattakasuttavaṇṇanā",
  "atk-s0403a:750_0": "24.",
  "atk-s0403a:750_1": "Catutthe na kammārāmāti ye divasaṃ cīvarakamma-",
  "atk-s0403a:750_2": "kāyabandhanaparissāvana-",
  "atk-s0403a:750_3": "dhammakaraṇa-",
  "atk-s0403a:750_4": "sammajjani-",
  "atk-s0403a:750_5": "pādakaṭhalikādīneva karonti,",
  "atk-s0403a:750_6": "te sandhāyesa paṭikkhepo.",
  "atk-s0403a:750_7": "Yo pana tesaṃ karaṇavelāya evaṃ etāni karoti,",
  "atk-s0403a:750_8": "uddesavelāya uddesaṃ gaṇhāti,",
  "atk-s0403a:750_9": "sajjhāyavelāya sajjhāyati,",
  "atk-s0403a:750_10": "cetiyaṅgaṇavattavelāya cetiyaṅgaṇavattaṃ karoti,",
  "atk-s0403a:750_11": "manasikāravelāya manasikāraṃ karoti,",
  "atk-s0403a:750_12": "na so kammārāmo nāma.",
  "atk-s0403a:751_0": "Yo itthivaṇṇapurisavaṇṇādivasena ālāpasallāpaṃ karontoyeva rattindivaṃ vītināmeti,",
  "atk-s0403a:751_1": "evarūpe bhasse pariyantakārī na hoti,",
  "atk-s0403a:751_2": "ayaṃ bhassārāmo nāma.",
  "atk-s0403a:751_3": "Yo pana rattindivaṃ dhammaṃ katheti,",
  "atk-s0403a:751_4": "pañhaṃ vissajjeti,",
  "atk-s0403a:751_5": "ayaṃ appabhassova bhasse pariyantakārīyeva. Kasmā?",
  "atk-s0403a:751_6": "“Sannipatitānaṃ vo,",
  "atk-s0403a:751_7": "bhikkhave,",
  "atk-s0403a:751_8": "dvayaṃ karaṇīyaṃ dhammī vā kathā ariyo vā tuṇhībhāvo”ti vuttattā.",
  "atk-s0403a:752_0": "Yo ṭhitopi gacchantopi nisinnopi thinamiddhābhibhūto niddāyatiyeva,",
  "atk-s0403a:752_1": "ayaṃ niddārāmo nāma.",
  "atk-s0403a:752_2": "Yassa pana karajakāyagelaññena cittaṃ bhavaṅgaṃ otarati,",
  "atk-s0403a:752_3": "nāyaṃ niddārāmo.",
  "atk-s0403a:752_4": "Tenevāha –",
  "atk-s0403a:752_5": "“abhijānāmahaṃ,",
  "atk-s0403a:752_6": "aggivessana,",
  "atk-s0403a:752_7": "gimhānaṃ pacchime māse pacchābhattaṃ piṇḍapātappaṭikkanto catugguṇaṃ saṅghāṭiṃ paññapetvā dakkhiṇena passena sato sampajāno niddaṃ okkamitā”ti.",
  "atk-s0403a:753_0": "Yo “ekassa dutiyo,",
  "atk-s0403a:753_1": "dvinnaṃ tatiyo,",
  "atk-s0403a:753_2": "tiṇṇaṃ catuttho”ti evaṃ saṃsaṭṭhova viharati,",
  "atk-s0403a:753_3": "ekako assādaṃ na labhati,",
  "atk-s0403a:753_4": "ayaṃ saṅgaṇikārāmo.",
  "atk-s0403a:753_5": "Yo pana catūsu iriyāpathesu ekakova assādaṃ labhati,",
  "atk-s0403a:753_6": "nāyaṃ saṅgaṇikārāmo.",
  "atk-s0403a:754_0": "Asantasambhāvanicchāya samannāgatā dussīlā pāpicchā nāma.",
  "atk-s0403a:754_1": "Yesaṃ pāpakā mittā catūsu iriyāpathesu saha ayanato pāpasahāyā,",
  "atk-s0403a:754_2": "ye ca tanninnatappoṇatappabbhāratāya pāpesu sampavaṅkā,",
  "atk-s0403a:754_3": "te pāpamittā pāpasahāyā pāpasampavaṅkā nāma.",
  "atk-s0403a:755_0": "Oramattakenāti avaramattakena appamattakena.",
  "atk-s0403a:755_1": "Antarāti arahattaṃ appatvāva etthantare.",
  "atk-s0403a:755_2": "Vosānanti pariniṭṭhitabhāvaṃ “alamettāvatā”ti osakkanaṃ.",
  "atk-s0403a:755_3": "Idaṃ vuttaṃ hoti –",
  "atk-s0403a:755_4": "yāva sīlapārisuddhijjhānavipassanā sotāpannabhāvādīnaṃ aññataramattakena vosānaṃ nāpajjissanti,",
  "atk-s0403a:755_5": "tāva vuddhiyeva bhikkhūnaṃ pāṭikaṅkhā,",
  "atk-s0403a:755_6": "no parihānīti.",
  "atk-s0403a:756_0": "7. Saññāsuttavaṇṇanā",
  "atk-s0403a:757_0": "27. Sattame aniccasaññādayo aniccānupassanādīhi sahagatasaññā.",
  "atk-s0403a:758_0": "8. Paṭhamaparihānisuttavaṇṇanā",
  "atk-s0403a:759_0": "28.",
  "atk-s0403a:759_1": "Aṭṭhame uppannānaṃ saṅghakiccānaṃ nittharaṇena bhāraṃ vahantīti bhāravāhino.",
  "atk-s0403a:759_2": "Te tena paññāyissantīti te therā tena attano therabhāvānurūpena kiccena paññāyissanti.",
  "atk-s0403a:759_3": "Tesu yogaṃ āpajjatīti payogaṃ āpajjati,",
  "atk-s0403a:759_4": "sayaṃ tāni kiccāni kātuṃ ārabhatīti.",
  "atk-s0403a:760_0": "9. Dutiyaparihānisuttavaṇṇanā",
  "atk-s0403a:761_0": "29.",
  "atk-s0403a:761_1": "Navame bhikkhudassanaṃ hāpetīti bhikkhusaṅghassa dassanatthāya gamanaṃ hāpeti.",
  "atk-s0403a:761_2": "Adhisīleti pañcasīladasasīlasaṅkhāte uttamasīle.",
  "atk-s0403a:761_3": "Ito bahiddhāti imamhā sāsanā bahiddhā.",
  "atk-s0403a:761_4": "Dakkhiṇeyyaṃ gavesatīti deyyadhammapaṭiggāhake pariyesati.",
  "atk-s0403a:761_5": "Tattha ca pubbakāraṃ karotīti tesaṃ bāhirānaṃ titthiyānaṃ datvā pacchā bhikkhūnaṃ deti.",
  "atk-s0403a:761_6": "Sesaṃ sabbattha uttānamevāti.",
  "atk-s0403a:762_0": "5. Paṭhamamittasuttavaṇṇanā",
  "atk-s0403a:763_0": "36.",
  "atk-s0403a:763_1": "Catutthassa pañcame duddadanti duppariccajaṃ mahārahaṃ bhaṇḍakaṃ.",
  "atk-s0403a:763_2": "Dukkaraṃ karotīti kātuṃ asukaraṃ kammaṃ karoti.",
  "atk-s0403a:763_3": "Dukkhamaṃ khamatīti sahāyassa atthāya duradhivāsaṃ adhivāseti.",
  "atk-s0403a:763_4": "Guyhamassa āvikarotīti attano guyhaṃ tassa āvikaroti.",
  "atk-s0403a:763_5": "Guyhamassa pariguhatīti tassa guyhaṃ aññesaṃ nācikkhati.",
  "atk-s0403a:763_6": "Khīṇena nātimaññatīti tassa bhoge khīṇe tena khayena taṃ nātimaññati,",
  "atk-s0403a:763_7": "tasmiṃ omānaṃ attani ca atimānaṃ na karoti.",
  "atk-s0403a:764_0": "6. Dutiyamittasuttavaṇṇanā",
  "atk-s0403a:765_0": "37.",
  "atk-s0403a:765_1": "Chaṭṭhe vattāti vacanakusalo.",
  "atk-s0403a:765_2": "Vacanakkhamoti vacanaṃ khamati,",
  "atk-s0403a:765_3": "dinnaṃ ovādaṃ karoti.",
  "atk-s0403a:765_4": "Gambhīranti guyhaṃ rahassaṃ jhānanissitaṃ vipassanāmaggaphalanibbānanissitaṃ.",
  "atk-s0403a:766_0": "7. Paṭhamapaṭisambhidāsuttavaṇṇanā",
  "atk-s0403a:767_0": "38.",
  "atk-s0403a:767_1": "Sattame idaṃ me cetaso līnattanti uppanne cetaso līnatte “idaṃ me cetaso līnatta”nti yathāsabhāvato jānāti.",
  "atk-s0403a:767_2": "Ajjhattaṃ saṃkhittaṃ nāma thinamiddhānugataṃ.",
  "atk-s0403a:767_3": "Bahiddhā vikkhittaṃ nāma pañcasu kāmaguṇesu vikkhittaṃ.",
  "atk-s0403a:767_4": "Vedanātiādīni papañcamūlavasena gahitāni.",
  "atk-s0403a:767_5": "Vedanā hi taṇhāya mūlaṃ sukhavasena taṇhuppattito,",
  "atk-s0403a:767_6": "saññā diṭṭhiyā mūlaṃ avibhūtārammaṇe diṭṭhiuppattito,",
  "atk-s0403a:767_7": "vitakko mānassa mūlaṃ vitakkavasena asmīti mānuppattito.",
  "atk-s0403a:767_8": "Sappāyāsappāyesūti upakārānupakāresu.",
  "atk-s0403a:767_9": "Nimittanti kāraṇaṃ.",
  "atk-s0403a:767_10": "Sesaṃ sabbattha uttānatthamevāti.",
  "atk-s0403a:768_0": "1-2. Sattaviññāṇaṭṭhitisuttādivaṇṇanā",
  "atk-s0403a:769_0": "44- 45.",
  "atk-s0403a:769_1": "Pañcamassa paṭhame viññāṇaṭṭhitiyoti paṭisandhiviññāṇassa ṭhānāni.",
  "atk-s0403a:769_2": "Seyyathāpīti nidassanatthe nipāto,",
  "atk-s0403a:769_3": "yathā manussāti attho.",
  "atk-s0403a:769_4": "Aparimāṇesu hi cakkavāḷesu aparimāṇānaṃ manussānaṃ vaṇṇasaṇṭhānādivasena dvepi ekasadisā natthi.",
  "atk-s0403a:769_5": "Yepi hi katthaci yamakabhātaro vaṇṇena vā saṇṭhānena vā sadisā honti,",
  "atk-s0403a:769_6": "tesampi ālokitavilokitakathitahasitagamanaṭṭhānādīhi viseso hotiyeva.",
  "atk-s0403a:769_7": "Tasmā nānattakāyāti vuttā.",
  "atk-s0403a:769_8": "Paṭisandhisaññā pana nesaṃ tihetukāpi dvihetukāpi ahetukāpi hoti.",
  "atk-s0403a:769_9": "Tasmā nānattasaññinoti vuttā.",
  "atk-s0403a:769_10": "Ekacce ca devāti cha kāmāvacaradevā.",
  "atk-s0403a:769_11": "Tesu hi kesañci kāyo nīlo hoti,",
  "atk-s0403a:769_12": "kesañci pītakādivaṇṇo.",
  "atk-s0403a:769_13": "Saññā pana tesaṃ dvihetukāpi tihetukāpi hoti,",
  "atk-s0403a:769_14": "ahetukā natthi.",
  "atk-s0403a:769_15": "Ekacce ca vinipātikāti catuapāyavinimuttā uttaramātā yakkhinī,",
  "atk-s0403a:769_16": "piyaṅkaramātā,",
  "atk-s0403a:769_17": "phussamittā,",
  "atk-s0403a:769_18": "dhammaguttāti evamādikā aññe ca vemānikā petā.",
  "atk-s0403a:769_19": "Etesañhi pītaodātakāḷamaṅguracchavisāmavaṇṇādivasena ceva kisa thūlarassadīghavasena ca kāyo nānā hoti,",
  "atk-s0403a:769_20": "manussānaṃ viya dvihetukatihetukaahetukavasena saññāpi.",
  "atk-s0403a:769_21": "Te pana devā viya na mahesakkhā,",
  "atk-s0403a:769_22": "kapaṇamanussā viya appesakkhā dullabhaghāsacchādanā dukkhapīḷitā viharanti.",
  "atk-s0403a:769_23": "Ekacce kāḷapakkhe dukkhitā juṇhapakkhe sukhitā honti.",
  "atk-s0403a:769_24": "Tasmā sukhasamussayato vinipatitattā vinipātikāti vuttā.",
  "atk-s0403a:769_25": "Ye panettha tihetukā,",
  "atk-s0403a:769_26": "tesaṃ dhammābhisamayopi hoti piyaṅkaramātādīnaṃ viya.",
  "atk-s0403a:770_0": "Brahmakāyikāti brahmapārisajjabrahmapurohitamahābrahmāno.",
  "atk-s0403a:770_1": "Paṭhamābhinibbattāti te sabbepi paṭhamajjhānena abhinibbattā.",
  "atk-s0403a:770_2": "Brahmapārisajjā pana parittena abhinibbattā,",
  "atk-s0403a:770_3": "tesaṃ kappassa tatiyo bhāgo āyuppamāṇaṃ.",
  "atk-s0403a:770_4": "Brahmapurohitā majjhimena,",
  "atk-s0403a:770_5": "tesaṃ upaḍḍhakappo āyuppamāṇaṃ,",
  "atk-s0403a:770_6": "kāyo ca tesaṃ vipphārikataro hoti.",
  "atk-s0403a:770_7": "Mahābrahmāno paṇītena,",
  "atk-s0403a:770_8": "tesaṃ kappo āyuppamāṇaṃ,",
  "atk-s0403a:770_9": "kāyo ca pana tesaṃ ativipphārikova hoti.",
  "atk-s0403a:770_10": "Iti te kāyassa nānattā paṭhamajjhānavasena saññāya ekattā nānattakāyā ekattasaññinoti veditabbā.",
  "atk-s0403a:771_0": "Yathā ca te,",
  "atk-s0403a:771_1": "evaṃ catūsu apāyesu sattā.",
  "atk-s0403a:771_2": "Nirayesu hi kesañci gāvutaṃ,",
  "atk-s0403a:771_3": "kesañci aḍḍhayojanaṃ,",
  "atk-s0403a:771_4": "kesañci yojanaṃ attabhāvo hoti,",
  "atk-s0403a:771_5": "devadattassa pana yojanasatiko jāto.",
  "atk-s0403a:771_6": "Tiracchānesupi keci khuddakā,",
  "atk-s0403a:771_7": "keci mahantā.",
  "atk-s0403a:771_8": "Pettivisayesupi keci saṭṭhihatthā,",
  "atk-s0403a:771_9": "keci asītihatthā honti,",
  "atk-s0403a:771_10": "keci suvaṇṇā,",
  "atk-s0403a:771_11": "keci dubbaṇṇā.",
  "atk-s0403a:771_12": "Tathā kālakañcikā asurā.",
  "atk-s0403a:771_13": "Apicettha dīghapiṭṭhikapetā nāma saṭṭhiyojanikāpi honti.",
  "atk-s0403a:771_14": "Saññā pana sabbesampi akusalavipākāhetukāva hoti.",
  "atk-s0403a:771_15": "Iti āpāyikāpi nānattakāyā ekattasaññinotveva saṅkhyaṃ gacchanti.",
  "atk-s0403a:772_0": "Ābhassarāti daṇḍaukkāya acci viya etesaṃ sarīrato ābhā chijjitvā chijjitvā patantī viya sarati vissaratīti ābhassarā.",
  "atk-s0403a:772_1": "Tesu pañcakanaye dutiyatatiyajjhānadvayaṃ parittaṃ bhāvetvā upapannā parittābhā nāma honti,",
  "atk-s0403a:772_2": "tesaṃ dve kappā āyuppamāṇaṃ.",
  "atk-s0403a:772_3": "Majjhimaṃ bhāvetvā upapannā appamāṇābhā nāma honti,",
  "atk-s0403a:772_4": "tesaṃ cattāro kappā āyuppamāṇaṃ.",
  "atk-s0403a:772_5": "Paṇītaṃ bhāvetvā upapannā ābhassarā nāma honti,",
  "atk-s0403a:772_6": "tesaṃ aṭṭha kappā āyuppamāṇaṃ.",
  "atk-s0403a:772_7": "Idha pana ukkaṭṭhaparicchedavasena sabbeva te gahitā.",
  "atk-s0403a:772_8": "Sabbesañhi tesaṃ kāyo ekavipphārova hoti,",
  "atk-s0403a:772_9": "saññā pana avitakkavicāramattā vā avitakkaavicārā vāti nānā.",
  "atk-s0403a:773_0": "Subhakiṇhāti subhena vokiṇṇā vikiṇṇā,",
  "atk-s0403a:773_1": "subhena sarīrappabhāvaṇṇena ekagghanāti attho.",
  "atk-s0403a:773_2": "Etesañhi na ābhassarānaṃ viya chijjitvā chijjitvā pabhā gacchati.",
  "atk-s0403a:773_3": "Pañcakanaye pana parittamajjhimapaṇītassa catutthajjhānassa vasena soḷasabāttiṃsacatussaṭṭhikappāyukā",
  "atk-s0403a:773_4": "parittaappamāṇasubhakiṇhā nāma hutvā nibbattanti.",
  "atk-s0403a:773_5": "Iti sabbepi te ekattakāyā ceva catutthajjhānasaññāya ekattasaññino cāti veditabbā.",
  "atk-s0403a:773_6": "Vehapphalāpi catutthaviññāṇaṭṭhitimeva bhajanti.",
  "atk-s0403a:773_7": "Asaññasattā viññāṇābhāvā ettha saṅgahaṃ na gacchanti,",
  "atk-s0403a:773_8": "sattāvāsesu gacchanti.",
  "atk-s0403a:774_0": "Suddhāvāsā vivaṭṭapakkhe ṭhitā na sabbakālikā,",
  "atk-s0403a:774_1": "kappasatasahassampi asaṅkheyyampi buddhasuññe loke na uppajjanti.",
  "atk-s0403a:774_2": "Soḷasakappasahassaabbhantare buddhesu uppannesuyeva uppajjanti.",
  "atk-s0403a:774_3": "Dhammacakkappavattissa bhagavato khandhāvāraṭṭhānasadisā honti.",
  "atk-s0403a:774_4": "Tasmā neva viññāṇaṭṭhitiṃ na sattāvāsaṃ bhajanti.",
  "atk-s0403a:774_5": "Mahāsīvatthero pana “na kho pana so,",
  "atk-s0403a:774_6": "sāriputta,",
  "atk-s0403a:774_7": "āvāso sulabharūpo,",
  "atk-s0403a:774_8": "yo mayā anāvutthapubbo iminā dīghena addhunā aññatra suddhāvāsehi devehī”ti iminā suttena suddhāvāsāpi",
  "atk-s0403a:774_9": "catutthaviññāṇaṭṭhitiṃ catutthasattāvāsañca bhajantīti vadati,",
  "atk-s0403a:774_10": "taṃ appatibāhiyattā suttassa anuññātaṃ.",
  "atk-s0403a:775_0": "Nevasaññānāsaññāyatanaṃ yatheva saññāya,",
  "atk-s0403a:775_1": "evaṃ viññāṇassāpi sukhumattā neva viññāṇaṃ nāviññāṇaṃ.",
  "atk-s0403a:775_2": "Tasmā viññāṇaṭṭhitīsu na vuttaṃ.",
  "atk-s0403a:775_3": "Dutiye samādhiparikkhārāti maggasamādhissa sambhārā.",
  "atk-s0403a:776_0": "3. Paṭhamaaggisuttavaṇṇanā",
  "atk-s0403a:777_0": "46.",
  "atk-s0403a:777_1": "Tatiye sabbepi rāgādayo anuḍahanaṭṭhena aggī.",
  "atk-s0403a:777_2": "Āhuneyyaggītiādīsu panettha āhunaṃ vuccati sakkāro,",
  "atk-s0403a:777_3": "āhunaṃ arahantīti āhuneyyā.",
  "atk-s0403a:777_4": "Mātāpitaro hi puttānaṃ bahupakārattā āhunaṃ arahanti,",
  "atk-s0403a:777_5": "tesu vippaṭipajjamānā puttā nirayādīsu nibbattanti.",
  "atk-s0403a:777_6": "Tasmā kiñcāpi mātāpitaro na anuḍahanti,",
  "atk-s0403a:777_7": "anuḍahanassa pana paccayā honti.",
  "atk-s0403a:777_8": "Iti anuḍahanaṭṭheneva āhuneyyaggīti vuccanti.",
  "atk-s0403a:777_9": "Gahapatīti pana gehasāmiko vuccati,",
  "atk-s0403a:777_10": "so mātugāmassa sayanavatthālaṅkārādianuppadānena bahupakāro.",
  "atk-s0403a:777_11": "Taṃ aticaranto mātugāmo nirayādīsu nibbattati.",
  "atk-s0403a:777_12": "Tasmā sopi purimanayeneva anuḍahanaṭṭhena gahapataggīti vutto.",
  "atk-s0403a:777_13": "Dakkhiṇeyyaggīti ettha pana dakkhiṇāti cattāro paccayā,",
  "atk-s0403a:777_14": "bhikkhusaṅgho dakkhiṇeyyo.",
  "atk-s0403a:777_15": "So hi gihīnaṃ tīsu saraṇesu pañcasu sīlesu dasasu sīlesu mātāpitupaṭṭhāne dhammikasamaṇabrāhmaṇupaṭṭhāneti",
  "atk-s0403a:777_16": "evamādīsu kalyāṇadhammesu niyojanena bahupakāro.",
  "atk-s0403a:777_17": "Tasmiṃ micchāpaṭipannā gihī bhikkhusaṅghaṃ akkositvā paribhāsitvā nirayādīsu nibbattanti.",
  "atk-s0403a:777_18": "Tasmā sopi purimanayeneva anuḍahanaṭṭhena dakkhiṇeyyaggīti vutto.",
  "atk-s0403a:777_19": "Kaṭṭhato nibbatto pākatikova aggi kaṭṭhaggi nāma.",
  "atk-s0403a:778_0": "4. Dutiyaaggisuttavaṇṇanā",
  "atk-s0403a:779_0": "47.",
  "atk-s0403a:779_1": "Catutthe uggatasarīrassāti so kira brāhmaṇamahāsālo attabhāvenapi bhogehipi uggato sārappatto ahosi,",
  "atk-s0403a:779_2": "tasmā uggatasarīrotveva paññāyittha.",
  "atk-s0403a:779_3": "Upakkhaṭoti paccupaṭṭhito.",
  "atk-s0403a:779_4": "Thūṇūpanītānīti yūpasaṅkhātaṃ thūṇaṃ upanītāni.",
  "atk-s0403a:779_5": "Yaññatthāyāti vadhitvā yajanatthāya.",
  "atk-s0403a:779_6": "Upasaṅkamīti so kira sabbaṃ taṃ yaññasambhāraṃ sajjetvā cintesi –",
  "atk-s0403a:779_7": "“samaṇo kira gotamo mahāpañño,",
  "atk-s0403a:779_8": "kiṃ nu kho me yaññassa vaṇṇaṃ kathessati udāhu avaṇṇaṃ,",
  "atk-s0403a:779_9": "pucchitvā jānissāmī”ti iminā kāraṇena yena bhagavā tenupasaṅkami.",
  "atk-s0403a:779_10": "Aggissa ādānanti yaññayajanatthāya navassa maṅgalaggino ādiyanaṃ.",
  "atk-s0403a:779_11": "Sabbena sabbanti sabbena sutena sabbaṃ sutaṃ sameti saṃsandati,",
  "atk-s0403a:779_12": "ekasadisaṃ hotīti dasseti.",
  "atk-s0403a:779_13": "Satthānīti vihiṃsanaṭṭhena satthāni viyāti satthāni.",
  "atk-s0403a:779_14": "Sayaṃ paṭhamaṃ samārambhatīti attanāva paṭhamataraṃ ārabhati.",
  "atk-s0403a:779_15": "Hantunti hanituṃ.",
  "atk-s0403a:780_0": "Pahātabbāti pariharitabbā.",
  "atk-s0403a:780_1": "Atohayanti ato hi mātāpitito ayaṃ.",
  "atk-s0403a:780_2": "Āhutoti āgato.",
  "atk-s0403a:780_3": "Sambhūtoti uppanno.",
  "atk-s0403a:780_4": "Ayaṃ vuccati, brāhmaṇa,",
  "atk-s0403a:780_5": "gahapataggīti ayaṃ puttadārādigaṇo yasmā, gahapati,",
  "atk-s0403a:780_6": "viya gehasāmiko viya hutvā aggati vicarati,",
  "atk-s0403a:780_7": "tasmā gahapataggīti vuccati.",
  "atk-s0403a:780_8": "Attānanti cittaṃ.",
  "atk-s0403a:780_9": "Damentīti indriyadamanena damenti.",
  "atk-s0403a:780_10": "Samentīti rāgādisamanena samenti.",
  "atk-s0403a:780_11": "Tesaññeva parinibbāpanena parinibbāpenti.",
  "atk-s0403a:780_12": "Nikkhipitabboti yathā na vinassati,",
  "atk-s0403a:780_13": "evaṃ ṭhapetabbo.",
  "atk-s0403a:780_14": "Upavāyatanti upavāyatu.",
  "atk-s0403a:780_15": "Evañca pana vatvā brāhmaṇo sabbesampi tesaṃ pāṇānaṃ jīvitaṃ datvā yaññasālaṃ viddhaṃsetvā satthu sāsane opānabhūto ahosīti.",
  "atk-s0403a:781_0": "5-6. Saññāsuttadvayavaṇṇanā",
  "atk-s0403a:782_0": "48- 49.",
  "atk-s0403a:782_1": "Pañcame amatogadhāti nibbānapatiṭṭhā.",
  "atk-s0403a:782_2": "Amatapariyosānāti nibbānāvasānā.",
  "atk-s0403a:782_3": "Chaṭṭhe methunadhammasamāpattiyāti methunadhammena samaṅgibhāvato.",
  "atk-s0403a:782_4": "Nhārudaddulanti nhārukhaṇḍaṃ nhāruvilekhanaṃ vā.",
  "atk-s0403a:782_5": "Anusandatīti pavattati.",
  "atk-s0403a:782_6": "Natthi me pubbenāparaṃ visesoti natthi mayhaṃ pubbena abhāvitakālena saddhiṃ aparaṃ bhāvitakāle viseso.",
  "atk-s0403a:782_7": "Lokacitresūti tidhātukalokasannivāsasaṅkhātesu lokacitresu.",
  "atk-s0403a:782_8": "Ālasyeti ālasiyabhāve.",
  "atk-s0403a:782_9": "Vissaṭṭhiyeti vissaṭṭhabhāve.",
  "atk-s0403a:782_10": "Ananuyogeti yogassa ananuyuñjane.",
  "atk-s0403a:782_11": "Ahaṅkāramamaṅkāramānāpagatanti ahaṅkāradiṭṭhito ca mamaṅkārataṇhāto ca navavidhamānato ca apagataṃ.",
  "atk-s0403a:782_12": "Vidhāsamatikkantanti tisso vidhā atikkantaṃ.",
  "atk-s0403a:782_13": "Santanti tappaccanīkakilesehi santaṃ.",
  "atk-s0403a:782_14": "Suvimuttanti pañcahi vimuttīhi suṭṭhu vimuttaṃ.",
  "atk-s0403a:783_0": "7. Methunasuttavaṇṇanā",
  "atk-s0403a:784_0": "50.",
  "atk-s0403a:784_1": "Sattame upasaṅkamīti bhuttapātarāso dāsakammakaraparivuto upasaṅkami.",
  "atk-s0403a:784_2": "Bhavampinoti bhavampi nu.",
  "atk-s0403a:784_3": "Brahmacārī paṭijānātīti “ahaṃ brahmacārī”ti evaṃ brahmacariyavāsaṃ paṭijānātīti pucchati.",
  "atk-s0403a:784_4": "Evaṃ kirassa ahosi –",
  "atk-s0403a:784_5": "“brāhmaṇasamaye vedaṃ uggaṇhantā aṭṭhacattālīsa vassāni brahmacariyaṃ caranti.",
  "atk-s0403a:784_6": "Samaṇo pana gotamo agāraṃ ajjhāvasanto tīsu pāsādesu tividhanāṭakaratiyā abhirami,",
  "atk-s0403a:784_7": "idāni kiṃ nu kho vakkhatī”ti imamatthaṃ sandhāyevaṃ pucchati.",
  "atk-s0403a:784_8": "Tato bhagavā mantena kaṇhasappaṃ gaṇhanto viya amittaṃ gīvāya pādena akkamanto viya attano saṃkilesakāle",
  "atk-s0403a:784_9": "chabbassāni padhānacariyāya rajjasukhaṃ vā pāsādesu nāṭakasampattiṃ vā ārabbha vitakkamattassāpi anuppannabhāvaṃ",
  "atk-s0403a:784_10": "sandhāya sīhanādaṃ nadanto yañhi taṃ brāhmaṇātiādimāha.",
  "atk-s0403a:784_11": "Tattha dvayaṃdvayasamāpattinti dvīhi dvīhi samāpajjitabbabhāvaṃ.",
  "atk-s0403a:784_12": "Dukkhasmāti sakalavaṭṭadukkhato.",
  "atk-s0403a:784_13": "Sañjagghatīti hasitakathaṃ katheti.",
  "atk-s0403a:784_14": "Saṃkīḷatīti keḷiṃ karoti.",
  "atk-s0403a:784_15": "Saṃkeḷāyatīti mahāhasitaṃ hasati.",
  "atk-s0403a:784_16": "Cakkhunā cakkhunti attano cakkhunā tassā cakkhuṃ paṭivijjhitvā upanijjhāyati.",
  "atk-s0403a:784_17": "Tirokuṭṭaṃ vā tiropākāraṃ vāti parakuṭṭe vā parapākāre vā.",
  "atk-s0403a:784_18": "Devoti eko devarājā.",
  "atk-s0403a:784_19": "Devaññataroti aññataro devaputto.",
  "atk-s0403a:784_20": "Anuttaraṃ sammāsambodhinti arahattañceva sabbaññutaññāṇañca.",
  "atk-s0403a:785_0": "8. Saṃyogasuttavaṇṇanā",
  "atk-s0403a:786_0": "51.",
  "atk-s0403a:786_1": "Aṭṭhame saṃyogavisaṃyoganti saṃyogavisaṃyogasādhakaṃ.",
  "atk-s0403a:786_2": "Dhammapariyāyanti dhammakāraṇaṃ.",
  "atk-s0403a:786_3": "Ajjhattaṃ itthindriyanti niyakajjhatte itthibhāvaṃ.",
  "atk-s0403a:786_4": "Itthikuttanti itthikiriyaṃ.",
  "atk-s0403a:786_5": "Itthākappanti nivāsanapārupanādiitthiākappaṃ.",
  "atk-s0403a:786_6": "Itthividhanti itthiyā mānavidhaṃ.",
  "atk-s0403a:786_7": "Itthichandanti itthiyā ajjhāsayacchandaṃ.",
  "atk-s0403a:786_8": "Itthissaranti itthisaddaṃ.",
  "atk-s0403a:786_9": "Itthālaṅkāranti itthiyā pasādhanabhaṇḍaṃ.",
  "atk-s0403a:786_10": "Purisindriyādīsupi eseva nayo.",
  "atk-s0403a:786_11": "Bahiddhā saṃyoganti purisena saddhiṃ samāgamaṃ.",
  "atk-s0403a:786_12": "Ativattatīti anabhiratāti evaṃ vuttāya balavavipassanāya ariyamaggaṃ patvā ativattati.",
  "atk-s0403a:786_13": "Imasmiṃ sutte vaṭṭavivaṭṭaṃ kathitaṃ.",
  "atk-s0403a:787_0": "9. Dānamahapphalasuttavaṇṇanā",
  "atk-s0403a:788_0": "52.",
  "atk-s0403a:788_1": "Navame sāpekhoti sataṇho.",
  "atk-s0403a:788_2": "Paṭibaddhacittoti vipāke baddhacitto.",
  "atk-s0403a:788_3": "Sannidhipekhoti nidhānapekho hutvā.",
  "atk-s0403a:788_4": "Peccāti paralokaṃ gantvā.",
  "atk-s0403a:788_5": "Taṃ kammaṃ khepetvāti taṃ kammavipākaṃ khepetvā.",
  "atk-s0403a:788_6": "Iddhinti vipākiddhiṃ.",
  "atk-s0403a:788_7": "Yasanti parivārasampadaṃ.",
  "atk-s0403a:788_8": "Ādhipaccanti jeṭṭhabhāvakāraṇaṃ.",
  "atk-s0403a:788_9": "Āgantā itthattanti itthabhāvaṃ ime pañcakkhandhe puna āgantā,",
  "atk-s0403a:788_10": "na tatrūpapattiko na uparūpapattiko,",
  "atk-s0403a:788_11": "heṭṭhāgāmīyeva hotīti attho.",
  "atk-s0403a:788_12": "Sāhu dānanti dānaṃ nāmetaṃ sādhu bhaddakaṃ sundaraṃ.",
  "atk-s0403a:788_13": "Tāni mahāyaññānīti tāni sappinavanītadadhimadhuphāṇitādīhi niṭṭhānaṃ gatāni mahādānāni.",
  "atk-s0403a:788_14": "Cittālaṅkāracittaparikkhāranti samathavipassanācittassa alaṅkārabhūtañceva parivārabhūtañca.",
  "atk-s0403a:788_15": "Brahmakāyikānaṃ devānaṃ sahabyatanti na sakkā tattha dānena upapajjituṃ.",
  "atk-s0403a:788_16": "Yasmā pana taṃ samathavipassanācittassa alaṅkārabhūtaṃ,",
  "atk-s0403a:788_17": "tasmā tena dānālaṅkatena cittena jhānañceva ariyamaggañca nibbattetvā jhānena tattha upapajjati.",
  "atk-s0403a:788_18": "Anāgāmī hotīti jhānānāgāmī nāma hoti.",
  "atk-s0403a:788_19": "Anāgantā itthattanti puna itthabhāvaṃ na āgantā,",
  "atk-s0403a:788_20": "uparūpapattiko vā tatrūpapattiko vā hutvā tattheva parinibbāyati.",
  "atk-s0403a:788_21": "Iti imesu dānesu paṭhamaṃ taṇhuttariyadānaṃ,",
  "atk-s0403a:788_22": "dutiyaṃ cittīkāradānaṃ,",
  "atk-s0403a:788_23": "tatiyaṃ hirottappadānaṃ,",
  "atk-s0403a:788_24": "catutthaṃ niravasesadānaṃ,",
  "atk-s0403a:788_25": "pañcamaṃ dakkhiṇeyyadānaṃ,",
  "atk-s0403a:788_26": "chaṭṭhaṃ somanassupavicāradānaṃ,",
  "atk-s0403a:788_27": "sattamaṃ alaṅkāraparivāradānaṃ nāmāti.",
  "atk-s0403a:789_0": "10. Nandamātāsuttavaṇṇanā",
  "atk-s0403a:790_0": "53.",
  "atk-s0403a:790_1": "Dasamaṃ atthuppattivasena desitaṃ.",
  "atk-s0403a:790_2": "Satthā kira vutthavasso pavāretvā dve aggasāvake ohāya “dakkhiṇāgiriṃ cārikaṃ gamissāmī”ti nikkhami,",
  "atk-s0403a:790_3": "rājā pasenadi kosalo,",
  "atk-s0403a:790_4": "anāthapiṇḍiko gahapati,",
  "atk-s0403a:790_5": "visākhā mahāupāsikā,",
  "atk-s0403a:790_6": "aññe ca bahujanā dasabalaṃ nivattetuṃ nāsakkhiṃsu.",
  "atk-s0403a:790_7": "Anāthapiṇḍiko gahapati “satthāraṃ nivattetuṃ nāsakkhi”nti raho cintayamāno nisīdi.",
  "atk-s0403a:790_8": "Atha naṃ puṇṇā nāma dāsī disvā “kiṃ nu kho te, sāmi,",
  "atk-s0403a:790_9": "na pubbe viya indriyāni vippasannānī”ti pucchi. Āma, puṇṇe,",
  "atk-s0403a:790_10": "satthā cārikaṃ pakkanto,",
  "atk-s0403a:790_11": "tamahaṃ nivattetuṃ nāsakkhiṃ.",
  "atk-s0403a:790_12": "Na kho pana sakkā jānituṃ puna sīghaṃ āgaccheyya vā na vā,",
  "atk-s0403a:790_13": "tenāhaṃ cintayamāno nisinnoti.",
  "atk-s0403a:790_14": "Sacāhaṃ dasabalaṃ nivatteyyaṃ,",
  "atk-s0403a:790_15": "kiṃ me kareyyāsīti?",
  "atk-s0403a:790_16": "Bhujissaṃ taṃ karissāmīti.",
  "atk-s0403a:790_17": "Sā gantvā satthāraṃ vanditvā “nivattatha,",
  "atk-s0403a:790_18": "bhante”ti āha.",
  "atk-s0403a:790_19": "Mama nivattanapaccayā tvaṃ kiṃ karissasīti? Tumhe, bhante,",
  "atk-s0403a:790_20": "mama parādhīnabhāvaṃ jānātha,",
  "atk-s0403a:790_21": "aññaṃ kiñci kātuṃ na sakkomi,",
  "atk-s0403a:790_22": "saraṇesu pana patiṭṭhāya pañca sīlāni rakkhissāmīti.",
  "atk-s0403a:790_23": "Sādhu sādhu puṇṇeti,",
  "atk-s0403a:790_24": "satthā dhammagāravena ekapadasmiññeva nivatti.",
  "atk-s0403a:790_25": "Vuttañhetaṃ –",
  "atk-s0403a:790_26": "“dhammagaru,",
  "atk-s0403a:790_27": "bhikkhave,",
  "atk-s0403a:790_28": "tathāgato dhammagāravo”ti.",
  "atk-s0403a:791_0": "Satthā nivattitvā jetavanamahāvihāraṃ pāvisi.",
  "atk-s0403a:791_1": "Mahājano puṇṇāya sādhukārasahassāni adāsi.",
  "atk-s0403a:791_2": "Satthā tasmiṃ samāgame dhammaṃ desesi,",
  "atk-s0403a:791_3": "caturāsītipāṇasahassāni amatapānaṃ piviṃsu.",
  "atk-s0403a:791_4": "Puṇṇāpi seṭṭhinā anuññātā bhikkhuniupassayaṃ gantvā pabbaji.",
  "atk-s0403a:791_5": "Sammāsambuddho sāriputtamoggallāne āmantetvā “ahaṃ yaṃ disaṃ cārikāya nikkhanto,",
  "atk-s0403a:791_6": "tattha na gacchāmi.",
  "atk-s0403a:791_7": "Tumhe tumhākaṃ parisāya saddhiṃ taṃ disaṃ cārikaṃ gacchathā”ti vatvā uyyojesi.",
  "atk-s0403a:791_8": "Imissaṃ atthuppattiyaṃ ekaṃ samayaṃ āyasmā sāriputtotiādi vuttaṃ.",
  "atk-s0403a:792_0": "Tattha veḷukaṇḍakīti veḷukaṇṭakanagaravāsinī.",
  "atk-s0403a:792_1": "Tassa kira nagarassa pākāraguttatthāya pākārapariyantena veḷū ropitā,",
  "atk-s0403a:792_2": "tenassa veḷukaṇṭakanteva nāmaṃ jātaṃ.",
  "atk-s0403a:792_3": "Pārāyananti nibbānasaṅkhātapāraṃ ayanato pārāyananti laddhavohāraṃ dhammaṃ.",
  "atk-s0403a:792_4": "Sarena bhāsatīti sattabhūmikassa pāsādassa uparimatale susaṃvihitārakkhaṭṭhāne nisinnā samāpattibalena",
  "atk-s0403a:792_5": "rattibhāgaṃ vītināmetvā samāpattito vuṭṭhāya “imaṃ rattāvasesaṃ katarāya ratiyā vītināmessāmī”ti cintetvā",
  "atk-s0403a:792_6": "“dhammaratiyā”ti katasanniṭṭhānā tīṇi phalāni pattā ariyasāvikā aḍḍhateyyagāthāsataparimāṇaṃ pārāyanasuttaṃ",
  "atk-s0403a:792_7": "madhurena sarabhaññena bhāsati.",
  "atk-s0403a:792_8": "Assosi khoti ākāsaṭṭhakavimānāni pariharitvā tassa pāsādassa uparibhāgaṃ gatena maggena naravāhanayānaṃ āruyha gacchamāno assosi.",
  "atk-s0403a:792_9": "Kathāpariyosānaṃ āgamayamāno aṭṭhāsīti “kiṃ saddo esa bhaṇe”ti pucchitvā “nandamātāya upāsikāya sarabhaññasaddo”ti",
  "atk-s0403a:792_10": "vutte otaritvā “idamavocā”ti idaṃ desanāpariyosānaṃ olokento avidūraṭṭhāne ākāse aṭṭhāsi.",
  "atk-s0403a:793_0": "Sādhu bhagini,",
  "atk-s0403a:793_1": "sādhu bhaginīti “suggahitā te bhagini dhammadesanā sukathitā,",
  "atk-s0403a:793_2": "pāsāṇakacetiye nisīditvā soḷasannaṃ pārāyanikabrāhmaṇānaṃ sammāsambuddhena kathitadivase ca ajja ca na kiñci antaraṃ passāmi,",
  "atk-s0403a:793_3": "majjhe bhinnasuvaṇṇaṃ viya te satthu kathitena saddhiṃ sadisameva kathita”nti vatvā sādhukāraṃ dadanto evamāha.",
  "atk-s0403a:793_4": "Ko paneso bhadramukhāti imasmiṃ susaṃvihitārakkhaṭṭhāne evaṃ mahantena saddena ko nāmesa,",
  "atk-s0403a:793_5": "bhadramukha,",
  "atk-s0403a:793_6": "laddhamukha,",
  "atk-s0403a:793_7": "kiṃ nāgo supaṇṇo devo māro brahmāti suvaṇṇapaṭṭavaṇṇaṃ vātapānaṃ vivaritvā vigatasārajjā tīṇi phalāni",
  "atk-s0403a:793_8": "pattā ariyasāvikā vessavaṇena saddhiṃ kathayamānā evamāha.",
  "atk-s0403a:793_9": "Ahaṃ te bhagini bhātāti sayaṃ sotāpannattā anāgāmiariyasāvikaṃ jeṭṭhikaṃ maññamāno “bhaginī”ti vatvā puna taṃ paṭhamavaye ṭhitattā attano kaniṭṭhaṃ,",
  "atk-s0403a:793_10": "attānaṃ pana navutivassasatasahassāyukattā mahallakataraṃ maññamāno “bhātā”ti āha.",
  "atk-s0403a:793_11": "Sādhu bhadramukhāti,",
  "atk-s0403a:793_12": "bhadramukha,",
  "atk-s0403a:793_13": "sādhu sundaraṃ,",
  "atk-s0403a:793_14": "svāgamanaṃ te āgamanaṃ,",
  "atk-s0403a:793_15": "āgantuṃ yuttaṭṭhānamevasi āgatoti attho.",
  "atk-s0403a:793_16": "Idaṃ te hotu ātitheyyanti idameva dhammabhaṇanaṃ tava atithipaṇṇākāro hotu,",
  "atk-s0403a:793_17": "na hi te aññaṃ ito uttaritaraṃ dātabbaṃ passāmīti adhippāyo.",
  "atk-s0403a:793_18": "Evañceva me bhavissati ātitheyyanti evaṃ attano pattidānaṃ yācitvā “ayaṃ te dhammakathikasakkāro”ti aḍḍhateḷasāni",
  "atk-s0403a:793_19": "koṭṭhasatāni rattasālīnaṃ pūretvā “yāvāyaṃ upāsikā carati,",
  "atk-s0403a:793_20": "tāva mā khayaṃ gamiṃsū”ti adhiṭṭhahitvā pakkāmi.",
  "atk-s0403a:793_21": "Yāva upāsikā aṭṭhāsi,",
  "atk-s0403a:793_22": "tāva koṭṭhānaṃ heṭṭhimatalaṃ nāma daṭṭhuṃ nāsakkhiṃsu.",
  "atk-s0403a:793_23": "Tato paṭṭhāya “nandamātāya koṭṭhāgāraṃ viyā”ti vohāro udapādi.",
  "atk-s0403a:794_0": "Akatapātarāsoti abhuttapātarāso.",
  "atk-s0403a:794_1": "Puññanti pubbacetanā ca muñcanacetanā ca.",
  "atk-s0403a:794_2": "Puññamahīti aparacetanā.",
  "atk-s0403a:794_3": "Sukhāya hotūti sukhatthāya hitatthāya hotu.",
  "atk-s0403a:794_4": "Evaṃ attano dāne vessavaṇassa pattiṃ adāsi.",
  "atk-s0403a:795_0": "Pakaraṇeti kāraṇe.",
  "atk-s0403a:795_1": "Okkassa pasayhāti ākaḍḍhitvā abhibhavitvā.",
  "atk-s0403a:795_2": "Yakkhayoninti bhummadevatābhāvaṃ.",
  "atk-s0403a:795_3": "Teneva purimena attabhāvena uddassetīti purimasarīrasadisameva sarīraṃ māpetvā alaṅkatapaṭiyatto sirigabbhasayanatale attānaṃ dasseti.",
  "atk-s0403a:795_4": "Upāsikā paṭidesitāti upāsikā ahanti evaṃ upāsikābhāvaṃ desesiṃ.",
  "atk-s0403a:795_5": "Yāvadeti yāvadeva.",
  "atk-s0403a:795_6": "Sesaṃ sabbattha uttānamevāti.",
  "atk-s0403a:796_0": "1. Abyākatasuttavaṇṇanā",
  "atk-s0403a:797_0": "54.",
  "atk-s0403a:797_1": "Chaṭṭhavaggassa paṭhame abyākatavatthūsūti ekaṃsādivasena akathitavatthūsu.",
  "atk-s0403a:797_2": "Tathāgatoti satto.",
  "atk-s0403a:797_3": "Diṭṭhigatametanti micchādiṭṭhimattakametaṃ,",
  "atk-s0403a:797_4": "na tāya diṭṭhiyā gahitasatto nāma atthi.",
  "atk-s0403a:797_5": "Paṭipadanti ariyamaggaṃ.",
  "atk-s0403a:797_6": "Na chambhatīti diṭṭhivasena na kampati.",
  "atk-s0403a:797_7": "Sesapadesupi eseva nayo.",
  "atk-s0403a:797_8": "Taṇhāgatanti diṭṭhitaṇhā.",
  "atk-s0403a:797_9": "Saññāgatādīsupi eseva nayo.",
  "atk-s0403a:797_10": "Diṭṭhisaññā eva hettha saññāgataṃ,",
  "atk-s0403a:797_11": "diṭṭhinissitamānoyeva diṭṭhimaññitameva vā maññitaṃ,",
  "atk-s0403a:797_12": "diṭṭhipapañcova papañcitaṃ,",
  "atk-s0403a:797_13": "diṭṭhupādānameva upādānaṃ,",
  "atk-s0403a:797_14": "diṭṭhiyā virūpaṃ paṭisaraṇabhāvoyeva vippaṭisāro nāmāti veditabbo.",
  "atk-s0403a:797_15": "Ettha ca diṭṭhiggahaṇena dvāsaṭṭhi diṭṭhiyo,",
  "atk-s0403a:797_16": "diṭṭhinirodhagāminipaṭipadāgahaṇena sotāpattimaggo gahitoti.",
  "atk-s0403a:798_0": "2. Purisagatisuttavaṇṇanā",
  "atk-s0403a:799_0": "55.",
  "atk-s0403a:799_1": "Dutiye purisagatiyoti purisassa ñāṇagatiyo.",
  "atk-s0403a:799_2": "Anupādāparinibbānanti apaccayanibbānaṃ.",
  "atk-s0403a:799_3": "No cassāti atīte attabhāvanibbattakaṃ kammaṃ no ce abhavissa.",
  "atk-s0403a:799_4": "No ca me siyāti etarahi me ayaṃ attabhāvo na siyā.",
  "atk-s0403a:799_5": "Na bhavissatīti etarahi me anāgatattabhāvanibbattakaṃ kammaṃ na bhavissati.",
  "atk-s0403a:799_6": "Na ca me bhavissatīti anāgate me attabhāvo na bhavissati.",
  "atk-s0403a:799_7": "Yadatthi yaṃ bhūtanti yaṃ atthi yaṃ bhūtaṃ paccuppannakkhandhapañcakaṃ.",
  "atk-s0403a:799_8": "Taṃ pajahāmīti upekkhaṃ paṭilabhatīti taṃ tattha chandarāgappahānena pajahāmīti vipassanupekkhaṃ paṭilabhati.",
  "atk-s0403a:799_9": "Bhave na rajjatīti atīte khandhapañcake taṇhādiṭṭhīhi na rajjati.",
  "atk-s0403a:799_10": "Sambhave na rajjatīti anāgatepi tatheva na rajjati.",
  "atk-s0403a:799_11": "Atthuttari padaṃ santanti uttari santaṃ nibbānapadaṃ nāma atthi.",
  "atk-s0403a:799_12": "Sammappaññāya passatīti taṃ sahavipassanāya maggapaññāya sammā passati.",
  "atk-s0403a:799_13": "Na sabbena sabbanti ekaccānaṃ kilesānaṃ appahīnattā saccapaṭicchādakassa tamassa sabbaso aviddhaṃsitattā na sabbākārena sabbaṃ.",
  "atk-s0403a:799_14": "Haññamāneti saṇḍāsena gahetvā muṭṭhikāya koṭṭiyamāne.",
  "atk-s0403a:799_15": "Antarāparinibbāyīti upapattisamanantarato paṭṭhāya āyuno vemajjhaṃ anatikkamitvā etthantare kilesaparinibbānena parinibbuto hoti.",
  "atk-s0403a:799_16": "Anupahacca talanti ākāsatalaṃ anupahacca anatikkamitvā,",
  "atk-s0403a:799_17": "bhūmiṃ appatvā ākāseyeva nibbāyeyyāti imāhi tīhi upamāhi tayo antarāparinibbāyī dassitā.",
  "atk-s0403a:800_0": "Upahaccaparinibbāyīti āyuvemajjhaṃ atikkamitvā pacchimakoṭiṃ appatvā parinibbuto hoti.",
  "atk-s0403a:800_1": "Upahacca talanti jalamānā gantvā ākāsatalaṃ atikkamitvā pathavītalaṃ vā upahanitvā pathaviyaṃ patitamattāva nibbāyeyya.",
  "atk-s0403a:800_2": "Asaṅkhārena appayogena kilese khepetvā parinibbāyīti asaṅkhāraparinibbāyī.",
  "atk-s0403a:800_3": "Sasaṅkhārena sappayogena kilese khepetvā parinibbāyīti sasaṅkhāraparinibbāyī.",
  "atk-s0403a:800_4": "Gacchanti nirārakkhaṃ araññaṃ.",
  "atk-s0403a:800_5": "Dāyanti sārakkhaṃ abhayatthāya dinnaṃ araññaṃ.",
  "atk-s0403a:800_6": "Sesamettha uttānatthameva.",
  "atk-s0403a:800_7": "Imasmiṃ sutte ariyapuggalāva kathitāti.",
  "atk-s0403a:801_0": "3. Tissabrahmāsuttavaṇṇanā",
  "atk-s0403a:802_0": "56.",
  "atk-s0403a:802_1": "Tatiye bhikkhuniyoti mahāpajāpatiyā parivārā pañcasatā bhikkhuniyo.",
  "atk-s0403a:802_2": "Vimuttāti pañcahi vimuttīhi vimuttā.",
  "atk-s0403a:802_3": "Anupādisesāti upādānasesaṃ aṭṭhapetvā pañcahi vimuttīhi anavasesāhipi vimuttā.",
  "atk-s0403a:802_4": "Saupādisese vā saupādisesoti saupādānasese puggale “saupādānaseso aya”nti.",
  "atk-s0403a:802_5": "Itarasmimpi eseva nayo.",
  "atk-s0403a:802_6": "Tissoti therassa saddhivihārikabrahmā.",
  "atk-s0403a:802_7": "Anulomikānīti paṭipattiyā anulomāni vivittāni antimapariyantimāni.",
  "atk-s0403a:802_8": "Indriyānīti saddhādīni vipassanindriyāni.",
  "atk-s0403a:802_9": "Samannānayamānoti samannāhāre ṭhapayamāno.",
  "atk-s0403a:802_10": "Na hi pana teti idaṃ kasmā ārabhi?",
  "atk-s0403a:802_11": "Sattamassa puggalassa dassanatthaṃ.",
  "atk-s0403a:802_12": "Sattamo hi saddhānusāripuggalo na dassito.",
  "atk-s0403a:802_13": "Atha bhagavā balavavipassakavasena taṃ dassento evamāha.",
  "atk-s0403a:802_14": "Tattha sabbanimittānanti sabbesaṃ niccanimittādīnaṃ.",
  "atk-s0403a:802_15": "Animittanti balavavipassanāsamādhiṃ.",
  "atk-s0403a:803_0": "4. Sīhasenāpatisuttavaṇṇanā",
  "atk-s0403a:804_0": "57.",
  "atk-s0403a:804_1": "Catutthe maccharīti pañcamaccherayutto.",
  "atk-s0403a:804_2": "Kadariyoti thaddhamacchariyo,",
  "atk-s0403a:804_3": "paresaṃ diyyamānampi vāreti.",
  "atk-s0403a:804_4": "Anuppadānaratoti punappunaṃ dānaṃ dadamānova ramati.",
  "atk-s0403a:804_5": "Anukampantāti “ko ajja amhehi anuggahetabbo,",
  "atk-s0403a:804_6": "kassa deyyadhammaṃ vā paṭiggaṇheyyāma,",
  "atk-s0403a:804_7": "dhammaṃ vā deseyyāmā”ti evaṃ cittena anukampamānā.",
  "atk-s0403a:805_0": "5. Arakkheyyasuttavaṇṇanā",
  "atk-s0403a:806_0": "58.",
  "atk-s0403a:806_1": "Pañcame nimittanti dhammanimittampi puggalanimittampi.",
  "atk-s0403a:806_2": "Ayañhi attanā desitadhamme ekapadampi durakkhātaṃ aniyyānikaṃ apassanto dhammanimittaṃ na samanupassati,",
  "atk-s0403a:806_3": "“durakkhāto tayā dhammo na svākkhāto”ti uṭṭhahitvā paṭippharantaṃ ekaṃ puggalampi apassanto puggalanimittaṃ na samanupassati nāma.",
  "atk-s0403a:806_4": "Sesadvayepi eseva nayo.",
  "atk-s0403a:806_5": "Chaṭṭhasattamāni uttānāneva.",
  "atk-s0403a:807_0": "8. Pacalāyamānasuttavaṇṇanā",
  "atk-s0403a:808_0": "61.",
  "atk-s0403a:808_1": "Aṭṭhame pacalāyamānoti taṃ gāmaṃ upanissāya ekasmiṃ vanasaṇḍe samaṇadhammaṃ karonto sattāhaṃ caṅkamanavīriyena",
  "atk-s0403a:808_2": "nimmathitattā kilantagatto caṅkamanakoṭiyaṃ pacalāyamāno nisinno hoti.",
  "atk-s0403a:808_3": "Pacalāyasi noti niddāyasi nu.",
  "atk-s0403a:808_4": "Anumajjitvāti parimajjitvā.",
  "atk-s0403a:808_5": "Ālokasaññanti middhavinodanaālokasaññaṃ.",
  "atk-s0403a:808_6": "Divāsaññanti divātisaññaṃ.",
  "atk-s0403a:808_7": "Yathā divā tathā rattinti yathā divā ālokasaññā adhiṭṭhitā,",
  "atk-s0403a:808_8": "tathā naṃ rattimpi adhiṭṭhaheyyāsi.",
  "atk-s0403a:808_9": "Yathā rattiṃ tathā divāti yathā ca te rattiṃ ālokasaññā adhiṭṭhitā,",
  "atk-s0403a:808_10": "tathā naṃ divāpi adhiṭṭhaheyyāsi.",
  "atk-s0403a:808_11": "Sappabhāsanti dibbacakkhuñāṇatthāya sahobhāsaṃ.",
  "atk-s0403a:808_12": "Pacchāpuresaññīti purato ca pacchato ca abhiharaṇasaññāya saññāvā.",
  "atk-s0403a:808_13": "Antogatehi indriyehīti bahi avikkhittehi anto anupaviṭṭheheva pañcahi indriyehi.",
  "atk-s0403a:808_14": "Middhasukhanti niddāsukhaṃ.",
  "atk-s0403a:808_15": "Ettakena ṭhānena bhagavā therassa middhavinodanakammaṭṭhānaṃ kathesi.",
  "atk-s0403a:808_16": "Soṇḍanti mānasoṇḍaṃ.",
  "atk-s0403a:808_17": "Kiccakaraṇīyānīti ettha avassaṃ kattabbāni kiccāni,",
  "atk-s0403a:808_18": "itarāni karaṇīyāni.",
  "atk-s0403a:808_19": "Maṅkubhāvoti nittejatā domanassatā.",
  "atk-s0403a:808_20": "Ettakena ṭhānena satthārā therassa bhikkhācāravattaṃ kathitaṃ.",
  "atk-s0403a:809_0": "Idāni bhasse pariyantakāritāya samādapetuṃ tasmātihātiādimāha.",
  "atk-s0403a:809_1": "Tattha viggāhikakathanti “na tvaṃ imaṃ dhammavinayaṃ ājānāsī”tiādinayappavattā viggāhikakathā.",
  "atk-s0403a:809_2": "Nāhaṃ moggallānātiādi pāpamittasaṃsaggavivajjanatthaṃ vuttaṃ.",
  "atk-s0403a:809_3": "Kittāvatā nu khoti kittakena nu kho.",
  "atk-s0403a:809_4": "Taṇhāsaṅkhayavimutto hotīti taṇhāsaṅkhaye nibbāne taṃ ārammaṇaṃ katvā vimuttacittatāya taṇhāsaṅkhayavimutto nāma saṃkhittena kittāvatā hoti.",
  "atk-s0403a:809_5": "Yāya paṭipattiyā taṇhāsaṅkhayavimutto hoti,",
  "atk-s0403a:809_6": "tameva khīṇāsavassa bhikkhuno pubbabhāgapaṭipadaṃ saṃkhittena desethāti pucchati.",
  "atk-s0403a:809_7": "Accantaniṭṭhoti khayavayasaṅkhātaṃ antaṃ atītāti accantā,",
  "atk-s0403a:809_8": "accantā niṭṭhā assāti accantaniṭṭho,",
  "atk-s0403a:809_9": "ekantaniṭṭho satataniṭṭhoti attho.",
  "atk-s0403a:809_10": "Accantayogakkhemīti accantaṃ yogakkhemī,",
  "atk-s0403a:809_11": "niccayogakkhemīti attho.",
  "atk-s0403a:809_12": "Accantabrahmacārīti accantaṃ brahmacārī,",
  "atk-s0403a:809_13": "niccabrahmacārīti attho.",
  "atk-s0403a:809_14": "Accantaṃ pariyosānamassāti purimanayeneva accantapariyosāno.",
  "atk-s0403a:809_15": "Seṭṭho devamanussānanti devānañca manussānañca seṭṭho uttamo.",
  "atk-s0403a:809_16": "Evarūpo bhikkhu kittāvatā hoti,",
  "atk-s0403a:809_17": "saṅkhepeneva tassa paṭipattiṃ kathethāti yācati.",
  "atk-s0403a:810_0": "Sabbe dhammā nālaṃ abhinivesāyāti ettha sabbe dhammā nāma pañcakkhandhā dvādasāyatanāni aṭṭhārasa dhātuyo,",
  "atk-s0403a:810_1": "te sabbepi taṇhādiṭṭhivasena abhinivesāya nālaṃ na pariyattā na samattā na yuttā. Kasmā?",
  "atk-s0403a:810_2": "Gahitākārena atiṭṭhanato.",
  "atk-s0403a:810_3": "Te hi niccā sukhā attāti gahitāpi aniccā dukkhā anattāva sampajjanti.",
  "atk-s0403a:810_4": "Tasmā nālaṃ abhinivesāya.",
  "atk-s0403a:810_5": "Abhijānātīti aniccaṃ dukkhaṃ anattāti ñātapariññāya abhijānāti.",
  "atk-s0403a:810_6": "Parijānātīti tatheva tīraṇapariññāya parijānāti.",
  "atk-s0403a:810_7": "Yaṃkiñci vedananti antamaso pañcaviññāṇasampayuttaṃ yaṃkiñci appamattakampi vedanaṃ anubhavati.",
  "atk-s0403a:810_8": "Iminā bhagavā therassa vedanāvasena ca vinivaṭṭetvā arūpapariggahaṃ dassesi.",
  "atk-s0403a:811_0": "Aniccānupassīti aniccato anupassanto.",
  "atk-s0403a:811_1": "Virāgānupassīti ettha dve virāgā khayavirāgo ca accantavirāgo ca.",
  "atk-s0403a:811_2": "Tattha saṅkhārānaṃ khayaṃ khayato passanā vipassanāpi,",
  "atk-s0403a:811_3": "accantavirāgaṃ nibbānaṃ virāgato dassanamaggañāṇampi virāgānupassanā.",
  "atk-s0403a:811_4": "Tadubhayasamaṅgipuggalo virāgānupassī nāma.",
  "atk-s0403a:811_5": "Taṃ sandhāya vuttaṃ –",
  "atk-s0403a:811_6": "“virāgānupassī”ti,",
  "atk-s0403a:811_7": "virāgato anupassantoti attho.",
  "atk-s0403a:811_8": "Nirodhānupassimhipi eseva nayo.",
  "atk-s0403a:811_9": "Nirodhopi hi khayanirodho accantanirodhoti duvidhoyeva.",
  "atk-s0403a:811_10": "Paṭinissaggānupassīti ettha paṭinissaggo vuccati vossaggo.",
  "atk-s0403a:811_11": "So ca pariccāgavossaggo pakkhandanavossaggoti duvidho hoti.",
  "atk-s0403a:811_12": "Tattha pariccāgavossaggoti vipassanā.",
  "atk-s0403a:811_13": "Sā hi tadaṅgavasena kilese ca khandhe ca vossajati.",
  "atk-s0403a:811_14": "Pakkhandanavossaggoti maggo.",
  "atk-s0403a:811_15": "So hi nibbānaṃ ārammaṇato pakkhandati.",
  "atk-s0403a:811_16": "Dvīhipi vā kāraṇehi so vossaggoyeva,",
  "atk-s0403a:811_17": "samucchedavasena khandhānaṃ kilesānañca vossajanato nibbāne ca pakkhandanato.",
  "atk-s0403a:811_18": "Tasmā kilese ca khandhe ca pariccajatīti pariccāgavossaggo.",
  "atk-s0403a:811_19": "Nirodhāya nibbānadhātuyā cittaṃ pakkhandatīti pakkhandanavossaggoti ubhayampetaṃ magge sameti.",
  "atk-s0403a:811_20": "Tadubhayasamaṅgī puggalo imāya paṭinissaggānupassanāya samannāgatattā paṭinissaggānupassī nāma hoti.",
  "atk-s0403a:811_21": "Taṃ sandhāyetaṃ vuttaṃ.",
  "atk-s0403a:811_22": "Na kiñci loke upādiyatīti kiñci ekampi saṅkhāragataṃ taṇhāvasena na upādiyati na gaṇhāti na parāmasati.",
  "atk-s0403a:811_23": "Anupādiyaṃ na paritassatīti aggaṇhanto taṇhāparitassanāya na paritassati.",
  "atk-s0403a:811_24": "Paccattaṃyeva parinibbāyatīti sayameva kilesaparinibbānena parinibbāyati.",
  "atk-s0403a:811_25": "Khīṇā jātītiādinā panassa paccavekkhaṇā dassitā.",
  "atk-s0403a:811_26": "Iti bhagavā saṃkhittena khīṇāsavassa pubbabhāgappaṭipadaṃ pucchito saṃkhitteneva kathesi.",
  "atk-s0403a:811_27": "Idaṃ pana suttaṃ therassa ovādopi ahosi vipassanāpi.",
  "atk-s0403a:811_28": "So imasmiṃyeva sutte vipassanaṃ vaḍḍhetvā arahattaṃ pattoti.",
  "atk-s0403a:812_0": "9. Mettasuttavaṇṇanā",
  "atk-s0403a:813_0": "62.",
  "atk-s0403a:813_1": "Navame mā,",
  "atk-s0403a:813_2": "bhikkhave,",
  "atk-s0403a:813_3": "puññānaṃ bhāyitthāti puññāni karontā tesaṃ mā bhāyittha.",
  "atk-s0403a:813_4": "Mettacittaṃ bhāvesinti tikacatukkajjhānikāya mettāya sampayuttaṃ paṇītaṃ katvā cittaṃ bhāvesinti dasseti.",
  "atk-s0403a:813_5": "Saṃvaṭṭamāne sudāhanti saṃvaṭṭamāne sudaṃ ahaṃ.",
  "atk-s0403a:813_6": "Saṃvaṭṭamāneti jhāyamāne vipajjamāne.",
  "atk-s0403a:813_7": "Dhammikoti dasakusaladhammasamannāgato.",
  "atk-s0403a:813_8": "Dhammarājāti tasseva vevacanaṃ.",
  "atk-s0403a:813_9": "Dhammena vā laddharajjattā dhammarājā.",
  "atk-s0403a:813_10": "Cāturantoti puratthimasamuddādīnaṃ catunnaṃ samuddānaṃ vasena cāturantāya pathaviyā issaro.",
  "atk-s0403a:813_11": "Vijitāvīti vijitasaṅgāmo.",
  "atk-s0403a:813_12": "Janapado tasmiṃ thāvariyaṃ thirabhāvaṃ pattoti janapadatthāvariyappatto.",
  "atk-s0403a:813_13": "Parosahassanti atirekasahassaṃ.",
  "atk-s0403a:813_14": "Sūrāti abhīruno.",
  "atk-s0403a:813_15": "Vīraṅgarūpāti vīrānaṃ aṅgaṃ vīraṅgaṃ,",
  "atk-s0403a:813_16": "vīriyassetaṃ nāmaṃ.",
  "atk-s0403a:813_17": "Vīraṅgarūpametesanti vīraṅgarūpā.",
  "atk-s0403a:813_18": "Vīriyajātikā vīriyasabhāvā vīriyamayā viya akilāsuno divasampi yujjhantā na kilamantīti vuttaṃ hoti.",
  "atk-s0403a:813_19": "Sāgarapariyantanti cakkavāḷapabbataṃ sīmaṃ katvā ṭhitasamuddapariyantaṃ.",
  "atk-s0403a:813_20": "Adaṇḍenāti dhanadaṇḍenapi chejjabhejjānusāsanena satthadaṇḍenapi vināyeva.",
  "atk-s0403a:813_21": "Asatthenāti ekatodhārādinā paraviheṭhanasatthenapi vināyeva.",
  "atk-s0403a:813_22": "Dhammena abhivijiyāti ehi kho,",
  "atk-s0403a:813_23": "mahārājāti evaṃ paṭirājūhi sampaṭicchitāgamano “pāṇo na hantabbo”tiādinā dhammeneva vuttappakāraṃ pathaviṃ abhivijinitvā.",
  "atk-s0403a:814_0": "Sukhesinoti sukhapariyesake satte āmanteti.",
  "atk-s0403a:814_1": "Suññabrahmūpagoti suññabrahmavimānūpago.",
  "atk-s0403a:814_2": "Pathaviṃ imanti imaṃ sāgarapariyantaṃ mahāpathaviṃ.",
  "atk-s0403a:814_3": "Asāhasenāti na sāhasikakammena.",
  "atk-s0403a:814_4": "Samena manusāsitanti samena kammena anusāsiṃ.",
  "atk-s0403a:814_5": "Tehi etaṃ sudesitanti tehi saṅgāhakehi mahākāruṇikehi buddhehi etaṃ ettakaṃ ṭhānaṃ sudesitaṃ sukathitaṃ.",
  "atk-s0403a:814_6": "Pathabyoti puthavisāmiko.",
  "atk-s0403a:815_0": "10. Bhariyāsuttavaṇṇanā",
  "atk-s0403a:816_0": "63.",
  "atk-s0403a:816_1": "Dasame kevaṭṭā maññe macchavilopeti kevaṭṭānaṃ macchapacchiṃ otāretvā ṭhitaṭṭhāne jāle vā udakato ukkhittamatte macchaggāhakānaṃ mahāsaddo hoti,",
  "atk-s0403a:816_2": "taṃ sandhāyetaṃ vuttaṃ.",
  "atk-s0403a:816_3": "Sujātāti visākhāya kaniṭṭhā.",
  "atk-s0403a:816_4": "Sā neva sassuṃ ādiyatīti sassuyā kattabbavattaṃ nāma atthi,",
  "atk-s0403a:816_5": "taṃ na karoti,",
  "atk-s0403a:816_6": "sassūtipi naṃ na gaṇeti.",
  "atk-s0403a:816_7": "Na sasuraṃ ādiyatīti vacanaṃ na gaṇhāti.",
  "atk-s0403a:816_8": "Evaṃ anādaratāyapi aggahaṇenapi na ādiyati nāma.",
  "atk-s0403a:816_9": "Sesesupi eseva nayo.",
  "atk-s0403a:816_10": "Evaṃ anāthapiṇḍiko suṇisāya ācāraṃ gahetvā satthu purato nisīdi.",
  "atk-s0403a:816_11": "Sāpi sujātā “kiṃ nu kho ayaṃ seṭṭhi dasabalassa santike mayhaṃ guṇaṃ kathessati udāhu aguṇa”nti gantvā avidūre saddaṃ suṇantī aṭṭhāsi.",
  "atk-s0403a:816_12": "Atha naṃ satthā ehi sujāteti āmantesi.",
  "atk-s0403a:817_0": "Ahitānukampinīti na hitānukampinī.",
  "atk-s0403a:817_1": "Aññesūti parapurisesu.",
  "atk-s0403a:817_2": "Atimaññateti omānāti mānavasena atimaññati.",
  "atk-s0403a:817_3": "Dhanena kītassāti dhanena kītā assa.",
  "atk-s0403a:817_4": "Vadhāya ussukā vadhituṃ ussukkamāpannā.",
  "atk-s0403a:817_5": "Yaṃ itthiyā vindati sāmiko dhananti itthiyā sāmiko yaṃ dhanaṃ labhati.",
  "atk-s0403a:817_6": "Appampi tassa apahātumicchatīti thokatopi assa harituṃ icchati,",
  "atk-s0403a:817_7": "uddhane āropitaukkhaliyaṃ pakkhipitabbataṇḍulatopi thokaṃ haritumeva vāyamati.",
  "atk-s0403a:817_8": "Alasāti nisinnaṭṭhāne nisinnāva ṭhitaṭṭhāne ṭhitāva hoti.",
  "atk-s0403a:817_9": "Pharusāti kharā.",
  "atk-s0403a:817_10": "Duruttavādinīti dubbhāsitabhāsinī,",
  "atk-s0403a:817_11": "kakkhaḷaṃ vāḷakathameva katheti.",
  "atk-s0403a:817_12": "Uṭṭhāyakānaṃ abhibhuyya vattatīti ettha uṭṭhāyakānanti bahuvacanavasena viriyuṭṭhānasampanno sāmiko vutto,",
  "atk-s0403a:817_13": "tassa taṃ uṭṭhānasampattiṃ abhibhavitvā heṭṭhā katvā vattati.",
  "atk-s0403a:817_14": "Pamodatīti āmoditapamoditā hoti.",
  "atk-s0403a:817_15": "Koleyyakāti kulasampannā.",
  "atk-s0403a:817_16": "Patibbatāti patidevatā.",
  "atk-s0403a:817_17": "Vadhadaṇḍatajjitāti daṇḍakaṃ gahetvā vadhena tajjitā,",
  "atk-s0403a:817_18": "“ghātessāmi na”nti vuttā.",
  "atk-s0403a:817_19": "Dāsīsamanti sāmikassa vattapūrikā dāsīti maṃ bhagavā dhāretūti vatvā saraṇesu patiṭṭhāsi.",
  "atk-s0403a:818_0": "11. Kodhanasuttavaṇṇanā",
  "atk-s0403a:819_0": "64.",
  "atk-s0403a:819_1": "Ekādasame sapattakantāti sapattānaṃ verīnaṃ kantā piyā tehi icchitapatthitā.",
  "atk-s0403a:819_2": "Sapattakaraṇāti sapattānaṃ verīnaṃ atthakaraṇā.",
  "atk-s0403a:819_3": "Kodhaparetoti kodhānugato.",
  "atk-s0403a:819_4": "Pacuratthatāyāti bahuatthatāya bahuhitatāya.",
  "atk-s0403a:819_5": "Anatthampīti avuddhimpi.",
  "atk-s0403a:819_6": "Attho me gahitoti vuḍḍhi me gahitā.",
  "atk-s0403a:820_0": "Atho atthaṃ gahetvānāti atho vuddhiṃ gahetvā.",
  "atk-s0403a:820_1": "Anatthaṃ adhipajjatīti anattho me gahitoti sallakkheti.",
  "atk-s0403a:820_2": "Vadhaṃ katvānāti pāṇātipātakammaṃ katvā.",
  "atk-s0403a:820_3": "Kodhasammadasammattoti kodhamadena matto,",
  "atk-s0403a:820_4": "ādinnagahitaparāmaṭṭhoti attho.",
  "atk-s0403a:820_5": "Āyasakyanti ayasabhāvaṃ,",
  "atk-s0403a:820_6": "ayaso niyaso hotīti attho.",
  "atk-s0403a:820_7": "Antarato jātanti abbhantare uppannaṃ.",
  "atk-s0403a:820_8": "Atthaṃ na jānātīti vuddhiatthaṃ na jānāti.",
  "atk-s0403a:820_9": "Dhammaṃ na passatīti samathavipassanādhammaṃ na passati.",
  "atk-s0403a:820_10": "Andhatamanti andhabhāvakaraṃ tamaṃ bahalatamaṃ.",
  "atk-s0403a:820_11": "Sahateti abhibhavati.",
  "atk-s0403a:821_0": "Dummaṅkuyanti dummaṅkubhāvaṃ nittejataṃ dubbaṇṇamukhataṃ.",
  "atk-s0403a:821_1": "Yato patāyatīti yadā nibbattati.",
  "atk-s0403a:821_2": "Na vāco hoti gāravoti vacanassapi garubhāvo na hoti.",
  "atk-s0403a:821_3": "Na dīpaṃ hoti kiñcananti kāci patiṭṭhā nāma na hoti.",
  "atk-s0403a:821_4": "Tapanīyānīti tāpajanakāni.",
  "atk-s0403a:821_5": "Dhammehīti samathavipassanādhammehi.",
  "atk-s0403a:821_6": "Ārakāti dūre.",
  "atk-s0403a:821_7": "Brāhmaṇanti khīṇāsavabrāhmaṇaṃ.",
  "atk-s0403a:821_8": "Yāya mātu bhatoti yāya mātarā bhato posito.",
  "atk-s0403a:821_9": "Pāṇadadiṃ santinti jīvitadāyikaṃ samānaṃ.",
  "atk-s0403a:821_10": "Hanti kuddho puthuttānanti kuddho puggalo puthu nānākāraṇehi attānaṃ hanti.",
  "atk-s0403a:821_11": "Nānārūpesu mucchitoti nānārammaṇesu adhimucchito hutvā.",
  "atk-s0403a:821_12": "Rajjuyā bajjha mīyantīti rajjuyā bandhitvā maranti.",
  "atk-s0403a:821_13": "Pabbatāmapi kandareti pabbatakandarepi patitvā maranti.",
  "atk-s0403a:822_0": "Bhūnahaccānīti hatavuddhīni.",
  "atk-s0403a:822_1": "Itāyanti iti ayaṃ.",
  "atk-s0403a:822_2": "Taṃ damena samucchindeti taṃ kodhaṃ damena chindeyya.",
  "atk-s0403a:822_3": "Katarena damenāti?",
  "atk-s0403a:822_4": "Paññāvīriyena diṭṭhiyāti vipassanāpaññāya ceva vipassanāsampayuttena kāyikacetasikavīriyena ca maggasammādiṭṭhiyā ca.",
  "atk-s0403a:822_5": "Tatheva dhamme sikkhethāti yathā akusalaṃ samucchindeyya,",
  "atk-s0403a:822_6": "samathavipassanādhammepi tatheva sikkheyya.",
  "atk-s0403a:822_7": "Mā no dummaṅkuyaṃ ahūti mā amhākaṃ dummaṅkubhāvo ahosīti imamatthaṃ patthayamānā.",
  "atk-s0403a:822_8": "Anāyāsāti anupāyāsā.",
  "atk-s0403a:822_9": "Anussukāti katthaci ussukkaṃ anāpannā.",
  "atk-s0403a:822_10": "Sesaṃ sabbattha uttānamevāti.",
  "atk-s0403a:823_0": "1. Hiriottappasuttavaṇṇanā",
  "atk-s0403a:824_0": "65.",
  "atk-s0403a:824_1": "Sattamassa paṭhame hatūpanisoti hataupaniso chinnapaccayo.",
  "atk-s0403a:824_2": "Yathābhūtañāṇadassananti taruṇavipassanā.",
  "atk-s0403a:824_3": "Nibbidāvirāgoti balavavipassanā ceva maggo ca.",
  "atk-s0403a:824_4": "Vimuttiñāṇadassananti arahattavimutti ca paccavekkhaṇā ca.",
  "atk-s0403a:825_0": "2. Sattasūriyasuttavaṇṇanā",
  "atk-s0403a:826_0": "66.",
  "atk-s0403a:826_1": "Dutiye yasmā ayaṃ sattasūriyadesanā tejosaṃvaṭṭadassanavasena pavattā,",
  "atk-s0403a:826_2": "tasmā tayo saṃvaṭṭā,",
  "atk-s0403a:826_3": "tisso saṃvaṭṭasīmā,",
  "atk-s0403a:826_4": "tīṇi saṃvaṭṭamūlānī,",
  "atk-s0403a:826_5": "tīṇi kolāhalānīti ayaṃ tāva āditova imassa suttassa purecārikakathā veditabbā.",
  "atk-s0403a:826_6": "Sā visuddhimagge pubbenivāsānussatiniddese vitthāritāva.",
  "atk-s0403a:826_7": "Etadavocāti aniccakammaṭṭhānikānaṃ pañcannaṃ bhikkhusatānaṃ ajjhāsayena upādinnakānaṃ anupādinnakānaṃ saṅkhārānaṃ vipattidassanatthaṃ etaṃ “aniccā,",
  "atk-s0403a:826_8": "bhikkhave,",
  "atk-s0403a:826_9": "saṅkhārā”tiādisattasūriyopamasuttantaṃ avoca.",
  "atk-s0403a:826_10": "Tattha aniccāti hutvā abhāvaṭṭhena aniccā.",
  "atk-s0403a:826_11": "Saṅkhārāti upādinnakaanupādinnakā saṅkhāradhammā.",
  "atk-s0403a:826_12": "Addhuvāti evaṃ aciraṭṭhena na dhuvā.",
  "atk-s0403a:826_13": "Anassāsikāti asassatabhāvena assāsarahitā.",
  "atk-s0403a:826_14": "Alamevāti yuttameva.",
  "atk-s0403a:827_0": "Ajjhogāḷhoti udake anupaviṭṭho.",
  "atk-s0403a:827_1": "Accuggatoti udakapiṭṭhito uggato.",
  "atk-s0403a:827_2": "Devo na vassatīti paṭhamaṃ tāva upakappanamegho nāma koṭisatasahassacakkavāḷe ekamegho hutvā vassati,",
  "atk-s0403a:827_3": "tadā nikkhantabījaṃ na puna gehaṃ pavisati.",
  "atk-s0403a:827_4": "Tato paṭṭhāya dhamakaraṇe niruddhaṃ viya udakaṃ hoti,",
  "atk-s0403a:827_5": "puna ekabindumpi devo na vassatīti upamānadhammakathāva pamāṇaṃ.",
  "atk-s0403a:827_6": "Vinassante pana loke paṭhamaṃ avīcito paṭṭhāya tuccho hoti,",
  "atk-s0403a:827_7": "tato uṭṭhahitvā sattā manussaloke ca tiracchānesu ca nibbattanti.",
  "atk-s0403a:827_8": "Tiracchānesu nibbattāpi puttabhātikesu mettaṃ paṭilabhitvā kālakatā devamanussesu nibbattanti.",
  "atk-s0403a:827_9": "Devatā ākāsena carantiyo ārocenti –",
  "atk-s0403a:827_10": "“na idaṃ ṭhānaṃ sassataṃ na nibaddhaṃ,",
  "atk-s0403a:827_11": "mettaṃ bhāvetha, karuṇaṃ, muditaṃ,",
  "atk-s0403a:827_12": "upekkhaṃ bhāvethā”ti.",
  "atk-s0403a:827_13": "Te mettādayo bhāvetvā tato cutā brahmaloke nibbattanti.",
  "atk-s0403a:828_0": "Bījagāmāti ettha bījagāmo nāma pañca bījajātāni.",
  "atk-s0403a:828_1": "Bhūtagāmo nāma yaṃkiñci nikkhantamūlapaṇṇaṃ haritakaṃ.",
  "atk-s0403a:828_2": "Osadhitiṇavanappatayoti ettha osadhīti osadharukkhā.",
  "atk-s0403a:828_3": "Tiṇāti bahisārā tālanāḷikerādayo.",
  "atk-s0403a:828_4": "Vanappatayoti vanajeṭṭhakarukkhā.",
  "atk-s0403a:828_5": "Kunnadiyoti ṭhapetvā pañca mahānadiyo avasesā ninnagā.",
  "atk-s0403a:828_6": "Kusobbhāti ṭhapetvā satta mahāsare avasesā rahadādayo.",
  "atk-s0403a:828_7": "Dutiyo sūriyotiādīsu dutiyasūriyakāle eko udeti,",
  "atk-s0403a:828_8": "eko atthaṅgameti.",
  "atk-s0403a:828_9": "Tatiyakāle eko udeti,",
  "atk-s0403a:828_10": "eko atthaṅgameti,",
  "atk-s0403a:828_11": "eko majjhe hoti.",
  "atk-s0403a:828_12": "Catutthakāle catukulike gāme cattāro piṇḍacārikā dvārapaṭipāṭiyā ṭhitā viya honti.",
  "atk-s0403a:828_13": "Pañcamādikālepi eseva nayo.",
  "atk-s0403a:828_14": "Palujjantīti chijjitvā chijjitvā patanti.",
  "atk-s0403a:828_15": "Neva chārikā paññāyati na masīti cakkavāḷamahāpathavī sinerupabbatarājā himavā cakkavāḷapabbato cha kāmasaggā",
  "atk-s0403a:828_16": "paṭhamajjhānikabrahmalokāti ettake ṭhāne daḍḍhe accharāya gahetabbamattāpi chārikā vā aṅgāro vā na paññāyati.",
  "atk-s0403a:828_17": "Ko mantā ko saddhātāti ko tassa saddhāpanatthāya samattho,",
  "atk-s0403a:828_18": "ko vā tassa saddhātā.",
  "atk-s0403a:828_19": "Aññatra diṭṭhapadehīti diṭṭhapade sotāpanne ariyasāvake ṭhapetvā ko añño saddahissatīti attho.",
  "atk-s0403a:829_0": "Vītarāgoti vikkhambhanavasena vītarāgo.",
  "atk-s0403a:829_1": "Sāsanaṃ ājāniṃsūti anusiṭṭhiṃ jāniṃsu,",
  "atk-s0403a:829_2": "brahmalokasahabyatāya maggaṃ paṭipajjiṃsu.",
  "atk-s0403a:829_3": "Samasamagatiyoti dutiyattabhāve sabbākārena samagatiko ekagatiko.",
  "atk-s0403a:829_4": "Uttari mettaṃ bhāveyyanti paṭhamajjhānato uttari yāva tikacatukkajjhānā paṇītaṃ katvā mettaṃ bhāveyyaṃ.",
  "atk-s0403a:829_5": "Cakkhumāti pañcahi cakkhūhi cakkhumā.",
  "atk-s0403a:829_6": "Parinibbutoti bodhipallaṅkeyeva kilesaparinibbānena parinibbuto.",
  "atk-s0403a:829_7": "Evaṃ aniccalakkhaṇaṃ dīpetvā satthari desanaṃ vinivaṭṭente pañcasatāpi te aniccakammaṭṭhānikā bhikkhū",
  "atk-s0403a:829_8": "desanānusārena ñāṇaṃ pesetvā nisinnāsanesuyeva arahattaṃ pāpuṇiṃsūti.",
  "atk-s0403a:830_0": "3. Nagaropamasuttavaṇṇanā",
  "atk-s0403a:831_0": "67.",
  "atk-s0403a:831_1": "Tatiye yatoti yadā.",
  "atk-s0403a:831_2": "Paccantimanti raṭṭhapariyante raṭṭhāvasāne niviṭṭhaṃ.",
  "atk-s0403a:831_3": "Majjhimadesanagarassa pana rakkhākiccaṃ natthi,",
  "atk-s0403a:831_4": "tena taṃ na gahitaṃ.",
  "atk-s0403a:831_5": "Nagaraparikkhārehi suparikkhatanti nagarālaṅkārehi alaṅkataṃ.",
  "atk-s0403a:831_6": "Akaraṇīyanti akattabbaṃ ajiniyaṃ.",
  "atk-s0403a:831_7": "Gambhīranemāti gambhīraāvāṭā.",
  "atk-s0403a:831_8": "Sunikhātāti suṭṭhu sannisīdāpitā.",
  "atk-s0403a:831_9": "Taṃ panetaṃ esikāthambhaṃ iṭṭhakāhi vā karonti silāhi vā khadirādīhi vā sārarukkhehi.",
  "atk-s0403a:831_10": "Taṃ nagaraguttatthāya karontā bahinagare karonti,",
  "atk-s0403a:831_11": "alaṅkāratthāya karontā antonagare.",
  "atk-s0403a:831_12": "Taṃ iṭṭhakāmayaṃ karontā mahantaṃ āvāṭaṃ katvā cayaṃ cinitvā upari aṭṭhaṃsaṃ katvā sudhāya limpanti.",
  "atk-s0403a:831_13": "Yadā hatthinā dantehi abhihato na calati,",
  "atk-s0403a:831_14": "tadā sulitto nāma hoti.",
  "atk-s0403a:831_15": "Silāthambhādayopi aṭṭhaṃsā eva honti.",
  "atk-s0403a:831_16": "Te sace aṭṭha ratanā honti,",
  "atk-s0403a:831_17": "caturatanamattaṃ āvāṭe pavisati,",
  "atk-s0403a:831_18": "caturatanamattaṃ upari hoti.",
  "atk-s0403a:831_19": "Soḷasaratanavīsatiratanesupi eseva nayo.",
  "atk-s0403a:831_20": "Sabbesañhi upaḍḍhaṃ heṭṭhā hoti,",
  "atk-s0403a:831_21": "upaḍḍhaṃ upari.",
  "atk-s0403a:831_22": "Te gomuttavaṅkā honti,",
  "atk-s0403a:831_23": "tena tesaṃ antare padaramayaṃ katvā kammaṃ kātuṃ sakkā hoti,",
  "atk-s0403a:831_24": "te pana katacittakammā paggahitaddhajāva honti.",
  "atk-s0403a:832_0": "Parikhāti parikkhipitvā ṭhitamātikā.",
  "atk-s0403a:832_1": "Anupariyāyapathoti anto pākārassa pākārena saddhiṃ gato mahāpatho,",
  "atk-s0403a:832_2": "yattha ṭhitā bahipākāre ṭhitehi saddhiṃ yujjhanti.",
  "atk-s0403a:832_3": "Salākanti saratomarādinissaggiyāvudhaṃ.",
  "atk-s0403a:832_4": "Jevanikanti ekatodhārādisesāvudhaṃ.",
  "atk-s0403a:833_0": "Hatthārohāti sabbepi hatthiācariyahatthivejjahatthibandhādayo.",
  "atk-s0403a:833_1": "Assārohāti sabbepi assācariyaassavejjaassabandhādayo.",
  "atk-s0403a:833_2": "Rathikāti sabbepi rathācariyarathayodharatharakkhādayo.",
  "atk-s0403a:833_3": "Dhanuggahāti issāsā.",
  "atk-s0403a:833_4": "Celakāti ye yuddhe jayaddhajaṃ gahetvā purato gacchanti.",
  "atk-s0403a:833_5": "Calakāti “idha rañño ṭhānaṃ hotu,",
  "atk-s0403a:833_6": "idha asukamahāmattassā”ti evaṃ senābyūhakārakā.",
  "atk-s0403a:833_7": "Piṇḍadāyikāti sāhasikamahāyodhā.",
  "atk-s0403a:833_8": "Te kira parasenaṃ pavisitvā piṇḍapiṇḍamiva chetvā chetvā dayanti,",
  "atk-s0403a:833_9": "uppatitvā niggacchantīti attho.",
  "atk-s0403a:833_10": "Ye vā saṅgāmamajjhe yodhānaṃ bhattapānīyaṃ gahetvā pavisanti,",
  "atk-s0403a:833_11": "tesampetaṃ nāmaṃ.",
  "atk-s0403a:833_12": "Uggā rājaputtāti uggatuggatā saṅgāmāvacarā rājaputtā.",
  "atk-s0403a:833_13": "Pakkhandinoti ye “kassa sīsaṃ vā āvudhaṃ vā āharāmā”ti vatvā “asukassā”ti vuttā saṅgāmaṃ pakkhanditvā tadeva āharanti,",
  "atk-s0403a:833_14": "ime pakkhandantīti pakkhandino.",
  "atk-s0403a:833_15": "Mahānāgā viya mahānāgā,",
  "atk-s0403a:833_16": "hatthiādīsupi abhimukhaṃ āgacchantesu anivattiyayodhānaṃ etaṃ adhivacanaṃ.",
  "atk-s0403a:833_17": "Sūrāti ekasūrā,",
  "atk-s0403a:833_18": "ye sajālikāpi savammikāpi samuddaṃ tarituṃ sakkonti.",
  "atk-s0403a:833_19": "Cammayodhinoti ye cammakañcukaṃ vā pavisitvā saraparittāṇacammaṃ vā gahetvā yujjhanti.",
  "atk-s0403a:833_20": "Dāsakaputtāti balavasinehā gharadāsayodhā.",
  "atk-s0403a:833_21": "Dovārikoti dvārapālako.",
  "atk-s0403a:833_22": "Vāsanalepanasampannoti vāsanena sabbavivarapaṭicchādanena sudhālepena sampanno.",
  "atk-s0403a:833_23": "Bahi vā khāṇupākārasaṅkhātena vāsanena ghanamaṭṭhena ca sudhālepena sampanno puṇṇaghaṭapantiṃ dassetvā katacittakammapaggahitaddhajo.",
  "atk-s0403a:833_24": "Tiṇakaṭṭhodakanti hatthiassādīnaṃ ghāsatthāya gehānañca chādanatthāya āharitvā bahūsu ṭhānesu ṭhapitatiṇañca,",
  "atk-s0403a:833_25": "gehakaraṇapacanādīnaṃ atthāya āharitvā ṭhapitakaṭṭhañca,",
  "atk-s0403a:833_26": "yantehi pavesetvā pokkharaṇīsu ṭhapitaudakañca.",
  "atk-s0403a:833_27": "Sannicitaṃ hotīti paṭikacceva anekesu ṭhānesu suṭṭhu nicitaṃ hoti.",
  "atk-s0403a:833_28": "Abbhantarānaṃ ratiyāti antonagaravāsīnaṃ ratiatthāya.",
  "atk-s0403a:833_29": "Aparitassāyāti tāsaṃ anāpajjanatthāya.",
  "atk-s0403a:833_30": "Sāliyavakanti nānappakārā sāliyo ceva yavā ca.",
  "atk-s0403a:833_31": "Tilamuggamāsāparaṇṇanti tilamuggamāsā ca sesāparaṇṇañca.",
  "atk-s0403a:834_0": "Idāni yasmā tathāgatassa nagare kammaṃ nāma natthi,",
  "atk-s0403a:834_1": "nagarasadisaṃ pana ariyasāvakaṃ,",
  "atk-s0403a:834_2": "nagaraparikkhārasadise ca satta dhamme,",
  "atk-s0403a:834_3": "catuāhārasadisāni ca cattāri jhānāni dassetvā ekādasasu ṭhānesu arahattaṃ pakkhipitvā desanaṃ vinivaṭṭessāmīti ayaṃ upamā ābhatā.",
  "atk-s0403a:834_4": "Tasmā taṃ desanaṃ pakāsetuṃ idaṃ evameva khotiādi āraddhaṃ.",
  "atk-s0403a:834_5": "Tattha saddhammehīti sudhammehi.",
  "atk-s0403a:834_6": "Saddhoti okappanasaddhāya ceva paccakkhasaddhāya ca samannāgato.",
  "atk-s0403a:834_7": "Tattha dānasīlādīnaṃ phalaṃ saddahitvā dānādipuññakaraṇe saddhā okappanasaddhā nāma.",
  "atk-s0403a:834_8": "Maggena āgatasaddhā paccakkhasaddhā nāma.",
  "atk-s0403a:834_9": "Pasādasaddhātipi esā eva.",
  "atk-s0403a:834_10": "Tassā lakkhaṇādīhi vibhāgo veditabbo.",
  "atk-s0403a:835_0": "“Sampakkhandanalakkhaṇā ca, mahārāja,",
  "atk-s0403a:835_1": "saddhā sampasādanalakkhaṇā cā”ti hi vacanato idaṃ saddhāya lakkhaṇaṃ nāma. “Tīhi,",
  "atk-s0403a:835_2": "bhikkhave,",
  "atk-s0403a:835_3": "ṭhānehi saddho pasanno veditabbo.",
  "atk-s0403a:835_4": "Katamehi tīhi?",
  "atk-s0403a:835_5": "Sīlavantānaṃ dassanakāmo hotī”tiādinā nayena vuttaṃ pana saddhāya nimittaṃ nāma.",
  "atk-s0403a:835_6": "“Ko cāhāro saddhāya,",
  "atk-s0403a:835_7": "saddhammassavanantissa vacanīya”nti ayaṃ panassā āhāro nāma.",
  "atk-s0403a:835_8": "“Saddhāpabbajitassa,",
  "atk-s0403a:835_9": "bhikkhave,",
  "atk-s0403a:835_10": "bhikkhuno ayaṃ anudhammo hoti,",
  "atk-s0403a:835_11": "yaṃ rūpe nibbidābahulo viharissatī”ti ayamassa anudhammo nāma.",
  "atk-s0403a:835_12": "“Saddhā bandhati pātheyyaṃ,",
  "atk-s0403a:835_13": "sirī bhogānamāsayo”.",
  "atk-s0403a:835_14": "“Saddhā dutiyā purisassa hoti”.",
  "atk-s0403a:835_15": "“Saddhāya tarati oghaṃ”.",
  "atk-s0403a:835_16": "“Saddhā bījaṃ tapo vuṭṭhi”.",
  "atk-s0403a:835_17": "“Saddhāhattho mahānāgo.",
  "atk-s0403a:835_18": "Upekhāsetadantavā”tiādīsu pana suttesu etissā baddhabhattapuṭādisarikkhatāya anekasarasatā bhagavatā pakāsitā.",
  "atk-s0403a:835_19": "Imasmiṃ pana nagaropamasuttante esā acalasuppatiṭṭhitatāya esikāthambhasadisā katvā dassitā.",
  "atk-s0403a:836_0": "Saddhesikoti saddhaṃ esikāthambhaṃ katvā ariyasāvako akusalaṃ pajahatīti iminā nayena sabbapadesu yojanā kātabbā.",
  "atk-s0403a:836_1": "Apicettha hirottappehi tīsu dvāresu saṃvaro sampajjati,",
  "atk-s0403a:836_2": "so catupārisuddhisīlaṃ hoti.",
  "atk-s0403a:836_3": "Iti imasmiṃ sutte ekādasasu ṭhānesu arahattaṃ pakkhipitvā desanāya kūṭaṃ gahitanti veditabbaṃ.",
  "atk-s0403a:837_0": "4. Dhammaññūsuttavaṇṇanā",
  "atk-s0403a:838_0": "68.",
  "atk-s0403a:838_1": "Catutthe kālaṃ jānātīti yuttappattakālaṃ jānāti.",
  "atk-s0403a:838_2": "Ayaṃ kālo uddesassāti ayaṃ buddhavacanaṃ uggaṇhanakālo.",
  "atk-s0403a:838_3": "Paripucchāyāti atthānatthaṃ kāraṇākāraṇaṃ paripucchāya.",
  "atk-s0403a:838_4": "Yogassāti yoge kammaṃ pakkhipanassa.",
  "atk-s0403a:838_5": "Paṭisallānassāti nilīyanassa ekībhāvassa.",
  "atk-s0403a:838_6": "Dhammānudhammappaṭipannoti navannaṃ lokuttaradhammānaṃ anurūpadhammaṃ pubbabhāgapaṭipadaṃ paṭipanno. Evaṃ kho,",
  "atk-s0403a:838_7": "bhikkhave,",
  "atk-s0403a:838_8": "bhikkhu puggalaparoparaññū hotīti evaṃ bhikkhu puggalānaṃ paroparaṃ tikkhamudubhāvaṃ jānanasamattho nāma hoti.",
  "atk-s0403a:839_0": "5. Pāricchattakasuttavaṇṇanā",
  "atk-s0403a:840_0": "69.",
  "atk-s0403a:840_1": "Pañcame pannapalāsoti patitapalāso.",
  "atk-s0403a:840_2": "Jālakajātoti sañjātapattapupphajālo.",
  "atk-s0403a:840_3": "Tassa hi pattajālañca pupphajālañca saheva nikkhamati.",
  "atk-s0403a:840_4": "Khārakajātoti pāṭiyekkaṃ sañjātena suvibhattena pattajālakena ca pupphajālakena ca samannāgato.",
  "atk-s0403a:840_5": "Kuṭumalakajātoti sañjātamakuḷo.",
  "atk-s0403a:840_6": "Korakajātoti avikasitehi mahākucchīhi sambhinnamukhehi pupphehi samannāgato.",
  "atk-s0403a:840_7": "Sabbapāliphulloti sabbākārena supupphito.",
  "atk-s0403a:840_8": "Dibbe cattāro māseti dibbena āyunā cattāro māse.",
  "atk-s0403a:840_9": "Manussagaṇanāya pana tāni dvādasa vassasahassāni honti.",
  "atk-s0403a:840_10": "Paricārentīti ito cito ca indriyāni cārenti,",
  "atk-s0403a:840_11": "kīḷanti ramantīti attho.",
  "atk-s0403a:841_0": "Ābhāya phuṭaṃ hotīti tattakaṃ ṭhānaṃ obhāsena phuṭaṃ hoti.",
  "atk-s0403a:841_1": "Tesañhi pupphānaṃ bālasūriyassa viya ābhā hoti,",
  "atk-s0403a:841_2": "pattāni paṇṇacchattappamāṇāni,",
  "atk-s0403a:841_3": "anto mahātumbamattā reṇu hoti.",
  "atk-s0403a:841_4": "Pupphite pana pāricchattake ārohanakiccaṃ vā aṅkusakaṃ gahetvā namanakiccaṃ vā pupphāharaṇatthaṃ caṅgoṭakakiccaṃ vā natthi,",
  "atk-s0403a:841_5": "kantanakavāto uṭṭhahitvā pupphāni vaṇṭato kantati,",
  "atk-s0403a:841_6": "sampaṭicchanakavāto sampaṭicchati,",
  "atk-s0403a:841_7": "pavesanakavāto sudhammaṃ devasabhaṃ paveseti,",
  "atk-s0403a:841_8": "sammajjanakavāto purāṇapupphāni nīharati,",
  "atk-s0403a:841_9": "santharaṇakavāto pattakaṇṇikakesarāni rañjento santharati.",
  "atk-s0403a:841_10": "Majjhaṭṭhāne dhammāsanaṃ hoti yojanappamāṇo ratanapallaṅko upari tiyojanena setacchattena dhāriyamānena,",
  "atk-s0403a:841_11": "tadanantaraṃ sakkassa devarañño āsanaṃ atthariyati,",
  "atk-s0403a:841_12": "tato tettiṃsāya devaputtānaṃ,",
  "atk-s0403a:841_13": "tato aññesaṃ mahesakkhānaṃ devānaṃ,",
  "atk-s0403a:841_14": "aññataradevatānaṃ pupphakaṇṇikāva āsanaṃ hoti.",
  "atk-s0403a:841_15": "Devā devasabhaṃ pavisitvā nisīdanti.",
  "atk-s0403a:841_16": "Tato pupphehi reṇuvaṭṭi uggantvā uparikaṇṇikaṃ āhacca nipatamānā devatānaṃ tigāvutappamāṇaṃ attabhāvaṃ",
  "atk-s0403a:841_17": "lākhārasaparikammasajjitaṃ viya suvaṇṇacuṇṇapiñjaraṃ viya karoti.",
  "atk-s0403a:841_18": "Ekacce devā ekekaṃ pupphaṃ gahetvā aññamaññaṃ paharantāpi kīḷantiyeva.",
  "atk-s0403a:841_19": "Paharaṇakālepi mahātumbappamāṇā reṇu nikkhamitvā sarīraṃ pabhāsampannehi gandhacuṇṇehi sañjatamanosilārāgaṃ viya karoti.",
  "atk-s0403a:841_20": "Evaṃ sā kīḷā catūhi māsehi pariyosānaṃ gacchati.",
  "atk-s0403a:841_21": "Ayamānubhāvoti ayaṃ anupharituṃ ānubhāvo.",
  "atk-s0403a:842_0": "Idāni yasmā na satthā pāricchattakena atthiko,",
  "atk-s0403a:842_1": "tena pana saddhiṃ upametvā satta ariyasāvake dassetukāmo,",
  "atk-s0403a:842_2": "tasmā te dassetuṃ evameva khotiādimāha.",
  "atk-s0403a:842_3": "Tattha pabbajjāya cetetīti pabbajissāmīti cinteti.",
  "atk-s0403a:842_4": "Devānaṃvāti devānaṃ viya.",
  "atk-s0403a:842_5": "Yāva brahmalokā saddo abbhuggacchatīti pathavitalato yāva brahmalokā sādhukārasaddena sabbaṃ ekasaddameva hoti.",
  "atk-s0403a:842_6": "Ayamānubhāvoti ayaṃ khīṇāsavassa bhikkhuno anupharaṇānubhāvo.",
  "atk-s0403a:842_7": "Imasmiṃ sutte catupārisuddhisīlaṃ pabbajjānissitaṃ hoti,",
  "atk-s0403a:842_8": "kasiṇaparikammaṃ paṭhamajjhānasannissitaṃ,",
  "atk-s0403a:842_9": "vipassanāya saddhiṃ tayo maggā tīṇi ca phalāni arahattamaggasannissitāni honti.",
  "atk-s0403a:842_10": "Desanāya heṭṭhato vā uparito vā ubhayato vā paricchedo hoti,",
  "atk-s0403a:842_11": "idha pana ubhayato paricchedo.",
  "atk-s0403a:842_12": "Tenetaṃ vuttaṃ.",
  "atk-s0403a:842_13": "Saṅkhepato panettha vaṭṭavivaṭṭaṃ kathitanti veditabbaṃ.",
  "atk-s0403a:843_0": "6. Sakkaccasuttavaṇṇanā",
  "atk-s0403a:844_0": "70.",
  "atk-s0403a:844_1": "Chaṭṭhe parisuddhā ca bhavissantīti bhiyyosomattāya parisuddhā bhavissanti nimmalā.",
  "atk-s0403a:844_2": "Sakammāragatoti ettha sa-",
  "atk-s0403a:844_3": "kāro nipātamattaṃ,",
  "atk-s0403a:844_4": "kammāragato kammāruddhanagatoti attho.",
  "atk-s0403a:845_0": "7. Bhāvanāsuttavaṇṇanā",
  "atk-s0403a:846_0": "71.",
  "atk-s0403a:846_1": "Sattame ananuyuttassāti na yuttappayuttassa hutvā viharato.",
  "atk-s0403a:846_2": "Seyyathāpi,",
  "atk-s0403a:846_3": "bhikkhave,",
  "atk-s0403a:846_4": "kukkuṭiyā aṇḍānīti imā kaṇhapakkhasukkapakkhavasena dve upamā vuttā.",
  "atk-s0403a:846_5": "Tāsu kaṇhapakkhūpamā atthassa asādhikā,",
  "atk-s0403a:846_6": "itarā sādhikāti sukkapakkhūpamāya eva attho veditabbo.",
  "atk-s0403a:846_7": "Seyyathāti opammatthe nipāto.",
  "atk-s0403a:846_8": "Apīti sambhāvanatthe.",
  "atk-s0403a:846_9": "Ubhayenāpi seyyathāpi nāma,",
  "atk-s0403a:846_10": "bhikkhaveti dasseti.",
  "atk-s0403a:846_11": "Kukkuṭiyā aṇḍāni aṭṭha vā dasa vā dvādasa vāti ettha pana kiñcāpi kukkuṭiyā vuttappakārato ūnādhikānipi aṇḍāni honti,",
  "atk-s0403a:846_12": "vacanasiliṭṭhatāya panetaṃ vuttaṃ.",
  "atk-s0403a:846_13": "Evañhi loke siliṭṭhaṃ vacanaṃ hoti.",
  "atk-s0403a:846_14": "Tānassūti tāni assu,",
  "atk-s0403a:846_15": "bhaveyyunti attho.",
  "atk-s0403a:846_16": "Kukkuṭiyā sammā adhisayitānīti tāya janettiyā kukkuṭiyā pakkhe pasāretvā tesaṃ upari sayantiyā sammā adhisayitāni.",
  "atk-s0403a:846_17": "Sammā pariseditānīti kālena kālaṃ utuṃ gaṇhāpentiyā suṭṭhu samantato seditāni,",
  "atk-s0403a:846_18": "usmīkatānīti vuttaṃ hoti.",
  "atk-s0403a:846_19": "Sammā paribhāvitānīti kālena kālaṃ suṭṭhu samantato bhāvitāni,",
  "atk-s0403a:846_20": "kukkuṭagandhaṃ gāhāpitānīti attho.",
  "atk-s0403a:847_0": "Kiñcāpi tassā kukkuṭiyāti tassā kukkuṭiyā imaṃ tividhakiriyākaraṇena appamādaṃ katvā kiñcāpi na evaṃ icchā uppajjeyya.",
  "atk-s0403a:847_1": "Atha kho bhabbāva teti atha kho te kukkuṭapotakā vuttanayena sotthinā abhinibbhijjituṃ bhabbāva.",
  "atk-s0403a:847_2": "Te hi yasmā tāya kukkuṭiyā evaṃ tīhākārehi tāni aṇḍāni paripāliyamānāni na pūtīni honti.",
  "atk-s0403a:847_3": "Yopi nesaṃ allasineho,",
  "atk-s0403a:847_4": "so pariyādānaṃ gacchati,",
  "atk-s0403a:847_5": "kapālaṃ tanukaṃ hoti,",
  "atk-s0403a:847_6": "pādanakhasikhā ca mukhatuṇḍakañca kharaṃ hoti,",
  "atk-s0403a:847_7": "sayampi pariṇāmaṃ gacchati.",
  "atk-s0403a:847_8": "Kapālassa tanuttā bahiddhā āloko anto paññāyati,",
  "atk-s0403a:847_9": "tasmā “ciraṃ vata mayaṃ saṃkuṭitahatthapādā sambādhe sayimha,",
  "atk-s0403a:847_10": "ayañca bahi āloko dissati,",
  "atk-s0403a:847_11": "ettha dāni no sukhavihāro bhavissatī”ti nikkhamitukāmā hutvā kapālaṃ pādena paharanti,",
  "atk-s0403a:847_12": "gīvaṃ pasārenti,",
  "atk-s0403a:847_13": "tato taṃ kapālaṃ dvedhā bhijjati.",
  "atk-s0403a:847_14": "Atha te pakkhe vidhunantā taṃkhaṇānurūpaṃ viravantā nikkhamantiyeva.",
  "atk-s0403a:847_15": "Nikkhamantā ca gāmakkhettaṃ upasobhayamānā vicaranti.",
  "atk-s0403a:848_0": "Evameva khoti idaṃ opammasampaṭipādanaṃ.",
  "atk-s0403a:848_1": "Taṃ evaṃ atthena saṃsandetvā veditabbaṃ –",
  "atk-s0403a:848_2": "tassā kukkuṭiyā aṇḍesu adhisayanāditividhakiriyākaraṇaṃ viya hi imassa bhikkhuno bhāvanaṃ anuyuttakālo,",
  "atk-s0403a:848_3": "kukkuṭiyā tividhakiriyāsampādanena aṇḍānaṃ apūtibhāvo viya bhāvanaṃ anuyuttassa bhikkhuno tividhānupassanāsampādanena vipassanāñāṇassa aparihāni.",
  "atk-s0403a:848_4": "Tassā tividhakiriyākaraṇena aṇḍānaṃ allasinehapariyādānaṃ viya tassa bhikkhuno tividhānupassanāsampādanena bhavattayānugatanikantisinehapariyādānaṃ,",
  "atk-s0403a:848_5": "aṇḍakapālānaṃ tanubhāvo viya bhikkhuno avijjaṇḍakosassa tanubhāvo,",
  "atk-s0403a:848_6": "kukkuṭapotakānaṃ nakhatuṇḍakānaṃ thaddhabhāvo viya bhikkhuno vipassanāñāṇassa tikkhakharavippasannasūrabhāvo,",
  "atk-s0403a:848_7": "kukkuṭapotakānaṃ pariṇāmakālo viya bhikkhuno vipassanāñāṇassa pariṇāmakālo vaḍḍhikālo gabbhaggahaṇakālo,",
  "atk-s0403a:848_8": "kukkuṭapotakānaṃ pādanakhasikhāya vā mukhatuṇḍakena vā aṇḍakosaṃ padāletvā pakkhe papphoṭetvā sotthinā",
  "atk-s0403a:848_9": "abhinibbhidākālo viya tassa bhikkhuno vipassanāñāṇagabbhaṃ gaṇhāpetvā vicarantassa tajjātikaṃ utusappāyaṃ",
  "atk-s0403a:848_10": "vā bhojanasappāyaṃ vā puggalasappāyaṃ vā dhammassavanasappāyaṃ vā labhitvā ekāsane nisinnasseva vipassanaṃ",
  "atk-s0403a:848_11": "vaḍḍhentassa anupubbādhigatena arahattamaggena avijjaṇḍakosaṃ padāletvā abhiññāpakkhe papphoṭetvā sotthinā",
  "atk-s0403a:848_12": "arahattappattakālo veditabbo.",
  "atk-s0403a:849_0": "Yathā pana kukkuṭapotakānaṃ pariṇatabhāvaṃ ñatvā mātāpi aṇḍakosaṃ bhindati,",
  "atk-s0403a:849_1": "evaṃ tathārūpassa bhikkhuno ñāṇaparipākaṃ ñatvā satthāpi –",
  "atk-s0403a:850_0": "“Ucchinda sinehamattano, kumudaṃ sāradikaṃva pāṇinā;",
  "atk-s0403a:851_0": "Santimaggameva brūhaya, nibbānaṃ sugatena desita”nti. –",
  "atk-s0403a:852_0": "Ādinā nayena obhāsaṃ pharitvā gāthāya avijjaṇḍakosaṃ paharati.",
  "atk-s0403a:852_1": "So gāthāpariyosāne avijjaṇḍakosaṃ bhinditvā arahattaṃ pāpuṇāti.",
  "atk-s0403a:852_2": "Tato paṭṭhāya yathā te kukkuṭapotakā gāmakkhettaṃ upasobhayamānā tattha vicaranti,",
  "atk-s0403a:852_3": "evaṃ ayampi mahākhīṇāsavo nibbānārammaṇaṃ phalasamāpattiṃ appetvā saṅghārāmaṃ upasobhayamāno vicarati.",
  "atk-s0403a:853_0": "Phalagaṇḍassāti vaḍḍhakissa.",
  "atk-s0403a:853_1": "So hi olambakasaṅkhātaṃ phalaṃ cāretvā dārūnaṃ gaṇḍaṃ haratīti phalagaṇḍoti vuccati.",
  "atk-s0403a:853_2": "Vāsijaṭeti vāsidaṇḍakassa gahaṇaṭṭhāne.",
  "atk-s0403a:853_3": "Ettakaṃ me ajja āsavānaṃ khīṇanti pabbajitassa hi pabbajjāsaṅkhepena uddesena paripucchāya yonisomanasikārena",
  "atk-s0403a:853_4": "vattapaṭipattiyā ca niccakālaṃ āsavā khīyanti.",
  "atk-s0403a:853_5": "Evaṃ khīyamānānaṃ pana nesaṃ “ettakaṃ ajja khīṇaṃ ettakaṃ hiyyo”ti evamassa ñāṇaṃ na hotīti attho.",
  "atk-s0403a:853_6": "Imāya upamāya vipassanānisaṃso dīpito.",
  "atk-s0403a:854_0": "Hemantikenāti hemantasamayena.",
  "atk-s0403a:854_1": "Paṭippassambhantīti thirabhāvena parihāyanti.",
  "atk-s0403a:854_2": "Evameva khoti ettha mahāsamuddo viya sāsanaṃ daṭṭhabbaṃ,",
  "atk-s0403a:854_3": "nāvā viya yogāvacaro,",
  "atk-s0403a:854_4": "nāvāya mahāsamudde pariyāyanaṃ viya imassa bhikkhuno ūnapañcavassakāle ācariyupajjhāyānaṃ santike vicaraṇaṃ,",
  "atk-s0403a:854_5": "nāvāya mahāsamuddaudakena khajjamānānaṃ bandhanānaṃ tanubhāvo viya bhikkhuno pabbajjāsaṅkhepena uddesaparipucchādīhiyeva saṃyojanānaṃ tanubhāvo,",
  "atk-s0403a:854_6": "nāvāya thale ukkhittakālo viya bhikkhuno nissayamuttakassa kammaṭṭhānaṃ gahetvā araññe vasanakālo,",
  "atk-s0403a:854_7": "divā vātātapena saṃsussanaṃ viya vipassanāñāṇena taṇhāsinehassa saṃsussanaṃ,",
  "atk-s0403a:854_8": "rattiṃ himodakena temanaṃ viya kammaṭṭhānaṃ nissāya uppannena pītipāmojjena cittatemanaṃ,",
  "atk-s0403a:854_9": "rattindivaṃ vātātapehi ceva himodakena ca parisukkhaparitintānaṃ bandhanānaṃ dubbalabhāvo viya vipassanāñāṇapītipāmojjehi",
  "atk-s0403a:854_10": "saṃyojanānaṃ bhiyyosomattāya dubbalabhāvo,",
  "atk-s0403a:854_11": "pāvussakamegho viya arahattamaggañāṇaṃ,",
  "atk-s0403a:854_12": "meghavuṭṭhiudakena nāvāya antopūtibhāvo viya āraddhavipassakassa rūpasattakādivasena vipassanaṃ vaḍḍhentassa",
  "atk-s0403a:854_13": "okkhāyamāne pakkhāyamāne kammaṭṭhāne ekadivasaṃ utusappāyādīni laddhā ekapallaṅkena nisinnassa arahattaphalādhigamo.",
  "atk-s0403a:854_14": "Pūtibandhanāya nāvāya kiñci kālaṃ ṭhānaṃ viya khīṇasaṃyojanassa arahato mahājanaṃ anuggaṇhantassa yāvatāyukaṃ ṭhānaṃ,",
  "atk-s0403a:854_15": "pūtibandhanāya nāvāya anupubbena bhijjitvā apaṇṇattikabhāvūpagamo viya khīṇāsavassa upādinnakkhandhabhedena",
  "atk-s0403a:854_16": "anupādisesāya nibbānadhātuyā parinibbutassa apaṇṇattikabhāvūpagamoti imāya upamāya saṃyojanānaṃ dubbalatā dīpitā.",
  "atk-s0403a:855_0": "8. Aggikkhandhopamasuttavaṇṇanā",
  "atk-s0403a:856_0": "72.",
  "atk-s0403a:856_1": "Aṭṭhamaṃ atthuppattiyaṃ kathitaṃ.",
  "atk-s0403a:856_2": "Atthuppatti panassa heṭṭhā cūḷaccharāsaṅghātasuttavaṇṇanāya vitthāritā eva.",
  "atk-s0403a:856_3": "Passatha noti passatha nu.",
  "atk-s0403a:856_4": "Āliṅgitvāti upagūhitvā.",
  "atk-s0403a:856_5": "Upanisīdeyyāti samīpe nissāya nisīdeyya.",
  "atk-s0403a:856_6": "Upanipajjeyyāti upagantvā nipajjeyya.",
  "atk-s0403a:856_7": "Ārocayāmīti ācikkhāmi.",
  "atk-s0403a:856_8": "Paṭivedayāmīti paṭivedetvā jānāpetvā kathemi.",
  "atk-s0403a:856_9": "Vālarajjuyāti assavālagovālehi vaṭṭitarajjuyā.",
  "atk-s0403a:856_10": "Paccorasminti uramajjhe.",
  "atk-s0403a:856_11": "Pheṇuddehakanti pheṇaṃ uddehitvā,",
  "atk-s0403a:856_12": "ussādetvāti attho.",
  "atk-s0403a:856_13": "Attatthanti attano diṭṭhadhammikasamparāyikalokiyalokuttaraṃ atthaṃ.",
  "atk-s0403a:856_14": "Paratthobhayatthesupi eseva nayo.",
  "atk-s0403a:856_15": "Sesamettha yaṃ vattabbaṃ siyā,",
  "atk-s0403a:856_16": "taṃ sabbaṃ cūḷaccharāsaṅghātasuttassa atthuppattiyaṃ kathitameva.",
  "atk-s0403a:856_17": "Idañca pana suttaṃ kathetvā satthā cūḷaccharāsaṅghātasuttaṃ kathesi.",
  "atk-s0403a:856_18": "Navamaṃ uttānatthameva.",
  "atk-s0403a:857_0": "10. Arakasuttavaṇṇanā",
  "atk-s0403a:858_0": "74.",
  "atk-s0403a:858_1": "Dasame parittanti appaṃ thokaṃ.",
  "atk-s0403a:858_2": "Tañhi sarasaparittatāyapi khaṇaparittatāyapi ṭhitiparittatāyapi parittameva.",
  "atk-s0403a:858_3": "Lahuṃ uppajjitvā nirujjhanato lahukaṃ.",
  "atk-s0403a:858_4": "Mantāyaṃ boddhabbanti mantāya boddhabbaṃ,",
  "atk-s0403a:858_5": "paññāya jānitabbanti attho.",
  "atk-s0403a:858_6": "Pabbateyyāti pabbatasambhavā.",
  "atk-s0403a:858_7": "Hārahārinīti rukkhanaḷaveḷuādīni haritabbāni harituṃ samatthā.",
  "atk-s0403a:858_8": "Sesaṃ sabbattha uttānatthamevāti.",
  "atk-s0403a:859_0": "1. Paṭhamavinayadharasuttavaṇṇanā",
  "atk-s0403a:860_0": "75. Aṭṭhamassa paṭhame āpattiṃ jānātīti āpattiṃyeva āpattīti jānāti. Sesapadesupi eseva nayo.",
  "atk-s0403a:861_0": "2. Dutiyavinayadharasuttavaṇṇanā",
  "atk-s0403a:862_0": "76.",
  "atk-s0403a:862_1": "Dutiye svāgatānīti suāgatāni suppaguṇāni.",
  "atk-s0403a:862_2": "Suvibhattānīti koṭṭhāsato suṭṭhu vibhattāni.",
  "atk-s0403a:862_3": "Suppavattīnīti āvajjitāvajjitaṭṭhāne suṭṭhu pavattāni daḷhappaguṇāni.",
  "atk-s0403a:862_4": "Suvinicchitānīti suṭṭhu vinicchitāni.",
  "atk-s0403a:862_5": "Suttasoti vibhaṅgato.",
  "atk-s0403a:862_6": "Anubyañjanasoti khandhakaparivārato.",
  "atk-s0403a:863_0": "3. Tatiyavinayadharasuttavaṇṇanā",
  "atk-s0403a:864_0": "77.",
  "atk-s0403a:864_1": "Tatiye vinaye kho pana ṭhito hotīti vinayalakkhaṇe patiṭṭhito hoti.",
  "atk-s0403a:864_2": "Asaṃhīroti na sakkā hoti gahitaggahaṇaṃ vissajjāpetuṃ.",
  "atk-s0403a:865_0": "9. Satthusāsanasuttavaṇṇanā",
  "atk-s0403a:866_0": "83.",
  "atk-s0403a:866_1": "Navame ekoti adutiyo.",
  "atk-s0403a:866_2": "Vūpakaṭṭhoti kāyena gaṇato,",
  "atk-s0403a:866_3": "cittena kilesehi vūpakaṭṭho vivekaṭṭho dūrībhūto.",
  "atk-s0403a:866_4": "Appamattoti satiavippavāse ṭhito.",
  "atk-s0403a:866_5": "Pahitattoti pesitatto.",
  "atk-s0403a:866_6": "Nibbidāyāti vaṭṭe ukkaṇṭhanatthāya.",
  "atk-s0403a:866_7": "Virāgāyāti rāgādīnaṃ virajjanatthāya.",
  "atk-s0403a:866_8": "Nirodhāyāti appavattikaraṇatthāya.",
  "atk-s0403a:866_9": "Vūpasamāyāti kilesavūpasamāya appavattiyā.",
  "atk-s0403a:866_10": "Abhiññāyāti tilakkhaṇaṃ āropetvā abhijānanatthāya.",
  "atk-s0403a:866_11": "Sambodhāyāti maggasaṅkhātassa sambodhassa atthāya.",
  "atk-s0403a:866_12": "Nibbānāyāti nibbānassa sacchikaraṇatthāya.",
  "atk-s0403a:867_0": "10. Adhikaraṇasamathasuttavaṇṇanā",
  "atk-s0403a:868_0": "84.",
  "atk-s0403a:868_1": "Dasame adhikaraṇāni samenti vūpasamentīti adhikaraṇasamathā.",
  "atk-s0403a:868_2": "Uppannuppannānanti uppannānaṃ uppannānaṃ.",
  "atk-s0403a:868_3": "Adhikaraṇānanti vivādādhikaraṇaṃ anuvādādhikaraṇaṃ āpattādhikaraṇaṃ kiccādhikaraṇanti imesaṃ catunnaṃ.",
  "atk-s0403a:868_4": "Samathāya vūpasamāyāti samathatthañceva vūpasamanatthañca.",
  "atk-s0403a:868_5": "Sammukhāvinayo dātabbo…pe…",
  "atk-s0403a:868_6": "tiṇavatthārakoti ime satta samathā dātabbā.",
  "atk-s0403a:868_7": "Tesaṃ vinicchayo vinayasaṃvaṇṇanato gahetabbo.",
  "atk-s0403a:868_8": "Apica dīghanikāye saṅgītisuttavaṇṇanāyampi vitthāritoyeva,",
  "atk-s0403a:868_9": "tathā majjhimanikāye sāmagāmasuttavaṇṇanāyāti.",
  "atk-s0403a:869_0": "Ito parāni satta suttāni uttānatthāneva. Na hettha kiñci heṭṭhā avuttanayaṃ nāma atthīti.",
  "atk-s0403a:870_0": "Manorathapūraṇiyā aṅguttaranikāya-aṭṭhakathāya"
}