{
  "atk-s0202a0:0_0": "Namo tassa bhagavato arahato sammāsambuddhassa",
  "atk-s0202a0:1_0": "Majjhimanikāye",
  "atk-s0202a0:2_0": "1. Kandarakasuttavaṇṇanā",
  "atk-s0202a0:3_0": "1.",
  "atk-s0202a0:3_1": "Evaṃ me sutanti kandarakasuttaṃ.",
  "atk-s0202a0:3_2": "Tattha campāyanti evaṃnāmake nagare.",
  "atk-s0202a0:3_3": "Tassa hi nagarassa ārāmapokkharaṇīādīsu tesu tesu ṭhānesu campakarukkhāva ussannā ahesuṃ,",
  "atk-s0202a0:3_4": "tasmā campāti saṅkhamagamāsi.",
  "atk-s0202a0:3_5": "Gaggarāya pokkharaṇiyā tīreti tassa campānagarassa avidūre gaggarāya nāma rājamahesiyā khaṇitattā gaggarāti laddhavohārā pokkharaṇī atthi.",
  "atk-s0202a0:3_6": "Tassā tīre samantato nīlādipañcavaṇṇakusumapaṭimaṇḍitaṃ mahantaṃ campakavanaṃ.",
  "atk-s0202a0:3_7": "Tasmiṃ bhagavā kusumagandhasugandhe campakavane viharati.",
  "atk-s0202a0:3_8": "Taṃ sandhāya “gaggarāya pokkharaṇiyā tīre”ti vuttaṃ.",
  "atk-s0202a0:3_9": "Mahatā bhikkhusaṅghena saddhinti adassitaparicchedena mahantena bhikkhusaṅghena saddhiṃ.",
  "atk-s0202a0:3_10": "Pessoti tassa nāmaṃ.",
  "atk-s0202a0:3_11": "Hatthārohaputtoti hatthācariyassa putto.",
  "atk-s0202a0:3_12": "Kandarako ca paribbājakoti kandarakoti evaṃnāmo channaparibbājako.",
  "atk-s0202a0:3_13": "Abhivādetvāti chabbaṇṇānaṃ ghanabuddharasmīnaṃ antaraṃ pavisitvā pasannalākhārase nimujjamāno viya,",
  "atk-s0202a0:3_14": "siṅgīsuvaṇṇavaṇṇaṃ dussavaraṃ pasāretvā sasīsaṃ pārupamāno viya,",
  "atk-s0202a0:3_15": "vaṇṇagandhasampannacampakapupphāni sirasā sampaṭicchanto viya,",
  "atk-s0202a0:3_16": "sinerupādaṃ upagacchanto puṇṇacando viya bhagavato cakkalakkhaṇapaṭimaṇḍite alattakavaṇṇaphullapadumasassirike pāde vanditvāti attho.",
  "atk-s0202a0:3_17": "Ekamantaṃ nisīdīti chanisajjadosavirahite ekasmiṃ okāse nisīdi.",
  "atk-s0202a0:4_0": "Tuṇhībhū taṃ tuṇhībhūtanti yato yato anuviloketi,",
  "atk-s0202a0:4_1": "tato tato tuṇhībhūtamevāti attho.",
  "atk-s0202a0:4_2": "Tattha hi ekabhikkhussāpi hatthakukkuccaṃ vā pādakukkuccaṃ vā natthi,",
  "atk-s0202a0:4_3": "sabbe bhagavato ceva gāravena attano ca sikkhitasikkhatāya aññamaññaṃ vigatasallāpā antamaso ukkāsitasaddampi",
  "atk-s0202a0:4_4": "akarontā sunikhātaindakhīlā viya nivātaṭṭhāne sannisinnaṃ mahāsamuddaudakaṃ viya kāyenapi niccalā manasāpi",
  "atk-s0202a0:4_5": "avikkhittā rattavalāhakā viya sinerukūṭaṃ bhagavantaṃ parivāretvā nisīdiṃsu.",
  "atk-s0202a0:4_6": "Paribbājakassa evaṃ sannisinnaṃ parisaṃ disvā mahantaṃ pītisomanassaṃ uppajji.",
  "atk-s0202a0:4_7": "Uppannaṃ pana antohadayasmiṃyeva sannidahituṃ asakkonto piyasamudāhāraṃ samuṭṭhāpesi.",
  "atk-s0202a0:4_8": "Tasmā acchariyaṃ bhotiādimāha.",
  "atk-s0202a0:5_0": "Tattha andhassa pabbatārohanaṃ viya niccaṃ na hotīti acchariyaṃ.",
  "atk-s0202a0:5_1": "Ayaṃ tāva saddanayo.",
  "atk-s0202a0:5_2": "Ayaṃ pana aṭṭhakathānayo,",
  "atk-s0202a0:5_3": "accharāyogganti acchariyaṃ.",
  "atk-s0202a0:5_4": "Accharaṃ paharituṃ yuttanti attho.",
  "atk-s0202a0:5_5": "Abhūtapubbaṃ bhūtanti abbhutaṃ.",
  "atk-s0202a0:5_6": "Ubhayampetaṃ vimhayassevādhivacanaṃ.",
  "atk-s0202a0:5_7": "Taṃ panetaṃ garahaacchariyaṃ,",
  "atk-s0202a0:5_8": "pasaṃsāacchariyanti duvidhaṃ hoti.",
  "atk-s0202a0:5_9": "Tattha acchariyaṃ moggallāna abbhutaṃ moggallāna,",
  "atk-s0202a0:5_10": "yāva bāhāgahaṇāpi nāma so moghapuriso āgamessatīti,",
  "atk-s0202a0:5_11": "idaṃ garahaacchariyaṃ nāma.",
  "atk-s0202a0:5_12": "“Acchariyaṃ nandamāte abbhutaṃ nandamāte,",
  "atk-s0202a0:5_13": "yatra hi nāma cittuppādampi parisodhessasīti idaṃ pasaṃsāacchariyaṃ nāma.",
  "atk-s0202a0:5_14": "Idhāpi idameva adhippetaṃ” ayañhi taṃ pasaṃsanto evamāha.",
  "atk-s0202a0:6_0": "Yāvañcidanti ettha idanti nipātamattaṃ.",
  "atk-s0202a0:6_1": "Yāvāti pamāṇaparicchedo,",
  "atk-s0202a0:6_2": "yāva sammā paṭipādito,",
  "atk-s0202a0:6_3": "yattakena pamāṇena sammā paṭipādito,",
  "atk-s0202a0:6_4": "na sakkā tassa vaṇṇe vattuṃ,",
  "atk-s0202a0:6_5": "atha kho acchariyamevetaṃ abbhutamevetanti vuttaṃ hoti.",
  "atk-s0202a0:6_6": "Etaparamaṃyevāti evaṃ sammā paṭipādito eso bhikkhusaṅgho tassāpi bhikkhusaṅghassa paramoti etaparamo,",
  "atk-s0202a0:6_7": "taṃ etaparamaṃ yathā ayaṃ paṭipādito,",
  "atk-s0202a0:6_8": "evaṃ paṭipāditaṃ katvā paṭipādesuṃ,",
  "atk-s0202a0:6_9": "na ito bhiyyoti attho.",
  "atk-s0202a0:6_10": "Dutiyanaye evaṃ paṭipādessanti,",
  "atk-s0202a0:6_11": "na ito bhiyyoti yojetabbaṃ.",
  "atk-s0202a0:6_12": "Tattha paṭipāditoti ābhisamācārikavattaṃ ādiṃ katvā sammā apaccanīkapaṭipattiyaṃ yojito.",
  "atk-s0202a0:6_13": "Atha kasmā ayaṃ paribbājako atītānāgate buddhe dasseti,",
  "atk-s0202a0:6_14": "kimassa tiyaddhajānanañāṇaṃ atthīti. Natthi,",
  "atk-s0202a0:6_15": "nayaggāhe pana ṭhatvā “yenākārena ayaṃ bhikkhusaṅgho sannisinno danto vinīto upasanto,",
  "atk-s0202a0:6_16": "atītabuddhāpi etaparamaṃyeva katvā paṭipajjāpesuṃ,",
  "atk-s0202a0:6_17": "anāgatabuddhāpi paṭipajjāpessanti,",
  "atk-s0202a0:6_18": "natthi ito uttari paṭipādanā”ti maññamāno anubuddhiyā evamāha.",
  "atk-s0202a0:7_0": "2.",
  "atk-s0202a0:7_1": "Evametaṃ kandarakāti pāṭiekko anusandhi.",
  "atk-s0202a0:7_2": "Bhagavā kira taṃ sutvā “kandaraka tvaṃ bhikkhusaṅghaṃ upasantoti vadasi,",
  "atk-s0202a0:7_3": "imassa pana bhikkhusaṅghassa upasantakāraṇaṃ tuyhaṃ apākaṭaṃ,",
  "atk-s0202a0:7_4": "na hi tvaṃ samatiṃsa pāramiyā pūretvā kusalamūlaṃ paripācetvā bodhipallaṅke sabbaññutaññāṇaṃ paṭivijjhi,",
  "atk-s0202a0:7_5": "mayā pana pāramiyo pūretvā ñātatthacariyaṃ lokatthacariyaṃ buddhatthacariyañca koṭiṃ pāpetvā bodhipallaṅke sabbaññutaññāṇaṃ paṭividdhaṃ,",
  "atk-s0202a0:7_6": "mayhaṃ etesaṃ upasantakāraṇaṃ pākaṭa”nti dassetuṃ imaṃ desanaṃ ārabhi.",
  "atk-s0202a0:8_0": "Santi hi kandarakāti ayampi pāṭiekko anusandhi.",
  "atk-s0202a0:8_1": "Bhagavato kira etadahosi –",
  "atk-s0202a0:8_2": "“ayaṃ paribbājako imaṃ bhikkhusaṅghaṃ upasantoti vadati,",
  "atk-s0202a0:8_3": "ayañca bhikkhusaṅgho kappetvā pakappetvā kuhakabhāvena iriyāpathaṃ saṇṭhapento cittena anupasanto na upasantākāraṃ dasseti.",
  "atk-s0202a0:8_4": "Ettha pana bhikkhusaṅghe paṭipadaṃ pūrayamānāpi paṭipadaṃ pūretvā matthakaṃ patvā ṭhitabhikkhūpi atthi,",
  "atk-s0202a0:8_5": "tattha paṭipadaṃ pūretvā matthakaṃ pattā attanā paṭividdhaguṇeheva upasantā,",
  "atk-s0202a0:8_6": "paṭipadaṃ pūrayamānā uparimaggassa vipassanāya upasantā,",
  "atk-s0202a0:8_7": "ito muttā pana avasesā catūhi satipaṭṭhānehi upasantā.",
  "atk-s0202a0:8_8": "Taṃ nesaṃ upasantakāraṇaṃ dassessāmī”ti “iminā ca iminā ca kāraṇena ayaṃ bhikkhusaṅgho upasanto”ti dassetuṃ “santi hi kandarakā”tiādimāha.",
  "atk-s0202a0:9_0": "Tattha arahanto khīṇāsavātiādīsu yaṃ vattabbaṃ,",
  "atk-s0202a0:9_1": "taṃ mūlapariyāyasuttavaṇṇanāyameva vuttaṃ.",
  "atk-s0202a0:9_2": "Sekhapaṭipadampi tattheva vitthāritaṃ.",
  "atk-s0202a0:9_3": "Santatasīlāti satatasīlā nirantarasīlā.",
  "atk-s0202a0:9_4": "Santatavuttinoti tasseva vevacanaṃ,",
  "atk-s0202a0:9_5": "santatajīvikā vātipi attho.",
  "atk-s0202a0:9_6": "Tasmiṃ santatasīle ṭhatvāva jīvikaṃ kappenti,",
  "atk-s0202a0:9_7": "na dussīlyaṃ maraṇaṃ pāpuṇantīti attho.",
  "atk-s0202a0:10_0": "Nipakāti nepakkena samannāgatā paññavanto.",
  "atk-s0202a0:10_1": "Nipakavuttinoti paññāya vuttino,",
  "atk-s0202a0:10_2": "paññāya ṭhatvā jīvikaṃ kappenti.",
  "atk-s0202a0:10_3": "Yathā ekacco sāsane pabbajitvāpi jīvitakāraṇā chasu agocaresu carati,",
  "atk-s0202a0:10_4": "vesiyāgocaro hoti,",
  "atk-s0202a0:10_5": "vidhavathullakumārikapaṇḍakapānāgārabhikkhunigocaro hoti.",
  "atk-s0202a0:10_6": "Saṃsaṭṭho viharati rājūhi rājamahāmattehi titthiyehi titthiyasāvakehi ananulomikena gihisaṃsaggena,",
  "atk-s0202a0:10_7": "vejjakammaṃ karoti,",
  "atk-s0202a0:10_8": "dūtakammaṃ karoti,",
  "atk-s0202a0:10_9": "pahiṇakammaṃ karoti,",
  "atk-s0202a0:10_10": "gaṇḍaṃ phāleti,",
  "atk-s0202a0:10_11": "arumakkhanaṃ deti,",
  "atk-s0202a0:10_12": "uddhaṃvirecanaṃ deti,",
  "atk-s0202a0:10_13": "adhovirecanaṃ deti,",
  "atk-s0202a0:10_14": "natthutelaṃ pacati,",
  "atk-s0202a0:10_15": "pivanatelaṃ pacati,",
  "atk-s0202a0:10_16": "veḷudānaṃ,",
  "atk-s0202a0:10_17": "pattadānaṃ,",
  "atk-s0202a0:10_18": "pupphadānaṃ,",
  "atk-s0202a0:10_19": "phaladānaṃ,",
  "atk-s0202a0:10_20": "sinānadānaṃ,",
  "atk-s0202a0:10_21": "dantakaṭṭhadānaṃ,",
  "atk-s0202a0:10_22": "mukhodakadānaṃ,",
  "atk-s0202a0:10_23": "cuṇṇamattikadānaṃ deti,",
  "atk-s0202a0:10_24": "cāṭukamyaṃ karoti,",
  "atk-s0202a0:10_25": "muggasūpiyaṃ,",
  "atk-s0202a0:10_26": "pāribhaṭuṃ,",
  "atk-s0202a0:10_27": "jaṅghapesaniyaṃ karotīti ekavīsatividhāya anesanāya jīvikaṃ kappento anipakavutti nāma hoti,",
  "atk-s0202a0:10_28": "na paññāya ṭhatvā jīvikaṃ kappeti,",
  "atk-s0202a0:10_29": "tato kālakiriyaṃ katvā samaṇayakkho nāma hutvā “tassa saṅghāṭipi ādittā hoti sampajjalitā”ti vuttanayena mahādukkhaṃ anubhoti.",
  "atk-s0202a0:10_30": "Evaṃvidhā ahutvā jīvitahetupi sikkhāpadaṃ anatikkamanto catupārisuddhisīle patiṭṭhāya yathābalaṃ buddhavacanaṃ uggaṇhitvā rathavinītapaṭipadaṃ,",
  "atk-s0202a0:10_31": "mahāgosiṅgapaṭipadaṃ,",
  "atk-s0202a0:10_32": "mahāsuññatapaṭipadaṃ,",
  "atk-s0202a0:10_33": "anaṅgaṇapaṭipadaṃ,",
  "atk-s0202a0:10_34": "dhammadāyādapaṭipadaṃ,",
  "atk-s0202a0:10_35": "nālakapaṭipadaṃ,",
  "atk-s0202a0:10_36": "tuvaṭṭakapaṭipadaṃ,",
  "atk-s0202a0:10_37": "candopamapaṭipadanti imāni ariyapaṭipadāni pūrento catupaccaya- santosa-",
  "atk-s0202a0:10_38": "bhāvanārāma-",
  "atk-s0202a0:10_39": "ariyavaṃsapaṭipattiyaṃ kāyasakkhino hutvā anīkā nikkhantahatthī viya yūthā vissaṭṭhasīho viya nipacchābandhamahānāvā",
  "atk-s0202a0:10_40": "viya ca gamanādīsu ekavihārino vipassanaṃ paṭṭhapetvā ajjaajjeva arahattanti pavattaussāhā viharantīti attho.",
  "atk-s0202a0:11_0": "Suppatiṭṭhitacittāti catūsu satipaṭṭhānesu suṭṭhapitacittā hutvā.",
  "atk-s0202a0:11_1": "Sesā satipaṭṭhānakathā heṭṭhā vitthāritāva.",
  "atk-s0202a0:11_2": "Idha pana lokiyalokuttaramissakā satipaṭṭhānā kathitā,",
  "atk-s0202a0:11_3": "ettakena bhikkhusaṅghassa upasantakāraṇaṃ kathitaṃ hoti.",
  "atk-s0202a0:12_0": "3.",
  "atk-s0202a0:12_1": "Yāva supaññattāti yāva suṭṭhapitā sudesitā.",
  "atk-s0202a0:12_2": "Mayampi hi,",
  "atk-s0202a0:12_3": "bhanteti iminā esa attano kārakabhāvaṃ dasseti,",
  "atk-s0202a0:12_4": "bhikkhusaṅghañca ukkhipati.",
  "atk-s0202a0:12_5": "Ayañhettha adhippāyo,",
  "atk-s0202a0:12_6": "mayampi hi, bhante, gihi…pe…",
  "atk-s0202a0:12_7": "suppatiṭṭhitacittā viharāma,",
  "atk-s0202a0:12_8": "bhikkhusaṅghassa pana ayameva kasi ca bījañca yuganaṅgalañca phālapācanañca,",
  "atk-s0202a0:12_9": "tasmā bhikkhusaṅgho sabbakālaṃ satipaṭṭhānaparāyaṇo,",
  "atk-s0202a0:12_10": "mayaṃ pana kālena kālaṃ okāsaṃ labhitvā etaṃ manasikāraṃ karoma,",
  "atk-s0202a0:12_11": "mayampi kārakā,",
  "atk-s0202a0:12_12": "na sabbaso vissaṭṭhakammaṭṭhānāyevāti.",
  "atk-s0202a0:12_13": "Manussagahaneti manussānaṃ ajjhāsayagahanena gahanatā,",
  "atk-s0202a0:12_14": "ajjhāsayassāpi nesaṃ kilesagahanena gahanatā veditabbā.",
  "atk-s0202a0:12_15": "Kasaṭasāṭheyyesupi eseva nayo.",
  "atk-s0202a0:12_16": "Tattha aparisuddhaṭṭhena kasaṭatā,",
  "atk-s0202a0:12_17": "kerāṭiyaṭṭhena sāṭheyyatā veditabbā.",
  "atk-s0202a0:12_18": "Sattānaṃ hitāhitaṃ jānātīti evaṃ gahanakasaṭakerāṭiyānaṃ manussānaṃ hitāhitapaṭipadaṃ yāva suṭṭhu bhagavā jānāti.",
  "atk-s0202a0:12_19": "Yadidaṃ pasavoti ettha sabbāpi catuppadajāti pasavoti adhippetā.",
  "atk-s0202a0:12_20": "Pahomīti sakkomi.",
  "atk-s0202a0:12_21": "Yāvatakena antarenāti yattakena khaṇena.",
  "atk-s0202a0:12_22": "Campaṃ gatāgataṃ karissatīti assamaṇḍalato yāva campānagaradvārā gamanañca āgamanañca karissati.",
  "atk-s0202a0:12_23": "Sāṭheyyānīti saṭhattāni.",
  "atk-s0202a0:12_24": "Kūṭeyyānīti kūṭattāni.",
  "atk-s0202a0:12_25": "Vaṅkeyyānīti vaṅkattāni.",
  "atk-s0202a0:12_26": "Jimheyyānīti jimhattāni.",
  "atk-s0202a0:12_27": "Pātukarissatīti pakāsessati dassessati.",
  "atk-s0202a0:12_28": "Na hi sakkā tena tāni ettakena antarena dassetuṃ.",
  "atk-s0202a0:13_0": "Tattha yassa kismiñcideva ṭhāne ṭhātukāmassa sato yaṃ ṭhānaṃ manussānaṃ sappaṭibhayaṃ,",
  "atk-s0202a0:13_1": "purato gantvā vañcetvā ṭhassāmīti na hoti,",
  "atk-s0202a0:13_2": "tasmiṃ ṭhātukāmaṭṭhāneyeva nikhātatthambho viya cattāro pāde niccale katvā tiṭṭhati,",
  "atk-s0202a0:13_3": "ayaṃ saṭho nāma.",
  "atk-s0202a0:13_4": "Yassa pana kismiñcideva ṭhāne avacchinditvā khandhagataṃ pātetukāmassa sato yaṃ ṭhānaṃ manussānaṃ sappaṭibhayaṃ,",
  "atk-s0202a0:13_5": "purato gantvā vañcetvā pātessāmīti na hoti,",
  "atk-s0202a0:13_6": "tattheva avacchinditvā pāteti,",
  "atk-s0202a0:13_7": "ayaṃ kūṭo nāma.",
  "atk-s0202a0:13_8": "Yassa kismiñcideva ṭhāne maggā ukkamma nivattitvā paṭimaggaṃ ārohitukāmassa sato yaṃ ṭhānaṃ manussānaṃ sappaṭibhayaṃ,",
  "atk-s0202a0:13_9": "purato gantvā vañcetvā evaṃ karissāmīti na hoti,",
  "atk-s0202a0:13_10": "tattheva maggā ukkamma nivattitvā paṭimaggaṃ ārohati,",
  "atk-s0202a0:13_11": "ayaṃ vaṅko nāma.",
  "atk-s0202a0:13_12": "Yassa pana kālena vāmato kālena dakkhiṇato kālena ujumaggeneva gantukāmassa sato yaṃ ṭhānaṃ manussānaṃ sappaṭibhayaṃ,",
  "atk-s0202a0:13_13": "purato gantvā vañcetvā evaṃ karissāmīti na hoti,",
  "atk-s0202a0:13_14": "tattheva kālena vāmato kālena dakkhiṇato kālena ujumaggaṃ gacchati,",
  "atk-s0202a0:13_15": "tathā laṇḍaṃ vā passāvaṃ vā vissajjetukāmassa sato idaṃ ṭhānaṃ susammaṭṭhaṃ ākiṇṇamanussaṃ ramaṇīyaṃ,",
  "atk-s0202a0:13_16": "imasmiṃ ṭhāne evarūpaṃ kātuṃ na yuttaṃ,",
  "atk-s0202a0:13_17": "purato gantvā paṭicchannaṭhāne karissāmīti na hoti,",
  "atk-s0202a0:13_18": "tattheva karoti,",
  "atk-s0202a0:13_19": "ayaṃ jimho nāma.",
  "atk-s0202a0:13_20": "Iti imaṃ catubbidhampi kiriyaṃ sandhāyetaṃ vuttaṃ.",
  "atk-s0202a0:13_21": "Sabbāni tāni sāṭheyyāni kūṭeyyāni vaṅkeyyāni jimheyyāni pātukarissatīti evaṃ karontāpi te saṭhādayo tāni sāṭheyyādīni pātukaronti nāma.",
  "atk-s0202a0:14_0": "Evaṃ pasūnaṃ uttānabhāvaṃ dassetvā idāni manussānaṃ gahanabhāvaṃ dassento amhākaṃ pana,",
  "atk-s0202a0:14_1": "bhantetiādimāha.",
  "atk-s0202a0:14_2": "Tattha dāsāti antojātakā vā dhanakkītā vā karamarānītā vā sayaṃ vā dāsabyaṃ upagatā.",
  "atk-s0202a0:14_3": "Pessāti pesanakārakā.",
  "atk-s0202a0:14_4": "Kammakarāti bhattavetanabhatā.",
  "atk-s0202a0:14_5": "Aññathāva kāyenāti aññenevākārena kāyena samudācaranti,",
  "atk-s0202a0:14_6": "aññenevākārena vācāya,",
  "atk-s0202a0:14_7": "aññena ca nesaṃ ākārena cittaṃ ṭhitaṃ hotīti dasseti.",
  "atk-s0202a0:14_8": "Tattha ye sammukhā sāmike disvā paccuggamanaṃ karonti,",
  "atk-s0202a0:14_9": "hatthato bhaṇḍakaṃ gaṇhanti,",
  "atk-s0202a0:14_10": "imaṃ vissajjetvā imaṃ gaṇhantā sesānipi āsana-",
  "atk-s0202a0:14_11": "paññāpana-",
  "atk-s0202a0:14_12": "tālavaṇṭabījana-",
  "atk-s0202a0:14_13": "pādadhovanādīni sabbāni kiccāni karonti,",
  "atk-s0202a0:14_14": "parammukhakāle pana telampi uttarantaṃ na olokenti,",
  "atk-s0202a0:14_15": "satagghanakepi sahassagghanakepi kamme parihāyante nivattitvā oloketumpi na icchanti,",
  "atk-s0202a0:14_16": "ime aññathā kāyena samudācaranti nāma.",
  "atk-s0202a0:14_17": "Ye pana sammukhā “amhākaṃ sāmi amhākaṃ ayyo”tiādīni vatvā pasaṃsanti,",
  "atk-s0202a0:14_18": "parammukhā avattabbaṃ nāma natthi,",
  "atk-s0202a0:14_19": "yaṃ icchanti,",
  "atk-s0202a0:14_20": "taṃ vadanti,",
  "atk-s0202a0:14_21": "ime aññathā vācāya samudācaranti nāma.",
  "atk-s0202a0:15_0": "4.",
  "atk-s0202a0:15_1": "Cattārome pessapuggalāti ayampi pāṭiekko anusandhi.",
  "atk-s0202a0:15_2": "Ayañhi pesso “yāvañcidaṃ, bhante,",
  "atk-s0202a0:15_3": "bhagavā evaṃ manussagahaṇe evaṃ manussakasaṭe evaṃ manussasāṭheyye vattamāne sattānaṃ hitāhitaṃ jānātī”ti āha.",
  "atk-s0202a0:15_4": "Purime ca tayo puggalā ahitapaṭipadaṃ paṭipannā,",
  "atk-s0202a0:15_5": "upari catuttho hitapaṭipadaṃ,",
  "atk-s0202a0:15_6": "evamahaṃ sattānaṃ hitāhitaṃ jānāmīti dassetuṃ imaṃ desanaṃ ārabhi.",
  "atk-s0202a0:15_7": "Heṭṭhā kandarakassa kathāya saddhiṃ yojetumpi vaṭṭati.",
  "atk-s0202a0:15_8": "Tena vuttaṃ “yāvañcidaṃ bhotā gotamena sammā bhikkhusaṅgho paṭipādito”ti.",
  "atk-s0202a0:15_9": "Athassa bhagavā “purime tayo puggale pahāya upari catutthapuggalassa hitapaṭipattiyaṃyeva paṭipādemī”ti dassentopi imaṃ desanaṃ ārabhi.",
  "atk-s0202a0:15_10": "Santoti idaṃ saṃvijjamānāti padasseva vevacanaṃ.",
  "atk-s0202a0:15_11": "“Santā honti samitā vūpasantā”ti ettha hi niruddhā santāti vuttā.",
  "atk-s0202a0:15_12": "“Santā ete vihārā ariyassa vinaye vuccantī”ti ettha nibbutā.",
  "atk-s0202a0:15_13": "“Santo have sabbhi pavedayantī”ti ettha paṇḍitā.",
  "atk-s0202a0:15_14": "Idha pana vijjamānā upalabbhamānāti attho.",
  "atk-s0202a0:16_0": "Attantapādīsu attānaṃ tapati dukkhāpetīti attantapo.",
  "atk-s0202a0:16_1": "Attano paritāpanānuyogaṃ attaparitāpanānuyogaṃ.",
  "atk-s0202a0:16_2": "Paraṃ tapati dukkhāpetīti parantapo.",
  "atk-s0202a0:16_3": "Paresaṃ paritāpanānuyogaṃ paraparitāpanānuyogaṃ.",
  "atk-s0202a0:16_4": "Diṭṭheva dhammeti imasmiṃyeva attabhāve.",
  "atk-s0202a0:16_5": "Nicchātoti chātaṃ vuccati taṇhā,",
  "atk-s0202a0:16_6": "sā assa natthīti nicchāto.",
  "atk-s0202a0:16_7": "Sabbakilesānaṃ nibbutattā nibbuto.",
  "atk-s0202a0:16_8": "Anto tāpanakilesānaṃ abhāvā sītalo jātoti sītibhūto.",
  "atk-s0202a0:16_9": "Jhānamaggaphalanibbānasukhāni paṭisaṃvedetīti sukhapaṭisaṃvedī.",
  "atk-s0202a0:16_10": "Brahmabhūtena attanāti seṭṭhabhūtena attanā.",
  "atk-s0202a0:16_11": "Cittaṃ ārādhetīti cittaṃ sampādeti,",
  "atk-s0202a0:16_12": "paripūreti gaṇhāti pasādetīti attho.",
  "atk-s0202a0:17_0": "5. Dukkhapaṭikkūlanti dukkhassa paṭikūlaṃ, paccanīkasaṇṭhitaṃ dukkhaṃ apatthayamānanti attho.",
  "atk-s0202a0:18_0": "6.",
  "atk-s0202a0:18_1": "Paṇḍitoti idha catūhi kāraṇehi paṇḍitoti na vattabbo,",
  "atk-s0202a0:18_2": "satipaṭṭhānesu pana kammaṃ karotīti paṇḍitoti vattuṃ vaṭṭati.",
  "atk-s0202a0:18_3": "Mahāpaññoti idampi mahante atthe pariggaṇhātītiādinā mahāpaññalakkhaṇena na vattabbaṃ,",
  "atk-s0202a0:18_4": "satipaṭṭhānapariggāhikāya pana paññāya samannāgatattā mahāpaññoti vattuṃ vaṭṭati.",
  "atk-s0202a0:18_5": "Mahatā atthena saṃyutto agamissāti mahatā atthena saṃyutto hutvā gato bhaveyya,",
  "atk-s0202a0:18_6": "sotāpattiphalaṃ pāpuṇeyyāti attho.",
  "atk-s0202a0:18_7": "Kiṃ pana yesaṃ maggaphalānaṃ upanissayo atthi,",
  "atk-s0202a0:18_8": "buddhānaṃ sammukhībhāve ṭhitepi tesaṃ antarāyo hotīti. Āma hoti,",
  "atk-s0202a0:18_9": "na pana buddhe paṭicca,",
  "atk-s0202a0:18_10": "atha kho kiriyaparihāniyā vā pāpamittatāya vā hoti.",
  "atk-s0202a0:18_11": "Tattha kiriyaparihāniyā hoti nāma –",
  "atk-s0202a0:18_12": "sace hi dhammasenāpati dhanañjānissa brāhmaṇassa āsayaṃ ñatvā dhammaṃ adesayissā,",
  "atk-s0202a0:18_13": "so brāhmaṇo sotāpanno abhavissā,",
  "atk-s0202a0:18_14": "evaṃ tāva kiriyaparihāniyā hoti.",
  "atk-s0202a0:18_15": "Pāpamittatāya hoti nāma –",
  "atk-s0202a0:18_16": "sace hi ajātasattu devadattassa vacanaṃ gahetvā pitughātakammaṃ nākarissā,",
  "atk-s0202a0:18_17": "sāmaññaphalasuttakathitadivaseva sotāpanno abhavissā,",
  "atk-s0202a0:18_18": "tassa vacanaṃ gahetvā pitughātakammassa katattā pana na hoti,",
  "atk-s0202a0:18_19": "evaṃ pāpamittatāya hoti.",
  "atk-s0202a0:18_20": "Imassāpi upāsakassa kiriyaparihāni jātā,",
  "atk-s0202a0:18_21": "apariniṭṭhitāya desanāya uṭṭhahitvā pakkanto. Apica,",
  "atk-s0202a0:18_22": "bhikkhave,",
  "atk-s0202a0:18_23": "ettāvatāpi pesso hatthārohaputto mahatā atthena saṃyuttoti katarena mahantena atthena?",
  "atk-s0202a0:18_24": "Dvīhi ānisaṃsehi.",
  "atk-s0202a0:18_25": "So kira upāsako saṅghe ca pasādaṃ paṭilabhi,",
  "atk-s0202a0:18_26": "satipaṭṭhānapariggahaṇatthāya cassa abhinavo nayo udapādi.",
  "atk-s0202a0:18_27": "Tena vuttaṃ “mahatā atthena saṃyutto”ti.",
  "atk-s0202a0:18_28": "Kandarako pana saṅghe pasādameva paṭilabhi.",
  "atk-s0202a0:18_29": "Etassa bhagavā kāloti etassa dhammakkhānassa,",
  "atk-s0202a0:18_30": "catunnaṃ vā puggalānaṃ vibhajanassa kālo.",
  "atk-s0202a0:19_0": "8.",
  "atk-s0202a0:19_1": "Orabbhikādīsu urabbhā vuccanti eḷakā,",
  "atk-s0202a0:19_2": "urabbhe hanatīti orabbhiko.",
  "atk-s0202a0:19_3": "Sūkarikādīsupi eseva nayo.",
  "atk-s0202a0:19_4": "Luddoti dāruṇo kakkhaḷo.",
  "atk-s0202a0:19_5": "Macchaghātakoti macchabandhakevaṭṭo.",
  "atk-s0202a0:19_6": "Bandhanāgārikoti bandhanāgāragopako.",
  "atk-s0202a0:19_7": "Kururakammantāti dāruṇakammantā.",
  "atk-s0202a0:20_0": "9.",
  "atk-s0202a0:20_1": "Muddhāvasittoti khattiyābhisekena muddhani abhisitto.",
  "atk-s0202a0:20_2": "Puratthimena nagarassāti nagarato puratthimadisāya.",
  "atk-s0202a0:20_3": "Santhāgāranti yaññasālaṃ.",
  "atk-s0202a0:20_4": "Kharājinaṃ nivāsetvāti sakhuraṃ ajinacammaṃ nivāsetvā.",
  "atk-s0202a0:20_5": "Sappitelenāti sappinā ca telena ca.",
  "atk-s0202a0:20_6": "Ṭhapetvā hi sappiṃ avaseso yo koci sneho telanti vuccati.",
  "atk-s0202a0:20_7": "Kaṇḍūvamānoti nakhānaṃ chinnattā kaṇḍūvitabbakāle tena kaṇḍūvamāno.",
  "atk-s0202a0:20_8": "Anantarahitāyāti asanthatāya.",
  "atk-s0202a0:20_9": "Sarūpavacchāyāti sadisavacchāya.",
  "atk-s0202a0:20_10": "Sace gāvī setā hoti,",
  "atk-s0202a0:20_11": "vacchopi setakova.",
  "atk-s0202a0:20_12": "Sace gāvī kabarā vā rattā vā,",
  "atk-s0202a0:20_13": "vacchopi tādiso vāti evaṃ sarūpavacchāya.",
  "atk-s0202a0:20_14": "So evamāhāti so rājā evaṃ vadeti.",
  "atk-s0202a0:20_15": "Vacchatarāti taruṇavacchakabhāvaṃ atikkantā balavavacchā.",
  "atk-s0202a0:20_16": "Vacchatarīsupi eseva nayo.",
  "atk-s0202a0:20_17": "Barihisatthāyāti parikkhepakaraṇatthāya ceva yaññabhūmiyaṃ attharaṇatthāya ca.",
  "atk-s0202a0:20_18": "Sesaṃ heṭṭhā tattha tattha vitthāritattā uttānamevāti.",
  "atk-s0202a0:21_0": "Papañcasūdaniyā majjhimanikāyaṭṭhakathāya",
  "atk-s0202a0:22_0": "Kandarakasuttavaṇṇanā niṭṭhitā.",
  "atk-s0202a0:23_0": "2. Aṭṭhakanāgarasuttavaṇṇanā",
  "atk-s0202a0:24_0": "17.",
  "atk-s0202a0:24_1": "Evaṃ me sutanti aṭṭhakanāgarasuttaṃ.",
  "atk-s0202a0:24_2": "Tattha beluvagāmaketi vesāliyā dakkhiṇapasse avidūre beluvagāmako nāma atthi,",
  "atk-s0202a0:24_3": "taṃ gocaragāmaṃ katvāti attho.",
  "atk-s0202a0:24_4": "Dasamoti so hi jātigottavasena ceva sārappattakulagaṇanāya ca dasame ṭhāne gaṇīyati,",
  "atk-s0202a0:24_5": "tenassa dasamotveva nāmaṃ jātaṃ.",
  "atk-s0202a0:24_6": "Aṭṭhakanāgaroti aṭṭhakanagaravāsī.",
  "atk-s0202a0:24_7": "Kukkuṭārāmoti kukkuṭaseṭṭhinā kārito ārāmo.",
  "atk-s0202a0:25_0": "18.",
  "atk-s0202a0:25_1": "Tena bhagavatā…pe…",
  "atk-s0202a0:25_2": "akkhātoti ettha ayaṃ saṅkhepattho,",
  "atk-s0202a0:25_3": "yo so bhagavā samatiṃsa pāramiyo pūretvā sabbakilese bhañjitvā anuttaraṃ sammāsambodhiṃ abhisambuddho,",
  "atk-s0202a0:25_4": "tena bhagavatā,",
  "atk-s0202a0:25_5": "tesaṃ tesaṃ sattānaṃ āsayānusayaṃ jānatā,",
  "atk-s0202a0:25_6": "hatthatale ṭhapitaāmalakaṃ viya sabbaṃ ñeyyadhammaṃ passatā.",
  "atk-s0202a0:25_7": "Apica pubbenivāsādīhi jānatā,",
  "atk-s0202a0:25_8": "dibbena cakkhunā passatā,",
  "atk-s0202a0:25_9": "tīhi vijjāhi chahi vā pana abhiññāhi jānatā,",
  "atk-s0202a0:25_10": "sabbattha appaṭihatena samantacakkhunā passatā,",
  "atk-s0202a0:25_11": "sabbadhammajānanasamatthāya paññāya jānatā,",
  "atk-s0202a0:25_12": "sabbasattānaṃ cakkhuvisayātītāni tirokuṭṭādigatānipi rūpāni ativisuddhena maṃsacakkhunā passatā,",
  "atk-s0202a0:25_13": "attahitasādhikāya samādhipadaṭṭhānāya paṭivedhapaññāya jānatā,",
  "atk-s0202a0:25_14": "parahitasādhikāya karuṇāpadaṭṭhānāya desanāpaññāya passatā,",
  "atk-s0202a0:25_15": "arīnaṃ hatattā paccayādīnañca arahattā arahatā,",
  "atk-s0202a0:25_16": "sammā sāmañca saccānaṃ buddhattā sammāsambuddhena.",
  "atk-s0202a0:25_17": "Antarāyikadhamme vā jānatā,",
  "atk-s0202a0:25_18": "niyyānikadhamme passatā,",
  "atk-s0202a0:25_19": "kilesārīnaṃ hatattā arahatā,",
  "atk-s0202a0:25_20": "sāmaṃ sabbadhammānaṃ buddhattā sammāsambuddhenāti evaṃ catuvesārajjavasena catūhi kāraṇehi thomitena.",
  "atk-s0202a0:25_21": "Atthi nu kho eko dhammo akkhātoti.",
  "atk-s0202a0:26_0": "19.",
  "atk-s0202a0:26_1": "Abhisaṅkhatanti kataṃ uppāditaṃ.",
  "atk-s0202a0:26_2": "Abhisañcetayitanti cetayitaṃ pakappitaṃ.",
  "atk-s0202a0:26_3": "So tattha ṭhitoti so tasmiṃ samathavipassanādhamme ṭhito.",
  "atk-s0202a0:26_4": "Dhammarāgena dhammanandiyāti padadvayehi samathavipassanāsu chandarāgo vutto.",
  "atk-s0202a0:26_5": "Samathavipassanāsu hi sabbena sabbaṃ chandarāgaṃ pariyādiyituṃ sakkonto arahā hoti,",
  "atk-s0202a0:26_6": "asakkonto anāgāmī hoti.",
  "atk-s0202a0:26_7": "So samathavipassanāsu chandarāgassa appahīnattā catutthajjhānacetanāya suddhāvāse nibbattati,",
  "atk-s0202a0:26_8": "ayaṃ ācariyānaṃ samānakathā.",
  "atk-s0202a0:27_0": "Vitaṇḍavādī panāha “teneva dhammarāgenāti vacanato akusalena suddhāvāse nibbattatī”ti so “suttaṃ āharā”ti vattabbo,",
  "atk-s0202a0:27_1": "addhā aññaṃ apassanto idameva āharissati,",
  "atk-s0202a0:27_2": "tato vattabbo “kiṃ panidaṃ suttaṃ neyyatthaṃ nītattha”nti,",
  "atk-s0202a0:27_3": "addhā nītatthanti vakkhati.",
  "atk-s0202a0:27_4": "Tato vattabbo –",
  "atk-s0202a0:27_5": "evaṃ sante anāgāmiphalatthikena samathavipassanāsu chandarāgo kattabbo bhavissati,",
  "atk-s0202a0:27_6": "chandarāge uppādite anāgāmiphalaṃ paṭividdhaṃ bhavissati “mā suttaṃ me laddha”nti yaṃ vā taṃ vā dīpehi.",
  "atk-s0202a0:27_7": "Pañhaṃ kathentena hi ācariyassa santike uggahetvā attharasaṃ paṭivijjhitvā kathetuṃ vaṭṭati,",
  "atk-s0202a0:27_8": "akusalena hi sagge,",
  "atk-s0202a0:27_9": "kusalena vā apāye paṭisandhi nāma natthi.",
  "atk-s0202a0:27_10": "Vuttañhetaṃ bhagavatā –",
  "atk-s0202a0:28_0": "“Na,",
  "atk-s0202a0:28_1": "bhikkhave,",
  "atk-s0202a0:28_2": "lobhajena kammena dosajena kammena mohajena kammena devā paññāyanti,",
  "atk-s0202a0:28_3": "manussā paññāyanti,",
  "atk-s0202a0:28_4": "yā vā panaññāpi kāci sugatiyo, atha kho,",
  "atk-s0202a0:28_5": "bhikkhave,",
  "atk-s0202a0:28_6": "lobhajena kammena dosajena kammena mohajena kammena nirayo paññāyati,",
  "atk-s0202a0:28_7": "tiracchānayoni paññāyati,",
  "atk-s0202a0:28_8": "pettivisayo paññāyati,",
  "atk-s0202a0:28_9": "yā vā panaññāpi kāci duggatiyo”ti –",
  "atk-s0202a0:29_0": "Evaṃ paññāpetabbo.",
  "atk-s0202a0:29_1": "Sace sañjānāti sañjānātu,",
  "atk-s0202a0:29_2": "no ce sañjānāti,",
  "atk-s0202a0:29_3": "“gaccha pātova vihāraṃ pavisitvā yāguṃ pivāhī”ti uyyojetabbo.",
  "atk-s0202a0:30_0": "Yathā ca pana imasmiṃ sutte,",
  "atk-s0202a0:30_1": "evaṃ mahāmālukyovādepi mahāsatipaṭṭhānepi kāyagatāsatisuttepi samathavipassanā kathitā.",
  "atk-s0202a0:30_2": "Tattha imasmiṃ sutte samathavasena gacchatopi vipassanāvasena gacchatopi samathadhurameva dhuraṃ,",
  "atk-s0202a0:30_3": "mahāmālukyovāde vipassanāva dhuraṃ,",
  "atk-s0202a0:30_4": "mahāsatipaṭṭhānaṃ pana vipassanuttaraṃ nāma kathitaṃ,",
  "atk-s0202a0:30_5": "kāyagatāsatisuttaṃ samathuttaranti.",
  "atk-s0202a0:31_0": "Ayaṃ kho gahapati…pe…",
  "atk-s0202a0:31_1": "ekadhammo akkhātoti ekadhammaṃ pucchitena ayampi ekadhammoti evaṃ pucchāvasena kathitattā ekādasapi dhammā ekadhammo nāma jāto.",
  "atk-s0202a0:31_2": "Mahāsakuludāyisuttasmiñhi ekūnavīsati pabbāni paṭipadāvasena ekadhammo nāma jātāni,",
  "atk-s0202a0:31_3": "idha ekādasapucchāvasena ekadhammoti āgatāni.",
  "atk-s0202a0:31_4": "Amatuppattiyatthena vā sabbānipi ekadhammoti vattuṃ vaṭṭati.",
  "atk-s0202a0:32_0": "21.",
  "atk-s0202a0:32_1": "Nidhimukhaṃ gavesantoti nidhiṃ pariyesanto.",
  "atk-s0202a0:32_2": "Sakidevāti ekapayogena.",
  "atk-s0202a0:32_3": "Kathaṃ pana ekapayogeneva ekādasannaṃ nidhīnaṃ adhigamo hotīti.",
  "atk-s0202a0:32_4": "Idhekacco araññe nidhiṃ gavesamāno carati,",
  "atk-s0202a0:32_5": "tamenaṃ aññataro atthacarako disvā “kiṃ bho carasī”ti pucchati.",
  "atk-s0202a0:32_6": "So “jīvitavuttiṃ pariyesāmī”ti āha.",
  "atk-s0202a0:32_7": "Itaro “tena hi samma āgaccha,",
  "atk-s0202a0:32_8": "etaṃ pāsāṇaṃ pavattehī”ti āha.",
  "atk-s0202a0:32_9": "So taṃ pavattetvā uparūpari ṭhapitā vā kucchiyā kucchiṃ āhacca ṭhitā vā ekādasa kumbhiyo passeyya,",
  "atk-s0202a0:32_10": "evaṃ ekapayogena ekādasannaṃ nidhīnaṃ adhigamo hoti.",
  "atk-s0202a0:33_0": "Ācariyadhanaṃ pariyesissantīti aññatitthiyā hi yassa santike sippaṃ uggaṇhanti,",
  "atk-s0202a0:33_1": "tassa sippuggahaṇato pure vā pacchā vā antarantare vā gehato nīharitvā dhanaṃ denti.",
  "atk-s0202a0:33_2": "Yesaṃ gehe natthi,",
  "atk-s0202a0:33_3": "te ñātisabhāgato pariyesanti,",
  "atk-s0202a0:33_4": "tathā alabhamānā bhikkhampi caritvā dentiyeva.",
  "atk-s0202a0:33_5": "Taṃ sandhāyetaṃ vuttaṃ.",
  "atk-s0202a0:34_0": "Kimaṅgaṃ panāhanti bāhirakā tāva aniyyānikepi sāsane sippamattadāyakassa dhanaṃ pariyesanti;",
  "atk-s0202a0:34_1": "ahaṃ pana evaṃvidhe niyyānikasāsane ekādasavidhaṃ amatuppattipaṭipadaṃ desentassa ācariyassa pūjaṃ kiṃ na karissāmi,",
  "atk-s0202a0:34_2": "karissāmiyevāti vadati.",
  "atk-s0202a0:34_3": "Paccekadussayugena acchādesīti ekamekassa bhikkhuno ekekaṃ dussayugamadāsīti attho.",
  "atk-s0202a0:34_4": "Samudācāravacanaṃ panettha evarūpaṃ hoti,",
  "atk-s0202a0:34_5": "tasmā acchādesīti vuttaṃ.",
  "atk-s0202a0:34_6": "Pañcasatavihāranti pañcasatagghanikaṃ paṇṇasālaṃ kāresīti attho.",
  "atk-s0202a0:34_7": "Sesaṃ sabbattha uttānamevāti.",
  "atk-s0202a0:35_0": "Papañcasūdaniyā majjhimanikāyaṭṭhakathāya",
  "atk-s0202a0:36_0": "Aṭṭhakanāgarasuttavaṇṇanā niṭṭhitā.",
  "atk-s0202a0:37_0": "3. Sekhasuttavaṇṇanā",
  "atk-s0202a0:38_0": "22.",
  "atk-s0202a0:38_1": "Evaṃ me sutanti sekhasuttaṃ.",
  "atk-s0202a0:38_2": "Tattha navaṃ santhāgāranti adhunā kāritaṃ santhāgāraṃ,",
  "atk-s0202a0:38_3": "ekā mahāsālāti attho.",
  "atk-s0202a0:38_4": "Uyyogakālādīsu hi rājāno tattha ṭhatvā “ettakā purato gacchantu,",
  "atk-s0202a0:38_5": "ettakā pacchā,",
  "atk-s0202a0:38_6": "ettakā ubhohi passehi,",
  "atk-s0202a0:38_7": "ettakā hatthīsu abhiruhantu,",
  "atk-s0202a0:38_8": "ettakā assesu,",
  "atk-s0202a0:38_9": "ettakā rathesu tiṭṭhantū”ti evaṃ santhaṃ karonti,",
  "atk-s0202a0:38_10": "mariyādaṃ bandhanti,",
  "atk-s0202a0:38_11": "tasmā taṃ ṭhānaṃ santhāgāranti vuccati.",
  "atk-s0202a0:38_12": "Uyyogaṭṭhānato ca āgantvā yāva gehesu allagomayaparibhaṇḍādīni karonti,",
  "atk-s0202a0:38_13": "tāva dve tīṇi divasāni te rājāno tattha santhambhantītipi santhāgāraṃ.",
  "atk-s0202a0:38_14": "Tesaṃ rājūnaṃ saha atthānusāsanaṃ agārantipi santhāgāraṃ gaṇarājāno hi te,",
  "atk-s0202a0:38_15": "tasmā uppannakiccaṃ ekassa vasena na chijjati,",
  "atk-s0202a0:38_16": "sabbesaṃ chando laddhuṃ vaṭṭati,",
  "atk-s0202a0:38_17": "tasmā sabbe tattha sannipatitvā anusāsanti.",
  "atk-s0202a0:38_18": "Tena vuttaṃ “saha atthānusāsanaṃ agārantipi santhāgāra”nti.",
  "atk-s0202a0:38_19": "Yasmā panete tattha sannipatitvā “imasmiṃ kāle kasituṃ vaṭṭati,",
  "atk-s0202a0:38_20": "imasmiṃ kāle vapitu”nti evamādinā nayena gharāvāsakiccāni sammantayanti,",
  "atk-s0202a0:38_21": "tasmā chiddāvachiddaṃ gharāvāsaṃ tattha santharantītipi santhāgāraṃ.",
  "atk-s0202a0:38_22": "Acirakāritaṃ hotīti kaṭṭhakamma-",
  "atk-s0202a0:38_23": "silākamma-",
  "atk-s0202a0:38_24": "cittakammādivasena susajjitaṃ devavimānaṃ viya adhunā niṭṭhāpitaṃ.",
  "atk-s0202a0:38_25": "Samaṇena vāti ettha yasmā gharavatthupariggahakāleyeva devatā attano vasanaṭṭhānaṃ gaṇhanti,",
  "atk-s0202a0:38_26": "tasmā “devena vā”ti avatvā “samaṇena vā brāhmaṇena vā kenaci vā manussabhūtenā”ti vuttaṃ.",
  "atk-s0202a0:39_0": "Yena bhagavā tenupasaṅkamiṃsūti santhāgāraṃ niṭṭhitanti sutvā “gacchāma,",
  "atk-s0202a0:39_1": "naṃ passissāmā”ti gantvā dvārakoṭṭhakato paṭṭhāya sabbaṃ oloketvā “idaṃ santhāgāraṃ devavimānasadisaṃ",
  "atk-s0202a0:39_2": "ativiya manoramaṃ sassirikaṃ kena paṭhamaṃ paribhuttaṃ amhākaṃ dīgharattaṃ hitāya sukhāya assā”ti cintetvā",
  "atk-s0202a0:39_3": "“amhākaṃ ñātiseṭṭhassa paṭhamaṃ diyyamānepi satthunova anucchavikaṃ,",
  "atk-s0202a0:39_4": "dakkhiṇeyyavasena diyyamānepi satthunova anucchavikaṃ,",
  "atk-s0202a0:39_5": "tasmā paṭhamaṃ satthāraṃ paribhuñjāpessāma,",
  "atk-s0202a0:39_6": "bhikkhusaṅghassa āgamanaṃ karissāma,",
  "atk-s0202a0:39_7": "bhikkhusaṅghe āgate tepiṭakaṃ buddhavacanaṃ āgatameva bhavissati,",
  "atk-s0202a0:39_8": "satthāraṃ tiyāmarattiṃ amhākaṃ dhammakathaṃ kathāpessāma,",
  "atk-s0202a0:39_9": "iti tīhi ratanehi paribhuttaṃ mayaṃ pacchā paribhuñjissāma,",
  "atk-s0202a0:39_10": "evaṃ no dīgharattaṃ hitāya sukhāya bhavissatī”ti sanniṭṭhānaṃ katvā upasaṅkamiṃsu.",
  "atk-s0202a0:40_0": "Yena santhāgāraṃ tenupasaṅkamiṃsūti taṃ divasaṃ kira santhāgāraṃ kiñcāpi rājakulānaṃ dassanatthāya devavimānaṃ viya susajjitaṃ hoti supaṭijaggitaṃ,",
  "atk-s0202a0:40_1": "buddhārahaṃ pana katvā appaññattaṃ.",
  "atk-s0202a0:40_2": "Buddhā hi nāma araññajjhāsayā araññārāmā antogāme vaseyyuṃ vā no vā,",
  "atk-s0202a0:40_3": "tasmā bhagavato manaṃ jānitvāva paññāpessāmāti cintetvā te bhagavantaṃ upasaṅkamiṃsu.",
  "atk-s0202a0:40_4": "Idāni pana manaṃ labhitvā paññāpetukāmā yena santhāgāraṃ tenupasaṅkamiṃsu.",
  "atk-s0202a0:41_0": "Sabbasanthariṃ santhāgāraṃ santharitvāti yathā sabbameva santhataṃ hoti,",
  "atk-s0202a0:41_1": "evaṃ taṃ santharāpetvā.",
  "atk-s0202a0:41_2": "Sabbapaṭhamaṃ tāva “gomayaṃ nāma sabbamaṅgalesu vaṭṭatī”ti sudhāparikammakatampi bhūmiṃ allagomayena",
  "atk-s0202a0:41_3": "opuñchāpetvā parisukkhabhāvaṃ ñatvā yathā akkantaṭṭhāne padaṃ na paññāyati,",
  "atk-s0202a0:41_4": "evaṃ catujjātiyagandhehi limpāpetvā upari nānāvaṇṇe kaṭasārake santharitvā tesaṃ upari mahāpiṭṭhikakojavake ādiṃ katvā hatthattharaka-",
  "atk-s0202a0:41_5": "assattharaka-",
  "atk-s0202a0:41_6": "sīhattharaka-",
  "atk-s0202a0:41_7": "byagghattharaka-",
  "atk-s0202a0:41_8": "candattharaka-",
  "atk-s0202a0:41_9": "sūriyattharaka-",
  "atk-s0202a0:41_10": "cittattharakādīhi nānāvaṇṇehi attharaṇehi santharitabbakayuttaṃ sabbokāsaṃ santharāpesuṃ.",
  "atk-s0202a0:41_11": "Tena vuttaṃ “sabbasanthariṃ santhāgāraṃ santharitvā”ti.",
  "atk-s0202a0:42_0": "Āsanāni paññāpetvāti majjhaṭṭhāne tāva maṅgalatthambhaṃ nissāya mahārahaṃ buddhāsanaṃ paññāpetvā tattha yaṃ yaṃ mudukañca manoramañca paccattharaṇaṃ,",
  "atk-s0202a0:42_1": "taṃ taṃ paccattharitvā bhagavato lohitakaṃ manuññadassanaṃ upadhānaṃ upadahitvā upari suvaṇṇarajatatārakavicittaṃ",
  "atk-s0202a0:42_2": "vitānaṃ bandhitvā gandhadāmapupphadāmapattadāmādīhi paccattharaṇehi alaṅkaritvā samantā dvādasahatthaṭṭhāne",
  "atk-s0202a0:42_3": "pupphajālaṃ karitvā tiṃsahatthamattaṃ ṭhānaṃ paṭasāṇiyā parikkhipāpetvā pacchimabhittiṃ nissāya bhikkhusaṅghassa",
  "atk-s0202a0:42_4": "pallaṅkapīṭha-",
  "atk-s0202a0:42_5": "apassayapīṭha-",
  "atk-s0202a0:42_6": "muṇḍapīṭhāni paññāpetvā upari setapaccattharaṇehi paccattharāpetvā pācīnabhittiṃ nissāya attano attano",
  "atk-s0202a0:42_7": "mahāpiṭṭhikakojavake paññāpetvā haṃsalomādipūritāni upadhānāni ṭhapāpesuṃ “evaṃ akilamamānā sabbarattiṃ",
  "atk-s0202a0:42_8": "dhammaṃ suṇissāmā”ti.",
  "atk-s0202a0:42_9": "Idaṃ sandhāya vuttaṃ “āsanāni paññāpetvā”ti.",
  "atk-s0202a0:43_0": "Udakamaṇikanti mahākucchikaṃ udakacāṭiṃ.",
  "atk-s0202a0:43_1": "Upaṭṭhapetvāti evaṃ bhagavā ca bhikkhusaṅgho ca yathāruciyā hatthe vā dhovissanti pāde vā,",
  "atk-s0202a0:43_2": "mukhaṃ vā vikkhālessantīti tesu tesu ṭhānesu maṇivaṇṇassa udakassa pūrāpetvā vāsatthāya nānāpupphāni",
  "atk-s0202a0:43_3": "ceva udakavāsacuṇṇāni ca pakkhipitvā kadalipaṇṇehi pidahitvā patiṭṭhāpesuṃ.",
  "atk-s0202a0:43_4": "Idaṃ sandhāya vuttaṃ “upaṭṭhapetvā”ti.",
  "atk-s0202a0:44_0": "Telappadīpaṃ āropetvāti rajatasuvaṇṇādimayadaṇḍāsu dīpikāsu yonakarūpakirātarūpakādīnaṃ hatthe ṭhapitasuvaṇṇarajatādimayakapallakādīsu",
  "atk-s0202a0:44_1": "ca telappadīpaṃ jalayitvāti attho.",
  "atk-s0202a0:44_2": "Yena bhagavā tenupasaṅkamiṃsūti ettha pana te sakyarājāno na kevalaṃ santhāgārameva,",
  "atk-s0202a0:44_3": "atha kho yojanāvaṭṭe kapilavatthusmiṃ nagaravīthiyopi sammajjāpetvā dhaje ussāpetvā gehadvāresu puṇṇaghaṭe",
  "atk-s0202a0:44_4": "ca kadaliyo ca ṭhapāpetvā sakalanagaraṃ dīpamālādīhi vippakiṇṇatārakaṃ viya katvā “khīrapāyake dārake",
  "atk-s0202a0:44_5": "khīraṃ pāyetha,",
  "atk-s0202a0:44_6": "dahare kumāre lahuṃ lahuṃ bhojetvā sayāpetha,",
  "atk-s0202a0:44_7": "uccāsaddaṃ mā karittha,",
  "atk-s0202a0:44_8": "ajja ekarattiṃ satthā antogāme vasissati,",
  "atk-s0202a0:44_9": "buddhā nāma appasaddakāmā hontī”ti bheriṃ carāpetvā sayaṃ daṇḍadīpikā ādāya yena bhagavā tenupasaṅkamiṃsu.",
  "atk-s0202a0:45_0": "Atha kho bhagavā nivāsetvā pattacīvaramādāya saddhiṃ bhikkhusaṅghena yena navaṃ santhāgāraṃ tenupasaṅkamīti.",
  "atk-s0202a0:45_1": "“Yassa dāni, bhante,",
  "atk-s0202a0:45_2": "bhagavā kālaṃ maññatī”ti evaṃ kira kāle ārocite bhagavā lākhārasena tintarattakoviḷārapupphavaṇṇaṃ rattadupaṭṭaṃ",
  "atk-s0202a0:45_3": "kattariyā padumaṃ kantanto viya saṃvidhāya timaṇḍalaṃ paṭicchādento nivāsetvā suvaṇṇapāmaṅgena padumakalāpaṃ",
  "atk-s0202a0:45_4": "parikkhipanto viya vijjullatāsassirikaṃ kāyabandhanaṃ bandhitvā rattakambalena gajakumbhaṃ pariyonaddhanto",
  "atk-s0202a0:45_5": "viya ratanasatubbedhe suvaṇṇagghike pavāḷajālaṃ khipamāno viya suvaṇṇacetiye rattakambalakañcukaṃ paṭimuñcanto",
  "atk-s0202a0:45_6": "viya gacchantaṃ puṇṇacandaṃ rattavaṇṇavalāhakena paṭicchādayamāno viya kañcanapabbatamatthake supakkalākhārasaṃ",
  "atk-s0202a0:45_7": "parisiñcanto viya cittakūṭapabbatamatthakaṃ vijjullatāya parikkhipanto viya ca sacakkavāḷasineruyugandharaṃ",
  "atk-s0202a0:45_8": "mahāpathaviṃ cāletvā gahitaṃ nigrodhapallavasamānavaṇṇaṃ rattavarapaṃsukūlaṃ pārupitvā gandhakuṭidvārato",
  "atk-s0202a0:45_9": "nikkhami kañcanaguhato sīho viya udayapabbatakūṭato puṇṇacando viya ca.",
  "atk-s0202a0:45_10": "Nikkhamitvā pana gandhakuṭipamukhe aṭṭhāsi.",
  "atk-s0202a0:46_0": "Athassa kāyato meghamukhehi vijjukalāpā viya rasmiyo nikkhamitvā suvaṇṇarasadhārāparisekamañjaripattapupphaphalaviṭape viya ārāmarukkhe kariṃsu.",
  "atk-s0202a0:46_1": "Tāvadeva ca attano attano pattacīvaramādāya mahābhikkhusaṅgho bhagavantaṃ parivāresi.",
  "atk-s0202a0:46_2": "Te pana parivāretvā ṭhitā bhikkhū evarūpā ahesuṃ appicchā santuṭṭhā pavivittā asaṃsaṭṭhā āraddhavīriyā",
  "atk-s0202a0:46_3": "vattāro vacanakkhamā codakā pāpagarahī sīlasampannā samādhisampannā paññāvimuttivimuttiñāṇadassanasampannāti.",
  "atk-s0202a0:46_4": "Tehi parivārito bhagavā rattakambalaparikkhitto viya suvaṇṇakkhandho rattapadumasaṇḍamajjhagatā viya",
  "atk-s0202a0:46_5": "suvaṇṇanāvā pavāḷavedikāparikkhitto viya suvaṇṇapāsādo virocittha.",
  "atk-s0202a0:46_6": "Sāriputtamoggallānādayo mahātherāpi naṃ meghavaṇṇaṃ paṃsukūlaṃ pārupitvā maṇivammavammikā viya mahānāgā",
  "atk-s0202a0:46_7": "parivārayiṃsu vantarāgā bhinnakilesā vijaṭitajaṭā chinnabandhanā kule vā gaṇe vā alaggā.",
  "atk-s0202a0:47_0": "Iti bhagavā sayaṃ vītarāgo vītarāgehi,",
  "atk-s0202a0:47_1": "vītadoso vītadosehi,",
  "atk-s0202a0:47_2": "vītamoho vītamohehi,",
  "atk-s0202a0:47_3": "nittaṇho nittaṇhehi,",
  "atk-s0202a0:47_4": "nikkileso nikkilesehi,",
  "atk-s0202a0:47_5": "sayaṃ buddho bahussutabuddhehi parivārito,",
  "atk-s0202a0:47_6": "pattaparivāritaṃ viya kesaraṃ,",
  "atk-s0202a0:47_7": "kesaraparivāritā viya kaṇṇikā,",
  "atk-s0202a0:47_8": "aṭṭhanāgasahassaparivārito viya chaddanto nāgarājā,",
  "atk-s0202a0:47_9": "navutihaṃsasahassaparivārito viya dhataraṭṭho haṃsarājā,",
  "atk-s0202a0:47_10": "senaṅgaparivārito viya cakkavatti,",
  "atk-s0202a0:47_11": "marugaṇaparivārito viya sakko devarājā,",
  "atk-s0202a0:47_12": "brahmagaṇaparivārito viya hāritamahābrahmā,",
  "atk-s0202a0:47_13": "tārāgaṇaparivārito viya puṇṇacando,",
  "atk-s0202a0:47_14": "asamena buddhavesena aparimāṇena buddhavilāsena kapilavatthugamanamaggaṃ paṭipajji.",
  "atk-s0202a0:48_0": "Athassa puratthimakāyato suvaṇṇavaṇṇā rasmī uṭṭhahitvā asītihatthaṭṭhānaṃ aggahesi.",
  "atk-s0202a0:48_1": "Pacchimakāyato dakkhiṇahatthato,",
  "atk-s0202a0:48_2": "vāmahatthato suvaṇṇavaṇṇā rasmī uṭṭhahitvā asītihatthaṭṭhānaṃ aggahesi.",
  "atk-s0202a0:48_3": "Upari kesantato paṭṭhāya sabbakesāvattehi moragīvavaṇṇā rasmī uṭṭhahitvā gaganatale asītihatthaṭṭhānaṃ aggahesi.",
  "atk-s0202a0:48_4": "Heṭṭhā pādatalehi pavāḷavaṇṇā rasmī uṭṭhahitvā ghanapathaviyaṃ asītihatthaṭṭhānaṃ aggahesi.",
  "atk-s0202a0:48_5": "Evaṃ samantā asītihatthamattaṃ ṭhānaṃ chabbaṇṇā buddharasmiyo vijjotamānā vipphandamānā kañcanadaṇḍadīpikāhi",
  "atk-s0202a0:48_6": "niccharitvā ākāsaṃ pakkhandajālā viya cātuddīpikamahāmeghato nikkhantavijjullatā viya vidhāviṃsu.",
  "atk-s0202a0:48_7": "Sabbadisābhāgā suvaṇṇacampakapupphehi vikiriyamānā viya,",
  "atk-s0202a0:48_8": "suvaṇṇaghaṭā nikkhantasuvaṇṇarasadhārāhi siñcamānā viya,",
  "atk-s0202a0:48_9": "pasāritasuvaṇṇapaṭaparikkhittā viya,",
  "atk-s0202a0:48_10": "verambhavātasamuṭṭhitakiṃsukakaṇikārapupphacuṇṇasamokiṇṇā viya vippakiriṃsu.",
  "atk-s0202a0:49_0": "Bhagavatopi asītianubyañjanabyāmappabhādvattiṃsavaralakkhaṇasamujjalaṃ sarīraṃ samuggatatārakaṃ viya gaganatalaṃ,",
  "atk-s0202a0:49_1": "vikasitamiva padumavanaṃ,",
  "atk-s0202a0:49_2": "sabbapāliphullo viya yojanasatiko pāricchattako,",
  "atk-s0202a0:49_3": "paṭipāṭiyā ṭhapitānaṃ dvattiṃsūcandānaṃ dvattiṃsasūriyānaṃ dvattiṃsacakkavattīnaṃ dvattiṃsadevarājānaṃ",
  "atk-s0202a0:49_4": "dvattiṃsamahābrahmānaṃ siriyā siriṃ abhibhavamānaṃ viya virocittha,",
  "atk-s0202a0:49_5": "yathā taṃ dasahi pāramīhi dasahi upapāramīhi dasahi paramatthapāramīhi supūritāhi samatiṃsapāramitāhi alaṅkataṃ.",
  "atk-s0202a0:49_6": "Kappasatasahasādhikāni cattāri asaṅkhyeyyāni dinnadānaṃ rakkhitasīlaṃ katakalyāṇakammaṃ ekasmiṃ attabhāve",
  "atk-s0202a0:49_7": "osaritvā vipākaṃ dātuṃ ṭhānaṃ alabhamānaṃ sambādhapattaṃ viya ahosi.",
  "atk-s0202a0:49_8": "Nāvāsahassabhaṇḍaṃ ekanāvaṃ āropanakālo viya,",
  "atk-s0202a0:49_9": "sakaṭasahassabhaṇḍaṃ ekasakaṭaṃ āropanakālo viya,",
  "atk-s0202a0:49_10": "pañcavīsatiyā nadīnaṃ oghassa sambhijja mukhadvāre ekato rāsībhūtakālo viya ca ahosi.",
  "atk-s0202a0:50_0": "Imāya buddhasiriyā obhāsamānassāpi ca bhagavato purato anekāni daṇḍadīpikasahassāni ukkhipiṃsu.",
  "atk-s0202a0:50_1": "Tathā pacchato.",
  "atk-s0202a0:50_2": "Vāmapasse dakkhiṇapasse.",
  "atk-s0202a0:50_3": "Jātikusumacampakavanamallikarattuppalanīluppalamakulasinduvārapupphāni ceva nīlapītādivaṇṇasugandhagandhacuṇṇāni",
  "atk-s0202a0:50_4": "ca cātuddīpikameghavissaṭṭhodakavuṭṭhiyo viya vippakiriṃsu.",
  "atk-s0202a0:50_5": "Pañcaṅgikatūriyanigghosā ceva buddhadhammasaṅghaguṇappaṭisaṃyuttā thutighosā ca sabbadisā pūrayiṃsu.",
  "atk-s0202a0:50_6": "Devamanussanāgasupaṇṇagandhabbayakkhādīnaṃ akkhīni amatapānaṃ viya labhiṃsu.",
  "atk-s0202a0:50_7": "Imasmiṃ pana ṭhāne ṭhatvā padasahassena gamanavaṇṇaṃ vattuṃ vaṭṭati.",
  "atk-s0202a0:50_8": "Tatridaṃ mukhamattaṃ –",
  "atk-s0202a0:51_0": "“Evaṃ sabbaṅgasampanno, kampayanto vasundharaṃ;",
  "atk-s0202a0:52_0": "Aheṭhayanto pāṇāni, yāti lokavināyako.",
  "atk-s0202a0:53_0": "Dakkhiṇaṃ paṭhamaṃ pādaṃ, uddharanto narāsabho;",
  "atk-s0202a0:54_0": "Gacchanto sirisampanno, sobhate dvipaduttamo.",
  "atk-s0202a0:55_0": "Gacchato buddhaseṭṭhassa, heṭṭhā pādatalaṃ mudu;",
  "atk-s0202a0:56_0": "Samaṃ samphusate bhūmiṃ, rajasā nupalippati.",
  "atk-s0202a0:57_0": "Ninnaṭṭhānaṃ unnamati, gacchante lokanāyake;",
  "atk-s0202a0:58_0": "Unnatañca samaṃ hoti, pathavī ca acetanā.",
  "atk-s0202a0:59_0": "Pāsāṇā sakkharā ceva, kathalā khāṇukaṇṭakā;",
  "atk-s0202a0:60_0": "Sabbe maggā vivajjanti, gacchante lokanāyake.",
  "atk-s0202a0:61_0": "Nātidūre uddharati, naccāsanne ca nikkhipaṃ;",
  "atk-s0202a0:62_0": "Aghaṭṭayanto niyyāti, ubho jāṇū ca gopphake.",
  "atk-s0202a0:63_0": "Nātisīghaṃ pakkamati, sampannacaraṇo muni;",
  "atk-s0202a0:64_0": "Na cātisaṇikaṃ yāti, gacchamāno samāhito.",
  "atk-s0202a0:65_0": "Uddhaṃ adho ca tiriyaṃ, disañca vidisaṃ tathā;",
  "atk-s0202a0:66_0": "Na pekkhamāno so yāti, yugamattamhi pekkhati.",
  "atk-s0202a0:67_0": "Nāgavikkantacāro so, gamane sobhate jino;",
  "atk-s0202a0:68_0": "Cāruṃ gacchati lokaggo, hāsayanto sadevake.",
  "atk-s0202a0:69_0": "Uḷurājāva sobhanto, catucārīva kesarī;",
  "atk-s0202a0:70_0": "Tosayanto bahū satte, puraṃ seṭṭhaṃ upāgamī”ti.",
  "atk-s0202a0:71_0": "Vaṇṇakālo nāma kiresa,",
  "atk-s0202a0:71_1": "evaṃvidhesu kālesu buddhassa sarīravaṇṇe vā guṇavaṇṇe vā dhammakathikassa thāmoyeva pamāṇaṃ cuṇṇiyapadehi vā gāthābandhena vā yattakaṃ sakkoti,",
  "atk-s0202a0:71_2": "tattakaṃ vattabbaṃ.",
  "atk-s0202a0:71_3": "Dukkathitanti na vattabbaṃ.",
  "atk-s0202a0:71_4": "Appamāṇavaṇṇā hi buddhā,",
  "atk-s0202a0:71_5": "tesaṃ buddhāpi anavasesato vaṇṇaṃ vattuṃ asamatthā,",
  "atk-s0202a0:71_6": "pageva itarā pajāti.",
  "atk-s0202a0:71_7": "Iminā sirivilāsena alaṅkatappaṭiyattaṃ sakyarājapuraṃ pavisitvā bhagavā pasannacittena janena gandhadhūmavāsacuṇṇādīhi pūjayamāno santhāgāraṃ pāvisi.",
  "atk-s0202a0:71_8": "Tena vuttaṃ –",
  "atk-s0202a0:71_9": "“atha kho bhagavā nivāsetvā pattacīvaramādāya saddhiṃ bhikkhusaṅghena yena evaṃ santhāgāraṃ tenupasaṅkamī”ti.",
  "atk-s0202a0:72_0": "Bhagavantaṃyeva purakkhatvāti bhagavantaṃ purato katvā.",
  "atk-s0202a0:72_1": "Tattha bhagavā bhikkhūnañceva upāsakānañca majjhe nisinno gandhodakena nhāpetvā dukūlacumbaṭakena vodakaṃ",
  "atk-s0202a0:72_2": "katvā jātihiṅgulakena majjitvā rattakambalapaliveṭhite pīṭhe ṭhapitarattasuvaṇṇaghanapaṭimā viya ativirocittha.",
  "atk-s0202a0:72_3": "Ayaṃ panettha porāṇānaṃ vaṇṇabhaṇanamaggo –",
  "atk-s0202a0:73_0": "“Gantvāna maṇḍalamāḷaṃ, nāgavikkantacaraṇo;",
  "atk-s0202a0:74_0": "Obhāsayanto lokaggo, nisīdi varamāsane.",
  "atk-s0202a0:75_0": "Tasmiṃ nisinno naradammasārathi,",
  "atk-s0202a0:76_0": "Devātidevo satapuññalakkhaṇo;",
  "atk-s0202a0:77_0": "Buddhāsane majjhagato virocati,",
  "atk-s0202a0:78_0": "Suvaṇṇanekkhaṃ viya paṇḍukambale.",
  "atk-s0202a0:79_0": "Nekkhaṃ jambonadasseva, nikkhittaṃ paṇḍukambale;",
  "atk-s0202a0:80_0": "Virocati vītamalo, maṇiverocano yathā.",
  "atk-s0202a0:81_0": "Mahāsālova samphullo, nerurājāvalaṅkato;",
  "atk-s0202a0:82_0": "Suvaṇṇayūpasaṅkāso, padumo kokanado yathā.",
  "atk-s0202a0:83_0": "Jalanto dīparukkhova, pabbatagge yathā sikhī;",
  "atk-s0202a0:84_0": "Devānaṃ pāricchattova, sabbaphullo virocathā”ti.",
  "atk-s0202a0:85_0": "Kāpilavatthave sakye bahudeva rattiṃ dhammiyā kathāyāti ettha dhammī kathā nāma santhāgāraanumodanappaṭisaṃyuttā pakiṇṇakakathā veditabbā.",
  "atk-s0202a0:85_1": "Tadā hi bhagavā ākāsagaṅgaṃ otārento viya pathavojaṃ ākaḍḍhanto viya mahājambuṃ khandhe gahetvā cālento",
  "atk-s0202a0:85_2": "viya yojanikaṃ madhubhaṇḍaṃ cakkayantena pīḷetvā madhupānaṃ pāyamāno viya kāpilavatthavānaṃ sakyānaṃ",
  "atk-s0202a0:85_3": "hitasukhāvahaṃ pakiṇṇakakathaṃ kathesi.",
  "atk-s0202a0:85_4": "“Āvāsadānaṃ nāmetaṃ mahārāja mahantaṃ,",
  "atk-s0202a0:85_5": "tumhākaṃ āvāso mayā paribhutto bhikkhusaṅghena paribhutto mayā ca bhikkhusaṅghena ca paribhutto pana",
  "atk-s0202a0:85_6": "dhammaratanena paribhutto yevāti tīhi ratanehi paribhutto nāma hoti.",
  "atk-s0202a0:85_7": "Āvāsadānasmiñhi dinne sabbadānaṃ dinnameva hoti.",
  "atk-s0202a0:85_8": "Bhūmaṭṭhakapaṇṇasālāya vā sākhāmaṇḍapassa vāpi ānisaṃso nāma paricchindituṃ na sakkā”ti nānānayavicittaṃ bahuṃ dhammakathaṃ kathetvā –",
  "atk-s0202a0:86_0": "“Sītaṃ uṇhaṃ paṭihanti, tato vāḷamigāni ca;",
  "atk-s0202a0:87_0": "Sarīsape ca makase, sisire cāpi vuṭṭhiyo.",
  "atk-s0202a0:88_0": "Tato vātātapo ghoro, sañjāto paṭihaññati;",
  "atk-s0202a0:89_0": "Leṇatthañca sukhatthañca, jhāyituñca vipassituṃ.",
  "atk-s0202a0:90_0": "Vihāradānaṃ saṅghassa, aggaṃ buddhena vaṇṇitaṃ;",
  "atk-s0202a0:91_0": "Tasmā hi paṇḍito poso, sampassaṃ atthamattano.",
  "atk-s0202a0:92_0": "Vihāre kāraye ramme, vāsayettha bahussute;",
  "atk-s0202a0:93_0": "Tesaṃ annañca pānañca, vatthasenāsanāni ca.",
  "atk-s0202a0:94_0": "Dadeyya ujubhūtesu, vippasannena cetasā;",
  "atk-s0202a0:95_0": "Te tassa dhammaṃ desenti, sabbadukkhāpanūdanaṃ;",
  "atk-s0202a0:96_0": "Yaṃ so dhammaṃ idhaññāya, parinibbāti anāsavo”ti. –",
  "atk-s0202a0:97_0": "Evaṃ ayampi āvāse ānisaṃso,",
  "atk-s0202a0:97_1": "ayampi ānisaṃsoti bahudevarattiṃ atirekataraṃ diyaḍḍhayāmaṃ āvāsānisaṃsakathaṃ kathesi.",
  "atk-s0202a0:97_2": "Tattha imā gāthāva saṅgahaṃ āruḷhā,",
  "atk-s0202a0:97_3": "pakiṇṇakadhammadesanā pana saṅgahaṃ na ārohati.",
  "atk-s0202a0:97_4": "Sandassesītiādīni vuttatthāneva.",
  "atk-s0202a0:98_0": "Āyasmantaṃ ānandaṃ āmantesīti dhammakathaṃ kathāpetukāmo jānāpesi.",
  "atk-s0202a0:98_1": "Atha kasmā sāriputtamahāmoggallānamahākassapādīsu asītimahātheresu vijjamānesu bhagavā ānandattherassa bhāramakāsīti.",
  "atk-s0202a0:98_2": "Parisajjhāsayavasena.",
  "atk-s0202a0:98_3": "Āyasmā hi ānando bahussutānaṃ aggo,",
  "atk-s0202a0:98_4": "pahosi parimaṇḍalehi padabyañjanehi madhuradhammakathaṃ kathetunti sākiyamaṇḍale pākaṭo paññāto.",
  "atk-s0202a0:98_5": "Tassa sakyarājūhi vihāraṃ gantvāpi dhammakathā sutapubbā,",
  "atk-s0202a0:98_6": "orodhā pana nesaṃ na yathāruciyā vihāraṃ gantuṃ labhanti,",
  "atk-s0202a0:98_7": "tesaṃ etadahosi –",
  "atk-s0202a0:98_8": "“aho vata bhagavā appaṃyeva dhammakathaṃ kathetvā amhākaṃ ñātiseṭṭhassa ānandassa bhāraṃ kareyyā”ti.",
  "atk-s0202a0:98_9": "Tesaṃ ajjhāsayavasena bhagavā tasseva bhāramakāsi.",
  "atk-s0202a0:99_0": "Sekho pāṭipadoti paṭipannako sekhasamaṇo.",
  "atk-s0202a0:99_1": "So tuyhaṃ paṭibhātu upaṭṭhātu,",
  "atk-s0202a0:99_2": "tassa paṭipadaṃ desehīti paṭipadāya puggalaṃ niyametvā dasseti.",
  "atk-s0202a0:99_3": "Kasmā pana bhagavā imaṃ paṭipadaṃ niyamesi?",
  "atk-s0202a0:99_4": "Bahūhi kāraṇehi.",
  "atk-s0202a0:99_5": "Ime tāva sakyā maṅgalasālāya maṅgalaṃ paccāsīsanti vaḍḍhiṃ icchanti,",
  "atk-s0202a0:99_6": "ayañca sekhapaṭipadā mayhaṃ sāsane maṅgalapaṭipadā vaḍḍhamānakapaṭipadātipi imaṃ paṭipadaṃ niyamesi.",
  "atk-s0202a0:99_7": "Tassañca parisati sekhāva bahū nisinnā,",
  "atk-s0202a0:99_8": "te attanā paṭividdhaṭṭhāne kathīyamāne akilamantāva sallakkhessantītipi imaṃ paṭipadaṃ niyamesi.",
  "atk-s0202a0:99_9": "Āyasmā ca ānando sekhapaṭisambhidāpattova,",
  "atk-s0202a0:99_10": "so attanā paṭividdhe paccakkhaṭṭhāne kathento akilamanto viññāpetuṃ sakkhissatītipi imaṃ paṭipadaṃ niyamesi.",
  "atk-s0202a0:99_11": "Sekhapaṭipadāya ca tissopi sikkhā osaṭā,",
  "atk-s0202a0:99_12": "tattha adhisīlasikkhāya kathitāya sakalaṃ vinayapiṭakaṃ kathitameva hoti,",
  "atk-s0202a0:99_13": "adhicittasikkhāya kathitāya sakalaṃ suttantapiṭakaṃ kathitaṃ hoti,",
  "atk-s0202a0:99_14": "adhipaññāsikkhāya kathitāya sakalaṃ abhidhammapiṭakaṃ kathitaṃ hoti,",
  "atk-s0202a0:99_15": "ānando ca bahussuto tipiṭakadharo,",
  "atk-s0202a0:99_16": "so pahoti tīhi piṭakehi tisso sikkhā kathetuṃ,",
  "atk-s0202a0:99_17": "evaṃ kathite sakyānaṃ maṅgalameva vaḍḍhiyeva bhavissatītipi imaṃ paṭipadaṃ niyamesi.",
  "atk-s0202a0:100_0": "Piṭṭhi me āgilāyatīti kasmā āgilāyati?",
  "atk-s0202a0:100_1": "Bhagavato hi chabbassāni padhānaṃ padahantassa mahantaṃ kāyadukkhaṃ ahosi,",
  "atk-s0202a0:100_2": "athassa aparabhāge mahallakakāle piṭṭhivāto uppajji.",
  "atk-s0202a0:100_3": "Akāraṇaṃ vā etaṃ.",
  "atk-s0202a0:100_4": "Pahoti hi bhagavā uppannaṃ vedanaṃ vikkhambhetvā ekampi dvepi sattāhe ekapallaṅkena nisīdituṃ.",
  "atk-s0202a0:100_5": "Santhāgārasālaṃ pana catūhi iriyāpathehi paribhuñjitukāmo ahosi,",
  "atk-s0202a0:100_6": "tattha pādadhovanaṭṭhānato yāva dhammāsanā agamāsi,",
  "atk-s0202a0:100_7": "ettake ṭhāne gamanaṃ nipphannaṃ.",
  "atk-s0202a0:100_8": "Dhammāsanaṃ patto thokaṃ ṭhatvā nisīdi,",
  "atk-s0202a0:100_9": "ettake ṭhānaṃ.",
  "atk-s0202a0:100_10": "Diyaḍḍhayāmaṃ dhammāsane nisīdi,",
  "atk-s0202a0:100_11": "ettake ṭhāne nisajjā nipphannā.",
  "atk-s0202a0:100_12": "Idāni dakkhiṇena passena thokaṃ nipanne sayanaṃ nipphajjissatīti evaṃ catūhi iriyāpathehi paribhuñjitukāmo ahosi.",
  "atk-s0202a0:100_13": "Upādinnakasarīrañca nāma “no āgilāyatī”ti na vattabbaṃ,",
  "atk-s0202a0:100_14": "tasmā ciraṃ nisajjāya sañjātaṃ appakampi āgilāyanaṃ gahetvā evamāha.",
  "atk-s0202a0:101_0": "Saṅghāṭiṃ paññāpetvāti santhāgārassa kira ekapasse te rājāno paṭṭasāṇiṃ parikkhipāpetvā kappiyamañcakaṃ",
  "atk-s0202a0:101_1": "paññapetvā kappiyapaccattharaṇena attharitvā upari suvaṇṇa- tāraka-",
  "atk-s0202a0:101_2": "gandhamālā-",
  "atk-s0202a0:101_3": "dāmapaṭimaṇḍitaṃ vitānaṃ bandhitvā gandhatelappadīpaṃ āropayiṃsu “appeva nāma satthā dhammāsanato vuṭṭhāya thokaṃ vissamanto idha nipajjeyya,",
  "atk-s0202a0:101_4": "evaṃ no imaṃ santhāgāraṃ bhagavatā catūhi iriyāpathehi paribhuttaṃ dīgharattaṃ hitāya sukhāya bhavissatī”ti.",
  "atk-s0202a0:101_5": "Satthāpi tadeva sandhāya tattha saṅghāṭiṃ paññapetvā nipajji.",
  "atk-s0202a0:101_6": "Uṭṭhānasaññaṃ manasi karitvāti ettakaṃ kālaṃ atikkamitvā vuṭṭhahissāmīti vuṭṭhānasaññaṃ citte ṭhapetvā.",
  "atk-s0202a0:102_0": "23.",
  "atk-s0202a0:102_1": "Mahānāmaṃ sakkaṃ āmantesīti so kira tasmiṃ kāle tassaṃ parisati jeṭṭhako pāmokkho,",
  "atk-s0202a0:102_2": "tasmiṃ saṅgahite sesaparisā saṅgahitāva hotīti thero tameva āmantesi.",
  "atk-s0202a0:102_3": "Sīlasampannoti sīlena sampanno,",
  "atk-s0202a0:102_4": "sampannasīlo paripuṇṇasīloti attho.",
  "atk-s0202a0:102_5": "Saddhammehīti sundaradhammehi,",
  "atk-s0202a0:102_6": "sataṃ vā sappurisānaṃ dhammehi.",
  "atk-s0202a0:103_0": "24.",
  "atk-s0202a0:103_1": "Kathañca mahānāmāti iminā ettakena ṭhānena sekhapaṭipadāya mātikaṃ ṭhapetvā paṭipāṭiyā vitthāretukāmo evamāha.",
  "atk-s0202a0:103_2": "Tattha sīlasampannotiādīni “sampannasīlā,",
  "atk-s0202a0:103_3": "bhikkhave,",
  "atk-s0202a0:103_4": "viharathā”ti ākaṅkheyyasuttādīsu vuttanayeneva veditabbāni.",
  "atk-s0202a0:104_0": "25.",
  "atk-s0202a0:104_1": "Kāyaduccaritenātiādīsu upayogatthe karaṇavacanaṃ,",
  "atk-s0202a0:104_2": "hiriyitabbāni kāyaduccaritādīni hiriyati jigucchatīti attho.",
  "atk-s0202a0:104_3": "Ottappaniddese hetvatthe karaṇavacanaṃ,",
  "atk-s0202a0:104_4": "kāyaduccaritādīhi ottappassa hetubhūtehi ottappati bhāyatīti attho.",
  "atk-s0202a0:104_5": "Āraddhavīriyoti paggahitavīriyo anosakkitamānaso.",
  "atk-s0202a0:104_6": "Pahānāyāti pahānatthāya.",
  "atk-s0202a0:104_7": "Upasampadāyāti paṭilābhatthāya.",
  "atk-s0202a0:104_8": "Thāmavāti vīriyathāmena samannāgato.",
  "atk-s0202a0:104_9": "Daḷhaparakkamoti thiraparakkamo.",
  "atk-s0202a0:104_10": "Anikkhittadhuro kusalesu dhammesūti kusalesu dhammesu anoropitadhuro anosakkitavīriyo.",
  "atk-s0202a0:104_11": "Paramenāti uttamena.",
  "atk-s0202a0:104_12": "Satinepakkenāti satiyā ca nipakabhāvena ca.",
  "atk-s0202a0:104_13": "Kasmā pana satibhājaniye paññā āgatāti?",
  "atk-s0202a0:104_14": "Satiyā balavabhāvadīpanatthaṃ.",
  "atk-s0202a0:104_15": "Paññāvippayuttā hi sati dubbalā hoti,",
  "atk-s0202a0:104_16": "sampayuttā balavatīti.",
  "atk-s0202a0:105_0": "Cirakatampīti attanā vā parena vā kāyena cirakataṃ cetiyaṅgaṇavattādi asīti mahāvattapaṭipattipūraṇaṃ.",
  "atk-s0202a0:105_1": "Cirabhāsitampīti attanā vā parena vā vācāya cirabhāsitaṃ sakkaccaṃ uddisana-",
  "atk-s0202a0:105_2": "uddisāpana-",
  "atk-s0202a0:105_3": "dhammosāraṇa-",
  "atk-s0202a0:105_4": "dhammadesanā-",
  "atk-s0202a0:105_5": "upanisinnakathā-",
  "atk-s0202a0:105_6": "anumodaniyādivasena pavattitaṃ vacīkammaṃ.",
  "atk-s0202a0:105_7": "Saritā anussaritāti tasmiṃ kāyena cirakate “kāyo nāma kāyaviññatti,",
  "atk-s0202a0:105_8": "cirabhāsite vācā nāma vacīviññatti.",
  "atk-s0202a0:105_9": "Tadubhayampi rūpaṃ,",
  "atk-s0202a0:105_10": "taṃsamuṭṭhāpikā cittacetasikā arūpaṃ.",
  "atk-s0202a0:105_11": "Iti ime rūpārūpadhammā evaṃ uppajjitvā evaṃ niruddhā”ti sarati ceva anussarati ca,",
  "atk-s0202a0:105_12": "satisambojjhaṅgaṃ samuṭṭhāpetīti attho.",
  "atk-s0202a0:105_13": "Bojjhaṅgasamuṭṭhāpikā hi sati idha adhippetā.",
  "atk-s0202a0:105_14": "Tāya satiyā esa sakimpi saraṇena saritā,",
  "atk-s0202a0:105_15": "punappunaṃ saraṇena anussaritāti veditabbā.",
  "atk-s0202a0:106_0": "Udayatthagāminiyāti pañcannaṃ khandhānaṃ udayavayagāminiyā udayañca vayañca paṭivijjhituṃ samatthāya.",
  "atk-s0202a0:106_1": "Ariyāyāti vikkhambhanavasena ca samucchedavasena ca kilesehi ārakā ṭhitāya parisuddhāya.",
  "atk-s0202a0:106_2": "Paññāya samannāgatoti vipassanāpaññāya ceva maggapaññāya ca samaṅgībhūto.",
  "atk-s0202a0:106_3": "Nibbedhikāyāti sāyeva nibbijjhanato nibbedhikāti vuccati,",
  "atk-s0202a0:106_4": "tāya samannāgatoti attho.",
  "atk-s0202a0:106_5": "Tattha maggapaññāya samucchedavasena anibbiddhapubbaṃ apadālitapubbaṃ lobhakkhandhaṃ dosakkhandhaṃ mohakkhandhaṃ nibbijjhati padāletīti nibbedhikā.",
  "atk-s0202a0:106_6": "Vipassanāpaññāya tadaṅgavasena nibbedhikāya maggapaññāya paṭilābhasaṃvattanato cāti vipassanā “nibbedhikā”ti vattuṃ vaṭṭati.",
  "atk-s0202a0:106_7": "Sammā dukkhakkhayagāminiyāti idhāpi maggapaññā “sammā hetunā nayena vaṭṭadukkhaṃ khepayamānā gacchatīti sammā dukkhakkhayagāminī nāma.",
  "atk-s0202a0:106_8": "Vipassanā tadaṅgavasena vaṭṭadukkhañca kilesadukkhañca khepayamānā gacchatīti dukkhakkhayagāminī.",
  "atk-s0202a0:106_9": "Dukkhakkhayagāminiyā vā maggapaññāya paṭilābhasaṃvattanato esā dukkhakkhayagāminī”ti veditabbā.",
  "atk-s0202a0:107_0": "26.",
  "atk-s0202a0:107_1": "Abhicetasikānanti abhicittaṃ seṭṭhacittaṃ sitānaṃ nissitānaṃ.",
  "atk-s0202a0:107_2": "Diṭṭhadhammasukhavihārānanti appitappitakkhaṇe sukhapaṭilābhahetūnaṃ.",
  "atk-s0202a0:107_3": "Nikāmalābhīti icchiticchitakkhaṇe samāpajjitā.",
  "atk-s0202a0:107_4": "Akicchalābhīti nidukkhalābhī.",
  "atk-s0202a0:107_5": "Akasiralābhīti vipulalābhī.",
  "atk-s0202a0:107_6": "Paguṇabhāvena eko icchiticchitakkhaṇe samāpajjituṃ sakkoti,",
  "atk-s0202a0:107_7": "samādhipāripanthikadhamme pana akilamanto vikkhambhetuṃ na sakkoti,",
  "atk-s0202a0:107_8": "so attano anicchāya khippameva vuṭṭhāti,",
  "atk-s0202a0:107_9": "yathāparicchedavasena samāpattiṃ ṭhapetuṃ na sakkoti ayaṃ kicchalābhī kasiralābhī nāma.",
  "atk-s0202a0:107_10": "Eko icchiticchitakkhaṇe ca samāpajjituṃ sakkoti,",
  "atk-s0202a0:107_11": "samādhipāripanthikadhamme ca akilamanto vikkhambheti,",
  "atk-s0202a0:107_12": "so yathāparicchedavaseneva vuṭṭhātuṃ sakkoti,",
  "atk-s0202a0:107_13": "ayaṃ akicchalābhī akasiralābhī nāma.",
  "atk-s0202a0:108_0": "27.",
  "atk-s0202a0:108_1": "Ayaṃ vuccati mahānāma ariyasāvako sekho pāṭipadoti mahānāma ariyasāvako sekho pāṭipado vipassanāgabbhāya",
  "atk-s0202a0:108_2": "vaḍḍhamānakapaṭipadāya samannāgatoti vuccatīti dasseti.",
  "atk-s0202a0:108_3": "Apuccaṇḍatāyāti apūtiaṇḍatāya.",
  "atk-s0202a0:108_4": "Bhabbo abhinibbhidāyāti vipassanādiñāṇappabhedāya bhabbo.",
  "atk-s0202a0:108_5": "Sambodhāyāti ariyamaggāya.",
  "atk-s0202a0:108_6": "Anuttarassa yogakkhemassāti arahattaṃ anuttaro yogakkhemo nāma,",
  "atk-s0202a0:108_7": "tadabhigamāya bhabboti dasseti.",
  "atk-s0202a0:108_8": "Yā panāyamettha atthadīpanatthaṃ upamā āhaṭā,",
  "atk-s0202a0:108_9": "sā cetokhilasutte vuttanayeneva veditabbā.",
  "atk-s0202a0:108_10": "Kevalañhi tattha “tassā kukkuṭiyā aṇḍesu tividhakiriyakaraṇaṃ viya hi imassa bhikkhuno ussoḷhipannarasehi",
  "atk-s0202a0:108_11": "aṅgehi samannāgatabhāvo”ti yaṃ evaṃ opammasaṃsandanaṃ āgataṃ,",
  "atk-s0202a0:108_12": "taṃ idha evaṃ sīlasampanno hotītiādivacanato “tassā kukkuṭiyā aṇḍesu tividhakiriyakaraṇaṃ viya imassa",
  "atk-s0202a0:108_13": "bhikkhuno sīlasampannatādīhi pannarasehi dhammehi samaṅgibhāvo”ti.",
  "atk-s0202a0:108_14": "Evaṃ yojetvā veditabbaṃ.",
  "atk-s0202a0:108_15": "Sesaṃ sabbattha vuttasadisameva.",
  "atk-s0202a0:109_0": "28.",
  "atk-s0202a0:109_1": "Imaṃyeva anuttaraṃ upekkhāsatipārisuddhinti imaṃ paṭhamādijjhānehi asadisaṃ uttamaṃ catutthajjhānikaṃ upekkhāsatipārisuddhiṃ.",
  "atk-s0202a0:109_2": "Paṭhamābhinibbhidāti paṭhamo ñāṇabhedo.",
  "atk-s0202a0:109_3": "Dutiyādīsupi eseva nayo.",
  "atk-s0202a0:109_4": "Kukkuṭacchāpako pana ekavāraṃ mātukucchito ekavāraṃ aṇḍakosatoti dve vāre jāyati.",
  "atk-s0202a0:109_5": "Ariyasāvako tīhi vijjāhi tāyo vāre jāyati.",
  "atk-s0202a0:109_6": "Pubbenivāsacchādakaṃ tamaṃ vinodetvā pubbenivāsañāṇena paṭhamaṃ jāyati,",
  "atk-s0202a0:109_7": "sattānaṃ cutipaṭisandhicchādakaṃ tamaṃ vinodetvā dibbacakkhuñāṇena dutiyaṃ jāyati,",
  "atk-s0202a0:109_8": "catusaccapaṭicchādakaṃ tamaṃ vinodetvā āsavakkhayañāṇena tatiyaṃ jāyati.",
  "atk-s0202a0:110_0": "29.",
  "atk-s0202a0:110_1": "Idampissa hoti caraṇasminti idampi sīlaṃ assa bhikkhuno caraṇaṃ nāma hotīti attho.",
  "atk-s0202a0:110_2": "Caraṇaṃ nāma bahu anekavidhaṃ,",
  "atk-s0202a0:110_3": "sīlādayo pannarasadhammā,",
  "atk-s0202a0:110_4": "tattha idampi ekaṃ caraṇanti attho.",
  "atk-s0202a0:110_5": "Padattho pana carati tena agatapubbaṃ disaṃ gacchatīti caraṇaṃ.",
  "atk-s0202a0:110_6": "Esa nayo sabbattha.",
  "atk-s0202a0:111_0": "Idampissa hoti vijjāyāti idaṃ pubbenivāsañāṇaṃ tassa vijjā nāma hotīti attho.",
  "atk-s0202a0:111_1": "Vijjā nāma bahu anekavidhā,",
  "atk-s0202a0:111_2": "vipassanañāṇādīni aṭṭha ñāṇāni,",
  "atk-s0202a0:111_3": "tattha idampi ñāṇaṃ ekā vijjātipi attho.",
  "atk-s0202a0:111_4": "Padattho pana vinivijjhitvā etāya jānātīti vijjā.",
  "atk-s0202a0:111_5": "Esa nayo sabbattha.",
  "atk-s0202a0:111_6": "Vijjāsampanno itipīti tīhi vijjāhi vijjāsampanno itipi.",
  "atk-s0202a0:111_7": "Caraṇasampanno itipīti pañcadasahi dhammehi caraṇasampanno itipi.",
  "atk-s0202a0:111_8": "Tadubhayena pana vijjācaraṇasampanno itipīti.",
  "atk-s0202a0:112_0": "30.",
  "atk-s0202a0:112_1": "Sanaṅkumārenāti porāṇakakumārena,",
  "atk-s0202a0:112_2": "cirakālato paṭṭhāya kumāroti paññātena.",
  "atk-s0202a0:112_3": "So kira manussapathe pañcacūḷakakumārakakāle jhānaṃ nibbattetvā aparihīnajjhāno brahmaloke nibbatti,",
  "atk-s0202a0:112_4": "tassa so attabhāvo piyo ahosi manāpo,",
  "atk-s0202a0:112_5": "tasmā tādiseneva attabhāvena carati,",
  "atk-s0202a0:112_6": "tena naṃ sanaṅkumāroti sañjānanti.",
  "atk-s0202a0:112_7": "Janetasminti janitasmiṃ,",
  "atk-s0202a0:112_8": "pajāyāti attho.",
  "atk-s0202a0:112_9": "Ye gottapaṭisārinoti ye janetasmiṃ gottaṃ paṭisaranti “ahaṃ gotamo,",
  "atk-s0202a0:112_10": "ahaṃ kassapo”ti,",
  "atk-s0202a0:112_11": "tesu loke gottapaṭisārīsu khattiyo seṭṭho.",
  "atk-s0202a0:112_12": "Anumatā bhagavatāti mama pañhabyākaraṇena saddhiṃ saṃsanditvā desitāti ambaṭṭhasutte buddhena bhagavatā “ahampi, ambaṭṭha,",
  "atk-s0202a0:112_13": "evaṃ vadāmi –",
  "atk-s0202a0:113_0": "‘Khattiyo seṭṭho janetasmiṃ, ye gottapaṭisārino;",
  "atk-s0202a0:114_0": "Vijjācaraṇasampanno, so seṭṭho devamānuse’ti”. –",
  "atk-s0202a0:115_0": "Evaṃ bhāsantena anuññātā anumoditā.",
  "atk-s0202a0:115_1": "Sādhu sādhu ānandāti,",
  "atk-s0202a0:115_2": "bhagavā kira ādito paṭṭhāya niddaṃ anokkamantova imaṃ suttaṃ sutvā ānandena sekhapaṭipadāya kūṭaṃ gahitanti",
  "atk-s0202a0:115_3": "ñatvā uṭṭhāya pallaṅkaṃ ābhujitvā nisinno sādhukāraṃ adāsi.",
  "atk-s0202a0:115_4": "Ettāvatā ca pana idaṃ suttaṃ jinabhāsitaṃ nāma jātaṃ.",
  "atk-s0202a0:115_5": "Sesaṃ sabbattha uttānamevāti.",
  "atk-s0202a0:116_0": "Papañcasūdaniyā majjhimanikāyaṭṭhakathāya",
  "atk-s0202a0:117_0": "Sekhasuttavaṇṇanā niṭṭhitā.",
  "atk-s0202a0:118_0": "4. Potaliyasuttavaṇṇanā",
  "atk-s0202a0:119_0": "31.",
  "atk-s0202a0:119_1": "Evaṃ me sutanti potaliyasuttaṃ.",
  "atk-s0202a0:119_2": "Tattha aṅguttarāpesūti aṅgāyeva so janapado,",
  "atk-s0202a0:119_3": "mahiyā panassa uttarena yā āpo,",
  "atk-s0202a0:119_4": "tāsaṃ avidūrattā uttarāpotipi vuccati.",
  "atk-s0202a0:119_5": "Kataramahiyā uttarena yā āpoti,",
  "atk-s0202a0:119_6": "mahāmahiyā.",
  "atk-s0202a0:119_7": "Tatthāyaṃ āvibhāvakathā –",
  "atk-s0202a0:119_8": "ayaṃ kira jambudīpo dasasahassayojanaparimāṇo.",
  "atk-s0202a0:119_9": "Tattha ca catusahassayojanappamāṇo padeso udakena ajjhotthaṭo samuddoti saṅkhaṃ gato.",
  "atk-s0202a0:119_10": "Tisahassayojanappamāṇe manussā vasanti.",
  "atk-s0202a0:119_11": "Tisahassayojanappamāṇe himavā patiṭṭhito ubbedhena pañcayojanasatiko caturāsītikūṭasahassapaṭimaṇḍito samantato sandamānapañcasatanadīvicitto,",
  "atk-s0202a0:119_12": "yattha āyāmavitthārena ceva gambhīratāya ca paṇṇāsapaṇṇāsayojanā diyaḍḍhayojanasataparimaṇḍalā anotattadaho",
  "atk-s0202a0:119_13": "kaṇṇamuṇḍadaho rathakāradaho chaddantadaho kuṇāladaho mandākinīdaho sīhapapātadahoti satta mahāsarā patiṭṭhitā.",
  "atk-s0202a0:119_14": "Tesu anotattadaho sudassanakūṭaṃ citrakūṭaṃ kāḷakūṭaṃ gandhamādanakūṭaṃ kelāsakūṭanti imehi pañcahi pabbatehi parikkhitto.",
  "atk-s0202a0:120_0": "Tattha sudassanakūṭaṃ sovaṇṇamayaṃ dviyojanasatubbedhaṃ antovaṅkaṃ kākamukhasaṇṭhānaṃ tameva saraṃ paṭicchādetvā ṭhitaṃ.",
  "atk-s0202a0:120_1": "Citrakūṭaṃ sabbaratanamayaṃ.",
  "atk-s0202a0:120_2": "Kāḷakūṭaṃ añjanamayaṃ.",
  "atk-s0202a0:120_3": "Gandhamādanakūṭaṃ sānumayaṃ abbhantare muggavaṇṇaṃ,",
  "atk-s0202a0:120_4": "mūlagandho sāragandho pheggugandho tacagandho papaṭikagandho rasagandho pattagandho pupphagandho phalagandho",
  "atk-s0202a0:120_5": "gandhagandhoti imehi dasahi gandhehi ussannaṃ nānappakāraosadhasañchannaṃ,",
  "atk-s0202a0:120_6": "kāḷapakkhauposathadivase ādittamiva aṅgāraṃ jalantaṃ tiṭṭhati.",
  "atk-s0202a0:120_7": "Kelāsakūṭaṃ rajatamayaṃ.",
  "atk-s0202a0:120_8": "Sabbāni sudassanena samānubbedhasaṇṭhānāni,",
  "atk-s0202a0:120_9": "tameva saraṃ paṭicchādetvā ṭhitāni.",
  "atk-s0202a0:120_10": "Tāni sabbāni devānubhāvena nāgānubhāvena ca vassanti,",
  "atk-s0202a0:120_11": "nadiyo ca tesu sandanti.",
  "atk-s0202a0:120_12": "Taṃ sabbampi udakaṃ anotattameva pavisati.",
  "atk-s0202a0:120_13": "Candimasūriyā dakkhiṇena vā uttarena vā gacchantā pabbatantarena tattha obhāsaṃ karonti,",
  "atk-s0202a0:120_14": "ujuṃ gacchantā na karonti,",
  "atk-s0202a0:120_15": "tenevassa anotattanti saṅkhā udapādi.",
  "atk-s0202a0:121_0": "Tattha manoharasilātalāni nimmacchakacchapāni phalikasadisanimmaludakāni nhānatitthāni supaṭiyattāni honti,",
  "atk-s0202a0:121_1": "yesu buddhapaccekabuddhakhīṇāsavā ca iddhimanto ca isayo nhāyanti,",
  "atk-s0202a0:121_2": "devayakkhādayo uyyānakīḷakaṃ kīḷanti.",
  "atk-s0202a0:122_0": "Tassa catūsu passesu sīhamukhaṃ hatthimukhaṃ assamukhaṃ usabhamukhanti cattāri mukhāni honti,",
  "atk-s0202a0:122_1": "yehi catasso nadiyo sandanti.",
  "atk-s0202a0:122_2": "Sīhamukhena nikkhantanadītīre sīhā bahutarā honti.",
  "atk-s0202a0:122_3": "Hatthimukhādīhi hatthiassausabhā.",
  "atk-s0202a0:122_4": "Puratthimadisato nikkhantanadī anotattaṃ tikkhattuṃ padakkhiṇaṃ katvā itarā tisso nadiyo anupagamma pācīnahimavanteneva",
  "atk-s0202a0:122_5": "amanussapathaṃ gantvā mahāsamuddaṃ pavisati.",
  "atk-s0202a0:122_6": "Pacchimadisato ca uttaradisato ca nikkhantanadiyopi tatheva padakkhiṇaṃ katvā pacchimahimavanteneva uttarahimavanteneva",
  "atk-s0202a0:122_7": "ca amanussapathaṃ gantvā mahāsamuddaṃ pavisanti.",
  "atk-s0202a0:122_8": "Dakkhiṇadisato nikkhantanadī pana taṃ tikkhattuṃ padakkhiṇaṃ katvā dakkhiṇena ujukaṃ pāsāṇapiṭṭheneva",
  "atk-s0202a0:122_9": "saṭṭhiyojanāni gantvā pabbataṃ paharitvā vuṭṭhāya parikkhepena tigāvutappamāṇā udakadhārā ca hutvā ākāsena",
  "atk-s0202a0:122_10": "saṭṭhiyojanāni gantvā tiyaggaḷe nāma pāsāṇe patitā,",
  "atk-s0202a0:122_11": "pāsāṇo udakadhārāvegena bhinno.",
  "atk-s0202a0:122_12": "Tattha paññāsayojanappamāṇā tiyaggaḷā nāma pokkharaṇī jātā,",
  "atk-s0202a0:122_13": "pokkharaṇiyā kūlaṃ bhinditvā pāsāṇaṃ pavisitvā saṭṭhiyojanāni gatā.",
  "atk-s0202a0:122_14": "Tato ghanapathaviṃ bhinditvā umaṅgena saṭṭhiyojanāni gantvā viñjhuṃ nāma tiracchānapabbataṃ paharitvā",
  "atk-s0202a0:122_15": "hatthatale pañcaṅgulisadisā pañcadhārā hutvā pavattanti.",
  "atk-s0202a0:122_16": "Sā tikkhattuṃ anotattaṃ padakkhiṇaṃ katvā gataṭṭhāne āvaṭṭagaṅgāti vuccati.",
  "atk-s0202a0:122_17": "Ujukaṃ pāsāṇapiṭṭhena saṭṭhiyojanāni gataṭṭhāne kaṇhagaṅgāti,",
  "atk-s0202a0:122_18": "ākāsena saṭṭhiyojanāni gataṭṭhāne ākāsagaṅgāti,",
  "atk-s0202a0:122_19": "tiyaggaḷapāsāṇe paññāsayojanokāse ṭhitā tiyaggaḷapokkharaṇīti,",
  "atk-s0202a0:122_20": "kūlaṃ bhinditvā pāsāṇaṃ pavisitvā saṭṭhiyojanāni gataṭṭhāne bahalagaṅgāti,",
  "atk-s0202a0:122_21": "umaṅgena saṭṭhiyojanāni gataṭṭhāne umaṅgagaṅgāti vuccati.",
  "atk-s0202a0:122_22": "Viñjhuṃ nāma tiracchānapabbataṃ paharitvā pañcadhārā hutvā pavattaṭṭhāne pana gaṅgā yamunā aciravatī sarabhū mahīti pañcadhā saṅkhaṃ gatā.",
  "atk-s0202a0:122_23": "Evametā pañca mahānadiyo himavantato pabhavanti.",
  "atk-s0202a0:122_24": "Tāsu yā ayaṃ pañcamī mahī nāma,",
  "atk-s0202a0:122_25": "sā idha mahāmahīti adhippetā.",
  "atk-s0202a0:122_26": "Tassā uttarena yā āpo,",
  "atk-s0202a0:122_27": "tāsaṃ avidūrattā so janapado aṅguttarāpoti veditabbo.",
  "atk-s0202a0:122_28": "Tasmiṃ aṅguttarāpesu janapade.",
  "atk-s0202a0:123_0": "Āpaṇaṃ nāmāti tasmiṃ kira nigame vīsati āpaṇamukhasahassāni vibhattāni ahesuṃ.",
  "atk-s0202a0:123_1": "Iti so āpaṇānaṃ ussannattā āpaṇantveva saṅkhaṃ gato.",
  "atk-s0202a0:123_2": "Tassa ca nigamassa avidūre nadītīre ghanacchāyo ramaṇīyo bhūmibhāgo mahāvanasaṇḍo,",
  "atk-s0202a0:123_3": "tasmiṃ bhagavā viharati.",
  "atk-s0202a0:123_4": "Tenevettha vasanaṭṭhānaṃ na niyāmitanti veditabbaṃ.",
  "atk-s0202a0:123_5": "Yenaññataro vanasaṇḍo tenupasaṅkamīti bhikkhusaṅghaṃ vasanaṭṭhānaṃ pesetvā ekakova upasaṅkami potaliyaṃ gahapatiṃ sandhāya.",
  "atk-s0202a0:123_6": "Potaliyopi kho gahapatīti potaliyoti evaṃnāmako gahapati.",
  "atk-s0202a0:123_7": "Sampannanivāsanapāvuraṇoti paripuṇṇanivāsanapāvuraṇo,",
  "atk-s0202a0:123_8": "ekaṃ dīghadasaṃ sāṭakaṃ nivattho ekaṃ pārutoti attho.",
  "atk-s0202a0:123_9": "Chattupāhanāhīti chattaṃ gahetvā upāhanā āruyhāti attho.",
  "atk-s0202a0:123_10": "Āsanānīti pallaṅkapīṭhapalālapīṭhakādīni.",
  "atk-s0202a0:123_11": "Antamaso sākhābhaṅgampi hi āsananteva vuccati.",
  "atk-s0202a0:123_12": "Gahapativādenāti gahapatīti iminā vacanena.",
  "atk-s0202a0:123_13": "Samudācaratīti voharati.",
  "atk-s0202a0:124_0": "Bhagavantaṃ etadavocāti tatiyaṃ gahapatīti vacanaṃ adhivāsetuṃ asakkonto bhagavantametaṃ “tayidaṃ, bho,",
  "atk-s0202a0:124_1": "gotamā”tiādivacanaṃ avoca.",
  "atk-s0202a0:124_2": "Tattha nacchannanti na anucchavikaṃ.",
  "atk-s0202a0:124_3": "Nappatirūpanti na sāruppaṃ.",
  "atk-s0202a0:124_4": "Ākārātiādīni sabbāneva kāraṇavevacanāni.",
  "atk-s0202a0:124_5": "Dīghadasavatthadhāraṇa-",
  "atk-s0202a0:124_6": "kesamassunakhaṭhapanādīni hi sabbāneva gihibyañjanāni tassa gihibhāvaṃ pākaṭaṃ karontīti ākārā,",
  "atk-s0202a0:124_7": "gihisaṇṭhānena saṇṭhitattā liṅgā,",
  "atk-s0202a0:124_8": "gihibhāvassa sañjānananimittatāya nimittāti vuttā.",
  "atk-s0202a0:124_9": "Yathā taṃ gahapatissāti yathā gahapatissa ākāraliṅganimittā bhaveyyuṃ,",
  "atk-s0202a0:124_10": "tatheva tuyhaṃ.",
  "atk-s0202a0:124_11": "Tena tāhaṃ evaṃ samudācarāmīti dasseti.",
  "atk-s0202a0:124_12": "Atha so yena kāraṇena gahapativādaṃ nādhivāseti,",
  "atk-s0202a0:124_13": "taṃ pakāsento “tathā hi pana me”tiādimāha.",
  "atk-s0202a0:125_0": "Niyyātanti niyyātitaṃ.",
  "atk-s0202a0:125_1": "Anovādī anupavādīti “tātā, kasatha, vapatha,",
  "atk-s0202a0:125_2": "vaṇippathaṃ payojethā”tiādinā hi nayena ovadanto ovādī nāma hoti.",
  "atk-s0202a0:125_3": "“Tumhe na kasatha,",
  "atk-s0202a0:125_4": "na vapatha,",
  "atk-s0202a0:125_5": "na vaṇippathaṃ payojetha,",
  "atk-s0202a0:125_6": "kathaṃ jīvissatha,",
  "atk-s0202a0:125_7": "puttadāraṃ vā bharissathā”tiādinā nayena pana upavadanto upavādī nāma hoti.",
  "atk-s0202a0:125_8": "Ahaṃ pana ubhayampi taṃ na karomi.",
  "atk-s0202a0:125_9": "Tenāhaṃ tattha anovādī anupavādīti dasseti.",
  "atk-s0202a0:125_10": "Ghāsacchādanaparamo viharāmīti ghāsamattañceva acchādanamattañca paramaṃ katvā viharāmi,",
  "atk-s0202a0:125_11": "tato paraṃ natthi,",
  "atk-s0202a0:125_12": "na ca patthemīti dīpeti.",
  "atk-s0202a0:126_0": "32.",
  "atk-s0202a0:126_1": "Giddhilobho pahātabboti gedhabhūto lobho pahātabbo.",
  "atk-s0202a0:126_2": "Anindārosanti anindābhūtaṃ aghaṭṭanaṃ.",
  "atk-s0202a0:126_3": "Nindārosoti nindāghaṭṭanā.",
  "atk-s0202a0:126_4": "Vohārasamucchedāyāti ettha vohāroti byavahāravohāropi paṇṇattipi vacanampi cetanāpi. Tattha –",
  "atk-s0202a0:127_0": "“Yo hi koci manussesu, vohāraṃ upajīvati;",
  "atk-s0202a0:128_0": "Evaṃ vāseṭṭha jānāhi, vāṇijo so na brāhmaṇo”ti. –",
  "atk-s0202a0:129_0": "Ayaṃ byavahāravohāro nāma.",
  "atk-s0202a0:129_1": "“Saṅkhā samaññā paññatti vohāro”ti ayaṃ paṇṇattivohāro nāma.",
  "atk-s0202a0:129_2": "“Tathā tathā voharati aparāmasa”nti ayaṃ vacanavohāro nāma.",
  "atk-s0202a0:129_3": "“Aṭṭha ariyavohārā aṭṭha anariyavoharā”ti ayaṃ cetanāvohāro nāma,",
  "atk-s0202a0:129_4": "ayamidhādhippeto.",
  "atk-s0202a0:129_5": "Yasmā vā pabbajitakālato paṭṭhāya gihīti cetanā natthi,",
  "atk-s0202a0:129_6": "samaṇoti cetanā hoti.",
  "atk-s0202a0:129_7": "Gihīti vacanaṃ natthi,",
  "atk-s0202a0:129_8": "samaṇoti vacanaṃ hoti.",
  "atk-s0202a0:129_9": "Gihīti paṇṇatti natthi,",
  "atk-s0202a0:129_10": "samaṇoti paṇṇatti hoti.",
  "atk-s0202a0:129_11": "Gihīti byavahāro natthi,",
  "atk-s0202a0:129_12": "samaṇoti vā pabbajitoti vā byavahāro hoti.",
  "atk-s0202a0:129_13": "Tasmā sabbepete labbhanti.",
  "atk-s0202a0:130_0": "33.",
  "atk-s0202a0:130_1": "Yesaṃ kho ahaṃ saṃyojanānaṃ hetu pāṇātipātīti ettha pāṇātipātova saṃyojanaṃ.",
  "atk-s0202a0:130_2": "Pāṇātipātasseva hi hetu pāṇātipātapaccayā pāṇātipātī nāma hoti.",
  "atk-s0202a0:130_3": "Pāṇātipātānaṃ pana bahutāya “yesaṃ kho aha”nti vuttaṃ.",
  "atk-s0202a0:130_4": "Tesāhaṃ saṃyojanānanti tesaṃ ahaṃ pāṇātipātabandhanānaṃ.",
  "atk-s0202a0:130_5": "Pahānāya samucchedāya paṭipannoti iminā apāṇātipātasaṅkhātena kāyikasīlasaṃvarena pahānatthāya samucchedanatthāya paṭipanno.",
  "atk-s0202a0:130_6": "Attāpi maṃ upavadeyyāti kunthakipillikampi nāma jīvitā avoropanakasāsane pabbajitvā pāṇātipātamattatopi oramituṃ na sakkomi,",
  "atk-s0202a0:130_7": "kiṃ mayhaṃ pabbajjāyāti evaṃ attāpi maṃ upavadeyya.",
  "atk-s0202a0:130_8": "Anuviccāpi maṃ viññū garaheyyunti evarūpe nāma sāsane pabbajitvā pāṇātipātamattatopi oramituṃ na sakkoti,",
  "atk-s0202a0:130_9": "kiṃ etassa pabbajjāyāti evaṃ anuvicca tulayitvā pariyogāhetvā aññepi viññū paṇḍitā garaheyyuṃ.",
  "atk-s0202a0:130_10": "Etadeva kho pana saṃyojanametaṃ nīvaraṇanti dasasu saṃyojanesu pañcasu ca nīvaraṇesu apariyāpannampi “aṭṭha nīvaraṇā”ti desanāvasenetaṃ vuttaṃ.",
  "atk-s0202a0:130_11": "Vaṭṭabandhanaṭṭhena hi hitapaṭicchādanaṭṭhena ca saṃyojanantipi nīvaraṇantipi vuttaṃ.",
  "atk-s0202a0:130_12": "Āsavāti pāṇātipātakāraṇā eko avijjāsavo uppajjati.",
  "atk-s0202a0:130_13": "Vighātapariḷāhāti vighātā ca pariḷāhā ca.",
  "atk-s0202a0:130_14": "Tattha vighātaggahaṇena kilesadukkhañca vipākadukkhañca gahitaṃ,",
  "atk-s0202a0:130_15": "pariḷāhaggahaṇenapi kilesapariḷāho ca vipākapariḷāho ca gahito.",
  "atk-s0202a0:130_16": "Iminā upāyena sabbattha attho veditabbo.",
  "atk-s0202a0:131_0": "34- 40.",
  "atk-s0202a0:131_1": "Ayaṃ pana viseso –",
  "atk-s0202a0:131_2": "tesāhaṃ saṃyojanānaṃ pahānāyāti imasmiṃ pade iminā dinnādānasaṅkhātena kāyikasīlasaṃvarena,",
  "atk-s0202a0:131_3": "saccavācāsaṅkhātena vācasikasīlasaṃvarena,",
  "atk-s0202a0:131_4": "apisuṇāvācāsaṅkhātena vācasikasīlasaṃvarena,",
  "atk-s0202a0:131_5": "agiddhilobhasaṅkhātena mānasikasīlasaṃvarena,",
  "atk-s0202a0:131_6": "anindārosasaṅkhātena kāyikavācasikasīlasaṃvarena,",
  "atk-s0202a0:131_7": "akodhupāyāsasaṅkhātena mānasikasīlasaṃvarena,",
  "atk-s0202a0:131_8": "anatimānasaṅkhātena mānasikasīlasaṃvarena pahānatthāya samucchedanatthāya paṭipannoti evaṃ sabbavāresu yojanā kātabbā.",
  "atk-s0202a0:132_0": "Attāpi maṃ upavadeyya anuviccāpi maṃ viññū garaheyyunti imesu pana padesu tiṇasalākampi nāma upādāya",
  "atk-s0202a0:132_1": "adinnaṃ aggahaṇasāsane pabbajitvā adinnādānamattatopi viramituṃ na sakkomi,",
  "atk-s0202a0:132_2": "kiṃ mayhaṃ pabbajjāyāti evaṃ attāpi maṃ upavadeyya.",
  "atk-s0202a0:132_3": "Evarūpe nāma sāsane pabbajitvā adinnādānamattatopi oramituṃ na sakkoti,",
  "atk-s0202a0:132_4": "kiṃ imassa pabbajjāyāti evaṃ anuviccāpi maṃ viññū garaheyyuṃ?",
  "atk-s0202a0:132_5": "Hasāpekkhatāyapi nāma davakamyatāya vā musāvādaṃ akaraṇasāsane pabbajitvā.",
  "atk-s0202a0:132_6": "Sabbākārena pisuṇaṃ akaraṇasāsane nāma pabbajitvā.",
  "atk-s0202a0:132_7": "Appamattakampi giddhilobhaṃ akaraṇasāsane nāma pabbajitvāpi.",
  "atk-s0202a0:132_8": "Kakacena aṅgesu okkantiyamānesupi nāma paresaṃ nindārosaṃ akaraṇasāsane pabbajitvā.",
  "atk-s0202a0:132_9": "Chinnakhāṇukaṇṭakādīsupi nāma kodhupāyāsaṃ akaraṇasāsane pabbajitvā.",
  "atk-s0202a0:132_10": "Adhimānamattampi nāma mānaṃ akaraṇasāsane pabbajitvā atimānamattampi pajahituṃ na sakkomi,",
  "atk-s0202a0:132_11": "kiṃ mayhaṃ pabbajjāyāti evaṃ attāpi maṃ upavadeyya.",
  "atk-s0202a0:132_12": "Evarūpe nāma sāsane pabbajitvā atimānamattampi pajahituṃ na sakkoti,",
  "atk-s0202a0:132_13": "kiṃ imassa pabbajjāyāti evaṃ anuviccāpi maṃ viññū garaheyyunti evaṃ sabbavāresu yojanā kātabbā.",
  "atk-s0202a0:133_0": "Āsavāti imasmiṃ pana pade adinnādānakāraṇā kāmāsavo diṭṭhāsavo avijjāsavoti tayo āsavā uppajjanti,",
  "atk-s0202a0:133_1": "tathā musāvādakāraṇā pisuṇāvācākāraṇā ca,",
  "atk-s0202a0:133_2": "giddhilobhakāraṇā diṭṭhāsavo avijjāsavo ca,",
  "atk-s0202a0:133_3": "nindārosakāraṇā avijjāsavova,",
  "atk-s0202a0:133_4": "tathā kodhupāyāsakāraṇā,",
  "atk-s0202a0:133_5": "atimānakāraṇā bhavāsavo avijjāsavo cāti dveva āsavā uppajjantīti evaṃ āsavuppatti veditabbā.",
  "atk-s0202a0:134_0": "Imesu pana aṭṭhasupi vāresu asammohatthaṃ puna ayaṃ saṅkhepavinicchayo –",
  "atk-s0202a0:134_1": "purimesu tāva catūsu viramituṃ na sakkomīti vattabbaṃ,",
  "atk-s0202a0:134_2": "pacchimesu pajahituṃ na sakkomīti.",
  "atk-s0202a0:134_3": "Pāṇātipātanindārosakodhupāyāsesu ca eko avijjāsavova hoti,",
  "atk-s0202a0:134_4": "adinnādānamusāvādapisuṇāvācāsu kāmāsavo diṭṭhāsavo avijjāsavo,",
  "atk-s0202a0:134_5": "giddhilobhe diṭṭhāsavo avijjāsavo,",
  "atk-s0202a0:134_6": "atimāne bhavāsavo avijjāsavo,",
  "atk-s0202a0:134_7": "apāṇātipātaṃ dinnādānaṃ kāyikaṃ sīlaṃ,",
  "atk-s0202a0:134_8": "amusā apisuṇaṃ vācasikasīlaṃ,",
  "atk-s0202a0:134_9": "ṭhapetvā anindārosaṃ sesāni tīṇi mānasikasīlāni.",
  "atk-s0202a0:134_10": "Yasmā pana kāyenapi ghaṭṭeti roseti vācāyapi,",
  "atk-s0202a0:134_11": "tasmā anindāroso dve ṭhānāni yāti,",
  "atk-s0202a0:134_12": "kāyikasīlampi hoti vācasikasīlampi.",
  "atk-s0202a0:134_13": "Ettāvatā kiṃ kathitaṃ?",
  "atk-s0202a0:134_14": "Pātimokkhasaṃvarasīlaṃ.",
  "atk-s0202a0:134_15": "Pātimokkhasaṃvarasīle ṭhitassa ca bhikkhuno paṭisaṅkhāpahānavasena gihivohārasamucchedo kathitoti veditabbo.",
  "atk-s0202a0:135_0": "Kāmādīnavakathāvaṇṇanā",
  "atk-s0202a0:136_0": "42.",
  "atk-s0202a0:136_1": "Vitthāradesanāyaṃ tamenaṃ dakkhoti padassa upasumbheyyāti iminā saddhiṃ sambandho veditabbo.",
  "atk-s0202a0:136_2": "Idaṃ vuttaṃ hoti,",
  "atk-s0202a0:136_3": "tamenaṃ kukkuraṃ upasumbheyya,",
  "atk-s0202a0:136_4": "tassa samīpe khipeyyāti attho.",
  "atk-s0202a0:136_5": "Aṭṭhikaṅkalanti uraṭṭhiṃ vā piṭṭhikaṇṭakaṃ vā sīsaṭṭhiṃ vā.",
  "atk-s0202a0:136_6": "Tañhi nimmaṃsattā kaṅkalanti vuccati.",
  "atk-s0202a0:136_7": "Sunikkantaṃ nikkantanti yathā sunikkantaṃ hoti,",
  "atk-s0202a0:136_8": "evaṃ nikkantaṃ nillikhitaṃ,",
  "atk-s0202a0:136_9": "yadettha allīnamaṃsaṃ atthi,",
  "atk-s0202a0:136_10": "taṃ sabbaṃ nillikhitvā aṭṭhimattameva katanti attho.",
  "atk-s0202a0:136_11": "Tenevāha “nimmaṃsa”nti.",
  "atk-s0202a0:136_12": "Lohitaṃ pana makkhitvā tiṭṭhati,",
  "atk-s0202a0:136_13": "tena vuttaṃ “lohitamakkhita”nti.",
  "atk-s0202a0:137_0": "Bahudukkhā bahupāyāsāti diṭṭhadhammikasamparāyikehi dukkhehi bahudukkhā,",
  "atk-s0202a0:137_1": "upāyāsasaṃkilesehi bahupāyāsā.",
  "atk-s0202a0:137_2": "Yāyaṃ upekkhā nānattā nānattasitāti yā ayaṃ pañcakāmaguṇārammaṇavasena nānāsabhāvā,",
  "atk-s0202a0:137_3": "tāneva ca ārammaṇāni nissitattā “nānattasitā”ti vuccati pañcakāmaguṇūpekkhā,",
  "atk-s0202a0:137_4": "taṃ abhinivajjetvā.",
  "atk-s0202a0:137_5": "Ekattā ekattasitāti catutthajjhānupekkhā,",
  "atk-s0202a0:137_6": "sā hi divasampi ekasmiṃ ārammaṇe uppajjanato ekasabhāvā,",
  "atk-s0202a0:137_7": "tadeva ekaṃ ārammaṇaṃ nissitattā ekattasitā nāma.",
  "atk-s0202a0:137_8": "Yattha sabbaso lokāmisūpādānā aparisesā nirujjhantīti yattha catutthajjhānupekkhāyaṃ yaṃ upekkhaṃ āgamma",
  "atk-s0202a0:137_9": "yaṃ paṭicca sabbena sabbaṃ aparisesā lokāmisasaṅkhātā pañcakāmaguṇāmisā nirujjhanti.",
  "atk-s0202a0:137_10": "Pañcakāmaguṇāmisāti ca kāmaguṇārammaṇachandarāgā,",
  "atk-s0202a0:137_11": "gahaṇaṭṭhena teyeva ca upādānātipi vuttā.",
  "atk-s0202a0:137_12": "Tamevūpekkhaṃ bhāvetīti taṃ lokāmisūpādānānaṃ paṭipakkhabhūtaṃ catutthajjhānupekkhameva vaḍḍheti.",
  "atk-s0202a0:138_0": "43.",
  "atk-s0202a0:138_1": "Uḍḍīyeyyāti uppatitvā gaccheyya.",
  "atk-s0202a0:138_2": "Anupatitvāti anubandhitvā.",
  "atk-s0202a0:138_3": "Vitaccheyyunti mukhatuṇḍakena ḍaṃsantā taccheyyuṃ.",
  "atk-s0202a0:138_4": "Vissajjeyyunti maṃsapesiṃ nakhehi kaḍḍhitvā pāteyyuṃ.",
  "atk-s0202a0:139_0": "47.",
  "atk-s0202a0:139_1": "Yānaṃ vā poriseyyanti purisānucchavikaṃ yānaṃ.",
  "atk-s0202a0:139_2": "Pavaramaṇikuṇḍalanti nānappakāraṃ uttamamaṇiñca kuṇḍalañca.",
  "atk-s0202a0:139_3": "Sāni harantīti attano bhaṇḍakāni gaṇhanti.",
  "atk-s0202a0:140_0": "48. Sampannaphalanti madhuraphalaṃ. Upapannaphalanti phalūpapannaṃ bahuphalaṃ.",
  "atk-s0202a0:141_0": "49. Anuttaranti uttamaṃ pabhassaraṃ nirupakkilesaṃ.",
  "atk-s0202a0:142_0": "50.",
  "atk-s0202a0:142_1": "Ārakā ahaṃ,",
  "atk-s0202a0:142_2": "bhanteti pathavito nabhaṃ viya samuddassa orimatīrato paratīraṃ viya ca suvidūravidūre ahaṃ.",
  "atk-s0202a0:142_3": "Anājānīyeti gihivohārasamucchedanassa kāraṇaṃ ajānanake.",
  "atk-s0202a0:142_4": "Ājānīyabhojananti kāraṇaṃ jānantehi bhuñjitabbaṃ bhojanaṃ.",
  "atk-s0202a0:142_5": "Anājānīyabhojananti kāraṇaṃ ajānantehi bhuñjitabbaṃ bhojanaṃ.",
  "atk-s0202a0:142_6": "Sesaṃ sabbattha uttānamevāti.",
  "atk-s0202a0:143_0": "Papañcasūdaniyā majjhimanikāyaṭṭhakathāya",
  "atk-s0202a0:144_0": "Potaliyasuttavaṇṇanā niṭṭhitā.",
  "atk-s0202a0:145_0": "5. Jīvakasuttavaṇṇanā",
  "atk-s0202a0:146_0": "51.",
  "atk-s0202a0:146_1": "Evaṃ me sutanti jīvakasuttaṃ.",
  "atk-s0202a0:146_2": "Tattha jīvakassa komārabhaccassa ambavaneti ettha jīvatīti jīvako.",
  "atk-s0202a0:146_3": "Kumārena bhatoti komārabhacco.",
  "atk-s0202a0:146_4": "Yathāha “kiṃ etaṃ bhaṇe kākehi samparikiṇṇanti?",
  "atk-s0202a0:146_5": "Dārako devāti.",
  "atk-s0202a0:146_6": "Jīvati bhaṇeti?",
  "atk-s0202a0:146_7": "Jīvati devāti.",
  "atk-s0202a0:146_8": "Tena hi bhaṇe taṃ dārakaṃ amhākaṃ antepuraṃ netvā dhātīnaṃ detha posetunti.",
  "atk-s0202a0:146_9": "Tassa jīvatīti jīvakoti nāmaṃ akaṃsu,",
  "atk-s0202a0:146_10": "kumārena posāpitoti komārabhaccoti nāmaṃ akaṃsū”ti.",
  "atk-s0202a0:146_11": "Ayamettha saṅkhepo.",
  "atk-s0202a0:146_12": "Vitthārena pana jīvakavatthu khandhake āgatameva.",
  "atk-s0202a0:146_13": "Vinicchayakathāpissa samantapāsādikāya vinayaṭṭhakathāya vuttā.",
  "atk-s0202a0:147_0": "Ayaṃ pana jīvako ekasmiṃ samaye bhagavato dosābhisannaṃ kāyaṃ virecetvā sīveyyakaṃ dussayugaṃ datvā vatthānumodanapariyosāne",
  "atk-s0202a0:147_1": "sotāpattiphale patiṭṭhāya cintesi –",
  "atk-s0202a0:147_2": "“mayā divasassa dvattikkhattuṃ buddhupaṭṭhānaṃ gantabbaṃ,",
  "atk-s0202a0:147_3": "idañca veḷuvanaṃ atidūre,",
  "atk-s0202a0:147_4": "mayhaṃ uyyānaṃ ambavanaṃ āsannataraṃ,",
  "atk-s0202a0:147_5": "yaṃnūnāhamettha bhagavato vihāraṃ kāreyya”nti.",
  "atk-s0202a0:147_6": "So tasmiṃ ambavane rattiṭṭhānadivāṭṭhānaleṇakuṭimaṇḍapādīni sampādetvā bhagavato anucchavikaṃ gandhakuṭiṃ",
  "atk-s0202a0:147_7": "kāretvā ambavanaṃ aṭṭhārasahatthubbedhena tambapaṭṭavaṇṇena pākārena parikkhipāpetvā buddhappamukhaṃ",
  "atk-s0202a0:147_8": "bhikkhusaṅghaṃ cīvarabhattena santappetvā dakkhiṇodakaṃ pātetvā vihāraṃ niyyātesi.",
  "atk-s0202a0:147_9": "Taṃ sandhāya vuttaṃ –",
  "atk-s0202a0:147_10": "“jīvakassa komārabhaccassa ambavane”ti.",
  "atk-s0202a0:148_0": "Ārabhantīti ghātenti.",
  "atk-s0202a0:148_1": "Uddissakatanti uddisitvā kataṃ.",
  "atk-s0202a0:148_2": "Paṭiccakammanti attānaṃ paṭicca kataṃ.",
  "atk-s0202a0:148_3": "Atha vā paṭiccakammanti nimittakammassetaṃ adhivacanaṃ,",
  "atk-s0202a0:148_4": "taṃ paṭicca kammamettha atthīti maṃsaṃ “paṭiccakamma”nti vuttaṃ hoti yo evarūpaṃ maṃsaṃ paribhuñjati,",
  "atk-s0202a0:148_5": "sopi tassa kammassa dāyādo hoti,",
  "atk-s0202a0:148_6": "vadhakassa viya tassāpi pāṇaghātakammaṃ hotīti tesaṃ laddhi.",
  "atk-s0202a0:148_7": "Dhammassa cānudhammaṃ byākarontīti bhagavatā vuttakāraṇassa anukāraṇaṃ kathenti.",
  "atk-s0202a0:148_8": "Ettha ca kāraṇaṃ nāma tikoṭiparisuddhamacchamaṃsaparibhogo,",
  "atk-s0202a0:148_9": "anukāraṇaṃ nāma mahājanassa tathā byākaraṇaṃ.",
  "atk-s0202a0:148_10": "Yasmā pana bhagavā uddissakataṃ na paribhuñjati,",
  "atk-s0202a0:148_11": "tasmā neva taṃ kāraṇaṃ hoti,",
  "atk-s0202a0:148_12": "na titthiyānaṃ tathā byākaraṇaṃ anukāraṇaṃ.",
  "atk-s0202a0:148_13": "Sahadhammiko vādānuvādoti parehi vuttakāraṇena sakāraṇo hutvā tumhākaṃ vādo vā anuvādo vā viññūhi garahitabbakāraṇaṃ",
  "atk-s0202a0:148_14": "koci appamattakopi kiṃ na āgacchati.",
  "atk-s0202a0:148_15": "Idaṃ vuttaṃ hoti –",
  "atk-s0202a0:148_16": "“kiṃ sabbākārenapi tumhākaṃ vāde gārayhaṃ kāraṇaṃ natthī”ti.",
  "atk-s0202a0:148_17": "Abbhācikkhantīti abhibhavitvā ācikkhanti.",
  "atk-s0202a0:149_0": "52.",
  "atk-s0202a0:149_1": "Ṭhānehīti kāraṇehi.",
  "atk-s0202a0:149_2": "Diṭṭhādīsu diṭṭhaṃ nāma bhikkhūnaṃ atthāya migamacche vadhitvā gayhamānaṃ diṭṭhaṃ.",
  "atk-s0202a0:149_3": "Sutaṃ nāma bhikkhūnaṃ atthāya migamacche vadhitvā gahitanti sutaṃ.",
  "atk-s0202a0:149_4": "Parisaṅkitaṃ nāma diṭṭhaparisaṅkitaṃ sutaparisaṅkitaṃ tadubhayavimuttaparisaṅkitanti tividhaṃ hoti.",
  "atk-s0202a0:150_0": "Tatrāyaṃ sabbasaṅgāhakavinicchayo –",
  "atk-s0202a0:150_1": "idha bhikkhū passanti manusse jālavāgurādihatthe gāmato vā nikkhamante araññe vā vicarante.",
  "atk-s0202a0:150_2": "Dutiyadivase ca nesaṃ taṃ gāmaṃ piṇḍāya paviṭṭhānaṃ samacchamaṃsaṃ piṇḍapātaṃ abhiharanti.",
  "atk-s0202a0:150_3": "Te tena diṭṭhena parisaṅkanti “bhikkhūnaṃ nu kho atthāya kata”nti,",
  "atk-s0202a0:150_4": "idaṃ diṭṭhaparisaṅkitaṃ nāma,",
  "atk-s0202a0:150_5": "etaṃ gahetuṃ na vaṭṭati.",
  "atk-s0202a0:150_6": "Yaṃ evaṃ aparisaṅkitaṃ,",
  "atk-s0202a0:150_7": "taṃ vaṭṭati.",
  "atk-s0202a0:150_8": "Sace pana te manussā “kasmā, bhante,",
  "atk-s0202a0:150_9": "na gaṇhathā”ti pucchitvā tamatthaṃ sutvā “nayidaṃ, bhante,",
  "atk-s0202a0:150_10": "bhikkhūnaṃ atthāya kataṃ,",
  "atk-s0202a0:150_11": "amhehi attano atthāya vā rājayuttādīnaṃ atthāya vā kata”nti vadanti, kappati.",
  "atk-s0202a0:151_0": "Na heva kho bhikkhū passanti,",
  "atk-s0202a0:151_1": "apica suṇanti “manussā kira jālavāgurādihatthā gāmato vā nikkhamanti araññe vā vicarantī”ti.",
  "atk-s0202a0:151_2": "Dutiyadivase ca nesaṃ taṃ gāmaṃ piṇḍāya paviṭṭhānaṃ samacchamaṃsaṃ piṇḍapātaṃ abhiharanti.",
  "atk-s0202a0:151_3": "Te tena sutena parisaṅkanti “bhikkhūnaṃ nu kho atthāya kata”nti,",
  "atk-s0202a0:151_4": "idaṃ sutaparisaṅkitaṃ nāma,",
  "atk-s0202a0:151_5": "etaṃ gahetuṃ na vaṭṭati.",
  "atk-s0202a0:151_6": "Yaṃ evaṃ aparisaṅkitaṃ,",
  "atk-s0202a0:151_7": "taṃ vaṭṭati.",
  "atk-s0202a0:151_8": "Sace pana te manussā “kasmā, bhante,",
  "atk-s0202a0:151_9": "na gaṇhathā”ti pucchitvā tamatthaṃ sutvā “nayidaṃ, bhante,",
  "atk-s0202a0:151_10": "bhikkhūnaṃ atthāya kataṃ,",
  "atk-s0202a0:151_11": "amhehi attano atthāya vā rājayuttādīnaṃ atthāya vā kata”nti vadanti, kappati.",
  "atk-s0202a0:152_0": "Na heva kho pana passanti na suṇanti,",
  "atk-s0202a0:152_1": "apica tesaṃ gāmaṃ piṇḍāya paviṭṭhānaṃ pattaṃ gahetvā samacchamaṃsaṃ piṇḍapātaṃ abhisaṅkharitvā abhiharanti.",
  "atk-s0202a0:152_2": "Te parisaṅkanti “bhikkhūnaṃ nu kho atthāya kata”nti,",
  "atk-s0202a0:152_3": "idaṃ tadubhayavimuttaparisaṅkitaṃ nāma.",
  "atk-s0202a0:152_4": "Etampi gahetuṃ na vaṭṭati.",
  "atk-s0202a0:152_5": "Yaṃ evaṃ aparisaṅkitaṃ,",
  "atk-s0202a0:152_6": "taṃ vaṭṭati.",
  "atk-s0202a0:152_7": "Sace pana te manussā “kasmā, bhante,",
  "atk-s0202a0:152_8": "na gaṇhathā”ti pucchitvā tamatthaṃ sutvā “nayidaṃ, bhante,",
  "atk-s0202a0:152_9": "bhikkhūnaṃ atthāya kataṃ,",
  "atk-s0202a0:152_10": "amhehi attano atthāya vā rājayuttādīnaṃ atthāya vā kataṃ,",
  "atk-s0202a0:152_11": "pavattamaṃsaṃ vā kataṃ,",
  "atk-s0202a0:152_12": "kappiyameva labhitvā bhikkhūnaṃ atthāya sampādita”nti vadanti, kappati.",
  "atk-s0202a0:153_0": "Matānaṃ petakiccatthāya maṅgalādīnaṃ vā atthāya katepi eseva nayo.",
  "atk-s0202a0:153_1": "Yaṃ yañhi bhikkhūnaṃyeva atthāya akataṃ,",
  "atk-s0202a0:153_2": "yattha ca nibbematikā honti,",
  "atk-s0202a0:153_3": "taṃ sabbaṃ kappati.",
  "atk-s0202a0:153_4": "Sace pana ekasmiṃ vihāre bhikkhū uddissa kataṃ hoti,",
  "atk-s0202a0:153_5": "te ca attano atthāya katabhāvaṃ na jānanti,",
  "atk-s0202a0:153_6": "aññe jānanti.",
  "atk-s0202a0:153_7": "Ye jānanti,",
  "atk-s0202a0:153_8": "tesaṃ na vaṭṭati,",
  "atk-s0202a0:153_9": "itaresaṃ vaṭṭati.",
  "atk-s0202a0:153_10": "Aññe na jānanti,",
  "atk-s0202a0:153_11": "teyeva jānanti,",
  "atk-s0202a0:153_12": "tesaṃyeva na vaṭṭati,",
  "atk-s0202a0:153_13": "aññesaṃ vaṭṭati.",
  "atk-s0202a0:153_14": "Tepi “amhākaṃ atthāya kataṃ”ti jānanti aññepi “etesaṃ atthāya kata”nti jānanti,",
  "atk-s0202a0:153_15": "sabbesampi taṃ na vaṭṭati.",
  "atk-s0202a0:153_16": "Sabbe na jānanti,",
  "atk-s0202a0:153_17": "sabbesaṃ vaṭṭati.",
  "atk-s0202a0:153_18": "Pañcasu hi sahadhammikesu yassa kassaci vā atthāya uddissa kataṃ sabbesaṃ na kappati.",
  "atk-s0202a0:154_0": "Sace pana koci ekaṃ bhikkhuṃ uddissa pāṇaṃ vadhitvā tassa pattaṃ pūretvā deti,",
  "atk-s0202a0:154_1": "so ce attano atthāya katabhāvaṃ jānaṃyeva gahetvā aññassa bhikkhuno deti,",
  "atk-s0202a0:154_2": "so tassa saddhāya paribhuñjati.",
  "atk-s0202a0:154_3": "Kassāpattīti?",
  "atk-s0202a0:154_4": "Dvinnampi anāpatti.",
  "atk-s0202a0:154_5": "Yañhi uddissa kataṃ,",
  "atk-s0202a0:154_6": "tassa abhuttatāya anāpatti,",
  "atk-s0202a0:154_7": "itarassa ajānanatāya.",
  "atk-s0202a0:154_8": "Kappiyamaṃsassa hi paṭiggahaṇe āpatti natthi.",
  "atk-s0202a0:154_9": "Uddissakatañca ajānitvā bhuttassa pacchā ñatvā āpattidesanākiccaṃ nāma natthi.",
  "atk-s0202a0:154_10": "Akappiyamaṃsaṃ pana ajānitvā bhuttena pacchā ñatvāpi āpatti desetabbā.",
  "atk-s0202a0:154_11": "Uddissakatañhi ñatvā bhuñjatova āpatti,",
  "atk-s0202a0:154_12": "akappiyamaṃsaṃ ajānitvā bhuttassāpi āpattiyeva.",
  "atk-s0202a0:154_13": "Tasmā āpattibhīrukena rūpaṃ sallakkhentenāpi pucchitvāva maṃsaṃ paṭiggahetabbaṃ,",
  "atk-s0202a0:154_14": "paribhogakāle pucchitvā paribhuñjissāmīti vā gahetvā pucchitvāva paribhuñjitabbaṃ. Kasmā?",
  "atk-s0202a0:154_15": "Duviññeyyattā.",
  "atk-s0202a0:154_16": "Acchamaṃsañhi sūkaramaṃsasadisaṃ hoti,",
  "atk-s0202a0:154_17": "dīpimaṃsādīni ca migamaṃsasadisāni,",
  "atk-s0202a0:154_18": "tasmā pucchitvā gahaṇameva vaṭṭatīti vadanti.",
  "atk-s0202a0:155_0": "Adiṭṭhanti bhikkhūnaṃ atthāya vadhitvā gayhamānaṃ adiṭṭhaṃ.",
  "atk-s0202a0:155_1": "Asutanti bhikkhūnaṃ atthāya vadhitvā gahitanti asutaṃ.",
  "atk-s0202a0:155_2": "Aparisaṅkitanti diṭṭhaparisaṅkitādivasena aparisaṅkitaṃ.",
  "atk-s0202a0:155_3": "Paribhoganti vadāmīti imehi tīhi kāraṇehi parisuddhaṃ tikoṭiparisuddhaṃ nāma hoti,",
  "atk-s0202a0:155_4": "tassa paribhogo araññe jātasūpeyyasākaparibhogasadiso hoti,",
  "atk-s0202a0:155_5": "tathārūpaṃ paribhuñjantassa mettāvihārissa bhikkhuno doso vā vajjaṃ vā natthi,",
  "atk-s0202a0:155_6": "tasmā taṃ paribhuñjitabbanti vadāmīti attho.",
  "atk-s0202a0:156_0": "53.",
  "atk-s0202a0:156_1": "Idāni tādisassa paribhoge mettāvihārinopi anavajjataṃ dassetuṃ idha, jīvaka,",
  "atk-s0202a0:156_2": "bhikkhūtiādimāha.",
  "atk-s0202a0:156_3": "Tattha kiñcāpi aniyametvā bhikkhūti vuttaṃ,",
  "atk-s0202a0:156_4": "atha kho attānameva sandhāya etaṃ vuttanti veditabbaṃ.",
  "atk-s0202a0:156_5": "Bhagavatā hi mahāvacchagottasutte,",
  "atk-s0202a0:156_6": "caṅkīsutte,",
  "atk-s0202a0:156_7": "imasmiṃ sutteti tīsu ṭhānesu attānaṃyeva sandhāya desanā katā.",
  "atk-s0202a0:156_8": "Paṇītena piṇḍapātenāti heṭṭhā anaṅgaṇasutte yo koci mahaggho piṇḍapāto paṇītapiṇḍapātoti adhippeto,",
  "atk-s0202a0:156_9": "idha pana maṃsūpasecanova adhippeto.",
  "atk-s0202a0:156_10": "Agathitoti taṇhāya agathito.",
  "atk-s0202a0:156_11": "Amucchitoti taṇhāmucchanāya amucchito.",
  "atk-s0202a0:156_12": "Anajjhopannoti na adhiopanno,",
  "atk-s0202a0:156_13": "sabbaṃ ālumpitvā ekappahāreneva gilitukāmo kāko viya na hotīti attho.",
  "atk-s0202a0:156_14": "Ādīnavadassāvīti ekarattivāsena udarapaṭalaṃ pavisitvā navahi vaṇamukhehi nikkhamissatītiādinā nayena ādīnavaṃ passanto.",
  "atk-s0202a0:156_15": "Nissaraṇapañño paribhuñjatīti idamatthamāhāraparibhogoti paññāya paricchinditvā paribhuñjati.",
  "atk-s0202a0:156_16": "Attabyābādhāya vā cetetīti attadukkhāya vā citeti.",
  "atk-s0202a0:156_17": "Sutametanti sutaṃ mayā etaṃ pubbe,",
  "atk-s0202a0:156_18": "etaṃ mayhaṃ savanamattamevāti dasseti.",
  "atk-s0202a0:156_19": "Sace kho te, jīvaka,",
  "atk-s0202a0:156_20": "idaṃ sandhāya bhāsitanti, jīvaka,",
  "atk-s0202a0:156_21": "mahābrahmunā vikkhambhanappahānena byāpādādayo pahīnā,",
  "atk-s0202a0:156_22": "tena so mettāvihārī mayhaṃ samucchedappahānena,",
  "atk-s0202a0:156_23": "sace te idaṃ sandhāya bhāsitaṃ,",
  "atk-s0202a0:156_24": "evaṃ sante tava idaṃ vacanaṃ anujānāmīti attho.",
  "atk-s0202a0:156_25": "So sampaṭicchi.",
  "atk-s0202a0:157_0": "54.",
  "atk-s0202a0:157_1": "Athassa bhagavā sesabrahmavihāravasenāpi uttari desanaṃ vaḍḍhento “idha, jīvaka,",
  "atk-s0202a0:157_2": "bhikkhū”tiādimāha.",
  "atk-s0202a0:157_3": "Taṃ uttānatthameva.",
  "atk-s0202a0:158_0": "55.",
  "atk-s0202a0:158_1": "Yo kho jīvakāti ayaṃ pāṭiekko anusandhi.",
  "atk-s0202a0:158_2": "Imasmiñhi ṭhāne bhagavā dvāraṃ thaketi,",
  "atk-s0202a0:158_3": "sattānuddayaṃ dasseti.",
  "atk-s0202a0:158_4": "Sace hi kassaci evamassa “ekaṃ rasapiṇḍapātaṃ datvā kappasatasahassaṃ saggasampattiṃ paṭilabhanti,",
  "atk-s0202a0:158_5": "yaṃkiñci katvā paraṃ māretvāpi rasapiṇḍapātova dātabbo”ti,",
  "atk-s0202a0:158_6": "taṃ paṭisedhento “yo kho, jīvaka,",
  "atk-s0202a0:158_7": "tathāgataṃ vā”tiādimāha.",
  "atk-s0202a0:159_0": "Tattha iminā paṭhamena ṭhānenāti iminā āṇattimatteneva tāva paṭhamena kāraṇena.",
  "atk-s0202a0:159_1": "Galappavedhakenāti yottena gale bandhitvā kaḍḍhito galena pavedhentena.",
  "atk-s0202a0:159_2": "Ārabhiyamānoti māriyamāno.",
  "atk-s0202a0:159_3": "Akappiyena āsādetīti acchamaṃsaṃ sūkaramaṃsanti,",
  "atk-s0202a0:159_4": "dīpimaṃsaṃ vā migamaṃsanti khādāpetvā –",
  "atk-s0202a0:159_5": "“tvaṃ kiṃ samaṇo nāma,",
  "atk-s0202a0:159_6": "akappiyamaṃsaṃ te khādita”nti ghaṭṭeti.",
  "atk-s0202a0:159_7": "Ye pana dubbhikkhādīsu vā byādhiniggahaṇatthaṃ vā “acchamaṃsaṃ nāma sūkaramaṃsasadisaṃ,",
  "atk-s0202a0:159_8": "dīpimaṃsaṃ migamaṃsasadisa”nti jānantā “sūkaramaṃsaṃ idaṃ,",
  "atk-s0202a0:159_9": "migamaṃsaṃ ida”nti vatvā hitajjhāsayena khādāpenti,",
  "atk-s0202a0:159_10": "na te sandhāyetaṃ vuttaṃ.",
  "atk-s0202a0:159_11": "Tesañhi bahupuññameva hoti. Esāhaṃ, bhante,",
  "atk-s0202a0:159_12": "bhagavantaṃ saraṇaṃ gacchāmi dhammañca bhikkhusaṅghañcāti ayaṃ āgataphalo viññātasāsano diṭṭhasacco ariyasāvako.",
  "atk-s0202a0:159_13": "Imaṃ pana dhammadesanaṃ ogāhanto pasādaṃ uppādetvā dhammakathāya thutiṃ karonto evamāha.",
  "atk-s0202a0:159_14": "Sesaṃ sabbattha uttānamevāti.",
  "atk-s0202a0:160_0": "Papañcasūdaniyā majjhimanikāyaṭṭhakathāya",
  "atk-s0202a0:161_0": "Jīvakasuttavaṇṇanā niṭṭhitā.",
  "atk-s0202a0:162_0": "6. Upālisuttavaṇṇanā",
  "atk-s0202a0:163_0": "56.",
  "atk-s0202a0:163_1": "Evaṃ me sutanti upālisuttaṃ.",
  "atk-s0202a0:163_2": "Tattha nāḷandāyanti nālandāti evaṃnāmake nagare taṃ nagaraṃ gocaragāmaṃ katvā.",
  "atk-s0202a0:163_3": "Pāvārikambavaneti dussapāvārikaseṭṭhino ambavane.",
  "atk-s0202a0:163_4": "Taṃ kira tassa uyyānaṃ ahosi,",
  "atk-s0202a0:163_5": "so bhagavato dhammadesanaṃ sutvā bhagavati pasanno tasmiṃ uyyāne kuṭileṇamaṇḍapādipaṭimaṇḍitaṃ bhagavato vihāraṃ katvā niyyādesi,",
  "atk-s0202a0:163_6": "so vihāro jīvakambavanaṃ viya pāvārikambavananteva saṅkhaṃ gato.",
  "atk-s0202a0:163_7": "Tasmiṃ pāvārikambavane viharatīti attho.",
  "atk-s0202a0:163_8": "Dīghatapassīti dīghattā evaṃladdhanāmo.",
  "atk-s0202a0:163_9": "Piṇḍapātapaṭikkantoti piṇḍapātato paṭikkanto.",
  "atk-s0202a0:163_10": "Sāsane viya kiṃ pana bāhirāyatane piṇḍapātoti vohāro atthīti, natthi.",
  "atk-s0202a0:164_0": "Paññapetīti dasseti ṭhapeti.",
  "atk-s0202a0:164_1": "Daṇḍāni paññapetīti idaṃ nigaṇṭhasamayena pucchanto āha.",
  "atk-s0202a0:164_2": "Kāyadaṇḍaṃ vacīdaṇḍaṃ manodaṇḍanti ettha purimadaṇḍadvayaṃ te acittakaṃ payyapenti.",
  "atk-s0202a0:164_3": "Yathā kira vāte vāyante sākhā calati,",
  "atk-s0202a0:164_4": "udakaṃ calati,",
  "atk-s0202a0:164_5": "na ca tattha cittaṃ atthi,",
  "atk-s0202a0:164_6": "evaṃ kāyadaṇḍopi acittakova hoti.",
  "atk-s0202a0:164_7": "Yathā ca vāte vāyante tālapaṇṇādīni saddaṃ karonti,",
  "atk-s0202a0:164_8": "udakāni saddaṃ karonti,",
  "atk-s0202a0:164_9": "na ca tattha cittaṃ atthi,",
  "atk-s0202a0:164_10": "evaṃ vacīdaṇḍopi acittakova hotīti imaṃ daṇḍadvayaṃ acittakaṃ paññapenti.",
  "atk-s0202a0:164_11": "Cittaṃ pana manodaṇḍanti paññapenti.",
  "atk-s0202a0:164_12": "Athassa bhagavā vacanaṃ patiṭṭhapetukāmo “kiṃ pana tapassī”tiādimāha.",
  "atk-s0202a0:165_0": "Tattha kathāvatthusminti ettha kathāyeva kathāvatthu.",
  "atk-s0202a0:165_1": "Kathāyaṃ patiṭṭhapesīti attho.",
  "atk-s0202a0:165_2": "Kasmā pana bhagavā evamakāsi?",
  "atk-s0202a0:165_3": "Passati hi bhagavā “ayaṃ imaṃ kathaṃ ādāya gantvā attano satthu mahānigaṇṭhassa ārocessati,",
  "atk-s0202a0:165_4": "tāsañca parisati,",
  "atk-s0202a0:165_5": "upāli gahapati nisinno,",
  "atk-s0202a0:165_6": "so imaṃ kathaṃ sutvā mama vādaṃ āropetuṃ āgamissati,",
  "atk-s0202a0:165_7": "tassāhaṃ dhammaṃ desessāmi,",
  "atk-s0202a0:165_8": "so tikkhattuṃ saraṇaṃ gamissati,",
  "atk-s0202a0:165_9": "athassa cattāri saccāni pakāsessāmi,",
  "atk-s0202a0:165_10": "so saccapakāsanāvasāne sotāpattiphale patiṭṭhahissati,",
  "atk-s0202a0:165_11": "paresaṃ saṅgahatthameva hi mayā pāramiyo pūritā”ti.",
  "atk-s0202a0:165_12": "Imamatthaṃ passanto evamakāsi.",
  "atk-s0202a0:166_0": "57.",
  "atk-s0202a0:166_1": "Kammāni paññapesīti idaṃ nigaṇṭho buddhasamayena pucchanto āha.",
  "atk-s0202a0:166_2": "Kāyakammaṃ vacīkammaṃ manokammanti ettha kāyadvāre ādānagahaṇamuñcanacopanapattā aṭṭhakāmāvacarakusalacetanā",
  "atk-s0202a0:166_3": "dvādasākusalacetanāti vīsaticetanā kāyakammaṃ nāma.",
  "atk-s0202a0:166_4": "Kāyadvāre ādānādīni apatvā vacīdvāre vacanabhedaṃ pāpayamānā uppannā tāyeva vīsaticetanā vacīkammaṃ nāma.",
  "atk-s0202a0:166_5": "Ubhayadvāre copanaṃ appatvā manodvāre uppannā ekūnatiṃsakusalākusalacetanā manokammaṃ nāma.",
  "atk-s0202a0:166_6": "Apica saṅkhepato tividhaṃ kāyaduccaritaṃ kāyakammaṃ nāma,",
  "atk-s0202a0:166_7": "catubbidhaṃ vacīduccaritaṃ vacīkammaṃ nāma,",
  "atk-s0202a0:166_8": "tividhaṃ manoduccaritaṃ manokammaṃ nāma.",
  "atk-s0202a0:166_9": "Imasmiñca sutte kammaṃ dhuraṃ,",
  "atk-s0202a0:166_10": "anantarasutte “cattārimāni puṇṇa kammāni mayā sayaṃ abhiññā sacchikatvā paveditānī”ti evamāgatepi cetanā dhuraṃ.",
  "atk-s0202a0:166_11": "Yattha katthaci pavattā cetanā “kaṇhaṃ kaṇhavipāka”ntiādibhedaṃ labhati.",
  "atk-s0202a0:166_12": "Niddesavāre cassa “sabyābajjhaṃ kāyasaṅkhāraṃ abhisaṅkharotī”tiādinā nayena sā vuttāva.",
  "atk-s0202a0:166_13": "Kāyadvāre pavattā pana idha kāyakammanti adhippetaṃ,",
  "atk-s0202a0:166_14": "vacīdvāre pavattā vacīkammaṃ,",
  "atk-s0202a0:166_15": "manodvāre pavattā manokammaṃ.",
  "atk-s0202a0:166_16": "Tena vuttaṃ –",
  "atk-s0202a0:166_17": "“imasmiṃ sutte kammaṃ dhuraṃ,",
  "atk-s0202a0:166_18": "anantarasutte cetanā”ti.",
  "atk-s0202a0:166_19": "Kammampi hi bhagavā kammanti paññapeti yathā imasmiṃyeva sutte.",
  "atk-s0202a0:166_20": "Cetanampi, yathāha –",
  "atk-s0202a0:166_21": "“cetanāhaṃ,",
  "atk-s0202a0:166_22": "bhikkhave,",
  "atk-s0202a0:166_23": "kammaṃ vadāmi,",
  "atk-s0202a0:166_24": "cetayitvā kammaṃ karotī”ti.",
  "atk-s0202a0:166_25": "Kasmā pana cetanā kammanti vuttā?",
  "atk-s0202a0:166_26": "Cetanāmūlakattā kammassa.",
  "atk-s0202a0:167_0": "Ettha ca akusalaṃ patvā kāyakammaṃ vacīkammaṃ mahantanti vadanto na kilamati,",
  "atk-s0202a0:167_1": "kusalaṃ patvā manokammaṃ.",
  "atk-s0202a0:167_2": "Tathā hi mātughātādīni cattāri kammāni kāyeneva upakkamitvā kāyeneva karoti,",
  "atk-s0202a0:167_3": "niraye kappaṭṭhikasaṅghabhedakammaṃ vacīdvārena karoti.",
  "atk-s0202a0:167_4": "Evaṃ akusalaṃ patvā kāyakammaṃ vacīkammaṃ mahantanti vadanto na kilamati nāma.",
  "atk-s0202a0:167_5": "Ekā pana jhānacetanā caturāsītikappasahassāni saggasampattiṃ āvahati,",
  "atk-s0202a0:167_6": "ekā maggacetanā sabbākusalaṃ samugghātetvā arahattaṃ gaṇhāpeti.",
  "atk-s0202a0:167_7": "Evaṃ kusalaṃ patvā manokammaṃ mahantanti vadanto na kilamati nāma.",
  "atk-s0202a0:167_8": "Imasmiṃ pana ṭhāne bhagavā akusalaṃ patvā manokammaṃ mahāsāvajjaṃ vadamāno niyatamicchādiṭṭhiṃ sandhāya vadati.",
  "atk-s0202a0:167_9": "Tenevāha – “nāhaṃ,",
  "atk-s0202a0:167_10": "bhikkhave,",
  "atk-s0202a0:167_11": "aññaṃ ekadhammampi samanupassāmi,",
  "atk-s0202a0:167_12": "yaṃ evaṃ mahāsāvajjaṃ,",
  "atk-s0202a0:167_13": "yathayidaṃ,",
  "atk-s0202a0:167_14": "bhikkhave,",
  "atk-s0202a0:167_15": "micchādiṭṭhi.",
  "atk-s0202a0:167_16": "Micchādiṭṭhiparamāni,",
  "atk-s0202a0:167_17": "bhikkhave,",
  "atk-s0202a0:167_18": "mahāsāvajjānī”ti.",
  "atk-s0202a0:168_0": "Idāni nigaṇṭhopi tathāgatena gatamaggaṃ paṭipajjanto kiñci atthanipphattiṃ apassantopi “kiṃ panāvuso,",
  "atk-s0202a0:168_1": "gotamā”tiādimāha.",
  "atk-s0202a0:169_0": "58.",
  "atk-s0202a0:169_1": "Bālakiniyāti upālissa kira bālakaloṇakāragāmo nāma atthi,",
  "atk-s0202a0:169_2": "tato āyaṃ gahetvā manussā āgatā,",
  "atk-s0202a0:169_3": "so “etha bhaṇe,",
  "atk-s0202a0:169_4": "amhākaṃ satthāraṃ mahānigaṇṭhaṃ passissāmā”ti tāya parisāya parivuto tattha agamāsi.",
  "atk-s0202a0:169_5": "Taṃ sandhāya vuttaṃ “bālakiniyā parisāyā”ti,",
  "atk-s0202a0:169_6": "bālakagāmavāsiniyāti attho.",
  "atk-s0202a0:169_7": "Upālipamukhāyāti upālijeṭṭhakāya.",
  "atk-s0202a0:169_8": "Apica bālakiniyāti bālavatiyā bālussannāyātipi attho.",
  "atk-s0202a0:169_9": "Upālipamukhāyāti upāligahapatiyeva tattha thokaṃ sappañño,",
  "atk-s0202a0:169_10": "so tassā pamukho jeṭṭhako.",
  "atk-s0202a0:169_11": "Tenāpi vuttaṃ “upālipamukhāyā”ti.",
  "atk-s0202a0:169_12": "Handāti vacasāyatthe nipāto.",
  "atk-s0202a0:169_13": "Chavoti lāmako.",
  "atk-s0202a0:169_14": "Oḷārikassāti mahantassa.",
  "atk-s0202a0:169_15": "Upanidhāyāti upanikkhipitvā.",
  "atk-s0202a0:169_16": "Idaṃ vuttaṃ hoti,",
  "atk-s0202a0:169_17": "kāyadaṇḍassa santike nikkhipitvā “ayaṃ nu kho mahanto,",
  "atk-s0202a0:169_18": "ayaṃ mahanto”ti evaṃ olokiyamāno chavo manodaṇḍo kiṃ sobhati,",
  "atk-s0202a0:169_19": "kuto sobhissati,",
  "atk-s0202a0:169_20": "na sobhati,",
  "atk-s0202a0:169_21": "upanikkhepamattampi nappahotīti dīpeti.",
  "atk-s0202a0:169_22": "Sādhu sādhu, bhante,",
  "atk-s0202a0:169_23": "tapassīti dīghatapassissa sādhukāraṃ dento,",
  "atk-s0202a0:169_24": "bhanteti nāṭaputtamālapati.",
  "atk-s0202a0:170_0": "60.",
  "atk-s0202a0:170_1": "Na kho metaṃ, bhante,",
  "atk-s0202a0:170_2": "ruccatīti, bhante,",
  "atk-s0202a0:170_3": "etaṃ mayhaṃ na ruccati.",
  "atk-s0202a0:170_4": "Māyāvīti māyākāro.",
  "atk-s0202a0:170_5": "Āvaṭṭanimāyanti āvaṭṭetvā gahaṇamāyaṃ.",
  "atk-s0202a0:170_6": "Āvaṭṭetīti āvaṭṭetvā parikkhipitvā gaṇhāti.",
  "atk-s0202a0:170_7": "Gaccha tvaṃ gahapatīti kasmā mahānigaṇṭho gahapatiṃ yāvatatiyaṃ pahiṇatiyeva?",
  "atk-s0202a0:170_8": "Dīghatapassī pana paṭibāhateva?",
  "atk-s0202a0:170_9": "Mahānigaṇṭhena hi bhagavatā saddhiṃ ekaṃ nagaraṃ upanissāya viharantenapi na bhagavā diṭṭhapubbo.",
  "atk-s0202a0:170_10": "Yo hi satthuvādapaṭiñño hoti,",
  "atk-s0202a0:170_11": "so taṃ paṭiññaṃ appahāya buddhadassane abhabbo.",
  "atk-s0202a0:170_12": "Tasmā esa buddhadassanassa aladdhapubbattā dasabalassa dassanasampattiñca niyyānikakathābhāvañca ajānanto yāvatatiyaṃ pahiṇateva.",
  "atk-s0202a0:170_13": "Dīghatapassī pana kālena kālaṃ bhagavantaṃ upasaṅkamitvā tiṭṭhatipi nisīdatipi pañhampi pucchati,",
  "atk-s0202a0:170_14": "so tathāgatassa dassanasampattimpi niyyānikakathābhāvampi jānāti.",
  "atk-s0202a0:170_15": "Athassa etadahosi –",
  "atk-s0202a0:170_16": "“ayaṃ gahapati paṇḍito,",
  "atk-s0202a0:170_17": "samaṇassa gotamassa santike gantvā dassanepi pasīdeyya,",
  "atk-s0202a0:170_18": "niyyānikakathaṃ sutvāpi pasīdeyya.",
  "atk-s0202a0:170_19": "Tato na puna amhākaṃ santikaṃ āgaccheyyā”ti.",
  "atk-s0202a0:170_20": "Tasmā yāvatatiyaṃ paṭibāhateva.",
  "atk-s0202a0:171_0": "Abhivādetvāti vanditvā.",
  "atk-s0202a0:171_1": "Tathāgatañhi disvā pasannāpi appasannāpi yebhuyyena vandantiyeva,",
  "atk-s0202a0:171_2": "appakā na vandanti. Kasmā?",
  "atk-s0202a0:171_3": "Atiucce hi kule jāto agāraṃ ajjhāvasantopi vanditabboyevāti.",
  "atk-s0202a0:171_4": "Ayaṃ pana gahapati pasannattāva vandi,",
  "atk-s0202a0:171_5": "dassaneyeva kira pasanno.",
  "atk-s0202a0:171_6": "Āgamā nu khvidhāti āgamā nu kho idha.",
  "atk-s0202a0:172_0": "61.",
  "atk-s0202a0:172_1": "Sādhu sādhu, bhante,",
  "atk-s0202a0:172_2": "tapassīti dīghatapassissa sādhukāraṃ dento, bhanteti,",
  "atk-s0202a0:172_3": "bhagavantaṃ ālapati.",
  "atk-s0202a0:172_4": "Sacce patiṭṭhāyāti thusarāsimhi ākoṭitakhāṇuko viya acalanto vacīsacce patiṭṭhahitvā.",
  "atk-s0202a0:172_5": "Siyā noti bhaveyya amhākaṃ.",
  "atk-s0202a0:173_0": "62.",
  "atk-s0202a0:173_1": "Idhāti imasmiṃ loke.",
  "atk-s0202a0:173_2": "Assāti bhaveyya.",
  "atk-s0202a0:173_3": "Sītodakapaṭikkhittoti nigaṇṭhā sattasaññāya sītodakaṃ paṭikkhipanti.",
  "atk-s0202a0:173_4": "Taṃ sandhāyetaṃ vuttaṃ.",
  "atk-s0202a0:173_5": "Manosattā nāma devāti manamhi sattā laggā lagitā.",
  "atk-s0202a0:173_6": "Manopaṭibaddhoti yasmā manamhi paṭibaddho hutvā kālaṅkaroti,",
  "atk-s0202a0:173_7": "tasmā manosattesu devesu upapajjatīti dasseti.",
  "atk-s0202a0:173_8": "Tassa hi pittajararogo bhavissati.",
  "atk-s0202a0:173_9": "Tenassa uṇhodakaṃ pivituṃ vā hatthapādādidhovanatthāya vā gattaparisiñcanatthāya vā upanetuṃ na vaṭṭati,",
  "atk-s0202a0:173_10": "rogo balavataro hoti.",
  "atk-s0202a0:173_11": "Sītodakaṃ vaṭṭati,",
  "atk-s0202a0:173_12": "rogaṃ vūpasameti.",
  "atk-s0202a0:173_13": "Ayaṃ pana uṇhodakameva paṭisevati,",
  "atk-s0202a0:173_14": "taṃ alabhamāno odanakañjikaṃ paṭisevati.",
  "atk-s0202a0:173_15": "Cittena pana sītodakaṃ pātukāmo ca paribhuñjitukāmo ca hoti.",
  "atk-s0202a0:173_16": "Tenassa manodaṇḍo tattheva bhijjati.",
  "atk-s0202a0:173_17": "So kāyadaṇḍaṃ vacīdaṇḍaṃ rakkhāmīti sītodakaṃ pātukāmo vā paribhuñjitukāmo vā sītodakameva dethāti vattuṃ na visahati.",
  "atk-s0202a0:173_18": "Tassa evaṃ rakkhitāpi kāyadaṇḍavacīdaṇḍā cutiṃ vā paṭisandhiṃ vā ākaḍḍhituṃ na sakkonti.",
  "atk-s0202a0:173_19": "Manodaṇḍo pana bhinnopi cutimpi paṭisandhimpi ākaḍḍhatiyeva.",
  "atk-s0202a0:173_20": "Iti naṃ bhagavā dubbalakāyadaṇḍavacīdaṇḍā chavā lāmakā,",
  "atk-s0202a0:173_21": "manodaṇḍova balavā mahantoti vadāpesi.",
  "atk-s0202a0:174_0": "Tassapi upāsakassa etadahosi.",
  "atk-s0202a0:174_1": "“Mucchāvasena asaññibhūtānañhi sattāhampi assāsapassāsā nappavattanti,",
  "atk-s0202a0:174_2": "cittasantatipavattimatteneva pana te matāti na vuccanti.",
  "atk-s0202a0:174_3": "Yadā nesaṃ cittaṃ nappavattati,",
  "atk-s0202a0:174_4": "tadā ‘matā ete nīharitvā te jhāpethā’ti vattabbataṃ āpajjanti.",
  "atk-s0202a0:174_5": "Kāyadaṇḍo nirīho abyāpāro,",
  "atk-s0202a0:174_6": "tathā vacīdaṇḍo.",
  "atk-s0202a0:174_7": "Citteneva pana tesaṃ cutipi paṭisandhipi hoti.",
  "atk-s0202a0:174_8": "Itipi manodaṇḍova mahanto.",
  "atk-s0202a0:174_9": "Bhijjitvāpi cutipaṭisandhiākaḍḍhanato eseva mahanto.",
  "atk-s0202a0:174_10": "Amhākaṃ pana mahānigaṇṭhassa kathā aniyyānikā”ti sallakkhesi.",
  "atk-s0202a0:174_11": "Bhagavato pana vicittāni pañhapaṭibhānāni sotukāmo na tāva anujānāti.",
  "atk-s0202a0:175_0": "Na kho te sandhiyatīti na kho te ghaṭiyati.",
  "atk-s0202a0:175_1": "Purimena vā pacchimanti “kāyadaṇḍo mahanto”ti iminā purimena vacanena idāni “manodaṇḍo mahanto”ti idaṃ vacanaṃ.",
  "atk-s0202a0:175_2": "Pacchimena vā purimanti tena vā pacchimena aduṃ purimavacanaṃ na ghaṭiyati.",
  "atk-s0202a0:176_0": "63.",
  "atk-s0202a0:176_1": "Idānissa bhagavā aññānipi kāraṇāni āharanto “taṃ kiṃ maññasī”tiādimāha.",
  "atk-s0202a0:176_2": "Tattha cātuyāmasaṃvarasaṃvutoti na pāṇamatipāteti,",
  "atk-s0202a0:176_3": "na pāṇamatipātayati,",
  "atk-s0202a0:176_4": "na pāṇamatipātayato samanuñño hoti.",
  "atk-s0202a0:176_5": "Na adinnaṃ ādiyati,",
  "atk-s0202a0:176_6": "na adinnaṃ ādiyāpeti,",
  "atk-s0202a0:176_7": "na adinnaṃ ādiyato samanuñño hoti.",
  "atk-s0202a0:176_8": "Na musā bhaṇati,",
  "atk-s0202a0:176_9": "na musā bhaṇāpeti,",
  "atk-s0202a0:176_10": "na musā bhaṇato samanuñño hoti.",
  "atk-s0202a0:176_11": "Na bhāvitamāsīsati,",
  "atk-s0202a0:176_12": "na bhāvitamāsīsāpeti,",
  "atk-s0202a0:176_13": "na bhāvitamāsīsato samanuñño hotīti iminā catukoṭṭhāsena saṃvarena saṃvuto.",
  "atk-s0202a0:176_14": "Ettha ca bhāvitanti pañcakāmaguṇā.",
  "atk-s0202a0:177_0": "Sabbavārivāritoti vāritasabbaudako,",
  "atk-s0202a0:177_1": "paṭikkhittasabbasītodakoti attho.",
  "atk-s0202a0:177_2": "So hi sītodake sattasaññī hoti,",
  "atk-s0202a0:177_3": "tasmā na taṃ valañjeti.",
  "atk-s0202a0:177_4": "Atha vā sabbavārivāritoti sabbena pāpavāraṇena vāritapāpo.",
  "atk-s0202a0:177_5": "Sabbavāriyuttoti sabbena pāpavāraṇena yutto.",
  "atk-s0202a0:177_6": "Sabbavāridhutoti sabbena pāpavāraṇena dhutapāpo.",
  "atk-s0202a0:177_7": "Sabbavāriphuṭoti sabbena pāpavāraṇena phuṭo.",
  "atk-s0202a0:177_8": "Khuddake pāṇe saṅghātaṃ āpādetīti khuddake pāṇe vadhaṃ āpādeti.",
  "atk-s0202a0:177_9": "So kira ekindriyaṃ pāṇaṃ duvindriyaṃ pāṇanti paññapeti.",
  "atk-s0202a0:177_10": "Sukkhadaṇḍaka-",
  "atk-s0202a0:177_11": "purāṇapaṇṇasakkhara-",
  "atk-s0202a0:177_12": "kathalānipi pāṇoteva paññapeti.",
  "atk-s0202a0:177_13": "Tattha khuddakaṃ udakabindu khuddako pāṇo,",
  "atk-s0202a0:177_14": "mahantaṃ mahantoti saññī hoti.",
  "atk-s0202a0:177_15": "Taṃ sandhāyetaṃ vuttaṃ.",
  "atk-s0202a0:177_16": "Kismiṃ paññapetīti kattha katarasmiṃ koṭṭhāse paññapeti.",
  "atk-s0202a0:177_17": "Manodaṇḍasminti manodaṇḍakoṭṭhāse, bhanteti.",
  "atk-s0202a0:177_18": "Ayaṃ pana upāsako bhaṇantova sayampi sallakkhesi –",
  "atk-s0202a0:177_19": "“amhākaṃ mahānigaṇṭho ‘asañcetanikaṃ kammaṃ appasāvajjaṃ,",
  "atk-s0202a0:177_20": "sañcetanikaṃ mahāsāvajja’nti paññapetvā cetanaṃ manodaṇḍoti paññapeti,",
  "atk-s0202a0:177_21": "aniyyānikā etassa kathā,",
  "atk-s0202a0:177_22": "bhagavatova niyyānikā”ti.",
  "atk-s0202a0:178_0": "64.",
  "atk-s0202a0:178_1": "Iddhāti samiddhā.",
  "atk-s0202a0:178_2": "Phītāti atisamiddhā sabbapāliphullā viya.",
  "atk-s0202a0:178_3": "Ākiṇṇamanussāti janasamākulā.",
  "atk-s0202a0:178_4": "Pāṇāti hatthiassādayo tiracchānagatā ceva itthipurisadārakādayo manussajātikā ca.",
  "atk-s0202a0:178_5": "Ekaṃ maṃsakhalanti ekaṃ maṃsarāsiṃ.",
  "atk-s0202a0:178_6": "Puñjanti tasseva vevacanaṃ.",
  "atk-s0202a0:178_7": "Iddhimāti ānubhāvasampanno.",
  "atk-s0202a0:178_8": "Cetovasippattoti citte vasībhāvappatto.",
  "atk-s0202a0:178_9": "Bhasmaṃ karissāmīti chārikaṃ karissāmi.",
  "atk-s0202a0:178_10": "Kiñhi sobhati ekā chavā nāḷandāti idampi bhaṇanto so gahapati –",
  "atk-s0202a0:178_11": "“kāyapayogena paññāsampi manussā ekaṃ nāḷandaṃ ekaṃ maṃsakhalaṃ kātuṃ na sakkonti,",
  "atk-s0202a0:178_12": "iddhimā pana eko ekeneva manopadosena bhasmaṃ kātuṃ samattho.",
  "atk-s0202a0:178_13": "Amhākaṃ mahānigaṇṭhassa kathā aniyyānikā,",
  "atk-s0202a0:178_14": "bhagavatova kathā niyyānikā”ti sallakkhesi.",
  "atk-s0202a0:179_0": "65.",
  "atk-s0202a0:179_1": "Araññaṃ araññabhūtanti agāmakaṃ araññameva hutvā araññaṃ jātaṃ.",
  "atk-s0202a0:179_2": "Isīnaṃ manopadosenāti isīnaṃ atthāya katena manopadosena taṃ manopadosaṃ asahamānāhi devatāhi tāni raṭṭhāni vināsitāni.",
  "atk-s0202a0:179_3": "Lokikā pana isayo manaṃ padosetvā vināsayiṃsūti maññanti.",
  "atk-s0202a0:179_4": "Tasmā imasmiṃ lokavāde ṭhatvāva idaṃ vādāropanaṃ katanti veditabbaṃ.",
  "atk-s0202a0:180_0": "Tattha daṇḍakīraññādīnaṃ evaṃ araññabhūtabhāvo jānitabbo –",
  "atk-s0202a0:180_1": "sarabhaṅgabodhisattassa tāva parisāya ativepullataṃ gatāya kisavaccho nāma tāpaso mahāsattassa antevāsī",
  "atk-s0202a0:180_2": "vivekavāsaṃ patthayamāno gaṇaṃ pahāya godhāvarītīrato kaliṅgaraṭṭhe daṇḍakīrañño kumbhapuraṃ nāma nagaraṃ",
  "atk-s0202a0:180_3": "upanissāya rājuyyāne vivekamanubrūhayamāno viharati.",
  "atk-s0202a0:180_4": "Tassa senāpati upaṭṭhāko hoti.",
  "atk-s0202a0:181_0": "Tadā ca ekā gaṇikā rathaṃ abhiruhitvā pañcamātugāmasataparivārā nagaraṃ upasobhayamānā vicarati.",
  "atk-s0202a0:181_1": "Mahājano tameva olokayamāno parivāretvā vicarati,",
  "atk-s0202a0:181_2": "nagaravīthiyo nappahonti.",
  "atk-s0202a0:181_3": "Rājā vātapānaṃ vivaritvā ṭhito taṃ disvā kā esāti pucchi.",
  "atk-s0202a0:181_4": "Tumhākaṃ nagarasobhinī devāti.",
  "atk-s0202a0:181_5": "So ussūyamāno “kiṃ etāya sobhati,",
  "atk-s0202a0:181_6": "nagaraṃ sayaṃ sobhissatī”ti taṃ ṭhānantaraṃ acchindāpesi.",
  "atk-s0202a0:182_0": "Sā tato paṭṭhāya kenaci saddhiṃ santhavaṃ katvā ṭhānantaraṃ pariyesamānā ekadivasaṃ rājuyyānaṃ pavisitvā",
  "atk-s0202a0:182_1": "caṅkamanakoṭiyaṃ ālambanaphalakaṃ nissāya pāsāṇaphalake nisinnaṃ tāpasaṃ disvā cintesi –",
  "atk-s0202a0:182_2": "“kiliṭṭho vatāyaṃ tāpaso anañjitamaṇḍito,",
  "atk-s0202a0:182_3": "dāṭhikāhi paruḷhāhi mukhaṃ pihitaṃ,",
  "atk-s0202a0:182_4": "massunā uraṃ pihitaṃ,",
  "atk-s0202a0:182_5": "ubho kacchā paruḷhā”ti.",
  "atk-s0202a0:182_6": "Athassā domanassaṃ uppajji –",
  "atk-s0202a0:182_7": "“ahaṃ ekena kiccena vicarāmi,",
  "atk-s0202a0:182_8": "ayañca me kāḷakaṇṇī diṭṭho,",
  "atk-s0202a0:182_9": "udakaṃ āharatha,",
  "atk-s0202a0:182_10": "akkhīni dhovissāmī”ti udakadantakaṭṭhaṃ āharāpetvā dantakaṭṭhaṃ khāditvā tāpasassa sarīre piṇḍaṃ piṇḍaṃ",
  "atk-s0202a0:182_11": "kheḷaṃ pātetvā dantakaṭṭhaṃ jaṭāmatthake khipitvā mukhaṃ vikkhāletvā udakaṃ tāpasassa matthakasmiṃyeva",
  "atk-s0202a0:182_12": "siñcitvā –",
  "atk-s0202a0:182_13": "“yehi me akkhīhi kāḷakaṇṇī diṭṭho,",
  "atk-s0202a0:182_14": "tāni dhotāni kalipavāhito”ti nikkhantā.",
  "atk-s0202a0:183_0": "Taṃdivasañca rājā satiṃ paṭilabhitvā –",
  "atk-s0202a0:183_1": "“bho kuhiṃ nagarasobhinī”ti pucchi.",
  "atk-s0202a0:183_2": "Imasmiṃyeva nagare devāti.",
  "atk-s0202a0:183_3": "Pakatiṭṭhānantaraṃ tassā dethāti ṭhānantaraṃ dāpesi.",
  "atk-s0202a0:183_4": "Sā pubbe sukatakammaṃ nissāya laddhaṃ ṭhānantaraṃ tāpasassa sarīre kheḷapātanena laddhanti saññamakāsi.",
  "atk-s0202a0:184_0": "Tato katipāhassaccayena rājā purohitassa ṭhānantaraṃ gaṇhi.",
  "atk-s0202a0:184_1": "So nagarasobhiniyā santikaṃ gantvā “bhagini kinti katvā ṭhānantaraṃ paṭilabhī”ti pucchi.",
  "atk-s0202a0:184_2": "“Kiṃ brāhmaṇa aññaṃ kātabbaṃ atthi,",
  "atk-s0202a0:184_3": "rājuyyāne anañjitakāḷakaṇṇī kūṭajaṭilo eko atthi,",
  "atk-s0202a0:184_4": "tassa sarīre kheḷaṃ pātehi,",
  "atk-s0202a0:184_5": "evaṃ ṭhānantaraṃ labhissasī”ti āha.",
  "atk-s0202a0:184_6": "So “evaṃ karissāmi bhaginī”ti tattha gantvā tāya kathitasadisameva sabbaṃ katvā nikkhami.",
  "atk-s0202a0:184_7": "Rājāpi taṃdivasameva satiṃ paṭilabhitvā – “kuhiṃ, bho,",
  "atk-s0202a0:184_8": "brāhmaṇo”ti pucchi.",
  "atk-s0202a0:184_9": "Imasmiṃyeva nagare devāti.",
  "atk-s0202a0:184_10": "“Amhehi anupadhāretvā kataṃ,",
  "atk-s0202a0:184_11": "tadevassa ṭhānantaraṃ dethā”ti dāpesi.",
  "atk-s0202a0:184_12": "Sopi puññabalena labhitvā “tāpasassa sarīre kheḷapātanena laddhaṃ me”ti saññamakāsi.",
  "atk-s0202a0:185_0": "Tato katipāhassaccayena rañño paccanto kupito.",
  "atk-s0202a0:185_1": "Rājā paccantaṃ vūpasamessāmīti caturaṅginiyā senāya nikkhami.",
  "atk-s0202a0:185_2": "Purohito gantvā rañño purato ṭhatvā “jayatu mahārājā”ti vatvā – “tumhe, mahārāja,",
  "atk-s0202a0:185_3": "jayatthāya gacchathā”ti pucchi.",
  "atk-s0202a0:185_4": "Āma brāhmaṇāti.",
  "atk-s0202a0:185_5": "Evaṃ sante rājuyyāne anañjitakāḷakaṇṇī eko kūṭajaṭilo vasati,",
  "atk-s0202a0:185_6": "tassa sarīre kheḷaṃ pātethāti.",
  "atk-s0202a0:185_7": "Rājā tassa vacanaṃ gahetvā yathā gaṇikāya ca tena ca kataṃ,",
  "atk-s0202a0:185_8": "tatheva sabbaṃ katvā orodhepi āṇāpesi –",
  "atk-s0202a0:185_9": "“etassa kūṭajaṭilassa sarīre kheḷaṃ pātethā”ti.",
  "atk-s0202a0:185_10": "Tato orodhāpi orodhapālakāpi tatheva akaṃsu.",
  "atk-s0202a0:185_11": "Atha rājā uyyānadvāre rakkhaṃ ṭhapāpetvā “raññā saddhiṃ nikkhamantā sabbe tāpasassa sarīre kheḷaṃ apātetvā nikkhamituṃ na labhantī”ti āṇāpesi.",
  "atk-s0202a0:185_12": "Atha sabbo balakāyo ca seniyo ca teneva niyāmena tāpasassa upari kheḷañca dantakaṭṭhāni ca mukhavikkhālita udakañca pāpayiṃsu,",
  "atk-s0202a0:185_13": "kheḷo ca dantakaṭṭhāni ca sakalasarīraṃ avatthariṃsu.",
  "atk-s0202a0:186_0": "Senāpati sabbapacchā suṇitvā “mayhaṃ kira satthāraṃ bhavantaṃ puññakkhettaṃ saggasopānaṃ evaṃ ghaṭṭayiṃsū”ti",
  "atk-s0202a0:186_1": "usumajātahadayo mukhena assasanto vegena rājuyyānaṃ āgantvā tathā byasanapattaṃ isiṃ disvā kacchaṃ bandhitvā",
  "atk-s0202a0:186_2": "dvīhi hatthehi dantakaṭṭhāni apaviyūhitvā ukkhipitvā nisīdāpetvā udakaṃ āharāpetvā nhāpetvā sabbaosadhehi",
  "atk-s0202a0:186_3": "ceva catujjātigandhehi ca sarīraṃ ubbaṭṭetvā sukhumasāṭakena puñchitvā purato añjaliṃ katvā ṭhito evamāha “ayuttaṃ, bhante,",
  "atk-s0202a0:186_4": "manussehi kataṃ,",
  "atk-s0202a0:186_5": "etesaṃ kiṃ bhavissatī”ti.",
  "atk-s0202a0:186_6": "Devatā senāpati tidhā bhinnā,",
  "atk-s0202a0:186_7": "ekaccā “rājānameva nāsessāmā”ti vadanti,",
  "atk-s0202a0:186_8": "ekaccā “saddhiṃ parisāya rājāna”nti,",
  "atk-s0202a0:186_9": "ekaccā “rañño vijitaṃ sabbaṃ nāsessāmā”ti.",
  "atk-s0202a0:186_10": "Idaṃ vatvā pana tāpaso appamattakampi kopaṃ akatvā lokassa santiupāyameva ācikkhanto āha “aparādho nāma hoti,",
  "atk-s0202a0:186_11": "accayaṃ pana desetuṃ jānantassa pākatikameva hotī”ti.",
  "atk-s0202a0:187_0": "Senāpati nayaṃ labhitvā rañño santikaṃ gantvā rājānaṃ vanditvā āha – “tumhehi, mahārāja,",
  "atk-s0202a0:187_1": "nirāparādhe mahiddhike tāpase aparajjhantehi bhāriyaṃ kammaṃ kataṃ,",
  "atk-s0202a0:187_2": "devatā kira tidhā bhinnā evaṃ vadantī”ti sabbaṃ ārocetvā –",
  "atk-s0202a0:187_3": "“khamāpite kira, mahārāja,",
  "atk-s0202a0:187_4": "pākatikaṃ hoti,",
  "atk-s0202a0:187_5": "raṭṭhaṃ mā nāsetha,",
  "atk-s0202a0:187_6": "tāpasaṃ khamāpethā”ti āha.",
  "atk-s0202a0:187_7": "Rājā attani dosaṃ kataṃ disvāpi evaṃ vadati “na taṃ khamāpessāmī”ti.",
  "atk-s0202a0:187_8": "Senāpati yāvatatiyaṃ yācitvā anicchantamāha – “ahaṃ, mahārāja,",
  "atk-s0202a0:187_9": "tāpasassa balaṃ jānāmi,",
  "atk-s0202a0:187_10": "na so abhūtavādī,",
  "atk-s0202a0:187_11": "nāpi kupito,",
  "atk-s0202a0:187_12": "sattānuddayena pana evamāha khamāpetha naṃ mahārājā”ti.",
  "atk-s0202a0:187_13": "Na khamāpemīti.",
  "atk-s0202a0:187_14": "Tena hi senāpatiṭṭhānaṃ aññassa detha,",
  "atk-s0202a0:187_15": "ahaṃ tumhākaṃ āṇāpavattiṭṭhāne na vasissāmīti.",
  "atk-s0202a0:187_16": "Tvaṃ yenakāmaṃ gaccha,",
  "atk-s0202a0:187_17": "ahaṃ mayhaṃ senāpatiṃ labhissāmīti.",
  "atk-s0202a0:187_18": "Tato senāpati tāpasassa santikaṃ āgantvā vanditvā “kathaṃ paṭipajjāmi,",
  "atk-s0202a0:187_19": "bhante”ti āha.",
  "atk-s0202a0:187_20": "Senāpati ye te vacanaṃ suṇanti,",
  "atk-s0202a0:187_21": "sabbe saparikkhāre sadhane sadvipadacatuppade gahetvā sattadivasabbhantare bahi rajjasīmaṃ gaccha,",
  "atk-s0202a0:187_22": "devatā ativiya kupitā dhuvaṃ raṭṭhampi araṭṭhaṃ karissantīti.",
  "atk-s0202a0:187_23": "Senāpati tathā akāsi.",
  "atk-s0202a0:188_0": "Rājā gatamattoyeva amittamathanaṃ katvā janapadaṃ vūpasametvā āgamma jayakhandhāvāraṭṭhāne nisīditvā nagaraṃ paṭijaggāpetvā antonagaraṃ pāvisi.",
  "atk-s0202a0:188_1": "Devatā paṭhamaṃyeva udakavuṭṭhiṃ pātayiṃsu.",
  "atk-s0202a0:188_2": "Mahājano attamano ahosi “kūṭajaṭilaṃ aparaddhakālato paṭṭhāya amhākaṃ rañño vaḍḍhiyeva,",
  "atk-s0202a0:188_3": "amitte nimmathesi,",
  "atk-s0202a0:188_4": "āgatadivaseyeva devo vuṭṭho”ti.",
  "atk-s0202a0:188_5": "Devatā puna sumanapupphavuṭṭhiṃ pātayiṃsu,",
  "atk-s0202a0:188_6": "mahājano attamanataro ahosi.",
  "atk-s0202a0:188_7": "Devatā puna māsakavuṭṭhiṃ pātayiṃsu.",
  "atk-s0202a0:188_8": "Tato kahāpaṇavuṭṭhiṃ,",
  "atk-s0202a0:188_9": "tato kahāpaṇatthaṃ na nikkhameyyunti maññamānā hatthūpagapādūpagādikatabhaṇḍavuṭṭhiṃ pātesuṃ.",
  "atk-s0202a0:188_10": "Mahājano sattabhūmikapāsāde ṭhitopi otaritvā ābharaṇāni piḷandhanto attamano ahosi.",
  "atk-s0202a0:188_11": "“Arahati vata kūṭajaṭilake kheḷapātanaṃ,",
  "atk-s0202a0:188_12": "tassa upari kheḷapātitakālato paṭṭhāya amhākaṃ rañño vaḍḍhi jātā,",
  "atk-s0202a0:188_13": "amittamathanaṃ kataṃ,",
  "atk-s0202a0:188_14": "āgatadivaseyeva devo vassi,",
  "atk-s0202a0:188_15": "tato sumanavuṭṭhi māsakavuṭṭhi kahāpaṇavuṭṭhi katabhaṇḍavuṭṭhīti catasso vuṭṭhiyo jātā”ti attamanavācaṃ nicchāretvā rañño katapāpe samanuñño jāto.",
  "atk-s0202a0:189_0": "Tasmiṃ samaye devatā ekatodhāraubhatodhārādīni nānappakārāni āvudhāni mahājanassa upari phalake maṃsaṃ koṭṭayamānā viya pātayiṃsu.",
  "atk-s0202a0:189_1": "Tadanantaraṃ vītaccike vītadhūme kiṃsukapupphavaṇṇe aṅgāre,",
  "atk-s0202a0:189_2": "tadanantaraṃ kūṭāgārappamāṇe pāsāṇe,",
  "atk-s0202a0:189_3": "tadanantaraṃ antomuṭṭhiyaṃ asaṇṭhahanikaṃ sukhumavālikaṃ vassāpayamānā asītihatthubbedhaṃ thalaṃ akaṃsu.",
  "atk-s0202a0:189_4": "Rañño vijitaṭṭhāne kisavacchatāpaso senāpati mātuposakarāmoti tayova manussabhūtā arogā ahesuṃ.",
  "atk-s0202a0:189_5": "Sesānaṃ tasmiṃ kamme asamaṅgībhūtānaṃ tiracchānānaṃ pānīyaṭṭhāne pānīyaṃ nāhosi,",
  "atk-s0202a0:189_6": "tiṇaṭṭhāne tiṇaṃ.",
  "atk-s0202a0:189_7": "Te yena pānīyaṃ yena tiṇanti gacchantā appatteyeva sattame divase bahirajjasīmaṃ pāpuṇiṃsu.",
  "atk-s0202a0:189_8": "Tenāha sarabhaṅgabodhisatto –",
  "atk-s0202a0:190_0": "“Kisañhi vacchaṃ avakiriya daṇḍakī,",
  "atk-s0202a0:191_0": "Ucchinnamūlo sajano saraṭṭho;",
  "atk-s0202a0:192_0": "Kukkuḷanāme nirayamhi paccati,",
  "atk-s0202a0:193_0": "Tassa phuliṅgāni patanti kāye”ti. ;",
  "atk-s0202a0:194_0": "Evaṃ tāva daṇḍakīraññassa araññabhūtabhāvo veditabbo.",
  "atk-s0202a0:195_0": "Kaliṅgaraṭṭhe pana nāḷikiraraññe rajjaṃ kārayamāne himavati pañcasatatāpasā anitthigandhā ajinajaṭavākacīradharā",
  "atk-s0202a0:195_1": "vanamūlaphalabhakkhā hutvā ciraṃ vītināmetvā loṇambilasevanatthaṃ manussapathaṃ otaritvā anupubbena kaliṅgaraṭṭhe",
  "atk-s0202a0:195_2": "nāḷikirarañño nagaraṃ sampattā.",
  "atk-s0202a0:195_3": "Te jaṭājinavākacīrāni saṇṭhapetvā pabbajitānurūpaṃ upasamasiriṃ dassayamānā nagaraṃ bhikkhāya pavisiṃsu.",
  "atk-s0202a0:195_4": "Manussā anuppanne buddhuppāde tāpasapabbajite disvā pasannā nisajjaṭṭhānaṃ saṃvidhāya hatthato bhikkhābhājanaṃ",
  "atk-s0202a0:195_5": "gahetvā nisīdāpetvā bhikkhaṃ sampādetvā adaṃsu.",
  "atk-s0202a0:195_6": "Tāpasā katabhattakiccā anumodanaṃ akaṃsu.",
  "atk-s0202a0:195_7": "Manussā sutvā pasannacittā “kuhiṃ bhadantā gacchantī”ti pucchiṃsu.",
  "atk-s0202a0:195_8": "Yathāphāsukaṭṭhānaṃ, āvusoti. Bhante,",
  "atk-s0202a0:195_9": "alaṃ aññattha gamanena,",
  "atk-s0202a0:195_10": "rājuyyāne vasatha,",
  "atk-s0202a0:195_11": "mayaṃ bhuttapātarāsā āgantvā dhammakathaṃ sossāmāti.",
  "atk-s0202a0:195_12": "Tāpasā adhivāsetvā uyyānaṃ agamaṃsu.",
  "atk-s0202a0:195_13": "Nāgarā bhuttapātarāsā suddhavatthanivatthā “dhammakathaṃ sossāmā”ti saṅghā gaṇā gaṇībhūtā uyyānābhimukhā agamaṃsu.",
  "atk-s0202a0:195_14": "Rājā uparipāsāde ṭhito te tathā gacchamāne disvā upaṭṭhākaṃ pucchi “kiṃ ete bhaṇe nāgarā suddhavatthā",
  "atk-s0202a0:195_15": "suddhuttarāsaṅgā hutvā uyyānābhimukhā gacchanti,",
  "atk-s0202a0:195_16": "kimettha samajjaṃ vā nāṭakaṃ vā atthī”ti?",
  "atk-s0202a0:195_17": "Natthi deva,",
  "atk-s0202a0:195_18": "ete tāpasānaṃ santike dhammaṃ sotukāmā gacchantīti.",
  "atk-s0202a0:195_19": "Tena hi bhaṇe ahampi gacchissāmi,",
  "atk-s0202a0:195_20": "mayā saddhiṃ gacchantūti.",
  "atk-s0202a0:195_21": "So gantvā tesaṃ ārocesi –",
  "atk-s0202a0:195_22": "“rājāpi gantukāmo,",
  "atk-s0202a0:195_23": "rājānaṃ parivāretvāva gacchathā”ti.",
  "atk-s0202a0:195_24": "Nāgarā pakatiyāpi attamanā taṃ sutvā –",
  "atk-s0202a0:195_25": "“amhākaṃ rājā assaddho appasanno dussīlo,",
  "atk-s0202a0:195_26": "tāpasā dhammikā,",
  "atk-s0202a0:195_27": "te āgamma rājāpi dhammiko bhavissatī”ti attamanatarā ahesuṃ.",
  "atk-s0202a0:196_0": "Rājā nikkhamitvā tehi parivārito uyyānaṃ gantvā tāpasehi saddhiṃ paṭisanthāraṃ katvā ekamantaṃ nisīdi.",
  "atk-s0202a0:196_1": "Tāpasā rājānaṃ disvā parikathāya kusalassekassa tāpasassa “rañño dhammaṃ kathehī”ti saññamadaṃsu,",
  "atk-s0202a0:196_2": "so tāpaso parisaṃ oloketvā pañcasu veresu ādīnavaṃ pañcasu ca sīlesu ānisaṃsaṃ kathento –",
  "atk-s0202a0:197_0": "“Pāṇo na hantabbo,",
  "atk-s0202a0:197_1": "adinnaṃ nādātabbaṃ,",
  "atk-s0202a0:197_2": "kāmesumicchācāro na caritabbo,",
  "atk-s0202a0:197_3": "musā na bhāsitabbā,",
  "atk-s0202a0:197_4": "majjaṃ na pātabbaṃ,",
  "atk-s0202a0:197_5": "pāṇātipāto nāma nirayasaṃvattaniko hoti tiracchānayonisaṃvattaniko pettivisayasaṃvattaniko,",
  "atk-s0202a0:197_6": "tathā adinnādānādīni.",
  "atk-s0202a0:197_7": "Pāṇātipāto niraye paccitvā manussalokaṃ āgatassa vipākāvasesena appāyukasaṃvattaniko hoti,",
  "atk-s0202a0:197_8": "adinnādānaṃ appabhogasaṃvattanikaṃ,",
  "atk-s0202a0:197_9": "micchācāro bahusapattasaṃvattaniko,",
  "atk-s0202a0:197_10": "musāvādo abhūtabbhakkhānasaṃvattaniko,",
  "atk-s0202a0:197_11": "majjapānaṃ ummattakabhāvasaṃvattanika”nti –",
  "atk-s0202a0:198_0": "Pañcasu veresu imaṃ ādīnavaṃ kathesi.",
  "atk-s0202a0:199_0": "Rājā pakatiyāpi assaddho appasanno dussīlo,",
  "atk-s0202a0:199_1": "dussīlassa ca sīlakathā nāma dukkathā,",
  "atk-s0202a0:199_2": "kaṇṇe sūlappavesanaṃ viya hoti.",
  "atk-s0202a0:199_3": "Tasmā so cintesi –",
  "atk-s0202a0:199_4": "“ahaṃ ‘ete paggaṇhissāmī’ti āgato,",
  "atk-s0202a0:199_5": "ime pana mayhaṃ āgatakālato paṭṭhāya maṃyeva ghaṭṭentā vijjhantā parisamajjhe kathenti,",
  "atk-s0202a0:199_6": "karissāmi nesaṃ kāttabba”nti.",
  "atk-s0202a0:199_7": "So dhammakathāpariyosāne “ācariyā sve mayhaṃ gehe bhikkhaṃ gaṇhathā”ti nimantetvā agamāsi.",
  "atk-s0202a0:199_8": "So dutiyadivase mahante mahante koḷumbe āharāpetvā gūthassa pūrāpetvā kadalipattehi nesaṃ mukhāni bandhāpetvā tattha tattha ṭhapāpesi,",
  "atk-s0202a0:199_9": "puna bahalamadhukatelanāgabalapicchillādīnaṃ kūṭe pūretvā nisseṇimatthake ṭhapāpesi,",
  "atk-s0202a0:199_10": "tattheva ca mahāmalle baddhakacche hatthehi muggare gāhāpetvā ṭhapetvā āha “kūṭatāpasā ativiya maṃ viheṭhayiṃsu,",
  "atk-s0202a0:199_11": "tesaṃ pāsādato otaraṇakāle kūṭehi picchillaṃ sopānamatthake vissajjetvā sīse muggarehi pothetvā gale gahetvā sopāne khipathā”ti.",
  "atk-s0202a0:199_12": "Sopānapādamūle pana caṇḍe kukkure bandhāpesi.",
  "atk-s0202a0:200_0": "Tāpasāpi “sve rājagehe bhuñjissāmā”ti aññamaññaṃ ovadiṃsu –",
  "atk-s0202a0:200_1": "“mārisā rājagehaṃ nāma sāsaṅkaṃ sappaṭibhayaṃ,",
  "atk-s0202a0:200_2": "pabbajitehi nāma chadvārārammaṇe saññatehi bhavitabbaṃ,",
  "atk-s0202a0:200_3": "diṭṭhadiṭṭhe ārammaṇe nimittaṃ na gahetabbaṃ,",
  "atk-s0202a0:200_4": "cakkhudvāre saṃvaro paccupaṭṭhapetabbo”ti.",
  "atk-s0202a0:201_0": "Punadivase bhikkhācāravelaṃ sallakkhetvā vākacīraṃ nivāsetvā ajinacammaṃ ekaṃsagataṃ katvā jaṭākalāpaṃ",
  "atk-s0202a0:201_1": "saṇṭhapetvā bhikkhābhājanaṃ gahetvā paṭipāṭiyā rājanivesanaṃ abhiruḷhā.",
  "atk-s0202a0:201_2": "Rājā āruḷhabhāvaṃ ñatvā gūthakoḷumbamukhato kadalipattaṃ nīharāpesi.",
  "atk-s0202a0:201_3": "Duggandho tāpasānaṃ nāsapuṭaṃ paharitvā matthaluṅgapātanākārapatto ahosi.",
  "atk-s0202a0:201_4": "Mahātāpaso rājānaṃ olokesi. Rājā –",
  "atk-s0202a0:201_5": "“ettha bhonto yāvadatthaṃ bhuñjantu ceva harantu ca,",
  "atk-s0202a0:201_6": "tumhākametaṃ anucchavikaṃ,",
  "atk-s0202a0:201_7": "hiyyo ahaṃ tumhe paggaṇhissāmīti āgato,",
  "atk-s0202a0:201_8": "tumhe pana maṃyeva ghaṭṭento vijjhantā parisamajjhe kathayittha,",
  "atk-s0202a0:201_9": "tumhākamidaṃ anucchavikaṃ,",
  "atk-s0202a0:201_10": "bhuñjathā”ti mahātāpasassa uluṅkena gūthaṃ upanāmesi.",
  "atk-s0202a0:201_11": "Mahātāpaso dhī dhīti vadanto paṭinivatti.",
  "atk-s0202a0:201_12": "“Ettakeneva gacchissatha tumhe”ti sopāne kūṭehi picchillaṃ vissajjāpetvā mallānaṃ saññamadāsi.",
  "atk-s0202a0:201_13": "Mallā muggarehi sīsāni pothetvā gīvāya gahetvā sopāne khipiṃsu,",
  "atk-s0202a0:201_14": "ekopi sopāne patiṭṭhātuṃ nāsakkhi,",
  "atk-s0202a0:201_15": "pavaṭṭamānā sopānapādamūlaṃyeva pāpuṇiṃsu.",
  "atk-s0202a0:201_16": "Sampatte sampatte caṇḍakukkurā paṭapaṭāti luñcamānā khādiṃsu.",
  "atk-s0202a0:201_17": "Yopi nesaṃ uṭṭhahitvā palāyati,",
  "atk-s0202a0:201_18": "sopi āvāṭe patati,",
  "atk-s0202a0:201_19": "tatrāpi naṃ kukkurā anubandhitvā khādantiyeva.",
  "atk-s0202a0:201_20": "Iti nesaṃ kukkurā aṭṭhisaṅkhalikameva avasesayiṃsu.",
  "atk-s0202a0:201_21": "Evaṃ so rājā tapasampanne pañcasate tāpase ekadivaseneva jīvitā voropesi.",
  "atk-s0202a0:202_0": "Athassa raṭṭhe devatā purimanayeneva puna navavuṭṭhiyo pātesuṃ.",
  "atk-s0202a0:202_1": "Tassa rajjaṃ saṭṭhiyojanubbedhena vālikathalena avacchādiyittha.",
  "atk-s0202a0:202_2": "Tenāha sarabhaṅgo bodhisatto –",
  "atk-s0202a0:203_0": "“Yo saññate pabbajite avañcayi,",
  "atk-s0202a0:204_0": "Dhammaṃ bhaṇante samaṇe adūsake;",
  "atk-s0202a0:205_0": "Taṃ nāḷikeraṃ sunakhā parattha,",
  "atk-s0202a0:206_0": "Saṅgamma khādanti viphandamāna”nti. ;",
  "atk-s0202a0:207_0": "Evaṃ kāliṅgāraññassa araññabhūtabhāvo veditabbo.",
  "atk-s0202a0:208_0": "Atīte pana bārāṇasinagare diṭṭhamaṅgalikā nāma cattālīsakoṭivibhavassa seṭṭhino ekā dhītā ahosi dassanīyā pāsādikā.",
  "atk-s0202a0:208_1": "Sā rūpabhogakulasampattisampannatāya bahūnaṃ patthanīyā ahosi.",
  "atk-s0202a0:208_2": "Yo panassā vāreyyatthāya pahiṇāti,",
  "atk-s0202a0:208_3": "taṃ taṃ disvānassa jātiyaṃ vā hatthapādādīsu vā yattha katthaci dosaṃ āropetvā “ko esa dujjāto dussaṇṭhito”tiādīni vatvā –",
  "atk-s0202a0:208_4": "“nīharatha na”nti nīharāpetvā “evarūpampi nāma addasaṃ,",
  "atk-s0202a0:208_5": "udakaṃ āharatha,",
  "atk-s0202a0:208_6": "akkhīni dhovissāmī”ti akkhīni dhovati.",
  "atk-s0202a0:208_7": "Tassā diṭṭhaṃ diṭṭhaṃ vippakāraṃ pāpetvā nīharāpetīti diṭṭhamaṅgalikā tveva saṅkhā udapādi,",
  "atk-s0202a0:208_8": "mūlanāmaṃ antaradhāyi.",
  "atk-s0202a0:209_0": "Sā ekadivasaṃ gaṅgāya udakakīḷaṃ kīḷissāmīti titthaṃ sajjāpetvā pahūtaṃ khādanīyabhojanīyaṃ sakaṭesu",
  "atk-s0202a0:209_1": "pūrāpetvā bahūni gandhamālādīni ādāya paṭicchannayānaṃ āruyha ñātigaṇaparivutā gehamhā nikkhami.",
  "atk-s0202a0:209_2": "Tena ca samayena mahāpuriso caṇḍālayoniyaṃ nibbatto bahinagare cammagehe vasati,",
  "atk-s0202a0:209_3": "mātaṅgotvevassa nāmaṃ ahosi.",
  "atk-s0202a0:209_4": "So soḷasavassuddesiko hutvā kenacideva karaṇīyena antonagaraṃ pavisitukāmo ekaṃ nīlapilotikaṃ nivāsetvā ekaṃ hatthe bandhitvā ekena hatthena pacchiṃ,",
  "atk-s0202a0:209_5": "ekena ghaṇḍaṃ gahetvā “ussaratha ayyā,",
  "atk-s0202a0:209_6": "caṇḍāloha”nti jānāpanatthaṃ taṃ vādento nīcacittaṃ paccupaṭṭhapetvā diṭṭhadiṭṭhe manusse namassamāno nagaraṃ pavisitvā mahāpathaṃ paṭipajji.",
  "atk-s0202a0:210_0": "Diṭṭhamaṅgalikā ghaṇḍasaddaṃ sutvā sāṇiantarena olokentī dūratova taṃ āgacchantaṃ disvā “kimeta”nti pucchi.",
  "atk-s0202a0:210_1": "Mātaṅgo ayyeti.",
  "atk-s0202a0:210_2": "“Kiṃ vata, bho,",
  "atk-s0202a0:210_3": "akusalaṃ akaramha,",
  "atk-s0202a0:210_4": "kassāyaṃ nissando,",
  "atk-s0202a0:210_5": "vināso nu kho me paccupaṭṭhito,",
  "atk-s0202a0:210_6": "maṅgalakiccena nāma gacchamānā caṇḍālaṃ addasa”nti sarīraṃ kampetvā jigucchamānā kheḷaṃ pātetvā dhātiyo āha –",
  "atk-s0202a0:210_7": "“vegena udakaṃ āharatha,",
  "atk-s0202a0:210_8": "caṇḍālo diṭṭho,",
  "atk-s0202a0:210_9": "akkhīni ceva nāma gahitamukhañca dhovissāmī”ti dhovitvā rathaṃ nivattāpetvā sabbapaṭiyādānaṃ gehaṃ pesetvā pāsādaṃ abhiruhi.",
  "atk-s0202a0:210_10": "Surāsoṇḍādayo ceva tassā upaṭṭhākamanussā ca “kuhiṃ,",
  "atk-s0202a0:210_11": "bho diṭṭhamaṅgalikā,",
  "atk-s0202a0:210_12": "imāyapi velāya nāgacchatī”ti pucchantā taṃ pavattiṃ sutvā –",
  "atk-s0202a0:210_13": "“mahantaṃ vata, bho,",
  "atk-s0202a0:210_14": "surāmaṃsagandhamālādisakkāraṃ caṇḍālaṃ nissāya anubhavituṃ na labhimha,",
  "atk-s0202a0:210_15": "gaṇhatha caṇḍāla”nti gataṭṭhānaṃ gavesitvā nirāparādhaṃ mātaṅgapaṇḍitaṃ tajjitvā –",
  "atk-s0202a0:210_16": "“are mātaṅga taṃ nissāya idañcidañca sakkāraṃ anubhavituṃ na labhimhā”ti kesesu gahetvā bhūmiyaṃ pātetvā",
  "atk-s0202a0:210_17": "jāṇukapparapāsāṇādīhi koṭṭetvā matoti saññāya pāde gahetvā kaḍḍhantā saṅkārakūṭe chaḍḍesuṃ.",
  "atk-s0202a0:211_0": "Mahāpuriso saññaṃ paṭilabhitvā hatthapāde parāmasitvā –",
  "atk-s0202a0:211_1": "“idaṃ dukkhaṃ kaṃ nissāya uppanna”nti cintento –",
  "atk-s0202a0:211_2": "“na aññaṃ kañci,",
  "atk-s0202a0:211_3": "diṭṭhamaṅgalikaṃ nissāya uppanna”nti ñatvā “sacāhaṃ puriso,",
  "atk-s0202a0:211_4": "pādesu naṃ nipātessāmī”ti cintetvā vedhamāno diṭṭhamaṅgalikāya kuladvāraṃ gantvā –",
  "atk-s0202a0:211_5": "“diṭṭhamaṅgalikaṃ labhanto vuṭṭhahissāmi,",
  "atk-s0202a0:211_6": "alabhantassa ettheva maraṇa”nti gehaṅgaṇe nipajji.",
  "atk-s0202a0:211_7": "Tena ca samayena jambudīpe ayaṃ dhammatā hoti –",
  "atk-s0202a0:211_8": "yassa caṇḍālo kujjhitvā gabbhadvāre nipanno marati,",
  "atk-s0202a0:211_9": "ye ca tasmiṃ gabbhe vasanti,",
  "atk-s0202a0:211_10": "sabbe caṇḍālā honti.",
  "atk-s0202a0:211_11": "Gehamajjhamhi mate sabbe gehavāsino,",
  "atk-s0202a0:211_12": "dvāramhi mate ubhato anantaragehavāsikā,",
  "atk-s0202a0:211_13": "aṅgaṇamhi mate ito satta ito sattāti cuddasagehavāsino sabbe caṇḍālā hontīti.",
  "atk-s0202a0:211_14": "Bodhisatto pana aṅgaṇe nipajji.",
  "atk-s0202a0:212_0": "Seṭṭhissa ārocesuṃ –",
  "atk-s0202a0:212_1": "“mātaṅgo te sāmi gehaṅgaṇe patito”ti gacchatha bhaṇe,",
  "atk-s0202a0:212_2": "kiṃ kāraṇāti vatvā ekamāsakaṃ datvā uṭṭhāpethāti.",
  "atk-s0202a0:212_3": "Te gantvā “imaṃ kira māsakaṃ gahetvā uṭṭhahā”ti vadiṃsu. So –",
  "atk-s0202a0:212_4": "“nāhaṃ māsakatthāya nipanno,",
  "atk-s0202a0:212_5": "diṭṭhamaṅgalikāya svāhaṃ nipanno”ti āha.",
  "atk-s0202a0:212_6": "Diṭṭhamaṅgalikāya ko dosoti?",
  "atk-s0202a0:212_7": "Kiṃ tassā dosaṃ na passatha,",
  "atk-s0202a0:212_8": "niraparādho ahaṃ tassā manussehi byasanaṃ pāpito,",
  "atk-s0202a0:212_9": "taṃ labhantova vuṭṭhahissāmi,",
  "atk-s0202a0:212_10": "alabhanto na vuṭṭhahissāmīti.",
  "atk-s0202a0:213_0": "Te gantvā seṭṭhissa ārocesuṃ.",
  "atk-s0202a0:213_1": "Seṭṭhi dhītu dosaṃ ñatvā “gacchatha,",
  "atk-s0202a0:213_2": "ekaṃ kahāpaṇaṃ dethā”ti peseti.",
  "atk-s0202a0:213_3": "So “na icchāmi kahāpaṇaṃ,",
  "atk-s0202a0:213_4": "tameva icchāmī”ti āha.",
  "atk-s0202a0:213_5": "Taṃ sutvā seṭṭhi ca seṭṭhibhariyā ca –",
  "atk-s0202a0:213_6": "“ekāyeva no piyadhītā,",
  "atk-s0202a0:213_7": "paveṇiyā ghaṭako añño dārakopi natthī”ti saṃvegappattā –",
  "atk-s0202a0:213_8": "“gacchatha tātā,",
  "atk-s0202a0:213_9": "koci amhākaṃ asahanako etaṃ jīvitāpi voropeyya,",
  "atk-s0202a0:213_10": "etasmiñhi mate sabbe mayaṃ naṭṭhā homa,",
  "atk-s0202a0:213_11": "ārakkhamassa gaṇhathā”ti parivāretvā ārakkhaṃ saṃvidhāya yāguṃ pesayiṃsu,",
  "atk-s0202a0:213_12": "bhattaṃ dhanaṃ pesayiṃsu,",
  "atk-s0202a0:213_13": "evaṃ so sabbaṃ paṭikkhipi.",
  "atk-s0202a0:213_14": "Evaṃ eko divaso gato; dve, tayo, cattāro,",
  "atk-s0202a0:213_15": "pañca divasā gatā.",
  "atk-s0202a0:214_0": "Tato sattasattagehavāsikā uṭṭhāya –",
  "atk-s0202a0:214_1": "“na sakkoma mayaṃ tumhe nissāya caṇḍālā bhavituṃ,",
  "atk-s0202a0:214_2": "amhe mā nāsetha,",
  "atk-s0202a0:214_3": "tumhākaṃ dārikaṃ datvā etaṃ uṭṭhāpethā”ti āhaṃsu.",
  "atk-s0202a0:214_4": "Te satampi sahassampi satasahassampi pahiṇiṃsu,",
  "atk-s0202a0:214_5": "so paṭikkhipateva.",
  "atk-s0202a0:214_6": "Evaṃ cha divasā gatā.",
  "atk-s0202a0:214_7": "Sattame divase ubhato cuddasagehavāsikā sannipatitvā –",
  "atk-s0202a0:214_8": "“na mayaṃ caṇḍālā bhavituṃ sakkoma,",
  "atk-s0202a0:214_9": "tumhākaṃ akāmakānampi mayaṃ etassa dārikaṃ dassāmā”ti āhaṃsu.",
  "atk-s0202a0:215_0": "Mātāpitaro sokasallasamappitā visaññī hutvā sayane nipatiṃsu.",
  "atk-s0202a0:215_1": "Ubhato cuddasagehavāsino pāsādaṃ āruyha supupphitakiṃsukasākhaṃ ucchindantā viya tassā sabbābharaṇāni",
  "atk-s0202a0:215_2": "omuñcitvā nakhehi sīmantaṃ katvā kese bandhitvā nīlasāṭakaṃ nivāsāpetvā hatthe nīlapilotikakhaṇḍaṃ veṭhetvā",
  "atk-s0202a0:215_3": "kaṇṇesu tipupaṭṭake piḷandhāpetvā tālapaṇṇapacchiṃ datvā pāsādato otārāpetvā dvīsu bāhāsu gahetvā –",
  "atk-s0202a0:215_4": "“tava sāmikaṃ gahetvā yāhī”ti mahāpurisassa adaṃsu.",
  "atk-s0202a0:216_0": "Nīluppalampi atibhāroti anukkhittapubbā sukhumāladārikā “uṭṭhāhi sāmi,",
  "atk-s0202a0:216_1": "gacchāmā”ti āha.",
  "atk-s0202a0:216_2": "Bodhisatto nipannakova āha “nāhaṃ uṭṭhahāmī”ti.",
  "atk-s0202a0:216_3": "Atha kinti vadāmīti.",
  "atk-s0202a0:216_4": "“Uṭṭhehi ayya mātaṅgā”ti evaṃ maṃ vadāhīti.",
  "atk-s0202a0:216_5": "Sā tathā avoca.",
  "atk-s0202a0:216_6": "Na tuyhaṃ manussā uṭṭhānasamatthaṃ maṃ akaṃsu,",
  "atk-s0202a0:216_7": "bāhāya maṃ gahetvā uṭṭhāpehīti.",
  "atk-s0202a0:216_8": "Sā tathā akāsi.",
  "atk-s0202a0:216_9": "Bodhisatto uṭṭhahanto viya parivaṭṭetvā bhūmiyaṃ patitvā – “nāsitaṃ, bho,",
  "atk-s0202a0:216_10": "diṭṭhamaṅgalikāya paṭhamaṃ manussehi koṭṭāpetvā,",
  "atk-s0202a0:216_11": "idāni sayaṃ koṭṭetī”ti viravittha.",
  "atk-s0202a0:216_12": "Sā kiṃ karomi ayyāti?",
  "atk-s0202a0:216_13": "Dvīhi hatthehi gahetvā uṭṭhāpehīti.",
  "atk-s0202a0:216_14": "Sā tathā uṭṭhāpetvā nisīdāpetvā gacchāma sāmīti.",
  "atk-s0202a0:216_15": "Gacchā nāma araññe honti,",
  "atk-s0202a0:216_16": "mayaṃ manussā,",
  "atk-s0202a0:216_17": "atikoṭṭitomhi tuyhaṃ manussehi,",
  "atk-s0202a0:216_18": "na sakkomi padasā gantuṃ,",
  "atk-s0202a0:216_19": "piṭṭhiyā maṃ nehīti.",
  "atk-s0202a0:216_20": "Sā onamitvā piṭṭhiṃ adāsi.",
  "atk-s0202a0:216_21": "Bodhisatto abhiruhi.",
  "atk-s0202a0:216_22": "Kuhiṃ nemi sāmīti?",
  "atk-s0202a0:216_23": "Bahinagaraṃ nehīti.",
  "atk-s0202a0:216_24": "Sā pācīnadvāraṃ gantvā –",
  "atk-s0202a0:216_25": "“idha te sāmi vasanaṭṭhāna”nti pucchi.",
  "atk-s0202a0:216_26": "Kataraṭṭhānaṃ etanti?",
  "atk-s0202a0:216_27": "Pācīnadvāraṃ sāmīti.",
  "atk-s0202a0:216_28": "Pācīnadvāre caṇḍālaputtā vasituṃ na labhantīti attano vasanaṭṭhānaṃ anācikkhitvāva sabbadvārāni āhiṇḍāpesi. Kasmā?",
  "atk-s0202a0:216_29": "Bhavaggapattamassā mānaṃ pātessāmīti.",
  "atk-s0202a0:216_30": "Mahājano ukkuṭṭhimakāsi –",
  "atk-s0202a0:216_31": "“ṭhapetvā tumhādisaṃ añño etissā mānaṃ bhedako natthī”ti.",
  "atk-s0202a0:217_0": "Sā pacchimadvāraṃ patvā “idha te sāmi vasanaṭṭhāna”nti pucchi.",
  "atk-s0202a0:217_1": "Kataraṭṭhānaṃ etanti?",
  "atk-s0202a0:217_2": "Pacchimadvāraṃ sāmīti.",
  "atk-s0202a0:217_3": "Iminā dvārena nikkhamitvā cammagehaṃ olokentī gacchāti.",
  "atk-s0202a0:217_4": "Sā tattha gantvā āha “idaṃ cammagehaṃ tumhākaṃ vasanaṭṭhānaṃ sāmī”ti?",
  "atk-s0202a0:217_5": "Āmāti piṭṭhito otaritvā cammagehaṃ pāvisi.",
  "atk-s0202a0:218_0": "Tattha sattaṭṭhadivase vasanto sabbaññutagavesanadhīro ettakesu divasesu na ca jātisambhedamakāsi.",
  "atk-s0202a0:218_1": "“Mahākulassa dhītā sace maṃ nissāya mahantaṃ yasaṃ na pāpuṇāti,",
  "atk-s0202a0:218_2": "na camhāhaṃ catuvīsatiyā buddhānaṃ antevāsiko.",
  "atk-s0202a0:218_3": "Etissā pādadhovanaudakena sakalajambudīpe rājūnaṃ abhisekakiccaṃ karissāmī”ti cintetvā puna cintesi –",
  "atk-s0202a0:218_4": "“agāramajjhevasanto na sakkhissāmi,",
  "atk-s0202a0:218_5": "pabbajitvā pana sakkhissāmī”ti.",
  "atk-s0202a0:218_6": "Cintetvā taṃ āmantesi –",
  "atk-s0202a0:218_7": "“diṭṭhamaṅgalike mayaṃ pubbe ekacarā kammaṃ katvāpi akatvāpi sakkā jīvituṃ,",
  "atk-s0202a0:218_8": "idāni pana dārabharaṇaṃ paṭipannamha,",
  "atk-s0202a0:218_9": "kammaṃ akatvā na sakkā jīvituṃ,",
  "atk-s0202a0:218_10": "tvaṃ yāvāhaṃ āgacchāmi,",
  "atk-s0202a0:218_11": "tāva mā ukkaṇṭhitthā”ti araññaṃ pavisitvā susānādīsu nantakāni saṅkaḍḍhitvā nivāsanapārupanaṃ katvā samaṇapabbajjaṃ",
  "atk-s0202a0:218_12": "pabbajitvā ekacaro laddhakāyaviveko kasiṇaparikammaṃ katvā aṭṭha samāpattiyo pañca abhiññāyo ca nibbattetvā",
  "atk-s0202a0:218_13": "“idāni sakkā diṭṭhamaṅgalikāya avassayena mayā bhavitu”nti bārāṇasiabhimukho gantvā cīvaraṃ pārupitvā",
  "atk-s0202a0:218_14": "bhikkhaṃ caramāno diṭṭhamaṅgalikāya gehābhimukho agamāsi.",
  "atk-s0202a0:219_0": "Sā taṃ dvāre ṭhitaṃ disvā asañjānantī –",
  "atk-s0202a0:219_1": "“aticchatha, bhante,",
  "atk-s0202a0:219_2": "caṇḍālānaṃ vasanaṭṭhānameta”nti āha.",
  "atk-s0202a0:219_3": "Bodhisatto tattheva aṭṭhāsi.",
  "atk-s0202a0:219_4": "Sā punappunaṃ olokentī sañjānitvā hatthehi uraṃ paharitvā viravamānā pādamūle patitvā āha –",
  "atk-s0202a0:219_5": "“yadi te sāmi edisaṃ cittaṃ atthi,",
  "atk-s0202a0:219_6": "kasmā maṃ mahatā yasā parihāpetvā anāthaṃ akāsī”ti.",
  "atk-s0202a0:219_7": "Nānappakāraṃ paridevaṃ paridevitvā akkhīni puñchamānā uṭṭhāya bhikkhābhājanaṃ gahetvā antogehe nisīdāpetvā bhikkhaṃ adāsi.",
  "atk-s0202a0:219_8": "Mahāpuriso bhattakiccaṃ katvā āha –",
  "atk-s0202a0:219_9": "“diṭṭhamaṅgalike mā soci mā paridevi,",
  "atk-s0202a0:219_10": "ahaṃ tuyhaṃ pādadhovanaudakena sakalajambudīpe rājūnaṃ abhisekakiccaṃ kāretuṃ samattho,",
  "atk-s0202a0:219_11": "tvaṃ pana ekaṃ mama vacanaṃ karohi,",
  "atk-s0202a0:219_12": "nagaraṃ pavisitvā ‘na mayhaṃ sāmiko caṇḍālo,",
  "atk-s0202a0:219_13": "mahābrahmā mayhaṃ sāmiko’ti ugghosayamānā sakalanagaraṃ carāhī”ti.",
  "atk-s0202a0:220_0": "Evaṃ vutte diṭṭhamaṅgalikā –",
  "atk-s0202a0:220_1": "“pakatiyāpi ahaṃ sāmi mukhadoseneva byasanaṃ pattā,",
  "atk-s0202a0:220_2": "na sakkhissāmevaṃ vattu”nti āha.",
  "atk-s0202a0:220_3": "Bodhisatto –",
  "atk-s0202a0:220_4": "“kiṃ pana tayā mayhaṃ agāre vasantassa alikavacanaṃ sutapubbaṃ,",
  "atk-s0202a0:220_5": "ahaṃ tadāpi alikaṃ na bhaṇāmi,",
  "atk-s0202a0:220_6": "idāni pabbajito kiṃ vakkhāmi,",
  "atk-s0202a0:220_7": "saccavādī puriso nāmāha”nti vatvā –",
  "atk-s0202a0:220_8": "“ajja pakkhassa aṭṭhamī,",
  "atk-s0202a0:220_9": "tvaṃ ‘ito sattāhassaccayena uposathadivase mayhaṃ sāmiko mahābrahmā candamaṇḍalaṃ bhinditvā mama santikaṃ",
  "atk-s0202a0:220_10": "āgamissatī’ti sakalanagare ugghosehī”ti vatvā pakkāmi.",
  "atk-s0202a0:221_0": "Sā saddahitvā haṭṭhatuṭṭhā sūrā hutvā sāyaṃpātaṃ nagaraṃ pavisitvā tathā ugghosesi.",
  "atk-s0202a0:221_1": "Manussā pāṇinā pāṇiṃ paharantā –",
  "atk-s0202a0:221_2": "“passatha,",
  "atk-s0202a0:221_3": "amhākaṃ diṭṭhamaṅgalikā caṇḍālaputtaṃ mahābrahmānaṃ karotī”ti hasantā keḷiṃ karonti.",
  "atk-s0202a0:221_4": "Sā punadivasepi tatheva sāyaṃpātaṃ pavisitvā –",
  "atk-s0202a0:221_5": "“idāni chāhaccayena, pañcāha- catūha- tīha- dvīha-",
  "atk-s0202a0:221_6": "ekāhaccayena mayhaṃ sāmiko mahābrahmā candamaṇḍalaṃ bhinditvā mama santikaṃ āgamissatī”ti ugghosesi.",
  "atk-s0202a0:222_0": "Brāhmaṇā cintayiṃsu –",
  "atk-s0202a0:222_1": "“ayaṃ diṭṭhamaṅgalikā atisūrā hutvā katheti,",
  "atk-s0202a0:222_2": "kadāci evaṃ siyā,",
  "atk-s0202a0:222_3": "etha mayaṃ diṭṭhamaṅgalikāya vasanaṭṭhānaṃ paṭijaggāmā”ti cammagehassa bāhirabhāgaṃ samantā tacchāpetvā vālikaṃ okiriṃsu.",
  "atk-s0202a0:222_4": "Sāpi uposathadivase pātova nagaraṃ pavisitvā “ajja mayhaṃ sāmiko āgamissatī”ti ugghosesi.",
  "atk-s0202a0:222_5": "Brāhmaṇā cintayiṃsu –",
  "atk-s0202a0:222_6": "“ayaṃ bho na dūraṃ apadissati,",
  "atk-s0202a0:222_7": "ajja kira mahābrahmā āgamissati,",
  "atk-s0202a0:222_8": "vasanaṭṭhānaṃ saṃvidahāmā”ti cammagehaṃ samajjāpetvā haritūpalittaṃ ahatavatthehi parikkhipitvā mahārahaṃ",
  "atk-s0202a0:222_9": "pallaṅkaṃ attharitvā upari celavitānaṃ bandhitvā gandhamāladāmāni osārayiṃsu.",
  "atk-s0202a0:222_10": "Tesaṃ paṭijaggantānaṃyeva sūriyo atthaṃ gato.",
  "atk-s0202a0:223_0": "Mahāpuriso cande uggatamatte abhiññāpādakajjhānaṃ samāpajjitvā vuṭṭhāya kāmāvacaracittena parikammaṃ",
  "atk-s0202a0:223_1": "katvā iddhicittena dvādasayojanikaṃ brahmattabhāvaṃ māpetvā vehāsaṃ abbhuggantvā candavimānassa anto",
  "atk-s0202a0:223_2": "pavisitvā vanantato abbhussakkamānaṃ candaṃ bhinditvā candavimānaṃ ohāya purato hutvā “mahājano maṃ passatū”ti",
  "atk-s0202a0:223_3": "adhiṭṭhāsi.",
  "atk-s0202a0:223_4": "Mahājano disvā – “saccaṃ, bho,",
  "atk-s0202a0:223_5": "diṭṭhamaṅgalikāya vacanaṃ,",
  "atk-s0202a0:223_6": "āgacchantaṃ mahābrahmānaṃ pūjessāmā”ti gandhamālaṃ ādāya diṭṭhamaṅgalikāya gharaṃ parivāretvā aṭṭhāsi.",
  "atk-s0202a0:223_7": "Mahāpuriso matthakamatthakena sattavāre bārāṇasiṃ anuparigantvā mahājanena diṭṭhabhāvaṃ ñatvā dvādasayojanikaṃ",
  "atk-s0202a0:223_8": "attabhāvaṃ vijahitvā manussappamāṇameva māpetvā mahājanassa passantasseva cammagehaṃ pāvisi.",
  "atk-s0202a0:223_9": "Mahājano disvā –",
  "atk-s0202a0:223_10": "“otiṇṇo no mahābrahmā,",
  "atk-s0202a0:223_11": "sāṇiṃ āharathā”ti nivesanaṃ mahāsāṇiyā parikkhipitvā parivāretvā ṭhito.",
  "atk-s0202a0:224_0": "Mahāpurisopi sirisayanamajjhe nisīdi.",
  "atk-s0202a0:224_1": "Diṭṭhamaṅgalikā samīpe aṭṭhāsi.",
  "atk-s0202a0:224_2": "Atha naṃ pucchi “utusamayo te diṭṭhamaṅgalike”ti.",
  "atk-s0202a0:224_3": "Āma ayyāti.",
  "atk-s0202a0:224_4": "Mayā dinnaṃ puttaṃ gaṇhāhīti aṅguṭṭhakena nābhimaṇḍalaṃ phusi.",
  "atk-s0202a0:224_5": "Tassā parāmasaneneva gabbho patiṭṭhāsi.",
  "atk-s0202a0:224_6": "Mahāpuriso –",
  "atk-s0202a0:224_7": "“ettāvatā te diṭṭhamaṅgalike pādadhovanaudakaṃ sakalajambudīpe rājūnaṃ abhisekodakaṃ bhavissati,",
  "atk-s0202a0:224_8": "tvaṃ tiṭṭhā”ti vatvā brahmattabhāvaṃ māpetvā passantasseva mahājanassa nikkhamitvā vehāsaṃ abbhuggantvā caṇḍamaṇḍalameva paviṭṭho.",
  "atk-s0202a0:224_9": "Sā tato paṭṭhāya brahmapajāpatī nāma jātā.",
  "atk-s0202a0:224_10": "Pādadhovanaudakaṃ labhanto nāma natthi.",
  "atk-s0202a0:225_0": "Brāhmaṇā –",
  "atk-s0202a0:225_1": "“brahmapajāpatiṃ antonagare vasāpessāmā”ti suvaṇṇasivikāya āropetvā yāva sattamakoṭiyā aparisuddhajātikassa sivikaṃ gahetuṃ na adaṃsu.",
  "atk-s0202a0:225_2": "Soḷasa jātimantabrāhmaṇā gaṇhiṃsu.",
  "atk-s0202a0:225_3": "Sesā gandhapupphādīhi pūjetvā nagaraṃ pavisitvā –",
  "atk-s0202a0:225_4": "“na sakkā, bho,",
  "atk-s0202a0:225_5": "ucchiṭṭhagehe brahmapajāpatiyā vasituṃ,",
  "atk-s0202a0:225_6": "vatthuṃ gahetvā gehaṃ karissāma,",
  "atk-s0202a0:225_7": "yāva pana taṃ karīyati,",
  "atk-s0202a0:225_8": "tāva maṇḍapeva vasatū”ti maṇḍape vasāpesuṃ.",
  "atk-s0202a0:225_9": "Tato paṭṭhāya cakkhupathe ṭhatvā vanditukāmā kahāpaṇaṃ datvā vandituṃ labhanti,",
  "atk-s0202a0:225_10": "savanūpacāre vanditukāmā sataṃ datvā labhanti,",
  "atk-s0202a0:225_11": "āsanne pakatikathaṃ savanaṭṭhāne vanditukāmā pañcasatāni datvā labhanti,",
  "atk-s0202a0:225_12": "pādapiṭṭhiyaṃ sīsaṃ ṭhapetvā vanditukāmā sahassaṃ datvā labhanti,",
  "atk-s0202a0:225_13": "pādadhovanaudakaṃ patthayamānā dasasahassāni datvā labhanti.",
  "atk-s0202a0:225_14": "Bahinagarato antonagare yāva maṇḍapā āgacchantiyā laddhadhanaṃyeva koṭisatamattaṃ ahosi.",
  "atk-s0202a0:226_0": "Sakalajambudīpo saṅkhubhi,",
  "atk-s0202a0:226_1": "tato sabbarājāno “brahmapajāpatiyā pādadhovanena abhisekaṃ karissāmā”ti satasahassaṃ pesetvā labhiṃsu.",
  "atk-s0202a0:226_2": "Maṇḍape vasantiyā eva gabbhavuṭṭhānaṃ ahosi.",
  "atk-s0202a0:226_3": "Mahāpurisaṃ paṭicca laddhakumāro pāsādiko ahosi lakkhaṇasampanno.",
  "atk-s0202a0:226_4": "Mahābrahmuno putto jātoti sakala jambudīpo ekakolāhalo ahosi.",
  "atk-s0202a0:226_5": "Kumārassa khīramaṇimūlaṃ hotūti tato tato āgatadhanaṃ koṭisahassaṃ ahosi.",
  "atk-s0202a0:226_6": "Ettāvatā nivesanampi niṭṭhitaṃ.",
  "atk-s0202a0:226_7": "Kumārassa nāmakaraṇaṃ karissāmāti nivesanaṃ sajjetvā kumāraṃ gandhodakena nhāpetvā alaṅkaritvā maṇḍape jātattā maṇḍabyotveva nāmaṃ akaṃsu.",
  "atk-s0202a0:227_0": "Kumāro sukhena saṃvaḍḍhamāno sippuggahaṇavayapattoti sakalajambudīpe sippajānanakā tassa santike āgantvā sippaṃ sikkhāpenti.",
  "atk-s0202a0:227_1": "Kumāro medhāvī paññavā sutaṃ sutaṃ mutaṃ āvuṇanto viya gaṇhāti,",
  "atk-s0202a0:227_2": "gahitagahitaṃ suvaṇṇaghaṭe pakkhittatelaṃ viya tiṭṭhati.",
  "atk-s0202a0:227_3": "Yāvatā vācuggatā pariyatti atthi,",
  "atk-s0202a0:227_4": "tena anuggahitā nāma nāhosi.",
  "atk-s0202a0:227_5": "Brāhmaṇā taṃ parivāretvā caranti,",
  "atk-s0202a0:227_6": "sopi brāhmaṇabhatto ahosi.",
  "atk-s0202a0:227_7": "Gehe asītibrāhmaṇasahassāni niccabhattaṃ bhuñjanti.",
  "atk-s0202a0:227_8": "Gehampissa sattadvārakoṭṭhakaṃ mahantaṃ ahosi.",
  "atk-s0202a0:227_9": "Gehe maṅgaladivase jambudīpavāsīhi pesitadhanaṃ koṭisahassamattaṃ ahosi.",
  "atk-s0202a0:228_0": "Bodhisatto āvajjesi –",
  "atk-s0202a0:228_1": "“pamatto nu kho kumāro appamatto”ti.",
  "atk-s0202a0:228_2": "Athassa taṃ pavattiṃ ñatvā –",
  "atk-s0202a0:228_3": "“brāhmaṇabhatto jāto,",
  "atk-s0202a0:228_4": "yattha dinnaṃ mahapphalaṃ hoti,",
  "atk-s0202a0:228_5": "taṃ na jānāti,",
  "atk-s0202a0:228_6": "gacchāmi naṃ damemī”ti cīvaraṃ pārupitvā bhikkhābhājanaṃ gahetvā –",
  "atk-s0202a0:228_7": "“dvārakoṭṭhakā atisambādhā,",
  "atk-s0202a0:228_8": "na sakkā koṭṭhakena pavisitu”nti ākāsenāgantvā asītibrāhmaṇasahassānaṃ bhuñjanaṭṭhāne ākāsaṅgaṇe otari.",
  "atk-s0202a0:228_9": "Maṇḍabyakumāropi suvaṇṇakaṭacchuṃ gāhāpetvā –",
  "atk-s0202a0:228_10": "“idha sūpaṃ detha idha odana”nti parivisāpento bodhisattaṃ disvā daṇḍakena ghaṭṭitaāsiviso viya kupitvā imaṃ gāthamāha –",
  "atk-s0202a0:229_0": "“Kuto nu āgacchasi dummavāsī,",
  "atk-s0202a0:230_0": "Otallako paṃsupisācakova;",
  "atk-s0202a0:231_0": "Saṅkāracoḷaṃ paṭimuñca kaṇṭhe,",
  "atk-s0202a0:232_0": "Ko re tuvaṃ hosi adakkhiṇeyyo”ti. ;",
  "atk-s0202a0:233_0": "Atha naṃ mahāsatto akujjhitvāva ovadanto āha –",
  "atk-s0202a0:234_0": "“Annaṃ tavedaṃ pakataṃ yasassi,",
  "atk-s0202a0:235_0": "Taṃ khajjare bhuñjare piyyare ca;",
  "atk-s0202a0:236_0": "Jānāsi maṃ tvaṃ paradattūpajīviṃ,",
  "atk-s0202a0:237_0": "Uttiṭṭha piṇḍaṃ labhataṃ sapāko”ti. ;",
  "atk-s0202a0:238_0": "So nayidaṃ tumhādisānaṃ paṭiyattanti dassento āha –",
  "atk-s0202a0:239_0": "“Annaṃ mamedaṃ pakataṃ brāhmaṇānaṃ,",
  "atk-s0202a0:240_0": "Atthatthitaṃ saddahato mamedaṃ;",
  "atk-s0202a0:241_0": "Apehi etto kimidhaṭṭhitosi,",
  "atk-s0202a0:242_0": "Na mādisā tuyhaṃ dadanti jammā”ti. ;",
  "atk-s0202a0:243_0": "Atha bodhisatto “dānaṃ nāma saguṇassapi nigguṇassapi yassa kassaci dātabbaṃ,",
  "atk-s0202a0:243_1": "yathā hi ninnepi thalepi patiṭṭhāpitaṃ bījaṃ pathavīrasaṃ āporasañca āgamma sampajjati,",
  "atk-s0202a0:243_2": "evaṃ nipphalaṃ nāma natthi,",
  "atk-s0202a0:243_3": "sukhette vapitabījaṃ viya guṇavante mahapphalaṃ hotī”ti dassetuṃ imaṃ gāthamāha –",
  "atk-s0202a0:244_0": "“Thale ca ninne ca vapanti bījaṃ,",
  "atk-s0202a0:245_0": "Anūpakhette phalamāsamānā;",
  "atk-s0202a0:246_0": "Etāya saddhāya dadāhi dānaṃ,",
  "atk-s0202a0:247_0": "Appeva ārādhaye dakkhiṇeyye”ti. ;",
  "atk-s0202a0:248_0": "Atha kumāro kodhābhibhūto – “kenimassa muṇḍakassa paveso dinno”ti dvārarakkhādayo tajjetvā –",
  "atk-s0202a0:249_0": "“Khettāni mayhaṃ viditāni loke,",
  "atk-s0202a0:250_0": "Yesāhaṃ bījāni patiṭṭhapemi;",
  "atk-s0202a0:251_0": "Ye brāhmaṇā jātimantūpapannā,",
  "atk-s0202a0:252_0": "Tānīdha khettāni supesalānī”ti. –",
  "atk-s0202a0:253_0": "Gāthaṃ vatvā “imaṃ jammaṃ veṇupadarena pothetvā gīvāyaṃ gahetvā sattapi dvārakoṭṭhake atikkamitvā bahi nīharathā”ti āha.",
  "atk-s0202a0:253_1": "Atha naṃ mahāpuriso āha –",
  "atk-s0202a0:254_0": "“Giriṃ nakhena khaṇasi, ayo dantebhi khādasi;",
  "atk-s0202a0:255_0": "Jātavedaṃ padahasi, yo isiṃ paribhāsasī”ti. ;",
  "atk-s0202a0:256_0": "Evañca pana vatvā –",
  "atk-s0202a0:256_1": "“sace myāyaṃ hatthe vā pāde vā gaṇhāpetvā dukkhaṃ uppādeyya,",
  "atk-s0202a0:256_2": "bahuṃ apuññaṃ pasaveyyā”ti sattānuddayatāya vehāsaṃ abbhuggantvā antaravīthiyaṃ otari.",
  "atk-s0202a0:256_3": "Bhagavā sabbaññutaṃ patto tamatthaṃ pakāsento imaṃ gāthamāha –",
  "atk-s0202a0:257_0": "“Idaṃ vatvāna mātaṅgo, isi saccaparakkamo;",
  "atk-s0202a0:258_0": "Antalikkhasmiṃ pakkāmi, brāhmaṇānaṃ udikkhata”nti. ;",
  "atk-s0202a0:259_0": "Tāvadeva nagararakkhikadevatānaṃ jeṭṭhakadevarājā maṇḍabyassa gīvaṃ parivattesi.",
  "atk-s0202a0:259_1": "Tassa mukhaṃ parivattetitvā pacchāmukhaṃ jātaṃ,",
  "atk-s0202a0:259_2": "akkhīni parivattāni,",
  "atk-s0202a0:259_3": "mukhena kheḷaṃ vamati,",
  "atk-s0202a0:259_4": "sarīraṃ thaddhaṃ sūle āropitaṃ viya ahosi.",
  "atk-s0202a0:259_5": "Asītisahassā paricārakayakkhā asītibrāhmaṇasahassāni tatheva akaṃsu.",
  "atk-s0202a0:259_6": "Vegena gantvā brahmapajāpatiyā ārocayiṃsu.",
  "atk-s0202a0:259_7": "Sā taramānarūpā āgantvā taṃ vippakāraṃ disvā gāthamāha –",
  "atk-s0202a0:260_0": "“Āvedhitaṃ piṭṭhito uttamaṅgaṃ,",
  "atk-s0202a0:261_0": "Bāhuṃ pasāreti akammaneyyaṃ;",
  "atk-s0202a0:262_0": "Setāni akkhīni yathā matassa,",
  "atk-s0202a0:263_0": "Ko me imaṃ puttamakāsi eva”nti. ;",
  "atk-s0202a0:264_0": "Athassā ārocesuṃ –",
  "atk-s0202a0:265_0": "“Idhāgamā samaṇo dummavāsī,",
  "atk-s0202a0:266_0": "Otallako paṃsupisācakova,",
  "atk-s0202a0:267_0": "Saṅkāracoḷaṃ paṭimuñca kaṇṭhe,",
  "atk-s0202a0:268_0": "So te imaṃ puttamakāsi eva”nti. ;",
  "atk-s0202a0:269_0": "Sā sutvāva aññāsi –",
  "atk-s0202a0:269_1": "“mayhaṃ yasadāyako ayyo anukampāya puttassa pamattabhāvaṃ ñatvā āgato bhavissatī”ti.",
  "atk-s0202a0:269_2": "Tato upaṭṭhāke pucchi –",
  "atk-s0202a0:270_0": "“Katamaṃ disaṃ agamā bhūripañño,",
  "atk-s0202a0:271_0": "Akkhātha me māṇavā etamatthaṃ;",
  "atk-s0202a0:272_0": "Gantvāna taṃ paṭikaremu accayaṃ,",
  "atk-s0202a0:273_0": "Appeva naṃ putta labhemu jīvita”nti. ;",
  "atk-s0202a0:274_0": "Te āhaṃsu –",
  "atk-s0202a0:275_0": "“Vehāyasaṃ agamā bhūripañño,",
  "atk-s0202a0:276_0": "Pathaddhuno pannaraseva cando;",
  "atk-s0202a0:277_0": "Apicāpi so purimadisaṃ agacchi,",
  "atk-s0202a0:278_0": "Saccappaṭiñño isi sādhurūpo”ti. ;",
  "atk-s0202a0:279_0": "Mahāpurisopi antaravīthiyaṃ otiṇṇaṭṭhānato paṭṭhāya –",
  "atk-s0202a0:279_1": "“mayhaṃ padavaḷañjaṃ hatthiassādīnaṃ vasena mā antaradhāyittha,",
  "atk-s0202a0:279_2": "diṭṭhamaṅgalikāyeva naṃ passatu,",
  "atk-s0202a0:279_3": "mā aññe”ti adhiṭṭhahitvā piṇḍāya caritvā yāpanamattaṃ missakodanaṃ gahetvā paṭikkamanasālāyaṃ nisinno",
  "atk-s0202a0:279_4": "bhuñjitvā thokaṃ bhuttāvasesaṃ bhikkhābhājaneyeva ṭhapesi.",
  "atk-s0202a0:279_5": "Diṭṭhamaṅgalikāpi pāsādā oruyha antaravīthiṃ paṭipajjamānā padavaḷañjaṃ disvā –",
  "atk-s0202a0:279_6": "“idaṃ mayhaṃ yasadāyakassa ayyassa pada”nti padānusārenāgantvā vanditvā āha –",
  "atk-s0202a0:279_7": "“tumhākaṃ, bhante,",
  "atk-s0202a0:279_8": "dāsena katāparādhaṃ mayhaṃ khamatha,",
  "atk-s0202a0:279_9": "na hi tumhe kodhavasikā nāma,",
  "atk-s0202a0:279_10": "detha me puttassa jīvita”nti.",
  "atk-s0202a0:280_0": "Evañca pana vatvā –",
  "atk-s0202a0:281_0": "“Āvedhitaṃ piṭṭhito uttamaṅgaṃ,",
  "atk-s0202a0:282_0": "Bāhuṃ pasāreti akammaneyyaṃ;",
  "atk-s0202a0:283_0": "Setāni akkhīni yathā matassa,",
  "atk-s0202a0:284_0": "Ko me imaṃ puttamakāsi eva”nti. –",
  "atk-s0202a0:285_0": "Gāthaṃ abhāsi.",
  "atk-s0202a0:285_1": "Mahāpuriso āha –",
  "atk-s0202a0:285_2": "“na mayaṃ evarūpaṃ karoma,",
  "atk-s0202a0:285_3": "pabbajitaṃ pana hiṃsante disvā pabbajitesu sagāravāhi bhūtayakkhadevatāhi kataṃ bhavissatī”ti.",
  "atk-s0202a0:286_0": "Kevalaṃ, bhante,",
  "atk-s0202a0:286_1": "tumhākaṃ manopadoso mā hotu,",
  "atk-s0202a0:286_2": "devatāhi kataṃ hotu,",
  "atk-s0202a0:286_3": "sukhamāpayā, bhante, devatā, apicāhaṃ, bhante,",
  "atk-s0202a0:286_4": "kathaṃ paṭipajjāmīti.",
  "atk-s0202a0:286_5": "Tena hi osadhaṃ te kathessāmi,",
  "atk-s0202a0:286_6": "mama bhikkhābhājane bhuttāvasesaṃ bhattamatthi,",
  "atk-s0202a0:286_7": "tattha thokaṃ udakaṃ āsiñcitvā thokaṃ gahetvā tava puttassa mukhe pakkhipa,",
  "atk-s0202a0:286_8": "avasesaṃ udakacāṭiyaṃ āloḷetvā asītiyā brāhmaṇasahassānaṃ mukhe pakkhipāti.",
  "atk-s0202a0:286_9": "Sā evaṃ karissāmīti bhattaṃ gahetvā mahāpurisaṃ vanditvā gantvā tathā akāsi.",
  "atk-s0202a0:287_0": "Mukhe pakkhittamatte jeṭṭhakadevarājā –",
  "atk-s0202a0:287_1": "“sāmimhi sayaṃ bhesajjaṃ karonte amhehi na sakkā kiñci kātu”nti kumāraṃ vissajjesi.",
  "atk-s0202a0:287_2": "Sopi khipitvā kiñci dukkhaṃ appattapubbo viya pakativaṇṇo ahosi.",
  "atk-s0202a0:287_3": "Atha naṃ mātā avoca –",
  "atk-s0202a0:287_4": "“passa tāta tava kulupakānaṃ hirottapparahitānaṃ vippakāraṃ,",
  "atk-s0202a0:287_5": "samaṇā pana na evarūpā honti,",
  "atk-s0202a0:287_6": "samaṇe tāta bhojeyyāsī”ti.",
  "atk-s0202a0:287_7": "Tato sesakaṃ udakacāṭiyaṃ āluḷāpetvā brāhmaṇānaṃ mukhe pakkhipāpesi.",
  "atk-s0202a0:287_8": "Yakkhā tāvadeva vissajjetvā palāyiṃsu.",
  "atk-s0202a0:287_9": "Brāhmaṇā khipitvā khipitvā uṭṭhahitvā kiṃ amhākaṃ mukhe pakkhittanti pucchiṃsu.",
  "atk-s0202a0:287_10": "Mātaṅgaisissa ucchiṭṭhabhattanti.",
  "atk-s0202a0:287_11": "Te “caṇḍālassa ucchiṭṭhakaṃ khādāpitamhā,",
  "atk-s0202a0:287_12": "abrāhmaṇā dānimhā jātā,",
  "atk-s0202a0:287_13": "idāni no brāhmaṇā ‘asuddhabrāhmaṇā ime’ti sambhogaṃ na dassantī”ti tato palāyitvā majjharaṭṭhaṃ gantvā",
  "atk-s0202a0:287_14": "majjharājassa nagare aggāsanikā brāhmaṇā nāma mayanti rājagehe bhuñjanti.",
  "atk-s0202a0:288_0": "Tasmiṃ samaye bodhisatto pāpaniggahaṃ karonto mānajātike nimmadayanto vicarati.",
  "atk-s0202a0:288_1": "Atheko “jātimantatāpaso nāma mayā sadiso natthī”ti aññesu saññampi na karoti.",
  "atk-s0202a0:288_2": "Bodhisatto taṃ gaṅgātīre vasamānaṃ disvā “mānaniggahamassa karissāmī”ti tattha agamāsi.",
  "atk-s0202a0:288_3": "Taṃ jātimantatāpaso pucchi –",
  "atk-s0202a0:288_4": "“kiṃ jacco bhava”nti?",
  "atk-s0202a0:288_5": "Caṇḍālo ahaṃ ācariyāti.",
  "atk-s0202a0:288_6": "Apehi caṇḍāla apehi caṇḍāla,",
  "atk-s0202a0:288_7": "heṭṭhāgaṅgāya vasa,",
  "atk-s0202a0:288_8": "mā uparigaṅgāya udakaṃ ucchiṭṭhamakāsīti.",
  "atk-s0202a0:289_0": "Bodhisatto –",
  "atk-s0202a0:289_1": "“sādhu ācariya,",
  "atk-s0202a0:289_2": "tumhehi vuttaṭṭhāne vasissāmī”ti heṭṭhāgaṅgāya vasanto “gaṅgāya udakaṃ paṭisotaṃ sandatū”ti adhiṭṭhāsi.",
  "atk-s0202a0:289_3": "Jātimantatāpaso pātova gaṅgaṃ oruyha udakaṃ ācamati,",
  "atk-s0202a0:289_4": "jaṭā dhovati.",
  "atk-s0202a0:289_5": "Bodhisatto dantakaṭṭhaṃ khādanto piṇḍaṃ piṇḍaṃ kheḷaṃ udake pāteti.",
  "atk-s0202a0:289_6": "Dantakaṭṭhakucchiṭṭhakampi tattheva pavāheti.",
  "atk-s0202a0:289_7": "Yathā ce taṃ aññattha alaggitvā tāpasasseva jaṭāsu laggati,",
  "atk-s0202a0:289_8": "tathā adhiṭṭhāsi.",
  "atk-s0202a0:289_9": "Kheḷampi dantakaṭṭhampi tāpasassa jaṭāsuyeva patiṭṭhāti.",
  "atk-s0202a0:290_0": "Tāpaso caṇḍālassidaṃ kammaṃ bhavissatīti vippaṭisārī hutvā gantvā pucchi – “idaṃ,",
  "atk-s0202a0:290_1": "bho caṇḍāla,",
  "atk-s0202a0:290_2": "gaṅgāya udakaṃ tayā paṭisotagāmikata”nti?",
  "atk-s0202a0:290_3": "Āma ācariya.",
  "atk-s0202a0:290_4": "Tena hi tvaṃ heṭṭhāgaṅgāya mā vasa,",
  "atk-s0202a0:290_5": "uparigaṅgāya vasāti.",
  "atk-s0202a0:290_6": "Sādhu ācariya,",
  "atk-s0202a0:290_7": "tumhehi vuttaṭṭhāne vasissāmīti tattha vasanto iddhiṃ paṭippassambhesi,",
  "atk-s0202a0:290_8": "udakaṃ yathāgatikameva jātaṃ.",
  "atk-s0202a0:290_9": "Puna tāpaso tadeva byasanaṃ pāpuṇi.",
  "atk-s0202a0:290_10": "So puna gantvā bodhisattaṃ pucchi, –",
  "atk-s0202a0:290_11": "“bho caṇḍāla,",
  "atk-s0202a0:290_12": "tvamidaṃ gaṅgāya udakaṃ kālena paṭisotagāmiṃ kālena anusotagāmiṃ karosī”ti?",
  "atk-s0202a0:290_13": "Āma ācariya. Caṇḍāla,",
  "atk-s0202a0:290_14": "“tvaṃ sukhavihārīnaṃ pabbajitānaṃ sukhena vasituṃ na desi,",
  "atk-s0202a0:290_15": "sattame te divase sattadhā muddhā phalatū”ti.",
  "atk-s0202a0:290_16": "Sādhu acariya,",
  "atk-s0202a0:290_17": "ahaṃ pana sūriyassa uggantuṃ na dassāmīti.",
  "atk-s0202a0:291_0": "Atha mahāsatto cintesi –",
  "atk-s0202a0:291_1": "“etassa abhisāpo etasseva upari patissati,",
  "atk-s0202a0:291_2": "rakkhāmi na”nti sattānuddayatāya punadivase iddhiyā sūriyassa uggantuṃ na adāsi.",
  "atk-s0202a0:291_3": "Iddhimato iddhivisayo nāma acinteyyo,",
  "atk-s0202a0:291_4": "tato paṭṭhāya aruṇuggaṃ na paññāyati,",
  "atk-s0202a0:291_5": "rattindivaparicchedo natthi,",
  "atk-s0202a0:291_6": "kasivaṇijjādīni kammāni payojento nāma natthi.",
  "atk-s0202a0:292_0": "Manussā –",
  "atk-s0202a0:292_1": "“yakkhāvaṭṭo nu kho ayaṃ bhūtadevaṭṭonāgasupaṇṇāvaṭṭo”ti upaddavappattā “kiṃ nu kho kātabba”nti cintetvā “rājakulaṃ nāma mahāpaññaṃ,",
  "atk-s0202a0:292_2": "lokassa hitaṃ cintetuṃ sakkoti,",
  "atk-s0202a0:292_3": "tattha gacchāmā”ti rājakulaṃ gantvā tamatthaṃ ārocesuṃ.",
  "atk-s0202a0:292_4": "Rājā sutvā bhītopi abhītākāraṃ katvā –",
  "atk-s0202a0:292_5": "“mā tātā bhāyatha,",
  "atk-s0202a0:292_6": "imaṃ kāraṇaṃ gaṅgātīravāsī jātimantatāpaso jānissati,",
  "atk-s0202a0:292_7": "taṃ pucchitvā nikkaṅkhā bhavissāmā”ti katipayeheva atthacarakehi manussehi saddhiṃ tāpasaṃ upasaṅkamitvā katapaṭisanthāro tamatthaṃ pucchi.",
  "atk-s0202a0:292_8": "Tāpaso āha –",
  "atk-s0202a0:292_9": "“āma mahārāja,",
  "atk-s0202a0:292_10": "eko caṇḍālo atthi,",
  "atk-s0202a0:292_11": "so imaṃ gaṅgāya udakaṃ kālena anusotagāmiṃ kālena patisotagāmiṃ karoti,",
  "atk-s0202a0:292_12": "mayā tadatthaṃ kiñci kathitaṃ atthi,",
  "atk-s0202a0:292_13": "taṃ pucchatha,",
  "atk-s0202a0:292_14": "so jānissatī”ti.",
  "atk-s0202a0:293_0": "Rājā mātaṅgaisissa santikaṃ gantvā – “tumhe, bhante,",
  "atk-s0202a0:293_1": "aruṇassa uggantuṃ na dethā”ti pucchi. Āma,",
  "atk-s0202a0:293_2": "mahārājāti.",
  "atk-s0202a0:293_3": "Kiṃ kāraṇā bhanteti?",
  "atk-s0202a0:293_4": "Jātimantatāpasakāraṇā, mahārāja,",
  "atk-s0202a0:293_5": "jātimantatāpasena āgantvā maṃ vanditvā khamāpitakāle dassāmi mahārājāti.",
  "atk-s0202a0:293_6": "Rājā gantvā “etha ācariya,",
  "atk-s0202a0:293_7": "tāpasaṃ khamāpethā”ti āha. Nāhaṃ, mahārāja,",
  "atk-s0202a0:293_8": "caṇḍālaṃ vandāmīti.",
  "atk-s0202a0:293_9": "Mā ācariya,",
  "atk-s0202a0:293_10": "evaṃ karotha,",
  "atk-s0202a0:293_11": "janapadassa mukhaṃ passathāti.",
  "atk-s0202a0:293_12": "So puna paṭikkhipiyeva.",
  "atk-s0202a0:293_13": "Rājā bodhisattaṃ upasaṅkamitvā “ācariyo khamāpetuṃ na icchitī”ti āha.",
  "atk-s0202a0:293_14": "Akhamāpite ahaṃ sūriyaṃ na muñcāmīti.",
  "atk-s0202a0:293_15": "Rājā “ayaṃ khamāpetuṃ na icchati,",
  "atk-s0202a0:293_16": "ayaṃ akhamāpite sūriyaṃ na muñcati,",
  "atk-s0202a0:293_17": "kiṃ amhākaṃ tena tāpasena,",
  "atk-s0202a0:293_18": "lokaṃ olokessāmā”ti “gacchatha, bho,",
  "atk-s0202a0:293_19": "tāpasasantikaṃ,",
  "atk-s0202a0:293_20": "taṃ hatthesu ca pādesu ca gahetvā mātaṅgaisissa pādamūle netvā nipajjāpetvā khamāpetha etassa janapadānuddayataṃ paṭiccā”ti āha.",
  "atk-s0202a0:293_21": "Te rājapurisā gantvā taṃ tathā katvā ānetvā mātaṅgaisissa pādamūle nipajjāpetvā khamāpesuṃ.",
  "atk-s0202a0:294_0": "Ahaṃ nāma khamitabbaṃ khamāmi,",
  "atk-s0202a0:294_1": "apica kho pana etassa kathā etasseva upari patissati.",
  "atk-s0202a0:294_2": "Mayā sūriye vissajjite sūriyarasmi etassa matthake patissati,",
  "atk-s0202a0:294_3": "athassa sattadhā muddhā phalissati.",
  "atk-s0202a0:294_4": "Tañca kho panesa byasanaṃ mā pāpuṇātu,",
  "atk-s0202a0:294_5": "etha tumhe etaṃ galappamāṇe udake otāretvā mahantaṃ mattikāpiṇḍamassa sīse ṭhapetha.",
  "atk-s0202a0:294_6": "Athāhaṃ sūriyaṃ vissajjissāmi.",
  "atk-s0202a0:294_7": "Sūriyarasmi mattikāpiṇḍe patitvā taṃ sattadhā bhindissati.",
  "atk-s0202a0:294_8": "Athesa mattikāpiṇḍaṃ chaḍḍetvā nimujjitvā aññena titthena uttaratu,",
  "atk-s0202a0:294_9": "iti naṃ vadatha,",
  "atk-s0202a0:294_10": "evamassa sotthi bhavissatīti.",
  "atk-s0202a0:294_11": "Te manussā “evaṃ karissāmā”ti tathā kāresuṃ.",
  "atk-s0202a0:294_12": "Tassāpi tatheva sotthi jātā.",
  "atk-s0202a0:294_13": "So tato paṭṭhāya –",
  "atk-s0202a0:294_14": "“jāti nāma akāraṇaṃ,",
  "atk-s0202a0:294_15": "pabbajitānaṃ abbhantare guṇova kāraṇa”nti jātigottamānaṃ pahāya nimmado ahosi.",
  "atk-s0202a0:295_0": "Iti jātimantatāpase damite mahājano bodhisattassa thāmaṃ aññāsi,",
  "atk-s0202a0:295_1": "mahākolāhalaṃ jātaṃ.",
  "atk-s0202a0:295_2": "Rājā attano nagaraṃ gamanatthāya bodhisattaṃ yāci.",
  "atk-s0202a0:295_3": "Mahāsatto paṭiññaṃ datvā tāni ca asītibrāhmaṇasahassāni damessāmi,",
  "atk-s0202a0:295_4": "paṭiññañca mocessāmīti majjharājassa nagaraṃ agamāsi.",
  "atk-s0202a0:295_5": "Brāhmaṇā bodhisattaṃ disvāva – bho, “ayaṃ so,",
  "atk-s0202a0:295_6": "bho mahācoro, āgato,",
  "atk-s0202a0:295_7": "idāneva sabbe ete mayhaṃ ucchiṭṭhakaṃ khāditvā abrāhmaṇā jātāti amhe pākaṭe karissati,",
  "atk-s0202a0:295_8": "evaṃ no idhāpi āvāso na bhavissati,",
  "atk-s0202a0:295_9": "paṭikacceva māressāmā”ti rājānaṃ puna upasaṅkamitvā āhaṃsu – “tumhe, mahārāja,",
  "atk-s0202a0:295_10": "etaṃ caṇḍālapabbajitaṃ mā sādhurūpoti maññittha,",
  "atk-s0202a0:295_11": "esa garukamantaṃ jānāti,",
  "atk-s0202a0:295_12": "pathaviṃ gahetvā ākāsaṃ karoti,",
  "atk-s0202a0:295_13": "ākāsaṃ pathaviṃ,",
  "atk-s0202a0:295_14": "dūraṃ gahetvā santikaṃ karoti,",
  "atk-s0202a0:295_15": "santikaṃ dūraṃ,",
  "atk-s0202a0:295_16": "gaṅgaṃ nivattetvā uddhagāminiṃ karoti,",
  "atk-s0202a0:295_17": "icchanto pathaviṃ ukkhipitvā pātetuṃ maññe sakkoti.",
  "atk-s0202a0:295_18": "Parassa vā cittaṃ nāma sabbakālaṃ na sakkā gahetuṃ,",
  "atk-s0202a0:295_19": "ayaṃ idha patiṭṭhaṃ labhanto tumhākaṃ rajjampi nāseyya,",
  "atk-s0202a0:295_20": "jīvitantarāyampi vaṃsupacchedampi kareyya,",
  "atk-s0202a0:295_21": "amhākaṃ vacanaṃ karotha, mahārāja,",
  "atk-s0202a0:295_22": "ajjeva imaṃ māretuṃ vaṭṭatī”ti.",
  "atk-s0202a0:296_0": "Rājāno nāma parapattiyā honti,",
  "atk-s0202a0:296_1": "iti so bahūnaṃ kathāvasena niṭṭhaṃ gato.",
  "atk-s0202a0:296_2": "Bodhisatto pana nagare piṇḍāya caritvā udakaphāsukaṭṭhāne missakodanaṃ bhuñjitvā rājuyyānaṃ gantvā nirāparādhatāya nirāsaṅko maṅgalasilāpaṭṭe nisīdi.",
  "atk-s0202a0:296_3": "Atīte cattālīsa,",
  "atk-s0202a0:296_4": "anāgate cattālīsāti asītikappe anussarituṃ samatthañāṇassa anāvajjanatāya muhuttamattake kāle sati nappahoti,",
  "atk-s0202a0:296_5": "rājā aññaṃ ajānāpetvā sayameva gantvā nirāvajjanatāya pamādena nisinnaṃ mahāpurisaṃ asinā paharitvā dve bhāge akāsi.",
  "atk-s0202a0:296_6": "Imassa rañño vijite aṭṭhamaṃ lohakūṭavassaṃ,",
  "atk-s0202a0:296_7": "navamaṃ kalalavassaṃ vassi.",
  "atk-s0202a0:296_8": "Iti imassāpi raṭṭhe nava vuṭṭhiyo patitā.",
  "atk-s0202a0:296_9": "So ca rājā sapariso mahāniraye nibbatto.",
  "atk-s0202a0:296_10": "Tenāha saṃkiccapaṇḍito –",
  "atk-s0202a0:297_0": "“Upahacca manaṃ majjho, mātaṅgasmiṃ yasassine;",
  "atk-s0202a0:298_0": "Sapārisajjo ucchinno, majjhāraññaṃ tadā ahūti”. –",
  "atk-s0202a0:299_0": "Evaṃ majjhāraññassa araññabhūtabhāvo veditabbo.",
  "atk-s0202a0:299_1": "Mātaṅgassa pana isino vasena tadeva mātaṅgāraññanti vuttaṃ.",
  "atk-s0202a0:300_0": "66.",
  "atk-s0202a0:300_1": "Pañhapaṭibhānānīti pañhabyākaraṇāni.",
  "atk-s0202a0:300_2": "Paccanīkaṃ katabbanti paccanīkaṃ kātabbaṃ.",
  "atk-s0202a0:300_3": "Amaññissanti vilomabhāgaṃ gaṇhanto viya ahosinti attho.",
  "atk-s0202a0:301_0": "67.",
  "atk-s0202a0:301_1": "Anuviccakāranti anuvicāretvā cintetvā tulayitvā kātabbaṃ karohīti vuttaṃ hoti.",
  "atk-s0202a0:301_2": "Sādhu hotīti sundaro hoti.",
  "atk-s0202a0:301_3": "Tumhādisasmiñhi maṃ disvā maṃ saraṇaṃ gacchante nigaṇṭhaṃ disvā nigaṇṭhaṃ saraṇaṃ gacchante –",
  "atk-s0202a0:301_4": "“kiṃ ayaṃ upāli diṭṭhadiṭṭhameva saraṇaṃ gacchatī”ti?",
  "atk-s0202a0:301_5": "Garahā uppajjissati,",
  "atk-s0202a0:301_6": "tasmā anuviccakāro tumhādisānaṃ sādhūti dasseti.",
  "atk-s0202a0:301_7": "Paṭākaṃ parihareyyunti te kira evarūpaṃ sāvakaṃ labhitvā –",
  "atk-s0202a0:301_8": "“asuko nāma rājā vā rājamahāmatto vā seṭṭhi vā amhākaṃ saraṇaṃ gato sāvako jāto”ti paṭākaṃ ukkhipitvā nagare ghosentā āhiṇḍanti. Kasmā?",
  "atk-s0202a0:301_9": "Evaṃ no mahantabhāvo āvi bhavissatīti ca,",
  "atk-s0202a0:301_10": "sace tassa “kimahaṃ etesaṃ saraṇaṃ gato”ti vippaṭisāro uppajjeyya,",
  "atk-s0202a0:301_11": "tampi so “etesaṃ me saraṇagatabhāvaṃ bahū jānanti,",
  "atk-s0202a0:301_12": "dukkhaṃ idāni paṭinivattitu”nti vinodetvā na paṭikkamissatīti ca.",
  "atk-s0202a0:301_13": "“Tenāha paṭākaṃ parihareyyu”nti.",
  "atk-s0202a0:302_0": "68.",
  "atk-s0202a0:302_1": "Opānabhūtanti paṭiyattaudapāno viya ṭhitaṃ.",
  "atk-s0202a0:302_2": "Kulanti tava nivesanaṃ.",
  "atk-s0202a0:302_3": "Dātabbaṃ maññeyyāsīti pubbe dasapi vīsatipi saṭṭhipi jane āgate disvā natthīti avatvā deti.",
  "atk-s0202a0:302_4": "Idāni maṃ saraṇaṃ gatakāraṇamattenava mā imesaṃ deyyadhammaṃ,",
  "atk-s0202a0:302_5": "upacchindittha,",
  "atk-s0202a0:302_6": "sampattānañhi dātabbamevāti ovadati.",
  "atk-s0202a0:302_7": "Sutametaṃ,",
  "atk-s0202a0:302_8": "bhanteti kuto sutaṃ?",
  "atk-s0202a0:302_9": "Nigaṇṭhānaṃ santikā,",
  "atk-s0202a0:302_10": "te kira kulagharesu evaṃ pakāsenti –",
  "atk-s0202a0:302_11": "“mayaṃ ‘yassa kassaci sampattassa dātabba’nti vadāma,",
  "atk-s0202a0:302_12": "samaṇo pana gotamo ‘mayhameva dānaṃ dātabbaṃ…pe…",
  "atk-s0202a0:302_13": "na aññesaṃ sāvakānaṃ dinnaṃ mahapphala’nti vadatī”ti.",
  "atk-s0202a0:302_14": "Taṃ sandhāya ayaṃ gahapati “sutameta”nti āha.",
  "atk-s0202a0:303_0": "69.",
  "atk-s0202a0:303_1": "Anupubbiṃ kathanti dānānantaraṃ sīlaṃ,",
  "atk-s0202a0:303_2": "sīlānantaraṃ saggaṃ,",
  "atk-s0202a0:303_3": "saggānantaraṃ magganti evaṃ anupaṭipāṭikathaṃ.",
  "atk-s0202a0:303_4": "Tattha dānakathanti idaṃ dānaṃ nāma sukhānaṃ nidānaṃ,",
  "atk-s0202a0:303_5": "sampattīnaṃ mūlaṃ,",
  "atk-s0202a0:303_6": "bhogānaṃ patiṭṭhā,",
  "atk-s0202a0:303_7": "visamagatassa tāṇaṃ leṇaṃ gatiparāyaṇaṃ,",
  "atk-s0202a0:303_8": "idhalokaparalokesu dānasadiso avassayo patiṭṭhā ārammaṇaṃ tāṇaṃ leṇaṃ gati parāyaṇaṃ natthi.",
  "atk-s0202a0:303_9": "Idañhi avassayaṭṭhena ratanamayasīhāsanasadisaṃ,",
  "atk-s0202a0:303_10": "patiṭṭhānaṭṭhena mahāpathavisadisaṃ,",
  "atk-s0202a0:303_11": "ālambanaṭṭhena ālambanarajjusadisaṃ.",
  "atk-s0202a0:303_12": "Idañhi dukkhanittharaṇaṭṭhena nāvā,",
  "atk-s0202a0:303_13": "samassāsanaṭṭhena saṅgāmasūro,",
  "atk-s0202a0:303_14": "bhayaparittāṇaṭṭhena susaṅkhatanagaraṃ,",
  "atk-s0202a0:303_15": "maccheramalādīhi anupalittaṭṭhena padumaṃ,",
  "atk-s0202a0:303_16": "tesaṃ nidahanaṭṭhena aggi,",
  "atk-s0202a0:303_17": "durāsadaṭṭhena āsīviso.",
  "atk-s0202a0:303_18": "Asantāsanaṭṭhena sīho,",
  "atk-s0202a0:303_19": "balavantaṭṭhena hatthī,",
  "atk-s0202a0:303_20": "abhimaṅgalasammataṭṭhena setavasabho,",
  "atk-s0202a0:303_21": "khemantabhūmisampāpanaṭṭhena valāhako assarājā.",
  "atk-s0202a0:303_22": "Dānaṃ nāmebhaṃ mayhaṃ gatamaggo,",
  "atk-s0202a0:303_23": "mayheveso vaṃso,",
  "atk-s0202a0:303_24": "mayā dasa pāramiyo pūrentena velāmamahāyañño,",
  "atk-s0202a0:303_25": "mahāgovindamahāyañño mahāsudassanamahāyañño,",
  "atk-s0202a0:303_26": "vessantaramahāyaññoti anekamahāyaññā pavattitā,",
  "atk-s0202a0:303_27": "sasabhūtena jalite aggikkhandhe attānaṃ niyyādentena sampattayācakānaṃ cittaṃ gahitaṃ.",
  "atk-s0202a0:303_28": "Dānañhi loke sakkasampattiṃ deti,",
  "atk-s0202a0:303_29": "mārasampattiṃ deti,",
  "atk-s0202a0:303_30": "brahmasampattiṃ deti,",
  "atk-s0202a0:303_31": "cakkavattisampattiṃ deti,",
  "atk-s0202a0:303_32": "sāvakapāramīñāṇaṃ,",
  "atk-s0202a0:303_33": "paccekabodhiñāṇaṃ,",
  "atk-s0202a0:303_34": "abhisambodhiñāṇaṃ detīti evamādiṃ dānaguṇapaṭisaṃyuttaṃ kathaṃ.",
  "atk-s0202a0:304_0": "Yasmā pana dānaṃ dadanto sīlaṃ samādātuṃ sakkoti,",
  "atk-s0202a0:304_1": "tasmā tadanataraṃ sīlakathaṃ kathesi.",
  "atk-s0202a0:304_2": "Sīlakathanti sīlaṃ nāmetaṃ avassayo patiṭṭhā ārammaṇaṃ tāṇaṃ leṇaṃ gati parāyaṇaṃ,",
  "atk-s0202a0:304_3": "sīlaṃ nāmetaṃ mama vaṃso,",
  "atk-s0202a0:304_4": "ahaṃ saṅkhapālanāgarājakāle,",
  "atk-s0202a0:304_5": "bhūridattanāgarājakāle,",
  "atk-s0202a0:304_6": "campeyyanāgarājakāle,",
  "atk-s0202a0:304_7": "sīlavanāgarājakāle,",
  "atk-s0202a0:304_8": "mātuposakahatthirājakāle,",
  "atk-s0202a0:304_9": "chaddantahatthirājakāleti anantesu attabhāvesu sīlaṃ paripūresiṃ.",
  "atk-s0202a0:304_10": "Idhalokaparalokasampattīnañhi sīlasadiso avassayo,",
  "atk-s0202a0:304_11": "sīlasadisā patiṭṭhā,",
  "atk-s0202a0:304_12": "ārammaṇaṃ tāṇaṃ leṇaṃ gati parāyaṇaṃ natthi,",
  "atk-s0202a0:304_13": "sīlālaṅkārasadiso alaṅkāro natthi,",
  "atk-s0202a0:304_14": "sīlapupphasadisaṃ pupphaṃ natthi,",
  "atk-s0202a0:304_15": "sīlagandhasadiso gandho natthi.",
  "atk-s0202a0:304_16": "Sīlālaṅkārena hi alaṅkataṃ sīlakusumapiḷandhanaṃ sīlagandhānulittaṃ sadevakopi loko olokento tittiṃ na",
  "atk-s0202a0:304_17": "gacchatīti evamādiṃ sīlaguṇapaṭisaṃyuttaṃ kathaṃ.",
  "atk-s0202a0:305_0": "Idaṃ pana sīlaṃ nissāya ayaṃ saggo labbhatīti dassetuṃ sīlānantaraṃ saggakathaṃ kathesi.",
  "atk-s0202a0:305_1": "Saggakathanti ayaṃ saggo nāma iṭṭho kanto manāpo,",
  "atk-s0202a0:305_2": "niccamettha kīḷā,",
  "atk-s0202a0:305_3": "niccaṃ sampattiyo labbhanti,",
  "atk-s0202a0:305_4": "cātumahārājikā devā navutivassasatasahassāni dibbasukhaṃ dibbasampattiṃ anubhavanti,",
  "atk-s0202a0:305_5": "tāvatiṃsā tisso ca vassakoṭiyo saṭṭhi ca vassasatasahassānīti evamādiṃ saggaguṇapaṭisaṃyuttaṃ kathaṃ.",
  "atk-s0202a0:305_6": "Saggasampattiṃ kathayantānañhi buddhānaṃ mukhaṃ nappahoti.",
  "atk-s0202a0:305_7": "Vuttampi cetaṃ “anekapariyāyena kho ahaṃ,",
  "atk-s0202a0:305_8": "bhikkhave,",
  "atk-s0202a0:305_9": "saggakathaṃ katheyya”ntiādi.",
  "atk-s0202a0:306_0": "Evaṃ saggakathāya palobhetvā puna hatthiṃ alaṅkaritvā tassa soṇḍaṃ chindanto viya –",
  "atk-s0202a0:306_1": "“ayampi saggo anicco addhuvo,",
  "atk-s0202a0:306_2": "na ettha chandarāgo kātabbo”ti dassanatthaṃ –",
  "atk-s0202a0:306_3": "“appassādā kāmā vuttā mayā bahudukkhā bahupāyāsā,",
  "atk-s0202a0:306_4": "ādīnavo ettha bhiyyo”tiādinā nayena kāmānaṃ ādīnavaṃ okāraṃ saṃkilesaṃ kathesi.",
  "atk-s0202a0:306_5": "Tattha ādīnavoti doso.",
  "atk-s0202a0:306_6": "Okāroti avakāro lāmakabhāvo.",
  "atk-s0202a0:306_7": "Saṃkilesoti tehi sattānaṃ saṃsāre saṃkilissanaṃ.",
  "atk-s0202a0:306_8": "Yathāha “kilissanti vata, bho, sattā”ti.",
  "atk-s0202a0:307_0": "Evaṃ kāmādīnavena tajjitvā nekkhamme ānisaṃsaṃ pakāsesi.",
  "atk-s0202a0:307_1": "Kallacittanti arogacittaṃ.",
  "atk-s0202a0:307_2": "Sāmukkaṃsikāti sāmaṃ ukkaṃsikā attanāyeva gahetvā uddharitvā gahitā,",
  "atk-s0202a0:307_3": "sayambhūñāṇena diṭṭhā,",
  "atk-s0202a0:307_4": "asādhāraṇā aññesanti attho.",
  "atk-s0202a0:307_5": "Kā panesāti,",
  "atk-s0202a0:307_6": "ariyasaccadesanā?",
  "atk-s0202a0:307_7": "Tenevāha –",
  "atk-s0202a0:307_8": "“dukkhaṃ samudayaṃ nirodhaṃ magga”nti.",
  "atk-s0202a0:308_0": "Virajaṃ vītamalanti rāgarajādīnaṃ abhāvā virajaṃ,",
  "atk-s0202a0:308_1": "rāgamalādīnaṃ vigatattā vītamalaṃ.",
  "atk-s0202a0:308_2": "Dhammacakkhunti upari brahmāyusutte tiṇṇaṃ maggānaṃ,",
  "atk-s0202a0:308_3": "cūḷarāhulovāde āsavakkhayassetaṃ nāmaṃ.",
  "atk-s0202a0:308_4": "Idha pana sotāpattimaggo adhippeto.",
  "atk-s0202a0:308_5": "Tassa uppattiākāradassanatthaṃ “yaṃkiñci samudayadhammaṃ,",
  "atk-s0202a0:308_6": "sabbaṃ taṃ nirodhadhamma”nti āha.",
  "atk-s0202a0:308_7": "Tañhi nirodhaṃ ārammaṇaṃ katvā kiccavasena evaṃ sabbasaṅkhataṃ paṭivijjhantaṃ uppajjati.",
  "atk-s0202a0:309_0": "Diṭṭho ariyasaccadhammo etenāti diṭṭhadhammo.",
  "atk-s0202a0:309_1": "Esa nayo sesapadesupi.",
  "atk-s0202a0:309_2": "Tiṇṇā vicikicchā anenāti tiṇṇavicikiccho.",
  "atk-s0202a0:309_3": "Vigatā kathaṃkathā assāti vigatakathaṃkatho.",
  "atk-s0202a0:309_4": "Vesārajjappattoti vesārajjaṃ patto. Kattha?",
  "atk-s0202a0:309_5": "Satthu sāsane.",
  "atk-s0202a0:309_6": "Nāssa paro paccayo,",
  "atk-s0202a0:309_7": "na parassa saddhāya ettha vattatīti aparappaccayo.",
  "atk-s0202a0:310_0": "70.",
  "atk-s0202a0:310_1": "Cittena sampaṭicchamāno abhinanditvā,",
  "atk-s0202a0:310_2": "vācāya pasaṃsamāno anumoditvā.",
  "atk-s0202a0:310_3": "Āvarāmīti thakemi pidahāmi.",
  "atk-s0202a0:310_4": "Anāvaṭanti na āvaritaṃ vivaṭaṃ ugghāṭitaṃ.",
  "atk-s0202a0:311_0": "71.",
  "atk-s0202a0:311_1": "Assosi kho dīghatapassīti so kira tassa gatakālato paṭṭhāya –",
  "atk-s0202a0:311_2": "“paṇḍito gahapati,",
  "atk-s0202a0:311_3": "samaṇo ca gotamo dassanasampanno niyyānikakatho,",
  "atk-s0202a0:311_4": "dassanepi tassa pasīdissati,",
  "atk-s0202a0:311_5": "dhammakathāyapi pasīdissati,",
  "atk-s0202a0:311_6": "pasīditvā saraṇaṃ gamissati,",
  "atk-s0202a0:311_7": "gato nu kho saraṇaṃ gahapati na tāva gato”ti ohitasotova hutvā vicarati.",
  "atk-s0202a0:311_8": "Tasmā paṭhamaṃyeva assosi.",
  "atk-s0202a0:312_0": "72.",
  "atk-s0202a0:312_1": "Tena hi sammāti balavasokena abhibhūto “ettheva tiṭṭhā”ti vacanaṃ sutvāpi atthaṃ asallakkhento dovārikena saddhiṃ sallapatiyeva.",
  "atk-s0202a0:313_0": "Majjhimāya dvārasālāyānti yassa gharassa satta dvārakoṭṭhakā,",
  "atk-s0202a0:313_1": "tassa sabbaabbhantarato vā sabbabāhirato vā paṭṭhāya catutthadvārakoṭṭhako,",
  "atk-s0202a0:313_2": "yassa pañca,",
  "atk-s0202a0:313_3": "tassa tatiyo,",
  "atk-s0202a0:313_4": "yassa tayo,",
  "atk-s0202a0:313_5": "tassa dutiyo dvārakoṭṭhako majjhimadvārasālā nāma.",
  "atk-s0202a0:313_6": "Ekadvārakoṭṭhakassa pana gharassa majjhaṭṭhāne maṅgalatthambhaṃ nissāya majjhimadvārasālā.",
  "atk-s0202a0:313_7": "Tassa pana gehassa satta dvārakoṭṭhakā,",
  "atk-s0202a0:313_8": "pañcātipi vuttaṃ.",
  "atk-s0202a0:314_0": "73.",
  "atk-s0202a0:314_1": "Aggantiādīni sabbāni aññamaññavevacanāni.",
  "atk-s0202a0:314_2": "Yaṃ sudanti ettha yanti yaṃ nāṭaputtaṃ.",
  "atk-s0202a0:314_3": "Sudanti nipātamattaṃ.",
  "atk-s0202a0:314_4": "Pariggahetvāti teneva uttarāsaṅgena udare parikkhipanto gahetvā.",
  "atk-s0202a0:314_5": "Nisīdāpetīti saṇikaṃ ācariya,",
  "atk-s0202a0:314_6": "saṇikaṃ ācariyāti mahantaṃ telaghaṭaṃ ṭhapento viya nisīdāpeti.",
  "atk-s0202a0:314_7": "Dattosīti kiṃ jaḷosi jātoti attho.",
  "atk-s0202a0:314_8": "Paṭimukkoti sīse parikkhipitvā gahito.",
  "atk-s0202a0:314_9": "Aṇḍahārakotiādiṃ duṭṭhullavacanampi samānaṃ upaṭṭhākassa aññathābhāvena uppannabalavasokatāya idaṃ nāma bhaṇāmīti asallakkhetvāva bhaṇati.",
  "atk-s0202a0:315_0": "74. Bhaddikā, bhante,",
  "atk-s0202a0:315_1": "āvaṭṭanīti nigaṇṭho māyameva sandhāya vadati,",
  "atk-s0202a0:315_2": "upāsako attanā paṭividdhaṃ sotāpattimaggaṃ.",
  "atk-s0202a0:315_3": "Tena hīti nipātamattametaṃ, bhante,",
  "atk-s0202a0:315_4": "upamaṃ te karissāmicceva attho.",
  "atk-s0202a0:315_5": "Kāraṇavacanaṃ vā,",
  "atk-s0202a0:315_6": "yena kāraṇena tumhākaṃ sāsanaṃ aniyyānikaṃ,",
  "atk-s0202a0:315_7": "mama satthu niyyānikaṃ,",
  "atk-s0202a0:315_8": "tena kāraṇena upamaṃ te karissāmīti vuttaṃ hoti.",
  "atk-s0202a0:316_0": "75.",
  "atk-s0202a0:316_1": "Upavijaññāti vijāyanakālaṃ upagatā.",
  "atk-s0202a0:316_2": "Makkaṭacchāpakanti makkaṭapotakaṃ.",
  "atk-s0202a0:316_3": "Kiṇitvā ānehīti mūlaṃ datvāva āhara.",
  "atk-s0202a0:316_4": "Āpaṇesu hi saviññāṇakampi aviññāṇakampi makkaṭādikīḷanabhaṇḍakaṃ vikkiṇanti.",
  "atk-s0202a0:316_5": "Taṃ sandhāyetaṃ āha.",
  "atk-s0202a0:316_6": "Rajitanti bahalabahalaṃ pītāvalepanaraṅgajātaṃ gahetvā rajitvā dinnaṃ imaṃ icchāmīti attho.",
  "atk-s0202a0:316_7": "Ākoṭitapaccākoṭitanti ākoṭitañceva parivattetvā punappunaṃ ākoṭitañca.",
  "atk-s0202a0:316_8": "Ubhatobhāgavimaṭṭhanti maṇipāsāṇena ubhosu passesu suṭṭhu vimaṭṭhaṃ ghaṭṭetvā uppāditacchaviṃ.",
  "atk-s0202a0:317_0": "Raṅgakkhamo hi khoti saviññāṇakampi aviññāṇakampi raṅgaṃ pivati.",
  "atk-s0202a0:317_1": "Tasmā evamāha.",
  "atk-s0202a0:317_2": "No ākoṭṭanakkhamoti saviññāṇakassa tāva ākoṭṭanaphalake ṭhapetvā kucchiyaṃ ākoṭitassa kucchi bhijjati,",
  "atk-s0202a0:317_3": "karīsaṃ nikkhamati.",
  "atk-s0202a0:317_4": "Sesī ākoṭitassa sīsaṃ bhijjati,",
  "atk-s0202a0:317_5": "mattaluṅgaṃ nikkhamati.",
  "atk-s0202a0:317_6": "Aviññāṇako khaṇḍakhaṇḍitaṃ gacchati.",
  "atk-s0202a0:317_7": "Tasmā evamāha.",
  "atk-s0202a0:317_8": "No vimajjanakkhamoti saviññāṇako maṇipāsāṇena vimaddiyamāno nillomataṃ nicchavitañca āpajjati,",
  "atk-s0202a0:317_9": "aviññāṇakopi vacuṇṇakabhāvaṃ āpajjati.",
  "atk-s0202a0:317_10": "Tasmā evamāha.",
  "atk-s0202a0:317_11": "Raṅgakkhamo hi kho bālānanti bālānaṃ mandabuddhīnaṃ raṅgakkhamo,",
  "atk-s0202a0:317_12": "rāgamattaṃ janeti,",
  "atk-s0202a0:317_13": "piyo hoti.",
  "atk-s0202a0:317_14": "Paṇḍitānaṃ pana nigaṇṭhavādo vā añño vā bhāratarāmasītāharaṇādi niratthakakathāmaggo appiyova hoti.",
  "atk-s0202a0:317_15": "No anuyogakkhamo,",
  "atk-s0202a0:317_16": "no vimajjanakkhamoti anuyogaṃ vā vīmaṃsaṃ vā na khamati,",
  "atk-s0202a0:317_17": "thuse koṭṭetvā taṇḍulapariyesanaṃ viya kadaliyaṃ sāragavesanaṃ viya ca rittako tucchakova hoti.",
  "atk-s0202a0:317_18": "Raṅgakkhamo ceva paṇḍitānanti catusaccakathā hi paṇḍitānaṃ piyā hoti,",
  "atk-s0202a0:317_19": "vassasatampi suṇanto tittiṃ na gacchati.",
  "atk-s0202a0:317_20": "Tasmā evamāha.",
  "atk-s0202a0:317_21": "Buddhavacanaṃ pana yathā yathāpi ogāhissati mahāsamuddo viya gambhīrameva hotīti “anuyogakkhamo ca vimajjanakkhamo cā”ti āha.",
  "atk-s0202a0:317_22": "Suṇohi yassāhaṃ sāvakoti tassa guṇe suṇāhīti bhagavato vaṇṇe vattuṃ āraddho.",
  "atk-s0202a0:318_0": "76.",
  "atk-s0202a0:318_1": "Dhīrassāti dhīraṃ vuccati paṇḍiccaṃ,",
  "atk-s0202a0:318_2": "yā paññā pajānanā…pe…",
  "atk-s0202a0:318_3": "sammādiṭṭhi,",
  "atk-s0202a0:318_4": "tena samannāgatassa dhātuāyatanapaṭiccasamuppādaṭṭhānāṭṭhānakusalassa paṇḍitassāhaṃ sāvako,",
  "atk-s0202a0:318_5": "so mayhaṃ satthāti evaṃ sabbapadesu sambandho veditabbo.",
  "atk-s0202a0:318_6": "Pabhinnakhīlassāti bhinnapañcacetokhilassa.",
  "atk-s0202a0:318_7": "Sabbaputhujjane vijiniṃsu vijinanti vijinissanti vāti vijayā. Ke te,",
  "atk-s0202a0:318_8": "maccumārakilesamāradevaputtamārāti?",
  "atk-s0202a0:318_9": "Te vijitā vijayā etenāti vijitavijayo. Bhagavā,",
  "atk-s0202a0:318_10": "tassa vijitavijayassa.",
  "atk-s0202a0:318_11": "Anīghassāti kilesadukkhenapi vipākadukkhenapi niddukkhassa.",
  "atk-s0202a0:318_12": "Susamacittassāti devadattadhanapālakaaṅgulimālarāhulatherādīsupi devamanussesu suṭṭhu samacittassa.",
  "atk-s0202a0:318_13": "Vuddhasīlassāti vaḍḍhitācārassa.",
  "atk-s0202a0:318_14": "Sādhupaññassāti sundarapaññassa.",
  "atk-s0202a0:318_15": "Vesamantarassāti rāgādivisamaṃ taritvā vitaritvā ṭhitassa.",
  "atk-s0202a0:318_16": "Vimalassāti vigatarāgādimalassa.",
  "atk-s0202a0:319_0": "Tusitassāti tuṭṭhacittassa.",
  "atk-s0202a0:319_1": "Vantalokāmisassāti vantakāmaguṇassa.",
  "atk-s0202a0:319_2": "Muditassāti muditāvihāravasena muditassa,",
  "atk-s0202a0:319_3": "punaruttameva vā etaṃ.",
  "atk-s0202a0:319_4": "Pasādavasena hi ekampi guṇaṃ punappunaṃ vadatiyeva.",
  "atk-s0202a0:319_5": "Katasamaṇassāti katasāmaññassa,",
  "atk-s0202a0:319_6": "samaṇadhammassa matthakaṃ pattassāti attho.",
  "atk-s0202a0:319_7": "Manujassāti lokavohāravasena ekassa sattassa.",
  "atk-s0202a0:319_8": "Narassāti punaruttaṃ.",
  "atk-s0202a0:319_9": "Aññathā vuccamāne ekekagāthāya dasa guṇā nappahonti.",
  "atk-s0202a0:320_0": "Venayikassāti sattānaṃ vināyakassa.",
  "atk-s0202a0:320_1": "Ruciradhammassāti sucidhammassa.",
  "atk-s0202a0:320_2": "Pabhāsakassāti obhāsakassa.",
  "atk-s0202a0:320_3": "Vīrassāti vīriyasampannassa.",
  "atk-s0202a0:320_4": "Nisabhassāti usabhavasabhanisabhesu sabbattha appaṭisamaṭṭhena nisabhassa.",
  "atk-s0202a0:320_5": "Gambhīrassāti gambhīraguṇassa,",
  "atk-s0202a0:320_6": "guṇehi vā gambhīrassa.",
  "atk-s0202a0:320_7": "Monapattassāti ñāṇapattassa.",
  "atk-s0202a0:320_8": "Vedassāti vedo vuccati ñāṇaṃ,",
  "atk-s0202a0:320_9": "tena samannāgatassa.",
  "atk-s0202a0:320_10": "Dhammaṭṭhassāti dhamme ṭhitassa.",
  "atk-s0202a0:320_11": "Saṃvutattassāti pihitattassa.",
  "atk-s0202a0:321_0": "Nāgassāti catūhi kāraṇehi nāgassa.",
  "atk-s0202a0:321_1": "Pantasenassāti pantasenāsanassa.",
  "atk-s0202a0:321_2": "Paṭimantakassāti paṭimantanapaññāya samannāgatassa.",
  "atk-s0202a0:321_3": "Monassāti monaṃ vuccati ñāṇaṃ,",
  "atk-s0202a0:321_4": "tena samannāgatassa,",
  "atk-s0202a0:321_5": "dhutakilesassa vā.",
  "atk-s0202a0:321_6": "Dantassāti nibbisevanassa.",
  "atk-s0202a0:322_0": "Isisattamassāti vipassiādayo cha isayo upādāya sattamassa.",
  "atk-s0202a0:322_1": "Brahmapattassāti seṭṭhapattassa.",
  "atk-s0202a0:322_2": "Nhātakassāti nhātakilesassa.",
  "atk-s0202a0:322_3": "Padakassāti akkharādīni samodhānetvā gāthāpadakaraṇakusalassa.",
  "atk-s0202a0:322_4": "Viditavedassāti viditañāṇassa.",
  "atk-s0202a0:322_5": "Purindadassāti sabbapaṭhamaṃ dhammadānadāyakassa.",
  "atk-s0202a0:322_6": "Sakkassāti samatthassa.",
  "atk-s0202a0:322_7": "Pattipattassāti ye pattabbā guṇā,",
  "atk-s0202a0:322_8": "te pattassa.",
  "atk-s0202a0:322_9": "Veyyākaraṇassāti vitthāretvā atthadīpakassa.",
  "atk-s0202a0:322_10": "Bhagavatā hi abyākataṃ nāma tanti padaṃ natthi sabbesaṃyeva attho kathito.",
  "atk-s0202a0:323_0": "Vipassissāti vipassanakassa. Anabhinatassāti anatassa. No apanatassāti aduṭṭhassa.",
  "atk-s0202a0:324_0": "Ananugatantarassāti kilese ananugatacittassa. Asitassāti abaddhassa.",
  "atk-s0202a0:325_0": "Bhūripaññassāti bhūri vuccati pathavī,",
  "atk-s0202a0:325_1": "tāya pathavīsamāya paññāya vipulāya mahantāya vitthatāya samannāgatassāti attho.",
  "atk-s0202a0:325_2": "Mahāpaññassāti mahāpaññāya samannāgatassa.",
  "atk-s0202a0:326_0": "Anupalittassāti taṇhādiṭṭhikilesehi alittassa.",
  "atk-s0202a0:326_1": "Āhuneyyassāti āhutiṃ paṭiggahetuṃ yuttassa.",
  "atk-s0202a0:326_2": "Yakkhassāti ānubhāvadassanaṭṭhena ādissamānakaṭṭhena vā bhagavā yakkho nāma.",
  "atk-s0202a0:326_3": "Tenāha “yakkhassā”ti.",
  "atk-s0202a0:326_4": "Mahatoti mahantassa.",
  "atk-s0202a0:326_5": "Tassa sāvakohamasmīti tassa evaṃvividhaguṇassa satthussa ahaṃ sāvakoti.",
  "atk-s0202a0:326_6": "Upāsakassa sobhāpattimaggeneva paṭisambhidā āgatā.",
  "atk-s0202a0:326_7": "Iti paṭisambhidāvisaye ṭhatvā padasatena dasabalassa kilesappahānavaṇṇaṃ kathento “kassa taṃ gahapati sāvakaṃ dhāremā”ti pañhassa atthaṃ vissajjesi.",
  "atk-s0202a0:327_0": "77.",
  "atk-s0202a0:327_1": "Kadā saññūḷhāti kadā sampiṇḍitā.",
  "atk-s0202a0:327_2": "Evaṃ kirassa ahosi –",
  "atk-s0202a0:327_3": "“ayaṃ idāneva samaṇassa gotamassa santikaṃ gantvā āgato,",
  "atk-s0202a0:327_4": "kadānena ete vaṇṇā sampiṇḍitā”ti.",
  "atk-s0202a0:327_5": "Tasmā evamāha.",
  "atk-s0202a0:327_6": "Vicittaṃ mālaṃ gantheyyāti sayampi dakkhatāya pupphānampi nānāvaṇṇatāya ekatovaṇṭikādibhedaṃ vicitramālaṃ gantheyya.",
  "atk-s0202a0:327_7": "Evameva kho,",
  "atk-s0202a0:327_8": "bhanteti ettha nānāpupphānaṃ mahāpuppharāsi viya nānāvidhānaṃ vaṇṇānaṃ bhagavato sinerumatto vaṇṇarāsi daṭṭhabbo.",
  "atk-s0202a0:327_9": "Chekamālākāro viya upāli gahapati.",
  "atk-s0202a0:327_10": "Mālākārassa vicitramālāganthanaṃ viya gahapatino tathāgatassa vicitravaṇṇaganthanaṃ.",
  "atk-s0202a0:328_0": "Uṇhaṃ lohitaṃ mukhato uggañchīti tassa hi bhagavato sakkāraṃ asahamānassa etadahosi –",
  "atk-s0202a0:328_1": "“anatthiko dāni ayaṃ gahapati amhehi,",
  "atk-s0202a0:328_2": "sve paṭṭhāya paṇṇāsa saṭṭhi jane gahetvā etassa gharaṃ pavisitvā bhuñjituṃ na labhissāmi,",
  "atk-s0202a0:328_3": "bhinnā me bhattakumbhī”ti.",
  "atk-s0202a0:328_4": "Athassa upaṭṭhākavipariṇāmena balavasoko uppajji.",
  "atk-s0202a0:328_5": "Ime hi sattā attano attanova cintayanti.",
  "atk-s0202a0:328_6": "Tassa tasmiṃ soke uppanne abbhantaraṃ uṇhaṃ ahosi,",
  "atk-s0202a0:328_7": "lohitaṃ vilīyittha,",
  "atk-s0202a0:328_8": "taṃ mahāvātena samuddharitaṃ kuṭe pakkhittarajanaṃ viya pattamattaṃ mukhato uggañchi.",
  "atk-s0202a0:328_9": "Nidhānagatalohitaṃ vamitvā pana appakā sattā jīvituṃ sakkonti.",
  "atk-s0202a0:328_10": "Nigaṇṭho tattheva jāṇunā patito,",
  "atk-s0202a0:328_11": "atha naṃ pāṭaṅkiyā bahinagaraṃ nīharitvā mañcakasivikāya gahetvā pāvaṃ agamaṃsu,",
  "atk-s0202a0:328_12": "so na cirasseva pāvāyaṃ kālamakāsi.",
  "atk-s0202a0:328_13": "Imasmiṃ pana sutte ugghāṭitaññūpuggalassa vasena dhammadesanā pariniṭṭhitāti.",
  "atk-s0202a0:329_0": "Papañcasūdaniyā majjhimanikāyaṭṭhakathāya",
  "atk-s0202a0:330_0": "Upālisuttavaṇṇanā niṭṭhitā.",
  "atk-s0202a0:331_0": "7. Kukkuravatikasuttavaṇṇanā",
  "atk-s0202a0:332_0": "78.",
  "atk-s0202a0:332_1": "Evaṃ me sutanti kukkuravatikasuttaṃ.",
  "atk-s0202a0:332_2": "Tattha koliyesūti evaṃnāmake janapade.",
  "atk-s0202a0:332_3": "So hi ekopi kolanagare patiṭṭhitānaṃ koliyānaṃ rājakumārānaṃ nivāsaṭṭhānattā evaṃ vuccati.",
  "atk-s0202a0:332_4": "Tasmiṃ koliyesu janapade.",
  "atk-s0202a0:332_5": "Haliddavasananti tassa kira nigamassa māpitakāle pītakavatthanivatthā manussā nakkhattaṃ kīḷiṃsu.",
  "atk-s0202a0:332_6": "Te nakkhattakīḷāvasāne nigamassa nāmaṃ āropentā haliddavasananti nāmaṃ akaṃsu.",
  "atk-s0202a0:332_7": "Taṃ gocaragāmaṃ katvā viharatīti attho.",
  "atk-s0202a0:332_8": "Vihāro panettha kiñcāpi na niyāmito,",
  "atk-s0202a0:332_9": "tathāpi buddhānaṃ anucchavike senāsaneyeva vihāsīti veditabbo.",
  "atk-s0202a0:332_10": "Govatikoti samādinnagovato,",
  "atk-s0202a0:332_11": "sīse siṅgāni ṭhapetvā naṅguṭṭhaṃ bandhitvā gāvīhi saddhiṃ tiṇāni khādanto viya carati.",
  "atk-s0202a0:332_12": "Aceloti naggo niccelo.",
  "atk-s0202a0:332_13": "Seniyoti tassa nāmaṃ.",
  "atk-s0202a0:333_0": "Kukkuravatikoti samādinnakukkuravato,",
  "atk-s0202a0:333_1": "sabbaṃ sunakhakiriyaṃ karoti.",
  "atk-s0202a0:333_2": "Ubhopete sahapaṃsukīḷikā sahāyakā.",
  "atk-s0202a0:333_3": "Kukkurova palikujjitvāti sunakho nāma sāmikassa santike nisīdanto dvīhi pādehi bhūmiyaṃ vilekhitvā kukkurakūjitaṃ kūjanto nisīdati,",
  "atk-s0202a0:333_4": "ayampi “kukkurakiriyaṃ karissāmī”ti bhagavatā saddhiṃ sammoditvā dvīhi hatthehi bhūmiyaṃ vilekhitvā sīsaṃ",
  "atk-s0202a0:333_5": "vidhunanto ‘bhū bhū’ti katvā hatthapāde samiñjitvā sunakho viya nisīdi.",
  "atk-s0202a0:333_6": "Chamānikkhittanti bhūmiyaṃ ṭhapitaṃ.",
  "atk-s0202a0:333_7": "Samattaṃ samādinnanti paripuṇṇaṃ katvā gahitaṃ.",
  "atk-s0202a0:333_8": "Kā gatīti kā nipphatti.",
  "atk-s0202a0:333_9": "Ko abhisamparāyoti abhisamparāyamhi kattha nibbatti.",
  "atk-s0202a0:333_10": "Alanti tassa appiyaṃ bhavissatīti yāvatatiyaṃ paṭibāhati.",
  "atk-s0202a0:333_11": "Kukkuravatanti kukkuravatasamādānaṃ.",
  "atk-s0202a0:334_0": "79.",
  "atk-s0202a0:334_1": "Bhāvetīti vaḍḍheti.",
  "atk-s0202a0:334_2": "Paripuṇṇanti anūnaṃ.",
  "atk-s0202a0:334_3": "Abbokiṇṇanti nirantaraṃ.",
  "atk-s0202a0:334_4": "Kukkurasīlanti kukkurācāraṃ.",
  "atk-s0202a0:334_5": "Kukkuracittanti “ajja paṭṭhāya kukkurehi kātabbaṃ karissāmī”ti evaṃ uppannacittaṃ.",
  "atk-s0202a0:334_6": "Kukkurākappanti kukkurānaṃ gamanākāro atthi,",
  "atk-s0202a0:334_7": "tiṭṭhanākāro atthi,",
  "atk-s0202a0:334_8": "nisīdanākāro atthi,",
  "atk-s0202a0:334_9": "sayanākāro atthi,",
  "atk-s0202a0:334_10": "uccārapassāvakaraṇākāro atthi,",
  "atk-s0202a0:334_11": "aññe kukkure disvā dante vivaritvā gamanākāro atthi,",
  "atk-s0202a0:334_12": "ayaṃ kukkurākappo nāma,",
  "atk-s0202a0:334_13": "taṃ bhāvetīti attho.",
  "atk-s0202a0:334_14": "Imināhaṃ sīlenātiādīsu ahaṃ iminā ācārena vā vatasamādānena vā dukkaratapacaraṇena vā methunaviratibrahmacariyena vāti attho.",
  "atk-s0202a0:334_15": "Devoti sakkasuyāmādīsu aññataro.",
  "atk-s0202a0:334_16": "Devaññataroti tesaṃ dutiyatatiyaṭṭhānādīsu aññataradevo.",
  "atk-s0202a0:334_17": "Micchādiṭṭhīti adevalokagāmimaggameva devalokagāmimaggoti gahetvā uppannatāya sā assa micchādiṭṭhi nāma hoti.",
  "atk-s0202a0:334_18": "Aññataraṃ gatiṃ vadāmīti tassa hi nirayato vā tiracchānayonito vā aññā gati natthi,",
  "atk-s0202a0:334_19": "tasmā evamāha.",
  "atk-s0202a0:334_20": "Sampajjamānanti diṭṭhiyā asammissaṃ hutvā nipajjamānaṃ.",
  "atk-s0202a0:335_0": "Nāhaṃ, bhante,",
  "atk-s0202a0:335_1": "etaṃ rodāmi,",
  "atk-s0202a0:335_2": "yaṃ maṃ bhagavā evamāhāti yaṃ maṃ, bhante,",
  "atk-s0202a0:335_3": "bhagavā evamāha,",
  "atk-s0202a0:335_4": "ahametaṃ bhagavato byākaraṇaṃ na rodāmi na paridevāmi,",
  "atk-s0202a0:335_5": "na anutthunāmīti attho.",
  "atk-s0202a0:335_6": "Evaṃ sakammakavasenettha attho veditabbo,",
  "atk-s0202a0:335_7": "na assumuñcanamattena.",
  "atk-s0202a0:336_0": "“Mataṃ vā amma rodanti, yo vā jīvaṃ na dissati;",
  "atk-s0202a0:337_0": "Jīvantaṃ amma passantī, kasmā maṃ amma rodasī”ti. –",
  "atk-s0202a0:338_0": "Ayañcettha payogo.",
  "atk-s0202a0:338_1": "Apica me idaṃ,",
  "atk-s0202a0:338_2": "bhanteti apica kho me idaṃ, bhante,",
  "atk-s0202a0:338_3": "kukkuravataṃ dīgharattaṃ samādinnaṃ,",
  "atk-s0202a0:338_4": "tasmiṃ sampajjantepi vuddhi natthi,",
  "atk-s0202a0:338_5": "vipajjantepi.",
  "atk-s0202a0:338_6": "Iti “ettakaṃ kālaṃ mayā katakammaṃ moghaṃ jāta”nti attano vipattiṃ paccavekkhamāno rodāmi, bhanteti.",
  "atk-s0202a0:339_0": "80.",
  "atk-s0202a0:339_1": "Govatantiādīni kukkuravatādīsu vuttanayeneva veditabbāni.",
  "atk-s0202a0:339_2": "Gavākappanti goākappaṃ.",
  "atk-s0202a0:339_3": "Sesaṃ kukkurākappe vuttasadisameva.",
  "atk-s0202a0:339_4": "Yathā pana tattha aññe kukkure disvā dante vivaritvā gamanākāro,",
  "atk-s0202a0:339_5": "evamidha aññe gāvo disvā kaṇṇe ukkhipitvā gamanākāro veditabbo.",
  "atk-s0202a0:339_6": "Sesaṃ tādisameva.",
  "atk-s0202a0:340_0": "81.",
  "atk-s0202a0:340_1": "Cattārimāni puṇṇa kammānīti kasmā imaṃ desanaṃ ārabhi?",
  "atk-s0202a0:340_2": "Ayañhi desanā ekaccakammakiriyavasena āgatā,",
  "atk-s0202a0:340_3": "imasmiñca kammacatukke kathite imesaṃ kiriyā pākaṭā bhavissatīti imaṃ desanaṃ ārabhi.",
  "atk-s0202a0:340_4": "Apica imaṃ kammacatukkameva desiyamānaṃ ime sañjānissanti,",
  "atk-s0202a0:340_5": "tato eko saraṇaṃ gamissati,",
  "atk-s0202a0:340_6": "eko pabbajitvā arahattaṃ pāpuṇissatīti ayameva etesaṃ sappāyāti ñatvāpi imaṃ desanaṃ ārabhi.",
  "atk-s0202a0:341_0": "Tattha kaṇhanti kāḷakaṃ dasaakusalakammapathakammaṃ.",
  "atk-s0202a0:341_1": "Kaṇhavipākanti apāye nibbattanato kāḷakavipākaṃ.",
  "atk-s0202a0:341_2": "Sukkanti paṇḍaraṃ dasakusalakammapathakammaṃ.",
  "atk-s0202a0:341_3": "Sukkavipākanti sagge nibbattanato paṇḍaravipākaṃ.",
  "atk-s0202a0:341_4": "Kaṇhasukkanti vomissakakammaṃ.",
  "atk-s0202a0:341_5": "Kaṇhasukkavipākanti sukhadukkhavipākaṃ.",
  "atk-s0202a0:341_6": "Missakakammañhi katvā akusalena tiracchānayoniyaṃ maṅgalahatthiṭṭhānādīsu uppanno kusalena pavatte sukhaṃ vediyati.",
  "atk-s0202a0:341_7": "Kusalena rājakulepi nibbatto akusalena pavatte dukkhaṃ vediyati.",
  "atk-s0202a0:341_8": "Akaṇhaṃ asukkanti kammakkhayakaraṃ catumaggacetanākammaṃ adhippetaṃ.",
  "atk-s0202a0:341_9": "Tañhi yadi kaṇhaṃ bhaveyya,",
  "atk-s0202a0:341_10": "kaṇhavipākaṃ dadeyya.",
  "atk-s0202a0:341_11": "Yadi sukkaṃ bhaveyya,",
  "atk-s0202a0:341_12": "sukkavipākaṃ dadeyya.",
  "atk-s0202a0:341_13": "Ubhayavipākassa pana adānato akaṇhāsukkavipākattā “akaṇhaṃ asukka”nti vuttaṃ.",
  "atk-s0202a0:341_14": "Ayaṃ tāva uddese attho.",
  "atk-s0202a0:342_0": "Niddese pana sabyābajjhanti sadukkhaṃ.",
  "atk-s0202a0:342_1": "Kāyasaṅkhārādīsu kāyadvāre gahaṇādivasena copanappattā dvādasa akusalacetanā sabyābajjhakāyasaṅkhāro nāma.",
  "atk-s0202a0:342_2": "Vacīdvāre hanusañcopanavasena vacībhedapavattikā tāyeva dvādasa vacīsaṅkhāro nāma.",
  "atk-s0202a0:342_3": "Ubhayacopanaṃ appattā raho cintayantassa manodvāre pavattā manosaṅkhāro nāma.",
  "atk-s0202a0:342_4": "Iti tīsupi dvāresu kāyaduccaritādibhedā akusalacetanāva saṅkhārāti veditabbā.",
  "atk-s0202a0:342_5": "Imasmiñhi sutte cetanā dhuraṃ,",
  "atk-s0202a0:342_6": "upālisutte kammaṃ.",
  "atk-s0202a0:342_7": "Abhisaṅkharitvāti saṅkaḍḍhitvā,",
  "atk-s0202a0:342_8": "piṇḍaṃ katvāti attho.",
  "atk-s0202a0:342_9": "Sabyābajjhaṃ lokanti sadukkhaṃ lokaṃ upapajjanti.",
  "atk-s0202a0:342_10": "Sabyābajjhā phassā phusantīti sadukkhā vipākaphassā phusanti.",
  "atk-s0202a0:342_11": "Ekantadukkhanti nirantaradukkhaṃ.",
  "atk-s0202a0:342_12": "Bhūtāti hetvatthe nissakkavacanaṃ,",
  "atk-s0202a0:342_13": "bhūtakammato bhūtassa sattassa uppatti hoti.",
  "atk-s0202a0:342_14": "Idaṃ vuttaṃ hoti –",
  "atk-s0202a0:342_15": "yathābhūtaṃ kammaṃ sattā karonti,",
  "atk-s0202a0:342_16": "tathābhūtena kammena kammasabhāgavasena tesaṃ upapatti hoti.",
  "atk-s0202a0:342_17": "Tenevāha “yaṃ karoti tena upapajjatī”ti.",
  "atk-s0202a0:342_18": "Ettha ca tenāti kammena viya vuttā,",
  "atk-s0202a0:342_19": "upapatti ca nāma vipākena hoti.",
  "atk-s0202a0:342_20": "Yasmā pana vipākassa kammaṃ hetu,",
  "atk-s0202a0:342_21": "tasmā tena mūlahetubhūtena kammena nibbattatīti ayamettha attho.",
  "atk-s0202a0:342_22": "Phassā phusantīti yena kammavipākena nibbatto,",
  "atk-s0202a0:342_23": "taṃkammavipākaphassā phusanti.",
  "atk-s0202a0:342_24": "Kammadāyādāti kammadāyajjā kammameva nesaṃ dāyajjaṃ santakanti vadāmi.",
  "atk-s0202a0:343_0": "Abyābajjhanti niddukkhaṃ.",
  "atk-s0202a0:343_1": "Imasmiṃ vāre kāyadvāre pavattā aṭṭha kāmāvacarakusalacetanā kāyasaṅkhāro nāma.",
  "atk-s0202a0:343_2": "Tāyeva vacīdvāre pavattā vacīsaṅkhāro nāma.",
  "atk-s0202a0:343_3": "Manodvāre pavattā tāyeva aṭṭha,",
  "atk-s0202a0:343_4": "tisso ca heṭṭhimajhānacetanā abyābajjhamanosaṅkhāro nāma.",
  "atk-s0202a0:343_5": "Jhānacetanā tāva hotu,",
  "atk-s0202a0:343_6": "kāmāvacarā kinti abyābajjhamanosaṅkhāro nāma jātāti.",
  "atk-s0202a0:343_7": "Kasiṇasajjanakāle ca kasiṇāsevanakāle ca labbhanti.",
  "atk-s0202a0:343_8": "Kāmāvacaracetanā paṭhamajjhānacetanāya ghaṭitā,",
  "atk-s0202a0:343_9": "catutthajjhānacetanā tatiyajjhānacetanāya ghaṭitā.",
  "atk-s0202a0:343_10": "Iti tīsupi dvāresu kāyasucaritādibhedā kusalacetanāva saṅkhārāti veditabbo.",
  "atk-s0202a0:343_11": "Tatiyavāro ubhayamissakavasena veditabbā.",
  "atk-s0202a0:344_0": "Seyyathāpi manussātiādīsu manussānaṃ tāva kālena sukhaṃ kālena dukkhaṃ pākaṭameva,",
  "atk-s0202a0:344_1": "devesu pana bhummadevatānaṃ,",
  "atk-s0202a0:344_2": "vinipātikesu vemānikapetānaṃ kālena sukhaṃ kālena dukkhaṃ hotīti veditabbaṃ.",
  "atk-s0202a0:344_3": "Hatthiādīsu tiracchānesupi labbhatiyeva.",
  "atk-s0202a0:345_0": "Tatrāti tesu tīsu kammesu.",
  "atk-s0202a0:345_1": "Tassa pahānāya yā cetanāti tassa pahānatthāya maggacetanā.",
  "atk-s0202a0:345_2": "Kammaṃ patvāva maggacetanāya añño paṇḍarataro dhammo nāma natthi.",
  "atk-s0202a0:345_3": "Idaṃ pana kammacatukkaṃ patvā dvādasa akusalacetanā kaṇhā nāma,",
  "atk-s0202a0:345_4": "tebhūmakakusalacetanā sukkā nāma,",
  "atk-s0202a0:345_5": "maggacetanā akaṇhā asukkāti āgatā.",
  "atk-s0202a0:346_0": "82.",
  "atk-s0202a0:346_1": "“Labheyyāhaṃ,",
  "atk-s0202a0:346_2": "bhante”ti idaṃ so “ciraṃ vata me aniyyānikapakkhe yojetvā attā kilamito,",
  "atk-s0202a0:346_3": "‘sukkhanadītīre nhāyissāmī’ti samparivattentena viya thuse koṭṭentena viya ca na koci attho nipphādito,",
  "atk-s0202a0:346_4": "handāhaṃ attānaṃ yoge yojemī”ti cintetvā āha.",
  "atk-s0202a0:346_5": "Atha bhagavā yonena khandhake titthiyaparivāso paññatto,",
  "atk-s0202a0:346_6": "yaṃ aññatitthiyapubbo sāmaṇerabhūmiyaṃ ṭhito – “ahaṃ, bhante,",
  "atk-s0202a0:346_7": "itthannāmo aññatitthiyapubbo imasmiṃ dhammavinaye ākaṅkhāmi upasampadaṃ, svāhaṃ, bhante,",
  "atk-s0202a0:346_8": "saṅghaṃ cattāro māse parivāsaṃ yācāmī”tiādinā nayena samādiyitvā parivasati,",
  "atk-s0202a0:346_9": "taṃ sandhāya “yo kho, seniya,",
  "atk-s0202a0:346_10": "aññatitthiyapubbo”tiādimāha.",
  "atk-s0202a0:347_0": "Tattha pabbajjanti vacanasiliṭṭhatāvaseneva vuttaṃ.",
  "atk-s0202a0:347_1": "Aparivasitvāyeva hi pabbajjaṃ labhati.",
  "atk-s0202a0:347_2": "Upasampadatthikena pana nātikālena gāmappavesanādīni aṭṭha vattāni pūrentena parivasitabbaṃ.",
  "atk-s0202a0:347_3": "Āraddhacittāti aṭṭhavattapūraṇena tuṭṭhacittā.",
  "atk-s0202a0:347_4": "Ayamettha saṅkhepo.",
  "atk-s0202a0:347_5": "Vitthārato panesa titthiyaparivāso samantapāsādikāya vinayaṭṭhakathāya pabbajjakhandhakavaṇṇanāyaṃ vuttanayeneva veditabbo.",
  "atk-s0202a0:347_6": "Apica metthāti apica me ettha.",
  "atk-s0202a0:347_7": "Puggalavemattatā viditāti puggalanānattaṃ viditaṃ.",
  "atk-s0202a0:347_8": "Ayaṃ puggalo parivāsāraho,",
  "atk-s0202a0:347_9": "ayaṃ na parivāsārahoti idaṃ mayhaṃ pākaṭanti dasseti.",
  "atk-s0202a0:348_0": "Tato seniyo cintesi –",
  "atk-s0202a0:348_1": "“aho acchariyaṃ buddhasāsanaṃ,",
  "atk-s0202a0:348_2": "yattha evaṃ ghaṃsitvā koṭṭetvā yuttameva gaṇhanti,",
  "atk-s0202a0:348_3": "ayuttaṃ chaḍḍentī”ti.",
  "atk-s0202a0:348_4": "Tato suṭṭhutaraṃ pabbajjāya sañjātussāho sace,",
  "atk-s0202a0:348_5": "bhantetiādimāha.",
  "atk-s0202a0:348_6": "Atha bhagavā tassa tibbacchandataṃ viditvā na seniyo parivāsaṃ arahatīti aññataraṃ bhikkhuṃ āmantesi –",
  "atk-s0202a0:348_7": "“gaccha tvaṃ, bhikkhu,",
  "atk-s0202a0:348_8": "seniyaṃ nhāpetvā pabbājetvā ānehī”ti.",
  "atk-s0202a0:348_9": "So tathā katvā taṃ pabbājetvā bhagavato santikaṃ ānayi.",
  "atk-s0202a0:348_10": "Bhagavā gaṇe nisīditvā upasampādesi.",
  "atk-s0202a0:348_11": "Tena vuttaṃ –",
  "atk-s0202a0:348_12": "“alattha kho acelo seniyo bhagavato santike pabbajjaṃ alattha upasampada”nti.",
  "atk-s0202a0:349_0": "Acirūpasampannoti upasampanno hutvā nacirameva.",
  "atk-s0202a0:349_1": "Vūpakaṭṭhoti vatthukāmakilesakāmehi kāyena ca cittena ca vūpakaṭṭho.",
  "atk-s0202a0:349_2": "Appamattoti kammaṭṭhāne satiṃ avijahanto.",
  "atk-s0202a0:349_3": "Ātāpīti kāyikacetasikasaṅkhātena vīriyātāpena ātāpī.",
  "atk-s0202a0:349_4": "Pahitattoti kāye ca jīvite ca anapekkhatāya pesitatto vissaṭṭhaattabhāvo.",
  "atk-s0202a0:349_5": "Yassatthāyāti yassa atthāya.",
  "atk-s0202a0:349_6": "Kulaputtāti ācārakulaputtā.",
  "atk-s0202a0:349_7": "Sammadevāti hetunāva kāraṇeneva.",
  "atk-s0202a0:349_8": "Tadanuttaranti taṃ anuttaraṃ.",
  "atk-s0202a0:349_9": "Brahmacariyapariyosānanti maggabrahmacariyapariyosānabhūtaṃ arahattaphalaṃ.",
  "atk-s0202a0:349_10": "Tassa hi atthāya kulaputtā pabbajanti.",
  "atk-s0202a0:349_11": "Diṭṭheva dhammeti imasmiṃyeva attabhāve.",
  "atk-s0202a0:349_12": "Sayaṃ abhiññā sacchikatvāti attanāyeva paññāya paccakkhaṃ katvā,",
  "atk-s0202a0:349_13": "aparappaccayaṃ ñatvāti attho.",
  "atk-s0202a0:349_14": "Upasampajja vihāsīti pāpuṇitvā sampādetvā vihāsi.",
  "atk-s0202a0:349_15": "Evaṃ viharantova khīṇā jāti…pe…",
  "atk-s0202a0:349_16": "abbhaññāsi.",
  "atk-s0202a0:350_0": "Evamassa paccavekkhaṇabhūmiṃ dassetvā arahattanikūṭeneva desanaṃ niṭṭhāpetuṃ “aññataro kho panāyasmā seniyo arahataṃ ahosī”ti vuttaṃ.",
  "atk-s0202a0:350_1": "Tattha aññataroti eko.",
  "atk-s0202a0:350_2": "Arahatanti arahantānaṃ,",
  "atk-s0202a0:350_3": "bhagavato sāvakānaṃ arahantānaṃ abbhantaro ahosīti ayamevattha adhippāyo.",
  "atk-s0202a0:350_4": "Sesaṃ sabbattha uttānamevāti.",
  "atk-s0202a0:351_0": "Papañcasūdaniyā majjhimanikāyaṭṭhakathāya",
  "atk-s0202a0:352_0": "Kukkuravatikasuttavaṇṇanā niṭṭhitā.",
  "atk-s0202a0:353_0": "8. Abhayarājakumārasuttavaṇṇanā",
  "atk-s0202a0:354_0": "83.",
  "atk-s0202a0:354_1": "Evaṃ me sutanti abhayasuttaṃ.",
  "atk-s0202a0:354_2": "Tattha abhayoti tassa nāmaṃ.",
  "atk-s0202a0:354_3": "Rājakumāroti bimbisārassa orasaputto.",
  "atk-s0202a0:354_4": "Vādaṃ āropehīti dosaṃ āropehi.",
  "atk-s0202a0:354_5": "Nerayikoti niraye nibbattako.",
  "atk-s0202a0:354_6": "Kappaṭṭhoti kappaṭṭhitiko.",
  "atk-s0202a0:354_7": "Atekicchoti buddhasahassenāpi tikicchituṃ na sakkā.",
  "atk-s0202a0:354_8": "Uggilitunti dve ante mocetvā kathetuṃ asakkonto uggilituṃ bahi nīharituṃ na sakkhiti.",
  "atk-s0202a0:354_9": "Ogilitunti pucchāya dosaṃ datvā hāretuṃ asakkonto ogilituṃ anto pavesetuṃ na sakkhiti.",
  "atk-s0202a0:355_0": "Evaṃ,",
  "atk-s0202a0:355_1": "bhanteti nigaṇṭho kira cintesi –",
  "atk-s0202a0:355_2": "“samaṇo gotamo mayhaṃ sāvake bhinditvā gaṇhāti,",
  "atk-s0202a0:355_3": "handāhaṃ ekaṃ pañhaṃ abhisaṅkharomi,",
  "atk-s0202a0:355_4": "yaṃ puṭṭho samaṇo gotamo ukkuṭiko hutvā nisinno uṭṭhātuṃ na sakkhissatī”ti.",
  "atk-s0202a0:355_5": "So abhayassa gehā nīhaṭabhatto siniddhabhojanaṃ bhuñjanto bahū pañhe abhisaṅkharitvā –",
  "atk-s0202a0:355_6": "“ettha samaṇo gotamo imaṃ nāma dosaṃ dassessati,",
  "atk-s0202a0:355_7": "ettha imaṃ nāmā”ti sabbe pahāya cātumāsamatthake imaṃ pañhaṃ addasa.",
  "atk-s0202a0:355_8": "Athassa etadahosi –",
  "atk-s0202a0:355_9": "“imassa pañhassa pucchāya vā vissajjane vā na sakkā doso dātuṃ,",
  "atk-s0202a0:355_10": "ovaṭṭikasāro ayaṃ,",
  "atk-s0202a0:355_11": "ko nu kho imaṃ gahetvā samaṇassa gotamassa vādaṃ āropessatī”ti.",
  "atk-s0202a0:355_12": "Tato “abhayo rājakumāro paṇḍito,",
  "atk-s0202a0:355_13": "so sakkhissatīti taṃ uggaṇhāpemī”ti niṭṭhaṃ gantvā uggaṇhāpesi.",
  "atk-s0202a0:355_14": "So vādajjhāsayatāya tassa vacanaṃ sampaṭicchanto “evaṃ,",
  "atk-s0202a0:355_15": "bhante,”ti āha.",
  "atk-s0202a0:356_0": "84.",
  "atk-s0202a0:356_1": "Akālo kho ajjāti ayaṃ pañho catūhi māsehi abhisaṅkhato,",
  "atk-s0202a0:356_2": "tattha idaṃ gahetvā idaṃ vissajjiyamāne divasabhāgo nappahossatīti maññanto evaṃ cintesi.",
  "atk-s0202a0:356_3": "So dānīti sve dāni.",
  "atk-s0202a0:356_4": "Attacatutthoti kasmā bahūhi saddhiṃ na nimantesi?",
  "atk-s0202a0:356_5": "Evaṃ kirassa ahosi –",
  "atk-s0202a0:356_6": "“bahūsu nisinnesu thokaṃ datvā vadantassa aññaṃ suttaṃ aññaṃ kāraṇaṃ aññaṃ tathārūpaṃ vatthuṃ āharitvā dassessati,",
  "atk-s0202a0:356_7": "evaṃ sante kalaho vā kolāhalameva vā bhavissati.",
  "atk-s0202a0:356_8": "Athāpi ekakaṃyeva nimantessāmi,",
  "atk-s0202a0:356_9": "evampi me garahā uppajjissati ‘yāvamaccharī vāyaṃ abhayo,",
  "atk-s0202a0:356_10": "bhagavantaṃ divase divase bhikkhūnaṃ satenapi sahassenapi saddhiṃ carantaṃ disvāpi ekakaṃyeva nimantesī”’ti.",
  "atk-s0202a0:356_11": "“Evaṃ pana doso na bhavissatī”ti aparehi tīhi saddhiṃ attacatutthaṃ nimantesi.",
  "atk-s0202a0:357_0": "85.",
  "atk-s0202a0:357_1": "Na khvettha,",
  "atk-s0202a0:357_2": "rājakumāra,",
  "atk-s0202a0:357_3": "ekaṃsenāti na kho,",
  "atk-s0202a0:357_4": "rājakumāra,",
  "atk-s0202a0:357_5": "ettha pañhe ekaṃsena vissajjanaṃ hoti.",
  "atk-s0202a0:357_6": "Evarūpañhi vācaṃ tathāgato bhāseyyāpi na bhāseyyāpi.",
  "atk-s0202a0:357_7": "Bhāsitapaccayena atthaṃ passanto bhāseyya,",
  "atk-s0202a0:357_8": "apassanto na bhāseyyāti attho.",
  "atk-s0202a0:357_9": "Iti bhagavā mahānigaṇṭhena catūhi māsehi abhisaṅkhataṃ pañhaṃ asanipātena pabbatakūṭaṃ viya ekavacaneneva saṃcuṇṇesi.",
  "atk-s0202a0:357_10": "Anassuṃ nigaṇṭhāti naṭṭhā nigaṇṭhā.",
  "atk-s0202a0:358_0": "86.",
  "atk-s0202a0:358_1": "Aṅke nisinno hotīti ūrūsu nisinno hoti.",
  "atk-s0202a0:358_2": "Lesavādino hi vādaṃ paṭṭhapentā kiñcideva phalaṃ vā pupphaṃ vā potthakaṃ vā gahetvā nisīdanti.",
  "atk-s0202a0:358_3": "Te attano jaye sati paraṃ ajjhottharanti,",
  "atk-s0202a0:358_4": "parassa jaye sati phalaṃ khādantā viya pupphaṃ ghāyantā viya potthakaṃ vācentā viya vikkhepaṃ dassenti.",
  "atk-s0202a0:358_5": "Ayaṃ pana cintesi –",
  "atk-s0202a0:358_6": "“sammāsambuddho esa osaṭasaṅgāmo paravādamaddano.",
  "atk-s0202a0:358_7": "Sace me jayo bhavissati,",
  "atk-s0202a0:358_8": "iccetaṃ kusalaṃ.",
  "atk-s0202a0:358_9": "No ce bhavissati,",
  "atk-s0202a0:358_10": "dārakaṃ vijjhitvā rodāpessāmi.",
  "atk-s0202a0:358_11": "Tato passatha, bho,",
  "atk-s0202a0:358_12": "ayaṃ dārako rodati,",
  "atk-s0202a0:358_13": "uṭṭhahatha tāva,",
  "atk-s0202a0:358_14": "pacchāpi jānissāmā”ti tasmā dārakaṃ gahetvā nisīdi.",
  "atk-s0202a0:358_15": "Bhagavā pana rājakumārato sahassaguṇenapi satasahassaguṇenapi vādīvarataro,",
  "atk-s0202a0:358_16": "“imamevassa dārakaṃ upamaṃ katvā vādaṃ bhindissāmī”ti cintetvā “taṃ kiṃ maññasi rājakumārā”tiādimāha.",
  "atk-s0202a0:359_0": "Tattha mukhe āhareyyāti mukhe ṭhapeyya.",
  "atk-s0202a0:359_1": "Āhareyyassāhanti apaneyyaṃ assa ahaṃ.",
  "atk-s0202a0:359_2": "Ādikenevāti paṭhamapayogeneva.",
  "atk-s0202a0:359_3": "Abhūtanti abhūtatthaṃ.",
  "atk-s0202a0:359_4": "Atacchanti na tacchaṃ.",
  "atk-s0202a0:359_5": "Anatthasaṃhitanti na atthasaṃhitaṃ na vaḍḍhinissitaṃ.",
  "atk-s0202a0:359_6": "Appiyā amanāpāti neva piyā na manāpā.",
  "atk-s0202a0:359_7": "Iminā nayeneva sabbattha attho daṭṭhabbo.",
  "atk-s0202a0:360_0": "Tattha appiyapakkhe paṭhamavācā acoraṃyeva coroti,",
  "atk-s0202a0:360_1": "adāsaṃyeva dāsoti,",
  "atk-s0202a0:360_2": "aduppayuttaṃyeva duppayuttoti pavattā.",
  "atk-s0202a0:360_3": "Na taṃ tathāgato bhāsati.",
  "atk-s0202a0:360_4": "Dutiyavācā coraṃyeva coro ayantiādivasena pavattā.",
  "atk-s0202a0:360_5": "Tampi tathāgato na bhāsati.",
  "atk-s0202a0:360_6": "Tatiyavācā “idāni akatapuññatāya duggato dubbaṇṇo appesakkho,",
  "atk-s0202a0:360_7": "idha ṭhatvāpi puna puññaṃ na karosi,",
  "atk-s0202a0:360_8": "dutiyacittavāre kathaṃ catūhi apāyehi na muccissasī”ti evaṃ mahājanassa atthapurekkhārena dhammapurekkhārena anusāsanīpurekkhārena ca vattabbavācā.",
  "atk-s0202a0:360_9": "Tatra kālaññū tathāgatoti tasmiṃ tatiyabyākaraṇe tassā vācāya byākaraṇatthāya tathāgato kālaññū hoti,",
  "atk-s0202a0:360_10": "mahājanassa ādānakālaṃ gahaṇakālaṃ jānitvāva byākarotīti attho.",
  "atk-s0202a0:361_0": "Piyapakkhe paṭhamavācā aṭṭhāniyakathā nāma.",
  "atk-s0202a0:361_1": "Sā evaṃ veditabbā –",
  "atk-s0202a0:361_2": "evaṃ kira gāmavāsimahallakaṃ nagaraṃ āgantvā pānāgāre pivantaṃ vañcetukāmā sambahulā dhuttā pītaṭṭhāne",
  "atk-s0202a0:361_3": "ṭhatvā tena saddhiṃ suraṃ pivantā “imassa nivāsanapāvuraṇampi hatthe bhaṇḍakampi sabbaṃ gaṇhissāmā”ti",
  "atk-s0202a0:361_4": "cintetvā katikaṃ akaṃsu –",
  "atk-s0202a0:361_5": "“ekekaṃ attapaccakkhakathaṃ kathema,",
  "atk-s0202a0:361_6": "yo ‘abhūta’nti kathesi,",
  "atk-s0202a0:361_7": "kathitaṃ vā na saddahati,",
  "atk-s0202a0:361_8": "taṃ dāsaṃ katvā gaṇhissāmā”ti.",
  "atk-s0202a0:361_9": "Tampi mahallakaṃ pucchiṃsu “tumhākampi tāta ruccatī”ti.",
  "atk-s0202a0:361_10": "Evaṃ hotu tātāti.",
  "atk-s0202a0:362_0": "Eko dhutto āha – mayhaṃ, bho mātu,",
  "atk-s0202a0:362_1": "mayi kucchigate kapiṭṭhaphaladohalo ahosi.",
  "atk-s0202a0:362_2": "Sā aññaṃ kapiṭṭhahārakaṃ alabbhamānā maṃyeva pesesi.",
  "atk-s0202a0:362_3": "Ahaṃ gantvā rukkhaṃ abhiruhituṃ asakkonto attanāva attānaṃ pāde gahetvā muggaraṃ viya rukkhassa upari khipiṃ;",
  "atk-s0202a0:362_4": "atha sākhato sākhaṃ vicaranto phalāni gahetvā otarituṃ asakkonto gharaṃ gantvā nisseṇiṃ āharitvā oruyha mātu santikaṃ gantvā phalāni mātuyā adāsiṃ;",
  "atk-s0202a0:362_5": "tāni pana mahantāni honti cāṭippamāṇāni.",
  "atk-s0202a0:362_6": "Tato me mātarā ekāsane nisinnāya samasaṭṭhiphalāni khāditāni.",
  "atk-s0202a0:362_7": "Mayā ekucchaṅgena ānītaphalesu sesakāni kulasantake gāme khuddakamahallakānaṃ ahesuṃ.",
  "atk-s0202a0:362_8": "Amhākaṃ gharaṃ soḷasahatthaṃ,",
  "atk-s0202a0:362_9": "sesaparikkhārabhaṇḍakaṃ apanetvā kapiṭṭhaphaleheva yāva chadanaṃ pūritaṃ.",
  "atk-s0202a0:362_10": "Tato atirekāni gahetvā gehadvāre rāsiṃ akaṃsu.",
  "atk-s0202a0:362_11": "So asītihatthubbedho pabbato viya ahosi.",
  "atk-s0202a0:362_12": "Kiṃ īdisaṃ,",
  "atk-s0202a0:362_13": "bho sakkā,",
  "atk-s0202a0:362_14": "saddahitunti?",
  "atk-s0202a0:363_0": "Gāmikamahallako tuṇhī nisīditvā sabbesaṃ kathāpariyosāne pucchito āha –",
  "atk-s0202a0:363_1": "“evaṃ bhavissati tātā,",
  "atk-s0202a0:363_2": "mahantaṃ raṭṭhaṃ,",
  "atk-s0202a0:363_3": "raṭṭhamahantatāya sakkā saddahitu”nti.",
  "atk-s0202a0:363_4": "Yathā ca tena,",
  "atk-s0202a0:363_5": "evaṃ sesehipi tathārūpāsu nikkāraṇakathāsu kathitāsu āha –",
  "atk-s0202a0:363_6": "mayhampi tātā suṇātha,",
  "atk-s0202a0:363_7": "na tumhākaṃyeva kulāni,",
  "atk-s0202a0:363_8": "amhākampi kulaṃ mahākulaṃ,",
  "atk-s0202a0:363_9": "amhākaṃ pana avasesakhettehi kappāsakhettaṃ mahantataraṃ.",
  "atk-s0202a0:363_10": "Tassa anekakarīsasatassa kappāsakhettassa majjhe eko kappāsarukkho mahā asītihatthubbedho ahosi.",
  "atk-s0202a0:363_11": "Tassa pañca sākhā,",
  "atk-s0202a0:363_12": "tāsu avasesasākhā phalaṃ na gaṇhiṃsu,",
  "atk-s0202a0:363_13": "pācīnasākhāya ekameva mahācāṭimattaṃ phalaṃ ahosi.",
  "atk-s0202a0:363_14": "Tassa cha aṃsiyo,",
  "atk-s0202a0:363_15": "chasu aṃsīsu cha kappāsapiṇḍiyo pupphitā.",
  "atk-s0202a0:363_16": "Ahaṃ massuṃ kāretvā nhātavilitto khettaṃ gantvā tā kappāsapiṇḍiyo pupphitā disvā ṭhitakova hatthaṃ pasāretvā gaṇhiṃ.",
  "atk-s0202a0:363_17": "Tā kappāsapiṇḍiyo thāmasampannā cha dāsā ahesuṃ.",
  "atk-s0202a0:363_18": "Te sabbe maṃ ekakaṃ ohāya palātā.",
  "atk-s0202a0:363_19": "Ettake addhāne te na passāmi,",
  "atk-s0202a0:363_20": "ajja diṭṭhā,",
  "atk-s0202a0:363_21": "tumhe te cha janā.",
  "atk-s0202a0:363_22": "Tvaṃ nando nāma,",
  "atk-s0202a0:363_23": "tvaṃ puṇṇo nāma,",
  "atk-s0202a0:363_24": "tvaṃ vaḍḍhamāno nāma,",
  "atk-s0202a0:363_25": "tvaṃ citto nāma tvaṃ maṅgalo nāma,",
  "atk-s0202a0:363_26": "tvaṃ poṭṭhiyo nāmāti vatvā uṭṭhāya nisinnakeyeva cūḷāsu gahetvā aṭṭhāsi.",
  "atk-s0202a0:363_27": "Te “na mayaṃ dāsā”tipi vattuṃ nāsakkhiṃsu.",
  "atk-s0202a0:363_28": "Atha ne kaḍḍhanto vinicchayaṃ netvā lakkhaṇaṃ āropetvā yāvajīvaṃ dāse katvā paribhuñji.",
  "atk-s0202a0:363_29": "Evarūpiṃ kathaṃ tathāgato na bhāsati.",
  "atk-s0202a0:364_0": "Dutiyavācā āmisahetucāṭukamyatādivasena nānappakārā paresaṃ thomanavācā ceva,",
  "atk-s0202a0:364_1": "corakathaṃ rājakathanti ādinayappavattā tiracchānakathā ca.",
  "atk-s0202a0:364_2": "Tampi tathāgato na bhāsati.",
  "atk-s0202a0:364_3": "Tatiyavācā ariyasaccasannissitakathā,",
  "atk-s0202a0:364_4": "yaṃ vassasatampi suṇantā paṇḍitā neva tittiṃ gacchanti.",
  "atk-s0202a0:364_5": "Iti tathāgato neva sabbampi appiyavācaṃ bhāsati na piyavācaṃ.",
  "atk-s0202a0:364_6": "Tatiyaṃ tatiyameva pana bhāsitabbakālaṃ anatikkamitvā bhāsati.",
  "atk-s0202a0:364_7": "Tattha tatiyaṃ appiyavācaṃ sandhāya heṭṭhā daharakumāraupamā āgatāti veditabbaṃ.",
  "atk-s0202a0:365_0": "87.",
  "atk-s0202a0:365_1": "Udāhu ṭhānasovetanti udāhu ṭhānuppattikañāṇena taṅkhaṇaṃyeva taṃ tathāgatassa upaṭṭhātīti pucchati.",
  "atk-s0202a0:365_2": "Saññātoti ñāto paññāto pākaṭo.",
  "atk-s0202a0:365_3": "Dhammadhātūti dhammasabhāvo.",
  "atk-s0202a0:365_4": "Sabbaññutaññāṇassetaṃ adhivacanaṃ.",
  "atk-s0202a0:365_5": "Taṃ bhagavatā suppaṭividdhaṃ,",
  "atk-s0202a0:365_6": "hatthagataṃ bhagavato.",
  "atk-s0202a0:365_7": "Tasmā so yaṃ yaṃ icchati,",
  "atk-s0202a0:365_8": "taṃ taṃ sabbaṃ ṭhānasova paṭibhātīti.",
  "atk-s0202a0:365_9": "Sesaṃ sabbattha uttānameva.",
  "atk-s0202a0:365_10": "Ayaṃ pana dhammadesanā neyyapuggalavasena pariniṭṭhitāti.",
  "atk-s0202a0:366_0": "Papañcasūdaniyā majjhimanikāyaṭṭhakathāya",
  "atk-s0202a0:367_0": "Abhayarājakumārasuttavaṇṇanā niṭṭhitā.",
  "atk-s0202a0:368_0": "9. Bahuvedanīyasuttavaṇṇanā",
  "atk-s0202a0:369_0": "88.",
  "atk-s0202a0:369_1": "Evaṃ me sutanti bahuvedanīyasuttaṃ.",
  "atk-s0202a0:369_2": "Tattha pañcakaṅgo thapatīti pañcakaṅgoti tassa nāmaṃ.",
  "atk-s0202a0:369_3": "Vāsipharasunikhādanadaṇḍamuggarakāḷasuttanāḷisaṅkhātehi vā aṅgehi samannāgatattā so pañcaṅgoti paññāto.",
  "atk-s0202a0:369_4": "Thapatīti vaḍḍhakījeṭṭhako.",
  "atk-s0202a0:369_5": "Udāyīti paṇḍitaudāyitthero.",
  "atk-s0202a0:370_0": "89.",
  "atk-s0202a0:370_1": "Pariyāyanti kāraṇaṃ.",
  "atk-s0202a0:370_2": "Dvepānandāti dvepi, ānanda.",
  "atk-s0202a0:370_3": "Pariyāyenāti kāraṇena.",
  "atk-s0202a0:370_4": "Ettha ca kāyikacetasikavasena dve veditabbā.",
  "atk-s0202a0:370_5": "Sukhādivasena tisso,",
  "atk-s0202a0:370_6": "indriyavasena sukhindriyādikā pañca,",
  "atk-s0202a0:370_7": "dvāravasena cakkhusamphassajādikā cha,",
  "atk-s0202a0:370_8": "upavicāravasena “cakkhunā rūpaṃ disvā somanassaṭṭhāniyaṃ rūpaṃ upavicaratī”tiādikā aṭṭhārasa,",
  "atk-s0202a0:370_9": "cha gehassitāni somanassāni,",
  "atk-s0202a0:370_10": "cha nekkhammasitāni somanassāni,",
  "atk-s0202a0:370_11": "cha gehassitāni domanassāni,",
  "atk-s0202a0:370_12": "cha nekkhammasitāni domanassāni,",
  "atk-s0202a0:370_13": "cha gehassitā upekkhā,",
  "atk-s0202a0:370_14": "cha nekkhammasitāti evaṃ chattiṃsa,",
  "atk-s0202a0:370_15": "tā atīte chattiṃsa,",
  "atk-s0202a0:370_16": "anāgate chattiṃsa,",
  "atk-s0202a0:370_17": "paccuppanne chattiṃsāti evaṃ aṭṭhavedanāsataṃ veditabbaṃ.",
  "atk-s0202a0:371_0": "90.",
  "atk-s0202a0:371_1": "Pañca kho ime, ānanda,",
  "atk-s0202a0:371_2": "kāmaguṇāti ayaṃ pāṭiekko anusandhi.",
  "atk-s0202a0:371_3": "Na kevalampi dve ādiṃ katvā vedanā bhagavatā paññattā,",
  "atk-s0202a0:371_4": "pariyāyena ekāpi vedanā kathitā.",
  "atk-s0202a0:371_5": "Taṃ dassento pañcakaṅgassa thapatino vādaṃ upatthambhetuṃ imaṃ desanaṃ ārabhi.",
  "atk-s0202a0:372_0": "Abhikkantataranti sundarataraṃ.",
  "atk-s0202a0:372_1": "Paṇītataranti atappakataraṃ.",
  "atk-s0202a0:372_2": "Ettha ca catutthajjhānato paṭṭhāya adukkhamasukhā vedanā,",
  "atk-s0202a0:372_3": "sāpi santaṭṭhena paṇītaṭṭhena ca sukhanti vuttā.",
  "atk-s0202a0:372_4": "Cha gehassitāni sukhanti vuttāni.",
  "atk-s0202a0:372_5": "Nirodho avedayitasukhavasena sukhaṃ nāma jāto.",
  "atk-s0202a0:372_6": "Pañcakāmaguṇavasena hi aṭṭhasamāpattivasena ca uppannaṃ vedayitasukhaṃ nāma.",
  "atk-s0202a0:372_7": "Nirodho avedayitasukhaṃ nāma.",
  "atk-s0202a0:372_8": "Iti vedayitasukhaṃ vā hotu avedayitasukhaṃ vā,",
  "atk-s0202a0:372_9": "taṃ niddukkhabhāvasaṅkhātena sukhaṭṭhena ekantasukhameva jātaṃ.",
  "atk-s0202a0:373_0": "91.",
  "atk-s0202a0:373_1": "Yattha yatthāti yasmiṃ yasmiṃ ṭhāne.",
  "atk-s0202a0:373_2": "Sukhaṃ upalabbhatīti vedayitasukhaṃ vā avedayitasukhaṃ vā upalabbhati.",
  "atk-s0202a0:373_3": "Taṃ taṃ tathāgato sukhasmiṃ paññapetīti taṃ sabbaṃ tathāgato niddukkhabhāvaṃ sukhasmiṃyeva paññapetīti.",
  "atk-s0202a0:373_4": "Idha bhagavā nirodhasamāpattiṃ sīsaṃ katvā neyyapuggalavasena arahattanikūṭeneva desanaṃ niṭṭhāpesīti.",
  "atk-s0202a0:374_0": "Papañcasūdaniyā majjhimanikāyaṭṭhakathāya",
  "atk-s0202a0:375_0": "Bahuvedanīyasuttavaṇṇanā niṭṭhitā.",
  "atk-s0202a0:376_0": "10. Apaṇṇakasuttavaṇṇanā",
  "atk-s0202a0:377_0": "92. Evaṃ me sutanti apaṇṇakasuttaṃ. Tattha cārikanti aturitacārikaṃ.",
  "atk-s0202a0:378_0": "93.",
  "atk-s0202a0:378_1": "Atthi pana vo gahapatayoti kasmā āha?",
  "atk-s0202a0:378_2": "So kira gāmo aṭavidvāre niviṭṭho.",
  "atk-s0202a0:378_3": "Nānāvidhā samaṇabrāhmaṇā divasaṃ maggaṃ gantvā sāyaṃ taṃ gāmaṃ vāsatthāya upenti,",
  "atk-s0202a0:378_4": "tesaṃ te manussā mañcapīṭhāni pattharitvā pāde dhovitvā pāde makkhetvā kappiyapānakāni datvā punadivase nimantetvā dānaṃ denti.",
  "atk-s0202a0:378_5": "Te pasannacittā tehi saddhiṃ sammantayamānā evaṃ vadanti “atthi pana vo gahapatayo kiñci dassanaṃ gahita”nti? Natthi, bhanteti.",
  "atk-s0202a0:378_6": "“Gahapatayo vinā dassanena loko na niyyāti,",
  "atk-s0202a0:378_7": "ekaṃ dassanaṃ ruccitvā khamāpetvā gahetuṃ vaṭṭati,",
  "atk-s0202a0:378_8": "‘sassato loko’ti dassanaṃ gaṇhathā”ti vatvā pakkantā.",
  "atk-s0202a0:378_9": "Aparadivase aññe āgatā.",
  "atk-s0202a0:378_10": "Tepi tatheva pucchiṃsu.",
  "atk-s0202a0:378_11": "Te tesaṃ “āma, bhante,",
  "atk-s0202a0:378_12": "purimesu divasesu tumhādisā samaṇabrāhmaṇā āgantvā ‘sassato loko’ti amhe idaṃ dassanaṃ gāhāpetvā gatā”ti ārocesuṃ.",
  "atk-s0202a0:378_13": "“Te bālā kiṃ jānanti?",
  "atk-s0202a0:378_14": "‘Ucchijjati ayaṃ loko’ti ucchedadassanaṃ gaṇhathā”ti evaṃ tepi ucchedadassanaṃ gaṇhāpetvā pakkantā.",
  "atk-s0202a0:378_15": "Etenupāyena aññe ekaccasassataṃ,",
  "atk-s0202a0:378_16": "aññe antānantaṃ,",
  "atk-s0202a0:378_17": "aññe amarāvikkhepanti evaṃ dvāsaṭṭhi diṭṭhiyo uggaṇhāpesuṃ.",
  "atk-s0202a0:378_18": "Te pana ekadiṭṭhiyampi patiṭṭhātuṃ nāsakkhiṃsu.",
  "atk-s0202a0:378_19": "Sabbapacchā bhagavā agamāsi.",
  "atk-s0202a0:378_20": "So tesaṃ hitatthāya pucchanto “atthi pana vo gahapatayo”tiādimāha.",
  "atk-s0202a0:378_21": "Tattha ākāravatīti kāraṇavatī sahetukā.",
  "atk-s0202a0:378_22": "Apaṇṇakoti aviraddho advejjhagāmī ekaṃsagāhiko.",
  "atk-s0202a0:379_0": "94.",
  "atk-s0202a0:379_1": "Natthi dinnantiādi dasavatthukā micchādiṭṭhi heṭṭhā sāleyyakasutte vitthāritā.",
  "atk-s0202a0:379_2": "Tathā tabbipaccanīkabhūtā sammādiṭṭhi.",
  "atk-s0202a0:380_0": "95.",
  "atk-s0202a0:380_1": "Nekkhamme ānisaṃsanti yo nesaṃ akusalato nikkhantabhāve ānisaṃso,",
  "atk-s0202a0:380_2": "yo ca vodānapakkho visuddhipakkho,",
  "atk-s0202a0:380_3": "taṃ na passantīti attho.",
  "atk-s0202a0:380_4": "Asaddhammasaññattīti abhūtadhammasaññāpanā.",
  "atk-s0202a0:380_5": "Attānukkaṃsetīti ṭhapetvā maṃ ko añño attano dassanaṃ pare gaṇhāpetuṃ sakkotīti attānaṃ ukkhipati.",
  "atk-s0202a0:380_6": "Paraṃ vambhetīti ettakesu janesu ekopi attano dassanaṃ pare gaṇhāpetuṃ na sakkotīti evaṃ paraṃ heṭṭhā khipati.",
  "atk-s0202a0:380_7": "Pubbeva kho panāti pubbe micchādassanaṃ gaṇhantasseva susīlyaṃ pahīnaṃ hoti,",
  "atk-s0202a0:380_8": "dussīlabhāvo paccupaṭṭhito.",
  "atk-s0202a0:380_9": "Evamassimeti evaṃ assa ime micchādiṭṭhiādayo satta.",
  "atk-s0202a0:380_10": "Aparāparaṃ uppajjanavasena pana teyeva micchādiṭṭhipaccayā aneke pāpakā akusalā dhammā uppajjanti nāma.",
  "atk-s0202a0:381_0": "Tatrāti tāsu tesaṃ samaṇabrāhmaṇānaṃ laddhīsu.",
  "atk-s0202a0:381_1": "Kaliggahoti parājayaggāho.",
  "atk-s0202a0:381_2": "Dussamatto samādinnoti duggahito dupparāmaṭṭho.",
  "atk-s0202a0:381_3": "Ekaṃsaṃ pharitvā tiṭṭhatīti ekantaṃ ekakoṭṭhāsaṃ sakavādameva pharitvā adhimuccitvā tiṭṭhati,",
  "atk-s0202a0:381_4": "“sace kho natthi paro loko”ti evaṃ santeyeva sotthibhāvāvaho hoti.",
  "atk-s0202a0:381_5": "Riñcatīti vajjeti.",
  "atk-s0202a0:382_0": "96. Saddhammasaññattīti bhūtadhammasaññāpanā.",
  "atk-s0202a0:383_0": "Kaṭaggahoti jayaggāho.",
  "atk-s0202a0:383_1": "Susamatto samādinnoti suggahito suparāmaṭṭho.",
  "atk-s0202a0:383_2": "Ubhayaṃsaṃ pharitvā tiṭṭhatīti ubhayantaṃ ubhayakoṭṭhāsaṃ sakavādaṃ paravādañca pharitvā adhimuccitvā",
  "atk-s0202a0:383_3": "tiṭṭhati “sace kho atthi paro loko”ti evaṃ santepi “sace kho natthi paro loko”ti evaṃ santepi sotthibhāvāvaho hoti.",
  "atk-s0202a0:383_4": "Paratopi ekaṃsaubhayaṃsesu imināva nayena attho veditabbo.",
  "atk-s0202a0:384_0": "97.",
  "atk-s0202a0:384_1": "Karototi sahatthā karontassa.",
  "atk-s0202a0:384_2": "Kārayatoti āṇattiyā kārentassa.",
  "atk-s0202a0:384_3": "Chindatoti paresaṃ hatthādīni chindantassa.",
  "atk-s0202a0:384_4": "Pacatoti daṇḍena pīḷentassa vā tajjentassa vā.",
  "atk-s0202a0:384_5": "Socayatoti parassa bhaṇḍaharaṇādīhi sokaṃ sayaṃ karontassapi parehi kārentassapi.",
  "atk-s0202a0:384_6": "Kilamatoti āhārūpaccheda-",
  "atk-s0202a0:384_7": "bandhanāgārappavesanādīhi sayaṃ kilamantassāpi parehi kilamāpentassāpi.",
  "atk-s0202a0:384_8": "Phandato phandāpayatoti paraṃ phandantaṃ phandanakāle sayampi phandato parampi phandāpayato.",
  "atk-s0202a0:384_9": "Pāṇamatipātayatoti pāṇaṃ hanantassapi hanāpentassapi.",
  "atk-s0202a0:384_10": "Evaṃ sabbattha karaṇakārāpanavaseneva attho veditabbo.",
  "atk-s0202a0:385_0": "Sandhinti gharasandhiṃ.",
  "atk-s0202a0:385_1": "Nillopanti mahāvilopaṃ.",
  "atk-s0202a0:385_2": "Ekāgārikanti ekameva gharaṃ parivāretvā vilumpanaṃ.",
  "atk-s0202a0:385_3": "Paripanthe tiṭṭhatoti āgatāgatānaṃ acchindanatthaṃ magge tiṭṭhato.",
  "atk-s0202a0:385_4": "Karoto na karīyati pāpanti yaṃkiñci pāpaṃ karomīti saññāya karotopi pāpaṃ na karīyati,",
  "atk-s0202a0:385_5": "natthi pāpaṃ.",
  "atk-s0202a0:385_6": "Sattā pana karomāti evaṃsaññino hontīti attho.",
  "atk-s0202a0:385_7": "Khurapariyantenāti khuraneminā,",
  "atk-s0202a0:385_8": "khuradhārasadisapariyantena vā.",
  "atk-s0202a0:385_9": "Ekaṃ maṃsakhalanti ekaṃ maṃsarāsiṃ.",
  "atk-s0202a0:385_10": "Puñjanti tasseva vevacanaṃ.",
  "atk-s0202a0:385_11": "Tatonidānanti ekamaṃsakhalakaraṇanidānaṃ.",
  "atk-s0202a0:385_12": "Dakkhiṇatīre manussā kakkhaḷā dāruṇā,",
  "atk-s0202a0:385_13": "te sandhāya hanantotiādi vuttaṃ.",
  "atk-s0202a0:385_14": "Uttaratīre saddhā honti pasannā buddhamāmakā dhammamāmakā saṅghamāmakā,",
  "atk-s0202a0:385_15": "te sandhāya dadantotiādi vuttaṃ.",
  "atk-s0202a0:386_0": "Tattha yajantoti mahāyāgaṃ karonto.",
  "atk-s0202a0:386_1": "Damenāti indriyadamena uposathakammena.",
  "atk-s0202a0:386_2": "Saṃyamenāti sīlasaṃyamena.",
  "atk-s0202a0:386_3": "Saccavajjenāti saccavacanena.",
  "atk-s0202a0:386_4": "Āgamoti āgamanaṃ,",
  "atk-s0202a0:386_5": "pavattīti attho.",
  "atk-s0202a0:386_6": "Sabbathāpi pāpapuññānaṃ kiriyameva paṭikkhipanti.",
  "atk-s0202a0:386_7": "Sukkapakkhopi vuttanayeneva veditabbo.",
  "atk-s0202a0:386_8": "Sesamettha purimavāre vuttasadisameva.",
  "atk-s0202a0:387_0": "100.",
  "atk-s0202a0:387_1": "Natthi hetu natthi paccayoti ettha paccayo hetuvevacanaṃ.",
  "atk-s0202a0:387_2": "Ubhayenāpi vijjamānakameva kāyaduccaritādisaṃkilesapaccayaṃ kāyasucaritādivisuddhipaccayaṃ paṭikkhipanti.",
  "atk-s0202a0:387_3": "Natthi balaṃ,",
  "atk-s0202a0:387_4": "natthi vīriyaṃ,",
  "atk-s0202a0:387_5": "natthi purisathāmo,",
  "atk-s0202a0:387_6": "natthi purisaparakkamoti sattānaṃ saṃkilesituṃ vā visujjhituṃ vā balaṃ vā vīriyaṃ vā purisena kātabbo nāma purisathāmo vā purisaparakkamo vā natthi.",
  "atk-s0202a0:388_0": "Sabbe sattāti oṭṭhagoṇagadrabhādayo anavasese nidassenti.",
  "atk-s0202a0:388_1": "Sabbe pāṇāti ekindriyo pāṇo dvindriyo pāṇoti ādivasena vadanti.",
  "atk-s0202a0:388_2": "Sabbe bhūtāti aṇḍakosavatthikosesu bhūte sandhāya vadanti.",
  "atk-s0202a0:388_3": "Sabbe jīvāti sāliyavagodhumādayo sandhāya vadanti.",
  "atk-s0202a0:388_4": "Tesu hete viruhanabhāvena jīvasaññino.",
  "atk-s0202a0:388_5": "Avasā abalā avīriyāti tesaṃ attano vaso vā balaṃ vā vīriyaṃ vā natthi.",
  "atk-s0202a0:388_6": "Niyatisaṅgatibhāvapariṇatāti ettha niyatīti niyatatā.",
  "atk-s0202a0:388_7": "Saṅgatīti channaṃ abhijātīnaṃ tattha tattha gamanaṃ.",
  "atk-s0202a0:388_8": "Bhāvoti sabhāvoyeva.",
  "atk-s0202a0:388_9": "Evaṃ niyatiyā ca saṅgatiyā ca bhāvena ca pariṇatā nānappakārataṃ pattā.",
  "atk-s0202a0:388_10": "Yena hi yathā bhavitabbaṃ,",
  "atk-s0202a0:388_11": "so tatheva bhavati.",
  "atk-s0202a0:388_12": "Yena no bhavitabbaṃ,",
  "atk-s0202a0:388_13": "so na bhavatīti dassenti.",
  "atk-s0202a0:388_14": "Chasvevābhijātīsūti chasu eva abhijātīsu ṭhatvā sukhañca dukkhañca paṭisaṃvedenti,",
  "atk-s0202a0:388_15": "aññā sukhadukkhabhūmi natthīti dassenti.",
  "atk-s0202a0:389_0": "Tattha cha abhijātiyo nāma kaṇhābhijāti nīlābhijāti lohitābhijāti haliddābhijāti sukkābhijāti paramasukkābhijātīti.",
  "atk-s0202a0:389_1": "Tattha sākuṇiko sūkariko luddo macchaghātako coro coraghātako,",
  "atk-s0202a0:389_2": "ye vā panaññepi keci kurūrakammantā,",
  "atk-s0202a0:389_3": "ayaṃ kaṇhābhijāti nāma.",
  "atk-s0202a0:389_4": "Bhikkhū nīlābhijātīti vadanti.",
  "atk-s0202a0:389_5": "Te kira catūsu paccayesu kaṇṭake pakkhipitvā khādanti.",
  "atk-s0202a0:389_6": "“Bhikkhū ca kaṇṭakavuttino”ti ayañhi nesaṃ pāḷiyeva.",
  "atk-s0202a0:389_7": "Atha vā kaṇṭakavuttikā evaṃ nāma eke pabbajitāti vadanti.",
  "atk-s0202a0:389_8": "“Samaṇakaṇṭakavuttikā”tipi hi nesaṃ pāḷi.",
  "atk-s0202a0:389_9": "Lohitābhijāti nāma nigaṇṭhā ekasāṭakāti vadanti.",
  "atk-s0202a0:389_10": "Ime kira purimehi dvīhi paṇḍaratarā.",
  "atk-s0202a0:389_11": "Gihī acelakasāvakā haliddābhijātīti vadanti.",
  "atk-s0202a0:389_12": "Iti attano paccayadāyake nigaṇṭhehipi jeṭṭhakatare karonti. Nando, vaccho, saṅkicco,",
  "atk-s0202a0:389_13": "ayaṃ sukkābhijātīti vadanti.",
  "atk-s0202a0:389_14": "Te kira purimehi catūhi paṇḍaratarā.",
  "atk-s0202a0:389_15": "Ājīvake pana paramasukkābhijātīti vadanti.",
  "atk-s0202a0:389_16": "Te kira sabbehi paṇḍaratarā.",
  "atk-s0202a0:390_0": "Tattha sabbe sattā paṭhamaṃ sākuṇikādayova honti,",
  "atk-s0202a0:390_1": "tato visujjhamānā sakyasamaṇā honti,",
  "atk-s0202a0:390_2": "tato visujjhamānā nigaṇṭhā,",
  "atk-s0202a0:390_3": "tato ājīvakasāvakā,",
  "atk-s0202a0:390_4": "tato nandādayo,",
  "atk-s0202a0:390_5": "tato ājīvakāti ayametesaṃ laddhi.",
  "atk-s0202a0:390_6": "Sukkapakkho vuttapaccanīkena veditabbo.",
  "atk-s0202a0:390_7": "Sesamidhāpi purimavāre vuttasadisameva.",
  "atk-s0202a0:391_0": "Imāsu pana tīsu diṭṭhīsu natthikadiṭṭhi vipākaṃ paṭibāhati,",
  "atk-s0202a0:391_1": "akiriyadiṭṭhi kammaṃ paṭibāhati,",
  "atk-s0202a0:391_2": "ahetukadiṭṭhi ubhayampi paṭibāhati.",
  "atk-s0202a0:391_3": "Tattha kammaṃ paṭibāhantenāpi vipāko paṭibāhito hoti,",
  "atk-s0202a0:391_4": "vipākaṃ paṭibāhantenāpi kammaṃ paṭibāhitaṃ.",
  "atk-s0202a0:391_5": "Iti sabbepete atthato ubhayapaṭibāhakā natthikavādā ceva ahetukavādā akiriyavādā ca honti.",
  "atk-s0202a0:391_6": "Ye pana tesaṃ laddhiṃ gahetvā rattiṭṭhāne divāṭṭhāne nisinnā sajjhāyanti vīmaṃsanti, tesaṃ –",
  "atk-s0202a0:391_7": "“natthi dinnaṃ natthi yiṭṭhaṃ,",
  "atk-s0202a0:391_8": "karoto na kariyati pāpaṃ,",
  "atk-s0202a0:391_9": "natthi hetu natthi paccayo”ti tasmiṃ ārammaṇe micchāsati santiṭṭhati,",
  "atk-s0202a0:391_10": "cittaṃ ekaggaṃ hoti,",
  "atk-s0202a0:391_11": "javanāni javanti,",
  "atk-s0202a0:391_12": "paṭhamajavane satekicchā honti,",
  "atk-s0202a0:391_13": "tathā dutiyādīsu.",
  "atk-s0202a0:391_14": "Sattame buddhānampi atekicchā anivattino ariṭṭhakaṇṭakasadisā.",
  "atk-s0202a0:392_0": "Tattha koci ekaṃ dassanaṃ okkamati, koci dve,",
  "atk-s0202a0:392_1": "koci tīṇipi,",
  "atk-s0202a0:392_2": "ekasmiṃ okkantepi dvīsu tīsu okkantesupi niyatamicchādiṭṭhikova hoti,",
  "atk-s0202a0:392_3": "patto saggamaggāvaraṇañceva mokkhamaggāvaraṇañca,",
  "atk-s0202a0:392_4": "abhabbo tassa attabhāvassa anantaraṃ saggampi gantuṃ,",
  "atk-s0202a0:392_5": "pageva mokkhaṃ.",
  "atk-s0202a0:392_6": "Vaṭṭakhāṇu nāmesa satto pathavīgopako.",
  "atk-s0202a0:392_7": "Kiṃ panesa ekasmiṃyeva attabhāve niyato hoti,",
  "atk-s0202a0:392_8": "udāhu aññasmimpīti?",
  "atk-s0202a0:392_9": "Ekasmiññeva niyato,",
  "atk-s0202a0:392_10": "āsevanavasena pana bhavantarepi taṃ taṃ diṭṭhiṃ rocetiyeva.",
  "atk-s0202a0:392_11": "Evarūpassa hi yebhuyyena bhavato vuṭṭhānaṃ nāma natthi.",
  "atk-s0202a0:393_0": "Tasmā akalyāṇajanaṃ, āsīvisamivoragaṃ;",
  "atk-s0202a0:394_0": "Ārakā parivajjeyya, bhūtikāmo vicakkhaṇoti.",
  "atk-s0202a0:395_0": "103.",
  "atk-s0202a0:395_1": "Natthi sabbaso āruppāti arūpabrahmaloko nāma sabbākārena natthi.",
  "atk-s0202a0:395_2": "Manomayāti jhānacittamayā.",
  "atk-s0202a0:395_3": "Saññāmayāti arūpajjhānasaññāya saññāmayā.",
  "atk-s0202a0:395_4": "Rūpānaṃyeva nibbidāya virāgāya nirodhāya paṭipanno hotīti ayaṃ lābhī vā hoti takkī vā.",
  "atk-s0202a0:395_5": "Lābhī nāma rūpāvacarajjhānalābhī.",
  "atk-s0202a0:395_6": "Tassa rūpāvacare kaṅkhā natthi,",
  "atk-s0202a0:395_7": "arūpāvacaraloke atthi. So –",
  "atk-s0202a0:395_8": "“ahaṃ āruppā atthīti vadantānampi natthīti vadantānampi suṇāmi,",
  "atk-s0202a0:395_9": "atthi natthīti pana na jānāmi.",
  "atk-s0202a0:395_10": "Catutthajjhānaṃ padaṭṭhānaṃ katvā arūpāvacarajjhānaṃ nibbattessāmi.",
  "atk-s0202a0:395_11": "Sace āruppā atthi,",
  "atk-s0202a0:395_12": "tattha nibbattissāmi,",
  "atk-s0202a0:395_13": "sace natthi,",
  "atk-s0202a0:395_14": "rūpāvacarabrahmaloke nibbattissāmi.",
  "atk-s0202a0:395_15": "Evaṃ me apaṇṇako dhammo apaṇṇakova aviraddhova bhavissatī”ti tathā paṭipajjati.",
  "atk-s0202a0:395_16": "Takkī pana appaṭiladdhajjhāno,",
  "atk-s0202a0:395_17": "tassāpi rūpajjhāne kaṅkhā natthi,",
  "atk-s0202a0:395_18": "arūpaloke pana atthi. So –",
  "atk-s0202a0:395_19": "“ahaṃ āruppā atthīti vadantānampi natthīti vadantānampi suṇāmi,",
  "atk-s0202a0:395_20": "atthi natthīti pana na jānāmi.",
  "atk-s0202a0:395_21": "Kasiṇaparikammaṃ katvā catutthajjhānaṃ nibbattetvā taṃ padaṭṭhānaṃ katvā arūpāvacarajjhānaṃ nibbattessāmi.",
  "atk-s0202a0:395_22": "Sace āruppā atthi,",
  "atk-s0202a0:395_23": "tattha nibbattissāmi.",
  "atk-s0202a0:395_24": "Sace natthi,",
  "atk-s0202a0:395_25": "rūpāvacarabrahmaloke nibbattissāmi.",
  "atk-s0202a0:395_26": "Evaṃ me apaṇṇako dhammo apaṇṇakova aviraddhova bhavissatī”ti tathā paṭipajjati.",
  "atk-s0202a0:396_0": "104.",
  "atk-s0202a0:396_1": "Bhavanirodhoti nibbānaṃ.",
  "atk-s0202a0:396_2": "Sārāgāya santiketi rāgavasena vaṭṭe rajjanassa santike.",
  "atk-s0202a0:396_3": "Saṃyogāyāti taṇhāvasena saṃyojanatthāya.",
  "atk-s0202a0:396_4": "Abhinandanāyāti taṇhādiṭṭhivasena abhinandanāya.",
  "atk-s0202a0:396_5": "Paṭipanno hotīti ayampi lābhī vā hoti takkī vā.",
  "atk-s0202a0:396_6": "Lābhī nāma aṭṭhasamāpattilābhī.",
  "atk-s0202a0:396_7": "Tassa āruppe kaṅkhā natthi,",
  "atk-s0202a0:396_8": "nibbāne atthi. So –",
  "atk-s0202a0:396_9": "“ahaṃ nirodho atthītipi natthītipi suṇāmi,",
  "atk-s0202a0:396_10": "sayaṃ na jānāmi.",
  "atk-s0202a0:396_11": "Samāpattiṃ pādakaṃ katvā vipassanaṃ vaḍḍhessāmi.",
  "atk-s0202a0:396_12": "Sace nirodho bhavissati,",
  "atk-s0202a0:396_13": "arahattaṃ patvā parinibbāyissāmi.",
  "atk-s0202a0:396_14": "No ce bhavissati,",
  "atk-s0202a0:396_15": "āruppe nibbattissāmī”ti evaṃ paṭipajjati.",
  "atk-s0202a0:396_16": "Takkī pana ekasamāpattiyāpi na lābhī,",
  "atk-s0202a0:396_17": "āruppe panassa kaṅkhā natthi,",
  "atk-s0202a0:396_18": "bhavanirodhe atthi. So –",
  "atk-s0202a0:396_19": "“ahaṃ nirodho atthītipi natthītipi suṇāmi,",
  "atk-s0202a0:396_20": "sayaṃ na jānāmi,",
  "atk-s0202a0:396_21": "kasiṇaparikammaṃ katvā aṭṭhasamāpattiyo nibbattetvā samāpattipadaṭṭhānaṃ vipassanaṃ vaḍḍhessāmi.",
  "atk-s0202a0:396_22": "Sace nirodho bhavissati,",
  "atk-s0202a0:396_23": "arahattaṃ patvā parinibbāyissāmi.",
  "atk-s0202a0:396_24": "No ce bhavissati,",
  "atk-s0202a0:396_25": "āruppe nibbattissāmī”ti evaṃ paṭipajjati. Etthāha –",
  "atk-s0202a0:396_26": "“atthi dinnantiādīni tāva apaṇṇakāni bhavantu,",
  "atk-s0202a0:396_27": "natthi dinnantiādīni pana kathaṃ apaṇṇakānī”ti.",
  "atk-s0202a0:396_28": "Gahaṇavasena.",
  "atk-s0202a0:396_29": "Tāni hi apaṇṇakaṃ apaṇṇakanti evaṃ gahitattā apaṇṇakāni nāma jātāni.",
  "atk-s0202a0:397_0": "105.",
  "atk-s0202a0:397_1": "Cattārometi ayaṃ pāṭiekko anusandhi.",
  "atk-s0202a0:397_2": "Natthikavādo,",
  "atk-s0202a0:397_3": "ahetukavādo akiriyavādo,",
  "atk-s0202a0:397_4": "āruppā natthi nirodho natthīti evaṃvādino ca dveti ime pañca puggalā heṭṭhā tayo puggalāva honti.",
  "atk-s0202a0:397_5": "Atthikavādādayo pañca eko catutthapuggalova hoti.",
  "atk-s0202a0:397_6": "Etamatthaṃ dassetuṃ bhagavā imaṃ desanaṃ ārabhi.",
  "atk-s0202a0:397_7": "Tattha sabbaṃ atthato uttānamevāti.",
  "atk-s0202a0:398_0": "Papañcasūdaniyā majjhimanikāyaṭṭhakathāya",
  "atk-s0202a0:399_0": "Apaṇṇakasuttavaṇṇanā niṭṭhitā.",
  "atk-s0202a0:400_0": "Paṭhamavaggavaṇṇanā niṭṭhitā.",
  "atk-s0202a0:401_0": "1. Ambalaṭṭhikarāhulovādasuttavaṇṇanā",
  "atk-s0202a0:402_0": "107.",
  "atk-s0202a0:402_1": "Evaṃ me sutanti ambalaṭṭhikarāhulovādasuttaṃ.",
  "atk-s0202a0:402_2": "Tattha ambalaṭṭhikāyaṃ viharatīti veḷuvanavihārassa paccante padhānagharasaṅkhepe vivekakāmānaṃ vasanatthāya",
  "atk-s0202a0:402_3": "kate ambalaṭṭhikāti evaṃnāmake pāsāde pavivekaṃ brūhayanto viharati.",
  "atk-s0202a0:402_4": "Kaṇṭako nāma jātakālato paṭṭhāya tikhiṇova hoti,",
  "atk-s0202a0:402_5": "evamevaṃ ayampi āyasmā sattavassikasāmaṇerakāleyeva pavivekaṃ brūhayamāno tattha vihāsi.",
  "atk-s0202a0:402_6": "Paṭisallānā vuṭṭhitoti phalasamāpattito vuṭṭhāya.",
  "atk-s0202a0:402_7": "Āsananti pakatipaññattamevettha āsanaṃ atthi,",
  "atk-s0202a0:402_8": "taṃ papphoṭetvā ṭhapesi.",
  "atk-s0202a0:402_9": "Udakādhāneti udakabhājane.",
  "atk-s0202a0:402_10": "“Udakaṭṭhāne”tipi pāṭho.",
  "atk-s0202a0:403_0": "Āyasmantaṃ rāhulaṃ āmantesīti ovādadānatthaṃ āmantesi.",
  "atk-s0202a0:403_1": "Bhagavatā hi rāhulattherassa sambahulā dhammadesanā katā.",
  "atk-s0202a0:403_2": "Sāmaṇerapañhaṃ therasseva vuttaṃ.",
  "atk-s0202a0:403_3": "Tathā rāhulasaṃyuttaṃ mahārāhulovādasuttaṃ cūḷarāhulovādasuttamidaṃ ambalaṭṭhikarāhulovādasuttanti.",
  "atk-s0202a0:404_0": "Ayañhi āyasmā sattavassikakāle bhagavantaṃ cīvarakaṇṇe gahetvā “dāyajjaṃ me samaṇa dehī”ti dāyajjaṃ yācamāno",
  "atk-s0202a0:404_1": "bhagavatā dhammasenāpatisāriputtattherassa niyyādetvā pabbājito.",
  "atk-s0202a0:404_2": "Atha bhagavā daharakumārā nāma yuttāyuttaṃ kathaṃ kathenti,",
  "atk-s0202a0:404_3": "ovādamassa demīti rāhulakumāraṃ āmantetvā “sāmaṇerena nāma, rāhula,",
  "atk-s0202a0:404_4": "tiracchānakathaṃ kathetuṃ na vaṭṭati,",
  "atk-s0202a0:404_5": "tvaṃ kathayamāno evarūpaṃ kathaṃ katheyyāsī”ti sabbabuddhehi avijahitaṃ dasapucchaṃ pañcapaṇṇāsavissajjanaṃ –",
  "atk-s0202a0:404_6": "“eko pañho eko uddeso ekaṃ veyyākaraṇaṃ dve pañhā…pe…",
  "atk-s0202a0:404_7": "dasa pañhā dasa uddesā dasa veyyākaraṇāti.",
  "atk-s0202a0:404_8": "Ekaṃ nāma kiṃ?",
  "atk-s0202a0:404_9": "Sabbe sattā āhāraṭṭhitikā…pe…",
  "atk-s0202a0:404_10": "dasa nāma kiṃ?",
  "atk-s0202a0:404_11": "Dasahaṅgehi samannāgato arahāti vuccatī”ti imaṃ sāmaṇerapañhaṃ kathesi.",
  "atk-s0202a0:404_12": "Puna cintesi “daharakumārā nāma piyamusāvādā honti,",
  "atk-s0202a0:404_13": "adiṭṭhameva diṭṭhaṃ amhehi,",
  "atk-s0202a0:404_14": "diṭṭhameva na diṭṭhaṃ amhehīti vadanti ovādamassa demī”ti akkhīhi oloketvāpi sukhasañjānanatthaṃ paṭhamameva catasso udakādhānūpamāyo,",
  "atk-s0202a0:404_15": "tato dve hatthiupamāyo ekaṃ ādāsūpamañca dassetvā imaṃ suttaṃ kathesi.",
  "atk-s0202a0:404_16": "Catūsu pana paccayesu taṇhāvivaṭṭanaṃ pañcasu kāmaguṇesu chandarāgappahānaṃ kalyāṇamittupanissayassa mahantabhāvañca dassetvā rāhulasuttaṃ kathesi.",
  "atk-s0202a0:404_17": "Āgatāgataṭṭhāne bhavesu chandarāgo na kattabboti dassetuṃ rāhulasaṃyuttaṃ kathesi.",
  "atk-s0202a0:404_18": "“Ahaṃ sobhāmi,",
  "atk-s0202a0:404_19": "mama vaṇṇāyatanaṃ pasanna”nti attabhāvaṃ nissāya gehassitachandarāgo na kattabboti mahārāhulovādasuttaṃ kathesi.",
  "atk-s0202a0:405_0": "Tattha rāhulasuttaṃ imasmiṃ nāma kāle vuttanti na vattabbaṃ.",
  "atk-s0202a0:405_1": "Tañhi abhiṇhovādavasena vuttaṃ.",
  "atk-s0202a0:405_2": "Rāhulasaṃyuttaṃ sattavassikakālato paṭṭhāya yāva avassikabhikkhukālā vuttaṃ.",
  "atk-s0202a0:405_3": "Mahārāhulovādasuttaṃ aṭṭhārasa vassasāmaṇerakāle vuttaṃ.",
  "atk-s0202a0:405_4": "Cūḷarāhulovādasuttaṃ avassikabhikkhukāle vuttaṃ.",
  "atk-s0202a0:405_5": "Kumārakapañhañca idañca ambalaṭṭhikarāhulovādasuttaṃ sattavassikasāmaṇerakāle vuttaṃ.",
  "atk-s0202a0:405_6": "Tesu rāhulasuttaṃ abhiṇhovādatthaṃ,",
  "atk-s0202a0:405_7": "rāhulasaṃyuttaṃ,",
  "atk-s0202a0:405_8": "therassa vipassanāgabbhagahaṇatthaṃ,",
  "atk-s0202a0:405_9": "mahārāhulovādaṃ gehassitachandarāgavinodanatthaṃ,",
  "atk-s0202a0:405_10": "cūḷarāhulovādaṃ therassa pañcadasa-",
  "atk-s0202a0:405_11": "vimuttiparipācanīya-",
  "atk-s0202a0:405_12": "dhammaparipākakāle arahattagāhāpanatthaṃ vuttaṃ.",
  "atk-s0202a0:405_13": "Idañca pana sandhāya rāhulatthero bhikkhusaṅghamajjhe tathāgatassa guṇaṃ kathento idamāha –",
  "atk-s0202a0:406_0": "“Kikīva bījaṃ rakkheyya, cāmarī vālamuttamaṃ;",
  "atk-s0202a0:407_0": "Nipako sīlasampanno, mamaṃ rakkhi tathāgato”ti. ;",
  "atk-s0202a0:408_0": "Sāmaṇerapañhaṃ ayuttavacanapahānatthaṃ,",
  "atk-s0202a0:408_1": "idaṃ ambalaṭṭhikarāhulovādasuttaṃ sampajānamusāvādassa akaraṇatthaṃ vuttaṃ.",
  "atk-s0202a0:409_0": "Tattha passasi noti passasi nu.",
  "atk-s0202a0:409_1": "Parittanti thokaṃ.",
  "atk-s0202a0:409_2": "Sāmaññanti samaṇadhammo.",
  "atk-s0202a0:409_3": "Nikkujjitvāti adhomukhaṃ katvā.",
  "atk-s0202a0:409_4": "Ukkujjitvāti uttānaṃ katvā.",
  "atk-s0202a0:410_0": "108.",
  "atk-s0202a0:410_1": "Seyyathāpi, rāhula,",
  "atk-s0202a0:410_2": "rañño nāgoti ayaṃ upamā sampajānamusāvāde saṃvararahitassa opammadassanatthaṃ vuttā.",
  "atk-s0202a0:410_3": "Tattha īsādantoti rathīsāsadisadanto.",
  "atk-s0202a0:410_4": "Uruḷhavāti abhivaḍḍhito ārohasampanno.",
  "atk-s0202a0:410_5": "Abhijātoti sujāto jātisampanno.",
  "atk-s0202a0:410_6": "Saṅgāmāvacaroti saṅgāmaṃ otiṇṇapubbo.",
  "atk-s0202a0:410_7": "Kammaṃ karotīti āgatāgate pavaṭṭento ghāteti.",
  "atk-s0202a0:410_8": "Puratthimakāyādīsu pana puratthimakāyena tāva paṭisenāya phalakakoṭṭhakamuṇḍapākārādayo pāteti,",
  "atk-s0202a0:410_9": "tathā pacchimakāyena.",
  "atk-s0202a0:410_10": "Sīsena kammaṃ nāma niyametvā etaṃ padesaṃ maddissāmīti nivattitvā oloketi,",
  "atk-s0202a0:410_11": "ettakena satampi sahassampi dvedhā bhijjati.",
  "atk-s0202a0:410_12": "Kaṇṇehi kammaṃ nāma āgatāgate sare kaṇṇehi paharitvā pātanaṃ.",
  "atk-s0202a0:410_13": "Dantehi kammaṃ nāma paṭihatthiassahatthārohaassārohapadādīnaṃ vijjhanaṃ.",
  "atk-s0202a0:410_14": "Naṅguṭṭhena kammaṃ nāma naṅguṭṭhe bandhāya dīghāsilaṭṭhiyā vā ayamusalena vā chedanabhedanaṃ.",
  "atk-s0202a0:410_15": "Rakkhateva soṇḍanti soṇḍaṃ pana mukhe pakkhipitvā rakkhati.",
  "atk-s0202a0:411_0": "Tatthāti tasmiṃ tassa hatthino karaṇe.",
  "atk-s0202a0:411_1": "Apariccattanti anissaṭṭhaṃ,",
  "atk-s0202a0:411_2": "paresaṃ jayaṃ amhākañca parājayaṃ passīti maññati.",
  "atk-s0202a0:411_3": "Soṇḍāyapi kammaṃ karotīti ayamuggaraṃ vā khadiramusalaṃ vā gahetvā samantā aṭṭhārasahatthaṭṭhānaṃ maddati.",
  "atk-s0202a0:411_4": "Pariccattanti vissaṭṭhaṃ,",
  "atk-s0202a0:411_5": "idāni hatthiyodhādīsu na kutoci bhāyati,",
  "atk-s0202a0:411_6": "amhākaṃ jayaṃ paresañca parājayaṃ passīti maññati.",
  "atk-s0202a0:411_7": "Nāhaṃ tassa kiñci pāpanti tassa dukkaṭādiāpattivītikkame vā mātughātakādikammesu vā kiñci pāpaṃ akattabbaṃ nāma natthi.",
  "atk-s0202a0:411_8": "Tasmā tiha teti yasmā sampajānamusāvādino akattabbaṃ pāpaṃ nāma natthi,",
  "atk-s0202a0:411_9": "tasmā tayā hasāyapi davakamyatāyapi musā na bhaṇissāmīti sikkhitabbaṃ.",
  "atk-s0202a0:411_10": "Paccavekkhaṇatthoti olokanattho,",
  "atk-s0202a0:411_11": "yaṃ mukhe vajjaṃ hoti,",
  "atk-s0202a0:411_12": "tassa dassanatthoti vuttaṃ hoti.",
  "atk-s0202a0:411_13": "Paccavekkhitvā paccavekkhitvāti oloketvā oloketvā.",
  "atk-s0202a0:412_0": "109.",
  "atk-s0202a0:412_1": "Sasakkaṃ na karaṇīyanti ekaṃseneva na kātabbaṃ.",
  "atk-s0202a0:412_2": "Paṭisaṃhareyyāsīti nivatteyyāsi mā kareyyāsi.",
  "atk-s0202a0:412_3": "Anupadajjeyyāsīti anupadeyyāsi upatthambheyyāsi punappunaṃ kareyyāsi.",
  "atk-s0202a0:412_4": "Ahorattānusikkhīti rattiñca divañca sikkhamāno.",
  "atk-s0202a0:413_0": "111.",
  "atk-s0202a0:413_1": "Aṭṭīyitabbanti aṭṭena pīḷitena bhavitabbaṃ.",
  "atk-s0202a0:413_2": "Harāyitabbanti lajjitabbaṃ.",
  "atk-s0202a0:413_3": "Jigucchitabbanti gūthaṃ disvā viya jigucchā uppādetabbā.",
  "atk-s0202a0:413_4": "Manokammassa pana adesanāvatthukattā idha desetabbanti na vuttaṃ.",
  "atk-s0202a0:413_5": "Kittake pana ṭhāne kāyakammavacīkammāni sodhetabbāni,",
  "atk-s0202a0:413_6": "kittake manokammanti.",
  "atk-s0202a0:413_7": "Kāyakammavacīkammāni tāva ekasmiṃ purebhatteyeva sodhetabbāni.",
  "atk-s0202a0:413_8": "Bhattakiccaṃ katvā divāṭṭhāne nisinnena hi paccavekkhitabbaṃ “aruṇuggamanato paṭṭhāya yāva imasmiṃ ṭhāne",
  "atk-s0202a0:413_9": "nisajjā atthi nu kho me imasmiṃ antare paresaṃ appiyaṃ kāyakammaṃ vā vacīkammaṃ vā”ti.",
  "atk-s0202a0:413_10": "Sace atthīti jānāti,",
  "atk-s0202a0:413_11": "desanāyuttaṃ desetabbaṃ,",
  "atk-s0202a0:413_12": "āvikaraṇayuttaṃ āvikātabbaṃ.",
  "atk-s0202a0:413_13": "Sace natthi,",
  "atk-s0202a0:413_14": "teneva pītipāmojjena vihātabbaṃ.",
  "atk-s0202a0:413_15": "Manokammaṃ pana etasmiṃ piṇḍapātapariyesanaṭṭhāne sodhetabbaṃ. Kathaṃ?",
  "atk-s0202a0:413_16": "“Atthi nu kho me ajja piṇḍapātapariyesanaṭṭhāne rūpādīsu chando vā rāgo vā paṭighaṃ vā”ti?",
  "atk-s0202a0:413_17": "Sace atthi,",
  "atk-s0202a0:413_18": "“puna na evaṃ karissāmī”ti citteneva adhiṭṭhātabbaṃ.",
  "atk-s0202a0:413_19": "Sace natthi,",
  "atk-s0202a0:413_20": "teneva pītipāmojjena vihātabbaṃ.",
  "atk-s0202a0:414_0": "112.",
  "atk-s0202a0:414_1": "Samaṇā vā brāhmaṇā vāti buddhā vā paccekabuddhā vā tathāgatasāvakā vā.",
  "atk-s0202a0:414_2": "Tasmātihāti yasmā atītepi evaṃ parisodhesuṃ,",
  "atk-s0202a0:414_3": "anāgatepi parisodhessanti,",
  "atk-s0202a0:414_4": "etarahipi parisodhenti,",
  "atk-s0202a0:414_5": "tasmā tumhehipi tesaṃ anusikkhantehi evaṃ sikkhitabbanti attho.",
  "atk-s0202a0:414_6": "Sesaṃ sabbattha uttānameva.",
  "atk-s0202a0:414_7": "Imaṃ pana desanaṃ bhagavā yāva bhavaggā ussitassa ratanarāsino yojaniyamaṇikkhandhena kūṭaṃ gaṇhanto viya neyyapuggalavasena pariniṭṭhāpesīti.",
  "atk-s0202a0:415_0": "Papañcasūdaniyā majjhimanikāyaṭṭhakathāya",
  "atk-s0202a0:416_0": "Ambalaṭṭhikarāhulovādasuttavaṇṇanā niṭṭhitā.",
  "atk-s0202a0:417_0": "2. Mahārāhulovādasuttavaṇṇanā",
  "atk-s0202a0:418_0": "113.",
  "atk-s0202a0:418_1": "Evaṃ me sutanti mahārāhulovādasuttaṃ.",
  "atk-s0202a0:418_2": "Tattha piṭṭhito piṭṭhito anubandhīti dassanaṃ avijahitvā gamanaṃ abbocchinnaṃ katvā pacchato pacchato iriyāpathānubandhanena anubandhi.",
  "atk-s0202a0:418_3": "Tadā hi bhagavā pade padaṃ nikkhipanto vilāsitagamanena purato purato gacchati,",
  "atk-s0202a0:418_4": "rāhulatthero dasabalassa padānupadiko hutvā pacchato pacchato.",
  "atk-s0202a0:419_0": "Tattha bhagavā supupphitasālavanamajjhagato subhūmiotaraṇatthāya nikkhantamattavaravāraṇo viya virocittha,",
  "atk-s0202a0:419_1": "rāhulabhaddo ca varavāraṇassa pacchato nikkhantagajapotako viya.",
  "atk-s0202a0:419_2": "Bhagavā sāyanhasamaye maṇiguhato nikkhamitvā gocaraṃ paṭipanno kesarasīho viya,",
  "atk-s0202a0:419_3": "rāhulabhaddo ca sīhamigarājānaṃ anubandhanto nikkhantasīhapotako viya.",
  "atk-s0202a0:419_4": "Bhagavā maṇipabbatasassirikavanasaṇḍato dāṭhabalo mahābyaggho viya,",
  "atk-s0202a0:419_5": "rāhulabhaddo ca byaggharājānaṃ anubandhabyagghapotako viya.",
  "atk-s0202a0:419_6": "Bhagavā simbalidāyato nikkhantasupaṇṇarājā viya,",
  "atk-s0202a0:419_7": "rāhulabhaddo ca supaṇṇarājassa pacchato nikkhantasupaṇṇapotako viya.",
  "atk-s0202a0:419_8": "Bhagavā cittakūṭapabbatato gaganatalaṃ pakkhandasuvaṇṇahaṃsarājā viya,",
  "atk-s0202a0:419_9": "rāhulabhaddo ca haṃsādhipatiṃ anupakkhandahaṃsapotako viya.",
  "atk-s0202a0:419_10": "Bhagavā mahāsaraṃ ajjhogāḷhā suvaṇṇamahānāvā viya,",
  "atk-s0202a0:419_11": "rāhulabhaddo ca suvaṇṇanāvaṃ pacchā anubandhanāvāpotako viya.",
  "atk-s0202a0:419_12": "Bhagavā cakkaratanānubhāvena gaganatale sampayātacakkavattirājā viya,",
  "atk-s0202a0:419_13": "rāhulabhaddo ca rājānaṃ anusampayātapariṇāyakaratanaṃ viya.",
  "atk-s0202a0:419_14": "Bhagavā vigatavalāhakaṃ nabhaṃ paṭipannatārakarājā viya,",
  "atk-s0202a0:419_15": "rāhulabhaddo ca tārakādhipatino anumaggapaṭipannā parisuddhaosadhitārakā viya.",
  "atk-s0202a0:420_0": "Bhagavāpi mahāsammatapaveṇiyaṃ okkākarājavaṃse jāto,",
  "atk-s0202a0:420_1": "rāhulabhaddopi.",
  "atk-s0202a0:420_2": "Bhagavāpi saṅkhe pakkhittakhīrasadiso suparisuddhajātikhattiyakule jāto,",
  "atk-s0202a0:420_3": "rāhulabhaddopi.",
  "atk-s0202a0:420_4": "Bhagavāpi rajjaṃ pahāya pabbajito,",
  "atk-s0202a0:420_5": "rāhulabhaddopi.",
  "atk-s0202a0:420_6": "Bhagavatopi sarīraṃ dvattiṃsamahāpurisalakkhaṇapaṭimaṇḍitaṃ devanagaresu samussitaratanatoraṇaṃ viya",
  "atk-s0202a0:420_7": "sabbapāliphullo pāricchattako viya ca atimanoharaṇaṃ,",
  "atk-s0202a0:420_8": "rāhulabhaddassāpi.",
  "atk-s0202a0:420_9": "Iti dvepi abhinīhārasampannā,",
  "atk-s0202a0:420_10": "dvepi rājapabbajitā,",
  "atk-s0202a0:420_11": "dvepi khattiyasukhumālā,",
  "atk-s0202a0:420_12": "dvepi suvaṇṇavaṇṇā,",
  "atk-s0202a0:420_13": "dvepi lakkhaṇasampannā ekamaggaṃ paṭipannā paṭipāṭiyā gacchantānaṃ dvinnaṃ candamaṇḍalānaṃ dvinnaṃ sūriyamaṇḍalānaṃ",
  "atk-s0202a0:420_14": "dvinnaṃ sakkasuyāmasantusitasunimmitavasavattimahābrahmādīnaṃ siriyā siriṃ abhibhavamānā viya virociṃsu.",
  "atk-s0202a0:421_0": "Tatrāyasmā rāhulo bhagavato piṭṭhito piṭṭhito gacchantova pādatalato yāva upari kesantā tathāgataṃ ālokesi.",
  "atk-s0202a0:421_1": "So bhagavato buddhavesavilāsaṃ disvā “sobhati bhagavā dvattiṃsamahāpurisalakkhaṇavicittasarīro byāmappabhāparikkhittatāya",
  "atk-s0202a0:421_2": "vippakiṇṇasuvaṇṇacuṇṇamajjhagato viya,",
  "atk-s0202a0:421_3": "vijjulatāparikkhitto kanakapabbato viya,",
  "atk-s0202a0:421_4": "yantasuttasamākaḍḍhitaratanavicittaṃ suvaṇṇaagghikaṃ viya,",
  "atk-s0202a0:421_5": "rattapaṃsukūlacīvarapaṭicchannopi rattakambalaparikkhittakanakapabbato viya,",
  "atk-s0202a0:421_6": "pavāḷalatāpaṭimaṇḍitaṃ suvaṇṇaagghikaṃ viya,",
  "atk-s0202a0:421_7": "cīnapiṭṭhacuṇṇapūjitaṃ suvaṇṇacetiyaṃ viya,",
  "atk-s0202a0:421_8": "lākhārasānulitto kanakayūpo viya,",
  "atk-s0202a0:421_9": "rattavalāhakantarato taṅkhaṇabbhuggatapuṇṇacando viya,",
  "atk-s0202a0:421_10": "aho samatiṃsapāramitānubhāvasajjitassa attabhāvassa sirīsampattī”ti cintesi.",
  "atk-s0202a0:421_11": "Tato attānampi oloketvā –",
  "atk-s0202a0:421_12": "“ahampi sobhāmi.",
  "atk-s0202a0:421_13": "Sace bhagavā catūsu mahādīpesu cakkavattirajjaṃ akarissā,",
  "atk-s0202a0:421_14": "mayhaṃ pariṇāyakaṭṭhānantaraṃ adassā.",
  "atk-s0202a0:421_15": "Evaṃ sante ativiya jambudīpatalaṃ asobhissā”ti attabhāvaṃ nissāya gehassitaṃ chandarāgaṃ uppādesi.",
  "atk-s0202a0:422_0": "Bhagavāpi purato gacchantova cintesi –",
  "atk-s0202a0:422_1": "“paripuṇṇacchavimaṃsalohito dāni rāhulassa attabhāvo.",
  "atk-s0202a0:422_2": "Rajanīyesu rūpārammaṇādīsu hi cittassa pakkhandanakālo jāto,",
  "atk-s0202a0:422_3": "kiṃ bahulatāya nu kho rāhulo vītināmetī”ti.",
  "atk-s0202a0:422_4": "Atha sahāvajjaneneva pasannaudake macchaṃ viya,",
  "atk-s0202a0:422_5": "parisuddhe ādāsamaṇḍale mukhanimittaṃ viya ca tassa taṃ cittuppādaṃ addasa. Disvāva –",
  "atk-s0202a0:422_6": "“ayaṃ rāhulo mayhaṃ atrajo hutvā mama pacchato āgacchanto ‘ahaṃ sobhāmi,",
  "atk-s0202a0:422_7": "mayhaṃ vaṇṇāyatanaṃ pasanna’nti attabhāvaṃ nissāya gehassitachandarāgaṃ uppādeti,",
  "atk-s0202a0:422_8": "atitthe pakkhando uppathaṃ paṭipanno agocare carati,",
  "atk-s0202a0:422_9": "disāmūḷhaaddhiko viya agantabbaṃ disaṃ gacchati.",
  "atk-s0202a0:422_10": "Ayaṃ kho panassa kileso abbhantare vaḍḍhanto attatthampi yathābhūtaṃ passituṃ na dassati,",
  "atk-s0202a0:422_11": "paratthampi,",
  "atk-s0202a0:422_12": "ubhayatthampi.",
  "atk-s0202a0:422_13": "Tato nirayepi paṭisandhiṃ gaṇhāpessati,",
  "atk-s0202a0:422_14": "tiracchānayoniyampi,",
  "atk-s0202a0:422_15": "pettivisayepi,",
  "atk-s0202a0:422_16": "asurakāyepi,",
  "atk-s0202a0:422_17": "sambādhepi mātukucchisminti anamatagge saṃsāravaṭṭe paripātessati. Ayañhi –",
  "atk-s0202a0:423_0": "Anatthajanano lobho, lobho cittappakopano;",
  "atk-s0202a0:424_0": "Bhayamantarato jātaṃ, taṃ jano nāvabujjhati.",
  "atk-s0202a0:425_0": "Luddho atthaṃ na jānāti, luddho dhammaṃ na passati;",
  "atk-s0202a0:426_0": "Andhatamaṃ tadā hoti, yaṃ lobho sahate naraṃ. –",
  "atk-s0202a0:427_0": "Yathā kho pana anekaratanapūrā mahānāvā bhinnaphalakantarena udakaṃ ādiyamānā muhuttampi na ajjhupekkhitabbā hoti,",
  "atk-s0202a0:427_1": "vegenassā vivaraṃ pidahituṃ vaṭṭati,",
  "atk-s0202a0:427_2": "evamevaṃ ayampi na ajjhupekkhitabbo.",
  "atk-s0202a0:427_3": "Yāvassa ayaṃ kileso abbhantare sīlaratanādīni na vināseti,",
  "atk-s0202a0:427_4": "tāvadeva naṃ niggaṇhissāmī”ti ajjhāsayamakāsi.",
  "atk-s0202a0:427_5": "Evarūpesu pana ṭhānesu buddhānaṃ nāgavilokanaṃ nāma hoti.",
  "atk-s0202a0:427_6": "Tasmā yantena parivattitasuvaṇṇapaṭimā viya sakalakāyeneva parivattetvā ṭhito rāhulabhaddaṃ āmantesi.",
  "atk-s0202a0:427_7": "Taṃ sandhāya “atha kho bhagavā apaloketvā”tiādi vuttaṃ.",
  "atk-s0202a0:428_0": "Tattha yaṃkiñci rūpantiādīni sabbākārena visuddhimagge khandhaniddese vitthāritāni.",
  "atk-s0202a0:428_1": "Netaṃ mamātiādīni mahāhatthipadopame vuttāni.",
  "atk-s0202a0:428_2": "Rūpameva nu kho bhagavāti kasmā pucchati?",
  "atk-s0202a0:428_3": "Tassa kira –",
  "atk-s0202a0:428_4": "“sabbaṃ rūpaṃ netaṃ mama,",
  "atk-s0202a0:428_5": "nesohamasmi na meso attā”ti sutvā –",
  "atk-s0202a0:428_6": "“bhagavā sabbaṃ rūpaṃ vipassanāpaññāya evaṃ daṭṭhabbanti vadati,",
  "atk-s0202a0:428_7": "vedanādīsu nu kho kathaṃ paṭipajjitabba”nti nayo udapādi.",
  "atk-s0202a0:428_8": "Tasmā tasmiṃ naye ṭhito pucchati.",
  "atk-s0202a0:428_9": "Nayakusalo hesa āyasmā rāhulo,",
  "atk-s0202a0:428_10": "idaṃ na kattabbanti vutte idampi na kattabbaṃ idampi na kattabbamevāti nayasatenapi nayasahassenapi paṭivijjhati.",
  "atk-s0202a0:428_11": "Idaṃ kattabbanti vuttepi eseva nayo.",
  "atk-s0202a0:429_0": "Sikkhākāmo hi ayaṃ āyasmā,",
  "atk-s0202a0:429_1": "pātova gandhakuṭipariveṇe patthamattaṃ vālikaṃ okirati –",
  "atk-s0202a0:429_2": "“ajja sammāsambuddhassa santikā mayhaṃ upajjhāyassa santikā ettakaṃ ovādaṃ ettakaṃ paribhāsaṃ labhāmī”ti.",
  "atk-s0202a0:429_3": "Sammāsambuddhopi naṃ etadagge ṭhapento –",
  "atk-s0202a0:429_4": "“etadaggaṃ,",
  "atk-s0202a0:429_5": "bhikkhave,",
  "atk-s0202a0:429_6": "mama sāvakānaṃ bhikkhūnaṃ sikkhākāmānaṃ yadidaṃ rāhulo”ti sikkhāyameva aggaṃ katvā ṭhapesi.",
  "atk-s0202a0:429_7": "Sopi āyasmā bhikkhusaṅghamajjhe tameva sīhanādaṃ nadi –",
  "atk-s0202a0:430_0": "“Sabbametaṃ abhiññāya, dhammarājā pitā mama;",
  "atk-s0202a0:431_0": "Sammukhā bhikkhusaṅghassa, etadagge ṭhapesi maṃ.",
  "atk-s0202a0:432_0": "Sikkhākāmānahaṃ aggo, dhammarājena thomito;",
  "atk-s0202a0:433_0": "Saddhāpabbajitānañca, sahāyo pavaro mama.",
  "atk-s0202a0:434_0": "Dhammarājā pitā mayhaṃ, dhammārakkho ca pettiyo;",
  "atk-s0202a0:435_0": "Sāriputto upajjhāyo, sabbaṃ me jinasāsana”nti.",
  "atk-s0202a0:436_0": "Athassa bhagavā yasmā na kevalaṃ rūpameva,",
  "atk-s0202a0:436_1": "vedanādayopi evaṃ daṭṭhabbā,",
  "atk-s0202a0:436_2": "tasmā rūpampi rāhulātiādimāha.",
  "atk-s0202a0:436_3": "Ko najjāti ko nu ajja.",
  "atk-s0202a0:436_4": "Therassa kira etadahosi “sammāsambuddho mayhaṃ attabhāvanissitaṃ chandarāgaṃ ñatvā ‘samaṇena nāma evarūpo",
  "atk-s0202a0:436_5": "vitakko na vitakkitabbo’ti neva pariyāyena kathaṃ kathesi,",
  "atk-s0202a0:436_6": "gaccha bhikkhu rāhulaṃ vadehi ‘mā puna evarūpaṃ vitakkaṃ vitakkesī’ti na dūtaṃ pesesi.",
  "atk-s0202a0:436_7": "Maṃ sammukkhe ṭhatvāyeva pana sabhaṇḍakaṃ coraṃ cūḷāya gaṇhanto viya sammukhā sugatovādaṃ adāsi.",
  "atk-s0202a0:436_8": "Sugatovādo ca nāma asaṅkheyyehipi kappehi dullabho.",
  "atk-s0202a0:436_9": "Evarūpassa buddhassa sammukhā ovādaṃ labhitvā ko nu viññū paṇḍitajātiko ajja gāmaṃ piṇḍāya pavisissatī”ti.",
  "atk-s0202a0:436_10": "Athesa āyasmā āhārakiccaṃ pahāya yasmiṃ nisinnaṭṭhāne ṭhitena ovādo laddho,",
  "atk-s0202a0:436_11": "tatova paṭinivattetvā aññatarasmiṃ rukkhamūle nisīdi.",
  "atk-s0202a0:436_12": "Bhagavāpi taṃ āyasmantaṃ nivattamānaṃ disvā na evamāha –",
  "atk-s0202a0:436_13": "“mā nivatta tāva, rāhula,",
  "atk-s0202a0:436_14": "bhikkhācārakālo te”ti. Kasmā?",
  "atk-s0202a0:436_15": "Evaṃ kirassa ahosi –",
  "atk-s0202a0:436_16": "“ajja tāva kāyagatāsatiamatabhojanaṃ bhuñjatū”ti.",
  "atk-s0202a0:437_0": "Addasā kho āyasmā sāriputtoti bhagavati gate pacchā gacchanto addasa.",
  "atk-s0202a0:437_1": "Etassa kirāyasmato ekakassa viharato aññaṃ vattaṃ,",
  "atk-s0202a0:437_2": "bhagavatā saddhiṃ viharato aññaṃ.",
  "atk-s0202a0:437_3": "Yadā hi dve aggasāvakā ekākino vasanti,",
  "atk-s0202a0:437_4": "tadā pātova senāsanaṃ sammajjitvā sarīrapaṭijagganaṃ katvā samāpattiṃ appetvā sannisinnā attano cittaruciyā bhikkhācāraṃ gacchanti.",
  "atk-s0202a0:437_5": "Bhagavatā saddhiṃ viharantā pana therā evaṃ na karonti.",
  "atk-s0202a0:437_6": "Tadā hi bhagavā bhikkhusaṅghaparivāro paṭhamaṃ bhikkhācāraṃ gacchati.",
  "atk-s0202a0:437_7": "Tasmiṃ gate thero attano senāsanā nikkhamitvā –",
  "atk-s0202a0:437_8": "“bahūnaṃ vasanaṭṭhāne nāma sabbeva pāsādikaṃ kātuṃ sakkonti vā,",
  "atk-s0202a0:437_9": "na vā sakkontī”ti tattha tattha gantvā asammaṭṭhaṃ ṭhānaṃ sammajjati.",
  "atk-s0202a0:437_10": "Sace kacavaro achaḍḍito hoti,",
  "atk-s0202a0:437_11": "taṃ chaḍḍeti.",
  "atk-s0202a0:437_12": "Pānīyaṭṭhapetabbaṭṭhānamhi pānīyakūṭe asati pānīyaghaṭaṃ ṭhapeti.",
  "atk-s0202a0:437_13": "Gilānānaṃ santikaṃ gantvā, “āvuso,",
  "atk-s0202a0:437_14": "tumhākaṃ kiṃ āharāmi,",
  "atk-s0202a0:437_15": "kiṃ vo icchitabba”nti? Pucchati.",
  "atk-s0202a0:437_16": "Avassikadaharānaṃ santikaṃ gantvā –",
  "atk-s0202a0:437_17": "“abhiramatha, āvuso,",
  "atk-s0202a0:437_18": "mā ukkaṇṭhittha,",
  "atk-s0202a0:437_19": "paṭipattisārakaṃ buddhasāsana”nti ovadati.",
  "atk-s0202a0:437_20": "Evaṃ katvā sabbapacchā bhikkhācāraṃ gacchati.",
  "atk-s0202a0:437_21": "Yathā hi cakkavatti kuhiñci gantukāmo senāya parivārito paṭhamaṃ nikkhamati,",
  "atk-s0202a0:437_22": "pariṇāyakaratanaṃ senaṅgāni saṃvidhāya pacchā nikkhamati,",
  "atk-s0202a0:437_23": "evaṃ saddhammacakkavatti bhagavā bhikkhusaṅghaparivāro paṭhamaṃ nikkhamati,",
  "atk-s0202a0:437_24": "tassa bhagavato pariṇāyakaratanabhūto dhammasenāpati imaṃ kiccaṃ katvā sabbapacchā nikkhamati.",
  "atk-s0202a0:437_25": "So evaṃ nikkhanto tasmiṃ divase aññatarasmiṃ rukkhamūle nisinnaṃ rāhulabhaddaṃ addasa.",
  "atk-s0202a0:437_26": "Tena vuttaṃ “pacchā gacchanto addasā”ti.",
  "atk-s0202a0:438_0": "Atha kasmā ānāpānassatiyaṃ niyojesi?",
  "atk-s0202a0:438_1": "Nisajjānucchavikattā.",
  "atk-s0202a0:438_2": "Thero kira “etassa bhagavatā rūpakammaṭṭhānaṃ kathita”nti anāvajjitvāva yenākārena ayaṃ acalo anobaddho hutvā nisinno,",
  "atk-s0202a0:438_3": "idamassa etissā nisajjāya kammaṭṭhānaṃ anucchavikanti cintetvā evamāha.",
  "atk-s0202a0:438_4": "Tattha ānāpānassatinti assāsapassāse pariggahetvā tattha catukkapañcakajjhānaṃ nibbattetvā vipassanaṃ vaḍḍhetvā arahattaṃ gaṇhāhīti dasseti.",
  "atk-s0202a0:439_0": "Mahapphalā hotīti kīvamahapphalā hoti?",
  "atk-s0202a0:439_1": "Idha bhikkhu ānāpānassatiṃ anuyutto ekāsane nisinnova sabbāsave khepetvā arahattaṃ pāpuṇāti,",
  "atk-s0202a0:439_2": "tathā asakkonto maraṇakāle samasīsī hoti,",
  "atk-s0202a0:439_3": "tathā asakkonto devaloke nibbattitvā dhammakathikadevaputtassa dhammaṃ sutvā arahattaṃ pāpuṇāti,",
  "atk-s0202a0:439_4": "tato viraddho anuppanne buddhuppāde paccekabodhiṃ sacchikaroti,",
  "atk-s0202a0:439_5": "taṃ asacchikaronto buddhānaṃ sammukhībhāve bāhiyattherādayo viya khippābhiñño hoti,",
  "atk-s0202a0:439_6": "evaṃ mahapphalā.",
  "atk-s0202a0:439_7": "Mahānisaṃsāti tasseva vevacanaṃ.",
  "atk-s0202a0:439_8": "Vuttampi cetaṃ –",
  "atk-s0202a0:440_0": "“Ānāpānassatī yassa, paripuṇṇā subhāvitā;",
  "atk-s0202a0:441_0": "Anupubbaṃ paricitā, yathā buddhena desitā;",
  "atk-s0202a0:442_0": "Somaṃ lokaṃ pabhāseti, abbhā muttova candimā”ti. –",
  "atk-s0202a0:443_0": "Imaṃ mahapphalataṃ sampassamāno thero saddhivihārikaṃ tattha niyojeti.",
  "atk-s0202a0:444_0": "Iti bhagavā rūpakammaṭṭhānaṃ,",
  "atk-s0202a0:444_1": "thero ānāpānassatinti ubhopi kammaṭṭhānaṃ ācikkhitvā gatā,",
  "atk-s0202a0:444_2": "rāhulabhaddo vihāreyeva ohīno.",
  "atk-s0202a0:444_3": "Bhagavā tassa ohīnabhāvaṃ jānantopi neva attanā khādanīyaṃ bhojanīyaṃ gahetvā agamāsi,",
  "atk-s0202a0:444_4": "na ānandattherassa hatthe pesesi,",
  "atk-s0202a0:444_5": "na pasenadimahārājaanāthapiṇḍikādīnaṃ saññaṃ adāsi.",
  "atk-s0202a0:444_6": "Saññāmattakañhi labhitvā te kājabhattaṃ abhihareyyuṃ.",
  "atk-s0202a0:444_7": "Yathā ca bhagavā,",
  "atk-s0202a0:444_8": "evaṃ sāriputtattheropi na kiñci akāsi.",
  "atk-s0202a0:444_9": "Rāhulatthero nirāhāro chinnabhatto ahosi.",
  "atk-s0202a0:444_10": "Tassa panāyasmato –",
  "atk-s0202a0:444_11": "“bhagavā maṃ vihāre ohīnaṃ jānantopi attanā laddhapiṇḍapātaṃ nāpi sayaṃ gahetvā āgato,",
  "atk-s0202a0:444_12": "na aññassa hatthe pahiṇi,",
  "atk-s0202a0:444_13": "na manussānaṃ saññaṃ adāsi,",
  "atk-s0202a0:444_14": "upajjhāyopi me ohīnabhāvaṃ jānanto tatheva na kiñci akāsī”ti cittampi na uppannaṃ,",
  "atk-s0202a0:444_15": "kuto tappaccayā omānaṃ vā atimānaṃ vā janessati.",
  "atk-s0202a0:444_16": "Bhagavatā pana ācikkhitakammaṭṭhānameva purebhattampi pacchābhattampi –",
  "atk-s0202a0:444_17": "“itipi rūpaṃ aniccaṃ,",
  "atk-s0202a0:444_18": "itipi dukkhaṃ,",
  "atk-s0202a0:444_19": "itipi asubhaṃ,",
  "atk-s0202a0:444_20": "itipi anattā”ti aggiṃ abhimatthento viya nirantaraṃ manasikatvā sāyanhasamaye cintesi –",
  "atk-s0202a0:444_21": "“ahaṃ upajjhāyena ānāpānassatiṃ bhāvehīti vutto,",
  "atk-s0202a0:444_22": "tassa vacanaṃ na karissāmi.",
  "atk-s0202a0:444_23": "Ācariyupajjhāyānañhi vacanaṃ akaronto dubbaco nāma hoti.",
  "atk-s0202a0:444_24": "‘Dubbaco rāhulo,",
  "atk-s0202a0:444_25": "upajjhāyassapi vacanaṃ na karotī’ti ca garahuppattito kakkhaḷatarā pīḷā nāma natthī”ti bhāvanāvidhānaṃ pucchitukāmo bhagavato santikaṃ agamāsi.",
  "atk-s0202a0:444_26": "Taṃ dassetuṃ atha kho āyasmā rāhulotiādi vuttaṃ.",
  "atk-s0202a0:445_0": "114.",
  "atk-s0202a0:445_1": "Tattha paṭisallānāti ekībhāvato.",
  "atk-s0202a0:445_2": "Yaṃkiñci rāhulāti kasmā?",
  "atk-s0202a0:445_3": "Bhagavā ānāpānassatiṃ puṭṭho rūpakammaṭṭhānaṃ kathetīti.",
  "atk-s0202a0:445_4": "Rūpe chandarāgappahānatthaṃ.",
  "atk-s0202a0:445_5": "Evaṃ kirassa ahosi –",
  "atk-s0202a0:445_6": "“rāhulassa attabhāvaṃ nissāya chandarāgo uppanno,",
  "atk-s0202a0:445_7": "heṭṭhā cassa saṅkhepena rūpakammaṭṭhānaṃ kathitaṃ.",
  "atk-s0202a0:445_8": "Idānissāpi dvicattālīsāya ākārehi attabhāvaṃ virājetvā visaṅkharitvā taṃnissitaṃ chandarāgaṃ anuppattidhammataṃ āpādessāmī”ti.",
  "atk-s0202a0:445_9": "Atha ākāsadhātuṃ kasmā vitthāresīti?",
  "atk-s0202a0:445_10": "Upādārūpadassanatthaṃ.",
  "atk-s0202a0:445_11": "Heṭṭhā hi cattāri mahābhūtāneva kathitāni,",
  "atk-s0202a0:445_12": "na upādārūpaṃ.",
  "atk-s0202a0:445_13": "Tasmā iminā mukhena taṃ dassetuṃ ākāsadhātuṃ vitthāresi.",
  "atk-s0202a0:445_14": "Apica ajjhattikena ākāsena paricchinnarūpampi pākaṭaṃ hoti.",
  "atk-s0202a0:446_0": "Ākāsena paricchinnaṃ, rūpaṃ yāti vibhūtataṃ;",
  "atk-s0202a0:447_0": "Tassevaṃ āvibhāvatthaṃ, taṃ pakāsesi nāyako.",
  "atk-s0202a0:448_0": "Ettha pana purimāsu tāva catūsu dhātūsu yaṃ vattabbaṃ, taṃ mahāhatthipadopame vuttameva.",
  "atk-s0202a0:449_0": "118.",
  "atk-s0202a0:449_1": "Ākāsadhātuyaṃ ākāsagatanti ākāsabhāvaṃ gataṃ.",
  "atk-s0202a0:449_2": "Upādinnantiādinnaṃ gahitaṃ parāmaṭṭhaṃ,",
  "atk-s0202a0:449_3": "sarīraṭṭhakanti attho.",
  "atk-s0202a0:449_4": "Kaṇṇacchiddanti maṃsalohitādīhi asamphuṭṭhakaṇṇavivaraṃ.",
  "atk-s0202a0:449_5": "Nāsacchiddādīsupi eseva nayo.",
  "atk-s0202a0:449_6": "Yena cāti yena chiddena.",
  "atk-s0202a0:449_7": "Ajjhoharatīti anto paveseti,",
  "atk-s0202a0:449_8": "jivhābandhanato hi yāva udarapaṭalā manussānaṃ vidatthicaturaṅgulaṃ chiddaṭṭhānaṃ hoti.",
  "atk-s0202a0:449_9": "Taṃ sandhāyetaṃ vuttaṃ.",
  "atk-s0202a0:449_10": "Yattha cāti yasmiṃ okāse.",
  "atk-s0202a0:449_11": "Santiṭṭhatīti patiṭṭhāti.",
  "atk-s0202a0:449_12": "Manussānañhi mahantaṃ paṭaparissāvanamattañca udarapaṭalaṃ nāma hoti.",
  "atk-s0202a0:449_13": "Taṃ sandhāyetaṃ vuttaṃ.",
  "atk-s0202a0:449_14": "Adhobhāgaṃ nikkhamatīti yena heṭṭhā nikkhamati.",
  "atk-s0202a0:449_15": "Dvattiṃsahatthamattaṃ ekavīsatiyā ṭhānesu vaṅkaṃ antaṃ nāma hoti.",
  "atk-s0202a0:449_16": "Taṃ sandhāyetaṃ vuttaṃ.",
  "atk-s0202a0:449_17": "Yaṃ vā panaññampīti iminā sukhumasukhumaṃ cammamaṃsādiantaragatañceva lomakūpabhāvena ca ṭhitaṃ ākāsaṃ dasseti.",
  "atk-s0202a0:449_18": "Sesametthāpi pathavīdhātuādīsu vuttanayeneva veditabbaṃ.",
  "atk-s0202a0:450_0": "119.",
  "atk-s0202a0:450_1": "Idānissa tādibhāvalakkhaṇaṃ ācikkhanto pathavīsamantiādimāha.",
  "atk-s0202a0:450_2": "Iṭṭhāniṭṭhesu hi arajjanto adussanto tādī nāma hoti.",
  "atk-s0202a0:450_3": "Manāpāmanāpāti ettha aṭṭha lobhasahagatacittasampayuttā manāpā nāma,",
  "atk-s0202a0:450_4": "dve domanassacittasampayuttā amanāpā nāma.",
  "atk-s0202a0:450_5": "Cittaṃ na pariyādāya ṭhassantīti ete phassā uppajjitvā tava cittaṃ antomuṭṭhigataṃ karonto viya pariyādāya",
  "atk-s0202a0:450_6": "gahetvā ṭhātuṃ na sakkhissanti “ahaṃ sobhāmi,",
  "atk-s0202a0:450_7": "mayhaṃ vaṇṇāyatanaṃ pasanna”nti puna attabhāvaṃ nissāya chandarāgo nuppajjissati.",
  "atk-s0202a0:450_8": "Gūthagatantiādīsu gūthameva gūthagataṃ.",
  "atk-s0202a0:450_9": "Evaṃ sabbattha.",
  "atk-s0202a0:451_0": "Na katthaci patiṭṭhitoti pathavīpabbatarukkhādīsu ekasmimpi na patiṭṭhito,",
  "atk-s0202a0:451_1": "yadi hi pathaviyaṃ patiṭṭhito bhaveyya,",
  "atk-s0202a0:451_2": "pathaviyā bhijjamānāya saheva bhijjeyya,",
  "atk-s0202a0:451_3": "pabbate patamāne saheva pateyya,",
  "atk-s0202a0:451_4": "rukkhe chijjamāne saheva chijjeyya.",
  "atk-s0202a0:452_0": "120.",
  "atk-s0202a0:452_1": "Mettaṃ rāhulāti kasmā ārabhi?",
  "atk-s0202a0:452_2": "Tādibhāvassa kāraṇadassanatthaṃ.",
  "atk-s0202a0:452_3": "Heṭṭhā hi tādibhāvalakkhaṇaṃ dassitaṃ,",
  "atk-s0202a0:452_4": "na ca sakkā ahaṃ tādī homīti akāraṇā bhavituṃ,",
  "atk-s0202a0:452_5": "napi “ahaṃ uccākulappasuto bahussuto lābhī,",
  "atk-s0202a0:452_6": "maṃ rājarājamahāmattādayo bhajanti,",
  "atk-s0202a0:452_7": "ahaṃ tādī homī”ti imehi kāraṇehi koci tādī nāma hoti,",
  "atk-s0202a0:452_8": "mettādibhāvanāya pana hotīti tādibhāvassa kāraṇadassanatthaṃ imaṃ desanaṃ ārabhi.",
  "atk-s0202a0:453_0": "Tattha bhāvayatoti upacāraṃ vā appanaṃ vā pāpentassa.",
  "atk-s0202a0:453_1": "Yo byāpādoti yo satte kopo,",
  "atk-s0202a0:453_2": "so pahīyissati.",
  "atk-s0202a0:453_3": "Vihesāti pāṇiādīhi sattānaṃ vihiṃsanaṃ.",
  "atk-s0202a0:453_4": "Aratīti pantasenāsanesu ceva adhikusaladhammesu ca ukkaṇṭhitatā.",
  "atk-s0202a0:453_5": "Paṭighoti yattha katthaci sattesu saṅkhāresu ca paṭihaññanakileso.",
  "atk-s0202a0:453_6": "Asubhanti uddhumātakādīsu upacārappanaṃ.",
  "atk-s0202a0:453_7": "Uddhumātakādīsu asubhabhāvanā ca nāmesā vitthārato visuddhimagge kathitāva.",
  "atk-s0202a0:453_8": "Rāgoti pañcakāmaguṇikarāgo.",
  "atk-s0202a0:453_9": "Aniccasaññanti aniccānupassanāya sahajātasaññaṃ.",
  "atk-s0202a0:453_10": "Vipassanā eva vā esā asaññāpi saññāsīsena saññāti vuttā.",
  "atk-s0202a0:453_11": "Asmimānoti rūpādīsu asmīti māno.",
  "atk-s0202a0:454_0": "121.",
  "atk-s0202a0:454_1": "Idāni therena pucchitaṃ pañhaṃ vitthārento ānāpānassatintiādimāha.",
  "atk-s0202a0:454_2": "Tattha idaṃ kammaṭṭhānañca kammaṭṭhānabhāvanā ca pāḷiattho ca saddhiṃ ānisaṃsakathāya sabbo sabbākārena visuddhimagge anussatiniddese vitthāritoyeva.",
  "atk-s0202a0:454_3": "Imaṃ desanaṃ bhagavā neyyapuggalavaseneva pariniṭṭhāpesīti.",
  "atk-s0202a0:455_0": "Papañcasūdaniyā majjhimanikāyaṭṭhakathāya",
  "atk-s0202a0:456_0": "Māhārāhulovādasuttavaṇṇanā niṭṭhitā.",
  "atk-s0202a0:457_0": "3. Cūḷamālukyasuttavaṇṇanā",
  "atk-s0202a0:458_0": "122.",
  "atk-s0202a0:458_1": "Evaṃ me sutanti mālukyasuttaṃ.",
  "atk-s0202a0:458_2": "Tattha mālukyaputtassāti evaṃnāmakassa therassa.",
  "atk-s0202a0:458_3": "Ṭhapitāni paṭikkhittānīti diṭṭhigatāni nāma na byākātabbānīti evaṃ ṭhapitāni ceva paṭikkhittāni ca.",
  "atk-s0202a0:458_4": "Tathāgatoti satto.",
  "atk-s0202a0:458_5": "Taṃ me na ruccatīti taṃ abyākaraṇaṃ mayhaṃ na ruccati.",
  "atk-s0202a0:458_6": "Sikkhaṃ paccakkhāyāti sikkhaṃ paṭikkhipitvā.",
  "atk-s0202a0:459_0": "125.",
  "atk-s0202a0:459_1": "Ko santo kaṃ paccācikkhasīti yācako vā hi yācitakaṃ paccācikkheyya,",
  "atk-s0202a0:459_2": "yācitako vā yācakaṃ.",
  "atk-s0202a0:459_3": "Tvaṃ neva yācako na yācitako,",
  "atk-s0202a0:459_4": "so dāni tvaṃ ko santo kaṃ paccācikkhasīti attho.",
  "atk-s0202a0:460_0": "126.",
  "atk-s0202a0:460_1": "Viddho assāti parasenāya ṭhitena viddho bhaveyya.",
  "atk-s0202a0:460_2": "Gāḷhapalepanenāti bahalalepanena.",
  "atk-s0202a0:460_3": "Bhisakkanti vejjaṃ.",
  "atk-s0202a0:460_4": "Sallakattanti sallakantanaṃ sallakantiyasuttavācakaṃ.",
  "atk-s0202a0:460_5": "Akkassāti akkavāke gahetvā jiyaṃ karonti.",
  "atk-s0202a0:460_6": "Tena vuttaṃ “akkassā”ti.",
  "atk-s0202a0:460_7": "Saṇhassāti veṇuvilīvassa.",
  "atk-s0202a0:460_8": "Maruvākhīrapaṇṇīnampi vākehiyeva karonti.",
  "atk-s0202a0:460_9": "Tena vuttaṃ yadi vā maruvāya yadi vā khīrapaṇṇinoti.",
  "atk-s0202a0:460_10": "Gacchanti pabbatagacchanadīgacchādīsu jātaṃ.",
  "atk-s0202a0:460_11": "Ropimanti ropetvā vaḍḍhitaṃ saravanato saraṃ gahetvā kataṃ.",
  "atk-s0202a0:460_12": "Sithilahanunoti evaṃnāmakassa pakkhino.",
  "atk-s0202a0:460_13": "Bheravassāti kāḷasīhassa.",
  "atk-s0202a0:460_14": "Semhārassāti makkaṭassa.",
  "atk-s0202a0:460_15": "Evaṃ noti etāya diṭṭhiyā sati na hotīti attho.",
  "atk-s0202a0:461_0": "127.",
  "atk-s0202a0:461_1": "Attheva jātīti etāya diṭṭhiyā sati brahmacariyavāsova natthi,",
  "atk-s0202a0:461_2": "jāti pana atthiyeva.",
  "atk-s0202a0:461_3": "Tathā jarāmaraṇādīnīti dasseti.",
  "atk-s0202a0:461_4": "Yesāhanti yesaṃ ahaṃ.",
  "atk-s0202a0:461_5": "Nighātanti upaghātaṃ vināsaṃ.",
  "atk-s0202a0:461_6": "Mama sāvakā hi etesu nibbinnā idheva nibbānaṃ pāpuṇantīti adhippāyo.",
  "atk-s0202a0:462_0": "128.",
  "atk-s0202a0:462_1": "Tasmātihāti yasmā abyākatametaṃ,",
  "atk-s0202a0:462_2": "catusaccameva mayā byākataṃ,",
  "atk-s0202a0:462_3": "tasmāti attho.",
  "atk-s0202a0:462_4": "Na hetaṃ mālukyaputta atthasaṃhitanti etaṃ diṭṭhigataṃ vā etaṃ byākaraṇaṃ vā kāraṇanissitaṃ na hoti.",
  "atk-s0202a0:462_5": "Na ādibrahmacariyakanti brahmacariyassa ādimattampi pubbabhāgasīlamattampi na hoti.",
  "atk-s0202a0:462_6": "Na nibbidāyātiādīsu vaṭṭe nibbindanatthāya vā virajjhanatthāya vā vaṭṭanirodhāya vā rāgādivūpasamanatthāya",
  "atk-s0202a0:462_7": "vā abhiññeyye dhamme abhijānanatthāya vā catumaggasaṅkhātasambodhatthāya vā asaṅkhatanibbānasacchikiriyatthāya",
  "atk-s0202a0:462_8": "vā na hoti.",
  "atk-s0202a0:462_9": "Etaṃ hīti etaṃ catusaccabyākaraṇaṃ.",
  "atk-s0202a0:462_10": "Ādibrahmacariyakanti brahmacariyassa ādibhūtaṃ pubbapadaṭṭhānaṃ.",
  "atk-s0202a0:462_11": "Sesaṃ vuttapaṭivipakkhanayena veditabbaṃ.",
  "atk-s0202a0:462_12": "Imampi desanaṃ bhagavā neyyapuggalavasena niṭṭhāpesīti.",
  "atk-s0202a0:463_0": "Papañcasūdaniyā majjhimanikāyaṭṭhakathāya",
  "atk-s0202a0:464_0": "Cūḷamālukyasuttavaṇṇanā niṭṭhitā.",
  "atk-s0202a0:465_0": "4. Mahāmālukyasuttavaṇṇanā",
  "atk-s0202a0:466_0": "129.",
  "atk-s0202a0:466_1": "Evaṃ me sutanti mahāmālukyasuttaṃ.",
  "atk-s0202a0:466_2": "Tattha orambhāgiyānīti heṭṭhā koṭṭhāsikāni kāmabhave nibbattisaṃvattanikāni.",
  "atk-s0202a0:466_3": "Saṃyojanānīti bandhanāni.",
  "atk-s0202a0:466_4": "Kassa kho nāmāti kassa devassa vā manussassa vā desitāni dhāresi,",
  "atk-s0202a0:466_5": "kiṃ tvameveko assosi,",
  "atk-s0202a0:466_6": "na añño kocīti?",
  "atk-s0202a0:466_7": "Anusetīti appahīnatāya anuseti.",
  "atk-s0202a0:466_8": "Anusayamāno saṃyojanaṃ nāma hoti.",
  "atk-s0202a0:467_0": "Ettha ca bhagavatā saṃyojanaṃ pucchitaṃ,",
  "atk-s0202a0:467_1": "therenapi saṃyojanameva byākataṃ.",
  "atk-s0202a0:467_2": "Evaṃ santepi tassa vāde bhagavatā doso āropito.",
  "atk-s0202a0:467_3": "So kasmāti ce?",
  "atk-s0202a0:467_4": "Therassa tathāladdhikattā.",
  "atk-s0202a0:467_5": "Ayañhi tassa laddhi “samudācārakkhaṇeyeva kilesehi saṃyutto nāma hoti,",
  "atk-s0202a0:467_6": "itarasmiṃ khaṇe asaṃyutto”ti.",
  "atk-s0202a0:467_7": "Tenassa bhagavatā doso āropito.",
  "atk-s0202a0:467_8": "Athāyasmā ānando cintesi –",
  "atk-s0202a0:467_9": "“bhagavatā bhikkhusaṅghassa dhammaṃ desessāmīti attano dhammatāyeva ayaṃ dhammadesanā āraddhā,",
  "atk-s0202a0:467_10": "sā iminā apaṇḍitena bhikkhunā visaṃvāditā.",
  "atk-s0202a0:467_11": "Handāhaṃ bhagavantaṃ yācitvā bhikkhūnaṃ dhammaṃ desessāmī”ti.",
  "atk-s0202a0:467_12": "So evamakāsi.",
  "atk-s0202a0:467_13": "Taṃ dassetuṃ “evaṃ vutte āyasmā ānando”tiādi vuttaṃ.",
  "atk-s0202a0:468_0": "Tattha sakkāyadiṭṭhipariyuṭṭhitenāti sakkāyadiṭṭhiyā gahitena abhibhūtena.",
  "atk-s0202a0:468_1": "Sakkāyadiṭṭhiparetenāti sakkāyadiṭṭhiyā anugatena.",
  "atk-s0202a0:468_2": "Nissaraṇanti diṭṭhinissaraṇaṃ nāma nibbānaṃ,",
  "atk-s0202a0:468_3": "taṃ yathābhūtaṃ nappajānāti.",
  "atk-s0202a0:468_4": "Appaṭivinītāti avinoditā anīhaṭā.",
  "atk-s0202a0:468_5": "Orambhāgiyaṃ saṃyojananti heṭṭhābhāgiyasaṃyojanaṃ nāma hoti.",
  "atk-s0202a0:468_6": "Sesapadesupi eseva nayo.",
  "atk-s0202a0:468_7": "Sukkapakkho uttānatthoyeva.",
  "atk-s0202a0:468_8": "“Sānusayā pahīyatī”ti vacanato panettha ekacce “aññaṃ saṃyojanaṃ añño anusayo”ti vadanti.",
  "atk-s0202a0:468_9": "“Yathā hi sabyañjanaṃ bhatta”nti vutte bhattato aññaṃ byañjanaṃ hoti,",
  "atk-s0202a0:468_10": "evaṃ “sānusayā”ti vacanato pariyuṭṭhānasakkāyadiṭṭhito aññena anusayena bhavitabbanti tesaṃ laddhi.",
  "atk-s0202a0:468_11": "Te “sasīsaṃ pārupitvā”tiādīhi paṭikkhipitabbā.",
  "atk-s0202a0:468_12": "Na hi sīsato añño puriso atthi.",
  "atk-s0202a0:468_13": "Athāpi siyā –",
  "atk-s0202a0:468_14": "“yadi tadeva saṃyojanaṃ so anusayo,",
  "atk-s0202a0:468_15": "evaṃ sante bhagavatā therassa taruṇūpamo upārambho duāropito hotī”ti.",
  "atk-s0202a0:468_16": "Na duāropito, kasmā?",
  "atk-s0202a0:468_17": "Evaṃladdhikattāti vitthāritametaṃ.",
  "atk-s0202a0:468_18": "Tasmā soyeva kileso bandhanaṭṭhena saṃyojanaṃ,",
  "atk-s0202a0:468_19": "appahīnaṭṭhena anusayoti imamatthaṃ sandhāya bhagavatā “sānusayā pahīyatī”ti evaṃ vuttanti veditabbaṃ.",
  "atk-s0202a0:469_0": "132.",
  "atk-s0202a0:469_1": "Tacaṃ chetvātiādīsu idaṃ opammasaṃsandanaṃ –",
  "atk-s0202a0:469_2": "tacacchedo viya hi samāpatti daṭṭhabbā,",
  "atk-s0202a0:469_3": "pheggucchedo viya vipassanā,",
  "atk-s0202a0:469_4": "sāracchedo viya maggo.",
  "atk-s0202a0:469_5": "Paṭipadā pana lokiyalokuttaramissakāva vaṭṭati.",
  "atk-s0202a0:469_6": "Evamete daṭṭhabbāti evarūpā puggalā evaṃ daṭṭhabbā.",
  "atk-s0202a0:470_0": "133.",
  "atk-s0202a0:470_1": "Upadhivivekāti upadhivivekena.",
  "atk-s0202a0:470_2": "Iminā pañcakāmaguṇaviveko kathito.",
  "atk-s0202a0:470_3": "Akusalānaṃ dhammānaṃ pahānāti iminā nīvaraṇappahānaṃ kathitaṃ.",
  "atk-s0202a0:470_4": "Kāyaduṭṭhullānaṃ paṭippassaddhiyāti iminā kāyālasiyapaṭippassaddhi kathitā.",
  "atk-s0202a0:470_5": "Vivicceva kāmehīti upadhivivekena kāmehi vinā hutvā.",
  "atk-s0202a0:470_6": "Vivicca akusalehīti akusalānaṃ dhammānaṃ pahānena kāyaduṭṭhullānaṃ paṭippassaddhiyā ca akusalehi vinā hutvā.",
  "atk-s0202a0:470_7": "Yadeva tattha hotīti yaṃ tattha antosamāpattikkhaṇeyeva samāpattisamuṭṭhitañca rūpādidhammajātaṃ hoti.",
  "atk-s0202a0:470_8": "Te dhammeti te rūpagatantiādinā nayena vutte rūpādayo dhamme.",
  "atk-s0202a0:470_9": "Aniccatoti na niccato.",
  "atk-s0202a0:470_10": "Dukkhatoti na sukhato.",
  "atk-s0202a0:470_11": "Rogatotiādīsu ābādhaṭṭhena rogato,",
  "atk-s0202a0:470_12": "antodosaṭṭhena gaṇḍato,",
  "atk-s0202a0:470_13": "anupaviddhaṭṭhena dukkhajananaṭṭhena ca sallato,",
  "atk-s0202a0:470_14": "dukkhaṭṭhena aghato,",
  "atk-s0202a0:470_15": "rogaṭṭhena ābādhato,",
  "atk-s0202a0:470_16": "asakaṭṭhena parato,",
  "atk-s0202a0:470_17": "palujjanaṭṭhena palokato,",
  "atk-s0202a0:470_18": "nissattaṭṭhena suññato,",
  "atk-s0202a0:470_19": "na attaṭṭhena anattato.",
  "atk-s0202a0:470_20": "Tattha aniccato,",
  "atk-s0202a0:470_21": "palokatoti dvīhi padehi aniccalakkhaṇaṃ kathitaṃ,",
  "atk-s0202a0:470_22": "dukkhatotiādīhi chahi dukkhalakkhaṇaṃ,",
  "atk-s0202a0:470_23": "parato suññato anattatoti tīhi anattalakkhaṇaṃ.",
  "atk-s0202a0:471_0": "So tehi dhammehīti so tehi evaṃ tilakkhaṇaṃ āropetvā diṭṭhehi antosamāpattiyaṃ pañcakkhandhadhammehi.",
  "atk-s0202a0:471_1": "Cittaṃ paṭivāpetīti cittaṃ paṭisaṃharati moceti apaneti.",
  "atk-s0202a0:471_2": "Upasaṃharatīti vipassanācittaṃ tāva savanavasena thutivasena pariyattivasena paññattivasena ca etaṃ santaṃ",
  "atk-s0202a0:471_3": "nibbānanti evaṃ asaṅkhatāya amatāya dhātuyā upasaṃharati.",
  "atk-s0202a0:471_4": "Maggacittaṃ nibbānaṃ ārammaṇakaraṇavaseneva etaṃ santametaṃ paṇītanti na evaṃ vadati,",
  "atk-s0202a0:471_5": "iminā pana ākārena taṃ paṭivijjhanto tattha cittaṃ upasaṃharatīti attho.",
  "atk-s0202a0:471_6": "So tattha ṭhitoti tāya tilakkhaṇārammaṇāya vipassanāya ṭhito.",
  "atk-s0202a0:471_7": "Āsavānaṃ khayaṃ pāpuṇātīti anukkamena cattāro magge bhāvetvā pāpuṇāti.",
  "atk-s0202a0:471_8": "Teneva dhammarāgenāti samathavipassanādhamme chandarāgena.",
  "atk-s0202a0:471_9": "Samathavipassanāsu hi sabbaso chandarāgaṃ pariyādātuṃ sakkonto arahattaṃ pāpuṇāti,",
  "atk-s0202a0:471_10": "asakkonto anāgāmī hoti.",
  "atk-s0202a0:472_0": "Yadeva tattha hoti vedanāgatanti idha pana rūpaṃ na gahitaṃ. Kasmā?",
  "atk-s0202a0:472_1": "Samatikkantattā.",
  "atk-s0202a0:472_2": "Ayañhi heṭṭhā rūpāvacarajjhānaṃ samāpajjitvā rūpaṃ atikkamitvā arūpāvacarasamāpattiṃ samāpannoti samathavasenapinena rūpaṃ atikkantaṃ,",
  "atk-s0202a0:472_3": "heṭṭhā rūpaṃ sammadeva sammasitvā taṃ atikkamma idāni arūpaṃ sammasatīti vipassanāvasenapinena rūpaṃ atikkantaṃ.",
  "atk-s0202a0:472_4": "Arūpe pana sabbasopi rūpaṃ natthīti taṃ sandhāyapi idha rūpaṃ na gahitaṃ.",
  "atk-s0202a0:473_0": "Atha kiñcarahīti kiṃ pucchāmīti pucchati?",
  "atk-s0202a0:473_1": "Samathavasena gacchato cittekaggatā dhuraṃ hoti,",
  "atk-s0202a0:473_2": "so cetovimutto nāma.",
  "atk-s0202a0:473_3": "Vipassanāvasena gacchato paññā dhuraṃ hoti,",
  "atk-s0202a0:473_4": "so paññāvimutto nāmāti ettha therassa kaṅkhā natthi.",
  "atk-s0202a0:473_5": "Ayaṃ sabhāvadhammoyeva,",
  "atk-s0202a0:473_6": "samathavaseneva pana gacchantesu eko cetovimutto nāma hoti,",
  "atk-s0202a0:473_7": "eko paññāvimutto.",
  "atk-s0202a0:473_8": "Vipassanāvasena gacchantesupi eko paññāvimutto nāma hoti,",
  "atk-s0202a0:473_9": "eko cetovimuttoti ettha kiṃ kāraṇanti pucchati.",
  "atk-s0202a0:474_0": "Indriyavemattataṃ vadāmīti indriyanānattataṃ vadāmi.",
  "atk-s0202a0:474_1": "Idaṃ vuttaṃ hoti, na tvaṃ, ānanda,",
  "atk-s0202a0:474_2": "dasa pāramiyo pūretvā sabbaññutaṃ paṭivijjhi,",
  "atk-s0202a0:474_3": "tena te etaṃ apākaṭaṃ.",
  "atk-s0202a0:474_4": "Ahaṃ pana paṭivijjhiṃ,",
  "atk-s0202a0:474_5": "tena me etaṃ pākaṭaṃ.",
  "atk-s0202a0:474_6": "Ettha hi indriyanānattatā kāraṇaṃ.",
  "atk-s0202a0:474_7": "Samathavaseneva hi gacchantesu ekassa bhikkhuno cittekaggatā dhuraṃ hoti,",
  "atk-s0202a0:474_8": "so cetovimutto nāma hoti.",
  "atk-s0202a0:474_9": "Ekassa paññā dhuraṃ hoti,",
  "atk-s0202a0:474_10": "so paññāvimutto nāma hoti.",
  "atk-s0202a0:474_11": "Vipassanāvaseneva ca gacchantesu ekassa paññā dhuraṃ hoti,",
  "atk-s0202a0:474_12": "so paññāvimutto nāma hoti.",
  "atk-s0202a0:474_13": "Ekassa cittekaggatā dhuraṃ hoti,",
  "atk-s0202a0:474_14": "so cetovimutto nāma hoti.",
  "atk-s0202a0:474_15": "Dve aggasāvakā samathavipassanādhurena arahattaṃ pattā.",
  "atk-s0202a0:474_16": "Tesu dhammasenāpati paññāvimutto jāto,",
  "atk-s0202a0:474_17": "mahāmoggallānatthero cetovimutto.",
  "atk-s0202a0:474_18": "Iti indriyavemattamettha kāraṇanti veditabbaṃ.",
  "atk-s0202a0:474_19": "Sesaṃ sabbattha uttānamevāti.",
  "atk-s0202a0:475_0": "Papañcasūdaniyā majjhimanikāyaṭṭhakathāya",
  "atk-s0202a0:476_0": "Mahāmālukyasuttavaṇṇanā niṭṭhitā.",
  "atk-s0202a0:477_0": "5. Bhaddālisuttavaṇṇanā",
  "atk-s0202a0:478_0": "134.",
  "atk-s0202a0:478_1": "Evaṃ me sutanti bhaddālisuttaṃ.",
  "atk-s0202a0:478_2": "Tattha ekāsanabhojananti ekasmiṃ purebhatte asanabhojanaṃ,",
  "atk-s0202a0:478_3": "bhuñjitabbabhattanti attho.",
  "atk-s0202a0:478_4": "Appābādhatantiādīni kakacopame vitthāritāni.",
  "atk-s0202a0:478_5": "Na ussahāmīti na sakkomi.",
  "atk-s0202a0:478_6": "Siyā kukkuccaṃ siyā vippaṭisāroti evaṃ bhuñjanto yāvajīvaṃ brahmacariyaṃ carituṃ sakkhissāmi nu kho,",
  "atk-s0202a0:478_7": "na nu khoti iti me vippaṭisārakukkuccaṃ bhaveyyāti attho.",
  "atk-s0202a0:478_8": "Ekadesaṃ bhuñjitvāti porāṇakattherā kira patte bhattaṃ pakkhipitvā sappimhi dinne sappinā uṇhameva thokaṃ",
  "atk-s0202a0:478_9": "bhuñjitvā hatthe dhovitvā avasesaṃ bahi nīharitvā chāyūdakaphāsuke ṭhāne nisīditvā bhuñjanti.",
  "atk-s0202a0:478_10": "Etaṃ sandhāya satthā āha. Bhaddāli,",
  "atk-s0202a0:478_11": "pana cintesi –",
  "atk-s0202a0:478_12": "“sace sakiṃ pattaṃ pūretvā dinnaṃ bhattaṃ bhuñjitvā puna pattaṃ dhovitvā odanassa pūretvā laddhaṃ bahi nīharitvā chāyūdakaphāsuke ṭhāne bhuñjeyya,",
  "atk-s0202a0:478_13": "iti evaṃ vaṭṭeyya,",
  "atk-s0202a0:478_14": "itarathā ko sakkotī”ti.",
  "atk-s0202a0:478_15": "Tasmā evampi kho ahaṃ, bhante,",
  "atk-s0202a0:478_16": "na ussahāmīti āha.",
  "atk-s0202a0:478_17": "Ayaṃ kira atīte anantarāya jātiyā kākayoniyaṃ nibbatti.",
  "atk-s0202a0:478_18": "Kākā ca nāma mahāchātakā honti.",
  "atk-s0202a0:478_19": "Tasmā chātakatthero nāma ahosi.",
  "atk-s0202a0:478_20": "Tassa pana viravantasseva bhagavā taṃ madditvā ajjhottharitvā –",
  "atk-s0202a0:478_21": "“yo pana bhikkhu vikāle khādanīyaṃ vā bhojanīyaṃ vā khādeyya vā bhuñjeyya vā pācittiya”nti sikkhāpadaṃ paññapesi.",
  "atk-s0202a0:478_22": "Tena vuttaṃ atha kho āyasmā,",
  "atk-s0202a0:478_23": "bhaddāli,…pe…",
  "atk-s0202a0:478_24": "anussāhaṃ pavedesīti.",
  "atk-s0202a0:479_0": "Yathā tanti yathā aññopi sikkhāya na paripūrakārī ekavihārepi vasanto satthu sammukhībhāvaṃ na dadeyya,",
  "atk-s0202a0:479_1": "tatheva na adāsīti attho.",
  "atk-s0202a0:479_2": "Neva bhagavato upaṭṭhānaṃ agamāsi,",
  "atk-s0202a0:479_3": "na dhammadesanaṭṭhānaṃ na vitakkamāḷakaṃ,",
  "atk-s0202a0:479_4": "na ekaṃ bhikkhācāramaggaṃ paṭipajji.",
  "atk-s0202a0:479_5": "Yasmiṃ kule bhagavā nisīdati,",
  "atk-s0202a0:479_6": "tassa dvārepi na aṭṭhāsi.",
  "atk-s0202a0:479_7": "Sacassa vasanaṭṭhānaṃ bhagavā gacchati,",
  "atk-s0202a0:479_8": "so puretarameva ñatvā aññattha gacchati.",
  "atk-s0202a0:479_9": "Saddhāpabbajito kiresa kulaputto parisuddhasīlo.",
  "atk-s0202a0:479_10": "Tenassa na añño vitakko ahosi, –",
  "atk-s0202a0:479_11": "“mayā nāma udarakāraṇā bhagavato sikkhāpadapaññāpanaṃ paṭibāhitaṃ,",
  "atk-s0202a0:479_12": "ananucchavikaṃ me kata”nti ayameva vitakko ahosi.",
  "atk-s0202a0:479_13": "Tasmā ekavihāre vasantopi lajjāya satthu sammukhībhāvaṃ nādāsi.",
  "atk-s0202a0:480_0": "135.",
  "atk-s0202a0:480_1": "Cīvarakammaṃ karontīti manussā bhagavato cīvarasāṭakaṃ adaṃsu,",
  "atk-s0202a0:480_2": "taṃ gahetvā cīvaraṃ karonti.",
  "atk-s0202a0:480_3": "Etaṃ dosakanti etaṃ okāsametaṃ aparādhaṃ,",
  "atk-s0202a0:480_4": "satthu sikkhāpadaṃ paññapentassa paṭibāhitakāraṇaṃ sādhukaṃ manasi karohīti attho.",
  "atk-s0202a0:480_5": "Dukkarataranti vassañhi vasitvā disāpakkante bhikkhū kuhiṃ vasitthāti pucchanti,",
  "atk-s0202a0:480_6": "tehi jetavane vasimhāti vutte, “āvuso,",
  "atk-s0202a0:480_7": "bhagavā imasmiṃ antovasse kataraṃ jātakaṃ kathesi,",
  "atk-s0202a0:480_8": "kataraṃ suttantaṃ,",
  "atk-s0202a0:480_9": "kataraṃ sikkhāpadaṃ paññapesī”ti pucchitāro honti.",
  "atk-s0202a0:480_10": "Tato “vikālabhojanasikkhāpadaṃ paññapesi, bhaddāli,",
  "atk-s0202a0:480_11": "nāma naṃ eko thero paṭibāhī”ti vakkhanti.",
  "atk-s0202a0:480_12": "Taṃ sutvā bhikkhū –",
  "atk-s0202a0:480_13": "“bhagavatopi nāma sikkhāpadaṃ paññapentassa paṭibāhitaṃ ayuttaṃ akāraṇa”nti vadanti.",
  "atk-s0202a0:480_14": "Evaṃ te ayaṃ doso mahājanantare pākaṭo hutvā duppaṭikārataṃ āpajjissatīti maññamānā evamāhaṃsu.",
  "atk-s0202a0:480_15": "Apica aññepi bhikkhū pavāretvā satthu santikaṃ āgamissanti.",
  "atk-s0202a0:480_16": "Atha tvaṃ “ethāvuso,",
  "atk-s0202a0:480_17": "mama satthāraṃ khamāpentassa sahāyā hothā”ti saṅghaṃ sannipātessasi.",
  "atk-s0202a0:480_18": "Tattha āgantukā pucchissanti, “āvuso,",
  "atk-s0202a0:480_19": "kiṃ imināpi bhikkhunā kata”nti.",
  "atk-s0202a0:480_20": "Tato etamatthaṃ sutvā “bhāriyaṃ kataṃ bhikkhunā,",
  "atk-s0202a0:480_21": "dasabalaṃ nāma paṭibāhissatīti ayuttameta”nti vakkhanti.",
  "atk-s0202a0:480_22": "Evampi te ayaṃ aparādho mahājanantare pākaṭo hutvā duppaṭikārataṃ āpajjissatīti maññamānāpi evamāhaṃsu.",
  "atk-s0202a0:480_23": "Atha vā bhagavā pavāretvā cārikaṃ pakkamissati,",
  "atk-s0202a0:480_24": "atha tvaṃ gatagataṭṭhāne bhagavato khamāpanatthāya saṅghaṃ sannipātessasi.",
  "atk-s0202a0:480_25": "Tatra disāvāsino bhikkhū pucchissanti, “āvuso,",
  "atk-s0202a0:480_26": "kiṃ iminā bhikkhunā kata”nti…pe…",
  "atk-s0202a0:480_27": "duppaṭikārataṃ āpajjissatīti maññamānāpi evamāhaṃsu.",
  "atk-s0202a0:481_0": "Etadavocāti appatirūpaṃ mayā kataṃ,",
  "atk-s0202a0:481_1": "bhagavā pana mahantepi aguṇe alaggitvā mayhaṃ accayaṃ paṭiggaṇhissatīti maññamāno etaṃ “accayo maṃ,",
  "atk-s0202a0:481_2": "bhante,”tiādivacanaṃ avoca.",
  "atk-s0202a0:481_3": "Tattha accayoti aparādho.",
  "atk-s0202a0:481_4": "Maṃ accagamāti maṃ atikkamma abhibhavitvā pavatto.",
  "atk-s0202a0:481_5": "Paṭiggaṇhātūti khamatu.",
  "atk-s0202a0:481_6": "Āyatiṃ saṃvarāyāti anāgate saṃvaraṇatthāya,",
  "atk-s0202a0:481_7": "puna evarūpassa aparādhassa dosassa khalitassa akaraṇatthāya.",
  "atk-s0202a0:481_8": "Tagghāti ekaṃsena.",
  "atk-s0202a0:481_9": "Samayopi kho te,",
  "atk-s0202a0:481_10": "bhaddālīti, bhaddāli,",
  "atk-s0202a0:481_11": "tayā paṭivijjhitabbayuttakaṃ ekaṃ kāraṇaṃ atthi,",
  "atk-s0202a0:481_12": "tampi te na paṭividdhaṃ na sallakkhitanti dasseti.",
  "atk-s0202a0:482_0": "136.",
  "atk-s0202a0:482_1": "Ubhatobhāgavimuttotiādīsu dhammānusārī,",
  "atk-s0202a0:482_2": "saddhānusārīti dve ekacittakkhaṇikā maggasamaṅgipuggalā.",
  "atk-s0202a0:482_3": "Ete pana sattapi ariyapuggale bhagavatāpi evaṃ āṇāpetuṃ na yuttaṃ,",
  "atk-s0202a0:482_4": "bhagavatā āṇatte tesampi evaṃ kātuṃ na yuttaṃ.",
  "atk-s0202a0:482_5": "Aṭṭhānaparikappavasena pana ariyapuggalānaṃ suvacabhāvadassanatthaṃ bhaddālittherassa ca dubbacabhāvadassanatthametaṃ vuttaṃ.",
  "atk-s0202a0:483_0": "Api nu tvaṃ tasmiṃ samaye ubhatobhāgavimuttoti desanaṃ kasmā ārabhi?",
  "atk-s0202a0:483_1": "Bhaddālissa niggahaṇatthaṃ.",
  "atk-s0202a0:483_2": "Ayañhettha adhippāyo – bhaddāli,",
  "atk-s0202a0:483_3": "ime satta ariyapuggalā loke dakkhiṇeyyā mama sāsane sāmino,",
  "atk-s0202a0:483_4": "mayi sikkhāpadaṃ paññapente paṭibāhitabbayutte kāraṇe sati etesaṃ paṭibāhituṃ yuttaṃ.",
  "atk-s0202a0:483_5": "Tvaṃ pana mama sāsanato bāhirako,",
  "atk-s0202a0:483_6": "mayi sikkhāpadaṃ paññapente tuyhaṃ paṭibāhituṃ na yuttanti.",
  "atk-s0202a0:484_0": "Ritto tucchoti anto ariyaguṇānaṃ abhāvena rittako tucchako,",
  "atk-s0202a0:484_1": "issaravacane kiñci na hoti.",
  "atk-s0202a0:484_2": "Yathādhammaṃ paṭikarosīti yathā dhammo ṭhito,",
  "atk-s0202a0:484_3": "tatheva karosi,",
  "atk-s0202a0:484_4": "khamāpesīti vuttaṃ hoti.",
  "atk-s0202a0:484_5": "Taṃ te mayaṃ paṭiggaṇhāmāti taṃ tava aparādhaṃ mayaṃ khamāma.",
  "atk-s0202a0:484_6": "Vuḍḍhi hesā, bhaddāli,",
  "atk-s0202a0:484_7": "ariyassa vinayeti esā, bhaddāli,",
  "atk-s0202a0:484_8": "ariyassa vinaye buddhassa bhagavato sāsane vuḍḍhi nāma. Katamā?",
  "atk-s0202a0:484_9": "Accayaṃ accayato disvā yathādhammaṃ paṭikaritvā āyatiṃ saṃvarāpajjanā.",
  "atk-s0202a0:484_10": "Desanaṃ pana puggalādhiṭṭhānaṃ karonto “yo accayaṃ accayato disvā yathādhammaṃ paṭikaroti,",
  "atk-s0202a0:484_11": "āyatiṃ saṃvaraṃ āpajjatī”ti āha.",
  "atk-s0202a0:485_0": "137.",
  "atk-s0202a0:485_1": "Satthāpi upavadatīti “asukavihāravāsī asukassa therassa saddhivihāriko asukassa antevāsiko itthannāmo",
  "atk-s0202a0:485_2": "nāma bhikkhu lokuttaradhammaṃ nibbattetuṃ araññaṃ paviṭṭho”ti sutvā –",
  "atk-s0202a0:485_3": "“kiṃ tassa araññavāsena,",
  "atk-s0202a0:485_4": "yo mayhaṃ pana sāsane sikkhāya aparipūrakārī”ti evaṃ upavadati,",
  "atk-s0202a0:485_5": "sesapadesupi eseva nayo,",
  "atk-s0202a0:485_6": "apicettha devatā na kevalaṃ upavadanti,",
  "atk-s0202a0:485_7": "bheravārammaṇaṃ dassetvā palāyanākārampi karonti.",
  "atk-s0202a0:485_8": "Attanāpi attānanti sīlaṃ āvajjantassa saṃkiliṭṭhaṭṭhānaṃ pākaṭaṃ hoti,",
  "atk-s0202a0:485_9": "cittaṃ vidhāvati,",
  "atk-s0202a0:485_10": "na kammaṭṭhānaṃ allīyati.",
  "atk-s0202a0:485_11": "So “kiṃ mādisassa araññavāsenā”ti vippaṭisārī uṭṭhāya pakkamati.",
  "atk-s0202a0:485_12": "Attāpi attānaṃ upavaditoti attanāpi attā upavadito,",
  "atk-s0202a0:485_13": "ayameva vā pāṭho.",
  "atk-s0202a0:485_14": "Sukkapakkho vuttapaccanīkanayena veditabbo.",
  "atk-s0202a0:485_15": "So vivicceva kāmehītiādi evaṃ sacchikarotīti dassanatthaṃ vuttaṃ.",
  "atk-s0202a0:486_0": "140.",
  "atk-s0202a0:486_1": "Pasayha pasayha kāraṇaṃ karontīti appamattakepi dose niggahetvā punappunaṃ kārenti.",
  "atk-s0202a0:486_2": "No tathāti mahantepi aparādhe yathā itaraṃ,",
  "atk-s0202a0:486_3": "evaṃ pasayha na kārenti. So kira, “āvuso, bhaddāli,",
  "atk-s0202a0:486_4": "mā cintayittha,",
  "atk-s0202a0:486_5": "evarūpaṃ nāma hoti,",
  "atk-s0202a0:486_6": "ehi satthāraṃ khamāpehī”ti bhikkhusaṅghatopi,",
  "atk-s0202a0:486_7": "kañci bhikkhuṃ pesetvā attano santikaṃ pakkosāpetvā,",
  "atk-s0202a0:486_8": "“bhaddāli,",
  "atk-s0202a0:486_9": "mā cintayittha,",
  "atk-s0202a0:486_10": "evarūpaṃ nāma hotī”ti evaṃ satthusantikāpi anuggahaṃ paccāsīsati.",
  "atk-s0202a0:486_11": "Tato “bhikkhusaṅghenāpi na samassāsito,",
  "atk-s0202a0:486_12": "satthārāpī”ti cintetvā evamāha.",
  "atk-s0202a0:487_0": "Atha bhagavā bhikkhusaṅghopi satthāpi ovaditabbayuttameva ovadati,",
  "atk-s0202a0:487_1": "na itaranti dassetuṃ idha, bhaddāli,",
  "atk-s0202a0:487_2": "ekaccotiādimāha.",
  "atk-s0202a0:487_3": "Tattha aññenāññantiādīni anumānasutte vitthāritāni.",
  "atk-s0202a0:487_4": "Na sammā vattatīti sammā vattampi na vattati.",
  "atk-s0202a0:487_5": "Na lomaṃ pātetīti anulomavatte na vattati,",
  "atk-s0202a0:487_6": "vilomameva gaṇhāti.",
  "atk-s0202a0:487_7": "Na nitthāraṃ vattatīti nitthāraṇakavattamhi na vattati,",
  "atk-s0202a0:487_8": "āpattivuṭṭhānatthaṃ turitaturito chandajāto na hoti.",
  "atk-s0202a0:487_9": "Tatrāti tasmiṃ tassa dubbacakaraṇe.",
  "atk-s0202a0:487_10": "Abhiṇhāpattikoti nirantarāpattiko.",
  "atk-s0202a0:487_11": "Āpattibahuloti sāpattikakālovassa bahu,",
  "atk-s0202a0:487_12": "suddho nirāpattikakālo appoti attho.",
  "atk-s0202a0:487_13": "Na khippameva vūpasammatīti khippaṃ na vūpasammati,",
  "atk-s0202a0:487_14": "dīghasuttaṃ hoti.",
  "atk-s0202a0:487_15": "Vinayadharā pādadhovanakāle āgataṃ “gacchāvuso,",
  "atk-s0202a0:487_16": "vattavelā”ti vadanti.",
  "atk-s0202a0:487_17": "Puna kālaṃ maññitvā āgataṃ “gacchāvuso,",
  "atk-s0202a0:487_18": "tuyhaṃ vihāravelā,",
  "atk-s0202a0:487_19": "gacchāvuso,",
  "atk-s0202a0:487_20": "sāmaṇerādīnaṃ uddesadānavelā,",
  "atk-s0202a0:487_21": "amhākaṃ nhānavelā,",
  "atk-s0202a0:487_22": "therūpaṭṭhānavelā,",
  "atk-s0202a0:487_23": "mukhadhovanavelā”tiādīni vatvā divasabhāgepi rattibhāgepi āgataṃ uyyojentiyeva.",
  "atk-s0202a0:487_24": "“Kāya velāya, bhante,",
  "atk-s0202a0:487_25": "okāso bhavissatī”ti vuttepi “gacchāvuso,",
  "atk-s0202a0:487_26": "tvaṃ imameva ṭhānaṃ jānāsi,",
  "atk-s0202a0:487_27": "asuko nāma vinayadharatthero sinehapānaṃ pivati,",
  "atk-s0202a0:487_28": "asuko virecanaṃ kāreti,",
  "atk-s0202a0:487_29": "kasmā turitosī”tiādīni vatvā dīghasuttameva karonti.",
  "atk-s0202a0:488_0": "141.",
  "atk-s0202a0:488_1": "Khippameva vūpasammatīti lahuṃ vūpasammati,",
  "atk-s0202a0:488_2": "na dīghasuttaṃ hoti.",
  "atk-s0202a0:488_3": "Ussukkāpannā bhikkhū – “āvuso,",
  "atk-s0202a0:488_4": "ayaṃ subbaco bhikkhu,",
  "atk-s0202a0:488_5": "janapadavāsino nāma gāmantasenāsane vasanaṭṭhānanisajjanādīni na phāsukāni honti,",
  "atk-s0202a0:488_6": "bhikkhācāropi dukkho hoti,",
  "atk-s0202a0:488_7": "sīghamassa adhikaraṇaṃ vūpasamemā”ti sannipatitvā āpattito vuṭṭhāpetvā suddhante patiṭṭhāpenti.",
  "atk-s0202a0:489_0": "142.",
  "atk-s0202a0:489_1": "Adhiccāpattikoti kadāci kadāci āpattiṃ āpajjati.",
  "atk-s0202a0:489_2": "So kiñcāpi lajjī hoti pakatatto,",
  "atk-s0202a0:489_3": "dubbacattā panassa bhikkhū tatheva paṭipajjanti.",
  "atk-s0202a0:490_0": "144.",
  "atk-s0202a0:490_1": "Saddhāmattakena vahati pemamattakenāti ācariyupajjhāyesu appamattikāya gehassitasaddhāya appamattakena gehassitapemena yāpeti.",
  "atk-s0202a0:490_2": "Paṭisandhiggahaṇasadisā hi ayaṃ pabbajjā nāma,",
  "atk-s0202a0:490_3": "navapabbajito pabbajjāya guṇaṃ ajānanto ācariyupajjhāyesu pemamattena yāpeti,",
  "atk-s0202a0:490_4": "tasmā evarūpā saṅgaṇhitabbā.",
  "atk-s0202a0:490_5": "Appamattakampi hi saṅgahaṃ labhitvā pabbajjāya ṭhitā abhiññāpattā mahāsamaṇā bhavissanti.",
  "atk-s0202a0:490_6": "Ettakena kathāmaggena “ovaditabbayuttakaṃ ovadanti,",
  "atk-s0202a0:490_7": "na itara”nti imameva bhagavatā dassitaṃ.",
  "atk-s0202a0:491_0": "145.",
  "atk-s0202a0:491_1": "Aññāya saṇṭhahiṃsūti arahatte patiṭṭhahiṃsu.",
  "atk-s0202a0:491_2": "Sattesu hāyamānesūti paṭipattiyā hāyamānāya sattā hāyanti nāma.",
  "atk-s0202a0:491_3": "Saddhamme antaradhāyamāneti paṭipattisaddhamme antaradhāyamāne.",
  "atk-s0202a0:491_4": "Paṭipattisaddhammopi hi paṭipattipūrakesu sattesu asati antaradhāyati nāma.",
  "atk-s0202a0:491_5": "Āsavaṭṭhānīyāti āsavā tiṭṭhanti etesūti āsavaṭṭhānīyā.",
  "atk-s0202a0:491_6": "Yesu diṭṭhadhammikasamparāyikā parūpavādavippaṭisāravadhabandhanādayo ceva apāyadukkhavisesabhūtā ca āsavā tiṭṭhantiyeva.",
  "atk-s0202a0:491_7": "Yasmā nesaṃ te kāraṇaṃ hontīti attho.",
  "atk-s0202a0:491_8": "Te āsavaṭṭhānīyā vītikkamadhammā yāva na saṅghe pātubhavanti,",
  "atk-s0202a0:491_9": "na tāva satthā sāvakānaṃ sikkhāpadaṃ paññapetīti ayamettha yojanā.",
  "atk-s0202a0:492_0": "Evaṃ akālaṃ dassetvā puna kālaṃ dassetuṃ yato ca kho,",
  "atk-s0202a0:492_1": "bhaddālītiādimāha.",
  "atk-s0202a0:492_2": "Tattha yatoti yadā,",
  "atk-s0202a0:492_3": "yasmiṃ kāleti vuttaṃ hoti.",
  "atk-s0202a0:492_4": "Sesaṃ vuttānusāreneva veditabbaṃ.",
  "atk-s0202a0:492_5": "Ayaṃ vā ettha saṅkhepattho –",
  "atk-s0202a0:492_6": "yasmiṃ kāle āsavaṭṭhānīyā dhammāti saṅkhaṃ gatā vītikkamadosā saṅghe pātubhavanti,",
  "atk-s0202a0:492_7": "tadā satthā sāvakānaṃ sikkhāpadaṃ paññapeti. Kasmā?",
  "atk-s0202a0:492_8": "Tesaṃyeva āsavaṭṭhānīyadhammasaṅkhātānaṃ vītikkamadosānaṃ paṭighātāya.",
  "atk-s0202a0:493_0": "Evaṃ āsavaṭṭhānīyānaṃ dhammānaṃ anuppattiṃ sikkhāpadapaññattiyā akālaṃ,",
  "atk-s0202a0:493_1": "uppattiñca kālanti vatvā idāni tesaṃ dhammānaṃ anuppattikālañca uppattikālañca dassetuṃ “na tāva, bhaddāli,",
  "atk-s0202a0:493_2": "idhekacce”tiādimāha.",
  "atk-s0202a0:493_3": "Tattha mahattanti mahantabhāvaṃ.",
  "atk-s0202a0:493_4": "Saṅgho hi yāva na theranavamajjhimānaṃ vasena mahattaṃ patto hoti,",
  "atk-s0202a0:493_5": "tāva senāsanāni pahonti,",
  "atk-s0202a0:493_6": "sāsane ekacce āsavaṭṭhānīyā dhammā na uppajjanti.",
  "atk-s0202a0:493_7": "Mahattaṃ patte pana te uppajjanti,",
  "atk-s0202a0:493_8": "atha satthā sikkhāpadaṃ paññapeti.",
  "atk-s0202a0:493_9": "Tattha mahattaṃ patte saṅghe paññattasikkhāpadāni –",
  "atk-s0202a0:494_0": "“Yo pana bhikkhu anupasampannena uttaridvirattatirattaṃ sahaseyyaṃ kappeyya pācittiyaṃ.",
  "atk-s0202a0:494_1": "Yā pana bhikkhunī anuvassaṃ vuṭṭhāpeyya pācittiyaṃ.",
  "atk-s0202a0:494_2": "Yā pana bhikkhunī ekavassaṃ dve vuṭṭhāpeyya pācittiya”nti.",
  "atk-s0202a0:495_0": "Iminā nayena veditabbāni.",
  "atk-s0202a0:496_0": "Lābhagganti lābhassa aggaṃ.",
  "atk-s0202a0:496_1": "Saṅgho hi yāva na lābhaggapatto hoti,",
  "atk-s0202a0:496_2": "na tāva lābhaṃ paṭicca āsavaṭṭhānīyā dhammā uppajjanti.",
  "atk-s0202a0:496_3": "Patte pana uppajjanti,",
  "atk-s0202a0:496_4": "atha satthā sikkhāpadaṃ paññapeti –",
  "atk-s0202a0:497_0": "“Yo pana bhikkhu acelakassa vā paribbājakassa vā paribbājikāya vā sahatthā khādanīyaṃ vā bhojanīyaṃ vā dadeyya pācittiya”nti.",
  "atk-s0202a0:498_0": "Idañhi lābhaggapatte saṅghe sikkhāpadaṃ paññattaṃ.",
  "atk-s0202a0:499_0": "Yasagganti yasassa aggaṃ.",
  "atk-s0202a0:499_1": "Saṅgho hi yāva na yasaggapatto hoti,",
  "atk-s0202a0:499_2": "na tāva yasaṃ paṭicca āsavaṭṭhānīyā dhammā uppajjanti.",
  "atk-s0202a0:499_3": "Patte pana uppajjanti,",
  "atk-s0202a0:499_4": "atha satthā sikkhāpadaṃ paññapeti “surāmerayapāne pācittiya”nti.",
  "atk-s0202a0:499_5": "Idañhi yasaggapatte saṅghe sikkhāpadaṃ paññattaṃ.",
  "atk-s0202a0:500_0": "Bāhusaccanti bahussutabhāvaṃ.",
  "atk-s0202a0:500_1": "Saṅgho hi yāva na bāhusaccapatto hoti,",
  "atk-s0202a0:500_2": "na tāva āsavaṭṭhānīyā dhammā uppajjanti.",
  "atk-s0202a0:500_3": "Bāhusaccapatte pana yasmā ekaṃ nikāyaṃ dve nikāye pañcapi nikāye uggahetvā ayoniso ummujjamānā puggalā",
  "atk-s0202a0:500_4": "rasena rasaṃ saṃsandetvā uddhammaṃ ubbinayaṃ satthu sāsanaṃ dīpenti,",
  "atk-s0202a0:500_5": "atha satthā –",
  "atk-s0202a0:500_6": "“yo pana bhikkhu evaṃ vadeyya tathāhaṃ bhagavatā dhammaṃ desitaṃ ājānāmi …pe…",
  "atk-s0202a0:500_7": "samaṇuddesopi ce evaṃ vadeyyā”tiādinā nayena sikkhāpadaṃ paññapeti.",
  "atk-s0202a0:501_0": "Rattaññutaṃ pattoti ettha rattiyo jānantīti rattaññū.",
  "atk-s0202a0:501_1": "Attano pabbajitadivasato paṭṭhāya bahū rattiyo jānanti,",
  "atk-s0202a0:501_2": "cirapabbajitāti vuttaṃ hoti.",
  "atk-s0202a0:501_3": "Rattaññūnaṃ bhāvaṃ rattaññutaṃ.",
  "atk-s0202a0:501_4": "Tatra rattaññutaṃ patte saṅghe upasenaṃ vaṅgantaputtaṃ ārabbha sikkhāpadaṃ paññattanti veditabbaṃ.",
  "atk-s0202a0:501_5": "So hāyasmā ūnadasavasse bhikkhū upasampādente disvā ekavasso saddhivihārikaṃ upasampādesi.",
  "atk-s0202a0:501_6": "Atha bhagavā sikkhāpadaṃ paññapesi – “na,",
  "atk-s0202a0:501_7": "bhikkhave,",
  "atk-s0202a0:501_8": "ūnadasavassena upasampādetabbo,",
  "atk-s0202a0:501_9": "yo upasampādeyya āpatti dukkaṭassā”ti.",
  "atk-s0202a0:501_10": "Evaṃ paññatte sikkhāpade puna bhikkhū “dasavassamhā dasavassamhā”ti bālā abyattā upasampādenti.",
  "atk-s0202a0:501_11": "Atha bhagavā aparampi sikkhāpadaṃ paññapesi – “na,",
  "atk-s0202a0:501_12": "bhikkhave,",
  "atk-s0202a0:501_13": "bālena abyattena upasampādetabbo,",
  "atk-s0202a0:501_14": "yo upasampādeyya,",
  "atk-s0202a0:501_15": "āpatti dukkaṭassa.",
  "atk-s0202a0:501_16": "Anujānāmi,",
  "atk-s0202a0:501_17": "bhikkhave,",
  "atk-s0202a0:501_18": "byattena bhikkhunā paṭibalena dasavassena vā atirekadasavassena vā upasampādetu”nti.",
  "atk-s0202a0:501_19": "Iti rattaññutaṃ pattakāle dve sikkhāpadāni paññattāni.",
  "atk-s0202a0:502_0": "146.",
  "atk-s0202a0:502_1": "Ājānīyasusūpamaṃ dhammapariyāyaṃ desesinti taruṇājānīyaupamaṃ katvā dhammaṃ desayiṃ.",
  "atk-s0202a0:502_2": "Tatrāti tasmiṃ asaraṇe. Na kho, bhaddāli,",
  "atk-s0202a0:502_3": "eseva hetūti na esa sikkhāya aparipūrakārībhāvoyeva eko hetu.",
  "atk-s0202a0:503_0": "147.",
  "atk-s0202a0:503_1": "Mukhādhāne kāraṇaṃ kāretīti khalīnabandhādīhi mukhaṭṭhapane sādhukaṃ gīvaṃ paggaṇhāpetuṃ kāraṇaṃ kāreti.",
  "atk-s0202a0:503_2": "Visūkāyitānītiādīhi visevanācāraṃ kathesi.",
  "atk-s0202a0:503_3": "Sabbāneva hetāni aññamaññavevacanāni.",
  "atk-s0202a0:503_4": "Tasmiṃ ṭhāneti tasmiṃ visevanācāre.",
  "atk-s0202a0:503_5": "Parinibbāyatīti nibbisevano hoti,",
  "atk-s0202a0:503_6": "taṃ visevanaṃ jahatīti attho.",
  "atk-s0202a0:503_7": "Yugādhāneti yugaṭṭhapane yugassa sādhukaṃ gahaṇatthaṃ.",
  "atk-s0202a0:504_0": "Anukkameti cattāropi pāde ekappahāreneva ukkhipane ca nikkhipane ca.",
  "atk-s0202a0:504_1": "Parasenāya hi āvāṭe ṭhatvā asiṃ gahetvā āgacchantassa assassa pāde chindanti.",
  "atk-s0202a0:504_2": "Tasmiṃ samaye esa ekappahāreneva cattāropi pāde ukkhipissatīti rajjubandhanavidhānena etaṃ kāraṇaṃ karonti.",
  "atk-s0202a0:504_3": "Maṇḍaleti yathā asse nisinnoyeva bhūmiyaṃ patitaṃ āvudhaṃ gahetuṃ sakkoti,",
  "atk-s0202a0:504_4": "evaṃ karaṇatthaṃ maṇḍale kāraṇaṃ kāreti.",
  "atk-s0202a0:504_5": "Khurakāseti aggaggakhurehi pathavīkamane.",
  "atk-s0202a0:504_6": "Rattiṃ okkantakaraṇasmiñhi yathā padasaddo na suyyati,",
  "atk-s0202a0:504_7": "tadatthaṃ ekasmiṃ ṭhāne saññaṃ datvā aggaggakhurehiyeva gamanaṃ sikkhāpenti.",
  "atk-s0202a0:504_8": "Taṃ sandhāyetaṃ vuttaṃ.",
  "atk-s0202a0:504_9": "Javeti sīghavāhane.",
  "atk-s0202a0:504_10": "“Dhāve”tipi pāṭho.",
  "atk-s0202a0:504_11": "Attano parājaye sati palāyanatthaṃ,",
  "atk-s0202a0:504_12": "paraṃ palāyantaṃ anubandhitvā gahaṇatthañca etaṃ kāraṇaṃ kāreti.",
  "atk-s0202a0:504_13": "Davatteti davattāya,",
  "atk-s0202a0:504_14": "yuddhakālasmiñhi hatthīsu vā koñcanādaṃ karontesu assesu vā hasantesu rathesu vā nighosantesu yodhesu",
  "atk-s0202a0:504_15": "vā ukkuṭṭhiṃ karontesu tassa ravassa abhāyitvā parasenapavesanatthaṃ ayaṃ kāraṇā karīyati.",
  "atk-s0202a0:505_0": "Rājaguṇeti raññā jānitabbaguṇe.",
  "atk-s0202a0:505_1": "Kūṭakaṇṇarañño kira guḷavaṇṇo nāma asso ahosi.",
  "atk-s0202a0:505_2": "Rājā pācīnadvārena nikkhamitvā cetiyapabbataṃ gamissāmīti kalambanadītīraṃ sampatto.",
  "atk-s0202a0:505_3": "Asso tīre ṭhatvā udakaṃ otarituṃ na icchati,",
  "atk-s0202a0:505_4": "rājā assācariyaṃ āmantetvā –",
  "atk-s0202a0:505_5": "“aho tayā asso sikkhāpito udakaṃ otarituṃ na icchatī”ti āha. Ācariyo –",
  "atk-s0202a0:505_6": "“susikkhāpito deva asso,",
  "atk-s0202a0:505_7": "evamassa hi cittaṃ ‘sacāhaṃ udakaṃ otarissāmi,",
  "atk-s0202a0:505_8": "vālaṃ temissati,",
  "atk-s0202a0:505_9": "vāle tinte rañño aṅge udakaṃ pāteyyā’ti evaṃ tumhākaṃ sarīre udakapātanabhayena na otarati,",
  "atk-s0202a0:505_10": "vālaṃ gaṇhāpethā”ti āha.",
  "atk-s0202a0:505_11": "Rājā tathā kāresi.",
  "atk-s0202a0:505_12": "Asso vegena otaritvā pāraṃ gato.",
  "atk-s0202a0:505_13": "Etadatthaṃ ayaṃ kāraṇā karīyati.",
  "atk-s0202a0:505_14": "Rājavaṃseti assarājavaṃse.",
  "atk-s0202a0:505_15": "Vaṃso ceso assarājānaṃ,",
  "atk-s0202a0:505_16": "tathārūpena pahārena chinnabhinnasarīrāpi assārohaṃ parasenāya apātetvā bahi nīharantiyeva.",
  "atk-s0202a0:505_17": "Etadatthaṃ kāraṇaṃ kāretīti attho.",
  "atk-s0202a0:506_0": "Uttame javeti javasampattiyaṃ,",
  "atk-s0202a0:506_1": "yathā uttamajavo hoti,",
  "atk-s0202a0:506_2": "evaṃ kāraṇaṃ kāretīti attho.",
  "atk-s0202a0:506_3": "Uttame hayeti uttamahayabhāve,",
  "atk-s0202a0:506_4": "yathā uttamahayo hoti,",
  "atk-s0202a0:506_5": "evaṃ kāraṇaṃ kāretīti attho.",
  "atk-s0202a0:506_6": "Tattha pakatiyā uttamahayova uttamahayakāraṇaṃ arahati, na añño.",
  "atk-s0202a0:506_7": "Uttamahayakāraṇāya eva ca hayo uttamajavaṃ paṭipajjati,",
  "atk-s0202a0:506_8": "na aññoti.",
  "atk-s0202a0:507_0": "Tatridaṃ vatthu –",
  "atk-s0202a0:507_1": "eko kira rājā ekaṃ sindhavapotakaṃ labhitvā sindhavabhāvaṃ ajānitvāva imaṃ sikkhāpehīti ācariyassa adāsi.",
  "atk-s0202a0:507_2": "Ācariyopi tassa sindhavabhāvaṃ ajānanto taṃ māsakhādakaghoṭakānaṃ kāraṇāsu upaneti.",
  "atk-s0202a0:507_3": "So attano ananucchavikattā kāraṇaṃ na paṭipajjati.",
  "atk-s0202a0:507_4": "So taṃ dametuṃ asakkonto “kūṭasso ayaṃ mahārājā”ti vissajjāpesi.",
  "atk-s0202a0:508_0": "Athekadivasaṃ eko assācariyapubbako daharo upajjhāyassa bhaṇḍakaṃ gahetvā gacchanto taṃ parikhāpiṭṭhe carantaṃ disvā – “anaggho, bhante,",
  "atk-s0202a0:508_1": "sindhavapotako”ti upajjhāyassa kathesi.",
  "atk-s0202a0:508_2": "Sace rājā jāneyya,",
  "atk-s0202a0:508_3": "maṅgalassaṃ naṃ kareyyāti.",
  "atk-s0202a0:508_4": "Thero āha –",
  "atk-s0202a0:508_5": "“micchādiṭṭhiko, tāta,",
  "atk-s0202a0:508_6": "rājā appeva nāma buddhasāsane pasīdeyya rañño kathehī”ti.",
  "atk-s0202a0:508_7": "So gantvā, –",
  "atk-s0202a0:508_8": "“mahārāja,",
  "atk-s0202a0:508_9": "anaggho sindhavapotako atthī”ti kathesi.",
  "atk-s0202a0:508_10": "Tayā diṭṭho, tātāti? Āma,",
  "atk-s0202a0:508_11": "mahārājāti.",
  "atk-s0202a0:508_12": "Kiṃ laddhuṃ vaṭṭatīti?",
  "atk-s0202a0:508_13": "Tumhākaṃ bhuñjanakasuvaṇṇathāle tumhākaṃ bhuñjanakabhattaṃ tumhākaṃ pivanakaraso tumhākaṃ gandhā tumhākaṃ mālāti.",
  "atk-s0202a0:508_14": "Rājā sabbaṃ dāpesi.",
  "atk-s0202a0:508_15": "Daharo gāhāpetvā agamāsi.",
  "atk-s0202a0:509_0": "Asso gandhaṃ ghāyitvāva “mayhaṃ guṇajānanakaācariyo atthi maññe”ti sīsaṃ ukkhipitvā olokento aṭṭhāsi.",
  "atk-s0202a0:509_1": "Daharo gantvā “bhattaṃ bhuñjā”ti accharaṃ pahari.",
  "atk-s0202a0:509_2": "Asso āgantvā suvaṇṇathāle bhattaṃ bhuñji,",
  "atk-s0202a0:509_3": "rasaṃ pivi.",
  "atk-s0202a0:509_4": "Atha naṃ gandhehi vilimpitvā rājapiḷandhanaṃ piḷandhitvā “purato purato gacchā”ti accharaṃ pahari.",
  "atk-s0202a0:509_5": "So daharassa purato purato gantvā maṅgalassaṭṭhāne aṭṭhāsi. Daharo – “ayaṃ te, mahārāja,",
  "atk-s0202a0:509_6": "anaggho sindhavapotako,",
  "atk-s0202a0:509_7": "imināva naṃ niyāmena katipāhaṃ paṭijaggāpehī”ti vatvā nikkhami.",
  "atk-s0202a0:510_0": "Atha katipāhassa accayena āgantvā assassa ānubhāvaṃ passissasi,",
  "atk-s0202a0:510_1": "mahārājāti.",
  "atk-s0202a0:510_2": "Sādhu ācariya kuhiṃ ṭhatvā passāmāti?",
  "atk-s0202a0:510_3": "Uyyānaṃ gaccha,",
  "atk-s0202a0:510_4": "mahārājāti.",
  "atk-s0202a0:510_5": "Rājā assaṃ gāhāpetvā agamāsi.",
  "atk-s0202a0:510_6": "Daharo accharaṃ paharitvā “etaṃ rukkhaṃ anupariyāhī”ti assassa saññaṃ adāsi.",
  "atk-s0202a0:510_7": "Asso pakkhanditvā rukkhaṃ anuparigantvā āgato.",
  "atk-s0202a0:510_8": "Rājā neva gacchantaṃ na āgacchantaṃ addasa.",
  "atk-s0202a0:510_9": "Diṭṭho te,",
  "atk-s0202a0:510_10": "mahārājāti?",
  "atk-s0202a0:510_11": "Na diṭṭho, tātāti.",
  "atk-s0202a0:510_12": "Valañjakadaṇḍaṃ etaṃ rukkhaṃ nissāya ṭhapethāti vatvā accharaṃ pahari “valañjakadaṇḍaṃ gahetvā ehī”ti.",
  "atk-s0202a0:510_13": "Asso pakkhanditvā mukhena gahetvā āgato. Diṭṭhaṃ,",
  "atk-s0202a0:510_14": "mahārājāti. Diṭṭhaṃ, tātāti.",
  "atk-s0202a0:511_0": "Puna accharaṃ pahari “uyyānassa pākāramatthakena caritvā ehī”ti.",
  "atk-s0202a0:511_1": "Asso tathā akāsi. Diṭṭho,",
  "atk-s0202a0:511_2": "mahārājāti.",
  "atk-s0202a0:511_3": "Na diṭṭho, tātāti.",
  "atk-s0202a0:511_4": "Rattakambalaṃ āharāpetvā assassa pāde bandhāpetvā tatheva saññaṃ adāsi.",
  "atk-s0202a0:511_5": "Asso ullaṅghitvā pākāramatthakena anupariyāyi.",
  "atk-s0202a0:511_6": "Balavatā purisena āviñchanaalātaggisikhā viya uyyānapākāramatthake paññāyittha.",
  "atk-s0202a0:511_7": "Asso gantvā samīpe ṭhito. Diṭṭhaṃ,",
  "atk-s0202a0:511_8": "mahārājāti. Diṭṭhaṃ, tātāti.",
  "atk-s0202a0:511_9": "Maṅgalapokkharaṇipākāramatthake anupariyāhīti saññaṃ adāsi.",
  "atk-s0202a0:512_0": "Puna “pokkharaṇiṃ otaritvā padumapattesu cārikaṃ carāhī”ti saññaṃ adāsi.",
  "atk-s0202a0:512_1": "Pokkharaṇiṃ otaritvā sabbapadumapatte caritvā agamāsi,",
  "atk-s0202a0:512_2": "ekaṃ pattampi anakkantaṃ vā phālitaṃ vā chinditaṃ vā khaṇḍitaṃ vā nāhosi. Diṭṭhaṃ,",
  "atk-s0202a0:512_3": "mahārājāti. Diṭṭhaṃ, tātāti.",
  "atk-s0202a0:512_4": "Accharaṃ paharitvā taṃ hatthatalaṃ upanāmesi.",
  "atk-s0202a0:512_5": "Dhātūpatthaddho laṅghitvā hatthatale aṭṭhāsi. Diṭṭhaṃ,",
  "atk-s0202a0:512_6": "mahārājāti? Diṭṭhaṃ, tātāti.",
  "atk-s0202a0:512_7": "Evaṃ uttamahayo eva uttamakāraṇāya uttamajavaṃ paṭipajjati.",
  "atk-s0202a0:513_0": "Uttame sākhalyeti muduvācāya.",
  "atk-s0202a0:513_1": "Muduvācāya hi, “tāta,",
  "atk-s0202a0:513_2": "tvaṃ mā cintayi,",
  "atk-s0202a0:513_3": "rañño maṅgalasso bhavissasi,",
  "atk-s0202a0:513_4": "rājabhojanādīni labhissasī”ti uttamahayakāraṇaṃ kāretabbo.",
  "atk-s0202a0:513_5": "Tena vuttaṃ “uttame sākhalye”ti.",
  "atk-s0202a0:513_6": "Rājabhoggoti rañño upabhogo.",
  "atk-s0202a0:513_7": "Rañño aṅganteva saṅkhaṃ gacchatīti yattha katthaci gacchantena hatthaṃ viya pādaṃ viya anohāyeva gantabbaṃ hoti.",
  "atk-s0202a0:513_8": "Tasmā aṅganti saṅkhaṃ gacchati,",
  "atk-s0202a0:513_9": "catūsu vā senaṅgesu ekaṃ aṅgaṃ hoti.",
  "atk-s0202a0:514_0": "Asekhāya sammādiṭṭhiyāti arahattaphalasammādiṭṭhiyā.",
  "atk-s0202a0:514_1": "Sammāsaṅkappādayopi taṃsampayuttāva.",
  "atk-s0202a0:514_2": "Sammāñāṇaṃ pubbe vuttasammādiṭṭhiyeva.",
  "atk-s0202a0:514_3": "Ṭhapetvā pana aṭṭha phalaṅgāni sesā dhammā vimuttīti veditabbā.",
  "atk-s0202a0:514_4": "Sesaṃ sabbattha uttānameva.",
  "atk-s0202a0:514_5": "Ayaṃ pana desanā ugghaṭitaññūpuggalassa vasena arahattanikūṭaṃ gahetvā niṭṭhāpitāti.",
  "atk-s0202a0:515_0": "Papañcasūdaniyā majjhimanikāyaṭṭhakathāya",
  "atk-s0202a0:516_0": "Bhaddālisuttavaṇṇanā niṭṭhitā.",
  "atk-s0202a0:517_0": "6. Laṭukikopamasuttavaṇṇanā",
  "atk-s0202a0:518_0": "148.",
  "atk-s0202a0:518_1": "Evaṃ me sutanti laṭukikopamasuttaṃ.",
  "atk-s0202a0:518_2": "Tattha yena so vanasaṇḍoti ayampi mahāudāyitthero bhagavatā saddhiṃyeva piṇḍāya pavisitvā saddhiṃ paṭikkami.",
  "atk-s0202a0:518_3": "Tasmā yena so bhagavatā upasaṅkamanto vanasaṇḍo tenupasaṅkamīti veditabbo.",
  "atk-s0202a0:518_4": "Apahattāti apahārako.",
  "atk-s0202a0:518_5": "Upahattāti upahārako.",
  "atk-s0202a0:518_6": "Paṭisallānā vuṭṭhitoti phalasamāpattito vuṭṭhito.",
  "atk-s0202a0:519_0": "149.",
  "atk-s0202a0:519_1": "Yaṃ bhagavāti yasmiṃ samaye bhagavā.",
  "atk-s0202a0:519_2": "Iṅghāti āṇattiyaṃ nipāto.",
  "atk-s0202a0:519_3": "Aññathattanti cittassa aññathattaṃ.",
  "atk-s0202a0:519_4": "Tañca kho na bhagavantaṃ paṭicca,",
  "atk-s0202a0:519_5": "evarūpaṃ pana paṇītabhojanaṃ alabhantā kathaṃ yāpessāmāti evaṃ paṇītabhojanaṃ paṭicca ahosīti veditabbaṃ.",
  "atk-s0202a0:519_6": "Bhūtapubbanti iminā rattibhojanassa paṇītabhāvaṃ dasseti.",
  "atk-s0202a0:519_7": "Sūpeyyanti sūpena upanetabbaṃ macchamaṃsakaḷīrādi.",
  "atk-s0202a0:519_8": "Samaggā bhuñjissāmāti ekato bhuñjissāma.",
  "atk-s0202a0:519_9": "Saṅkhatiyoti abhisaṅkhārikakhādanīyāni.",
  "atk-s0202a0:519_10": "Sabbā tā rattinti sabbā tā saṅkhatiyo rattiṃyeva honti,",
  "atk-s0202a0:519_11": "divā pana appā parittā thokikā hontīti.",
  "atk-s0202a0:519_12": "Manussā hi divā yāgukañjiyādīhi yāpetvāpi rattiṃ yathāsatti yathāpaṇītameva bhuñjanti.",
  "atk-s0202a0:520_0": "Puna bhūtapubbanti iminā ratti vikālabhojane ādīnavaṃ dasseti.",
  "atk-s0202a0:520_1": "Tattha andhakāratimisāyanti bahalandhakāre.",
  "atk-s0202a0:520_2": "Māṇavehīti corehi.",
  "atk-s0202a0:520_3": "Katakammehīti katacorakammehi.",
  "atk-s0202a0:520_4": "Corā kira katakammā yaṃ nesaṃ devataṃ āyācitvā kammaṃ nipphannaṃ,",
  "atk-s0202a0:520_5": "tassa upahāratthāya manusse māretvā galalohitādīni gaṇhanti.",
  "atk-s0202a0:520_6": "Te aññesu manussesu māriyamānesu kolāhalā uppajjissanti,",
  "atk-s0202a0:520_7": "pabbajitaṃ pariyesanto nāma natthīti maññamānā bhikkhū gahetvā mārenti.",
  "atk-s0202a0:520_8": "Taṃ sandhāyetaṃ vuttaṃ.",
  "atk-s0202a0:520_9": "Akatakammehīti aṭavito gāmaṃ āgamanakāle kammanipphannatthaṃ puretaraṃ balikammaṃ kātukāmehi.",
  "atk-s0202a0:520_10": "Asaddhammena nimantetīti “ehi bhikkhu ajjekarattiṃ idheva bhuñjitvā idha vasitvā sampattiṃ anubhavitvā sve gamissasī”ti methunadhammena nimanteti.",
  "atk-s0202a0:521_0": "Puna bhūtapubbanti iminā attanā diṭṭhakāraṇaṃ katheti.",
  "atk-s0202a0:521_1": "Vijjantarikāyāti vijjuvijjotanakkhaṇe.",
  "atk-s0202a0:521_2": "Vissaramakāsīti mahāsaddamakāsi.",
  "atk-s0202a0:521_3": "Abhummeti bhū’ti vaḍḍhi,",
  "atk-s0202a0:521_4": "abhū’ti avaḍḍhi,",
  "atk-s0202a0:521_5": "vināso mayhanti attho.",
  "atk-s0202a0:521_6": "Pisāco vata manti pisāco maṃ khādituṃ āgato vata.",
  "atk-s0202a0:521_7": "Ātumārī mātumārīti ettha ātūti pitā,",
  "atk-s0202a0:521_8": "mātūti mātā.",
  "atk-s0202a0:521_9": "Idaṃ vuttaṃ hoti –",
  "atk-s0202a0:521_10": "yassa pitā vā mātā vā atthi,",
  "atk-s0202a0:521_11": "taṃ mātāpitaro amhākaṃ puttakoti yathā tathā vā uppādetvā yaṃkiñci khādanīyabhojanīyaṃ datvā ekasmiṃ ṭhāne sayāpenti.",
  "atk-s0202a0:521_12": "So evaṃ rattiṃ piṇḍāya na carati.",
  "atk-s0202a0:521_13": "Tuyhaṃ pana mātāpitaro matā maññe,",
  "atk-s0202a0:521_14": "tena evaṃ carasīti.",
  "atk-s0202a0:522_0": "150.",
  "atk-s0202a0:522_1": "Evamevāti evameva kiñci ānisaṃsaṃ apassantā nikkāraṇeneva.",
  "atk-s0202a0:522_2": "Evamāhaṃsūti garahanto āha.",
  "atk-s0202a0:522_3": "Tattha āhaṃsūti vadanti.",
  "atk-s0202a0:522_4": "Kiṃ panimassāti imassa appamattakassa hetu kiṃ vattabbaṃ nāma,",
  "atk-s0202a0:522_5": "nanu apassantena viya asuṇantena viya bhavitabbanti.",
  "atk-s0202a0:522_6": "Oramattakassāti parittamattakassa.",
  "atk-s0202a0:522_7": "Adhisallikhatevāyanti ayaṃ samaṇo navanītaṃ pisanto viya padumanāḷasuttaṃ kakacena okkantanto viya atisallekhati,",
  "atk-s0202a0:522_8": "ativāyāmaṃ karoti.",
  "atk-s0202a0:522_9": "Sikkhākāmāti sāriputtamoggallānādayo viya sikkhākāmā,",
  "atk-s0202a0:522_10": "tesu ca appaccayaṃ upaṭṭhapenti.",
  "atk-s0202a0:522_11": "Tesañhi evaṃ hoti “sace ete ‘appamattakametaṃ,",
  "atk-s0202a0:522_12": "haratha bhagavā’ti vadeyyuṃ,",
  "atk-s0202a0:522_13": "kiṃ satthā na hareyya.",
  "atk-s0202a0:522_14": "Evaṃ pana avatvā bhagavantaṃ parivāretvā nisinnā ‘evaṃ bhagavā,",
  "atk-s0202a0:522_15": "sādhu bhagavā,",
  "atk-s0202a0:522_16": "paññapetha bhagavā’ti atirekataraṃ ussāhaṃ paṭilabhantī”ti.",
  "atk-s0202a0:522_17": "Tasmā tesu appaccayaṃ upaṭṭhapenti.",
  "atk-s0202a0:523_0": "Tesanti tesaṃ ekaccānaṃ moghapurisānaṃ.",
  "atk-s0202a0:523_1": "Tanti taṃ appamattakaṃ pahātabbaṃ.",
  "atk-s0202a0:523_2": "Thūlo kaliṅgaroti gale baddhaṃ mahākaṭṭhaṃ viya hoti.",
  "atk-s0202a0:523_3": "Laṭukikā sakuṇikāti cātakasakuṇikā.",
  "atk-s0202a0:523_4": "Sā kira ravasataṃ ravitvā naccasataṃ naccitvā sakiṃ gocaraṃ gaṇhāti.",
  "atk-s0202a0:523_5": "Ākāsato bhūmiyaṃ patiṭṭhitaṃ pana naṃ disvā vacchapālakādayo kīḷanatthaṃ pūtilatāya bandhanti.",
  "atk-s0202a0:523_6": "Taṃ sandhāyetaṃ vuttaṃ.",
  "atk-s0202a0:523_7": "Āgametīti upeti.",
  "atk-s0202a0:523_8": "Tañhi tassāti taṃ pūtilatābandhanaṃ tassā appasarīratāya ceva appathāmatāya ca balavabandhanaṃ nāma,",
  "atk-s0202a0:523_9": "mahantaṃ nāḷikerarajju viya ducchijjaṃ hoti.",
  "atk-s0202a0:523_10": "Tesanti tesaṃ moghapurisānaṃ saddhāmandatāya ca paññāmandatāya ca balavaṃ bandhanaṃ nāma,",
  "atk-s0202a0:523_11": "dukkaṭavatthumattakampi mahantaṃ pārājikavatthu viya duppajahaṃ hoti.",
  "atk-s0202a0:524_0": "151.",
  "atk-s0202a0:524_1": "Sukkapakkhe pahātabbassāti kiṃ imassa appamattakassa pahātabbassa hetu bhagavatā vattabbaṃ atthi,",
  "atk-s0202a0:524_2": "yassa no bhagavā pahānamāha.",
  "atk-s0202a0:524_3": "Nanu evaṃ bhagavato adhippāyaṃ ñatvāpi pahātabbamevāti attho.",
  "atk-s0202a0:524_4": "Appossukkāti anussukkā.",
  "atk-s0202a0:524_5": "Pannalomāti patitalomā,",
  "atk-s0202a0:524_6": "na tassa pahātabbabhayena uddhaggalomā.",
  "atk-s0202a0:524_7": "Paradattavuttāti parehi dinnavuttino,",
  "atk-s0202a0:524_8": "parato laddhena yāpentāti attho.",
  "atk-s0202a0:524_9": "Migabhūtena cetasā viharantīti apaccāsīsanapakkhe ṭhitā hutvā viharanti.",
  "atk-s0202a0:524_10": "Migo hi pahāraṃ labhitvā manussāvāsaṃ gantvā bhesajjaṃ vā vaṇatelaṃ vā labhissāmīti ajjhāsayaṃ akatvā",
  "atk-s0202a0:524_11": "pahāraṃ labhitvāva agāmakaṃ araññaṃ pavisitvā pahaṭaṭṭhānaṃ heṭṭhā katvā nipatitvā phāsubhūtakāle uṭṭhāya gacchati.",
  "atk-s0202a0:524_12": "Evaṃ migā apaccāsīsanapakkhe ṭhitā.",
  "atk-s0202a0:524_13": "Idaṃ sandhāya vuttaṃ “migabhūtena cetasā viharantī”ti.",
  "atk-s0202a0:524_14": "Tañhi tassāti taṃ varattabandhanaṃ tassa hatthināgassa mahāsarīratāya ceva mahāthāmatāya ca dubbalabandhanaṃ nāma.",
  "atk-s0202a0:524_15": "Pūtilatā viya suchijjaṃ hoti.",
  "atk-s0202a0:524_16": "Tesaṃ tanti tesaṃ taṃ kulaputtānaṃ saddhāmahantatāya ca paññāmahantatāya ca mahantaṃ pārājikavatthupi dukkaṭavatthumattakaṃ viya suppajahaṃ hoti.",
  "atk-s0202a0:525_0": "152.",
  "atk-s0202a0:525_1": "Daliddoti dāliddiyena samannāgato.",
  "atk-s0202a0:525_2": "Assakoti nissako.",
  "atk-s0202a0:525_3": "Anāḷhiyoti anaḍḍho.",
  "atk-s0202a0:525_4": "Agārakanti khuddakagehaṃ.",
  "atk-s0202a0:525_5": "Oluggavilugganti yassa gehayaṭṭhiyo piṭṭhivaṃsato muccitvā maṇḍale laggā,",
  "atk-s0202a0:525_6": "maṇḍalato muccitvā bhūmiyaṃ laggā.",
  "atk-s0202a0:525_7": "Kākātidāyinti yattha kiñcideva bhuñjissāmāti anto nisinnakāle visuṃ dvārakiccaṃ nāma natthi,",
  "atk-s0202a0:525_8": "tato tato kākā pavisitvā parivārenti.",
  "atk-s0202a0:525_9": "Sūrakākā hi palāyanakāle ca yathāsammukhaṭṭhāneneva nikkhamitvā palāyanti.",
  "atk-s0202a0:525_10": "Naparamarūpanti na puññavantānaṃ gehaṃ viya uttamarūpaṃ.",
  "atk-s0202a0:525_11": "Khaṭopikāti vilīvamañcako.",
  "atk-s0202a0:525_12": "Oluggaviluggāti oṇatuṇṇatā.",
  "atk-s0202a0:525_13": "Dhaññasamavāpakanti dhaññañca samavāpakañca.",
  "atk-s0202a0:525_14": "Tattha dhaññaṃ nāma kudrūsako.",
  "atk-s0202a0:525_15": "Samavāpakanti lābubījakumbhaṇḍabījakādi bījajātaṃ.",
  "atk-s0202a0:525_16": "Naparamarūpanti yathā puññavantānaṃ gandhasālibījādi parisuddhaṃ bījaṃ,",
  "atk-s0202a0:525_17": "na evarūpaṃ.",
  "atk-s0202a0:525_18": "Jāyikāti kapaṇajāyā.",
  "atk-s0202a0:525_19": "Naparamarūpāti pacchisīsā lambatthanī mahodarā pisācā viya bībhacchā.",
  "atk-s0202a0:525_20": "Sāmaññanti samaṇabhāvo.",
  "atk-s0202a0:525_21": "So vatassaṃ,",
  "atk-s0202a0:525_22": "yohanti so vatāhaṃ puriso nāma assaṃ,",
  "atk-s0202a0:525_23": "yo kesamassuṃ ohāretvā pabbajeyyanti.",
  "atk-s0202a0:526_0": "So na sakkuṇeyyāti so evaṃ cintetvāpi gehaṃ gantvā –",
  "atk-s0202a0:526_1": "“pabbajjā nāma lābhagarukā dukkarā durāsadā,",
  "atk-s0202a0:526_2": "sattapi aṭṭhapi gāme piṇḍāya caritvā yathādhoteneva pattena āgantabbampi hoti,",
  "atk-s0202a0:526_3": "evaṃ yāpetuṃ asakkontassa me puna āgatassa vasanaṭṭhānaṃ icchitabbaṃ,",
  "atk-s0202a0:526_4": "tiṇavallidabbasambhārā nāma dussamodhāniyā,",
  "atk-s0202a0:526_5": "kinti karomī”ti vīmaṃsati.",
  "atk-s0202a0:526_6": "Athassa taṃ agārakaṃ vejayantapāsādo viya upaṭṭhāti.",
  "atk-s0202a0:526_7": "Athassa khaṭopikaṃ oloketvā –",
  "atk-s0202a0:526_8": "“mayi gate imaṃ visaṅkharitvā uddhanālātaṃ karissanti,",
  "atk-s0202a0:526_9": "puna aṭṭanipādavilīvādīni laddhabbāni honti,",
  "atk-s0202a0:526_10": "kinti karissāmī”ti cinteti.",
  "atk-s0202a0:526_11": "Athassa sā sirisayanaṃ viya upaṭṭhāti.",
  "atk-s0202a0:526_12": "Tato dhaññakumbhiṃ oloketvā –",
  "atk-s0202a0:526_13": "“mayi gate ayaṃ gharaṇī imaṃ dhaññaṃ tena tena saddhiṃ bhuñjissati.",
  "atk-s0202a0:526_14": "Puna āgatena jīvitavutti nāma laddhabbā hoti,",
  "atk-s0202a0:526_15": "kinti karissāmī”ti cinteti.",
  "atk-s0202a0:526_16": "Athassa sā aḍḍhateḷasāni koṭṭhāgārasatāni viya upaṭṭhāti.",
  "atk-s0202a0:526_17": "Tato mātugāmaṃ oloketvā –",
  "atk-s0202a0:526_18": "“mayi gate imaṃ hatthigopako vā assagopako vā yo koci palobhessati,",
  "atk-s0202a0:526_19": "puna āgatena bhattapācikā nāma laddhabbā hoti,",
  "atk-s0202a0:526_20": "kinti karissāmī”ti cinteti.",
  "atk-s0202a0:526_21": "Athassa sā rūpinī devī viya upaṭṭhāti.",
  "atk-s0202a0:526_22": "Idaṃ sandhāya “so na sakkuṇeyyā”tiādi vuttaṃ.",
  "atk-s0202a0:527_0": "153.",
  "atk-s0202a0:527_1": "Nikkhagaṇānanti suvaṇṇanikkhasatānaṃ.",
  "atk-s0202a0:527_2": "Cayoti santānato katasannicayo.",
  "atk-s0202a0:527_3": "Dhaññagaṇānanti dhaññasakaṭasatānaṃ.",
  "atk-s0202a0:528_0": "154.",
  "atk-s0202a0:528_1": "Cattārome, udāyi,",
  "atk-s0202a0:528_2": "puggalāti idha kiṃ dasseti?",
  "atk-s0202a0:528_3": "Heṭṭhā “te tañceva pajahanti,",
  "atk-s0202a0:528_4": "te tañceva nappajahantī”ti pajahanakā ca appajahanakā ca rāsivasena dassitā,",
  "atk-s0202a0:528_5": "na pāṭiyekkaṃ vibhattā.",
  "atk-s0202a0:528_6": "Idāni yathā nāma dabbasambhāratthaṃ gato puriso paṭipāṭiyā rukkhe chinditvā puna nivattitvā vaṅkañca pahāya kamme upanetabbayuttakameva gaṇhāti,",
  "atk-s0202a0:528_7": "evameva appajahanake chaḍḍetvā abbohārike katvā pajahanakapuggalā cattāro hontīti dassetuṃ imaṃ desanaṃ ārabhi.",
  "atk-s0202a0:529_0": "Upadhipahānāyāti khandhupadhikilesupadhiabhisaṅkhārupadhikāmaguṇūpadhīti imesaṃ upadhīnaṃ pahānāya.",
  "atk-s0202a0:529_1": "Upadhipaṭisaṃyuttāti upadhianudhāvanakā.",
  "atk-s0202a0:529_2": "Sarasaṅkappāti ettha saranti dhāvantīti sarā.",
  "atk-s0202a0:529_3": "Saṅkappentīti saṅkappā.",
  "atk-s0202a0:529_4": "Padadvayenapi vitakkāyeva vuttā.",
  "atk-s0202a0:529_5": "Samudācarantīti abhibhavanti ajjhottharitvā vattanti.",
  "atk-s0202a0:529_6": "Saṃyuttoti kilesehi saṃyutto.",
  "atk-s0202a0:529_7": "Indriyavemattatāti indriyanānattatā.",
  "atk-s0202a0:529_8": "Kadāci karahacīti bahukālaṃ vītivattetvā.",
  "atk-s0202a0:529_9": "Satisammosāti satisammosena.",
  "atk-s0202a0:529_10": "Nipātoti ayokaṭāhamhi patanaṃ.",
  "atk-s0202a0:529_11": "Ettāvatā “nappajahati, pajahati,",
  "atk-s0202a0:529_12": "khippaṃ pajahatī”ti tayo rāsayo dassitā.",
  "atk-s0202a0:529_13": "Tesu cattāro janā nappajahanti nāma,",
  "atk-s0202a0:529_14": "cattāro pajahanti nāma,",
  "atk-s0202a0:529_15": "cattāro khippaṃ pajahanti nāma.",
  "atk-s0202a0:530_0": "Tattha puthujjano sotāpanno sakadāgāmī anāgāmīti ime cattāro janā nappajahanti nāma.",
  "atk-s0202a0:530_1": "Puthujjanādayo tāva mā pajahantu,",
  "atk-s0202a0:530_2": "anāgāmī kathaṃ na pajahatīti?",
  "atk-s0202a0:530_3": "Sopi hi yāvadevassa bhavalobho atthi,",
  "atk-s0202a0:530_4": "tāva ahosukhaṃ ahosukhanti abhinandati.",
  "atk-s0202a0:530_5": "Tasmā nappajahati nāma.",
  "atk-s0202a0:530_6": "Eteyeva pana cattāro janā pajahanti nāma.",
  "atk-s0202a0:530_7": "Sotāpannādayo tāva pajahantu,",
  "atk-s0202a0:530_8": "puthujjano kathaṃ pajahatīti?",
  "atk-s0202a0:530_9": "Āraddhavipassako hi satisammosena sahasā kilese uppanne “mādisassa nāma bhikkhuno kileso uppanno”ti saṃvegaṃ",
  "atk-s0202a0:530_10": "katvā vīriyaṃ paggayha vipassanaṃ vaḍḍhetvā maggena kilese samugghāteti.",
  "atk-s0202a0:530_11": "Iti so pajahati nāma.",
  "atk-s0202a0:530_12": "Teyeva cattāro khippaṃ pajahanti nāma.",
  "atk-s0202a0:530_13": "Tattha imasmiṃ sutte,",
  "atk-s0202a0:530_14": "mahāhatthipadopame,",
  "atk-s0202a0:530_15": "indriyabhāvaneti imesu suttesu kiñcāpi tatiyavāro gahito,",
  "atk-s0202a0:530_16": "pañho pana dutiyavāreneva kathitoti veditabbo.",
  "atk-s0202a0:531_0": "Upadhi dukkhassa mūlanti ettha pañca khandhā upadhi nāma.",
  "atk-s0202a0:531_1": "Taṃ dukkhassa mūlanti iti viditvā kilesupadhinā nirupadhi hoti,",
  "atk-s0202a0:531_2": "niggahaṇo nitaṇhoti attho.",
  "atk-s0202a0:531_3": "Upadhisaṅkhaye vimuttoti taṇhakkhaye nibbāne ārammaṇato vimutto.",
  "atk-s0202a0:532_0": "155.",
  "atk-s0202a0:532_1": "Evaṃ cattāro puggale vitthāretvā idāni ye pajahanti,",
  "atk-s0202a0:532_2": "te “ime nāma ettake kilese pajahanti”.",
  "atk-s0202a0:532_3": "Ye nappajahanti,",
  "atk-s0202a0:532_4": "tepi “ime nāma ettake kilese nappajahantī”ti dassetuṃ pañca kho ime udāyi kāmaguṇātiādimāha.",
  "atk-s0202a0:532_5": "Tattha miḷhasukhanti asucisukhaṃ.",
  "atk-s0202a0:532_6": "Anariyasukhanti anariyehi sevitasukhaṃ.",
  "atk-s0202a0:532_7": "Bhāyitabbanti etassa sukhassa paṭilābhatopi vipākatopi bhāyitabbaṃ.",
  "atk-s0202a0:532_8": "Nekkhammasukhanti kāmato nikkhantasukhaṃ.",
  "atk-s0202a0:532_9": "Pavivekasukhanti gaṇatopi kilesatopi pavivittasukhaṃ.",
  "atk-s0202a0:532_10": "Upasamasukhanti rāgādivūpasamatthāya sukhaṃ.",
  "atk-s0202a0:532_11": "Sambodhasukhanti maggasaṅkhātassa sambodhassa nibbattanatthāya sukhaṃ.",
  "atk-s0202a0:532_12": "Na bhāyitabbanti etassa sukhassa paṭilābhatopi vipākatopi na bhāyitabbaṃ,",
  "atk-s0202a0:532_13": "bhāvetabbamevetaṃ.",
  "atk-s0202a0:533_0": "156.",
  "atk-s0202a0:533_1": "Iñjitasmiṃ vadāmīti iñjanaṃ calanaṃ phandananti vadāmi.",
  "atk-s0202a0:533_2": "Kiñca tattha iñjitasminti kiñca tattha iñjitaṃ.",
  "atk-s0202a0:533_3": "Idaṃ tattha iñjitasminti ye ete aniruddhā vitakkavicārā,",
  "atk-s0202a0:533_4": "idaṃ tattha iñjitaṃ.",
  "atk-s0202a0:533_5": "Dutiyatatiyajjhānesupi eseva nayo.",
  "atk-s0202a0:533_6": "Aniñjitasmiṃ vadāmīti idaṃ catutthajjhānaṃ aniñjanaṃ acalanaṃ nipphandananti vadāmi.",
  "atk-s0202a0:534_0": "Analanti vadāmīti akattabbaālayanti vadāmi,",
  "atk-s0202a0:534_1": "taṇhālayo ettha na uppādetabboti dasseti.",
  "atk-s0202a0:534_2": "Atha vā analaṃ apariyattaṃ,",
  "atk-s0202a0:534_3": "na ettāvatā alametanti sanniṭṭhānaṃ kātabbanti vadāmi.",
  "atk-s0202a0:534_4": "Nevasaññānāsaññāyatanassāpīti evarūpāyapi santāya samāpattiyā pahānameva vadāmi.",
  "atk-s0202a0:534_5": "Aṇuṃ vā thūlaṃ vāti khuddakaṃ vā mahantaṃ vā appasāvajjaṃ vā mahāsāvajjaṃ vā.",
  "atk-s0202a0:534_6": "Sesaṃ sabbattha uttānameva.",
  "atk-s0202a0:534_7": "Desanā pana neyyapuggalassa vasena arahattanikūṭeneva niṭṭhāpitāti.",
  "atk-s0202a0:535_0": "Papañcasūdaniyā majjhimanikāyaṭṭhakathāya",
  "atk-s0202a0:536_0": "Laṭukikopamasuttavaṇṇanā niṭṭhitā.",
  "atk-s0202a0:537_0": "7. Cātumasuttavaṇṇanā",
  "atk-s0202a0:538_0": "157.",
  "atk-s0202a0:538_1": "Evaṃ me sutanti cātumasuttaṃ.",
  "atk-s0202a0:538_2": "Tattha cātumāyanti evaṃnāmake gāme.",
  "atk-s0202a0:538_3": "Pañcamattāni bhikkhusatānīti adhunā pabbajitānaṃ bhikkhūnaṃ pañca satāni.",
  "atk-s0202a0:538_4": "Therā kira cintesuṃ –",
  "atk-s0202a0:538_5": "“ime kulaputtā dasabalaṃ adisvāva pabbajitā,",
  "atk-s0202a0:538_6": "etesaṃ bhagavantaṃ dassessāma,",
  "atk-s0202a0:538_7": "bhagavato santike dhammaṃ sutvā attano attano yathāupanissayena patiṭṭhahissantī”ti.",
  "atk-s0202a0:538_8": "Tasmā te bhikkhū gahetvā āgatā.",
  "atk-s0202a0:538_9": "Paṭisammodamānāti “kaccāvuso,",
  "atk-s0202a0:538_10": "khamanīya”ntiādiṃ paṭisanthārakathaṃ kurumānā.",
  "atk-s0202a0:538_11": "Senāsanāni paññāpayamānāti attano attano ācariyupajjhāyānaṃ vasanaṭṭhānāni pucchitvā dvāravātapānāni",
  "atk-s0202a0:538_12": "vivaritvā mañcapīṭhakaṭasārakādīni nīharitvā papphoṭetvā yathāṭṭhāne saṇṭhāpayamānā.",
  "atk-s0202a0:538_13": "Pattacīvarāni paṭisāmayamānāti, bhante,",
  "atk-s0202a0:538_14": "idaṃ me pattaṃ ṭhapetha,",
  "atk-s0202a0:538_15": "idaṃ cīvaraṃ,",
  "atk-s0202a0:538_16": "idaṃ thālakaṃ,",
  "atk-s0202a0:538_17": "idaṃ udakatumbaṃ,",
  "atk-s0202a0:538_18": "imaṃ kattarayaṭṭhinti evaṃ samaṇaparikkhāre saṅgopayamānā.",
  "atk-s0202a0:539_0": "Uccāsaddā mahāsaddāti uddhaṃ uggatattā uccaṃ,",
  "atk-s0202a0:539_1": "patthaṭattā mahantaṃ avinibbhogasaddaṃ karontā.",
  "atk-s0202a0:539_2": "Kevaṭṭā maññe macchavilopeti kevaṭṭānaṃ macchapacchiṭhapitaṭṭhāne mahājano sannipatitvā –",
  "atk-s0202a0:539_3": "“idha aññaṃ ekaṃ macchaṃ dehi,",
  "atk-s0202a0:539_4": "ekaṃ macchaphālaṃ dehi,",
  "atk-s0202a0:539_5": "etassa te mahā dinno,",
  "atk-s0202a0:539_6": "mayhaṃ khuddako”ti evaṃ uccāsaddaṃ mahāsaddaṃ karonti.",
  "atk-s0202a0:539_7": "Taṃ sandhāyetaṃ vuttaṃ.",
  "atk-s0202a0:539_8": "Macchagahaṇatthaṃ jāle pakkhittepi tasmiṃ ṭhāne kevaṭṭā ceva aññe ca “paviṭṭho na paviṭṭho,",
  "atk-s0202a0:539_9": "gahito na gahito”ti mahāsaddaṃ karonti.",
  "atk-s0202a0:539_10": "Tampi sandhāyetaṃ vuttaṃ.",
  "atk-s0202a0:539_11": "Paṇāmemīti nīharāmi.",
  "atk-s0202a0:539_12": "Na vo mama santike vatthabbanti tumhe mādisassa buddhassa vasanaṭṭhānaṃ āgantvā evaṃ mahāsaddaṃ karotha,",
  "atk-s0202a0:539_13": "attano dhammatāya vasantā kiṃ nāma sāruppaṃ karissatha,",
  "atk-s0202a0:539_14": "tumhādisānaṃ mama santike vasanakiccaṃ natthīti dīpeti.",
  "atk-s0202a0:539_15": "Tesu ekabhikkhupi “bhagavā tumhe mahāsaddamattakena amhe paṇāmethā”ti vā aññaṃ vā kiñci vattuṃ nāsakkhi,",
  "atk-s0202a0:539_16": "sabbe bhagavato vacanaṃ sampaṭicchantā “evaṃ,",
  "atk-s0202a0:539_17": "bhante,”ti vatvā nikkhamiṃsu.",
  "atk-s0202a0:539_18": "Evaṃ pana tesaṃ ahosi “mayaṃ satthāraṃ passissāma,",
  "atk-s0202a0:539_19": "dhammakathaṃ sossāma,",
  "atk-s0202a0:539_20": "satthu santike vasissāmāti āgatā.",
  "atk-s0202a0:539_21": "Evarūpassa pana garuno satthu santikaṃ āgantvā mahāsaddaṃ karimhā,",
  "atk-s0202a0:539_22": "amhākameva dosoyaṃ,",
  "atk-s0202a0:539_23": "paṇāmitamhā,",
  "atk-s0202a0:539_24": "na no laddhaṃ bhagavato santike vatthuṃ,",
  "atk-s0202a0:539_25": "na suvaṇṇavaṇṇasarīraṃ oloketuṃ,",
  "atk-s0202a0:539_26": "na madhurassarena dhammaṃ sotu”nti.",
  "atk-s0202a0:539_27": "Te balavadomanassajātā hutvā pakkamiṃsu.",
  "atk-s0202a0:540_0": "158.",
  "atk-s0202a0:540_1": "Tenupasaṅkamiṃsūti te kira sakyā āgamanasamayepi te bhikkhū tattheva nisinnā passiṃsu.",
  "atk-s0202a0:540_2": "Atha nesaṃ etadahosi –",
  "atk-s0202a0:540_3": "“kiṃ nu kho ete bhikkhū pavisitvāva paṭinivattā,",
  "atk-s0202a0:540_4": "jānissāma taṃ kāraṇa”nti cintetvā yena te bhikkhū tenupasaṅkamiṃsu.",
  "atk-s0202a0:540_5": "Handāti vavassaggatthe nipāto.",
  "atk-s0202a0:540_6": "Kahaṃ pana tumheti tumhe idāneva āgantvā kahaṃ gacchatha,",
  "atk-s0202a0:540_7": "kiṃ tumhākaṃ koci upaddavo,",
  "atk-s0202a0:540_8": "udāhu dasabalassāti?",
  "atk-s0202a0:540_9": "Tesaṃ pana bhikkhūnaṃ, – “āvuso,",
  "atk-s0202a0:540_10": "mayaṃ bhagavantaṃ dassanāya āgatā,",
  "atk-s0202a0:540_11": "diṭṭho no bhagavā,",
  "atk-s0202a0:540_12": "idāni attano vasanaṭṭhānaṃ gacchāmā”ti kiñcāpi evaṃ vacanaparihāro atthi,",
  "atk-s0202a0:540_13": "evarūpaṃ pana lesakappaṃ akatvā yathābhūtameva ārocetvā bhagavatā kho, āvuso,",
  "atk-s0202a0:540_14": "bhikkhusaṅgho paṇāmitoti āhaṃsu.",
  "atk-s0202a0:540_15": "Te pana rājāno sāsane dhuravahā,",
  "atk-s0202a0:540_16": "tasmā cintesuṃ –",
  "atk-s0202a0:540_17": "“dvīhi aggasāvakehi saddhiṃ pañcasu bhikkhusatesu gacchantesu bhagavato pādamūlaṃ vigacchissati,",
  "atk-s0202a0:540_18": "imesaṃ nivattanākāraṃ karissāmā”ti.",
  "atk-s0202a0:540_19": "Evaṃ cintetvā tena hāyasmantotiādimāhaṃsu.",
  "atk-s0202a0:540_20": "Tesupi bhikkhūsu “mayaṃ mahāsaddamattakena paṇāmitā,",
  "atk-s0202a0:540_21": "na mayaṃ jīvituṃ asakkontā pabbajitā”ti ekabhikkhupi paṭippharito nāma nāhosi,",
  "atk-s0202a0:540_22": "sabbe pana samakaṃyeva,",
  "atk-s0202a0:540_23": "“evamāvuso,”ti sampaṭicchiṃsu.",
  "atk-s0202a0:541_0": "159.",
  "atk-s0202a0:541_1": "Abhinandatūti bhikkhusaṅghassa āgamanaṃ icchanto abhinandatu.",
  "atk-s0202a0:541_2": "Abhivadatūti etu bhikkhusaṅghoti evaṃ cittaṃ uppādento abhivadatu.",
  "atk-s0202a0:541_3": "Anuggahitoti āmisānuggahena ca dhammānuggahena ca anuggahito.",
  "atk-s0202a0:541_4": "Aññathattanti dasabalassa dassanaṃ na labhāmāti pasādaññathattaṃ bhaveyya.",
  "atk-s0202a0:541_5": "Vipariṇāmoti pasādaññathattena vibbhamantānaṃ vipariṇāmaññathattaṃ bhaveyya.",
  "atk-s0202a0:541_6": "Bījānaṃ taruṇānanti taruṇasassānaṃ.",
  "atk-s0202a0:541_7": "Siyā aññathattanti udakavārakāle udakaṃ alabhantānaṃ milātabhāvena aññathattaṃ bhaveyya,",
  "atk-s0202a0:541_8": "sussitvā milātabhāvaṃ āpajjanena vipariṇāmo bhaveyya.",
  "atk-s0202a0:541_9": "Vacchakassa pana khīrapipāsāya sussanaṃ aññathattaṃ nāma,",
  "atk-s0202a0:541_10": "sussitvā kālakiriyā vipariṇāmo nāma.",
  "atk-s0202a0:542_0": "160.",
  "atk-s0202a0:542_1": "Pasādito bhagavāti thero kira tattha nisinnova dibbacakkhunā brahmānaṃ āgataṃ addasa,",
  "atk-s0202a0:542_2": "dibbāya sotadhātuyā ca āyācanasaddaṃ suṇi,",
  "atk-s0202a0:542_3": "cetopariyañāṇena bhagavato pasannabhāvaṃ aññāsi. Tasmā –",
  "atk-s0202a0:542_4": "“kañci bhikkhuṃ pesetvā pakkosiyamānānaṃ gamanaṃ nāma na phāsukaṃ,",
  "atk-s0202a0:542_5": "yāva satthā na peseti,",
  "atk-s0202a0:542_6": "tāvadeva gamissāmā”ti maññamāno evamāha.",
  "atk-s0202a0:542_7": "Appossukkoti aññesu kiccesu anussukko hutvā.",
  "atk-s0202a0:542_8": "Diṭṭhadhammasukhavihāranti phalasamāpattivihāraṃ anuyutto maññe bhagavā viharitukāmo,",
  "atk-s0202a0:542_9": "so idāni yathāruciyā viharissatīti evaṃ me ahosīti vadati.",
  "atk-s0202a0:542_10": "Mayampi dānīti mayaṃ paraṃ ovadamānā vihārato nikkaḍḍhitā,",
  "atk-s0202a0:542_11": "kiṃ amhākaṃ parovādena.",
  "atk-s0202a0:542_12": "Idāni mayampi diṭṭhadhammasukhavihāreneva viharissāmāti dīpeti.",
  "atk-s0202a0:542_13": "Thero imasmiṃ ṭhāne viraddho attano bhārabhāvaṃ na aññāsi.",
  "atk-s0202a0:542_14": "Ayañhi bhikkhusaṅgho dvinnampi mahātherānaṃ bhāro,",
  "atk-s0202a0:542_15": "tena naṃ paṭisedhento bhagavā āgamehītiādimāha.",
  "atk-s0202a0:542_16": "Mahāmoggallānatthero pana attano bhārabhāvaṃ aññāsi.",
  "atk-s0202a0:542_17": "Tenassa bhagavā sādhukāraṃ adāsi.",
  "atk-s0202a0:543_0": "161.",
  "atk-s0202a0:543_1": "Cattārimāni,",
  "atk-s0202a0:543_2": "bhikkhaveti kasmā ārabhi?",
  "atk-s0202a0:543_3": "Imasmiṃ sāsane cattāri bhayāni.",
  "atk-s0202a0:543_4": "Yo tāni abhīto hoti,",
  "atk-s0202a0:543_5": "so imasmiṃ sāsane patiṭṭhātuṃ sakkoti.",
  "atk-s0202a0:543_6": "Itaro pana na sakkotīti dassetuṃ imaṃ desanaṃ ārabhi.",
  "atk-s0202a0:543_7": "Tattha udakorohanteti udakaṃ orohante puggale.",
  "atk-s0202a0:543_8": "Kumbhīlabhayanti suṃsumārabhayaṃ.",
  "atk-s0202a0:543_9": "Susukābhayanti caṇḍamacchabhayaṃ.",
  "atk-s0202a0:544_0": "162.",
  "atk-s0202a0:544_1": "Kodhupāyāsassetaṃ adhivacananti yathā hi bāhiraṃ udakaṃ otiṇṇo ūmīsu osīditvā marati,",
  "atk-s0202a0:544_2": "evaṃ imasmiṃ sāsane kodhupāyāse osīditvā vibbhamati.",
  "atk-s0202a0:544_3": "Tasmā kodhupāyāso “ūmibhaya”nti vutto.",
  "atk-s0202a0:545_0": "163.",
  "atk-s0202a0:545_1": "Odarikattassetaṃ adhivacananti yathā hi bāhiraṃ udakaṃ otiṇṇo kumbhīlena khādito marati,",
  "atk-s0202a0:545_2": "evaṃ imasmiṃ sāsane odarikattena khādito vibbhamati.",
  "atk-s0202a0:545_3": "Tasmā odarikattaṃ “kumbhīlabhaya”nti vuttaṃ.",
  "atk-s0202a0:546_0": "164.",
  "atk-s0202a0:546_1": "Arakkhiteneva kāyenāti sīsappacālakādikaraṇena arakkhitakāyo hutvā.",
  "atk-s0202a0:546_2": "Arakkhitāya vācāyāti duṭṭhullabhāsanādivasena arakkhitavāco hutvā.",
  "atk-s0202a0:546_3": "Anupaṭṭhitāya satiyāti kāyagatāsatiṃ anupaṭṭhāpetvā.",
  "atk-s0202a0:546_4": "Asaṃvutehīti apihitehi.",
  "atk-s0202a0:546_5": "Pañcannetaṃ kāmaguṇānaṃ adhivacananti yathā hi bāhiraṃ udakaṃ otiṇṇo āvaṭṭe nimujjitvā marati,",
  "atk-s0202a0:546_6": "evaṃ imasmiṃ sāsane pabbajito pañcakāmaguṇāvaṭṭe nimujjitvā vibbhamati.",
  "atk-s0202a0:546_7": "Tasmā pañca kāmaguṇā “āvaṭṭabhaya”nti vuttā.",
  "atk-s0202a0:547_0": "165.",
  "atk-s0202a0:547_1": "Anuddhaṃsetīti kilameti milāpeti.",
  "atk-s0202a0:547_2": "Rāgānuddhaṃsenāti rāgānuddhaṃsitena.",
  "atk-s0202a0:547_3": "Mātugāmassetaṃ adhivacananti yathā hi bāhiraṃ udakaṃ otiṇṇo caṇḍamacchaṃ āgamma laddhappahāro marati,",
  "atk-s0202a0:547_4": "evaṃ imasmiṃ sāsane mātugāmaṃ āgamma uppannakāmarāgo vibbhamati.",
  "atk-s0202a0:547_5": "Tasmā mātugāmo “susukābhaya”nti vutto.",
  "atk-s0202a0:548_0": "Imāni pana cattāri bhayāni bhāyitvā yathā udakaṃ anorohantassa udakaṃ nissāya ānisaṃso natthi,",
  "atk-s0202a0:548_1": "udakapipāsāya pipāsito ca hoti rajojallena kiliṭṭhasarīro ca,",
  "atk-s0202a0:548_2": "evamevaṃ imāni cattāri bhayāni bhāyitvā sāsane apabbajantassāpi imaṃ sāsanaṃ nissāya ānisaṃso natthi,",
  "atk-s0202a0:548_3": "taṇhāpipāsāya pipāsito ca hoti kilesarajena saṃkiliṭṭhacitto ca.",
  "atk-s0202a0:548_4": "Yathā pana imāni cattāri bhayāni abhāyitvā udakaṃ orohantassa vuttappakāro ānisaṃso hoti,",
  "atk-s0202a0:548_5": "evaṃ imāni abhāyitvā sāsane pabbajitassāpi vuttappakāro ānisaṃso hoti.",
  "atk-s0202a0:548_6": "Thero panāha –",
  "atk-s0202a0:548_7": "“cattāri bhayāni bhāyitvā udakaṃ anotaranto sotaṃ chinditvā paratīraṃ pāpuṇituṃ na sakkoti,",
  "atk-s0202a0:548_8": "abhāyitvā otaranto sakkoti,",
  "atk-s0202a0:548_9": "evamevaṃ bhāyitvā sāsane apabbajantopi taṇhāsotaṃ chinditvā nibbānapāraṃ daṭṭhuṃ na sakkoti,",
  "atk-s0202a0:548_10": "abhāyitvā pabbajanto pana sakkotī”ti.",
  "atk-s0202a0:548_11": "Sesaṃ sabbattha uttānameva.",
  "atk-s0202a0:548_12": "Ayaṃ pana desanā neyyapuggalassa vasena niṭṭhāpitāti.",
  "atk-s0202a0:549_0": "Papañcasūdaniyā majjhimanikāyaṭṭhakathāya",
  "atk-s0202a0:550_0": "Cātumasuttavaṇṇanā niṭṭhitā.",
  "atk-s0202a0:551_0": "8. Naḷakapānasuttavaṇṇanā",
  "atk-s0202a0:552_0": "166.",
  "atk-s0202a0:552_1": "Evaṃ me sutanti naḷakapānasuttaṃ.",
  "atk-s0202a0:552_2": "Tattha naḷakapāneti evaṃnāmake gāme.",
  "atk-s0202a0:552_3": "Pubbe kira amhākaṃ bodhisatto vānarayoniyaṃ nibbatto,",
  "atk-s0202a0:552_4": "mahākāyo kapirājā anekavānarasahassaparivuto pabbatapāde vicarati.",
  "atk-s0202a0:552_5": "Paññavā kho pana hoti mahāpuñño.",
  "atk-s0202a0:552_6": "So parisaṃ evaṃ ovadati –",
  "atk-s0202a0:552_7": "“imasmiṃ pabbatapāde tātā,",
  "atk-s0202a0:552_8": "visaphalāni nāma honti,",
  "atk-s0202a0:552_9": "amanussapariggahitā pokkharaṇiyo nāma honti,",
  "atk-s0202a0:552_10": "tumhe pubbe khāditapubbāneva phalāni khādatha,",
  "atk-s0202a0:552_11": "pītapubbāneva pānīyāni ca pivatha,",
  "atk-s0202a0:552_12": "ettha vo maṃ paṭipucchitabbakiccaṃ natthi,",
  "atk-s0202a0:552_13": "akhāditapubbāni pana phalāni apītapubbāni ca pānīyāni maṃ apucchitvā mā khādittha mā pivitthā”ti.",
  "atk-s0202a0:553_0": "Te ekadivasaṃ caramānā aññaṃ pabbatapādaṃ gantvā gocaraṃ gahetvā pānīyaṃ olokentā ekaṃ amanussapariggahitaṃ",
  "atk-s0202a0:553_1": "pokkharaṇiṃ disvā sahasā apivitvā samantā parivāretvā mahāsattassa āgamanaṃ olokayamānā nisīdiṃsu.",
  "atk-s0202a0:553_2": "Mahāsatto āgantvā “kiṃ tātā pānīyaṃ na pivathā”ti āha.",
  "atk-s0202a0:553_3": "Tumhākaṃ āgamanaṃ olokemāti.",
  "atk-s0202a0:553_4": "Sādhu tātāti samantā padaṃ pariyesamāno otiṇṇapadaṃyeva addasa,",
  "atk-s0202a0:553_5": "na uttiṇṇapadaṃ,",
  "atk-s0202a0:553_6": "disvā saparissayāti aññāsi.",
  "atk-s0202a0:553_7": "Tāvadeva ca tattha abhinibbattaamanusso udakaṃ dvedhā katvā uṭṭhāsi setamukho nīlakucchi rattahatthapādo",
  "atk-s0202a0:553_8": "mahādāṭhiko vaṅkadāṭho virūpo bībhaccho udakarakkhaso.",
  "atk-s0202a0:553_9": "So evamāha –",
  "atk-s0202a0:553_10": "“kasmā pānīyaṃ na pivatha,",
  "atk-s0202a0:553_11": "madhuraṃ udakaṃ pivatha,",
  "atk-s0202a0:553_12": "kiṃ tumhe etassa vacanaṃ suṇāthā”ti?",
  "atk-s0202a0:553_13": "Mahāsatto āha –",
  "atk-s0202a0:553_14": "“tvaṃ idha adhivattho amanusso”ti? Āmāhanti.",
  "atk-s0202a0:553_15": "Tvaṃ idha otiṇṇe labhasīti?",
  "atk-s0202a0:553_16": "Āma labhāmi,",
  "atk-s0202a0:553_17": "tumhe pana sabbe khādissāmīti.",
  "atk-s0202a0:553_18": "Na sakkhissasi, yakkhāti.",
  "atk-s0202a0:553_19": "Pānīyaṃ pana pivissathāti?",
  "atk-s0202a0:553_20": "Āma pivissāmāti.",
  "atk-s0202a0:553_21": "Evaṃ sante ekopi vo na muccissatīti.",
  "atk-s0202a0:553_22": "Pānīyañca pivissāma,",
  "atk-s0202a0:553_23": "na ca te vasaṃ gamissāmāti ekanaḷaṃ āharāpetvā koṭiyaṃ gahetvā dhami,",
  "atk-s0202a0:553_24": "sabbo ekacchiddo ahosi,",
  "atk-s0202a0:553_25": "tīre nisīditvāva pānīyaṃ pivi,",
  "atk-s0202a0:553_26": "sesavānarānaṃ pāṭiyekke naḷe āharāpetvā dhamitvā adāsi.",
  "atk-s0202a0:553_27": "Sabbe yakkhassa passantasseva pānīyaṃ piviṃsu.",
  "atk-s0202a0:553_28": "Vuttampi cetaṃ –",
  "atk-s0202a0:554_0": "“Disvā padamanuttiṇṇaṃ, disvāno’ taritaṃ padaṃ;",
  "atk-s0202a0:555_0": "Naḷena vāriṃ pissāma, neva maṃ tvaṃ vadhissasī”ti. ;",
  "atk-s0202a0:556_0": "Tato paṭṭhāya yāva ajjadivasā tasmiṃ ṭhāne naḷā ekacchiddāva honti.",
  "atk-s0202a0:556_1": "Iminā hi saddhiṃ imasmiṃ kappe cattāri kappaṭṭhiyapāṭihāriyāni nāma –",
  "atk-s0202a0:556_2": "cande sasabimbaṃ,",
  "atk-s0202a0:556_3": "vaṭṭakajātakamhi saccakiriyaṭṭhāne aggissa gamanupacchedo,",
  "atk-s0202a0:556_4": "ghaṭikārakumbhakārassa mātāpitūnaṃ vasanaṭṭhāne devassa avassanaṃ,",
  "atk-s0202a0:556_5": "tassā pokkharaṇiyā tīre naḷānaṃ ekacchiddabhāvoti.",
  "atk-s0202a0:556_6": "Iti sā pokkharaṇī naḷena pānīyassa pītattā naḷakapānāti nāmaṃ labhi.",
  "atk-s0202a0:556_7": "Aparabhāge taṃ pokkharaṇiṃ nissāya gāmo patiṭṭhāsi,",
  "atk-s0202a0:556_8": "tassāpi naḷakapānanteva nāmaṃ jātaṃ.",
  "atk-s0202a0:556_9": "Taṃ sandhāya vuttaṃ “naḷakapāne”ti.",
  "atk-s0202a0:556_10": "Palāsavaneti kiṃsukavane.",
  "atk-s0202a0:557_0": "167.",
  "atk-s0202a0:557_1": "Taggha mayaṃ,",
  "atk-s0202a0:557_2": "bhanteti ekaṃseneva mayaṃ, bhante, abhiratā.",
  "atk-s0202a0:557_3": "Aññepi ye tumhākaṃ sāsane abhiramanti,",
  "atk-s0202a0:557_4": "te amhehi sadisāva hutvā abhiramantīti dīpenti.",
  "atk-s0202a0:558_0": "Neva rājābhinītātiādīsu eko rañño aparādhaṃ katvā palāyati.",
  "atk-s0202a0:558_1": "Rājā kuhiṃ, bho, asukoti?",
  "atk-s0202a0:558_2": "Palāto devāti.",
  "atk-s0202a0:558_3": "Palātaṭṭhānepi me na muccissati,",
  "atk-s0202a0:558_4": "sace pana pabbajeyya,",
  "atk-s0202a0:558_5": "mucceyyāti vadati.",
  "atk-s0202a0:558_6": "Tassa kocideva suhado gantvā taṃ pavattiṃ ārocetvā tvaṃ sace jīvitumicchasi,",
  "atk-s0202a0:558_7": "pabbajāhīti.",
  "atk-s0202a0:558_8": "So pabbajitvā jīvitaṃ rakkhamāno carati.",
  "atk-s0202a0:558_9": "Ayaṃ rājābhinīto nāma.",
  "atk-s0202a0:559_0": "Eko pana corānaṃ mūlaṃ chindanto carati.",
  "atk-s0202a0:559_1": "Corā sutvā “purisānaṃ atthikabhāvaṃ na jānāti,",
  "atk-s0202a0:559_2": "jānāpessāma na”nti vadanti.",
  "atk-s0202a0:559_3": "So taṃ pavattiṃ sutvā palāyati.",
  "atk-s0202a0:559_4": "Corā palātoti sutvā “palātaṭṭhānepi no na muccissati,",
  "atk-s0202a0:559_5": "sace pana pabbajeyya,",
  "atk-s0202a0:559_6": "mucceyyā”ti vadanti.",
  "atk-s0202a0:559_7": "So taṃ pavattiṃ sutvā pabbajati.",
  "atk-s0202a0:559_8": "Ayaṃ corābhinīto nāma.",
  "atk-s0202a0:560_0": "Eko pana bahuṃ iṇaṃ khāditvā tena iṇena aṭṭo pīḷito tamhā gāmā palāyati.",
  "atk-s0202a0:560_1": "Iṇasāmikā sutvā “palātaṭṭhānepi no na muccissati,",
  "atk-s0202a0:560_2": "sace pana pabbajeyya,",
  "atk-s0202a0:560_3": "mucceyyā”ti vadanti.",
  "atk-s0202a0:560_4": "So taṃ pavattiṃ sutvā pabbajati.",
  "atk-s0202a0:560_5": "Ayaṃ iṇaṭṭo nāma.",
  "atk-s0202a0:561_0": "Rājabhayādīnaṃ pana aññatarena bhayena bhīto aṭṭo āturo hutvā nikkhamma pabbajito bhayaṭṭo nāma.",
  "atk-s0202a0:561_1": "Dubbhikkhādīsu jīvituṃ asakkonto pabbajito ājīvikāpakato nāma,",
  "atk-s0202a0:561_2": "ājīvikāya pakato abhibhūtoti attho.",
  "atk-s0202a0:561_3": "Imesu pana ekopi imehi kāraṇehi pabbajito nāma natthi,",
  "atk-s0202a0:561_4": "tasmā “neva rājābhinīto”tiādimāha.",
  "atk-s0202a0:562_0": "Vivekanti vivicca vivitto hutvā.",
  "atk-s0202a0:562_1": "Idaṃ vuttaṃ hoti –",
  "atk-s0202a0:562_2": "yaṃ kāmehi ca akusaladhammehi ca vivittena paṭhamadutiyajjhānasaṅkhātaṃ pītisukhaṃ adhigantabbaṃ,",
  "atk-s0202a0:562_3": "sace taṃ vivicca kāmehi vivicca akusalehi dhammehi pītisukhaṃ nādhigacchati,",
  "atk-s0202a0:562_4": "aññaṃ vā upari dvinnaṃ jhānānaṃ catunnañca maggānaṃ vasena santataraṃ sukhaṃ nādhigacchati,",
  "atk-s0202a0:562_5": "tassa ime abhijjhādayo cittaṃ pariyādāya tiṭṭhantīti.",
  "atk-s0202a0:562_6": "Tattha aratīti adhikusalesu dhammesu ukkaṇṭhitatā.",
  "atk-s0202a0:562_7": "Tandīti ālasiyabhāvo.",
  "atk-s0202a0:562_8": "Evaṃ yo pabbajitvā pabbajitakiccaṃ kātuṃ na sakkoti,",
  "atk-s0202a0:562_9": "tassa ime satta pāpadhammā uppajjitvā cittaṃ pariyādiyantīti dassetvā idāni yassa te dhammā cittaṃ pariyādāya tiṭṭhanti,",
  "atk-s0202a0:562_10": "soyeva samaṇakiccampi kātuṃ na sakkotīti puna vivekaṃ anuruddhā…pe…",
  "atk-s0202a0:562_11": "aññaṃ vā tato santataranti āha.",
  "atk-s0202a0:563_0": "Evaṃ kaṇhapakkhaṃ dassetvā idāni teneva nayena sukkapakkhaṃ dassetuṃ puna vivekantiādimāha.",
  "atk-s0202a0:563_1": "Tassattho vuttanayeneva veditabbo.",
  "atk-s0202a0:564_0": "168.",
  "atk-s0202a0:564_1": "Saṅkhāyāti jānitvā.",
  "atk-s0202a0:564_2": "Ekanti ekaccaṃ.",
  "atk-s0202a0:564_3": "Paṭisevatīti sevitabbayuttakaṃ sevati.",
  "atk-s0202a0:564_4": "Sesapadesupi eseva nayo.",
  "atk-s0202a0:564_5": "Upapattīsu byākarotīti sappaṭisandhike tāva byākarotu,",
  "atk-s0202a0:564_6": "appaṭisandhike kathaṃ byākarotīti.",
  "atk-s0202a0:564_7": "Appaṭisandhikassa puna bhave paṭisandhi natthīti vadanto upapattīsu byākaroti nāma.",
  "atk-s0202a0:565_0": "Janakuhanatthanti janavimhāpanatthaṃ.",
  "atk-s0202a0:565_1": "Janalapanatthanti mahājanassa upalāpanatthaṃ.",
  "atk-s0202a0:565_2": "Na iti maṃ jano jānātūti evaṃ maṃ mahājano jānissati,",
  "atk-s0202a0:565_3": "evaṃ me mahājanassa antare kittisaddo uggacchissatīti imināpi kāraṇena na byākarotīti attho.",
  "atk-s0202a0:565_4": "Uḷāravedāti mahantatuṭṭhino.",
  "atk-s0202a0:566_0": "169.",
  "atk-s0202a0:566_1": "So kho panassa āyasmāti so parinibbuto āyasmā imassa ṭhitassa āyasmato.",
  "atk-s0202a0:566_2": "Evaṃsīlotiādīsu lokiyalokuttaramissakāva sīlādayo veditabbo.",
  "atk-s0202a0:566_3": "Evaṃdhammoti ettha pana samādhipakkhikā dhammā dhammāti adhippetā.",
  "atk-s0202a0:566_4": "Phāsuvihāro hotīti tena bhikkhunā pūritapaṭipattiṃ pūrentassa arahattaphalaṃ sacchikatvā phalasamāpattivihārena phāsuvihāro hoti,",
  "atk-s0202a0:566_5": "arahattaṃ pattumasakkontassa paṭipattiṃ pūrayamānassa caratopi phāsuvihāroyeva nāma hoti.",
  "atk-s0202a0:566_6": "Iminā nayena sabbavāresu attho veditabboti.",
  "atk-s0202a0:567_0": "Papañcasūdaniyā majjhimanikāyaṭṭhakathāya",
  "atk-s0202a0:568_0": "Naḷakapānasuttavaṇṇanā niṭṭhitā.",
  "atk-s0202a0:569_0": "9. Goliyānisuttavaṇṇanā",
  "atk-s0202a0:570_0": "173.",
  "atk-s0202a0:570_1": "Evaṃ me sutanti goliyānisuttaṃ.",
  "atk-s0202a0:570_2": "Tattha padasamācāroti dubbalasamācāro oḷārikācāro,",
  "atk-s0202a0:570_3": "paccayesu sāpekkho mahārakkhitatthero viya.",
  "atk-s0202a0:570_4": "Taṃ kira upaṭṭhākakule nisinnaṃ upaṭṭhāko āha “asukattherassa me, bhante,",
  "atk-s0202a0:570_5": "cīvaraṃ dinna”nti.",
  "atk-s0202a0:570_6": "Sādhu te kataṃ taṃyeva takketvā viharantassa cīvaraṃ dentenāti.",
  "atk-s0202a0:570_7": "Tumhākampi, bhante,",
  "atk-s0202a0:570_8": "dassāmīti.",
  "atk-s0202a0:570_9": "Sādhu karissasi taṃyeva takkentassāti āha.",
  "atk-s0202a0:570_10": "Ayampi evarūpo oḷārikācāro ahosi.",
  "atk-s0202a0:570_11": "Sappatissenāti sajeṭṭhakena,",
  "atk-s0202a0:570_12": "na attānaṃ jeṭṭhakaṃ katvā viharitabbaṃ.",
  "atk-s0202a0:570_13": "Serivihārenāti sacchandavihārena niraṅkusavihārena.",
  "atk-s0202a0:571_0": "Nānūpakhajjāti na anupakhajja na anupavisitvā.",
  "atk-s0202a0:571_1": "Tattha yo dvīsu mahātheresu ubhato nisinnesu te anāpucchitvāva cīvarena vā jāṇunā vā ghaṭṭento nisīdati,",
  "atk-s0202a0:571_2": "ayaṃ anupakhajja nisīdati nāma.",
  "atk-s0202a0:571_3": "Evaṃ akatvā pana attano pattaāsanasantike ṭhatvā nisīdāvusoti vutte nisīditabbaṃ.",
  "atk-s0202a0:571_4": "Sace na vadanti, nisīdāmi,",
  "atk-s0202a0:571_5": "bhanteti āpucchitvā nisīditabbaṃ āpucchitakālato paṭṭhāya nisīdāti vuttepi avuttepi nisīdituṃ vaṭṭatiyeva.",
  "atk-s0202a0:571_6": "Na paṭibāhissāmīti ettha yo attano pattāsanaṃ atikkamitvā navakānaṃ pāpuṇanaṭṭhāne nisīdati,",
  "atk-s0202a0:571_7": "ayaṃ nave bhikkhū āsanena paṭibāhati nāma.",
  "atk-s0202a0:571_8": "Tasmiñhi tathā nisinne navā bhikkhū “amhākaṃ nisīdituṃ na detī”ti ujjhāyantā tiṭṭhanti vā āsanaṃ vā pariyesantā āhiṇḍanti.",
  "atk-s0202a0:571_9": "Tasmā attano pattāsaneyeva nisīditabbaṃ.",
  "atk-s0202a0:571_10": "Evaṃ na paṭibāhati nāma.",
  "atk-s0202a0:572_0": "Ābhisamācārikampi dhammanti abhisamācārikaṃ vattapaṭipattimattampi.",
  "atk-s0202a0:572_1": "Nātikālenāti na atipāto pavisitabbaṃ,",
  "atk-s0202a0:572_2": "na atidivā paṭikkamitabbaṃ,",
  "atk-s0202a0:572_3": "bhikkhusaṅghena saddhiṃyeva pavisitabbañca nikkhamitabbañca.",
  "atk-s0202a0:572_4": "Atipāto pavisitvā atidivā nikkhamantassa hi cetiyaṅgaṇabodhiyaṅgaṇavattādīni parihāyanti.",
  "atk-s0202a0:572_5": "Kālasseva mukhaṃ dhovitvā makkaṭakasuttāni chindantena ussāvabindū nipātentena gāmaṃ pavisitvā yāguṃ",
  "atk-s0202a0:572_6": "pariyesitvā yāva bhikkhākālā antogāmeyeva nānappakāraṃ tiracchānakathaṃ kathentena nisīditvā bhattakiccaṃ",
  "atk-s0202a0:572_7": "katvā divā nikkhamma bhikkhūnaṃ pādadhovanavelāya vihāraṃ paccāgantabbaṃ hoti.",
  "atk-s0202a0:572_8": "Na purebhattaṃ pacchābhattaṃ kulesu cārittaṃ āpajjitabbanti “yo pana bhikkhu nimantito sabhatto samāno",
  "atk-s0202a0:572_9": "santaṃ bhikkhuṃ anāpucchā purebhattaṃ vā pacchābhattaṃ vā kulesu cārittaṃ āpajjeyya,",
  "atk-s0202a0:572_10": "aññatra samayā pācittiya”nti imaṃ sikkhāpadaṃ rakkhantena tassa vibhaṅge vuttaṃ purebhattañca pacchābhattañca cārittaṃ na āpajjitabbaṃ.",
  "atk-s0202a0:572_11": "Uddhato hoti capaloti uddhaccapakatiko ceva hoti cīvaramaṇḍana-",
  "atk-s0202a0:572_12": "pattamaṇḍana-",
  "atk-s0202a0:572_13": "senāsanamaṇḍanā imassa vā pūtikāyassa kelāyanā maṇḍanāti evaṃ vuttena ca taruṇadārakāvacāpalyena samannāgato.",
  "atk-s0202a0:573_0": "Paññavatā bhavitabbanti cīvarakammādīsu itikattabbesu upāyapaññāya samannāgatena bhavitabbaṃ.",
  "atk-s0202a0:573_1": "Abhidhamme abhivinayeti abhidhammapiṭake ceva vinayapiṭake ca pāḷivasena ceva aṭṭhakathāvasena ca yogo karaṇīyo.",
  "atk-s0202a0:573_2": "Sabbantimena hi paricchedena abhidhamme dukatikamātikāhi saddhiṃ dhammahadayavibhaṅgaṃ vinā na vaṭṭati.",
  "atk-s0202a0:573_3": "Vinaye pana kammākammavinicchayena saddhiṃ suvinicchitāni dve pātimokkhāni vinā na vaṭṭati.",
  "atk-s0202a0:574_0": "Āruppāti ettāvatā aṭṭhapi samāpattiyo vuttā honti.",
  "atk-s0202a0:574_1": "Tā pana sabbena sabbaṃ asakkontena sattasupi yogo karaṇīyo,",
  "atk-s0202a0:574_2": "chasupi…pe…",
  "atk-s0202a0:574_3": "pañcasupi.",
  "atk-s0202a0:574_4": "Sabbantimena paricchedena ekaṃ kasiṇe parikammakammaṭṭhānaṃ paguṇaṃ katvā ādāya vicaritabbaṃ,",
  "atk-s0202a0:574_5": "ettakaṃ vinā na vaṭṭati.",
  "atk-s0202a0:574_6": "Uttarimanussadhammeti iminā sabbepi lokuttaradhamme dasseti.",
  "atk-s0202a0:574_7": "Tasmā arahantena hutvā vihātabbaṃ,",
  "atk-s0202a0:574_8": "arahattaṃ anabhisambhuṇantena anāgāmiphale sakadāgāmiphale sotāpattiphale vā patiṭṭhātabbaṃ.",
  "atk-s0202a0:574_9": "Sabbantimena pariyāyena ekaṃ vipassanāmukhaṃ yāva arahattā paguṇaṃ katvā ādāya vicaritabbaṃ.",
  "atk-s0202a0:574_10": "Sesaṃ sabbattha uttānameva.",
  "atk-s0202a0:574_11": "Imaṃ pana desanaṃ āyasmā sāriputto neyyapuggalassa vasena ābhisamācārikavattato paṭṭhāya anupubbena arahattaṃ pāpetvā niṭṭhāpesīti.",
  "atk-s0202a0:575_0": "Papañcasūdaniyā majjhimanikāyaṭṭhakathāya",
  "atk-s0202a0:576_0": "Goliyānisuttavaṇṇanā niṭṭhitā.",
  "atk-s0202a0:577_0": "10. Kīṭāgirisuttavaṇṇanā",
  "atk-s0202a0:578_0": "174.",
  "atk-s0202a0:578_1": "Evaṃ me sutanti kīṭāgirisuttaṃ.",
  "atk-s0202a0:578_2": "Tattha kāsīsūti evaṃnāmake janapade.",
  "atk-s0202a0:578_3": "Etha tumhepi,",
  "atk-s0202a0:578_4": "bhikkhaveti etha tumhepi,",
  "atk-s0202a0:578_5": "bhikkhave,",
  "atk-s0202a0:578_6": "ime pañca ānisaṃse sampassamānā aññatreva rattibhojanā bhuñjatha.",
  "atk-s0202a0:578_7": "Iti bhagavā rattiṃ vikālabhojanaṃ,",
  "atk-s0202a0:578_8": "divā vikālabhojananti imāni dve bhojanāni ekappahārena ajahāpetvā ekasmiṃ samaye divā vikālabhojanameva jahāpesi,",
  "atk-s0202a0:578_9": "puna kālaṃ atināmetvā rattiṃ vikālabhojanaṃ jahāpento evamāha. Kasmā?",
  "atk-s0202a0:578_10": "Imāni hi dve bhojanāni vattamānāni vaṭṭe āciṇṇāni samāciṇṇāni nadiṃ otiṇṇaudakaṃ viya anupakkhandāni,",
  "atk-s0202a0:578_11": "nivātesu ca gharesu subhojanāni bhuñjitvā vaḍḍhitā sukhumālā kulaputtā dve bhojanāni ekappahārena pajahantā kilamanti.",
  "atk-s0202a0:578_12": "Tasmā ekappahārena ajahāpetvā bhaddālisutte divā vikālabhojanaṃ jahāpesi,",
  "atk-s0202a0:578_13": "idha rattiṃ vikālabhojanaṃ.",
  "atk-s0202a0:578_14": "Jahāpento pana na tajjitvā vā niggaṇhitvā vā,",
  "atk-s0202a0:578_15": "tesaṃ pahānapaccayā pana appābādhatañca sañjānissathāti evaṃ ānisaṃsaṃ dassetvāva jahāpesi.",
  "atk-s0202a0:578_16": "Kīṭāgirīti tassa nigamassa nāmaṃ.",
  "atk-s0202a0:579_0": "175.",
  "atk-s0202a0:579_1": "Assajipunabbasukāti assaji ca punabbasuko ca chasu chabbaggiyesu dve gaṇācariyā.",
  "atk-s0202a0:579_2": "Paṇḍuko lohitako mettiyo bhummajako assaji punabbasukoti ime cha janā chabbaggiyā nāma.",
  "atk-s0202a0:579_3": "Tesu paṇḍukalohitakā attano parisaṃ gahetvā sāvatthiyaṃ vasanti,",
  "atk-s0202a0:579_4": "mettiyabhummajakā rājagahe,",
  "atk-s0202a0:579_5": "ime dve janā kīṭāgirismiṃ āvāsikā honti.",
  "atk-s0202a0:579_6": "Āvāsikāti nibaddhavāsino,",
  "atk-s0202a0:579_7": "taṃnibandhā akataṃ senāsanaṃ karonti,",
  "atk-s0202a0:579_8": "jiṇṇaṃ paṭisaṅkharonti,",
  "atk-s0202a0:579_9": "kate issarā honti.",
  "atk-s0202a0:579_10": "Kālikanti anāgate kāle pattabbaṃ ānisaṃsaṃ.",
  "atk-s0202a0:580_0": "178.",
  "atk-s0202a0:580_1": "Mayā cetaṃ,",
  "atk-s0202a0:580_2": "bhikkhaveti idha kiṃ dasseti?",
  "atk-s0202a0:580_3": "Bhikkhave,",
  "atk-s0202a0:580_4": "divasassa tayo vāre bhuñjitvā sukhavedanaṃyeva uppādento na imasmiṃ sāsane kiccakārī nāma hoti,",
  "atk-s0202a0:580_5": "ettakā pana vedanā sevitabbā,",
  "atk-s0202a0:580_6": "ettakā na sevitabbāti etamatthaṃ dassetuṃ imaṃ desanaṃ ārabhi.",
  "atk-s0202a0:580_7": "Evarūpaṃ sukhavedanaṃ pajahathāti idañca gehassitasomanassavasena vuttaṃ,",
  "atk-s0202a0:580_8": "upasampajja viharathāti idañca nekkhammasitasomanassavasena.",
  "atk-s0202a0:580_9": "Ito paresupi dvīsu vāresu gehassitanekkhammasitānaṃyeva domanassānañca upekkhānañca vasena attho veditabbo.",
  "atk-s0202a0:581_0": "181.",
  "atk-s0202a0:581_1": "Evaṃ sevitabbāsevitabbavedanaṃ dassetvā idāni yesaṃ appamādena kiccaṃ kattabbaṃ,",
  "atk-s0202a0:581_2": "yesañca na kattabbaṃ,",
  "atk-s0202a0:581_3": "te dassetuṃ nāhaṃ,",
  "atk-s0202a0:581_4": "bhikkhave,",
  "atk-s0202a0:581_5": "sabbesaṃyevātiādimāha.",
  "atk-s0202a0:581_6": "Tattha kataṃ tesaṃ appamādenāti tesaṃ yaṃ appamādena kattabbaṃ,",
  "atk-s0202a0:581_7": "taṃ kataṃ.",
  "atk-s0202a0:581_8": "Anulomikānīti paṭipattianulomāni kammaṭṭhānasappāyāni,",
  "atk-s0202a0:581_9": "yattha vasantena sakkā honti maggaphalāni pāpuṇituṃ.",
  "atk-s0202a0:581_10": "Indriyāni samannānayamānāti saddhādīni indriyāni samānaṃ kurumānā.",
  "atk-s0202a0:582_0": "182. Sattime,",
  "atk-s0202a0:582_1": "bhikkhave,",
  "atk-s0202a0:582_2": "puggalāti idha kiṃ dasseti?",
  "atk-s0202a0:582_3": "Yesaṃ appamādena karaṇīyaṃ natthi,",
  "atk-s0202a0:582_4": "te dve honti.",
  "atk-s0202a0:582_5": "Yesaṃ atthi,",
  "atk-s0202a0:582_6": "te pañcāti evaṃ sabbepi ime satta puggalā hontīti imamatthaṃ dasseti.",
  "atk-s0202a0:583_0": "Tattha ubhatobhāgavimuttoti dvīhi bhāgehi vimutto.",
  "atk-s0202a0:583_1": "Arūpasamāpattiyā rūpakāyato vimutto,",
  "atk-s0202a0:583_2": "maggena nāmakāyato.",
  "atk-s0202a0:583_3": "So catunnaṃ arūpasamāpattīnaṃ ekekato vuṭṭhāya saṅkhāre sammasitvā arahattaṃ pattānaṃ catunnaṃ,",
  "atk-s0202a0:583_4": "nirodhā vuṭṭhāya arahattaṃ pattaanāgāmino ca vasena pañcavidho hoti.",
  "atk-s0202a0:583_5": "Pāḷi panettha –",
  "atk-s0202a0:583_6": "“katamo ca puggalo ubhatobhāgavimutto,",
  "atk-s0202a0:583_7": "idhekacco puggalo aṭṭha vimokkhe kāyena phusitvā viharati,",
  "atk-s0202a0:583_8": "paññāya cassa disvā āsavā parikkhīṇā hontī”ti evaṃ abhidhamme aṭṭhavimokkhalābhino vasena āgatā.",
  "atk-s0202a0:584_0": "Paññāvimuttoti paññāya vimutto.",
  "atk-s0202a0:584_1": "So sukkhavipassako,",
  "atk-s0202a0:584_2": "catūhi jhānehi vuṭṭhāya arahattaṃ pattā cattāro cāti imesaṃ vasena pañcavidhova hoti.",
  "atk-s0202a0:584_3": "Pāḷi panettha aṭṭhavimokkhapaṭikkhepavaseneva āgatā. Yathāha –",
  "atk-s0202a0:584_4": "“na heva kho aṭṭha vimokkhe kāyena phusitvā viharati,",
  "atk-s0202a0:584_5": "paññāya cassa disvā āsavā parikkhīṇā honti.",
  "atk-s0202a0:584_6": "Ayaṃ vuccati puggalo paññāvimutto”ti.",
  "atk-s0202a0:585_0": "Phuṭṭhantaṃ sacchikarotīti kāyasakkhī.",
  "atk-s0202a0:585_1": "Yo jhānaphassaṃ paṭhamaṃ phusati,",
  "atk-s0202a0:585_2": "pacchā nirodhaṃ nibbānaṃ sacchikaroti,",
  "atk-s0202a0:585_3": "so sotāpattiphalaṭṭhaṃ ādiṃ katvā yāva arahattamaggaṭṭhā chabbidho hontīti veditabbo.",
  "atk-s0202a0:585_4": "Tenevāha –",
  "atk-s0202a0:585_5": "“idhekacco puggalo aṭṭha vimokkhe kāyena phusitvā viharati,",
  "atk-s0202a0:585_6": "paññāya cassa disvā ekacce āsavā parikkhīṇā honti.",
  "atk-s0202a0:585_7": "Ayaṃ vuccati puggalo kāyasakkhī”ti.",
  "atk-s0202a0:586_0": "Diṭṭhantaṃ pattoti diṭṭhippatto.",
  "atk-s0202a0:586_1": "Tatridaṃ saṅkhepalakkhaṇaṃ –",
  "atk-s0202a0:586_2": "dukkhā saṅkhārā,",
  "atk-s0202a0:586_3": "sukho nirodhoti ñātaṃ hoti diṭṭhaṃ viditaṃ sacchikataṃ phusitaṃ paññāyāti diṭṭhippatto.",
  "atk-s0202a0:586_4": "Vitthārato panesopi kāyasakkhi viya chabbidho hoti.",
  "atk-s0202a0:586_5": "Tenevāha –",
  "atk-s0202a0:586_6": "“idhekacco puggalo idaṃ dukkhanti yathābhūtaṃ pajānāti…pe…",
  "atk-s0202a0:586_7": "ayaṃ dukkhanirodhagāminī paṭipadāti yathābhūtaṃ pajānāti,",
  "atk-s0202a0:586_8": "tathāgatappaveditā cassa dhammā paññāya vodiṭṭhā honti vocaritā…pe…",
  "atk-s0202a0:586_9": "ayaṃ vuccati puggalo diṭṭhippatto”ti.",
  "atk-s0202a0:587_0": "Saddhāvimuttoti saddhāya vimutto.",
  "atk-s0202a0:587_1": "Sopi vuttanayeneva chabbidho hoti.",
  "atk-s0202a0:587_2": "Tenevāha –",
  "atk-s0202a0:587_3": "“idhekacco puggalo idaṃ dukkhanti –",
  "atk-s0202a0:587_4": "yathābhūtaṃ pajānāti…pe…",
  "atk-s0202a0:587_5": "ayaṃ dukkhanirodhagāminī paṭipadāti yathābhūtaṃ pajānāti.",
  "atk-s0202a0:587_6": "Tathāgatappaveditā cassa dhammā paññāya vodiṭṭhā honti vocaritā…pe…",
  "atk-s0202a0:587_7": "no ca kho yathā diṭṭhippattassa.",
  "atk-s0202a0:587_8": "Ayaṃ vuccati puggalo saddhāvimutto”ti.",
  "atk-s0202a0:587_9": "Etesu hi saddhāvimuttassa pubbabhāgamaggakkhaṇe saddahantassa viya okappentassa viya adhimuccantassa viya ca kilesakkhayo hoti,",
  "atk-s0202a0:587_10": "diṭṭhippattassa pubbabhāgamaggakkhaṇe kilesacchedakañāṇaṃ adandhaṃ tikhiṇaṃ sūraṃ hutvā vahati.",
  "atk-s0202a0:587_11": "Tasmā yathā nāma nātitikhiṇena asinā kadaliṃ chindantassa chinnaṭṭhānaṃ na maṭṭhaṃ hoti,",
  "atk-s0202a0:587_12": "asi na sīghaṃ vahati,",
  "atk-s0202a0:587_13": "saddo suyyati,",
  "atk-s0202a0:587_14": "balavataro vāyāmo kātabbo hoti,",
  "atk-s0202a0:587_15": "evarūpā saddhāvimuttassa pubbabhāgamaggabhāvanā.",
  "atk-s0202a0:587_16": "Yathā pana nisitaasinā kadaliṃ chindantassa chinnaṭṭhānaṃ maṭṭhaṃ hoti,",
  "atk-s0202a0:587_17": "asi sīghaṃ vahati,",
  "atk-s0202a0:587_18": "saddo na suyyati,",
  "atk-s0202a0:587_19": "balavavāyāmakiccaṃ na hoti,",
  "atk-s0202a0:587_20": "evarūpā paññāvimuttassa pubbabhāgamaggabhāvanā veditabbā.",
  "atk-s0202a0:588_0": "Dhammaṃ anussaratīti dhammānusārī.",
  "atk-s0202a0:588_1": "Dhammoti paññā,",
  "atk-s0202a0:588_2": "paññāpubbaṅgamaṃ maggaṃ bhāvetīti attho.",
  "atk-s0202a0:588_3": "Saddhānusārimhi ca eseva nayo.",
  "atk-s0202a0:588_4": "Ubho panete sotāpattimaggaṭṭhāyeva.",
  "atk-s0202a0:588_5": "Vuttampi cetaṃ –",
  "atk-s0202a0:588_6": "“yassa puggalassa sotāpattiphalasacchikiriyāya paṭipannassa paññindriyaṃ adhimattaṃ hoti,",
  "atk-s0202a0:588_7": "paññāvāhiṃ paññāpubbaṅgamaṃ ariyamaggaṃ bhāveti.",
  "atk-s0202a0:588_8": "Ayaṃ vuccati puggalo dhammānusārī”ti. Tathā –",
  "atk-s0202a0:588_9": "“yassa puggalassa sotāpattiphalasacchikiriyāya paṭipannassa saddhindriyaṃ adhimattaṃ hoti,",
  "atk-s0202a0:588_10": "saddhāvāhiṃ saddhāpubbaṅgamaṃ ariyamaggaṃ bhāveti.",
  "atk-s0202a0:588_11": "Ayaṃ vuccati puggalo saddhānusārī”ti.",
  "atk-s0202a0:588_12": "Ayamettha saṅkhepo.",
  "atk-s0202a0:588_13": "Vitthārato panesā ubhatobhāgavimuttādikathā visuddhimagge paññābhāvanādhikāre vuttā.",
  "atk-s0202a0:588_14": "Tasmā tattha vuttanayeneva veditabbā.",
  "atk-s0202a0:588_15": "Yā panesā etesaṃ vibhāgadassanatthaṃ idha pāḷi āgatā,",
  "atk-s0202a0:588_16": "tattha yasmā rūpasamāpattiyā vinā arūpasamāpattiyo nāma natthi,",
  "atk-s0202a0:588_17": "tasmā āruppāti vuttepi aṭṭha vimokkhā vuttāva hontīti veditabbā.",
  "atk-s0202a0:589_0": "Kāyena phusitvāti sahajātanāmakāyena phusitvā.",
  "atk-s0202a0:589_1": "Paññāya cassa disvāti paññāya ca etassa ariyasaccadhamme disvā.",
  "atk-s0202a0:589_2": "Ekacce āsavāti paṭhamamaggādīhi pahātabbā ekadesaāsavā.",
  "atk-s0202a0:589_3": "Tathāgatappaveditāti tathāgatena paveditā catusaccadhammā.",
  "atk-s0202a0:589_4": "Paññāya vodiṭṭhā hontīti imasmiṃ ṭhāne sīlaṃ kathitaṃ,",
  "atk-s0202a0:589_5": "imasmiṃ samādhi,",
  "atk-s0202a0:589_6": "imasmiṃ vipassanā,",
  "atk-s0202a0:589_7": "imasmiṃ maggo,",
  "atk-s0202a0:589_8": "imasmiṃ phalanti evaṃ atthena atthe kāraṇena kāraṇe ciṇṇacaritattā maggapaññāya sudiṭṭhā honti.",
  "atk-s0202a0:589_9": "Vocaritāti vicaritā.",
  "atk-s0202a0:589_10": "Saddhā niviṭṭhā hotīti okappanasaddhā patiṭṭhitā hoti.",
  "atk-s0202a0:589_11": "Mattaso nijjhānaṃ khamantīti mattāya olokanaṃ khamanti.",
  "atk-s0202a0:589_12": "Saddhāmattanti saddhāyeva,",
  "atk-s0202a0:589_13": "itaraṃ tasseva vevacanaṃ",
  "atk-s0202a0:590_0": "Iti imesu appamādena karaṇīyesu puggalesu tayo paṭividdhamaggaphalā sekhā.",
  "atk-s0202a0:590_1": "Tesu anulomasenāsanaṃ sevamānā kalyāṇamitte bhajamānā indriyāni samannānayamānā anupubbena arahattaṃ gaṇhanti.",
  "atk-s0202a0:590_2": "Tasmā tesaṃ yathāṭhitova pāḷiattho.",
  "atk-s0202a0:590_3": "Avasāne pana dve sotāpattimaggasamaṅgino.",
  "atk-s0202a0:590_4": "Tehi tassa maggassa anulomasenāsanaṃ sevitaṃ,",
  "atk-s0202a0:590_5": "kalyāṇamittā bhajitā,",
  "atk-s0202a0:590_6": "indriyāni samannānītāni.",
  "atk-s0202a0:590_7": "Upari pana tiṇṇaṃ maggānaṃ atthāya sevamānā bhajamānā samannānayamānā anupubbena arahattaṃ pāpuṇissantīti ayamettha pāḷiattho.",
  "atk-s0202a0:591_0": "Vitaṇḍavādī pana imameva pāḷiṃ gahetvā –",
  "atk-s0202a0:591_1": "“lokuttaramaggo na ekacittakkhaṇiko,",
  "atk-s0202a0:591_2": "bahucittakkhaṇiko”ti vadati.",
  "atk-s0202a0:591_3": "So vattabbo –",
  "atk-s0202a0:591_4": "“yadi aññena cittena senāsanaṃ paṭisevati,",
  "atk-s0202a0:591_5": "aññena kalyāṇamitte bhajati,",
  "atk-s0202a0:591_6": "aññena indriyāni samannāneti,",
  "atk-s0202a0:591_7": "aññaṃ maggacittanti sandhāya tvaṃ ‘na ekacittakkhaṇiko maggo,",
  "atk-s0202a0:591_8": "bahucittakkhaṇiko’ti vadasi,",
  "atk-s0202a0:591_9": "evaṃ sante senāsanaṃ sevamāno nīlobhāsaṃ pabbataṃ passati,",
  "atk-s0202a0:591_10": "vanaṃ passati,",
  "atk-s0202a0:591_11": "migapakkhīnaṃ saddaṃ suṇāti,",
  "atk-s0202a0:591_12": "pupphaphalānaṃ gandhaṃ ghāyati,",
  "atk-s0202a0:591_13": "pānīyaṃ pivanto rasaṃ sāyati,",
  "atk-s0202a0:591_14": "nisīdanto nipajjanto phassaṃ phusati.",
  "atk-s0202a0:591_15": "Evaṃ te pañcaviññāṇasamaṅgīpi lokuttaradhammasamaṅgīyeva bhavissati.",
  "atk-s0202a0:591_16": "Sace panetaṃ sampaṭicchasi,",
  "atk-s0202a0:591_17": "satthārā saddhiṃ paṭivirujjhasi.",
  "atk-s0202a0:591_18": "Satthārā hi pañcaviññāṇakāyā ekantaṃ abyākatāva vuttā,",
  "atk-s0202a0:591_19": "taṃsamaṅgissa kusalākusalaṃ paṭikkhittaṃ,",
  "atk-s0202a0:591_20": "lokuttaramaggo ca ekantakusalo.",
  "atk-s0202a0:591_21": "Tasmā pajahetaṃ vāda”nti paññapetabbo.",
  "atk-s0202a0:591_22": "Sace paññattiṃ na upagacchati,",
  "atk-s0202a0:591_23": "“gaccha pātova vihāraṃ pavisitvā yāguṃ pivāhī”ti uyyojetabbo.",
  "atk-s0202a0:592_0": "183. Nāhaṃ,",
  "atk-s0202a0:592_1": "bhikkhave,",
  "atk-s0202a0:592_2": "ādikenevāti ahaṃ,",
  "atk-s0202a0:592_3": "bhikkhave,",
  "atk-s0202a0:592_4": "paṭhamameva maṇḍūkassa uppatitvā gamanaṃ viya aññārādhanaṃ arahatte patiṭṭhānaṃ na vadāmi.",
  "atk-s0202a0:592_5": "Anupubbasikkhāti karaṇatthe paccattavacanaṃ.",
  "atk-s0202a0:592_6": "Parato padadvayepi eseva nayo.",
  "atk-s0202a0:592_7": "Saddhājātoti okappaniyasaddhāya jātasaddho.",
  "atk-s0202a0:592_8": "Upasaṅkamatīti garūnaṃ samīpaṃ gacchati.",
  "atk-s0202a0:592_9": "Payirupāsatīti santike nisīdati.",
  "atk-s0202a0:592_10": "Dhāretīti sādhukaṃ katvā dhāreti.",
  "atk-s0202a0:592_11": "Chando jāyatīti kattukamyatākusalacchando jāyati.",
  "atk-s0202a0:592_12": "Ussahatīti vīriyaṃ karoti.",
  "atk-s0202a0:592_13": "Tuletīti aniccaṃ dukkhaṃ anattāti tulayati.",
  "atk-s0202a0:592_14": "Tulayitvā padahatīti evaṃ tīraṇavipassanāya tulayanto maggapadhānaṃ padahati.",
  "atk-s0202a0:592_15": "Pahitattoti pesitacitto.",
  "atk-s0202a0:592_16": "Kāyena ceva paramasaccanti nāmakāyena nibbānasaccaṃ sacchikaroti.",
  "atk-s0202a0:592_17": "Paññāya cāti nāmakāyasampayuttāya maggapaññāya paṭivijjhati passati.",
  "atk-s0202a0:593_0": "Idāni yasmā te satthu āgamanaṃ sutvā paccuggamanamattampi na akaṃsu,",
  "atk-s0202a0:593_1": "tasmā tesaṃ cariyaṃ garahanto sāpi nāma,",
  "atk-s0202a0:593_2": "bhikkhave,",
  "atk-s0202a0:593_3": "saddhā nāhosītiādimāha.",
  "atk-s0202a0:593_4": "Tattha kīvadūrevimeti kittakaṃ dūre ṭhāne.",
  "atk-s0202a0:593_5": "Yojanasatampi yojanasahassampi apakkantāti vattuṃ vaṭṭati,",
  "atk-s0202a0:593_6": "na pana kiñci āha.",
  "atk-s0202a0:593_7": "Catuppadaṃ veyyākaraṇanti catusaccabyākaraṇaṃ sandhāya vuttaṃ.",
  "atk-s0202a0:594_0": "184.",
  "atk-s0202a0:594_1": "Yassuddiṭṭhassāti yassa uddiṭṭhassa. Yopi so,",
  "atk-s0202a0:594_2": "bhikkhave,",
  "atk-s0202a0:594_3": "satthāti bāhirakasatthāraṃ dasseti.",
  "atk-s0202a0:594_4": "Evarūpīti evaṃjātikā.",
  "atk-s0202a0:594_5": "Paṇopaṇaviyāti paṇaviyā ca opaṇaviyā ca.",
  "atk-s0202a0:594_6": "Na upetīti na hoti.",
  "atk-s0202a0:594_7": "Kayavikkayakāle viya agghavaḍḍhanahāpanaṃ na hotīti attho.",
  "atk-s0202a0:594_8": "Ayaṃ goṇo kiṃ agghati,",
  "atk-s0202a0:594_9": "vīsati agghatīti bhaṇanto paṇati nāma.",
  "atk-s0202a0:594_10": "Na vīsati agghati,",
  "atk-s0202a0:594_11": "dasa agghatīti bhaṇanto opaṇati nāma.",
  "atk-s0202a0:594_12": "Idaṃ paṭisedhento āha “paṇopaṇaviyā na upetī”ti.",
  "atk-s0202a0:594_13": "Idāni taṃ paṇopaṇaviyaṃ dassetuṃ evañca no assa,",
  "atk-s0202a0:594_14": "atha naṃ kareyyāma,",
  "atk-s0202a0:594_15": "na ca no evamassa,",
  "atk-s0202a0:594_16": "na naṃ kareyyāmāti āha.",
  "atk-s0202a0:595_0": "Kiṃ pana,",
  "atk-s0202a0:595_1": "bhikkhaveti,",
  "atk-s0202a0:595_2": "bhikkhave,",
  "atk-s0202a0:595_3": "yaṃ tathāgato sabbaso āmisehi visaṃsaṭṭho viharati,",
  "atk-s0202a0:595_4": "evaṃ visaṃsaṭṭhassa satthuno evarūpā paṇopaṇaviyā kiṃ yujjissati?",
  "atk-s0202a0:595_5": "Pariyogāhiya vattatoti pariyogāhitvā ukkhipitvā gahetvā vattantassa.",
  "atk-s0202a0:595_6": "Ayamanudhammoti ayaṃ sabhāvo.",
  "atk-s0202a0:595_7": "Jānāti bhagavā,",
  "atk-s0202a0:595_8": "nāhaṃ jānāmīti bhagavā ekāsanabhojane ānisaṃsaṃ jānāti,",
  "atk-s0202a0:595_9": "ahaṃ na jānāmīti mayi saddhāya divasassa tayo vāre bhojanaṃ pahāya ekāsanabhojanaṃ bhuñjati.",
  "atk-s0202a0:595_10": "Ruḷahanīyanti rohanīyaṃ.",
  "atk-s0202a0:595_11": "Ojavantanti sinehavantaṃ.",
  "atk-s0202a0:595_12": "Kāmaṃ taco cāti iminā caturaṅgavīriyaṃ dasseti.",
  "atk-s0202a0:595_13": "Ettha hi taco ekaṃ aṅgaṃ,",
  "atk-s0202a0:595_14": "nhāru ekaṃ,",
  "atk-s0202a0:595_15": "aṭṭhi ekaṃ,",
  "atk-s0202a0:595_16": "maṃsalohitaṃ ekanti evaṃ caturaṅgasamannāgataṃ vīriyaṃ adhiṭṭhahitvā arahattaṃ appatvā na vuṭṭhahissāmīti evaṃ paṭipajjatīti dasseti.",
  "atk-s0202a0:595_17": "Sesaṃ sabbattha uttānameva.",
  "atk-s0202a0:595_18": "Desanaṃ pana bhagavā neyyapuggalassa vasena arahattanikūṭena niṭṭhāpesīti.",
  "atk-s0202a0:596_0": "Papañcasūdaniyā majjhimanikāyaṭṭhakathāya",
  "atk-s0202a0:597_0": "Kīṭāgirisuttavaṇṇanā niṭṭhitā.",
  "atk-s0202a0:598_0": "Dutiyavaggavaṇṇanā niṭṭhitā.",
  "atk-s0202a0:599_0": "1. Tevijjavacchasuttavaṇṇanā",
  "atk-s0202a0:600_0": "185.",
  "atk-s0202a0:600_1": "Evaṃ me sutanti tevijjavacchasuttaṃ.",
  "atk-s0202a0:600_2": "Tattha ekapuṇḍarīketi puṇḍarīko vuccati setambarukkho,",
  "atk-s0202a0:600_3": "so tasmiṃ ārāme eko puṇḍarīko atthīti ekapuṇḍarīko.",
  "atk-s0202a0:600_4": "Etadahosīti tattha pavisitukāmatāya ahosi.",
  "atk-s0202a0:600_5": "Cirassaṃ kho,",
  "atk-s0202a0:600_6": "bhanteti pakatiyā āgatapubbataṃ upādāya.",
  "atk-s0202a0:600_7": "Dhammassa cānudhammanti idha sabbaññutaññāṇaṃ dhammo nāma,",
  "atk-s0202a0:600_8": "mahājanassa byākaraṇaṃ anudhammo nāma.",
  "atk-s0202a0:600_9": "Sesaṃ jīvakasutte vuttanayameva.",
  "atk-s0202a0:600_10": "Na me teti ananuññāya ṭhatvā anuññampi paṭikkhipati.",
  "atk-s0202a0:600_11": "“Sabbaññū sabbadassāvī aparisesaṃ ñāṇadassanaṃ paṭijānātī”ti hi idaṃ anujānitabbaṃ siyā, –",
  "atk-s0202a0:600_12": "“carato ca me…pe…",
  "atk-s0202a0:600_13": "paccupaṭṭhita”nti idaṃ pana nānujānitabbaṃ.",
  "atk-s0202a0:600_14": "Sabbaññutaññāṇena hi āvajjitvā pajānāti.",
  "atk-s0202a0:600_15": "Tasmā ananuññāya ṭhatvā anuññampi paṭikkhipanto evamāha.",
  "atk-s0202a0:601_0": "186.",
  "atk-s0202a0:601_1": "Āsavānaṃ khayāti ettha sakiṃ khīṇānaṃ āsavānaṃ puna khepetabbābhāvā yāvadevāti na vuttaṃ.",
  "atk-s0202a0:601_2": "Pubbenivāsañāṇena cettha bhagavā atītajānanaguṇaṃ dasseti,",
  "atk-s0202a0:601_3": "dibbacakkhuñāṇena paccuppannajānanaguṇaṃ,",
  "atk-s0202a0:601_4": "āsavakkhayañāṇena lokuttaraguṇanti.",
  "atk-s0202a0:601_5": "Iti imāhi tīhi vijjāhi sakalabuddhaguṇe saṃkhipitvā kathesi.",
  "atk-s0202a0:602_0": "Gihisaṃyojananti gihibandhanaṃ gihiparikkhāresu nikantiṃ.",
  "atk-s0202a0:602_1": "Natthi kho vacchāti gihisaṃyojanaṃ appahāya dukkhassantakaro nāma natthi.",
  "atk-s0202a0:602_2": "Yepi hi santatimahāmatto uggaseno seṭṭhiputto vītasokadārakoti gihiliṅge ṭhitāva arahattaṃ pattā,",
  "atk-s0202a0:602_3": "tepi maggena sabbasaṅkhāresu nikantiṃ sukkhāpetvā pattā.",
  "atk-s0202a0:602_4": "Taṃ patvā pana na tena liṅgena aṭṭhaṃsu,",
  "atk-s0202a0:602_5": "gihiliṅgaṃ nāmetaṃ hīnaṃ,",
  "atk-s0202a0:602_6": "uttamaguṇaṃ dhāretuṃ na sakkoti.",
  "atk-s0202a0:602_7": "Tasmā tattha ṭhito arahattaṃ patvā taṃdivasameva pabbajati vā parinibbāti vā.",
  "atk-s0202a0:602_8": "Bhūmadevatā pana tiṭṭhanti. Kasmā?",
  "atk-s0202a0:602_9": "Nilīyanokāsassa atthitāya.",
  "atk-s0202a0:602_10": "Sesakāmabhave manussesu sotāpannādayo tayo tiṭṭhanti,",
  "atk-s0202a0:602_11": "kāmāvacaradevesu sotāpannā sakadāgāmino ca,",
  "atk-s0202a0:602_12": "anāgāmikhīṇāsavā panettha na tiṭṭhanti. Kasmā?",
  "atk-s0202a0:602_13": "Tañhi ṭhānaṃ laḷitajanassa āvāso,",
  "atk-s0202a0:602_14": "natthi tattha tesaṃ pavivekārahaṃ paṭicchannaṭṭhānañca.",
  "atk-s0202a0:602_15": "Iti tattha khīṇāsavo parinibbāti,",
  "atk-s0202a0:602_16": "anāgāmī cavitvā suddhāvāse nibbattati.",
  "atk-s0202a0:602_17": "Kāmāvacaradevato upari pana cattāropi ariyā tiṭṭhanti.",
  "atk-s0202a0:603_0": "Sopāsi kammavādīti sopi kammavādī ahosi,",
  "atk-s0202a0:603_1": "kiriyampi na paṭibāhittha.",
  "atk-s0202a0:603_2": "Tañhi ekanavutikappamatthake attānaṃyeva gahetvā katheti.",
  "atk-s0202a0:603_3": "Tadā kira mahāsatto pāsaṇḍapariggaṇhanatthaṃ pabbajito tassapi pāsaṇḍassa nipphalabhāvaṃ jānitvā vīriyaṃ na hāpesi,",
  "atk-s0202a0:603_4": "kiriyavādī hutvā sagge nibbattati.",
  "atk-s0202a0:603_5": "Tasmā evamāha.",
  "atk-s0202a0:603_6": "Sesaṃ sabbattha uttānamevāti.",
  "atk-s0202a0:604_0": "Papañcasūdaniyā majjhimanikāyaṭṭhakathāya",
  "atk-s0202a0:605_0": "Tevijjavacchasuttavaṇṇanā niṭṭhitā.",
  "atk-s0202a0:606_0": "2. Aggivacchasuttavaṇṇanā",
  "atk-s0202a0:607_0": "187.",
  "atk-s0202a0:607_1": "Evaṃ me sutanti aggivacchasuttaṃ.",
  "atk-s0202a0:607_2": "Tattha na kho ahanti paṭhamavāre nāhaṃ sassatadiṭṭhikoti vadati,",
  "atk-s0202a0:607_3": "dutiye nāhaṃ ucchedadiṭṭhikoti.",
  "atk-s0202a0:607_4": "Evaṃ antānantikādivasena sabbavāresu paṭikkhepo veditabbo.",
  "atk-s0202a0:607_5": "Hoti ca na ca hotīti ayaṃ panettha ekaccasassatavādo.",
  "atk-s0202a0:607_6": "Neva hoti na na hotīti ayaṃ amarāvikkhepoti veditabbo.",
  "atk-s0202a0:608_0": "189.",
  "atk-s0202a0:608_1": "Sadukkhanti kilesadukkhena ceva vipākadukkhena ca sadukkhaṃ.",
  "atk-s0202a0:608_2": "Savighātanti tesaṃyeva dvinnaṃ vasena saupaghātakaṃ.",
  "atk-s0202a0:608_3": "Saupāyāsanti tesaṃyeva vasena saupāyāsaṃ.",
  "atk-s0202a0:608_4": "Sapariḷāhanti tesaṃyeva vasena sapariḷāhaṃ.",
  "atk-s0202a0:609_0": "Kiñci diṭṭhigatanti kāci ekā diṭṭhipi ruccitvā khamāpetvā gahitā atthīti pucchati.",
  "atk-s0202a0:609_1": "Apanītanti nīhaṭaṃ apaviddhaṃ.",
  "atk-s0202a0:609_2": "Diṭṭhanti paññāya diṭṭhaṃ.",
  "atk-s0202a0:609_3": "Tasmāti yasmā pañcannaṃ khandhānaṃ udayavayaṃ addasa, tasmā.",
  "atk-s0202a0:609_4": "Sabbamaññitānanti sabbesaṃ tiṇṇampi taṇhādiṭṭhimānamaññitānaṃ.",
  "atk-s0202a0:609_5": "Mathitānanti tesaṃyeva vevacanaṃ.",
  "atk-s0202a0:609_6": "Idāni tāni vibhajitvā dassento sabbaahaṃkāra-",
  "atk-s0202a0:609_7": "mamaṃkāra-",
  "atk-s0202a0:609_8": "mānānusayānanti āha.",
  "atk-s0202a0:609_9": "Ettha hi ahaṃkāro diṭṭhi,",
  "atk-s0202a0:609_10": "mamaṃkāro taṇhā,",
  "atk-s0202a0:609_11": "mānānusayo māno.",
  "atk-s0202a0:609_12": "Anupādā vimuttoti catūhi upādānehi kañci dhammaṃ anupādiyitvā vimutto.",
  "atk-s0202a0:610_0": "190.",
  "atk-s0202a0:610_1": "Na upetīti na yujjati.",
  "atk-s0202a0:610_2": "Ettha ca “na upapajjatī”ti idaṃ anujānitabbaṃ siyā.",
  "atk-s0202a0:610_3": "Yasmā pana evaṃ vutte so paribbājako ucchedaṃ gaṇheyya,",
  "atk-s0202a0:610_4": "upapajjatīti pana sassatameva,",
  "atk-s0202a0:610_5": "upapajjati ca na ca upapajjatīti ekaccasassataṃ,",
  "atk-s0202a0:610_6": "neva upapajjati na na upapajjatīti amarāvikkhepaṃ,",
  "atk-s0202a0:610_7": "tasmā bhagavā –",
  "atk-s0202a0:610_8": "“ayaṃ appatiṭṭho anālambo hotu,",
  "atk-s0202a0:610_9": "sukhapavesanaṭṭhānaṃ mā labhatū”ti ananuññāya ṭhatvā anuññampi paṭikkhipi.",
  "atk-s0202a0:610_10": "Alanti samatthaṃ pariyattaṃ.",
  "atk-s0202a0:610_11": "Dhammoti paccayākāradhammo.",
  "atk-s0202a0:610_12": "Aññatrayogenāti aññattha payogena.",
  "atk-s0202a0:610_13": "Aññatrācariyakenāti paccayākāraṃ ajānantānaṃ aññesaṃ ācariyānaṃ santike vasantena.",
  "atk-s0202a0:611_0": "191.",
  "atk-s0202a0:611_1": "Tena hi vacchāti yasmā tvaṃ sammohamāpādinti vadasi,",
  "atk-s0202a0:611_2": "tasmā taṃyevettha paṭipucchissāmi.",
  "atk-s0202a0:611_3": "Anāhāro nibbutoti appaccayo nibbuto.",
  "atk-s0202a0:612_0": "192.",
  "atk-s0202a0:612_1": "Yena rūpenāti yena rūpena sattasaṅkhātaṃ tathāgataṃ rūpīti paññāpeyya.",
  "atk-s0202a0:612_2": "Gambhīroti guṇagambhīro.",
  "atk-s0202a0:612_3": "Appameyyoti pamāṇaṃ gaṇhituṃ na sakkuṇeyyo.",
  "atk-s0202a0:612_4": "Duppariyogāḷhoti duogāho dujjāno.",
  "atk-s0202a0:612_5": "Seyyathāpi mahāsamuddoti yathā mahāsamuddo gambhīro appameyyo dujjāno,",
  "atk-s0202a0:612_6": "evameva khīṇāsavopi.",
  "atk-s0202a0:612_7": "Taṃ ārabbha upapajjatītiādi sabbaṃ na yujjati. Kathaṃ?",
  "atk-s0202a0:612_8": "Yathā parinibbutaṃ aggiṃ ārabbha puratthimaṃ disaṃ gatotiādi sabbaṃ na yujjati, evaṃ.",
  "atk-s0202a0:613_0": "Aniccatāti aniccatāya.",
  "atk-s0202a0:613_1": "Sāre patiṭṭhitanti lokuttaradhammasāre patiṭṭhitaṃ.",
  "atk-s0202a0:613_2": "Sesaṃ sabbattha uttānamevāti.",
  "atk-s0202a0:614_0": "Papañcasūdaniyā majjhimanikāyaṭṭhakathāya",
  "atk-s0202a0:615_0": "Aggivacchasuttavaṇṇanā niṭṭhitā.",
  "atk-s0202a0:616_0": "3. Mahāvacchasuttavaṇṇanā",
  "atk-s0202a0:617_0": "193.",
  "atk-s0202a0:617_1": "Evaṃ me sutanti mahāvacchasuttaṃ.",
  "atk-s0202a0:617_2": "Tattha sahakathīti saddhiṃvādo,",
  "atk-s0202a0:617_3": "bahuṃ mayā tumhehi saddhiṃ kathitapubbanti kathaṃ sāreti mettiṃ ghaṭeti.",
  "atk-s0202a0:617_4": "Purimāni hi dve suttāni etasseva kathitāni,",
  "atk-s0202a0:617_5": "saṃyuttake abyākatasaṃyuttaṃ nāma etasseva kathitaṃ –",
  "atk-s0202a0:617_6": "“kiṃ nu kho,",
  "atk-s0202a0:617_7": "bho gotama,",
  "atk-s0202a0:617_8": "sassato loko idameva saccaṃ moghamaññanti abyākatameta”nti evaṃ ekuttaranikāyepi iminā saddhiṃ kathitaṃ atthiyeva.",
  "atk-s0202a0:617_9": "Tasmā evamāha.",
  "atk-s0202a0:617_10": "Sammāsambuddhopi tassa āgatāgatassa saṅgahaṃ katvā okāsamakāsiyeva. Kasmā?",
  "atk-s0202a0:617_11": "Ayañhi sassatadiṭṭhiko,",
  "atk-s0202a0:617_12": "sassatadiṭṭhikā ca sīghaṃ laddhiṃ na vissajjenti,",
  "atk-s0202a0:617_13": "vasātelamakkhitapilotikā viya cirena sujjhanti.",
  "atk-s0202a0:617_14": "Passati ca bhagavā –",
  "atk-s0202a0:617_15": "“ayaṃ paribbājako kāle gacchante gacchante laddhiṃ vissajjetvā mama santike pabbajitvā cha abhiññāyo sacchikatvā abhiññātasāvako bhavissatī”ti.",
  "atk-s0202a0:617_16": "Tasmā tassa āgatāgatassa saṅgahaṃ katvā okāsamakāsiyeva.",
  "atk-s0202a0:617_17": "Idaṃ panassa pacchimagamanaṃ.",
  "atk-s0202a0:617_18": "So hi imasmiṃ sutte taraṇaṃ vā hotu ataraṇaṃ vā,",
  "atk-s0202a0:617_19": "yaṭṭhiṃ otaritvā udake patamāno viya samaṇassa gotamassa santikaṃ gantvā pabbajissāmīti sanniṭṭhānaṃ katvā āgato.",
  "atk-s0202a0:617_20": "Tasmā dhammadesanaṃ yācanto sādhu me bhavaṃ gotamotiādimāha.",
  "atk-s0202a0:617_21": "Tassa bhagavā mūlavasena saṃkhittadesanaṃ,",
  "atk-s0202a0:617_22": "kammapathavasena vitthāradesanaṃ desesi.",
  "atk-s0202a0:617_23": "Mūlavasena cettha atisaṃkhittā desanā,",
  "atk-s0202a0:617_24": "kammapathavasena saṃkhittā vitthārasadisā.",
  "atk-s0202a0:617_25": "Buddhānaṃ pana nippariyāyena vitthāradesanā nāma natthi.",
  "atk-s0202a0:617_26": "Catuvīsatisamantapaṭṭhānampi hi sattapakaraṇe abhidhammapiṭake ca sabbaṃ saṃkhittameva.",
  "atk-s0202a0:617_27": "Tasmā mūlavasenāpi kammapathavasenāpi saṃkhittameva desesīti veditabbo.",
  "atk-s0202a0:618_0": "194.",
  "atk-s0202a0:618_1": "Tattha pāṇātipātā veramaṇī kusalantiādīsu paṭipāṭiyā sattadhammā kāmāvacarā,",
  "atk-s0202a0:618_2": "anabhijjhādayo tayo catubhūmikāpi vaṭṭanti.",
  "atk-s0202a0:619_0": "Yato kho, vaccha,",
  "atk-s0202a0:619_1": "bhikkhunoti kiñcāpi aniyametvā vuttaṃ,",
  "atk-s0202a0:619_2": "yathā pana jīvakasutte ca caṅkīsutte ca,",
  "atk-s0202a0:619_3": "evaṃ imasmiṃ sutte ca attānameva sandhāyetaṃ bhagavatā vuttanti veditabbaṃ.",
  "atk-s0202a0:620_0": "195.",
  "atk-s0202a0:620_1": "Atthi panāti kiṃ pucchāmīti pucchati?",
  "atk-s0202a0:620_2": "Ayaṃ kirassa laddhi –",
  "atk-s0202a0:620_3": "“tasmiṃ tasmiṃ sāsane satthāva arahā hoti,",
  "atk-s0202a0:620_4": "sāvako pana arahattaṃ pattuṃ samattho natthi.",
  "atk-s0202a0:620_5": "Samaṇo ca gotamo ‘yato kho, vaccha,",
  "atk-s0202a0:620_6": "bhikkhuno’ti ekaṃ bhikkhuṃ kathento viya katheti,",
  "atk-s0202a0:620_7": "atthi nu kho samaṇassa gotamassa sāvako arahattappatto”ti.",
  "atk-s0202a0:620_8": "Etamatthaṃ pucchissāmīti pucchati.",
  "atk-s0202a0:620_9": "Tattha tiṭṭhatūti bhavaṃ tāva gotamo tiṭṭhatu,",
  "atk-s0202a0:620_10": "bhavañhi loke pākaṭo arahāti attho.",
  "atk-s0202a0:620_11": "Tasmiṃ byākate uttari bhikkhunīādīnaṃ vasena pañhaṃ pucchi,",
  "atk-s0202a0:620_12": "bhagavāpissa byākāsi.",
  "atk-s0202a0:621_0": "196. Ārādhakoti sampādako paripūrako.",
  "atk-s0202a0:622_0": "197.",
  "atk-s0202a0:622_1": "Sekhāya vijjāya pattabbanti heṭṭhimaphalattayaṃ pattabbaṃ.",
  "atk-s0202a0:622_2": "Taṃ sabbaṃ mayā anuppattanti vadati.",
  "atk-s0202a0:622_3": "Vitaṇḍavādī panāha –",
  "atk-s0202a0:622_4": "“katame dhammā sekkhā?",
  "atk-s0202a0:622_5": "Cattāro maggā apariyāpannā heṭṭhimāni ca tīṇi sāmaññaphalānī”ti vacanato arahattamaggopi anena pattoyeva.",
  "atk-s0202a0:622_6": "Phalaṃ pana apattaṃ,",
  "atk-s0202a0:622_7": "tassa pattiyā uttari yogaṃ kathāpetīti.",
  "atk-s0202a0:622_8": "So evaṃ saññāpetabbo –",
  "atk-s0202a0:623_0": "“Yo ve kilesāni pahāya pañca,",
  "atk-s0202a0:624_0": "Paripuṇṇasekho aparihānadhammo;",
  "atk-s0202a0:625_0": "Cetovasippatto samāhitindriyo,",
  "atk-s0202a0:626_0": "Sa ve ṭhitattoti naro pavuccatī”ti. ;",
  "atk-s0202a0:627_0": "Anāgāmipuggalo hi ekantaparipuṇṇasekho.",
  "atk-s0202a0:627_1": "Taṃ sandhāya “sekhāya vijjāya pattabba”nti āha.",
  "atk-s0202a0:627_2": "Maggassa pana ekacittakkhaṇikattā tattha ṭhitassa pucchā nāma natthi.",
  "atk-s0202a0:627_3": "Iminā suttena maggopi bahucittakkhaṇiko hotūti ce.",
  "atk-s0202a0:627_4": "Etaṃ na buddhavacanaṃ,",
  "atk-s0202a0:627_5": "vuttagāthāya ca attho virujjhati.",
  "atk-s0202a0:627_6": "Tasmā anāgāmiphale ṭhatvā arahattamaggassa vipassanaṃ kathāpetīti veditabbo.",
  "atk-s0202a0:627_7": "Yasmā panassa na kevalaṃ suddhaarahattasseva upanissayo,",
  "atk-s0202a0:627_8": "channampi abhiññānaṃ upanissayo atthi,",
  "atk-s0202a0:627_9": "tasmā bhagavā –",
  "atk-s0202a0:627_10": "“evamayaṃ samathe kammaṃ katvā pañca abhiññā nibbattessati,",
  "atk-s0202a0:627_11": "vipassanāya kammaṃ katvā arahattaṃ pāpuṇissati.",
  "atk-s0202a0:627_12": "Evaṃ chaḷabhiñño mahāsāvako bhavissatī”ti vipassanāmattaṃ akathetvā samathavipassanā ācikkhi.",
  "atk-s0202a0:628_0": "198.",
  "atk-s0202a0:628_1": "Sati satiāyataneti sati satikāraṇe.",
  "atk-s0202a0:628_2": "Kiñcettha kāraṇaṃ?",
  "atk-s0202a0:628_3": "Abhiññā vā abhiññāpādakajjhānaṃ vā avasāne pana arahattaṃ vā kāraṇaṃ arahattassa vipassanā vāti veditabbaṃ.",
  "atk-s0202a0:629_0": "200.",
  "atk-s0202a0:629_1": "Pariciṇṇo me bhagavāti satta hi sekhā bhagavantaṃ paricaranti nāma,",
  "atk-s0202a0:629_2": "khīṇāsavena bhagavā pariciṇṇo hoti.",
  "atk-s0202a0:629_3": "Iti saṅkhepena arahattaṃ byākaronto thero evamāha.",
  "atk-s0202a0:629_4": "Te pana bhikkhū tamatthaṃ na jāniṃsu,",
  "atk-s0202a0:629_5": "ajānantāva tassa vacanaṃ sampaṭicchitvā.",
  "atk-s0202a0:629_6": "Bhagavato ārocesuṃ.",
  "atk-s0202a0:629_7": "Devatāti tesaṃ guṇānaṃ lābhī devatā.",
  "atk-s0202a0:629_8": "Sesaṃ sabbattha uttānamevāti.",
  "atk-s0202a0:630_0": "Papañcasūdaniyā majjhimanikāyaṭṭhakathāya",
  "atk-s0202a0:631_0": "Mahāvacchasuttavaṇṇanā niṭṭhitā.",
  "atk-s0202a0:632_0": "4. Dīghanakhasuttavaṇṇanā",
  "atk-s0202a0:633_0": "201.",
  "atk-s0202a0:633_1": "Evaṃ me sutanti dīghanakhasuttaṃ.",
  "atk-s0202a0:633_2": "Tattha sūkarakhatāyanti sūkarakhatāti evaṃnāmake leṇe.",
  "atk-s0202a0:633_3": "Kassapabuddhakāle kira taṃ leṇaṃ ekasmiṃ buddhantare pathaviyā vaḍḍhamānāya antobhūmigataṃ jātaṃ.",
  "atk-s0202a0:633_4": "Athekadivasaṃ eko sūkaro tassa chadanapariyantasamīpe paṃsuṃ khaṇi.",
  "atk-s0202a0:633_5": "Deve vuṭṭe paṃsudhoto chadanapariyanto pākaṭo ahosi.",
  "atk-s0202a0:633_6": "Eko vanacarako disvā –",
  "atk-s0202a0:633_7": "“pubbe sīlavantehi paribhuttaleṇena bhavitabbaṃ,",
  "atk-s0202a0:633_8": "paṭijaggissāmi na”nti samantato paṃsuṃ apanetvā leṇaṃ sodhetvā kuṭṭaparikkhepaṃ katvā dvāravātapānaṃ yojetvā supariniṭṭhita-",
  "atk-s0202a0:633_9": "sudhākammacittakammarajatapaṭṭasadisāya vālukāya santhatapariveṇaṃ leṇaṃ katvā mañcapīṭhaṃ paññāpetvā bhagavato vasanatthāya adāsi.",
  "atk-s0202a0:633_10": "Leṇaṃ gambhīraṃ ahosi otaritvā abhiruhitabbaṃ.",
  "atk-s0202a0:633_11": "Taṃ sandhāyetaṃ vuttaṃ.",
  "atk-s0202a0:634_0": "Dīghanakhoti tassa paribbājakassa nāmaṃ.",
  "atk-s0202a0:634_1": "Upasaṅkamīti kasmā upasaṅkami?",
  "atk-s0202a0:634_2": "So kira there aḍḍhamāsapabbajite cintesi –",
  "atk-s0202a0:634_3": "“mayhaṃ mātulo aññaṃ pāsaṇḍaṃ gantvā na ciraṃ tiṭṭhati,",
  "atk-s0202a0:634_4": "idāni panassa samaṇassa gotamassa santikaṃ gatassa aḍḍhamāso jāto.",
  "atk-s0202a0:634_5": "Pavattimpissa na suṇāmi,",
  "atk-s0202a0:634_6": "ojavantaṃ nu kho sāsanaṃ,",
  "atk-s0202a0:634_7": "jānissāmi na”nti gantukāmo jāto.",
  "atk-s0202a0:634_8": "Tasmā upasaṅkami.",
  "atk-s0202a0:634_9": "Ekamantaṃ ṭhitoti tasmiṃ kira samaye thero bhagavantaṃ bījayamāno ṭhito hoti,",
  "atk-s0202a0:634_10": "paribbājako mātule hirottappena ṭhitakova pañhaṃ pucchi.",
  "atk-s0202a0:634_11": "Tena vuttaṃ “ekamantaṃ ṭhito”ti.",
  "atk-s0202a0:635_0": "Sabbaṃ me nakkhamatīti sabbā me upapattiyo nakkhamanti,",
  "atk-s0202a0:635_1": "paṭisandhiyo nakkhamantīti adhippāyena vadati.",
  "atk-s0202a0:635_2": "Ettāvatānena “ucchedavādohamasmī”ti dīpitaṃ hoti.",
  "atk-s0202a0:635_3": "Bhagavā panassa adhippāyaṃ muñcitvā akkhare tāva dosaṃ dassento yāpi kho tetiādimāha.",
  "atk-s0202a0:635_4": "Tattha esāpi te diṭṭhi nakkhamatīti esāpi te paṭhamaṃ ruccitvā khamāpetvā gahitadiṭṭhi nakkhamatīti.",
  "atk-s0202a0:635_5": "Esā ce me,",
  "atk-s0202a0:635_6": "bho gotama,",
  "atk-s0202a0:635_7": "diṭṭhi khameyyāti mayhañhi sabbaṃ nakkhamatīti diṭṭhi,",
  "atk-s0202a0:635_8": "tassa mayhaṃ yā esā sabbaṃ me nakkhamatīti diṭṭhi,",
  "atk-s0202a0:635_9": "esā me khameyya.",
  "atk-s0202a0:635_10": "Yaṃ taṃ “sabbaṃ me nakkhamatī”ti vuttaṃ,",
  "atk-s0202a0:635_11": "tampissa tādisameva.",
  "atk-s0202a0:635_12": "Yathā sabbagahaṇena gahitāpi ayaṃ diṭṭhi khamati,",
  "atk-s0202a0:635_13": "evamevaṃ tampi khameyya.",
  "atk-s0202a0:635_14": "Evaṃ attano vāde āropitaṃ dosaṃ ñatvā taṃ pariharāmīti saññāya vadati,",
  "atk-s0202a0:635_15": "atthato panassa “esā diṭṭhi na me khamatī”ti āpajjati.",
  "atk-s0202a0:635_16": "Yassa panesā na khamati na ruccati,",
  "atk-s0202a0:635_17": "tassāyaṃ tāya diṭṭhiyā sabbaṃ me na khamatīti diṭṭhi rucitaṃ.",
  "atk-s0202a0:635_18": "Tena hi diṭṭhiakkhamena arucitena bhavitabbanti sabbaṃ khamatīti ruccatīti āpajjati.",
  "atk-s0202a0:635_19": "Na panesa taṃ sampaṭicchati,",
  "atk-s0202a0:635_20": "kevalaṃ tassāpi ucchedadiṭṭhiyā ucchedameva gaṇhāti.",
  "atk-s0202a0:635_21": "Tenāha bhagavā ato kho te,",
  "atk-s0202a0:635_22": "aggivessana,…pe…",
  "atk-s0202a0:635_23": "aññañca diṭṭhiṃ upādiyantīti.",
  "atk-s0202a0:635_24": "Tattha atoti pajahanakesu nissakkaṃ,",
  "atk-s0202a0:635_25": "ye pajahanti,",
  "atk-s0202a0:635_26": "tehi ye nappajahantīti vucciyanti,",
  "atk-s0202a0:635_27": "teva bahutarāti attho.",
  "atk-s0202a0:635_28": "Bahū hi bahutarāti ettha hikāro nipātamattaṃ,",
  "atk-s0202a0:635_29": "bahū bahutarāti attho.",
  "atk-s0202a0:635_30": "Parato tanū hi tanutarāti padepi eseva nayo.",
  "atk-s0202a0:635_31": "Ye evamāhaṃsūti ye evaṃ vadanti.",
  "atk-s0202a0:635_32": "Tañceva diṭṭhiṃ nappajahanti,",
  "atk-s0202a0:635_33": "aññañca diṭṭhiṃ upādiyantīti mūladassanaṃ nappajahanti,",
  "atk-s0202a0:635_34": "aparadassanaṃ upādiyanti.",
  "atk-s0202a0:636_0": "Ettha ca sassataṃ gahetvā tampi appahāya ucchedaṃ vā ekaccasassataṃ vā gahetuṃ na sakkā,",
  "atk-s0202a0:636_1": "ucchedampi gahetvā taṃ appahāya sassataṃ vā ekaccasassataṃ vā na sakkā gahetuṃ,",
  "atk-s0202a0:636_2": "ekaccasassatampi gahetvā taṃ appahāya sassataṃ vā ucchedaṃ vā na sakkā gahetuṃ.",
  "atk-s0202a0:636_3": "Mūlasassataṃ pana appahāya aññaṃ sassatameva sakkā gahetuṃ. Kathaṃ?",
  "atk-s0202a0:636_4": "Ekasmiñhi samaye “rūpaṃ sassata”nti gahetvā aparasmiṃ samaye “na suddharūpameva sassataṃ,",
  "atk-s0202a0:636_5": "vedanāpi sassatā,",
  "atk-s0202a0:636_6": "viññāṇampi sassata”nti gaṇhāti.",
  "atk-s0202a0:636_7": "Ucchedepi ekaccasassatepi eseva nayo.",
  "atk-s0202a0:636_8": "Yathā ca khandhesu,",
  "atk-s0202a0:636_9": "evaṃ āyatanesupi yojetabbaṃ.",
  "atk-s0202a0:636_10": "Idaṃ sandhāya vuttaṃ –",
  "atk-s0202a0:636_11": "“tañceva diṭṭhiṃ nappajahanti,",
  "atk-s0202a0:636_12": "aññañca diṭṭhiṃ upādiyantī”ti.",
  "atk-s0202a0:637_0": "Dutiyavāre atoti appajahanakesu nissakkaṃ,",
  "atk-s0202a0:637_1": "ye nappajahanti, tehi,",
  "atk-s0202a0:637_2": "ye pajahantīti vucciyanti,",
  "atk-s0202a0:637_3": "teva tanutarā appatarāti attho.",
  "atk-s0202a0:637_4": "Tañceva diṭṭhiṃ pajahanti,",
  "atk-s0202a0:637_5": "aññañca diṭṭhiṃ na upādiyantīti tañca mūladassanaṃ pajahanti,",
  "atk-s0202a0:637_6": "aññañca dassanaṃ na gaṇhanti. Kathaṃ?",
  "atk-s0202a0:637_7": "Ekasmiñhi samaye “rūpaṃ sassata”nti gahetvā aparasmiṃ samaye tattha ādīnavaṃ disvā “oḷārikametaṃ mayhaṃ",
  "atk-s0202a0:637_8": "dassana”nti pajahati “na kevalañca rūpaṃ sassatanti dassanameva oḷārikaṃ,",
  "atk-s0202a0:637_9": "vedanāpi sassatā…pe…",
  "atk-s0202a0:637_10": "viññāṇampi sassatanti dassanaṃ oḷārikamevā”ti vissajjeti.",
  "atk-s0202a0:637_11": "Ucchedepi ekaccasassatepi eseva nayo.",
  "atk-s0202a0:637_12": "Yathā ca khandhesu,",
  "atk-s0202a0:637_13": "evaṃ āyatanesupi yojetabbaṃ.",
  "atk-s0202a0:637_14": "Evaṃ tañca mūladassanaṃ pajahanti,",
  "atk-s0202a0:637_15": "aññañca dassanaṃ na gaṇhanti.",
  "atk-s0202a0:638_0": "Santaggivessanāti kasmā ārabhi?",
  "atk-s0202a0:638_1": "Ayaṃ ucchedaladdhiko attano laddhiṃ nigūhati,",
  "atk-s0202a0:638_2": "tassā pana laddhiyā vaṇṇe vuccamāne attano laddhiṃ pātukarissatīti tisso laddhiyo ekato dassetvā vibhajituṃ imaṃ desanaṃ ārabhi.",
  "atk-s0202a0:639_0": "Sārāgāya santiketiādīsu rāgavasena vaṭṭe rajjanassa āsannā taṇhādiṭṭhisaṃyojanena vaṭṭasaṃyojanassa santike.",
  "atk-s0202a0:639_1": "Abhinandanāyāti taṇhādiṭṭhivaseneva gilitvā pariyādiyanassa gahaṇassa ca āsannāti attho.",
  "atk-s0202a0:639_2": "Asārāgāya santiketiādīsu vaṭṭe arajjanassa āsannātiādinā nayena attho veditabbo.",
  "atk-s0202a0:640_0": "Ettha ca sassatadassanaṃ appasāvajjaṃ dandhavirāgaṃ,",
  "atk-s0202a0:640_1": "ucchedadassanaṃ mahāsāvajjaṃ khippavirāgaṃ. Kathaṃ?",
  "atk-s0202a0:640_2": "Sassatavādī hi idhalokaṃ paralokañca atthīti jānāti,",
  "atk-s0202a0:640_3": "sukatadukkaṭānaṃ phalaṃ atthīti jānāti,",
  "atk-s0202a0:640_4": "kusalaṃ karoti,",
  "atk-s0202a0:640_5": "akusalaṃ karonto bhāyati,",
  "atk-s0202a0:640_6": "vaṭṭaṃ assādeti,",
  "atk-s0202a0:640_7": "abhinandati.",
  "atk-s0202a0:640_8": "Buddhānaṃ vā buddhasāvakānaṃ vā sammukhībhūto sīghaṃ laddhiṃ jahituṃ na sakkoti.",
  "atk-s0202a0:640_9": "Tasmā taṃ sassatadassanaṃ appasāvajjaṃ dandhavirāganti vuccati.",
  "atk-s0202a0:640_10": "Ucchedavādī pana idhalokaparalokaṃ atthīti jānāti,",
  "atk-s0202a0:640_11": "sukatadukkaṭānaṃ phalaṃ atthīti jānāti,",
  "atk-s0202a0:640_12": "kusalaṃ na karoti,",
  "atk-s0202a0:640_13": "akusalaṃ karonto na bhāyati,",
  "atk-s0202a0:640_14": "vaṭṭaṃ na assādeti,",
  "atk-s0202a0:640_15": "nābhinandati,",
  "atk-s0202a0:640_16": "buddhānaṃ vā buddhasāvakānaṃ vā sammukhībhāve sīghaṃ dassanaṃ pajahati.",
  "atk-s0202a0:640_17": "Pāramiyo pūretuṃ sakkonto buddho hutvā,",
  "atk-s0202a0:640_18": "asakkonto abhinīhāraṃ katvā sāvako hutvā parinibbāyati.",
  "atk-s0202a0:640_19": "Tasmā ucchedadassanaṃ mahāsāvajjaṃ khippavirāganti vuccati.",
  "atk-s0202a0:641_0": "202.",
  "atk-s0202a0:641_1": "So pana paribbājako etamatthaṃ asallakkhetvā –",
  "atk-s0202a0:641_2": "“mayhaṃ dassanaṃ saṃvaṇṇeti pasaṃsati,",
  "atk-s0202a0:641_3": "addhā me sundaraṃ dassana”nti sallakkhetvā ukkaṃseti me bhavantiādimāha.",
  "atk-s0202a0:642_0": "Idāni yasmā ayaṃ paribbājako kañjiyeneva tittakālābu,",
  "atk-s0202a0:642_1": "ucchedadassaneneva pūrito,",
  "atk-s0202a0:642_2": "so yathā kañjiyaṃ appahāya na sakkā lābumhi telaphāṇitādīni pakkhipituṃ,",
  "atk-s0202a0:642_3": "pakkhittānipi na gaṇhāti,",
  "atk-s0202a0:642_4": "evamevaṃ taṃ laddhiṃ appahāya abhabbo maggaphalānaṃ lābhāya,",
  "atk-s0202a0:642_5": "tasmā laddhiṃ jahāpanatthaṃ tatraggivessanātiādi āraddhaṃ.",
  "atk-s0202a0:642_6": "Viggahoti kalaho.",
  "atk-s0202a0:642_7": "Evametāsaṃ diṭṭhīnaṃ pahānaṃ hotīti evaṃ viggahādiādīnavaṃ disvā tāsaṃ diṭṭhīnaṃ pahānaṃ hoti.",
  "atk-s0202a0:642_8": "So hi paribbājako “kiṃ me iminā viggahādinā”ti taṃ ucchedadassanaṃ pajahati.",
  "atk-s0202a0:643_0": "205.",
  "atk-s0202a0:643_1": "Athassa bhagavā vamitakañjiye lābumhi sappiphāṇitādīni pakkhipanto viya hadaye amatosadhaṃ pūressāmīti vipassanaṃ ācikkhanto ayaṃ kho pana,",
  "atk-s0202a0:643_2": "aggivessana,",
  "atk-s0202a0:643_3": "kāyotiādimāha.",
  "atk-s0202a0:643_4": "Tassattho vammikasutte vutto.",
  "atk-s0202a0:643_5": "Aniccatotiādīnipi heṭṭhā vitthāritāneva.",
  "atk-s0202a0:643_6": "Yo kāyasmiṃ kāyachandoti yā kāyasmiṃ taṇhā.",
  "atk-s0202a0:643_7": "Snehoti taṇhāsnehova.",
  "atk-s0202a0:643_8": "Kāyanvayatāti kāyānugamanabhāvo,",
  "atk-s0202a0:643_9": "kāyaṃ anugacchanakakilesoti attho.",
  "atk-s0202a0:644_0": "Evaṃ rūpakammaṭṭhānaṃ dassetvā idāni arūpakammaṭṭhānaṃ dassento tisso khotiādimāha.",
  "atk-s0202a0:644_1": "Puna tāsaṃyeva vedanānaṃ asammissabhāvaṃ dassento yasmiṃ,",
  "atk-s0202a0:644_2": "aggivessana,",
  "atk-s0202a0:644_3": "samayetiādimāha.",
  "atk-s0202a0:644_4": "Tatrāyaṃ saṅkhepattho –",
  "atk-s0202a0:644_5": "yasmiṃ samaye sukhādīsu ekaṃ vedanaṃ vedayati,",
  "atk-s0202a0:644_6": "tasmiṃ samaye aññā vedanā attano vāraṃ vā okāsaṃ vā olokayamānā nisinnā nāma natthi,",
  "atk-s0202a0:644_7": "atha kho anuppannāva honti bhinnaudakapupphuḷā viya ca antarahitā vā.",
  "atk-s0202a0:644_8": "Sukhāpi khotiādi tāsaṃ vedanānaṃ cuṇṇavicuṇṇabhāvadassanatthaṃ vuttaṃ.",
  "atk-s0202a0:645_0": "Na kenaci saṃvadatīti tassataṃ gahetvā “sassatavādī aha”nti ucchedavādināpi saddhiṃ na saṃvadati,",
  "atk-s0202a0:645_1": "tameva gahetvā “sassatavādī aha”nti ekaccasassatavādinā saddhiṃ na vivadati.",
  "atk-s0202a0:645_2": "Evaṃ tayopi vādā parivattetvā yojetabbā.",
  "atk-s0202a0:645_3": "Yañca loke vuttanti yaṃ loke kathitaṃ voharitaṃ,",
  "atk-s0202a0:645_4": "tena voharati aparāmasanto kiñci dhammaṃ parāmāsaggāhena aggaṇhanto.",
  "atk-s0202a0:645_5": "Vuttampi cetaṃ –",
  "atk-s0202a0:646_0": "“Yo hoti bhikkhu arahaṃ katāvī,",
  "atk-s0202a0:647_0": "Khīṇāsavo antimadehadhārī;",
  "atk-s0202a0:648_0": "Ahaṃ vadāmītipi so vadeyya,",
  "atk-s0202a0:649_0": "Mamaṃ vadantītipi so vadeyya;",
  "atk-s0202a0:650_0": "Loke samaññaṃ kusalo viditvā,",
  "atk-s0202a0:651_0": "Vohāramattena so vohareyyā”ti. ;",
  "atk-s0202a0:652_0": "Aparampi vuttaṃ –",
  "atk-s0202a0:652_1": "“imā kho citta lokasamaññā lokaniruttiyo lokavohārā lokapaññattiyo,",
  "atk-s0202a0:652_2": "yāhi tathāgato voharati aparāmasa”nti.",
  "atk-s0202a0:653_0": "206.",
  "atk-s0202a0:653_1": "Abhiññāpahānamāhāti sassatādīsu tesaṃ tesaṃ dhammānaṃ sassataṃ abhiññāya jānitvā sassatassa pahānamāha, ucchedaṃ,",
  "atk-s0202a0:653_2": "ekaccasassataṃ abhiññāya ekaccasassatassa pahānaṃ vadati.",
  "atk-s0202a0:653_3": "Rūpaṃ abhiññāya rūpassa pahānaṃ vadatītiādinā nayenettha attho veditabbo.",
  "atk-s0202a0:654_0": "Paṭisañcikkhatoti paccavekkhantassa.",
  "atk-s0202a0:654_1": "Anupādāya āsavehi cittaṃ vimuccīti anuppādanirodhena niruddhehi āsavehi aggahetvāva cittaṃ vimucci.",
  "atk-s0202a0:654_2": "Ettāvatā cesa parassa vaḍḍhitaṃ bhattaṃ bhuñjitvā khudaṃ vinodento viya parassa āraddhāya dhammadesanāya",
  "atk-s0202a0:654_3": "ñāṇaṃ pesetvā vipassanaṃ vaḍḍhetvā arahattañceva patto,",
  "atk-s0202a0:654_4": "sāvakapāramīñāṇassa ca matthakaṃ,",
  "atk-s0202a0:654_5": "soḷasa ca paññā paṭivijjhitvā ṭhito.",
  "atk-s0202a0:654_6": "Dīghanakho pana sotāpattiphalaṃ patvā saraṇesu patiṭṭhito.",
  "atk-s0202a0:655_0": "Bhagavā pana imaṃ desanaṃ sūriye dharamāneyeva niṭṭhāpetvā gijjhakūṭā oruyha veḷuvanaṃ gantvā sāvakasannipātamakāsi,",
  "atk-s0202a0:655_1": "caturaṅgasamannāgato sannipāto ahosi.",
  "atk-s0202a0:655_2": "Tatrimāni aṅgāni –",
  "atk-s0202a0:655_3": "māghanakkhattena yutto puṇṇamauposathadivaso,",
  "atk-s0202a0:655_4": "kenaci anāmantitāni hutvā attanoyeva dhammatāya sannipatitāni aḍḍhatelasāni bhikkhusatāni,",
  "atk-s0202a0:655_5": "tesu ekopi puthujjano vā sotāpanna-",
  "atk-s0202a0:655_6": "sakadāgāmi- anāgāmi-",
  "atk-s0202a0:655_7": "sukkhavipassaka-",
  "atk-s0202a0:655_8": "arahantesu vā aññataro natthi,",
  "atk-s0202a0:655_9": "sabbe chaḷabhiññāva,",
  "atk-s0202a0:655_10": "ekopi cettha satthakena kese chinditvā pabbajito nāma natthi,",
  "atk-s0202a0:655_11": "sabbe ehibhikkhunoyevāti.",
  "atk-s0202a0:656_0": "Papañcasūdaniyā majjhimanikāyaṭṭhakathāya",
  "atk-s0202a0:657_0": "Dīghanakhasuttavaṇṇanā niṭṭhitā.",
  "atk-s0202a0:658_0": "5. Māgaṇḍiyasuttavaṇṇanā",
  "atk-s0202a0:659_0": "207.",
  "atk-s0202a0:659_1": "Evaṃ me sutanti māgaṇḍiyasuttaṃ.",
  "atk-s0202a0:659_2": "Tattha agyāgāreti aggihomasālayaṃ.",
  "atk-s0202a0:659_3": "Tiṇasanthāraketi dve māgaṇḍiyā mātulo ca bhāgineyyo ca.",
  "atk-s0202a0:659_4": "Tesu mātulo pabbajitvā arahattaṃ patto,",
  "atk-s0202a0:659_5": "bhāgineyyopi saupanissayo nacirasseva pabbajitvā arahattaṃ pāpuṇissati.",
  "atk-s0202a0:659_6": "Athassa bhagavā upanissayaṃ disvā ramaṇīyaṃ devagabbhasadisaṃ gandhakuṭiṃ pahāya tattha chārikatiṇakacavarādīhi",
  "atk-s0202a0:659_7": "uklāpe agyāgāre tiṇasanthārakaṃ paññāpetvā parasaṅgahakaraṇatthaṃ katipāhaṃ vasittha.",
  "atk-s0202a0:659_8": "Taṃ sandhāyetaṃ vuttaṃ.",
  "atk-s0202a0:659_9": "Tenupasaṅkamīti na kevalaṃ taṃdivasameva,",
  "atk-s0202a0:659_10": "yasmā pana taṃ agyāgāraṃ gāmūpacāre dārakadārikāhi okiṇṇaṃ avivittaṃ,",
  "atk-s0202a0:659_11": "tasmā bhagavā niccakālampi divasabhāgaṃ tasmiṃ vanasaṇḍe vītināmetvā sāyaṃ vāsatthāya tattha upagacchati.",
  "atk-s0202a0:660_0": "Addasā kho…pe…",
  "atk-s0202a0:660_1": "tiṇasanthārakaṃ paññattanti bhagavā aññesu divasesu tiṇasanthārakaṃ saṅgharitvā saññāṇaṃ katvā gacchati,",
  "atk-s0202a0:660_2": "taṃdivasaṃ pana paññapetvāva agamāsi. Kasmā?",
  "atk-s0202a0:660_3": "Tadā hi paccūsasamaye lokaṃ oloketvāva addasa –",
  "atk-s0202a0:660_4": "“ajja māgaṇḍiyo idhāgantvā imaṃ tiṇasanthārakaṃ disvā bhāradvājena saddhiṃ tiṇasanthārakaṃ ārabbha kathāsallāpaṃ karissati,",
  "atk-s0202a0:660_5": "athāhaṃ āgantvā dhammaṃ desessāmi,",
  "atk-s0202a0:660_6": "so dhammaṃ sutvā mama santike pabbajitvā arahattaṃ pāpuṇissati.",
  "atk-s0202a0:660_7": "Paresaṃ saṅgahakaraṇatthameva hi mayā pāramiyo pūritā”ti tiṇasanthārakaṃ paññapetvāva agamāsi.",
  "atk-s0202a0:661_0": "Samaṇaseyyānurūpaṃ maññeti imaṃ tiṇasanthārakaṃ “samaṇassa anucchavikā seyyā”ti maññāmi.",
  "atk-s0202a0:661_1": "Na ca asaññatasamaṇassa nivutthaṭṭhānametaṃ.",
  "atk-s0202a0:661_2": "Tathāhettha hatthena ākaḍḍhitaṭṭhānaṃ vā pādena ākaḍḍhitaṭṭhānaṃ vā sīsena pahaṭaṭṭhānaṃ vā na paññāyati,",
  "atk-s0202a0:661_3": "anākulo anākiṇṇo abhinno chekena cittakārena tūlikāya paricchinditvā paññatto viya.",
  "atk-s0202a0:661_4": "Saññatasamaṇassa vasitaṭṭhānaṃ,",
  "atk-s0202a0:661_5": "kassa bho vasitaṭṭhānanti pucchati.",
  "atk-s0202a0:661_6": "Bhūnahunoti hatavaḍḍhino mariyādakārakassa.",
  "atk-s0202a0:661_7": "Kasmā evamāha?",
  "atk-s0202a0:661_8": "Chasu dvāresu vaḍḍhipaññāpanaladdhikattā.",
  "atk-s0202a0:661_9": "Ayañhi tassa laddhi –",
  "atk-s0202a0:661_10": "cakkhu brūhetabbaṃ vaḍḍhetabbaṃ,",
  "atk-s0202a0:661_11": "adiṭṭhaṃ dakkhitabbaṃ,",
  "atk-s0202a0:661_12": "diṭṭhaṃ samatikkamitabbaṃ.",
  "atk-s0202a0:661_13": "Sotaṃ brūhetabbaṃ vaḍḍhetabbaṃ,",
  "atk-s0202a0:661_14": "asutaṃ sotabbaṃ,",
  "atk-s0202a0:661_15": "sutaṃ samatikkamitabbaṃ.",
  "atk-s0202a0:661_16": "Ghānaṃ brūhetabbaṃ vaḍḍhetabbaṃ,",
  "atk-s0202a0:661_17": "aghāyitaṃ ghāyitabbaṃ,",
  "atk-s0202a0:661_18": "ghāyitaṃ samatikkamitabbaṃ.",
  "atk-s0202a0:661_19": "Jivhā brūhetabbā vaḍḍhetabbā,",
  "atk-s0202a0:661_20": "assāyitaṃ sāyitabbaṃ,",
  "atk-s0202a0:661_21": "sāyitaṃ samatikkamitabbaṃ.",
  "atk-s0202a0:661_22": "Kāyo brūhetabbo vaḍḍhetabbo,",
  "atk-s0202a0:661_23": "aphuṭṭhaṃ phusitabbaṃ,",
  "atk-s0202a0:661_24": "phuṭṭhaṃ samatikkamitabbaṃ.",
  "atk-s0202a0:661_25": "Mano brūhetabbo vaḍḍhetabbo,",
  "atk-s0202a0:661_26": "aviññātaṃ vijānitabbaṃ,",
  "atk-s0202a0:661_27": "viññātaṃ samatikkamitabbaṃ.",
  "atk-s0202a0:661_28": "Evaṃ so chasu dvāresu vaḍḍhiṃ paññapeti.",
  "atk-s0202a0:661_29": "Bhagavā pana –",
  "atk-s0202a0:662_0": "“Cakkhunā saṃvaro sādhu, sādhu sotena saṃvaro;",
  "atk-s0202a0:663_0": "Ghānena saṃvaro sādhu, sādhu jivhāya saṃvaro.",
  "atk-s0202a0:664_0": "Kāyena saṃvaro sādhu, sādhu vācāya saṃvaro;",
  "atk-s0202a0:665_0": "Manasā saṃvaro sādhu, sādhu sabbattha saṃvaro;",
  "atk-s0202a0:666_0": "Sabbattha saṃvuto bhikkhu, sabbadukkhā pamuccatī”ti. –",
  "atk-s0202a0:667_0": "Chasu dvāresu saṃvaraṃ paññapeti.",
  "atk-s0202a0:667_1": "Tasmā so “vaḍḍhihato samaṇo gotamo mariyādakārako”ti maññamāno “bhūnahuno”ti āha.",
  "atk-s0202a0:668_0": "Ariye ñāye dhamme kusaleti parisuddhe kāraṇadhamme anavajje.",
  "atk-s0202a0:668_1": "Iminā kiṃ dasseti?",
  "atk-s0202a0:668_2": "Evarūpassa nāma uggatassa paññātassa yasassino upari vācaṃ bhāsamānena vīmaṃsitvā upadhāretvā mukhe ārakkhaṃ ṭhapetvā bhāsitabbo hoti.",
  "atk-s0202a0:668_3": "Tasmā mā sahasā abhāsi,",
  "atk-s0202a0:668_4": "mukhe ārakkhaṃ ṭhapehīti dasseti.",
  "atk-s0202a0:668_5": "Evañhi no sutte ocaratīti yasmā amhākaṃ sutte evaṃ āgacchati,",
  "atk-s0202a0:668_6": "na mayaṃ mukhāruḷhicchāmattaṃ vadāma,",
  "atk-s0202a0:668_7": "sutte ca nāma āgataṃ vadamānā kassa bhāyeyyāma,",
  "atk-s0202a0:668_8": "tasmā sammukhāpi naṃ vadeyyāmāti attho.",
  "atk-s0202a0:668_9": "Appossukkoti mama rakkhanatthāya anussukko avāvaṭo hutvāti attho.",
  "atk-s0202a0:668_10": "Vuttova naṃ vadeyyāti mayā vuttova hutvā apucchitova kathaṃ samuṭṭhāpetvā ambajambūādīni gahetvā viya",
  "atk-s0202a0:668_11": "apūrayamāno mayā kathitaniyāmena bhavaṃ bhāradvājo vadeyya,",
  "atk-s0202a0:668_12": "vadassūti attho.",
  "atk-s0202a0:669_0": "208.",
  "atk-s0202a0:669_1": "Assosi khoti satthā ālokaṃ vaḍḍhetvā dibbacakkhunā māgaṇḍiyaṃ tattha āgataṃ addasa,",
  "atk-s0202a0:669_2": "dvinnaṃ janānaṃ bhāsamānānaṃ dibbasotena saddampi assosi.",
  "atk-s0202a0:669_3": "Paṭisallānā vuṭṭhitoti phalasamāpattiyā vuṭṭhito.",
  "atk-s0202a0:669_4": "Saṃviggoti pītisaṃvegena saṃviggo calito kampito.",
  "atk-s0202a0:669_5": "Tassa kira etadahosi –",
  "atk-s0202a0:669_6": "“neva māgaṇḍiyena samaṇassa gotamassa ārocitaṃ, na mayā.",
  "atk-s0202a0:669_7": "Amhe muñcitvā añño ettha tatiyopi natthi,",
  "atk-s0202a0:669_8": "suto bhavissati amhākaṃ saddo tikhiṇasotena purisenā”ti.",
  "atk-s0202a0:669_9": "Athassa abbhantare pīti uppajjitvā navanavutilomakūpasahassāni uddhaggāni akāsi.",
  "atk-s0202a0:669_10": "Tena vuttaṃ “saṃviggo lomahaṭṭhajāto”ti.",
  "atk-s0202a0:669_11": "Atha kho māgaṇḍiyo paribbājakoti paribbājakassa pabhinnamukhaṃ viya bījaṃ paripākagataṃ ñāṇaṃ,",
  "atk-s0202a0:669_12": "tasmā sannisīdituṃ asakkonto āhiṇḍamāno puna satthu santikaṃ āgantvā ekamantaṃ nisīdi.",
  "atk-s0202a0:669_13": "Taṃ dassetuṃ “atha kho māgaṇḍiyo”tiādi vuttaṃ.",
  "atk-s0202a0:670_0": "209. Satthā –",
  "atk-s0202a0:670_1": "“evaṃ kira tvaṃ,",
  "atk-s0202a0:670_2": "māgaṇḍiya,",
  "atk-s0202a0:670_3": "maṃ avacā”ti avatvāva cakkhuṃ kho,",
  "atk-s0202a0:670_4": "māgaṇḍiyāti paribbājakassa dhammadesanaṃ ārabhi.",
  "atk-s0202a0:670_5": "Tattha vasanaṭṭhānaṭṭhena rūpaṃ cakkhussa ārāmoti cakkhu rūpārāmaṃ.",
  "atk-s0202a0:670_6": "Rūpe ratanti rūparataṃ.",
  "atk-s0202a0:670_7": "Rūpena cakkhu āmoditaṃ pamoditanti rūpasamuditaṃ.",
  "atk-s0202a0:670_8": "Dantanti nibbisevanaṃ.",
  "atk-s0202a0:670_9": "Guttanti gopitaṃ.",
  "atk-s0202a0:670_10": "Rakkhitanti ṭhapitarakkhaṃ.",
  "atk-s0202a0:670_11": "Saṃvutanti pihitaṃ.",
  "atk-s0202a0:670_12": "Saṃvarāyāti pidhānatthāya.",
  "atk-s0202a0:671_0": "210.",
  "atk-s0202a0:671_1": "Paricāritapubboti abhiramitapubbo.",
  "atk-s0202a0:671_2": "Rūpapariḷāhanti rūpaṃ ārabbha uppajjanapariḷāhaṃ.",
  "atk-s0202a0:671_3": "Imassa pana te,",
  "atk-s0202a0:671_4": "māgaṇḍiya,",
  "atk-s0202a0:671_5": "kimassa vacanīyanti imassa rūpaṃ pariggaṇhitvā arahattappattassa khīṇāsavassa tayā kiṃ vacanaṃ vattabbaṃ assa,",
  "atk-s0202a0:671_6": "vuḍḍhihato mariyādakārakoti idaṃ vattabbaṃ,",
  "atk-s0202a0:671_7": "na vattabbanti pucchati. Na kiñci,",
  "atk-s0202a0:671_8": "bho gotamāti,",
  "atk-s0202a0:671_9": "bho gotama,",
  "atk-s0202a0:671_10": "kiñci vattabbaṃ natthi.",
  "atk-s0202a0:671_11": "Sesadvāresupi eseva nayo.",
  "atk-s0202a0:672_0": "211.",
  "atk-s0202a0:672_1": "Idāni yasmā tayā pañcakkhandhe pariggahetvā arahattappattassa khīṇāsavassa kiñci vattabbaṃ natthi,",
  "atk-s0202a0:672_2": "ahañca pañcakkhandhe pariggahetvā sabbaññutaṃ patto,",
  "atk-s0202a0:672_3": "tasmā ahampi te na kiñci vattabboti dassetuṃ ahaṃ kho panātiādimāha.",
  "atk-s0202a0:672_4": "Tassa mayhaṃ māgaṇḍiyāti gihikāle attano sampattiṃ dassento āha.",
  "atk-s0202a0:672_5": "Tattha vassikotiādīsu yattha sukhaṃ hoti vassakāle vasituṃ,",
  "atk-s0202a0:672_6": "ayaṃ vassiko.",
  "atk-s0202a0:672_7": "Itaresupi eseva nayo.",
  "atk-s0202a0:672_8": "Ayaṃ panettha vacanattho –",
  "atk-s0202a0:672_9": "vassaṃ vāso vassaṃ,",
  "atk-s0202a0:672_10": "vassaṃ arahatīti vassiko.",
  "atk-s0202a0:672_11": "Itaresupi eseva nayo.",
  "atk-s0202a0:673_0": "Tattha vassiko pāsādo nātiucco hoti nātinīco,",
  "atk-s0202a0:673_1": "dvāravātapānānipissa nātitanūni nātibahūni,",
  "atk-s0202a0:673_2": "bhūmattharaṇapaccattharaṇakhajjabhojjānipettha missakāneva vaṭṭanti.",
  "atk-s0202a0:673_3": "Hemantike thambhāpi bhittiyopi nīcā honti,",
  "atk-s0202a0:673_4": "dvāravātapānāni tanukāni sukhumacchiddāni.",
  "atk-s0202a0:673_5": "Uṇhapavesanatthāya bhittiniyūhāni nīharīyanti.",
  "atk-s0202a0:673_6": "Bhūmattharaṇapaccattharaṇanivāsanapārupanāni panettha uṇhavīriyāni kambalādīni vaṭṭanti.",
  "atk-s0202a0:673_7": "Khajjabhojjaṃ siniddhaṃ kaṭukasannissitañca.",
  "atk-s0202a0:673_8": "Gimhike thambhāpi bhittiyopi uccā honti.",
  "atk-s0202a0:673_9": "Dvāravātapānāni panettha bahūni vipulajālāni bhavanti.",
  "atk-s0202a0:673_10": "Bhūmattharaṇādīni dukūlamayāni vaṭṭanti,",
  "atk-s0202a0:673_11": "khajjabhojjāni madhurarasasītavīriyāni.",
  "atk-s0202a0:673_12": "Vātapānasamīpesu cettha nava cāṭiyo ṭhapetvā udakassa pūretvā nīluppalādīhi sañchādenti.",
  "atk-s0202a0:673_13": "Tesu tesu padesesu udakayantāni karonti,",
  "atk-s0202a0:673_14": "yehi deve vassante viya udakadhārā nikkhamanti.",
  "atk-s0202a0:674_0": "Bodhisattassa pana aṭṭhasatasuvaṇṇaghaṭe ca rajataghaṭe ca gandhodakassa pūretvā nīluppalagacchake katvā sayanaṃ parivāretvā ṭhapayiṃsu.",
  "atk-s0202a0:674_1": "Mahantesu lohakaṭāhesu gandhakalalaṃ pūretvā nīluppalapadumapuṇḍarīkāni ropetvā utuggahaṇatthāya tattha tattha ṭhapesuṃ.",
  "atk-s0202a0:674_2": "Sūriyarasmīhi pupphāni pupphanti.",
  "atk-s0202a0:674_3": "Nānāvidhā bhamaragaṇā pāsādaṃ pavisitvā pupphesu rasaṃ gaṇhantā vicaranti.",
  "atk-s0202a0:674_4": "Pāsādo atisugandho hoti.",
  "atk-s0202a0:674_5": "Yamakabhittiyā antare lohanāḷiṃ ṭhapetvā navabhūmikapāsādassa upari ākāsaṅgaṇe ratanamaṇḍapamatthake sukhumacchiddakaṃ jālaṃ baddhaṃ ahosi.",
  "atk-s0202a0:674_6": "Ekasmiṃ ṭhāne sukkhamahiṃsacammaṃ pasāreti.",
  "atk-s0202a0:674_7": "Bodhisattassa udakakīḷanavelāya mahiṃsacamme pāsāṇaguḷe khipanti,",
  "atk-s0202a0:674_8": "meghathanitasaddo viya hoti.",
  "atk-s0202a0:674_9": "Heṭṭhā yantaṃ parivattenti,",
  "atk-s0202a0:674_10": "udakaṃ abhiruhitvā jālamatthake patati,",
  "atk-s0202a0:674_11": "vassapatanasalilaṃ viya hoti.",
  "atk-s0202a0:674_12": "Tadā bodhisatto nīlapaṭaṃ nivāseti,",
  "atk-s0202a0:674_13": "nīlapaṭaṃ pārupati,",
  "atk-s0202a0:674_14": "nīlapasādhanaṃ pasādheti.",
  "atk-s0202a0:674_15": "Parivārāpissa cattālīsanāṭakasahassāni nīlavatthābharaṇāneva nīlavilepanāni hutvā mahāpurisaṃ parivāretvā ratanamaṇḍapaṃ gacchanti.",
  "atk-s0202a0:674_16": "Divasabhāgaṃ udakakīḷaṃ kīḷanto sītalaṃ utusukhaṃ anubhoti.",
  "atk-s0202a0:675_0": "Pāsādassa catūsu disāsu cattāro sarā honti.",
  "atk-s0202a0:675_1": "Divākāle nānāvaṇṇasakuṇagaṇā pācīnasarato vuṭṭhāya viravamānā pāsādamatthakena pacchimasaraṃ gacchanti.",
  "atk-s0202a0:675_2": "Pacchimasarato vuṭṭhāya pācīnasaraṃ,",
  "atk-s0202a0:675_3": "uttarasarato dakkhiṇasaraṃ,",
  "atk-s0202a0:675_4": "dakkhiṇasarato uttarasaraṃ gacchanti,",
  "atk-s0202a0:675_5": "antaravassasamayo viya hoti.",
  "atk-s0202a0:675_6": "Hemantikapāsādo pana pañcabhūmiko ahosi,",
  "atk-s0202a0:675_7": "vassikapāsādo sattabhūmiko.",
  "atk-s0202a0:676_0": "Nippurisehīti purisavirahitehi.",
  "atk-s0202a0:676_1": "Na kevalañcettha tūriyāneva nippurisāni,",
  "atk-s0202a0:676_2": "sabbaṭṭhānānipi nippurisāneva.",
  "atk-s0202a0:676_3": "Dovārikāpi itthiyova,",
  "atk-s0202a0:676_4": "nhāpanādiparikammakarāpi itthiyova.",
  "atk-s0202a0:676_5": "Rājā kira –",
  "atk-s0202a0:676_6": "“tathārūpaṃ issariyasukhasampattiṃ anubhavamānassa purisaṃ disvā parisaṅkā uppajjati,",
  "atk-s0202a0:676_7": "sā me puttassa mā ahosī”ti sabbakiccesu itthiyova ṭhapesi.",
  "atk-s0202a0:676_8": "Tāya ratiyā ramamānoti idaṃ catutthajjhānikaphalasamāpattiratiṃ sandhāya vuttaṃ.",
  "atk-s0202a0:677_0": "212.",
  "atk-s0202a0:677_1": "Gahapati vā gahapatiputto vāti ettha yasmā khattiyānaṃ setacchattasmiṃyeva patthanā hoti,",
  "atk-s0202a0:677_2": "mahā ca nesaṃ papañco,",
  "atk-s0202a0:677_3": "brāhmaṇā mantehi atittā mante gavesantā vicaranti,",
  "atk-s0202a0:677_4": "gahapatino pana muddāgaṇanamattaṃ uggahitakālato paṭṭhāya sampattiṃyeva anubhavanti,",
  "atk-s0202a0:677_5": "tasmā khattiyabrāhmaṇe aggahetvā “gahapati vā gahapatiputto vā”ti āha.",
  "atk-s0202a0:677_6": "Āvaṭṭeyyāti mānusakakāmahetu āvaṭṭo bhaveyyāti attho.",
  "atk-s0202a0:677_7": "Abhikkantatarāti visiṭṭhatarā.",
  "atk-s0202a0:677_8": "Paṇītatarāti atappakatarā.",
  "atk-s0202a0:677_9": "Vuttampi cetaṃ –",
  "atk-s0202a0:678_0": "“Kusaggenudakamādāya, samudde udakaṃ mine;",
  "atk-s0202a0:679_0": "Evaṃ mānusakā kāmā, dibbakāmāna santike”ti. –",
  "atk-s0202a0:680_0": "Samadhigayha tiṭṭhatīti dibbasukhaṃ gaṇhitvā tato visiṭṭhatarā hutvā tiṭṭhati.",
  "atk-s0202a0:681_0": "Opammasaṃsandanaṃ panettha evaṃ veditabbaṃ –",
  "atk-s0202a0:681_1": "gahapatissa pañcahi kāmaguṇehi samaṅgībhūtakālo viya bodhisattassa tīsu pāsādesu cattālīsasahassaitthimajjhe modanakālo,",
  "atk-s0202a0:681_2": "tassa sucaritaṃ pūretvā sagge nibbattakālo viya bodhisattassa abhinikkhamanaṃ katvā bodhipallaṅke sabbaññutaṃ paṭividdhakālo,",
  "atk-s0202a0:681_3": "tassa nandanavane sampattiṃ anubhavanakālo viya tathāgatassa catutthajjhānikaphalasamāpattiratiyā vītivattanakālo,",
  "atk-s0202a0:681_4": "tassa mānusakānaṃ pañcannaṃ kāmaguṇānaṃ apatthanakālo viya tathāgatassa catutthajjhānikaphalasamāpattiratiyā",
  "atk-s0202a0:681_5": "vītināmentassa hīnajanasukhassa apatthanakāloti.",
  "atk-s0202a0:682_0": "213.",
  "atk-s0202a0:682_1": "Sukhīti paṭhamaṃ dukkhito pacchā sukhito assa.",
  "atk-s0202a0:682_2": "Serīti paṭhamaṃ vejjadutiyako pacchā serī ekako bhaveyya.",
  "atk-s0202a0:682_3": "Sayaṃvasīti paṭhamaṃ vejjassa vase vattamāno vejjena nisīdāti vutte nisīdi,",
  "atk-s0202a0:682_4": "nipajjāti vutte nipajji,",
  "atk-s0202a0:682_5": "bhuñjāti vutte bhuñji,",
  "atk-s0202a0:682_6": "pivāti vutte pivi,",
  "atk-s0202a0:682_7": "pacchā sayaṃvasī jāto.",
  "atk-s0202a0:682_8": "Yena kāmaṃ gamoti paṭhamaṃ icchiticchitaṭṭhānaṃ gantuṃ nālattha,",
  "atk-s0202a0:682_9": "pacchā roge vūpasante vanadassana-",
  "atk-s0202a0:682_10": "giridassana-",
  "atk-s0202a0:682_11": "pabbatadassanādīsupi yenakāmaṃ gamo jāto,",
  "atk-s0202a0:682_12": "yattha yattheva gantuṃ icchati,",
  "atk-s0202a0:682_13": "tattha tattheva gaccheyya.",
  "atk-s0202a0:683_0": "Etthāpi idaṃ opammasaṃsandanaṃ –",
  "atk-s0202a0:683_1": "purisassa kuṭṭhikālo viya hi bodhisattassa agāramajjhe vasanakālo,",
  "atk-s0202a0:683_2": "aṅgārakapallaṃ viya ekaṃ kāmavatthu,",
  "atk-s0202a0:683_3": "dve kapallāni viya dve vatthūni,",
  "atk-s0202a0:683_4": "sakkassa pana devarañño aḍḍhateyyakoṭiyāni aṅgārakapallāni viya aḍḍhatiyanāṭakakoṭiyo,",
  "atk-s0202a0:683_5": "nakhehi vaṇamukhāni tacchetvā aṅgārakapalle paritāpanaṃ viya vatthupaṭisevanaṃ,",
  "atk-s0202a0:683_6": "bhesajjaṃ āgamma arogakālo viya kāmesu ādīnavaṃ nekkhamme ca ānisaṃsaṃ disvā nikkhamma buddhabhūtakāle",
  "atk-s0202a0:683_7": "catutthajjhānikaphalasamāpattiratiyā vītivattanakālo,",
  "atk-s0202a0:683_8": "aññaṃ kuṭṭhipurisaṃ disvā apatthanakālo viya tāya ratiyā vītināmentassa hīnajanaratiyā apatthanakāloti.",
  "atk-s0202a0:684_0": "214.",
  "atk-s0202a0:684_1": "Upahatindriyoti kimirakuṭṭhena nāma upahatakāyappasādo.",
  "atk-s0202a0:684_2": "Upahatindriyāti upahatapaññindriyā.",
  "atk-s0202a0:684_3": "Te yathā so upahatakāyindriyo kuṭṭhī dukkhasamphassasmiṃyeva aggismiṃ sukhamiti viparītasaññaṃ paccalattha,",
  "atk-s0202a0:684_4": "evaṃ paññindriyassa upahatattā dukkhasamphassesveva kāmesu sukhamiti viparītasaññaṃ paccalatthuṃ.",
  "atk-s0202a0:685_0": "215.",
  "atk-s0202a0:685_1": "Asucitarāni cevātiādīsu pakatiyāva tāni asucīni ca duggandhāni ca pūtīni ca,",
  "atk-s0202a0:685_2": "idāni pana asucitarāni ceva duggandhatarāni ca pūtitarāni ca honti.",
  "atk-s0202a0:685_3": "Kācīti tassa hi paritāpentassa ca kaṇḍūvantassa ca pāṇakā anto pavisanti,",
  "atk-s0202a0:685_4": "duṭṭhalohitaduṭṭhapubbā paggharanti.",
  "atk-s0202a0:685_5": "Evamassa kāci assādamattā hoti.",
  "atk-s0202a0:686_0": "Ārogyaparamāti gāthāya ye keci dhanalābhā vā yasalābhā vā puttalābhā vā atthi,",
  "atk-s0202a0:686_1": "ārogyaṃ tesaṃ paramaṃ uttamaṃ,",
  "atk-s0202a0:686_2": "natthi tato uttaritaro lābhoti,",
  "atk-s0202a0:686_3": "ārogyaparamā lābhā.",
  "atk-s0202a0:686_4": "Yaṃkiñci jhānasukhaṃ vā maggasukhaṃ vā phalasukhaṃ vā atthi,",
  "atk-s0202a0:686_5": "nibbānaṃ tattha paramaṃ,",
  "atk-s0202a0:686_6": "natthi tato uttaritaraṃ sukhanti nibbānaṃ paramaṃ sukhaṃ.",
  "atk-s0202a0:686_7": "Aṭṭhaṅgiko maggānanti pubbabhāgamaggānaṃ pubbabhāgagamaneneva amatagāmīnaṃ aṭṭhaṅgiko khemo,",
  "atk-s0202a0:686_8": "natthi tato khemataro añño maggo.",
  "atk-s0202a0:686_9": "Atha vā khemaṃ amatagāminanti ettha khemantipi amatantipi nibbānasseva nāmaṃ.",
  "atk-s0202a0:686_10": "Yāvatā puthusamaṇabrāhmaṇā parappavādā khemagāmino ca amatagāmino cāti laddhivasena gahitā,",
  "atk-s0202a0:686_11": "sabbesaṃ tesaṃ khemaamatagāmīnaṃ maggānaṃ aṭṭhaṅgiko paramo uttamoti ayamettha attho.",
  "atk-s0202a0:687_0": "216.",
  "atk-s0202a0:687_1": "Ācariyapācariyānanti ācariyānañceva ācariyācariyānañca.",
  "atk-s0202a0:687_2": "Sametīti ekanāḷiyā mitaṃ viya ekatulāya tulitaṃ viya sadisaṃ hoti ninnānākaraṇaṃ.",
  "atk-s0202a0:687_3": "Anomajjatīti pāṇiṃ heṭṭhā otārento majjati –",
  "atk-s0202a0:687_4": "“idaṃ taṃ,",
  "atk-s0202a0:687_5": "bho gotama, ārogyaṃ,",
  "atk-s0202a0:687_6": "idaṃ taṃ nibbāna”nti kālena sīsaṃ kālena uraṃ parimajjanto evamāha.",
  "atk-s0202a0:688_0": "217.",
  "atk-s0202a0:688_1": "Chekanti sampannaṃ.",
  "atk-s0202a0:688_2": "Sāhuḷicīrenāti kāḷakehi eḷakalomehi katathūlacīrena.",
  "atk-s0202a0:688_3": "Saṅkāracoḷakenātipi vadanti.",
  "atk-s0202a0:688_4": "Vācaṃ nicchāreyyāti kālena dasāya kālena ante kālena majjhe parimajjanto nicchāreyya,",
  "atk-s0202a0:688_5": "vadeyyāti attho.",
  "atk-s0202a0:688_6": "Pubbakehesāti pubbakehi esā.",
  "atk-s0202a0:688_7": "Vipassīpi hi bhagavā…pe…",
  "atk-s0202a0:688_8": "kassapopi bhagavā catuparisamajjhe nisinno imaṃ gāthaṃ abhāsi,",
  "atk-s0202a0:688_9": "“atthanissitagāthā”ti mahājano uggaṇhi.",
  "atk-s0202a0:688_10": "Satthari parinibbute aparabhāge paribbājakānaṃ antaraṃ paviṭṭhā.",
  "atk-s0202a0:688_11": "Te potthakagataṃ katvā padadvayameva rakkhituṃ sakkhiṃsu. Tenāha –",
  "atk-s0202a0:688_12": "sā etarahi anupubbena puthujjanagāthāti.",
  "atk-s0202a0:689_0": "218.",
  "atk-s0202a0:689_1": "Rogova bhūtoti rogabhūto.",
  "atk-s0202a0:689_2": "Sesapadesupi eseva nayo.",
  "atk-s0202a0:689_3": "Ariyaṃ cakkhunti parisuddhaṃ vipassanāñāṇañceva maggañāṇañca.",
  "atk-s0202a0:689_4": "Pahotīti samattho.",
  "atk-s0202a0:689_5": "Bhesajjaṃ kareyyāti uddhaṃvirecanaṃ adhovirecanaṃ añjanañcāti bhesajjaṃ kareyya.",
  "atk-s0202a0:690_0": "219.",
  "atk-s0202a0:690_1": "Na cakkhūni uppādeyyāti yassa hi antarā pittasemhādipaliveṭhena cakkhupasādo upahato hoti,",
  "atk-s0202a0:690_2": "so chekaṃ vejjaṃ āgamma sappāyabhesajjaṃ sevanto cakkhūni uppādeti nāma.",
  "atk-s0202a0:690_3": "Jaccandhassa pana mātukucchiyaṃyeva vinaṭṭhāni,",
  "atk-s0202a0:690_4": "tasmā so na labhati.",
  "atk-s0202a0:690_5": "Tena vuttaṃ “na cakkhūni uppādeyyā”ti.",
  "atk-s0202a0:691_0": "220.",
  "atk-s0202a0:691_1": "Dutiyavāre jaccandhoti jātakālato paṭṭhāya pittādipaliveṭhena andho.",
  "atk-s0202a0:691_2": "Amusminti tasmiṃ pubbe vutte.",
  "atk-s0202a0:691_3": "Amittatopi daheyyāti amitto me ayanti evaṃ amittato ṭhapeyya.",
  "atk-s0202a0:691_4": "Dutiyapadepi eseva nayo.",
  "atk-s0202a0:691_5": "Iminā cittenāti vaṭṭe anugatacittena.",
  "atk-s0202a0:691_6": "Tassa me upādānapaccayāti ekasandhi dvisaṅkhepo paccayākāro kathito,",
  "atk-s0202a0:691_7": "vaṭṭaṃ vibhāvitaṃ.",
  "atk-s0202a0:692_0": "221.",
  "atk-s0202a0:692_1": "Dhammānudhammanti dhammassa anudhammaṃ anucchavikaṃ paṭipadaṃ.",
  "atk-s0202a0:692_2": "Ime rogā gaṇḍā sallāti pañcakkhandhe dasseti.",
  "atk-s0202a0:692_3": "Upādānanirodhāti vivaṭṭaṃ dassento āha.",
  "atk-s0202a0:692_4": "Sesaṃ sabbattha uttānamevāti.",
  "atk-s0202a0:693_0": "Papañcasūdaniyā majjhimanikāyaṭṭhakathāya",
  "atk-s0202a0:694_0": "Māgaṇḍiyasuttavaṇṇanā niṭṭhitā.",
  "atk-s0202a0:695_0": "6. Sandakasuttavaṇṇanā",
  "atk-s0202a0:696_0": "223.",
  "atk-s0202a0:696_1": "Evaṃ me sutanti sandakasuttaṃ.",
  "atk-s0202a0:696_2": "Tattha pilakkhaguhāyanti tassā guhāya dvāre pilakkharukkho ahosi,",
  "atk-s0202a0:696_3": "tasmā pilakkhaguhātveva saṅkhaṃ gatā.",
  "atk-s0202a0:696_4": "Paṭisallānā vuṭṭhitoti vivekato vuṭṭhito.",
  "atk-s0202a0:696_5": "Devakatasobbhoti vassodakeneva tinnaṭṭhāne jāto mahāudakarahado.",
  "atk-s0202a0:696_6": "Guhādassanāyāti ettha guhāti paṃsuguhā.",
  "atk-s0202a0:696_7": "Sā unname udakamuttaṭṭhāne ahosi,",
  "atk-s0202a0:696_8": "ekato umaṅgaṃ katvā khāṇuke ca paṃsuñca nīharitvā anto thambhe ussāpetvā matthake padaracchannagehasaṅkhepena katā,",
  "atk-s0202a0:696_9": "tattha te paribbājakā vasanti.",
  "atk-s0202a0:696_10": "Sā vassāne udakapuṇṇā tiṭṭhati,",
  "atk-s0202a0:696_11": "nidāghe tattha vasanti.",
  "atk-s0202a0:696_12": "Taṃ sandhāya “guhādassanāyā”ti āha.",
  "atk-s0202a0:696_13": "Vihāradassanatthañhi anamataggiyaṃ paccavekkhitvā samuddapabbatadassanatthaṃ vāpi gantuṃ vaṭṭatīti.",
  "atk-s0202a0:697_0": "Unnādiniyāti uccaṃ nadamānāya.",
  "atk-s0202a0:697_1": "Evaṃ nadamānāya cassā uddhaṅgamanavasena ucco,",
  "atk-s0202a0:697_2": "disāsu patthaṭavasena mahāsaddoti uccāsaddamahāsaddo,",
  "atk-s0202a0:697_3": "tāya uccāsaddamahāsaddāya.",
  "atk-s0202a0:697_4": "Tesaṃ paribbājakānaṃ pātova uṭṭhāya kattabbaṃ nāma cetiyavattaṃ vā bodhivattaṃ vā ācariyupajjhāyavattaṃ vā yonisomanasikāro vā natthi.",
  "atk-s0202a0:697_5": "Tena te pātova uṭṭhāya bālātape nisinnā,",
  "atk-s0202a0:697_6": "sāyaṃ vā kathāya phāsukatthāya sannipatitā “imassa hattho sobhaṇo imassa pādo”ti evaṃ aññamaññassa hatthapādādīni",
  "atk-s0202a0:697_7": "vā ārabbha itthipurisadārakadārikāvaṇṇe vā aññaṃ vā kāmassādabhavassādādivatthuṃ ārabbha kathaṃ paṭṭhapetvā",
  "atk-s0202a0:697_8": "anupubbena rājakathādianekavidhaṃ tiracchānakathaṃ kathenti.",
  "atk-s0202a0:697_9": "Sā hi aniyyānikattā saggamokkhamaggānaṃ tiracchānabhūtā kathāti tiracchānakathā.",
  "atk-s0202a0:697_10": "Tattha rājānaṃ ārabbha “mahāsammato mandhātā dhammāsoko evaṃmahānubhāvo”tiādinā nayena pavattā kathā rājakathā.",
  "atk-s0202a0:697_11": "Esa nayo corakathādīsu.",
  "atk-s0202a0:698_0": "Tesu “asuko rājā abhirūpo dassanīyo”tiādinā nayena gehassitakathāva tiracchānakathā hoti.",
  "atk-s0202a0:698_1": "“Sopi nāma evaṃ mahānubhāvo khayaṃ gato”ti evaṃ pavattā pana kammaṭṭhānabhāve tiṭṭhati.",
  "atk-s0202a0:698_2": "Coresupi “mūladevo evaṃmahānubhāvo,",
  "atk-s0202a0:698_3": "meghamālo evaṃmahānubhāvo”ti tesaṃ kammaṃ paṭicca aho sūrāti gehassitakathāva tiracchānakathā.",
  "atk-s0202a0:698_4": "Yuddhepi bhāratayuddhādīsu “asukena asuko evaṃ mārito evaṃ viddho”ti kāmassādavaseneva kathā tiracchānakathā.",
  "atk-s0202a0:698_5": "“Tepi nāma khayaṃ gatā”ti evaṃ pavattā pana sabbattha kathā kammaṭṭhānameva hoti.",
  "atk-s0202a0:698_6": "Apica annādīsu “evaṃ vaṇṇavantaṃ gandhavantaṃ rasavantaṃ phassasampannaṃ khādimha bhuñjimha pivimha paribhuñjimhā”ti",
  "atk-s0202a0:698_7": "kāmassādavasena kathetuṃ na vaṭṭati,",
  "atk-s0202a0:698_8": "sātthakaṃ pana katvā –",
  "atk-s0202a0:698_9": "“pubbe evaṃ vaṇṇādisampannaṃ annaṃ pānaṃ vatthaṃ sayanaṃ mālaṃ gandhaṃ sīlavantānaṃ adamha,",
  "atk-s0202a0:698_10": "cetiye pūjaṃ akarimhā”ti kathetuṃ vaṭṭati.",
  "atk-s0202a0:699_0": "Ñātikathādīsupi “amhākaṃ ñātakā sūrā samatthā”ti vā “pubbe mayaṃ evaṃ vicitrehi yānehi carimhā”ti vā assādavasena vattuṃ na vaṭṭati,",
  "atk-s0202a0:699_1": "sātthakaṃ pana katvā “tepi no ñātakā khayaṃ gatā”ti vā “pubbe mayaṃ evarūpā upāhanā saṅghassa adamhā”ti vā kathetabbā.",
  "atk-s0202a0:699_2": "Gāmakathāpi suniviṭṭhadunniviṭṭhasubhikkhadubbhikkhādivasena vā “asukagāmavāsino sūrā samatthā”ti vā evaṃ assādavasena na vaṭṭati,",
  "atk-s0202a0:699_3": "sātthakaṃ pana katvā saddhā pasannāti vā khayavayaṃ gatāti vā vattuṃ vaṭṭati.",
  "atk-s0202a0:699_4": "Nigamanagarajanapadakathāsupi eseva nayo.",
  "atk-s0202a0:699_5": "Itthikathāpi vaṇṇasaṇṭhānādīni paṭicca assādavasena na vaṭṭati,",
  "atk-s0202a0:699_6": "saddhā pasannā khayaṃ gatāti evameva vaṭṭati.",
  "atk-s0202a0:699_7": "Sūrakathāpi nandimitto nāma yodho sūro ahosīti assādavaseneva na vaṭṭati,",
  "atk-s0202a0:699_8": "saddho pasanno ahosi khayaṃ gatoti evameva vaṭṭati.",
  "atk-s0202a0:699_9": "Visikhākathāpi asukā visikhā suniviṭṭhā dunniviṭṭhā sūrā samatthāti assādavaseneva na vaṭṭati,",
  "atk-s0202a0:699_10": "saddhā pasannā khayaṃ gatā iccevaṃ vaṭṭati.",
  "atk-s0202a0:700_0": "Kumbhaṭṭhānakathāti kumbhaṭṭhānaudakatitthakathā vā vuccati kumbhadāsikathā vā.",
  "atk-s0202a0:700_1": "Sāpi “pāsādikā naccituṃ gāyituṃ chekā”ti assādavasena na vaṭṭati,",
  "atk-s0202a0:700_2": "saddhā pasannātiādinā nayeneva vaṭṭati.",
  "atk-s0202a0:700_3": "Pubbapetakathāti atītañātikathā.",
  "atk-s0202a0:700_4": "Tattha vattamānañātikathāsadisova vinicchayo.",
  "atk-s0202a0:701_0": "Nānattakathāti purimapacchimakathāvimuttā avasesā nānāsabhāvā niratthakakathā.",
  "atk-s0202a0:701_1": "Lokakkhāyikāti ayaṃ loko kena nimmito,",
  "atk-s0202a0:701_2": "asukena nāma nimmito,",
  "atk-s0202a0:701_3": "kākā setā aṭṭhīnaṃ setattā,",
  "atk-s0202a0:701_4": "bakā rattā lohitassa rattattāti evamādikā lokāyatavitaṇḍasallāpakathā.",
  "atk-s0202a0:702_0": "Samuddakkhāyikā nāma kasmā samuddo sāgaro,",
  "atk-s0202a0:702_1": "sāgaradevena khaṇitattā sāgaro,",
  "atk-s0202a0:702_2": "khato meti hatthamuddāya niveditattā samuddoti evamādikā niratthakā samuddakkhāyikakathā.",
  "atk-s0202a0:702_3": "Iti bhavo,",
  "atk-s0202a0:702_4": "iti abhavoti yaṃ vā taṃ vā niratthakakāraṇaṃ vatvā pavattitakathā itibhavābhavakathā.",
  "atk-s0202a0:702_5": "Ettha ca bhavoti sassataṃ,",
  "atk-s0202a0:702_6": "abhavoti ucchedaṃ.",
  "atk-s0202a0:702_7": "Bhavoti vaḍḍhi,",
  "atk-s0202a0:702_8": "abhavoti hāni.",
  "atk-s0202a0:702_9": "Bhavoti kāmasukhaṃ,",
  "atk-s0202a0:702_10": "abhavoti attakilamatho.",
  "atk-s0202a0:702_11": "Iti imāya chabbidhāya itibhavābhavakathāya saddhiṃ bāttiṃsatiracchānakathā nāma hoti.",
  "atk-s0202a0:702_12": "Evarūpiṃ tiracchānakathaṃ kathentiyā nisinno hoti.",
  "atk-s0202a0:703_0": "Tato sandako paribbājako te paribbājake oloketvā –",
  "atk-s0202a0:703_1": "“ime paribbājakā ativiya aññamaññaṃ agāravā appatissā,",
  "atk-s0202a0:703_2": "mayañca samaṇassa gotamassa pātubhāvato paṭṭhāya sūriyuggamane khajjopanakūpamā jātā,",
  "atk-s0202a0:703_3": "lābhasakkāropi no parihīno.",
  "atk-s0202a0:703_4": "Sace pana imaṃ ṭhānaṃ samaṇo gotamo gotamasāvako vā gihiupaṭṭhākopi vāssa āgaccheyya,",
  "atk-s0202a0:703_5": "ativiya lajjanīyaṃ bhavissati.",
  "atk-s0202a0:703_6": "Parisadoso kho pana parisajeṭṭhakasseva upari ārohatī”ti ito cito ca vilokento theraṃ addasa.",
  "atk-s0202a0:703_7": "Tena vuttaṃ addasā kho sandako paribbājako…pe…",
  "atk-s0202a0:703_8": "tuṇhī ahesunti.",
  "atk-s0202a0:704_0": "Tattha saṇṭhapesīti sikkhāpesi,",
  "atk-s0202a0:704_1": "vajjamassā paṭicchādesi.",
  "atk-s0202a0:704_2": "Yathā suṭṭhapitā hoti,",
  "atk-s0202a0:704_3": "tathā naṃ ṭhapesi.",
  "atk-s0202a0:704_4": "Yathā nāma parisamajjhaṃ pavisanto puriso vajjapaṭicchādanatthaṃ nivāsanaṃ saṇṭhapeti,",
  "atk-s0202a0:704_5": "pārupanaṃ saṇṭhapeti,",
  "atk-s0202a0:704_6": "rajokiṇṇaṭṭhānaṃ puñchati,",
  "atk-s0202a0:704_7": "evamassā vajjapaṭicchādanatthaṃ “appasaddā bhonto”ti sikkhāpento yathā suṭṭhapitā hoti,",
  "atk-s0202a0:704_8": "tathā naṃ ṭhapesīti attho.",
  "atk-s0202a0:704_9": "Appasaddakāmāti appasaddaṃ icchanti,",
  "atk-s0202a0:704_10": "ekakā nisīdanti,",
  "atk-s0202a0:704_11": "ekakā tiṭṭhanti,",
  "atk-s0202a0:704_12": "na gaṇasaṅgaṇikāya yāpenti.",
  "atk-s0202a0:704_13": "Appasaddavinītāti appasaddena niravena buddhena vinītā.",
  "atk-s0202a0:704_14": "Appasaddassa vaṇṇavādinoti yaṃ ṭhānaṃ appasaddaṃ nissaddaṃ.",
  "atk-s0202a0:704_15": "Tassa vaṇṇavādino.",
  "atk-s0202a0:704_16": "Upasaṅkamitabbaṃ maññeyyāti idhāgantabbaṃ maññeyya.",
  "atk-s0202a0:705_0": "Kasmā panesa therassa upasaṅkamanaṃ paccāsīsatīti.",
  "atk-s0202a0:705_1": "Attano vuddhiṃ patthayamāno.",
  "atk-s0202a0:705_2": "Paribbājakā kira buddhesu vā buddhasāvakesu vā attano santikaṃ āgatesu –",
  "atk-s0202a0:705_3": "“ajja amhākaṃ santikaṃ samaṇo gotamo āgato,",
  "atk-s0202a0:705_4": "sāriputto āgato,",
  "atk-s0202a0:705_5": "na kho panete yassa vā tassa vā santikaṃ gacchanti,",
  "atk-s0202a0:705_6": "passatha amhākaṃ uttamabhāva”nti attano upaṭṭhākānaṃ santike attānaṃ ukkhipanti ucce ṭhāne ṭhapenti.",
  "atk-s0202a0:705_7": "Bhagavatopi upaṭṭhāke gaṇhituṃ vāyamanti.",
  "atk-s0202a0:705_8": "Te kira bhagavato upaṭṭhāke disvā evaṃ vadanti –",
  "atk-s0202a0:705_9": "“tumhākaṃ satthā bhavaṃ gotamopi gotamassa sāvakāpi amhākaṃ santikaṃ āgacchanti,",
  "atk-s0202a0:705_10": "mayaṃ aññamaññaṃ samaggā.",
  "atk-s0202a0:705_11": "Tumhe pana amhe akkhīhi passituṃ na icchatha,",
  "atk-s0202a0:705_12": "sāmīcikammaṃ na karotha,",
  "atk-s0202a0:705_13": "kiṃ vo amhehi aparaddha”nti.",
  "atk-s0202a0:705_14": "Appekacce manussā –",
  "atk-s0202a0:705_15": "“buddhāpi etesaṃ santikaṃ gacchanti,",
  "atk-s0202a0:705_16": "kiṃ amhāka”nti tato paṭṭhāya te disvā nappamajjanti.",
  "atk-s0202a0:705_17": "Tuṇhī ahesunti sandakaṃ parivāretvā nissaddā nisīdiṃsu.",
  "atk-s0202a0:706_0": "224.",
  "atk-s0202a0:706_1": "Svāgataṃ bhoto ānandassāti suāgamanaṃ bhoto ānandassa.",
  "atk-s0202a0:706_2": "Bhavante hi no āgate ānando hoti,",
  "atk-s0202a0:706_3": "gate sokoti dīpeti.",
  "atk-s0202a0:706_4": "Cirassaṃ khoti piyasamudācāravacanametaṃ.",
  "atk-s0202a0:706_5": "Thero pana kālena kālaṃ paribbājakārāmaṃ cārikatthāya gacchatīti purimagamanaṃ gahetvā evamāha.",
  "atk-s0202a0:706_6": "Evañca pana vatvā na mānatthaddho hutvā nisīdi,",
  "atk-s0202a0:706_7": "attano pana āsanā vuṭṭhāya taṃ āsanaṃ papphoṭetvā theraṃ āsanena nimantento nisīdatu bhavaṃ ānando,",
  "atk-s0202a0:706_8": "idamāsanaṃ paññattanti āha.",
  "atk-s0202a0:707_0": "Antarākathā vippakatāti nisinnānaṃ vo ārambhato paṭṭhāya yāva mamāgamanaṃ etasmiṃ antare kā nāma kathā vippakatā,",
  "atk-s0202a0:707_1": "mamāgamanapaccayā katamā kathā pariyantaṃ na gatāti pucchati.",
  "atk-s0202a0:708_0": "Atha paribbājako “niratthakakathāva esā nissārā vaṭṭasannissitā,",
  "atk-s0202a0:708_1": "na tumhākaṃ purato vattabbataṃ arahatī”ti dīpento tiṭṭhatesā,",
  "atk-s0202a0:708_2": "bhotiādimāha.",
  "atk-s0202a0:708_3": "Nesā bhototi sace bhavaṃ sotukāmo bhavissati,",
  "atk-s0202a0:708_4": "pacchāpesā kathā na dullabhā bhavissati,",
  "atk-s0202a0:708_5": "amhākaṃ panimāya attho natthi.",
  "atk-s0202a0:708_6": "Bhoto pana āgamanaṃ labhitvā aññadeva sukāraṇaṃ kathaṃ sotukāmamhāti dīpeti.",
  "atk-s0202a0:708_7": "Tato dhammadesanaṃ yācanto sādhu vata bhavantaṃ ye vātiādimāha.",
  "atk-s0202a0:708_8": "Tattha ācariyaketi ācariyasamaye.",
  "atk-s0202a0:708_9": "Anassāsikānīti assāsavirahitāni.",
  "atk-s0202a0:708_10": "Sasakkanti ekaṃsatthe nipāto,",
  "atk-s0202a0:708_11": "viññū puriso ekaṃseneva na vaseyyāti attho.",
  "atk-s0202a0:708_12": "Vasanto ca nārādheyyāti na sampādeyya,",
  "atk-s0202a0:708_13": "na paripūreyyāti vuttaṃ hoti.",
  "atk-s0202a0:708_14": "Ñāyaṃ dhammaṃ kusalanti kāraṇabhūtaṃ anavajjaṭṭhena kusalaṃ dhammaṃ.",
  "atk-s0202a0:709_0": "225.",
  "atk-s0202a0:709_1": "Idhāti imasmiṃ loke.",
  "atk-s0202a0:709_2": "Natthi dinnantiādīni sāleyyakasutte vuttāni.",
  "atk-s0202a0:709_3": "Cātumahābhūtikoti catumahābhūtamayo.",
  "atk-s0202a0:709_4": "Pathavī pathavīkāyanti ajjhattikā pathavīdhātu bāhirapathavīdhātuṃ.",
  "atk-s0202a0:709_5": "Anupetīti anuyāti.",
  "atk-s0202a0:709_6": "Anupagacchatīti tasseva vevacanaṃ,",
  "atk-s0202a0:709_7": "anugacchatītipi attho,",
  "atk-s0202a0:709_8": "ubhayenāpi upeti upagacchatīti dasseti.",
  "atk-s0202a0:709_9": "Āpādīsupi eseva nayo.",
  "atk-s0202a0:709_10": "Indriyānīti manacchaṭṭhāni indriyāni ākāsaṃ pakkhandanti.",
  "atk-s0202a0:709_11": "Āsandipañcamāti nipannamañcena pañcamā,",
  "atk-s0202a0:709_12": "mañco ceva,",
  "atk-s0202a0:709_13": "cattāro mañcapāde gahetvā ṭhitā cattāro purisā cāti attho.",
  "atk-s0202a0:709_14": "Yāvāḷāhanāti yāva susānā.",
  "atk-s0202a0:709_15": "Padānīti ayaṃ evaṃ sīlavā ahosi,",
  "atk-s0202a0:709_16": "evaṃ dussīlotiādinā nayena pavattāni guṇapadāni.",
  "atk-s0202a0:709_17": "Sarīrameva vā ettha padānīti adhippetaṃ.",
  "atk-s0202a0:709_18": "Kāpotakānīti kapotakavaṇṇāni,",
  "atk-s0202a0:709_19": "pārāvatapakkhavaṇṇānīti attho.",
  "atk-s0202a0:710_0": "Bhassantāti bhasmantā,",
  "atk-s0202a0:710_1": "ayameva vā pāḷi.",
  "atk-s0202a0:710_2": "Āhutiyoti yaṃ paheṇakasakkārādibhedaṃ dinnadānaṃ,",
  "atk-s0202a0:710_3": "sabbaṃ taṃ chārikāvasānameva hoti,",
  "atk-s0202a0:710_4": "na tato paraṃ phaladāyakaṃ hutvā gacchatīti attho.",
  "atk-s0202a0:710_5": "Dattupaññattanti dattūhi bālamanussehi paññattaṃ.",
  "atk-s0202a0:710_6": "Idaṃ vuttaṃ hoti –",
  "atk-s0202a0:710_7": "bālehi abuddhīhi paññattamidaṃ dānaṃ,",
  "atk-s0202a0:710_8": "na paṇḍitehi.",
  "atk-s0202a0:710_9": "Bālā denti,",
  "atk-s0202a0:710_10": "paṇḍitā gaṇhantīti dasseti.",
  "atk-s0202a0:710_11": "Atthikavādanti atthi dinnaṃ dinnaphalanti imaṃ atthikavādaṃyeva vadanti tesaṃ tucchaṃ vacanaṃ musāvilāpo.",
  "atk-s0202a0:710_12": "Bāle ca paṇḍite cāti bālā ca paṇḍitā ca.",
  "atk-s0202a0:711_0": "Akatena me ettha katanti mayhaṃ akateneva samaṇakammena ettha etassa samaye kammaṃ kataṃ nāma hoti,",
  "atk-s0202a0:711_1": "avusiteneva brahmacariyena vusitaṃ nāma hoti.",
  "atk-s0202a0:711_2": "Etthāti etasmiṃ samaṇadhamme.",
  "atk-s0202a0:711_3": "Samasamāti ativiya samā,",
  "atk-s0202a0:711_4": "samena vā guṇena samā.",
  "atk-s0202a0:711_5": "Sāmaññaṃ pattāti samānabhāvaṃ pattā.",
  "atk-s0202a0:712_0": "226. Karatotiādīni apaṇṇakasutte vuttāni. Tathā natthi hetūtiādīni.",
  "atk-s0202a0:713_0": "228.",
  "atk-s0202a0:713_1": "Catutthabrahmacariyavāse akaṭāti akatā.",
  "atk-s0202a0:713_2": "Akaṭavidhāti akatavidhānā,",
  "atk-s0202a0:713_3": "evaṃ karohīti kenaci kārāpitā na hontīti attho.",
  "atk-s0202a0:713_4": "Animmitāti iddhiyāpi na nimmitā.",
  "atk-s0202a0:713_5": "Animmātāti animmāpitā.",
  "atk-s0202a0:713_6": "Keci animmitabbāti padaṃ vadanti,",
  "atk-s0202a0:713_7": "taṃ neva pāḷiyaṃ,",
  "atk-s0202a0:713_8": "na aṭṭhakathāyaṃ sandissati.",
  "atk-s0202a0:713_9": "Vañjhāti vañjhapasuvañjhatālādayo viya aphalā,",
  "atk-s0202a0:713_10": "kassaci ajanakāti attho.",
  "atk-s0202a0:713_11": "Etena pathavīkāyādīnaṃ rūpādijanakabhāvaṃ paṭikkhipati.",
  "atk-s0202a0:713_12": "Pabbatakūṭā viya ṭhitāti kūṭaṭṭhā.",
  "atk-s0202a0:713_13": "Īsikaṭṭhāyiṭṭhitāti muñje īsikā viya ṭhitā.",
  "atk-s0202a0:713_14": "Tatrāyamadhippāyo –",
  "atk-s0202a0:713_15": "yamidaṃ jāyatīti vuccati,",
  "atk-s0202a0:713_16": "taṃ muñjato īsikā viya vijjamānameva nikkhamatīti.",
  "atk-s0202a0:713_17": "“Esikaṭṭhāyiṭṭhitā”tipi pāṭho,",
  "atk-s0202a0:713_18": "sunikhāto esikatthambho niccalo tiṭṭhati,",
  "atk-s0202a0:713_19": "evaṃ ṭhitāti attho.",
  "atk-s0202a0:713_20": "Ubhayenapi tesaṃ vināsābhāvaṃ dīpeti.",
  "atk-s0202a0:713_21": "Na iñjantīti esikatthambho viya ṭhitattā na calanti.",
  "atk-s0202a0:713_22": "Na vipariṇāmentīti pakatiṃ na jahanti.",
  "atk-s0202a0:713_23": "Na aññamaññaṃ byābādhentīti aññamaññaṃ na upahananti.",
  "atk-s0202a0:713_24": "Nālanti na samatthā.",
  "atk-s0202a0:714_0": "Pathavīkāyotiādīsu pathavīyeva pathavīkāyo,",
  "atk-s0202a0:714_1": "pathavīsamūho vā.",
  "atk-s0202a0:714_2": "Tatthāti tesu jīvasattamesu kāyesu.",
  "atk-s0202a0:714_3": "Natthi hantā vāti hantuṃ vā ghātetuṃ vā sotuṃ vā sāvetuṃ vā jānituṃ vā jānāpetuṃ vā samattho nāma natthīti dīpeti.",
  "atk-s0202a0:714_4": "Sattannaṃtveva kāyānanti yathā muggarāsiādīsu pahaṭaṃ satthaṃ muggarāsiādīnaṃ antarena pavisati,",
  "atk-s0202a0:714_5": "evaṃ sattannaṃ kāyānaṃ antarena chiddena vivarena satthaṃ pavisati.",
  "atk-s0202a0:714_6": "Tattha “ahaṃ imaṃ jīvitā voropemī”ti kevalaṃ saññāmattameva hotīti dasseti.",
  "atk-s0202a0:714_7": "Yonipamukhasatasahassānīti pamukhayonīnaṃ uttamayonīnaṃ cuddasasatasahassāni aññāni ca saṭṭhisatāni aññāni ca chasatāni.",
  "atk-s0202a0:714_8": "Pañca ca kammuno satānīti pañca kammasatāni ca,",
  "atk-s0202a0:714_9": "kevalaṃ takkamattakena niratthakaṃ diṭṭhiṃ dīpeti.",
  "atk-s0202a0:714_10": "Pañca ca kammāni tīṇi ca kammānītiādīsupi eseva nayo.",
  "atk-s0202a0:714_11": "Keci panāhu pañca kammānīti pañcindriyavasena bhaṇati.",
  "atk-s0202a0:714_12": "Tīṇīti kāyakammādivasenāti.",
  "atk-s0202a0:714_13": "Kamme ca aḍḍhakamme cāti ettha panassa kāyakammañca vacīkammañca kammanti laddhi,",
  "atk-s0202a0:714_14": "manokammaṃ upaḍḍhakammanti.",
  "atk-s0202a0:714_15": "Dvaṭṭhipaṭipadāti dvāsaṭṭhi paṭipadāti vadati.",
  "atk-s0202a0:714_16": "Dvaṭṭhantarakappāti ekasmiṃ kappe catusaṭṭhi antarakappā nāma honti,",
  "atk-s0202a0:714_17": "ayaṃ pana aññe dve ajānanto evamāha.",
  "atk-s0202a0:714_18": "Chaḷābhijātiyo apaṇṇakasutte vitthāritā.",
  "atk-s0202a0:715_0": "Aṭṭha purisabhūmiyoti mandabhūmi khiḍḍābhūmi vīmaṃsakabhūmi ujugatabhūmi sekkhabhūmi samaṇabhūmi jinabhūmi",
  "atk-s0202a0:715_1": "pannabhūmīti imā aṭṭha purisabhūmiyoti vadati.",
  "atk-s0202a0:715_2": "Tattha jātadivasato paṭṭhāya sattadivase sambādhaṭṭhānato nikkhantattā sattā mandā honti momūhā.",
  "atk-s0202a0:715_3": "Ayaṃ mandabhūmīti vadati.",
  "atk-s0202a0:715_4": "Ye pana duggatito āgatā honti,",
  "atk-s0202a0:715_5": "te abhiṇhaṃ rodanti ceva viravanti ca.",
  "atk-s0202a0:715_6": "Sugatito āgatā taṃ anussaritvā anussaritvā hasanti.",
  "atk-s0202a0:715_7": "Ayaṃ khiḍḍābhūmi nāma.",
  "atk-s0202a0:715_8": "Mātāpitūnaṃ hatthaṃ vā pādaṃ vā mañcaṃ vā pīṭhaṃ vā gahetvā bhūmiyaṃ padanikkhipanaṃ vīmaṃsakabhūmi nāma.",
  "atk-s0202a0:715_9": "Padasāva gantuṃ samatthakālo ujugatabhūmi nāma.",
  "atk-s0202a0:715_10": "Sippānaṃ sikkhanakālo sekkhabhūmi nāma.",
  "atk-s0202a0:715_11": "Gharā nikkhamma pabbajanakālo samaṇabhūmi nāma.",
  "atk-s0202a0:715_12": "Ācariyaṃ sevitvā jānanakālo jinabhūmi nāma.",
  "atk-s0202a0:715_13": "Bhikkhu ca pannako jino na kiñci āhāti evaṃ alābhiṃ samaṇaṃ pannabhūmīti vadati.",
  "atk-s0202a0:716_0": "Ekūnapaññāsa ājīvasateti ekūnapaññāsa ājīvavuttisatāni.",
  "atk-s0202a0:716_1": "Paribbājakasateti paribbājakapabbajjasatāni.",
  "atk-s0202a0:716_2": "Nāgāvāsasateti nāgamaṇḍalasatāni.",
  "atk-s0202a0:716_3": "Vīse indriyasateti vīsa indriyasatāni.",
  "atk-s0202a0:716_4": "Tiṃse nirayasateti tiṃsa nirayasatāni.",
  "atk-s0202a0:716_5": "Rajodhātuyoti rajaokiraṇaṭṭhānāni.",
  "atk-s0202a0:716_6": "Hatthapiṭṭhipādapiṭṭhādīni sandhāya vadati.",
  "atk-s0202a0:716_7": "Satta saññīgabbhāti oṭṭhagoṇagadrabhaajapasumigamahiṃse sandhāya vadati.",
  "atk-s0202a0:716_8": "Asaññīgabbhāti sāliyavagodhumamuggakaṅguvarakakudrūsake sandhāya vadati.",
  "atk-s0202a0:716_9": "Nigaṇṭhigabbhāti nigaṇṭhimhi jātagabbhā,",
  "atk-s0202a0:716_10": "ucchuveḷunaḷādayo sandhāya vadati.",
  "atk-s0202a0:716_11": "Satta devāti bahū devā,",
  "atk-s0202a0:716_12": "so pana sattāti vadati.",
  "atk-s0202a0:716_13": "Mānusāpi anantā,",
  "atk-s0202a0:716_14": "so sattāti vadati.",
  "atk-s0202a0:716_15": "Satta pisācāti pisācā mahantā,",
  "atk-s0202a0:716_16": "sattāti vadati.",
  "atk-s0202a0:717_0": "Sarāti mahāsarā.",
  "atk-s0202a0:717_1": "Kaṇṇamuṇḍa-",
  "atk-s0202a0:717_2": "rathakāra- anotatta-",
  "atk-s0202a0:717_3": "sīhapapātakuḷira-",
  "atk-s0202a0:717_4": "mucalinda-",
  "atk-s0202a0:717_5": "kuṇāladahe gahetvā vadati.",
  "atk-s0202a0:717_6": "Pavuṭāti gaṇṭhikā.",
  "atk-s0202a0:717_7": "Papātāti mahāpapātā.",
  "atk-s0202a0:717_8": "Papātasatānīti khuddakapapātasatāni.",
  "atk-s0202a0:717_9": "Supināti mahāsupinā.",
  "atk-s0202a0:717_10": "Supinasatānīti khuddakasupinasatāni.",
  "atk-s0202a0:717_11": "Mahākappinoti mahākappānaṃ.",
  "atk-s0202a0:717_12": "Ettha ekamhā sarā vassasate vassasate kusaggena ekaṃ udakabinduṃ nīharitvā nīharitvā sattakkhattuṃ tamhi sare nirudake kate eko mahākappoti vadati.",
  "atk-s0202a0:717_13": "Evarūpānaṃ mahākappānaṃ caturāsītisatasahassāni khepetvā bālā ca paṇḍitā ca dukkhassantaṃ karontīti ayamassa laddhi.",
  "atk-s0202a0:717_14": "Paṇḍitopi kira antarā sujjhituṃ na sakkoti,",
  "atk-s0202a0:717_15": "bālopi tato uddhaṃ na gacchati.",
  "atk-s0202a0:718_0": "Sīlenāti acelakasīlena vā aññena vā yena kenaci.",
  "atk-s0202a0:718_1": "Vatenāti tādisena vatena.",
  "atk-s0202a0:718_2": "Tapenāti tapokammena.",
  "atk-s0202a0:718_3": "Aparipakkaṃ paripāceti nāma yo “ahaṃ paṇḍito”ti antarā visujjhati.",
  "atk-s0202a0:718_4": "Paripakkaṃ phussa phussa byantiṃ karoti nāma yo “ahaṃ bālo”ti vuttaparimāṇaṃ kālaṃ atikkamitvā yāti.",
  "atk-s0202a0:718_5": "Hevaṃ natthīti evaṃ natthi.",
  "atk-s0202a0:718_6": "Tañhi ubhayampi na sakkā kātunti dīpeti.",
  "atk-s0202a0:718_7": "Doṇamiteti doṇena mitaṃ viya.",
  "atk-s0202a0:718_8": "Sukhadukkheti sukhadukkhaṃ.",
  "atk-s0202a0:718_9": "Pariyantakateti vuttaparimāṇena kālena katapariyanto.",
  "atk-s0202a0:718_10": "Natthi hāyanavaḍḍhaneti natthi hāyanavaḍḍhanāni.",
  "atk-s0202a0:718_11": "Na saṃsāro paṇḍitassa hāyati,",
  "atk-s0202a0:718_12": "na bālassa vaḍḍhatīti attho.",
  "atk-s0202a0:718_13": "Ukkaṃsāvakaṃseti ukkaṃsāvakaṃsā,",
  "atk-s0202a0:718_14": "hāpanavaḍḍhanānamevetaṃ vevacanaṃ.",
  "atk-s0202a0:718_15": "Idāni tamatthaṃ upamāya sādhento seyyathāpi nāmātiādimāha.",
  "atk-s0202a0:718_16": "Tattha suttaguḷeti veṭhetvā katasuttaguḷaṃ.",
  "atk-s0202a0:718_17": "Nibbeṭhiyamānameva paletīti pabbate vā rukkhagge vā ṭhatvā khittaṃ suttapamāṇena nibbeṭhiyamānaṃ gacchati,",
  "atk-s0202a0:718_18": "sutte khīṇe tattha tiṭṭhati na gacchati.",
  "atk-s0202a0:718_19": "Evamevaṃ vuttakālato uddhaṃ na gacchatīti dasseti.",
  "atk-s0202a0:719_0": "229.",
  "atk-s0202a0:719_1": "Kimidanti kimidaṃ tava aññāṇaṃ,",
  "atk-s0202a0:719_2": "kiṃ sabbaññu nāma tvanti evaṃ puṭṭho samāno niyativāde pakkhipanto suññaṃ me agārantiādimāha.",
  "atk-s0202a0:720_0": "230.",
  "atk-s0202a0:720_1": "Anussaviko hotīti anussavanissito hoti.",
  "atk-s0202a0:720_2": "Anussavasaccoti savanaṃ saccato gahetvā ṭhito.",
  "atk-s0202a0:720_3": "Piṭakasampadāyāti vaggapaṇṇāsakāya piṭakaganthasampattiyā.",
  "atk-s0202a0:721_0": "232.",
  "atk-s0202a0:721_1": "Mandoti mandapañño.",
  "atk-s0202a0:721_2": "Momūhoti atimūḷho.",
  "atk-s0202a0:721_3": "Vācāvikkhepaṃ āpajjatīti vācāya vikkhepaṃ āpajjati. Kīdisaṃ?",
  "atk-s0202a0:721_4": "Amarāvikkhepaṃ,",
  "atk-s0202a0:721_5": "apariyantavikkhepanti attho.",
  "atk-s0202a0:721_6": "Atha vā amarā nāma macchajāti.",
  "atk-s0202a0:721_7": "Sā ummujjananimmujjanādivasena udake sandhāvamānā gahetuṃ na sakkāti evameva ayampi vādo ito cito ca sandhāvati,",
  "atk-s0202a0:721_8": "gāhaṃ na upagacchatīti amarāvikkhepoti vuccati.",
  "atk-s0202a0:721_9": "Taṃ amarāvikkhepaṃ.",
  "atk-s0202a0:722_0": "Evantipi me notiādīsu idaṃ kusalanti puṭṭho “evantipi me no”ti vadati,",
  "atk-s0202a0:722_1": "tato kiṃ akusalanti vutte “tathātipi me no”ti vadati,",
  "atk-s0202a0:722_2": "kiṃ ubhayato aññathāti vutte “aññathātipi me no”ti vadati,",
  "atk-s0202a0:722_3": "tato tividhenāpi na hotīti te laddhīti vutte “notipi me no”ti vadati,",
  "atk-s0202a0:722_4": "tato kiṃ no noti te laddhīti vutte “no notipi me no”ti vikkhepamāpajjati,",
  "atk-s0202a0:722_5": "ekasmimpi pakkhe na tiṭṭhati.",
  "atk-s0202a0:722_6": "Nibbijja pakkamatīti attanopi esa satthā avassayo bhavituṃ na sakkoti,",
  "atk-s0202a0:722_7": "mayhaṃ kiṃ sakkhissatīti nibbinditvā pakkamati.",
  "atk-s0202a0:722_8": "Purimesupi anassāsikesu eseva nayo.",
  "atk-s0202a0:723_0": "234.",
  "atk-s0202a0:723_1": "Sannidhikārakaṃ kāme paribhuñjitunti yathā pubbe gihibhūto sannidhiṃ katvā vatthukāme paribhuñjati,",
  "atk-s0202a0:723_2": "evaṃ tilataṇḍulasappinavanītādīni sannidhiṃ katvā idāni paribhuñjituṃ abhabboti attho.",
  "atk-s0202a0:723_3": "Nanu ca khīṇāsavassa vasanaṭṭhāne tilataṇḍulādayo paññāyantīti.",
  "atk-s0202a0:723_4": "No na paññāyanti,",
  "atk-s0202a0:723_5": "na panesa te attano atthāya ṭhapeti,",
  "atk-s0202a0:723_6": "aphāsukapabbajitādīnaṃ atthāya ṭhapeti.",
  "atk-s0202a0:723_7": "Anāgāmissa kathanti.",
  "atk-s0202a0:723_8": "Tassāpi pañca kāmaguṇā sabbasova pahīnā,",
  "atk-s0202a0:723_9": "dhammena pana laddhaṃ vicāretvā paribhuñjati.",
  "atk-s0202a0:724_0": "236.",
  "atk-s0202a0:724_1": "Puttamatāya puttāti so kira imaṃ dhammaṃ sutvā ājīvakā matā nāmāti saññī hutvā evamāha.",
  "atk-s0202a0:724_2": "Ayañhettha attho –",
  "atk-s0202a0:724_3": "ājīvakā matā nāma,",
  "atk-s0202a0:724_4": "tesaṃ mātā puttamatā hoti,",
  "atk-s0202a0:724_5": "iti ājīvakā puttamatāya puttā nāma honti.",
  "atk-s0202a0:724_6": "Samaṇe gotameti samaṇe gotame brahmacariyavāso atthi,",
  "atk-s0202a0:724_7": "aññattha natthīti dīpeti.",
  "atk-s0202a0:724_8": "Sesaṃ sabbattha uttānamevāti.",
  "atk-s0202a0:725_0": "Papañcasūdaniyā majjhimanikāyaṭṭhakathāya",
  "atk-s0202a0:726_0": "Sandakasuttavaṇṇanā niṭṭhitā.",
  "atk-s0202a0:727_0": "7. Mahāsakuludāyisuttavaṇṇanā",
  "atk-s0202a0:728_0": "237.",
  "atk-s0202a0:728_1": "Evaṃ me sutanti mahāsakuludāyisuttaṃ.",
  "atk-s0202a0:728_2": "Tattha moranivāpeti tasmiṃ ṭhāne morānaṃ abhayaṃ ghosetvā bhojanaṃ adaṃsu.",
  "atk-s0202a0:728_3": "Tasmā taṃ ṭhānaṃ moranivāpoti saṅkhaṃ gataṃ.",
  "atk-s0202a0:728_4": "Annabhāroti ekassa paribbājakassa nāmaṃ.",
  "atk-s0202a0:728_5": "Tathā varadharoti.",
  "atk-s0202a0:728_6": "Aññe cāti na kevalaṃ ime tayo,",
  "atk-s0202a0:728_7": "aññepi abhiññātā bahū paribbājakā.",
  "atk-s0202a0:728_8": "Appasaddassa vaṇṇavādīti idha appasaddavinītoti avatvāva idaṃ vuttaṃ. Kasmā?",
  "atk-s0202a0:728_9": "Na hi bhagavā aññena vinītoti.",
  "atk-s0202a0:729_0": "238.",
  "atk-s0202a0:729_1": "Purimānīti hiyyodivasaṃ upādāya purimāni nāma honti,",
  "atk-s0202a0:729_2": "tato paraṃ purimatarāni.",
  "atk-s0202a0:729_3": "Kutūhalasālāyanti kutūhalasālā nāma paccekasālā natthi,",
  "atk-s0202a0:729_4": "yattha pana nānātitthiyā samaṇabrāhmaṇā nānāvidhaṃ kathaṃ pavattenti,",
  "atk-s0202a0:729_5": "sā bahūnaṃ –",
  "atk-s0202a0:729_6": "“ayaṃ kiṃ vadati,",
  "atk-s0202a0:729_7": "ayaṃ kiṃ vadatī”ti kutūhaluppattiṭṭhānato “kutūhalasālā”ti vuccati.",
  "atk-s0202a0:729_8": "“Kotūhalasālā”tipi pāṭho.",
  "atk-s0202a0:729_9": "Lābhāti ye evarūpe samaṇabrāhmaṇe daṭṭhuṃ pañhaṃ pucchituṃ dhammakathaṃ vā nesaṃ sotuṃ labhanti,",
  "atk-s0202a0:729_10": "tesaṃ aṅgamagadhānaṃ ime lābhāti attho.",
  "atk-s0202a0:730_0": "Saṅghinotiādīsu pabbajitasamūhasaṅkhāto saṅgho etesaṃ atthīti saṅghino.",
  "atk-s0202a0:730_1": "Sveva gaṇo etesaṃ atthīti gaṇino.",
  "atk-s0202a0:730_2": "Ācārasikkhāpanavasena tassa gaṇassa ācariyāti gaṇācariyā.",
  "atk-s0202a0:730_3": "Ñātāti paññātā pākaṭā.",
  "atk-s0202a0:730_4": "Yathābhuccaguṇehi ceva ayathābhūtaguṇehi ca samuggato yaso etesaṃ atthīti yasassino.",
  "atk-s0202a0:730_5": "Pūraṇādīnañhi “appiccho santuṭṭho,",
  "atk-s0202a0:730_6": "appicchatāya vatthampi na nivāsetī”tiādinā nayena yaso samuggato,",
  "atk-s0202a0:730_7": "tathāgatassa “itipi so bhagavā”tiādīhi yathābhūtaguṇehi.",
  "atk-s0202a0:730_8": "Titthakarāti laddhikarā.",
  "atk-s0202a0:730_9": "Sādhusammatāti ime sādhū sundarā sappurisāti evaṃ sammatā.",
  "atk-s0202a0:730_10": "Bahujanassāti assutavato ceva andhabālaputhujjanassa vibhāvino ca paṇḍitajanassa.",
  "atk-s0202a0:730_11": "Tattha titthiyā bālajanassa evaṃ sammatā,",
  "atk-s0202a0:730_12": "tathāgato paṇḍitajanassa.",
  "atk-s0202a0:730_13": "Iminā nayena pūraṇo kassapo saṅghītiādīsu attho veditabbo.",
  "atk-s0202a0:730_14": "Bhagavā pana yasmā aṭṭhatiṃsa ārammaṇāni vibhajanto bahūni nibbānaotaraṇatitthāni akāsi,",
  "atk-s0202a0:730_15": "tasmā “titthakaro”ti vattuṃ vaṭṭati.",
  "atk-s0202a0:731_0": "Kasmā panete sabbepi tattha osaṭāti?",
  "atk-s0202a0:731_1": "Upaṭṭhākarakkhaṇatthañceva lābhasakkāratthañca.",
  "atk-s0202a0:731_2": "Tesañhi evaṃ hoti –",
  "atk-s0202a0:731_3": "“amhākaṃ upaṭṭhākā samaṇaṃ gotamaṃ saraṇaṃ gaccheyyuṃ,",
  "atk-s0202a0:731_4": "te ca rakkhissāma.",
  "atk-s0202a0:731_5": "Samaṇassa ca gotamassa upaṭṭhāke sakkāraṃ karonte disvā amhākampi upaṭṭhākā amhākaṃ sakkāraṃ karissantī”ti.",
  "atk-s0202a0:731_6": "Tasmā yattha yattha bhagavā osarati,",
  "atk-s0202a0:731_7": "tattha tattha sabbe osaranti.",
  "atk-s0202a0:732_0": "239.",
  "atk-s0202a0:732_1": "Vādaṃ āropetvāti vāde dosaṃ āropetvā.",
  "atk-s0202a0:732_2": "Apakkantāti, apagatā,",
  "atk-s0202a0:732_3": "keci disaṃ pakkantā,",
  "atk-s0202a0:732_4": "keci gihibhāvaṃ pattā,",
  "atk-s0202a0:732_5": "keci imaṃ sāsanaṃ āgatā.",
  "atk-s0202a0:732_6": "Sahitaṃ meti mayhaṃ vacanaṃ sahitaṃ siliṭṭhaṃ,",
  "atk-s0202a0:732_7": "atthayuttaṃ kāraṇayuttanti attho.",
  "atk-s0202a0:732_8": "Asahitaṃ teti tuyhaṃ vacanaṃ asahitaṃ.",
  "atk-s0202a0:732_9": "Adhiciṇṇaṃ te viparāvattanti yaṃ tuyhaṃ dīgharattāciṇṇavasena suppaguṇaṃ,",
  "atk-s0202a0:732_10": "taṃ mayhaṃ ekavacaneneva viparāvattaṃ viparivattitvā ṭhitaṃ,",
  "atk-s0202a0:732_11": "na kiñci jātanti attho.",
  "atk-s0202a0:732_12": "Āropito te vādoti mayā tava vāde doso āropito.",
  "atk-s0202a0:732_13": "Cara vādappamokkhāyāti dosamocanatthaṃ cara vicara,",
  "atk-s0202a0:732_14": "tattha tattha gantvā sikkhāti attho.",
  "atk-s0202a0:732_15": "Nibbeṭhehi vā sace pahosīti atha sayaṃ pahosi,",
  "atk-s0202a0:732_16": "idāneva nibbeṭhehi.",
  "atk-s0202a0:732_17": "Dhammakkosenāti sabhāvakkosena.",
  "atk-s0202a0:733_0": "240.",
  "atk-s0202a0:733_1": "Taṃ no sossāmāti taṃ amhākaṃ desitaṃ dhammaṃ suṇissāma.",
  "atk-s0202a0:733_2": "Khuddamadhunti khuddakamakkhikāhi kataṃ daṇḍakamadhuṃ.",
  "atk-s0202a0:733_3": "Anelakanti niddosaṃ apagatamacchikaṇḍakaṃ.",
  "atk-s0202a0:733_4": "Pīḷeyyāti dadeyya.",
  "atk-s0202a0:733_5": "Paccāsīsamānarūpoti pūretvā nu kho no bhojanaṃ dassatīti bhājanahattho paccāsīsamāno paccupaṭṭhito assa.",
  "atk-s0202a0:733_6": "Sampayojetvāti appamattakaṃ vivādaṃ katvā.",
  "atk-s0202a0:734_0": "241.",
  "atk-s0202a0:734_1": "Itarītarenāti lāmakalāmakena.",
  "atk-s0202a0:734_2": "Pavivittoti idaṃ paribbājako kāyavivekamattaṃ sandhāya vadati,",
  "atk-s0202a0:734_3": "bhagavā pana tīhi vivekehi vivittova.",
  "atk-s0202a0:735_0": "242.",
  "atk-s0202a0:735_1": "Kosakāhārāpīti dānapatīnaṃ ghare aggabhikkhāṭhapanatthaṃ khuddakasarāvā honti,",
  "atk-s0202a0:735_2": "dānapatino aggabhattaṃ vā tattha ṭhapetvā bhuñjanti,",
  "atk-s0202a0:735_3": "pabbajite sampatte taṃ bhattaṃ tassa denti.",
  "atk-s0202a0:735_4": "Taṃ sarāvakaṃ kosakoti vuccati.",
  "atk-s0202a0:735_5": "Tasmā ye ca ekeneva bhattakosakena yāpenti,",
  "atk-s0202a0:735_6": "te kosakāhārāti.",
  "atk-s0202a0:735_7": "Beluvāhārāti beluvamattabhattāhārā.",
  "atk-s0202a0:735_8": "Samatittikanti oṭṭhavaṭṭiyā heṭṭhimalekhāsamaṃ.",
  "atk-s0202a0:735_9": "Iminā dhammenāti iminā appāhāratādhammena.",
  "atk-s0202a0:735_10": "Ettha pana sabbākāreneva bhagavā anappāhāroti na vattabbo.",
  "atk-s0202a0:735_11": "Padhānabhūmiyaṃ chabbassāni appāhārova ahosi,",
  "atk-s0202a0:735_12": "verañjāyaṃ tayo māse patthodaneneva yāpesi pālileyyakavanasaṇḍe tayo māse bhisamuḷāleheva yāpesi.",
  "atk-s0202a0:735_13": "Idha pana etamatthaṃ dasseti –",
  "atk-s0202a0:735_14": "“ahaṃ ekasmiṃ kāle appāhāro ahosiṃ,",
  "atk-s0202a0:735_15": "mayhaṃ pana sāvakā dhutaṅgasamādānato paṭṭhāya yāvajīvaṃ dhutaṅgaṃ na bhindantī”ti.",
  "atk-s0202a0:735_16": "Tasmā yadi te iminā dhammena sakkareyyuṃ,",
  "atk-s0202a0:735_17": "mayā hi te visesatarā.",
  "atk-s0202a0:735_18": "Añño ceva pana dhammo atthi,",
  "atk-s0202a0:735_19": "yena maṃ te sakkarontīti dasseti.",
  "atk-s0202a0:735_20": "Iminā nayena sabbavāresu yojanā veditabbā.",
  "atk-s0202a0:736_0": "Paṃsukūlikāti samādinnapaṃsukūlikaṅgā.",
  "atk-s0202a0:736_1": "Lūkhacīvaradharāti satthasuttalūkhāni cīvarāni dhārayamānā.",
  "atk-s0202a0:736_2": "Nantakānīti antavirahitāni vatthakhaṇḍāni,",
  "atk-s0202a0:736_3": "yadi hi nesaṃ anto bhaveyya,",
  "atk-s0202a0:736_4": "pilotikāti saṅkhaṃ gaccheyyuṃ.",
  "atk-s0202a0:736_5": "Uccinitvāti phāletvā dubbalaṭṭhānaṃ pahāya thiraṭṭhānameva gahetvā.",
  "atk-s0202a0:736_6": "Alābulomasānīti alābulomasadisasuttāni sukhumānīti dīpeti.",
  "atk-s0202a0:736_7": "Ettāvatā ca satthā cīvarasantosena asantuṭṭhoti na vattabbo.",
  "atk-s0202a0:736_8": "Atimuttakasusānato hissa puṇṇadāsiyā pārupitvā pātitasāṇapaṃsukūlaṃ gahaṇadivase udakapariyantaṃ katvā mahāpathavī akampi.",
  "atk-s0202a0:736_9": "Idha pana etamatthaṃ dasseti –",
  "atk-s0202a0:736_10": "“ahaṃ ekasmiṃyeva kāle paṃsukūlaṃ gaṇhiṃ,",
  "atk-s0202a0:736_11": "mayhaṃ pana sāvakā dhutaṅgasamādānato paṭṭhāya yāvajīvaṃ dhutaṅgaṃ na bhindantī”ti.",
  "atk-s0202a0:737_0": "Piṇḍapātikāti atirekalābhaṃ paṭikkhipitvā samādinnapiṇḍapātikaṅgā.",
  "atk-s0202a0:737_1": "Sapadānacārinoti loluppacāraṃ paṭikkhipitvā samādinnasapadānacārā.",
  "atk-s0202a0:737_2": "Uñchāsake vate ratāti uñchācariyasaṅkhāte bhikkhūnaṃ pakativate ratā,",
  "atk-s0202a0:737_3": "uccanīcagharadvāraṭṭhāyino hutvā kabaramissakaṃ bhattaṃ saṃharitvā paribhuñjantīti attho.",
  "atk-s0202a0:737_4": "Antaragharanti brahmāyusutte ummārato paṭṭhāya antaragharaṃ,",
  "atk-s0202a0:737_5": "idha indakhīlato paṭṭhāya adhippetaṃ.",
  "atk-s0202a0:737_6": "Ettāvatā ca satthā piṇḍapātasantosena asantuṭṭhoti na vattabbo,",
  "atk-s0202a0:737_7": "appāhāratāya vuttaniyāmeneva pana sabbaṃ vitthāretabbaṃ.",
  "atk-s0202a0:737_8": "Idha pana etamatthaṃ dasseti –",
  "atk-s0202a0:737_9": "“ahaṃ ekasmiṃyeva kāle nimantanaṃ na sādayiṃ,",
  "atk-s0202a0:737_10": "mayhaṃ pana sāvakā dhutaṅgasamādānato paṭṭhāya yāvajīvaṃ dhutaṅgaṃ na bhindantī”ti.",
  "atk-s0202a0:738_0": "Rukkhamūlikāti channaṃ paṭikkhipitvā samādinnarukkhamūlikaṅgā.",
  "atk-s0202a0:738_1": "Abbhokāsikāti channañca rukkhamūlañca paṭikkhipitvā samādinnaabbhokāsikaṅgā.",
  "atk-s0202a0:738_2": "Aṭṭhamāseti hemantagimhike māse.",
  "atk-s0202a0:738_3": "Antovasse pana cīvarānuggahatthaṃ channaṃ pavisanti.",
  "atk-s0202a0:738_4": "Ettāvatā ca satthā senāsanasantosena asantuṭṭhoti na vattabbo,",
  "atk-s0202a0:738_5": "senāsanasantoso panassa chabbassikamahāpadhānena ca pālileyyakavanasaṇḍena ca dīpetabbo.",
  "atk-s0202a0:738_6": "Idha pana etamatthaṃ dasseti –",
  "atk-s0202a0:738_7": "“ahaṃ ekasmiṃyeva kāle channaṃ na pāvisiṃ,",
  "atk-s0202a0:738_8": "mayhaṃ pana sāvakā dhutaṅgasamādānato paṭṭhāya yāvajīvaṃ dhutaṅgaṃ na bhindantī”ti.",
  "atk-s0202a0:739_0": "Āraññikāti gāmantasenāsanaṃ paṭikkhipitvā samādinnaāraññikaṅgā.",
  "atk-s0202a0:739_1": "Saṅghamajjhe osarantīti abaddhasīmāya kathitaṃ,",
  "atk-s0202a0:739_2": "baddhasīmāyaṃ pana vasantā attano vasanaṭṭhāneyeva uposathaṃ karonti.",
  "atk-s0202a0:739_3": "Ettāvatā ca satthā no pavivittoti na vattabbo,",
  "atk-s0202a0:739_4": "“icchāmahaṃ,",
  "atk-s0202a0:739_5": "bhikkhave,",
  "atk-s0202a0:739_6": "aḍḍhamāsaṃ paṭisalliyitu”nti evañhissa paviveko paññāyati.",
  "atk-s0202a0:739_7": "Idha pana etamatthaṃ dasseti “ahaṃ ekasmiṃyeva tathārūpe kāle paṭisalliyiṃ,",
  "atk-s0202a0:739_8": "mayhaṃ pana sāvakā dhutaṅgasamādānato paṭṭhāya yāvajīvaṃ dhutaṅgaṃ na bhindantī”ti.",
  "atk-s0202a0:739_9": "Mamaṃ sāvakāti maṃ sāvakā.",
  "atk-s0202a0:740_0": "244.",
  "atk-s0202a0:740_1": "Sanidānanti sappaccayaṃ.",
  "atk-s0202a0:740_2": "Kiṃ pana appaccayaṃ nibbānaṃ na desetīti.",
  "atk-s0202a0:740_3": "No na deseti,",
  "atk-s0202a0:740_4": "sahetukaṃ pana taṃ desanaṃ katvā deseti,",
  "atk-s0202a0:740_5": "no ahetukanti.",
  "atk-s0202a0:740_6": "Sappāṭihāriyanti purimassevetaṃ vevacanaṃ,",
  "atk-s0202a0:740_7": "sakāraṇanti attho.",
  "atk-s0202a0:740_8": "Taṃ vatāti ettha vatāti nipātamattaṃ.",
  "atk-s0202a0:741_0": "245.",
  "atk-s0202a0:741_1": "Anāgataṃ vādapathanti ajja ṭhapetvā sve vā punadivase vā aḍḍhamāse vā māse vā saṃvacchare vā tassa tassa pañhassa upari āgamanavādapathaṃ.",
  "atk-s0202a0:741_2": "Na dakkhatīti yathā saccako nigaṇṭho attano niggahaṇatthaṃ āgatakāraṇaṃ visesetvā vadanto na addasa,",
  "atk-s0202a0:741_3": "evaṃ na dakkhatīti netaṃ ṭhānaṃ vijjati.",
  "atk-s0202a0:741_4": "Sahadhammenāti sakāraṇena.",
  "atk-s0202a0:741_5": "Antarantarā kathaṃ opāteyyunti mama kathāvāraṃ pacchinditvā antarantare attano kathaṃ paveseyyunti attho.",
  "atk-s0202a0:741_6": "Na kho panāhaṃ, udāyīti, udāyi,",
  "atk-s0202a0:741_7": "ahaṃ ambaṭṭhasoṇadaṇḍakūṭadantasaccakanigaṇṭhādīhi saddhiṃ mahāvāde vattamānepi –",
  "atk-s0202a0:741_8": "“aho vata me ekasāvakopi upamaṃ vā kāraṇaṃ vā āharitvā dadeyyā”ti evaṃ sāvakesu anusāsaniṃ na paccāsīsāmi.",
  "atk-s0202a0:741_9": "Mamayevāti evarūpesu ṭhānesu sāvakā mamayeva anusāsaniṃ ovādaṃ paccāsīsanti.",
  "atk-s0202a0:742_0": "246.",
  "atk-s0202a0:742_1": "Tesāhaṃ cittaṃ ārādhemīti tesaṃ ahaṃ tassa pañhassa veyyākaraṇena cittaṃ gaṇhāmi sampādemi paripūremi,",
  "atk-s0202a0:742_2": "aññaṃ puṭṭho aññaṃ na byākaromi,",
  "atk-s0202a0:742_3": "ambaṃ puṭṭho labujaṃ viya labujaṃ vā puṭṭho ambaṃ viya.",
  "atk-s0202a0:742_4": "Ettha ca “adhisīle sambhāventī”ti vuttaṭṭhāne buddhasīlaṃ nāma kathitaṃ,",
  "atk-s0202a0:742_5": "“abhikkante ñāṇadassane sambhāventī”ti vuttaṭṭhāne sabbaññutaññāṇaṃ,",
  "atk-s0202a0:742_6": "“adhipaññāya sambhāventī”ti vuttaṭṭhāne ṭhānuppattikapaññā,",
  "atk-s0202a0:742_7": "“yena dukkhenā”ti vuttaṭṭhāne saccabyākaraṇapaññā.",
  "atk-s0202a0:742_8": "Tattha sabbaññutaññāṇañca saccabyākaraṇapaññañca ṭhapetvā avasesā paññā adhipaññaṃ bhajati.",
  "atk-s0202a0:743_0": "247.",
  "atk-s0202a0:743_1": "Idāni tesaṃ tesaṃ visesādhigamānaṃ paṭipadaṃ ācikkhanto puna caparaṃ udāyītiādimāha.",
  "atk-s0202a0:743_2": "Tattha abhiññāvosānapāramippattāti abhiññāvosānasaṅkhātañceva abhiññāpāramīsaṅkhātañca arahattaṃ pattā.",
  "atk-s0202a0:744_0": "Sammappadhāneti upāyapadhāne.",
  "atk-s0202a0:744_1": "Chandaṃ janetīti kattukamyatākusalacchandaṃ janeti.",
  "atk-s0202a0:744_2": "Vāyamatīti vāyāmaṃ karoti.",
  "atk-s0202a0:744_3": "Vīriyaṃ ārabhatīti vīriyaṃ pavatteti.",
  "atk-s0202a0:744_4": "Cittaṃ paggaṇhātīti cittaṃ ukkhipati.",
  "atk-s0202a0:744_5": "Padahatīti upāyapadhānaṃ karoti.",
  "atk-s0202a0:744_6": "Bhāvanāya pāripūriyāti vaḍḍhiyā paripūraṇatthaṃ.",
  "atk-s0202a0:744_7": "Apicettha –",
  "atk-s0202a0:744_8": "“yā ṭhiti,",
  "atk-s0202a0:744_9": "so asammoso…pe…",
  "atk-s0202a0:744_10": "yaṃ vepullaṃ,",
  "atk-s0202a0:744_11": "sā bhāvanāpāripūrī”ti evaṃ purimaṃ purimassa pacchimaṃ pacchimassa atthotipi veditabbaṃ.",
  "atk-s0202a0:745_0": "Imehi pana sammappadhānehi kiṃ kathitaṃ?",
  "atk-s0202a0:745_1": "Kassapasaṃyuttapariyāyena sāvakassa pubbabhāgapaṭipadā kathitā.",
  "atk-s0202a0:745_2": "Vuttañhetaṃ tattha –",
  "atk-s0202a0:746_0": "“Cattārome, āvuso,",
  "atk-s0202a0:746_1": "sammappadhānā.",
  "atk-s0202a0:746_2": "Katame cattāro? Idhāvuso, bhikkhu,",
  "atk-s0202a0:746_3": "anuppannā me pāpakā akusalā dhammā uppajjamānā anatthāya saṃvatteyyunti ātappaṃ karoti.",
  "atk-s0202a0:746_4": "Uppannā me pāpakā akusalā dhammā appahīyamānā anatthāya saṃvatteyyunti ātappaṃ karoti.",
  "atk-s0202a0:746_5": "Anuppannā me kusalā dhammā anuppajjamānā anatthāya saṃvatteyyunti ātappaṃ karoti.",
  "atk-s0202a0:746_6": "Uppannā me kusalā dhammā nirujjhamānā anatthāya saṃvatteyyunti ātappaṃ karotī”ti.",
  "atk-s0202a0:747_0": "Ettha ca pāpakā akusalāti lobhādayo veditabbā.",
  "atk-s0202a0:747_1": "Anuppannā kusalā dhammāti samathavipassanā ceva maggo ca,",
  "atk-s0202a0:747_2": "uppannā kusalā nāma samathavipassanāva.",
  "atk-s0202a0:747_3": "Maggo pana sakiṃ uppajjitvā nirujjhamāno anatthāya saṃvattanako nāma natthi.",
  "atk-s0202a0:747_4": "So hi phalassa paccayaṃ datvāva nirujjhati.",
  "atk-s0202a0:747_5": "Purimasmimpi vā samathavipassanāva gahetabbāti vuttaṃ,",
  "atk-s0202a0:747_6": "taṃ pana na yuttaṃ.",
  "atk-s0202a0:748_0": "Tattha “uppannā samathavipassanā nirujjhamānā anatthāya saṃvattantī”ti atthassa āvibhāvatthamidaṃ vatthu –",
  "atk-s0202a0:748_1": "eko kira khīṇāsavatthero “mahācetiyañca mahābodhiñca vandissāmī”ti samāpattilābhinā bhaṇḍagāhakasāmaṇerena",
  "atk-s0202a0:748_2": "saddhiṃ janapadato mahāvihāraṃ āgantvā vihārapariveṇaṃ pāvisi.",
  "atk-s0202a0:748_3": "Sāyanhasamaye mahābhikkhusaṅghe cetiyaṃ vandamāne cetiyaṃ vandanatthāya na nikkhami. Kasmā?",
  "atk-s0202a0:748_4": "Khīṇāsavānañhi tīsu ratanesu mahantaṃ gāravaṃ hoti.",
  "atk-s0202a0:748_5": "Tasmā bhikkhusaṅghe vanditvā paṭikkamante manussānaṃ sāyamāsabhuttavelāyaṃ sāmaṇerampi ajānāpetvā “cetiyaṃ vandissāmī”ti ekakova nikkhami.",
  "atk-s0202a0:748_6": "Sāmaṇero –",
  "atk-s0202a0:748_7": "“kiṃ nu kho thero avelāya ekakova gacchati,",
  "atk-s0202a0:748_8": "jānissāmī”ti upajjhāyassa padānupadiko nikkhami.",
  "atk-s0202a0:748_9": "Thero anāvajjanena tassa āgamanaṃ ajānanto dakkhiṇadvārena cetiyaṅgaṇaṃ āruhi.",
  "atk-s0202a0:748_10": "Sāmaṇeropi anupadaṃyeva āruḷho.",
  "atk-s0202a0:749_0": "Mahāthero mahācetiyaṃ ulloketvā buddhārammaṇaṃ pītiṃ gahetvā sabbaṃ cetaso samannāharitvā haṭṭhapahaṭṭho cetiyaṃ vandati.",
  "atk-s0202a0:749_1": "Sāmaṇero therassa vandanākāraṃ disvā “upajjhāyo me ativiya pasannacitto vandati,",
  "atk-s0202a0:749_2": "kiṃ nu kho pupphāni labhitvā pūjaṃ kareyyā”ti cintesi.",
  "atk-s0202a0:749_3": "Thero vanditvā uṭṭhāya sirasi añjaliṃ ṭhapetvā mahācetiyaṃ ulloketvā ṭhito.",
  "atk-s0202a0:749_4": "Sāmaṇero ukkāsitvā attano āgatabhāvaṃ jānāpesi.",
  "atk-s0202a0:749_5": "Thero parivattetvā olokento “kadā āgatosī”ti pucchi.",
  "atk-s0202a0:749_6": "Tumhākaṃ cetiyaṃ vandanakāle, bhante.",
  "atk-s0202a0:749_7": "Ativiya pasannā cetiyaṃ vandittha kiṃ nu kho pupphāni labhitvā pūjeyyāthāti?",
  "atk-s0202a0:749_8": "Āma sāmaṇera imasmiṃ cetiye viya aññatra ettakaṃ dhātūnaṃ nidhānaṃ nāma natthi,",
  "atk-s0202a0:749_9": "evarūpaṃ asadisaṃ mahāthūpaṃ pupphāni labhitvā ko na pūjeyyāti. Tena hi, bhante,",
  "atk-s0202a0:749_10": "adhivāsetha,",
  "atk-s0202a0:749_11": "āharissāmīti tāvadeva jhānaṃ samāpajjitvā iddhiyā himavantaṃ gantvā vaṇṇagandhasampannapupphāni parissāvanaṃ",
  "atk-s0202a0:749_12": "pūretvā mahāthere dakkhiṇamukhato pacchimaṃ mukhaṃ asampatteyeva āgantvā pupphaparissāvanaṃ hatthe ṭhapetvā “pūjetha,",
  "atk-s0202a0:749_13": "bhante,”ti āha.",
  "atk-s0202a0:749_14": "Thero “atimandāni no sāmaṇera pupphānī”ti āha.",
  "atk-s0202a0:749_15": "Gacchatha, bhante,",
  "atk-s0202a0:749_16": "bhagavato guṇe āvajjitvā pūjethāti.",
  "atk-s0202a0:750_0": "Thero pacchimamukhanissitena sopāṇena āruyha kucchivedikābhūmiyaṃ pupphapūjaṃ kātuṃ āraddho.",
  "atk-s0202a0:750_1": "Vedikābhūmiyaṃ paripuṇṇāni pupphāni patitvā dutiyabhūmiyaṃ jaṇṇupamāṇena odhinā pūrayiṃsu.",
  "atk-s0202a0:750_2": "Tato otaritvā pādapiṭṭhikapantiṃ pūjesi.",
  "atk-s0202a0:750_3": "Sāpi paripūri.",
  "atk-s0202a0:750_4": "Paripuṇṇabhāvaṃ ñatvā heṭṭhimatale vikiranto agamāsi.",
  "atk-s0202a0:750_5": "Sabbaṃ cetiyaṅgaṇaṃ paripūri.",
  "atk-s0202a0:750_6": "Tasmiṃ paripuṇṇe “sāmaṇera pupphāni na khīyantī”ti āha.",
  "atk-s0202a0:750_7": "Parissāvanaṃ, bhante,",
  "atk-s0202a0:750_8": "adhomukhaṃ karothāti.",
  "atk-s0202a0:750_9": "Adhomukhaṃ katvā cālesi,",
  "atk-s0202a0:750_10": "tadā pupphāni khīṇāni.",
  "atk-s0202a0:750_11": "Parissāvanaṃ sāmaṇerassa datvā saddhiṃ hatthipākārena cetiyaṃ tikkhattuṃ padakkhiṇaṃ katvā catūsu ṭhānesu vanditvā pariveṇaṃ gacchanto cintesi –",
  "atk-s0202a0:750_12": "“yāva mahiddhiko vatāyaṃ sāmaṇero,",
  "atk-s0202a0:750_13": "sakkhissati nu kho imaṃ iddhānubhāvaṃ rakkhitu”nti.",
  "atk-s0202a0:750_14": "Tato “na sakkhissatī”ti disvā sāmaṇeramāha –",
  "atk-s0202a0:750_15": "“sāmaṇera tvaṃ idāni mahiddhiko,",
  "atk-s0202a0:750_16": "evarūpaṃ pana iddhiṃ nāsetvā pacchimakāle kāṇapesakāriyā hatthena madditakañjiyaṃ pivissasī”ti.",
  "atk-s0202a0:750_17": "Daharakabhāvassa nāmesa dosoyaṃ,",
  "atk-s0202a0:750_18": "so upajjhāyassa kathāyaṃ saṃvijjitvā –",
  "atk-s0202a0:750_19": "“kammaṭṭhānaṃ me, bhante,",
  "atk-s0202a0:750_20": "ācikkhathā”ti na yāci,",
  "atk-s0202a0:750_21": "amhākaṃ upajjhāyo kiṃ vadatīti taṃ pana asuṇanto viya agamāsi.",
  "atk-s0202a0:751_0": "Thero mahācetiyañca mahābodhiñca vanditvā sāmaṇeraṃ pattacīvaraṃ gāhāpetvā anupubbena kuṭeḷitissamahāvihāraṃ agamāsi.",
  "atk-s0202a0:751_1": "Sāmaṇero upajjhāyassa padānupadiko hutvā bhikkhācāraṃ na gacchati,",
  "atk-s0202a0:751_2": "“kataraṃ gāmaṃ pavisatha,",
  "atk-s0202a0:751_3": "bhante,”ti pucchitvā pana “idāni me upajjhāyo gāmadvāraṃ patto bhavissatī”ti ñatvā attano ca upajjhāyassa",
  "atk-s0202a0:751_4": "ca pattacīvaraṃ gahetvā ākāsena gantvā therassa pattacīvaraṃ datvā piṇḍāya pavisati.",
  "atk-s0202a0:751_5": "Thero sabbakālaṃ ovadati –",
  "atk-s0202a0:751_6": "“sāmaṇera mā evamakāsi,",
  "atk-s0202a0:751_7": "puthujjaniddhi nāma calā anibaddhā,",
  "atk-s0202a0:751_8": "asappāyaṃ rūpādiārammaṇaṃ labhitvā appamattakeneva bhijjati,",
  "atk-s0202a0:751_9": "santāya samāpattiyā parihīnāya brahmacariyavāso santhambhituṃ na sakkotī”ti.",
  "atk-s0202a0:751_10": "Sāmaṇero “kiṃ katheti mayhaṃ upajjhāyo”ti sotuṃ na icchati,",
  "atk-s0202a0:751_11": "tatheva karoti.",
  "atk-s0202a0:751_12": "Thero anupubbena cetiyavandanaṃ karonto kammubinduvihāraṃ nāma gato.",
  "atk-s0202a0:751_13": "Tattha vasantepi there sāmaṇero tatheva karoti.",
  "atk-s0202a0:752_0": "Athekadivasaṃ ekā pesakāradhītā abhirūpā paṭhamavaye ṭhitā kammabindugāmato nikkhamitvā padumassaraṃ oruyha gāyamānā pupphāni bhañjati.",
  "atk-s0202a0:752_1": "Tasmiṃ samaye sāmaṇero padumassaramatthakena gacchati,",
  "atk-s0202a0:752_2": "gacchanto pana silesikāya kāṇamacchikā viya tassā gītasadde bajjhi.",
  "atk-s0202a0:752_3": "Tāvadevassa iddhi antarahitā,",
  "atk-s0202a0:752_4": "chinnapakkhakāko viya ahosi.",
  "atk-s0202a0:752_5": "Santasamāpattibalena pana tattheva udakapiṭṭhe apatitvā simbalitūlaṃ viya patamānaṃ anupubbena padumasaratīre aṭṭhāsi.",
  "atk-s0202a0:752_6": "So vegena gantvā upajjhāyassa pattacīvaraṃ datvā nivatti.",
  "atk-s0202a0:752_7": "Mahāthero “pagevetaṃ mayā diṭṭhaṃ,",
  "atk-s0202a0:752_8": "nivāriyamānopi na nivattissatī”ti kiñci avatvā piṇḍāya pāvisi.",
  "atk-s0202a0:753_0": "Sāmaṇero gantvā padumasaratīre aṭṭhāsi tassā paccuttaraṇaṃ āgamayamāno.",
  "atk-s0202a0:753_1": "Sāpi sāmaṇeraṃ ākāsena gacchantañca puna āgantvā ṭhitañca disvā “addhā esa maṃ nissāya ukkaṇṭhito”ti ñatvā “paṭikkama sāmaṇerā”ti āha.",
  "atk-s0202a0:753_2": "So paṭikkami.",
  "atk-s0202a0:753_3": "Itarā paccuttaritvā sāṭakaṃ nivāsetvā taṃ upasaṅkamitvā “kiṃ,",
  "atk-s0202a0:753_4": "bhante,”ti pucchi.",
  "atk-s0202a0:753_5": "So tamatthaṃ ārocesi.",
  "atk-s0202a0:753_6": "Sā bahūhi kāraṇehi gharāvāse ādīnavaṃ brahmacariyavāse ānisaṃsañca dassetvā ovadamānāpi tassa ukkaṇṭhaṃ vinodetuṃ asakkontī –",
  "atk-s0202a0:753_7": "“ayaṃ mama kāraṇā evarūpāya iddhiyā parihīno,",
  "atk-s0202a0:753_8": "na dāni yuttaṃ pariccajitu”nti idheva tiṭṭhāti vatvā gharaṃ gantvā mātāpitūnaṃ taṃ pavattiṃ ārocesi.",
  "atk-s0202a0:753_9": "Tepi āgantvā nānappakāraṃ ovadamānā vacanaṃ aggaṇhantaṃ āhaṃsu –",
  "atk-s0202a0:753_10": "“tvaṃ amhe uccakulāti sallakkhesi,",
  "atk-s0202a0:753_11": "mayaṃ pesakārā.",
  "atk-s0202a0:753_12": "Sakkhissasi pesakārakammaṃ kātu”nti sāmaṇero āha –",
  "atk-s0202a0:753_13": "“upāsaka gihibhūto nāma pesakārakammaṃ vā kareyya naḷakārakammaṃ vā,",
  "atk-s0202a0:753_14": "kiṃ iminā sāṭakamattena lobhaṃ karothā”ti.",
  "atk-s0202a0:753_15": "Pesakāro udare baddhasāṭakaṃ datvā gharaṃ netvā dhītaraṃ adāsi.",
  "atk-s0202a0:754_0": "So pesakārakammaṃ uggaṇhitvā pesakārehi saddhiṃ sālāya kammaṃ karoti.",
  "atk-s0202a0:754_1": "Aññesaṃ itthiyo pātova bhattaṃ sampādetvā āhariṃsu,",
  "atk-s0202a0:754_2": "tassa bhariyā na tāva āgacchati.",
  "atk-s0202a0:754_3": "So itaresu kammaṃ vissajjetvā bhuñjamānesu tasaraṃ vaṭṭento nisīdi.",
  "atk-s0202a0:754_4": "Sā pacchā agamāsi.",
  "atk-s0202a0:754_5": "Atha naṃ so “aticirena āgatāsī”ti tajjesi.",
  "atk-s0202a0:754_6": "Mātugāmo ca nāma api cakkavattirājānaṃ attani paṭibaddhacittaṃ ñatvā dāsaṃ viya sallakkheti.",
  "atk-s0202a0:754_7": "Tasmā sā evamāha –",
  "atk-s0202a0:754_8": "“aññesaṃ ghare dārupaṇṇaloṇādīni sannihitāni,",
  "atk-s0202a0:754_9": "bāhirato āharitvā dāyakā pesanatakārakāpi atthi,",
  "atk-s0202a0:754_10": "ahaṃ pana ekikāva,",
  "atk-s0202a0:754_11": "tvampi mayhaṃ ghare idaṃ atthi idaṃ natthīti na jānāsi.",
  "atk-s0202a0:754_12": "Sace icchasi, bhuñja,",
  "atk-s0202a0:754_13": "no ce icchasi,",
  "atk-s0202a0:754_14": "mā bhuñjā”ti.",
  "atk-s0202a0:754_15": "So “na kevalañca ussūre bhattaṃ āharasi,",
  "atk-s0202a0:754_16": "vācāyapi maṃ ghaṭṭesī”ti kujjhitvā aññaṃ paharaṇaṃ apassanto tameva tasaradaṇḍakaṃ tasarato luñcitvā khipi.",
  "atk-s0202a0:754_17": "Sā taṃ āgacchantaṃ disvā īsakaṃ parivatti.",
  "atk-s0202a0:754_18": "Tasaradaṇḍakassa ca koṭi nāma tikhiṇā hoti,",
  "atk-s0202a0:754_19": "sā tassā parivattamānāya akkhikoṭiyaṃ pavisitvā aṭṭhāsi.",
  "atk-s0202a0:754_20": "Sā ubhohi hatthehi vegena akkhiṃ aggahesi,",
  "atk-s0202a0:754_21": "bhinnaṭṭhānato lohitaṃ paggharati.",
  "atk-s0202a0:754_22": "So tasmiṃ kāle upajjhāyassa vacanaṃ anussari –",
  "atk-s0202a0:754_23": "“idaṃ sandhāya maṃ upajjhāyo ‘anāgate kāle kāṇapesakāriyā hatthehi madditakañjiyaṃ pivissasī’ti āha,",
  "atk-s0202a0:754_24": "idaṃ therena diṭṭhaṃ bhavissati,",
  "atk-s0202a0:754_25": "aho dīghadassī ayyo”ti mahāsaddena rodituṃ ārabhi.",
  "atk-s0202a0:754_26": "Tamenaṃ aññe – “alaṃ, āvuso, mā rodi,",
  "atk-s0202a0:754_27": "akkhi nāma bhinnaṃ na sakkā rodanena paṭipākatikaṃ kātu”nti āhaṃsu.",
  "atk-s0202a0:754_28": "So “nāhametamatthaṃ rodāmi,",
  "atk-s0202a0:754_29": "apica kho imaṃ sandhāya rodāmī”ti sabbaṃ paṭipāṭiyā kathesi.",
  "atk-s0202a0:754_30": "Evaṃ uppannā samathavipassanā nirujjhamānā anatthāya saṃvattanti.",
  "atk-s0202a0:755_0": "Aparampi vatthu –",
  "atk-s0202a0:755_1": "tiṃsamattā bhikkhū kalyāṇimahācetiyaṃ vanditvā aṭavimaggena mahāmaggaṃ otaramānā antarāmagge jhāmakhette",
  "atk-s0202a0:755_2": "kammaṃ katvā āgacchantaṃ ekaṃ manussaṃ addasaṃsu.",
  "atk-s0202a0:755_3": "Tassa sarīraṃ masimakkhitaṃ viya ahosi.",
  "atk-s0202a0:755_4": "Masimakkhitaṃyeva ekaṃ kāsāvaṃ kacchaṃ pīḷetvā nivatthaṃ,",
  "atk-s0202a0:755_5": "olokiyamāno jhāmakhāṇuko viya khāyati.",
  "atk-s0202a0:755_6": "So divasabhāge kammaṃ katvā upaḍḍhajjhāyamānānaṃ dārūnaṃ kalāpaṃ ukkhipitvā piṭṭhiyaṃ vippakiṇṇehi kesehi",
  "atk-s0202a0:755_7": "kummaggena āgantvā bhikkhūnaṃ sammukhe aṭṭhāsi.",
  "atk-s0202a0:755_8": "Sāmaṇerā disvā aññamaññaṃ olokayamānā, – “āvuso,",
  "atk-s0202a0:755_9": "tuyhaṃ pitā tuyhaṃ mahāpitā tuyhaṃ mātulo”ti hasamānā gantvā “konāmo tvaṃ upāsakā”ti nāmaṃ pucchiṃsu.",
  "atk-s0202a0:755_10": "So nāmaṃ pucchito vippaṭisārī hutvā dārukalāpaṃ chaḍḍetvā vatthaṃ saṃvidhāya nivāsetvā mahāthere vanditvā “tiṭṭhatha tāva,",
  "atk-s0202a0:755_11": "bhante,”ti āha.",
  "atk-s0202a0:755_12": "Mahātherā aṭṭhaṃsu.",
  "atk-s0202a0:756_0": "Daharasāmaṇerā āgantvā mahātherānaṃ sammukhāpi parihāsaṃ karonti.",
  "atk-s0202a0:756_1": "Upāsako āha – “bhante,",
  "atk-s0202a0:756_2": "tumhe maṃ passitvā parihasatha,",
  "atk-s0202a0:756_3": "ettakeneva matthakaṃ pattamhāti mā sallakkhetha.",
  "atk-s0202a0:756_4": "Ahampi pubbe tumhādisova samaṇo ahosiṃ.",
  "atk-s0202a0:756_5": "Tumhākaṃ pana cittekaggatāmattakampi natthi,",
  "atk-s0202a0:756_6": "ahaṃ imasmiṃ sāsane mahiddhiko mahānubhāvo ahosiṃ,",
  "atk-s0202a0:756_7": "ākāsaṃ gahetvā pathaviṃ karomi,",
  "atk-s0202a0:756_8": "pathaviṃ ākāsaṃ.",
  "atk-s0202a0:756_9": "Dūraṃ gaṇhitvā santikaṃ karomi,",
  "atk-s0202a0:756_10": "santikaṃ dūraṃ.",
  "atk-s0202a0:756_11": "Cakkavāḷasatasahassaṃ khaṇena vinivijjhāmi.",
  "atk-s0202a0:756_12": "Hatthe me passatha,",
  "atk-s0202a0:756_13": "idāni makkaṭahatthasadisā,",
  "atk-s0202a0:756_14": "ahaṃ imeheva hatthehi idha nisinnova candimasūriye parāmasiṃ.",
  "atk-s0202a0:756_15": "Imesaṃyeva pādānaṃ candimasūriye pādakathalikaṃ katvā nisīdiṃ.",
  "atk-s0202a0:756_16": "Evarūpā me iddhi pamādena antarahitā,",
  "atk-s0202a0:756_17": "tumhe mā pamajjittha.",
  "atk-s0202a0:756_18": "Pamādena hi evarūpaṃ byasanaṃ pāpuṇanti.",
  "atk-s0202a0:756_19": "Appamattā viharantā jātijarāmaraṇassa antaṃ karonti.",
  "atk-s0202a0:756_20": "Tasmā tumhe maññeva ārammaṇaṃ karitvā appamattā hotha,",
  "atk-s0202a0:756_21": "bhante,”ti tajjetvā ovādamadāsi.",
  "atk-s0202a0:756_22": "Te tassa kathentasseva saṃvegaṃ āpajjitvā vipassamānā tiṃsajanā tattheva arahattaṃ pāpuṇiṃsūti.",
  "atk-s0202a0:756_23": "Evampi uppannā samathavipassanā nirujjhamānā anatthāya saṃvattantīti veditabbā.",
  "atk-s0202a0:757_0": "Anuppannānaṃ pāpakānanti cettha “anuppanno vā kāmāsavo na uppajjatī”tiādīsu vuttanayena attho veditabbo.",
  "atk-s0202a0:757_1": "Uppannānaṃ pāpakānanti ettha pana catubbidhaṃ uppannaṃ vattamānuppannaṃ bhutvāvigatuppannaṃ,",
  "atk-s0202a0:757_2": "okāsakatuppannaṃ,",
  "atk-s0202a0:757_3": "bhūmiladdhuppannanti.",
  "atk-s0202a0:757_4": "Tattha ye kilesā vijjamānā uppādādisamaṅgino,",
  "atk-s0202a0:757_5": "idaṃ vattamānuppannaṃ nāma.",
  "atk-s0202a0:757_6": "Kamme pana javite ārammaṇarasaṃ anubhavitvā niruddhavipāko bhutvā vigataṃ nāma.",
  "atk-s0202a0:757_7": "Kammaṃ uppajjitvā niruddhaṃ bhavitvā vigataṃ nāma.",
  "atk-s0202a0:757_8": "Tadubhayampi bhutvāvigatuppannanti saṅkhaṃ gacchati.",
  "atk-s0202a0:757_9": "Kusalākusalaṃ kammaṃ aññassa kammassa vipākaṃ paṭibāhitvā attano vipākassa okāsaṃ karoti,",
  "atk-s0202a0:757_10": "evaṃ kate okāse vipāko uppajjamāno okāsakaraṇato paṭṭhāya uppannoti saṅkhaṃ gacchati.",
  "atk-s0202a0:757_11": "Idaṃ okāsakatuppannaṃ nāma.",
  "atk-s0202a0:757_12": "Pañcakkhandhā pana vipassanāya bhūmi nāma.",
  "atk-s0202a0:757_13": "Te atītādibhedā honti.",
  "atk-s0202a0:757_14": "Tesu anusayitakilesā pana atītā vā anāgatā vā paccuppannā vāti na vattabbā.",
  "atk-s0202a0:757_15": "Atītakhandhesu anusayitāpi hi appahīnāva honti,",
  "atk-s0202a0:757_16": "anāgatakhandhesu,",
  "atk-s0202a0:757_17": "paccuppannakhandhesu anusayitāpi appahīnāva honti.",
  "atk-s0202a0:757_18": "Idaṃ bhūmiladdhuppannaṃ nāma.",
  "atk-s0202a0:757_19": "Tenāhu porāṇā –",
  "atk-s0202a0:757_20": "“tāsu tāsu bhūmīsu asamugghātitakilesā bhūmiladdhuppannāti saṅkhaṃ gacchantī”ti.",
  "atk-s0202a0:758_0": "Aparampi catubbidhaṃ uppannaṃ samudācāruppannaṃ,",
  "atk-s0202a0:758_1": "ārammaṇādhigahituppannaṃ,",
  "atk-s0202a0:758_2": "avikkhambhituppannaṃ asamugghātituppannanti.",
  "atk-s0202a0:758_3": "Tattha sampati vattamānaṃyeva samudācāruppannaṃ nāma.",
  "atk-s0202a0:758_4": "Sakiṃ cakkhūni ummīletvā ārammaṇe nimitte gahite anussaritānussaritakkhaṇe kilesā nuppajjissantīti na vattabbā. Kasmā?",
  "atk-s0202a0:758_5": "Ārammaṇassa adhigahitattā.",
  "atk-s0202a0:758_6": "Yathā kiṃ?",
  "atk-s0202a0:758_7": "Yathā khīrarukkhassa kuṭhāriyā āhatāhataṭṭhāne khīraṃ na nikkhamissatīti na vattabbaṃ, evaṃ.",
  "atk-s0202a0:758_8": "Idaṃ ārammaṇādhigahituppannaṃ nāma.",
  "atk-s0202a0:758_9": "Samāpattiyā avikkhambhitā kilesā pana imasmiṃ nāma ṭhāne nuppajjissantīti na vattabbā. Kasmā?",
  "atk-s0202a0:758_10": "Avikkhambhitattā.",
  "atk-s0202a0:758_11": "Yathā kiṃ?",
  "atk-s0202a0:758_12": "Yathā sace khīrarukkhe kuṭhāriyā āhaneyyuṃ,",
  "atk-s0202a0:758_13": "imasmiṃ nāma ṭhāne khīraṃ na nikkhameyyāti na vattabbaṃ, evaṃ.",
  "atk-s0202a0:758_14": "Idaṃ avikkhambhituppannaṃ nāma.",
  "atk-s0202a0:758_15": "Maggena asamugghātitakilesā pana bhavagge nibbattassāpi uppajjantīti purimanayeneva vitthāretabbaṃ.",
  "atk-s0202a0:758_16": "Idaṃ asamugghātituppannaṃ nāma.",
  "atk-s0202a0:759_0": "Imesu uppannesu vattamānuppannaṃ bhutvāvigatuppannaṃ okāsakatuppannaṃ samudācāruppannanti catubbidhaṃ uppannaṃ na maggavajjhaṃ,",
  "atk-s0202a0:759_1": "bhūmiladdhuppannaṃ ārammaṇādhigahituppannaṃ avikkhambhituppannaṃ asamugghātituppannanti catubbidhaṃ maggavajjhaṃ.",
  "atk-s0202a0:759_2": "Maggo hi uppajjamāno ete kilese pajahati.",
  "atk-s0202a0:759_3": "So ye kilese pajahati,",
  "atk-s0202a0:759_4": "te atītā vā anāgatā vā paccuppannā vāti na vattabbā.",
  "atk-s0202a0:759_5": "Vuttampi cetaṃ –",
  "atk-s0202a0:760_0": "“Hañci atīte kilese pajahati,",
  "atk-s0202a0:760_1": "tena hi khīṇaṃ khepeti,",
  "atk-s0202a0:760_2": "niruddhaṃ nirodheti,",
  "atk-s0202a0:760_3": "vigataṃ vigameti atthaṅgataṃ atthaṅgameti.",
  "atk-s0202a0:760_4": "Atītaṃ yaṃ natthi,",
  "atk-s0202a0:760_5": "taṃ pajahati.",
  "atk-s0202a0:760_6": "Hañci anāgate kilese pajahati,",
  "atk-s0202a0:760_7": "tena hi ajātaṃ pajahati,",
  "atk-s0202a0:760_8": "anibbattaṃ,",
  "atk-s0202a0:760_9": "anuppannaṃ,",
  "atk-s0202a0:760_10": "apātubhūtaṃ pajahati.",
  "atk-s0202a0:760_11": "Anāgataṃ yaṃ natthi,",
  "atk-s0202a0:760_12": "taṃ pajahati,",
  "atk-s0202a0:760_13": "hañci paccuppanne kilese pajahati,",
  "atk-s0202a0:760_14": "tena hi ratto rāgaṃ pajahati,",
  "atk-s0202a0:760_15": "duṭṭho dosaṃ,",
  "atk-s0202a0:760_16": "mūḷho mohaṃ,",
  "atk-s0202a0:760_17": "vinibaddho mānaṃ,",
  "atk-s0202a0:760_18": "parāmaṭṭho diṭṭhiṃ,",
  "atk-s0202a0:760_19": "vikkhepagato uddhaccaṃ,",
  "atk-s0202a0:760_20": "aniṭṭhaṅgato vicikicchaṃ,",
  "atk-s0202a0:760_21": "thāmagato anusayaṃ pajahati.",
  "atk-s0202a0:760_22": "Kaṇhasukkadhammā yuganaddhā samameva vattanti.",
  "atk-s0202a0:760_23": "Saṃkilesikā maggabhāvanā hoti…pe…",
  "atk-s0202a0:760_24": "tena hi natthi maggabhāvanā,",
  "atk-s0202a0:760_25": "natthi phalasacchikiriyā,",
  "atk-s0202a0:760_26": "natthi kilesappahānaṃ,",
  "atk-s0202a0:760_27": "natthi dhammābhisamayoti.",
  "atk-s0202a0:760_28": "Atthi maggabhāvanā…pe…",
  "atk-s0202a0:760_29": "atthi dhammābhisamayoti.",
  "atk-s0202a0:760_30": "Yathā kathaṃ viya,",
  "atk-s0202a0:760_31": "seyyathāpi taruṇo rukkho ajātaphalo…pe…",
  "atk-s0202a0:760_32": "apātubhūtāyeva na pātubhavantī”ti.",
  "atk-s0202a0:761_0": "Iti pāḷiyaṃ ajātaphalarukkho āgato,",
  "atk-s0202a0:761_1": "jātaphalarukkhena pana dīpetabbaṃ.",
  "atk-s0202a0:761_2": "Yathā hi saphalo taruṇambarukkho,",
  "atk-s0202a0:761_3": "tassa phalāni manussā paribhuñjeyyuṃ,",
  "atk-s0202a0:761_4": "sesāni pātetvā pacchiyo pūreyyuṃ.",
  "atk-s0202a0:761_5": "Athañño puriso taṃ pharasunā chindeyya,",
  "atk-s0202a0:761_6": "tenassa neva atītāni phalāni nāsitāni honti,",
  "atk-s0202a0:761_7": "na anāgatapaccuppannāni nāsitāni.",
  "atk-s0202a0:761_8": "Atītāni hi manussehi paribhuttāni,",
  "atk-s0202a0:761_9": "anāgatāni anibbattāni,",
  "atk-s0202a0:761_10": "na sakkā nāsetuṃ.",
  "atk-s0202a0:761_11": "Yasmiṃ pana samaye so chinno,",
  "atk-s0202a0:761_12": "tadā phalāniyeva natthīti paccuppannānipi anāsitāni.",
  "atk-s0202a0:761_13": "Sace pana rukkho acchinno,",
  "atk-s0202a0:761_14": "athassa pathavīrasañca āporasañca āgamma yāni phalāni nibbatteyyuṃ,",
  "atk-s0202a0:761_15": "tāni nāsitāni honti.",
  "atk-s0202a0:761_16": "Tāni hi ajātāneva na jāyanti,",
  "atk-s0202a0:761_17": "anibbattāneva na nibbattanti,",
  "atk-s0202a0:761_18": "apātubhūtāneva na pātubhavanti,",
  "atk-s0202a0:761_19": "evameva maggo nāpi atītādibhede kilese pajahati,",
  "atk-s0202a0:761_20": "nāpi na pajahati.",
  "atk-s0202a0:761_21": "Yesañhi kilesānaṃ maggena khandhesu apariññātesu uppatti siyā,",
  "atk-s0202a0:761_22": "maggena uppajjitvā khandhānaṃ pariññātattā te kilesā ajātāva na jāyanti,",
  "atk-s0202a0:761_23": "anibbattāva na nibbattanti,",
  "atk-s0202a0:761_24": "apātubhūtāva na pātubhavanti,",
  "atk-s0202a0:761_25": "taruṇaputtāya itthiyā puna avijāyanatthaṃ,",
  "atk-s0202a0:761_26": "byādhitānaṃ rogavūpasamanatthaṃ pītabhesajjehi cāpi ayamattho vibhāvetabbo.",
  "atk-s0202a0:761_27": "Evaṃ maggo ye kilese pajahati,",
  "atk-s0202a0:761_28": "te atītā vā anāgatā vā paccuppannā vāti na vattabbā,",
  "atk-s0202a0:761_29": "na ca maggo kilese na pajahati.",
  "atk-s0202a0:761_30": "Ye pana maggo kilese pajahati,",
  "atk-s0202a0:761_31": "te sandhāya “uppannānaṃ pāpakāna”ntiādi vuttaṃ.",
  "atk-s0202a0:762_0": "Na kevalañca maggo kileseyeva pajahati,",
  "atk-s0202a0:762_1": "kilesānaṃ pana appahīnattā ye ca uppajjeyyuṃ upādinnakakkhandhā,",
  "atk-s0202a0:762_2": "tepi pajahatiyeva.",
  "atk-s0202a0:762_3": "Vuttampi cetaṃ –",
  "atk-s0202a0:762_4": "“sotāpattimaggañāṇena abhisaṅkhāraviññāṇassa nirodhena satta bhave ṭhapetvā anamatagge saṃsāre ye uppajjeyyuṃ nāmañca rūpañca,",
  "atk-s0202a0:762_5": "etthete nirujjhantī”ti vitthāro.",
  "atk-s0202a0:762_6": "Iti maggo upādinnaanupādinnato vuṭṭhāti.",
  "atk-s0202a0:762_7": "Bhavavasena pana sotāpattimaggo apāyabhavato vuṭṭhāti,",
  "atk-s0202a0:762_8": "sakadāgāmimaggo sugatibhavekadesato,",
  "atk-s0202a0:762_9": "anāgāmimaggo sugatikāmabhavato,",
  "atk-s0202a0:762_10": "arahattamaggo rūpārūpabhavato vuṭṭhāti.",
  "atk-s0202a0:762_11": "Sabbabhavehi vuṭṭhātiyevātipi vadanti.",
  "atk-s0202a0:763_0": "Atha maggakkhaṇe kathaṃ anuppannānaṃ uppādāya bhāvanā hoti,",
  "atk-s0202a0:763_1": "kathaṃ vā uppannānaṃ ṭhitiyāti.",
  "atk-s0202a0:763_2": "Maggappavattiyāyeva.",
  "atk-s0202a0:763_3": "Maggo hi pavattamāno pubbe anuppannapubbattā anuppanno nāma vuccati.",
  "atk-s0202a0:763_4": "Anāgatapubbañhi ṭhānaṃ āgantvā ananubhūtapubbaṃ vā ārammaṇaṃ anubhavitvā vattāro bhavanti “anāgataṭṭhānaṃ āgatamhā,",
  "atk-s0202a0:763_5": "ananubhūtaṃ ārammaṇaṃ anubhavāmā”ti.",
  "atk-s0202a0:763_6": "Yā cassa pavatti,",
  "atk-s0202a0:763_7": "ayameva ṭhiti nāmāti ṭhitiyā bhāvetītipi vattuṃ vaṭṭati.",
  "atk-s0202a0:764_0": "Iddhipādesu saṅkhepakathā cetokhilasutte vuttā.",
  "atk-s0202a0:764_1": "Upasamamānaṃ gacchati,",
  "atk-s0202a0:764_2": "kilesūpasamatthaṃ vā gacchatīti upasamagāmī.",
  "atk-s0202a0:764_3": "Sambujjhamānā gacchati,",
  "atk-s0202a0:764_4": "maggasambodhatthāya vā gacchatīti sambodhagāmī.",
  "atk-s0202a0:765_0": "Vivekanissitādīni sabbāsavasaṃvare vuttāni.",
  "atk-s0202a0:765_1": "Ayamettha saṅkhepo,",
  "atk-s0202a0:765_2": "vitthārato panāyaṃ bodhipakkhiyakathā visuddhimagge vuttā.",
  "atk-s0202a0:766_0": "248.",
  "atk-s0202a0:766_1": "Vimokkhakathāyaṃ vimokkheti kenaṭṭhena vimokkhā,",
  "atk-s0202a0:766_2": "adhimuccanaṭṭhena.",
  "atk-s0202a0:766_3": "Ko panāyaṃ adhimuccanaṭṭho nāma?",
  "atk-s0202a0:766_4": "Paccanīkadhammehi ca suṭṭhu muccanaṭṭho,",
  "atk-s0202a0:766_5": "ārammaṇe ca abhirativasena suṭṭhu muccanaṭṭho,",
  "atk-s0202a0:766_6": "pituaṅke vissaṭṭhaṅgapaccaṅgassa dārakassa sayanaṃ viya aniggahitabhāvena nirāsaṅkatāya ārammaṇe pavattīti vuttaṃ hoti.",
  "atk-s0202a0:766_7": "Ayaṃ panattho pacchimavimokkhe natthi,",
  "atk-s0202a0:766_8": "purimesu sabbesu atthi.",
  "atk-s0202a0:766_9": "Rūpī rūpāni passatīti ettha ajjhattakesādīsu nīlakasiṇādivasena uppāditaṃ rūpajjhānaṃ rūpaṃ,",
  "atk-s0202a0:766_10": "tadassa atthīti rūpī.",
  "atk-s0202a0:766_11": "Bahiddhā rūpāni passatīti bahiddhāpi nīlakasiṇādīni rūpāni jhānacakkhunā passati.",
  "atk-s0202a0:766_12": "Iminā ajjhatta bahiddhāvatthukesu kasiṇesu uppāditajjhānassa puggalassa cattāripi rūpāvacarajjhānāni dassitāni.",
  "atk-s0202a0:767_0": "Ajjhattaṃ arūpasaññīti ajjhattaṃ na rūpasaññī,",
  "atk-s0202a0:767_1": "attano kesādīsu anuppāditarūpāvacarajjhānoti attho.",
  "atk-s0202a0:767_2": "Iminā bahiddhā parikammaṃ katvā bahiddhāva uppāditajjhānassa rūpāvacarajjhānāni dassitāni.",
  "atk-s0202a0:767_3": "Subhanteva adhimutto hotīti iminā suvisuddhesu nīlādīsu vaṇṇakasiṇesu jhānāni dassitāni.",
  "atk-s0202a0:767_4": "Tattha kiñcāpi antoappanāyaṃ subhanti ābhogo natthi,",
  "atk-s0202a0:767_5": "yo pana suvisuddhaṃ subhakasiṇaṃ ārammaṇaṃ katvā viharati,",
  "atk-s0202a0:767_6": "so yasmā subhanti adhimutto hotīti vattabbataṃ āpajjati,",
  "atk-s0202a0:767_7": "tasmā evaṃ desanā katā.",
  "atk-s0202a0:767_8": "Paṭisambhidāmagge pana “kathaṃ subhanteva adhimutto hotīti vimokkho.",
  "atk-s0202a0:767_9": "Idha bhikkhu mettāsahagatena cetasā ekaṃ disaṃ pharitvā viharati…pe…",
  "atk-s0202a0:767_10": "mettāya bhāvitattā sattā appaṭikūlā honti.",
  "atk-s0202a0:767_11": "Karuṇāsahagatena,",
  "atk-s0202a0:767_12": "muditāsahagatena,",
  "atk-s0202a0:767_13": "upekkhāsahagatena cetasā ekaṃ disaṃ pharitvā viharati…pe…",
  "atk-s0202a0:767_14": "upekkhāya bhāvitattā sattā appaṭikūlā honti.",
  "atk-s0202a0:767_15": "Evaṃ subhanteva adhimutto hotīti vimokkho”ti vuttaṃ.",
  "atk-s0202a0:768_0": "Sabbaso rūpasaññānantiādīsu yaṃ vattabbaṃ,",
  "atk-s0202a0:768_1": "taṃ sabbaṃ visuddhimagge vuttameva.",
  "atk-s0202a0:768_2": "Ayaṃ aṭṭhamo vimokkhoti ayaṃ catunnaṃ khandhānaṃ sabbaso vissaṭṭhattā vimuttattā aṭṭhamo uttamo vimokkho nāma.",
  "atk-s0202a0:769_0": "249.",
  "atk-s0202a0:769_1": "Abhibhāyatanakathāyaṃ abhibhāyatanānīti abhibhavanakāraṇāni.",
  "atk-s0202a0:769_2": "Kiṃ abhibhavanti?",
  "atk-s0202a0:769_3": "Paccanīkadhammepi ārammaṇānipi.",
  "atk-s0202a0:769_4": "Tāni hi paṭipakkhabhāvena paccanīkadhamme abhibhavanti,",
  "atk-s0202a0:769_5": "puggalassa ñāṇuttaritāya ārammaṇāni.",
  "atk-s0202a0:769_6": "Ajjhattaṃ rūpasaññītiādīsu pana ajjhattarūpe parikammavasena ajjhattaṃ rūpasaññī nāma hoti.",
  "atk-s0202a0:769_7": "Ajjhattañca nīlaparikammaṃ karonto kese vā pitte vā akkhitārakāya vā karoti,",
  "atk-s0202a0:769_8": "pītaparikammaṃ karonto mede vā chaviyā vā hatthatalapādatalesu vā akkhīnaṃ pītaṭṭhāne vā karoti,",
  "atk-s0202a0:769_9": "lohitaparikammaṃ karonto maṃse vā lohite vā jivhāya vā akkhīnaṃ rattaṭṭhāne vā karoti,",
  "atk-s0202a0:769_10": "odātaparikammaṃ karonto aṭṭhimhi vā dante vā nakhe vā akkhīnaṃ setaṭṭhāne vā karoti.",
  "atk-s0202a0:769_11": "Taṃ pana sunīlaṃ supītakaṃ sulohitakaṃ suodātaṃ na hoti,",
  "atk-s0202a0:769_12": "asuvisuddhameva hoti.",
  "atk-s0202a0:770_0": "Eko bahiddhā rūpāni passatīti yassetaṃ parikammaṃ ajjhattaṃ uppannaṃ hoti,",
  "atk-s0202a0:770_1": "nimittaṃ pana bahiddhā,",
  "atk-s0202a0:770_2": "so evaṃ ajjhattaṃ parikammassa bahiddhā ca appanāya vasena –",
  "atk-s0202a0:770_3": "“ajjhattaṃ rūpasaññī eko bahiddhā rūpāni passatī”ti vuccati.",
  "atk-s0202a0:770_4": "Parittānīti avaḍḍhitāni.",
  "atk-s0202a0:770_5": "Suvaṇṇadubbaṇṇānīti suvaṇṇāni vā hontu dubbaṇṇāni vā,",
  "atk-s0202a0:770_6": "parittavaseneva idamabhibhāyatanaṃ vuttanti veditabbaṃ.",
  "atk-s0202a0:770_7": "Tāni abhibhuyyāti yathā nāma sampannagahaṇiko kaṭacchumattaṃ bhattaṃ labhitvā “kimettha bhuñjitabbaṃ atthī”ti saṅkaḍḍhitvā ekakabaḷameva karoti,",
  "atk-s0202a0:770_8": "evamevaṃ ñāṇuttariko puggalo visadañāṇo –",
  "atk-s0202a0:770_9": "“kimettha parittake ārammaṇe samāpajjitabbaṃ atthi,",
  "atk-s0202a0:770_10": "nāyaṃ mama bhāro”ti tāni rūpāni abhibhavitvā samāpajjati,",
  "atk-s0202a0:770_11": "saha nimittuppādenevettha appanaṃ pāpetīti attho.",
  "atk-s0202a0:770_12": "Jānāmi passāmīti iminā panassa ābhogo kathito,",
  "atk-s0202a0:770_13": "so ca kho samāpattito vuṭṭhitassa,",
  "atk-s0202a0:770_14": "na antosamāpattiyaṃ.",
  "atk-s0202a0:770_15": "Evaṃsaññī hotīti ābhogasaññāyapi jhānasaññāyapi evaṃsaññī hoti.",
  "atk-s0202a0:770_16": "Abhibhavasaññā hissa antosamāpattiyaṃ atthi,",
  "atk-s0202a0:770_17": "ābhogasaññā pana samāpattito vuṭṭhitasseva.",
  "atk-s0202a0:771_0": "Appamāṇānīti vaḍḍhitappamāṇāni,",
  "atk-s0202a0:771_1": "mahantānīti attho.",
  "atk-s0202a0:771_2": "Abhibhuyyāti ettha pana yathā mahagghaso puriso ekaṃ bhattavaḍḍhitakaṃ labhitvā “aññāpi hotu,",
  "atk-s0202a0:771_3": "aññāpi hotu,",
  "atk-s0202a0:771_4": "kimesā mayhaṃ karissatī”ti taṃ na mahantato passati,",
  "atk-s0202a0:771_5": "evameva ñāṇuttaro puggalo visadañāṇo “kimettha samāpajjitabbaṃ,",
  "atk-s0202a0:771_6": "nayidaṃ appamāṇaṃ,",
  "atk-s0202a0:771_7": "na mayhaṃ cittekaggatākaraṇe bhāro atthī”ti tāni abhibhavitvā samāpajjati,",
  "atk-s0202a0:771_8": "saha nimittuppādenevettha appanaṃ pāpetīti attho.",
  "atk-s0202a0:772_0": "Ajjhattaṃ arūpasaññīti alābhitāya vā anatthikatāya vā ajjhattarūpe parikammasaññāvirahito.",
  "atk-s0202a0:772_1": "Eko bahiddhā rūpāni passatīti yassa parikammampi nimittampi bahiddhāva uppannaṃ,",
  "atk-s0202a0:772_2": "so evaṃ bahiddhā parikammassa ceva appanāya ca vasena –",
  "atk-s0202a0:772_3": "“ajjhattaṃ arūpasaññī eko bahiddhā rūpāni passatī”ti vuccati.",
  "atk-s0202a0:772_4": "Sesamettha catutthābhibhāyatane vuttanayameva.",
  "atk-s0202a0:772_5": "Imesu pana catūsu parittaṃ vitakkacaritavasena āgataṃ,",
  "atk-s0202a0:772_6": "appamāṇaṃ mohacaritavasena,",
  "atk-s0202a0:772_7": "suvaṇṇaṃ dosacaritavasena,",
  "atk-s0202a0:772_8": "dubbaṇṇaṃ rāgacaritavasena.",
  "atk-s0202a0:772_9": "Etesañhi etāni sappāyāni.",
  "atk-s0202a0:772_10": "Sā ca nesaṃ sappāyatā vitthārato visuddhimaggecariyaniddese vuttā.",
  "atk-s0202a0:773_0": "Pañcamaabhibhāyatanādīsu nīlānīti sabbasaṅgāhikavasena vuttaṃ.",
  "atk-s0202a0:773_1": "Nīlavaṇṇānīti vaṇṇavasena.",
  "atk-s0202a0:773_2": "Nīlanidassanānīti nidassanavasena.",
  "atk-s0202a0:773_3": "Apaññāyamānavivarāni asambhinnavaṇṇāni ekanīlāneva hutvā dissantīti vuttaṃ hoti.",
  "atk-s0202a0:773_4": "Nīlanibhāsānīti idaṃ pana obhāsavasena vuttaṃ,",
  "atk-s0202a0:773_5": "nīlobhāsāni nīlapabhāyuttānīti attho.",
  "atk-s0202a0:773_6": "Etena nesaṃ suvisuddhataṃ dasseti.",
  "atk-s0202a0:773_7": "Visuddhavaṇṇavaseneva hi imāni cattāri abhibhāyatanāni vuttāni.",
  "atk-s0202a0:773_8": "Umāpupphanti etañhi pupphaṃ siniddhaṃ muduṃ dissamānampi nīlameva hoti.",
  "atk-s0202a0:773_9": "Girikaṇṇikapupphādīni pana dissamānāni setadhātukāni honti.",
  "atk-s0202a0:773_10": "Tasmā idameva gahitaṃ, na tāni.",
  "atk-s0202a0:773_11": "Bārāṇaseyyakanti bārāṇasiyaṃ bhavaṃ.",
  "atk-s0202a0:773_12": "Tattha kira kappāsopi mudu,",
  "atk-s0202a0:773_13": "suttakantikāyopi tantavāyāpi chekā,",
  "atk-s0202a0:773_14": "udakampi suci siniddhaṃ,",
  "atk-s0202a0:773_15": "tasmā vatthaṃ ubhatobhāgavimaṭṭhaṃ hoti,",
  "atk-s0202a0:773_16": "dvīsu passesu maṭṭhaṃ mudu siniddhaṃ khāyati.",
  "atk-s0202a0:773_17": "Pītānītiādīsu imināva nayena attho veditabbo.",
  "atk-s0202a0:773_18": "“Nīlakasiṇaṃ uggaṇhanto nīlasmiṃ nimittaṃ gaṇhāti pupphasmiṃ vā vatthasmiṃ vā vaṇṇadhātuyā vā”tiādikaṃ",
  "atk-s0202a0:773_19": "panettha kasiṇakaraṇañceva parikammañca appanāvidhānañca sabbaṃ visuddhimagge vitthārato vuttameva.",
  "atk-s0202a0:774_0": "Abhiññāvosānapāramippattāti ito pubbesu satipaṭṭhānādīsu te dhamme bhāvetvā arahattappattāva abhiññāvosānapāramippattā nāma honti,",
  "atk-s0202a0:774_1": "imesu pana aṭṭhasu abhibhāyatanesu ciṇṇavasībhāvāyeva abhiññāvosānapāramippattā nāma.",
  "atk-s0202a0:775_0": "250.",
  "atk-s0202a0:775_1": "Kasiṇakathāyaṃ sakalaṭṭhena kasiṇāni,",
  "atk-s0202a0:775_2": "tadārammaṇānaṃ dhammānaṃ khettaṭṭhena adhiṭṭhānaṭṭhena vā āyatanāni.",
  "atk-s0202a0:775_3": "Uddhanti upari gaganatalābhimukhaṃ.",
  "atk-s0202a0:775_4": "Adhoti heṭṭhā bhūmitalābhimukhaṃ.",
  "atk-s0202a0:775_5": "Tiriyanti khettamaṇḍalamiva samantā paricchinditvā.",
  "atk-s0202a0:775_6": "Ekacco hi uddhameva kasiṇaṃ vaḍḍheti,",
  "atk-s0202a0:775_7": "ekacco adho,",
  "atk-s0202a0:775_8": "ekacco samantato.",
  "atk-s0202a0:775_9": "Tena tena kāraṇena evaṃ pasāreti ālokamiva rūpadassanakāmo.",
  "atk-s0202a0:775_10": "Tena vuttaṃ –",
  "atk-s0202a0:775_11": "“pathavīkasiṇameko sañjānāti uddhaṃadhotiriya”nti.",
  "atk-s0202a0:775_12": "Advayanti disāanudisāsu advayaṃ.",
  "atk-s0202a0:775_13": "Idaṃ pana ekassa aññabhāvānupagamanatthaṃ vuttaṃ.",
  "atk-s0202a0:775_14": "Yathā hi udakaṃ paviṭṭhassa sabbadisāsu udakameva hoti anaññaṃ,",
  "atk-s0202a0:775_15": "evamevaṃ pathavīkasiṇaṃ pathavīkasiṇameva hoti,",
  "atk-s0202a0:775_16": "natthi tassa añño kasiṇasambhedoti.",
  "atk-s0202a0:775_17": "Esa nayo sabbattha.",
  "atk-s0202a0:775_18": "Appamāṇanti idaṃ tassa tassa pharaṇaappamāṇavasena vuttaṃ.",
  "atk-s0202a0:775_19": "Tañhi cetasā pharanto sakalameva pharati,",
  "atk-s0202a0:775_20": "ayamassa ādi,",
  "atk-s0202a0:775_21": "idaṃ majjhanti pamāṇaṃ gaṇhātīti.",
  "atk-s0202a0:775_22": "Viññāṇakasiṇanti cettha kasiṇugghāṭimākāse pavattaṃ viññāṇaṃ.",
  "atk-s0202a0:775_23": "Tattha kasiṇavasena kasiṇugghāṭimākāse,",
  "atk-s0202a0:775_24": "kasiṇugghāṭimākāsavasena tattha pavattaviññāṇe uddhaṃadhotiriyatā veditabbā.",
  "atk-s0202a0:775_25": "Ayamettha saṅkhepo.",
  "atk-s0202a0:775_26": "Kammaṭṭhānabhāvanānayena panetāni pathavīkasiṇādīni vitthārato visuddhimagge vuttāneva.",
  "atk-s0202a0:775_27": "Idhāpi ciṇṇavasibhāveneva abhiññāvosānapāramippattā hontīti veditabbā.",
  "atk-s0202a0:775_28": "Tathā ito anantaresu catūsu jhānesu.",
  "atk-s0202a0:775_29": "Yaṃ panettha vattabbaṃ,",
  "atk-s0202a0:775_30": "taṃ mahāassapurasutte vuttameva.",
  "atk-s0202a0:776_0": "252.",
  "atk-s0202a0:776_1": "Vipassanāñāṇe pana rūpītiādīnamattho vuttoyeva.",
  "atk-s0202a0:776_2": "Ettha sitamettha paṭibaddhanti ettha cātumahābhūtike kāye nissitañca paṭibaddhañca.",
  "atk-s0202a0:776_3": "Subhoti sundaro.",
  "atk-s0202a0:776_4": "Jātimāti suparisuddhaākarasamuṭṭhito.",
  "atk-s0202a0:776_5": "Suparikammakatoti suṭṭhu kataparikammo apanītapāsāṇasakkharo.",
  "atk-s0202a0:776_6": "Acchoti tanucchavi.",
  "atk-s0202a0:776_7": "Vippasannoti suṭṭhu vippasanno.",
  "atk-s0202a0:776_8": "Sabbākārasampannoti dhovana vedhanādīhi sabbehi ākārehi sampanno.",
  "atk-s0202a0:776_9": "Nīlantiādīhi vaṇṇasampattiṃ dasseti.",
  "atk-s0202a0:776_10": "Tādisañhi āvutaṃ pākaṭaṃ hoti.",
  "atk-s0202a0:777_0": "Evameva khoti ettha evaṃ upamāsaṃsandanaṃ veditabbaṃ –",
  "atk-s0202a0:777_1": "maṇi viya hi karajakāyo.",
  "atk-s0202a0:777_2": "Āvutasuttaṃ viya vipassanāñāṇaṃ.",
  "atk-s0202a0:777_3": "Cakkhumā puriso viya vipassanālābhī bhikkhu.",
  "atk-s0202a0:777_4": "Hatthe karitvā paccavekkhato “ayaṃ kho maṇī”ti maṇino āvibhūtakālo viya vipassanāñāṇaṃ abhinīharitvā",
  "atk-s0202a0:777_5": "nisinnassa bhikkhuno cātumahābhūtikakāyassa āvibhūtakālo.",
  "atk-s0202a0:777_6": "“Tatridaṃ suttaṃ āvuta”nti suttassa āvibhūtakālo viya vipassanāñāṇaṃ abhinīharitvā nisinnassa bhikkhuno",
  "atk-s0202a0:777_7": "tadārammaṇānaṃ phassapañcamakānaṃ vā sabbacittacetasikānaṃ vā vipassanāñāṇasseva vā āvibhūtakāloti.",
  "atk-s0202a0:778_0": "Kiṃ panetaṃ ñāṇassa āvibhūtaṃ,",
  "atk-s0202a0:778_1": "puggalassāti. Ñāṇassa,",
  "atk-s0202a0:778_2": "tassa pana āvibhāvattā puggalassa āvibhūtāva honti.",
  "atk-s0202a0:778_3": "Idañca vipassanāñāṇaṃ maggassa anantaraṃ,",
  "atk-s0202a0:778_4": "evaṃ santepi yasmā abhiññāvāre āraddhe etassa antarāvāro natthi,",
  "atk-s0202a0:778_5": "tasmā idheva dassitaṃ.",
  "atk-s0202a0:778_6": "Yasmā ca aniccādivasena akatasammasanassa dibbāya sotadhātuyā bheravasaddaṃ suṇanto pubbenivāsānussatiyā",
  "atk-s0202a0:778_7": "bherave khandhe anussarato dibbena cakkhunā bheravarūpaṃ passato bhayasantāso uppajjati,",
  "atk-s0202a0:778_8": "na aniccādivasena katasammasanassa,",
  "atk-s0202a0:778_9": "tasmā abhiññāpattassa bhayavinodakahetusampādanatthampi idaṃ idheva dassitaṃ.",
  "atk-s0202a0:778_10": "Idhāpi arahattavaseneva abhiññāvosānapāramippattatā veditabbā.",
  "atk-s0202a0:779_0": "253.",
  "atk-s0202a0:779_1": "Manomayiddhiyaṃ ciṇṇavasitāya.",
  "atk-s0202a0:779_2": "Tattha manomayanti manena nibbattaṃ.",
  "atk-s0202a0:779_3": "Sabbaṅgapaccaṅginti sabbehi aṅgehi ca paccaṅgehi ca samannāgataṃ.",
  "atk-s0202a0:779_4": "Ahīnindriyanti saṇṭhānavasena avikalindriyaṃ.",
  "atk-s0202a0:779_5": "Iddhimatā nimmitarūpañhi sace iddhimā odāto,",
  "atk-s0202a0:779_6": "tampi odātaṃ.",
  "atk-s0202a0:779_7": "Sace aviddhakaṇṇo,",
  "atk-s0202a0:779_8": "tampi aviddhakaṇṇanti evaṃ sabbākārehi tena sadisameva hoti.",
  "atk-s0202a0:779_9": "Muñjamhā īsikantiādi upamattayampi taṃ sadisabhāvadassanatthameva vuttaṃ.",
  "atk-s0202a0:779_10": "Muñjasadisā eva hi tassa anto īsikā hoti.",
  "atk-s0202a0:779_11": "Kosasadisoyeva asi,",
  "atk-s0202a0:779_12": "vaṭṭāya kosiyā vaṭṭaṃ asimeva pakkhipanti,",
  "atk-s0202a0:779_13": "patthaṭāya patthaṭaṃ.",
  "atk-s0202a0:780_0": "Karaṇḍāti idampi ahikañcukassa nāmaṃ,",
  "atk-s0202a0:780_1": "na vilīvakaraṇḍakassa.",
  "atk-s0202a0:780_2": "Ahikañcuko hi ahinā sadisova hoti.",
  "atk-s0202a0:780_3": "Tattha kiñcāpi “puriso ahiṃ karaṇḍā uddhareyyā”ti hatthena uddharamāno viya dassito,",
  "atk-s0202a0:780_4": "atha kho cittenevassa uddharaṇaṃ veditabbaṃ.",
  "atk-s0202a0:780_5": "Ayañhi ahi nāma sajātiyaṃ ṭhito,",
  "atk-s0202a0:780_6": "kaṭṭhantaraṃ vā rukkhantaraṃ vā nissāya,",
  "atk-s0202a0:780_7": "tacato sarīranikkaḍḍhanapayogasaṅkhātena thāmena,",
  "atk-s0202a0:780_8": "sarīraṃ khādamānaṃ viya purāṇatacaṃ jigucchantoti imehi catūhi kāraṇehi sayameva kañcukaṃ jahāti,",
  "atk-s0202a0:780_9": "na sakkā tato aññena uddharituṃ.",
  "atk-s0202a0:780_10": "Tasmā cittena uddharaṇaṃ sandhāya idaṃ vuttanti veditabbaṃ.",
  "atk-s0202a0:780_11": "Iti muñjādisadisaṃ imassa bhikkhuno sarīraṃ,",
  "atk-s0202a0:780_12": "īsikādisadisaṃ nimmitarūpanti idamettha opammasaṃsandanaṃ.",
  "atk-s0202a0:780_13": "Nimmānavidhānaṃ panettha parato ca iddhividhādipañcaabhiññākathā sabbākārena visuddhimagge vitthāritāti tattha vuttanayeneva veditabbā.",
  "atk-s0202a0:780_14": "Upamāmattameva hi idha adhikaṃ.",
  "atk-s0202a0:781_0": "Tattha chekakumbhakārādayo viya iddhividhañāṇalābhī bhikkhu daṭṭhabbo.",
  "atk-s0202a0:781_1": "Suparikammakatamattikādayo viya iddhividhañāṇaṃ daṭṭhabbaṃ.",
  "atk-s0202a0:781_2": "Icchiticchitabhājanavikatiādikaraṇaṃ viya tassa bhikkhuno vikubbanaṃ daṭṭhabbaṃ.",
  "atk-s0202a0:781_3": "Idhāpi ciṇṇavasitāvaseneva abhiññāvosānapāramippattatā veditabbā.",
  "atk-s0202a0:781_4": "Tathā ito parāsu catūsu abhiññāsu.",
  "atk-s0202a0:782_0": "255.",
  "atk-s0202a0:782_1": "Tattha dibbasotadhātuupamāyaṃ saṅkhadhamoti saṅkhadhamako.",
  "atk-s0202a0:782_2": "Appakasirenevāti niddukkheneva.",
  "atk-s0202a0:782_3": "Viññāpeyyāti jānāpeyya.",
  "atk-s0202a0:782_4": "Tattha evaṃ cātuddisā viññāpente saṅkhadhamake “saṅkhasaddo aya”nti vavatthāpentānaṃ sattānaṃ tassa saṅkhasaddassa",
  "atk-s0202a0:782_5": "āvibhūtakālo viya yogino dūrasantikabhedānaṃ dibbānañceva mānusakānañca saddānaṃ āvibhūtakālo daṭṭhabbo.",
  "atk-s0202a0:783_0": "256.",
  "atk-s0202a0:783_1": "Cetopariyañāṇa-",
  "atk-s0202a0:783_2": "upamāyaṃ daharoti taruṇo.",
  "atk-s0202a0:783_3": "Yuvāti yobbanena samannāgato.",
  "atk-s0202a0:783_4": "Maṇḍanakajātikoti yuvāpi samāno na alasiyo kiliṭṭhavatthasarīro,",
  "atk-s0202a0:783_5": "atha kho maṇḍanakapakatiko,",
  "atk-s0202a0:783_6": "divasassa dve tayo vāre nhāyitvā suddhavattha-",
  "atk-s0202a0:783_7": "paridahana-",
  "atk-s0202a0:783_8": "alaṅkārakaraṇasīloti attho.",
  "atk-s0202a0:783_9": "Sakaṇikanti kāḷatilakavaṅka-",
  "atk-s0202a0:783_10": "mukhadūsipīḷakādīnaṃ aññatarena sadosaṃ.",
  "atk-s0202a0:783_11": "Tattha yathā tassa mukhanimittaṃ paccavekkhato mukhadoso pākaṭo hoti,",
  "atk-s0202a0:783_12": "evaṃ cetopariyañāṇāya cittaṃ abhinīharitvā nisinnassa bhikkhuno paresaṃ soḷasavidhaṃ cittaṃ pākaṭaṃ hotīti veditabbaṃ.",
  "atk-s0202a0:783_13": "Pubbenivāsaupamādīsu yaṃ vattabbaṃ,",
  "atk-s0202a0:783_14": "taṃ sabbaṃ mahāassapure vuttameva.",
  "atk-s0202a0:784_0": "259.",
  "atk-s0202a0:784_1": "Ayaṃ kho udāyi pañcamo dhammoti ekūnavīsati pabbāni paṭipadāvasena ekaṃ dhammaṃ katvā pañcamo dhammoti vutto.",
  "atk-s0202a0:784_2": "Yathā hi aṭṭhakanāgarasutte ekādasa pabbāni pucchāvasena ekadhammo kato,",
  "atk-s0202a0:784_3": "evamidha ekūnavīsati pabbāni paṭipadāvasena eko dhammo katoti veditabbāni.",
  "atk-s0202a0:784_4": "Imesu ca pana ekūnavīsatiyā pabbesu paṭipāṭiyā aṭṭhasu koṭṭhāsesu vipassanāñāṇe ca āsavakkhayañāṇe ca",
  "atk-s0202a0:784_5": "arahattavasena abhiññāvosānapāramippattatā veditabbā,",
  "atk-s0202a0:784_6": "sesesu ciṇṇavasibhāvavasena.",
  "atk-s0202a0:784_7": "Sesaṃ sabbattha uttānamevāti.",
  "atk-s0202a0:785_0": "Papañcasūdaniyā majjhimanikāyaṭṭhakathāya",
  "atk-s0202a0:786_0": "Mahāsakuludāyisuttavaṇṇanā niṭṭhitā.",
  "atk-s0202a0:787_0": "8. Samaṇamuṇḍikasuttavaṇṇanā",
  "atk-s0202a0:788_0": "260.",
  "atk-s0202a0:788_1": "Evaṃ me sutanti samaṇamuṇḍikasuttaṃ.",
  "atk-s0202a0:788_2": "Tattha uggāhamānoti tassa paribbājakassa nāmaṃ.",
  "atk-s0202a0:788_3": "Sumanoti pakatināmaṃ.",
  "atk-s0202a0:788_4": "Kiñci kiñci pana uggahituṃ uggāhetuṃ samatthatāya uggāhamānoti naṃ sañjānanti.",
  "atk-s0202a0:788_5": "Samayaṃ pavadanti etthāti samayappavādakaṃ.",
  "atk-s0202a0:788_6": "Tasmiṃ kira ṭhāne caṅkītārukkhapokkharasātippabhutayo brāhmaṇā nigaṇṭhācelakaparibbājakādayo ca pabbajitā",
  "atk-s0202a0:788_7": "sannipatitvā attano attano samayaṃ pavadanti kathenti dīpenti,",
  "atk-s0202a0:788_8": "tasmā so ārāmo samayappavādakoti vuccati.",
  "atk-s0202a0:788_9": "Sveva tindukācīrasaṅkhātāya timbarūsakarukkhapantiyā parikkhittattā tindukācīraṃ.",
  "atk-s0202a0:788_10": "Yasmā panettha paṭhamaṃ ekā sālā ahosi,",
  "atk-s0202a0:788_11": "pacchā mahāpuññaṃ poṭṭhapādaparibbājakaṃ nissāya bahū sālā katā,",
  "atk-s0202a0:788_12": "tasmā tameva ekaṃ sālaṃ upādāya laddhanāmavasena ekasālakoti vuccati.",
  "atk-s0202a0:788_13": "Mallikāya pana pasenadirañño deviyā uyyānabhūto so pupphaphalasañchanno ārāmoti katvā mallikāya ārāmoti saṅkhaṃ gato.",
  "atk-s0202a0:788_14": "Tasmiṃ samayappavādake tindukācīre ekasālake mallikāya ārāme.",
  "atk-s0202a0:788_15": "Paṭivasatīti vāsaphāsutāya vasati.",
  "atk-s0202a0:788_16": "Divā divassāti divasassa divā nāma majjhanhātikkamo,",
  "atk-s0202a0:788_17": "tasmiṃ divasassapi divābhūte atikkantamatte majjhanhike nikkhamīti attho.",
  "atk-s0202a0:788_18": "Paṭisallīnoti tato tato rūpādigocarato cittaṃ paṭisaṃharitvā līno,",
  "atk-s0202a0:788_19": "jhānaratisevanavasena ekībhāvaṃ gato.",
  "atk-s0202a0:788_20": "Manobhāvanīyānanti manavaḍḍhanakānaṃ,",
  "atk-s0202a0:788_21": "ye āvajjato manasikaroto cittaṃ vinīvaraṇaṃ hoti unnamati vaḍḍhati.",
  "atk-s0202a0:788_22": "Yāvatāti yattakā.",
  "atk-s0202a0:788_23": "Ayaṃ tesaṃ aññataroti ayaṃ tesaṃ abbhantaro eko sāvako.",
  "atk-s0202a0:788_24": "Appeva nāmāti tassa upasaṅkamanaṃ patthayamāno āha.",
  "atk-s0202a0:788_25": "Patthanākāraṇaṃ pana sandakasutte vuttameva.",
  "atk-s0202a0:789_0": "261.",
  "atk-s0202a0:789_1": "Etadavocāti dandapañño ayaṃ gahapati,",
  "atk-s0202a0:789_2": "dhammakathāya naṃ saṅgaṇhitvā attano sāvakaṃ karissāmīti maññamāno etaṃ “catūhi kho”tiādivacanaṃ avoca.",
  "atk-s0202a0:789_3": "Tattha paññpemīti dassemi ṭhapemi.",
  "atk-s0202a0:789_4": "Sampannakusalanti paripuṇṇakusalaṃ.",
  "atk-s0202a0:789_5": "Paramakusalanti uttamakusalaṃ.",
  "atk-s0202a0:789_6": "Ayojjhanti vādayuddhena yujjhitvā cāletuṃ asakkuṇeyyaṃ acalaṃ nikkampaṃ thiraṃ.",
  "atk-s0202a0:789_7": "Na karotīti akaraṇamattameva vadati,",
  "atk-s0202a0:789_8": "ettha pana saṃvarappahānaṃ vā paṭisevanappahānaṃ vā na vadati.",
  "atk-s0202a0:789_9": "Sesapadesupi eseva nayo.",
  "atk-s0202a0:790_0": "Neva abhinandīti titthiyā nāma jānitvāpi ajānitvāpi yaṃ vā taṃ vā vadantīti maññamāno nābhinandi.",
  "atk-s0202a0:790_1": "Na paṭikkosīti sāsanassa anulomaṃ viya pasannākāraṃ viya vadatīti maññamāno na paṭisedheti.",
  "atk-s0202a0:791_0": "262.",
  "atk-s0202a0:791_1": "Yathā uggāhamānassāti yathā tassa vacanaṃ,",
  "atk-s0202a0:791_2": "evaṃ sante uttānaseyyako kumāro ayojjhasamaṇo thirasamaṇo bhavissati,",
  "atk-s0202a0:791_3": "mayaṃ pana evaṃ na vadāmāti dīpeti.",
  "atk-s0202a0:791_4": "Kāyotipi na hotīti sakakāyo parakāyotipi visesañāṇaṃ na hoti.",
  "atk-s0202a0:791_5": "Aññatra phanditamattāti paccattharaṇe valisamphassena vā maṅguladaṭṭhena vā kāyaphandanamattaṃ nāma hoti.",
  "atk-s0202a0:791_6": "Taṃ ṭhapetvā aññaṃ kāyena karaṇakammaṃ nāma natthi.",
  "atk-s0202a0:791_7": "Tampi ca kilesasahagatacitteneva hoti.",
  "atk-s0202a0:791_8": "Vācātipi na hotīti micchāvācā sammāvācātipi nānattaṃ na hoti.",
  "atk-s0202a0:791_9": "Roditamattāti jighacchāpipāsāparetassa pana roditamattaṃ hoti.",
  "atk-s0202a0:791_10": "Tampi kilesasahagatacitteneva.",
  "atk-s0202a0:791_11": "Saṅkappoti micchāsaṅkappo sammāsaṅkappotipi nānattaṃ na hoti.",
  "atk-s0202a0:791_12": "Vikūjitamattāti vikūjitamattaṃ rodanahasitamattaṃ hoti.",
  "atk-s0202a0:791_13": "Daharakumārakānañhi cittaṃ atītārammaṇaṃ pavattati,",
  "atk-s0202a0:791_14": "nirayato āgatā nirayadukkhaṃ saritvā rodanti,",
  "atk-s0202a0:791_15": "devalokato āgatā hasanti,",
  "atk-s0202a0:791_16": "tampi kilesasahagatacitteneva hoti.",
  "atk-s0202a0:791_17": "Ājīvoti micchājīvo sammājīvotipi nānattaṃ na hoti.",
  "atk-s0202a0:791_18": "Aññatra mātuthaññāti thaññacoradārakā nāma honti,",
  "atk-s0202a0:791_19": "mātari khīraṃ pāyantiyā apivitvā aññavihitakāle piṭṭhipassena āgantvā thaññaṃ pivanti.",
  "atk-s0202a0:791_20": "Ettakaṃ muñcitvā añño micchājīvo natthi.",
  "atk-s0202a0:791_21": "Ayampi kilesasahagatacitteneva hotīti dasseti.",
  "atk-s0202a0:792_0": "263.",
  "atk-s0202a0:792_1": "Evaṃ paribbājakavādaṃ paṭikkhipitvā idāni sayaṃ sekkhabhūmiyaṃ mātikaṃ ṭhapento catūhi kho ahantiādimāha.",
  "atk-s0202a0:792_2": "Tattha samadhigayha tiṭṭhatīti visesetvā tiṭṭhati.",
  "atk-s0202a0:792_3": "Na kāyena pāpa kammantiādīsu na kevalaṃ akaraṇamattameva,",
  "atk-s0202a0:792_4": "bhagavā pana ettha saṃvarappahānapaṭisaṅkhā paññapeti.",
  "atk-s0202a0:792_5": "Taṃ sandhāyevamāha.",
  "atk-s0202a0:792_6": "Na ceva sampannakusalantiādi pana khīṇāsavaṃ sandhāya vuttaṃ.",
  "atk-s0202a0:793_0": "Idāni asekkhabhūmiyaṃ mātikaṃ ṭhapento dasahi kho ahantiādimāha.",
  "atk-s0202a0:793_1": "Tattha tīṇi padāni nissāya dve paṭhamacatukkā ṭhapitā,",
  "atk-s0202a0:793_2": "ekaṃ padaṃ nissāya dve pacchimacatukkā.",
  "atk-s0202a0:793_3": "Ayaṃ sekkhabhūmiyaṃ mātikā.",
  "atk-s0202a0:794_0": "264.",
  "atk-s0202a0:794_1": "Idāni taṃ vibhajanto katame ca thapati akusalasīlātiādimāha.",
  "atk-s0202a0:794_2": "Tattha sarāganti aṭṭhavidhaṃ lobhasahagatacittaṃ.",
  "atk-s0202a0:794_3": "Sadosanti paṭighasampayuttacittadvayaṃ.",
  "atk-s0202a0:794_4": "Samohanti vicikicchuddhaccasahagatacittadvayampi vaṭṭati,",
  "atk-s0202a0:794_5": "sabbākusalacittānipi.",
  "atk-s0202a0:794_6": "Moho sabbākusale uppajjatīti hi vuttaṃ.",
  "atk-s0202a0:794_7": "Itosamuṭṭhānāti ito sarāgādicittato samuṭṭhānaṃ uppatti etesanti itosamuṭṭhānā.",
  "atk-s0202a0:795_0": "Kuhinti kataraṃ ṭhānaṃ pāpuṇitvā aparisesā nirujjhanti.",
  "atk-s0202a0:795_1": "Ettheteti sotāpattiphale bhummaṃ.",
  "atk-s0202a0:795_2": "Pātimokkhasaṃvarasīlañhi sotāpattiphale paripuṇṇaṃ hoti,",
  "atk-s0202a0:795_3": "taṃ ṭhānaṃ patvā akusalasīlaṃ asesaṃ nirujjhati.",
  "atk-s0202a0:795_4": "Akusalasīlanti ca dussīlassetaṃ adhivacananti veditabbaṃ.",
  "atk-s0202a0:796_0": "Akusalānaṃ sīlānaṃ nirodhāya paṭipannoti ettha yāva sotāpattimaggā nirodhāya paṭipanno nāma hoti,",
  "atk-s0202a0:796_1": "phalapatte pana te nirodhitā nāma honti.",
  "atk-s0202a0:797_0": "265. Vītarāgantiādīhi aṭṭhavidhaṃ kāmāvacarakusalacittameva vuttaṃ. Etena hi kusalasīlaṃ samuṭṭhāti.",
  "atk-s0202a0:798_0": "Sīlavā hotīti sīlasampanno hoti guṇasampanno ca.",
  "atk-s0202a0:798_1": "No ca sīlamayoti alamettāvatā,",
  "atk-s0202a0:798_2": "natthi ito kiñci uttari karaṇīyanti evaṃ sīlamayo na hoti.",
  "atk-s0202a0:798_3": "Yatthassa teti arahattaphale bhummaṃ.",
  "atk-s0202a0:798_4": "Arahattaphalañhi patvā akusalasīlaṃ asesaṃ nirujjhati.",
  "atk-s0202a0:799_0": "Nirodhāya paṭipannoti ettha yāva arahattamaggā nirodhāya paṭipanno nāma hoti,",
  "atk-s0202a0:799_1": "phalapatte pana te nirodhitā nāma honti.",
  "atk-s0202a0:800_0": "266.",
  "atk-s0202a0:800_1": "Kāmasaññādīsu kāmasaññā aṭṭhalobhasahagatacittasahajātā,",
  "atk-s0202a0:800_2": "itarā dve domanassasahagatacittadvayena sahajātā.",
  "atk-s0202a0:801_0": "Paṭhamaṃ jhānanti anāgāmiphalapaṭhamajjhānaṃ.",
  "atk-s0202a0:801_1": "Ettheteti anāgāmiphale bhummaṃ.",
  "atk-s0202a0:801_2": "Anāgāmiphalañhi patvā akusalasaṅkappā aparisesā nirujjhanti.",
  "atk-s0202a0:802_0": "Nirodhāya paṭipannoti ettha yāva anāgāmimaggā nirodhāya paṭipanno nāma hoti,",
  "atk-s0202a0:802_1": "phalapatte pana te nirodhitā nāma honti.",
  "atk-s0202a0:802_2": "Nekkhammasaññādayo hi tissopi aṭṭhakāmāvacarakusalasahajātasaññāva.",
  "atk-s0202a0:803_0": "267.",
  "atk-s0202a0:803_1": "Ettheteti arahattaphale bhummaṃ.",
  "atk-s0202a0:803_2": "Dutiyajjhānikaṃ arahattaphalañhi pāpuṇitvā kusalasaṅkappā aparisesā nirujjhanti.",
  "atk-s0202a0:803_3": "Nirodhāya paṭipannoti ettha yāva arahattamaggā nirodhāya paṭipanno nāma hoti,",
  "atk-s0202a0:803_4": "phalapatte pana te nirodhitā nāma honti.",
  "atk-s0202a0:803_5": "Sesaṃ sabbattha uttānamevāti.",
  "atk-s0202a0:804_0": "Papañcasūdaniyā majjhimanikāyaṭṭhakathāya",
  "atk-s0202a0:805_0": "Samaṇamuṇḍikasuttavaṇṇanā niṭṭhitā.",
  "atk-s0202a0:806_0": "9. Cūḷasakuludāyisuttavaṇṇanā",
  "atk-s0202a0:807_0": "270.",
  "atk-s0202a0:807_1": "Evaṃ me sutanti cūḷasakuludāyisuttaṃ.",
  "atk-s0202a0:807_2": "Tattha yadā pana, bhante,",
  "atk-s0202a0:807_3": "bhagavāti idaṃ paribbājako dhammakathaṃ sotukāmo bhagavato dhammadesanāya sālayabhāvaṃ dassento āha.",
  "atk-s0202a0:808_0": "271.",
  "atk-s0202a0:808_1": "Taṃyevettha paṭibhātūti sace dhammaṃ sotukāmo,",
  "atk-s0202a0:808_2": "tuyhevettha eko pañho ekaṃ kāraṇaṃ upaṭṭhātu.",
  "atk-s0202a0:808_3": "Yathā maṃ paṭibhāseyyāti yena kāraṇena mama dhammadesanā upaṭṭhaheyya,",
  "atk-s0202a0:808_4": "etena hi kāraṇena kathāya samuṭṭhitāya sukhaṃ dhammaṃ desetunti dīpeti.",
  "atk-s0202a0:808_5": "Tassa mayhaṃ,",
  "atk-s0202a0:808_6": "bhanteti so kira taṃ disvā –",
  "atk-s0202a0:808_7": "“sace bhagavā idha abhavissā,",
  "atk-s0202a0:808_8": "ayametassa bhāsitassa atthoti dīpasahassaṃ viya ujjalāpetvā ajja me pākaṭaṃ akarissā”ti dasabalaṃyeva anussari.",
  "atk-s0202a0:808_9": "Tasmā tassa mayhaṃ,",
  "atk-s0202a0:808_10": "bhantetiādimāha.",
  "atk-s0202a0:808_11": "Tattha aho nūnāti anussaraṇatthe nipātadvayaṃ.",
  "atk-s0202a0:808_12": "Tena tassa bhagavantaṃ anussarantassa etadahosi “aho nūna bhagavā aho nūna sugato”ti.",
  "atk-s0202a0:808_13": "Yo imesanti yo imesaṃ dhammānaṃ.",
  "atk-s0202a0:808_14": "Sukusaloti suṭṭhu kusalo nipuṇo cheko.",
  "atk-s0202a0:808_15": "So bhagavā aho nūna katheyya,",
  "atk-s0202a0:808_16": "so sugato aho nūna katheyya,",
  "atk-s0202a0:808_17": "tassa hi bhagavato pubbenivāsañāṇassa anekāni kappakoṭisahassāni ekaṅgaṇāni pākaṭānīti,",
  "atk-s0202a0:808_18": "ayamettha adhippāyo.",
  "atk-s0202a0:809_0": "Tassa vāhaṃ pubbantaṃ ārabbhāti yo hi lābhī hoti,",
  "atk-s0202a0:809_1": "so “pubbe tvaṃ khattiyo ahosi,",
  "atk-s0202a0:809_2": "brāhmaṇo ahosī”ti vutte jānanto sakkaccaṃ sussūsati.",
  "atk-s0202a0:809_3": "Alābhī pana –",
  "atk-s0202a0:809_4": "“evaṃ bhavissati evaṃ bhavissatī”ti sīsakampamettameva dasseti.",
  "atk-s0202a0:809_5": "Tasmā evamāha –",
  "atk-s0202a0:809_6": "“tassa vāhaṃ pubbantaṃ ārabbha pañhassa veyyākaraṇena cittaṃ ārādheyya”nti.",
  "atk-s0202a0:810_0": "So vā maṃ aparantanti dibbacakkhulābhino hi anāgataṃsañāṇaṃ ijjhati,",
  "atk-s0202a0:810_1": "tasmā evamāha.",
  "atk-s0202a0:810_2": "Itaraṃ pubbe vuttanayameva.",
  "atk-s0202a0:811_0": "Dhammaṃ te desessāmīti ayaṃ kira atīte desiyamānepi na bujjhissati,",
  "atk-s0202a0:811_1": "anāgate desiyamānepi na bujjhissati.",
  "atk-s0202a0:811_2": "Athassa bhagavā saṇhasukhumaṃ paccayākāraṃ desetukāmo evamāha.",
  "atk-s0202a0:811_3": "Kiṃ pana taṃ bujjhissatīti?",
  "atk-s0202a0:811_4": "Etaṃ pageva na bujjhissati,",
  "atk-s0202a0:811_5": "anāgate panassa vāsanāya paccayo bhavissatīti disvā bhagavā evamāha.",
  "atk-s0202a0:812_0": "Paṃsupisācakanti asuciṭṭhāne nibbattapisācaṃ.",
  "atk-s0202a0:812_1": "So hi ekaṃ mūlaṃ gahetvā adissamānakāyo hoti.",
  "atk-s0202a0:812_2": "Tatridaṃ vatthu –",
  "atk-s0202a0:812_3": "ekā kira yakkhinī dve dārake thūpārāmadvāre nisīdāpetvā āhārapariyesanatthaṃ nagaraṃ gatā.",
  "atk-s0202a0:812_4": "Dārakā ekaṃ piṇḍapātikattheraṃ disvā āhaṃsu, – “bhante,",
  "atk-s0202a0:812_5": "amhākaṃ mātā anto nagaraṃ paviṭṭhā,",
  "atk-s0202a0:812_6": "tassā vadeyyātha ‘yaṃ vā taṃ vā laddhakaṃ,",
  "atk-s0202a0:812_7": "gahetvā sīghaṃ gaccha,",
  "atk-s0202a0:812_8": "dārakā te jighacchitaṃ sandhāretuṃ na sakkontī”’ti.",
  "atk-s0202a0:812_9": "Tamahaṃ kathaṃ passissāmīti? Idaṃ, bhante,",
  "atk-s0202a0:812_10": "gaṇhathāti ekaṃ mūlakhaṇḍaṃ adaṃsu.",
  "atk-s0202a0:812_11": "Therassa anekāni yakkhasahassāni paññāyiṃsu,",
  "atk-s0202a0:812_12": "so dārakehi dinnasaññāṇena taṃ yakkhiniṃ addasa virūpaṃ bībhacchaṃ kevalaṃ vīthiyaṃ gabbhamalaṃ paccāsīsamānaṃ.",
  "atk-s0202a0:812_13": "Disvā tamatthaṃ kathesi.",
  "atk-s0202a0:812_14": "Kathaṃ maṃ tvaṃ passasīti vutte mūlakhaṇḍaṃ dassesi,",
  "atk-s0202a0:812_15": "sā acchinditvā gaṇhi.",
  "atk-s0202a0:812_16": "Evaṃ paṃsupisācakā ekaṃ mūlaṃ gahetvā adissamānakāyā honti.",
  "atk-s0202a0:812_17": "Taṃ sandhāyesa “paṃsupisācakampi na passāmī”ti āha.",
  "atk-s0202a0:812_18": "Na pakkhāyatīti na dissati na upaṭṭhāti.",
  "atk-s0202a0:813_0": "272.",
  "atk-s0202a0:813_1": "Dīghāpi kho te esāti udāyi esā tava vācā dīghāpi bhaveyya,",
  "atk-s0202a0:813_2": "evaṃ vadantassa vassasatampi vassasahassampi pavatteyya,",
  "atk-s0202a0:813_3": "na ca atthaṃ dīpeyyāti adhippāyo.",
  "atk-s0202a0:813_4": "Appāṭihīrakatanti aniyyānikaṃ amūlakaṃ niratthakaṃ sampajjatīti attho.",
  "atk-s0202a0:814_0": "Idāni taṃ vaṇṇaṃ dassento seyyathāpi,",
  "atk-s0202a0:814_1": "bhantetiādimāha.",
  "atk-s0202a0:814_2": "Tattha paṇḍukambale nikkhittoti visabhāgavaṇṇe rattakambale ṭhapito.",
  "atk-s0202a0:814_3": "Evaṃvaṇṇo attā hotīti idaṃ so subhakiṇhadevaloke nibbattakkhandhe sandhāya –",
  "atk-s0202a0:814_4": "“amhākaṃ matakāle attā subhakiṇhadevaloke khandhā viya jotetī”ti vadati.",
  "atk-s0202a0:815_0": "273.",
  "atk-s0202a0:815_1": "Ayaṃ imesaṃ ubhinnanti so kira yasmā maṇissa bahi ābhā na niccharati,",
  "atk-s0202a0:815_2": "khajjopanakassa aṅguladvaṅgulacaturaṅgulamattaṃ niccharati,",
  "atk-s0202a0:815_3": "mahākhajjopanakassa pana khaḷamaṇḍalamattampi niccharatiyeva,",
  "atk-s0202a0:815_4": "tasmā evamāha.",
  "atk-s0202a0:816_0": "Viddheti ubbiddhe,",
  "atk-s0202a0:816_1": "meghavigamena dūrībhūteti attho.",
  "atk-s0202a0:816_2": "Vigatavalāhaketi apagatameghe.",
  "atk-s0202a0:816_3": "Deveti ākāse.",
  "atk-s0202a0:816_4": "Osadhitārakāti sukkatārakā.",
  "atk-s0202a0:816_5": "Sā hi yasmā tassā udayato paṭṭhāya tena saññāṇena osadhāni gaṇhantipi pivantipi,",
  "atk-s0202a0:816_6": "tasmā “osadhitārakā”ti vuccati.",
  "atk-s0202a0:816_7": "Abhido aḍḍharattasamayanti abhinne aḍḍharattasamaye.",
  "atk-s0202a0:816_8": "Iminā gaganamajjhe ṭhitacandaṃ dasseti.",
  "atk-s0202a0:816_9": "Abhido majjhanhikepi eseva nayo.",
  "atk-s0202a0:817_0": "Ato khoti ye anubhonti,",
  "atk-s0202a0:817_1": "tehi bahutarā,",
  "atk-s0202a0:817_2": "bahū ceva bahutarā cāti attho.",
  "atk-s0202a0:817_3": "Ābhā nānubhontīti obhāsaṃ na vaḷañjanti,",
  "atk-s0202a0:817_4": "attano sarīrobhāseneva ālokaṃ pharitvā viharanti.",
  "atk-s0202a0:818_0": "274.",
  "atk-s0202a0:818_1": "Idāni yasmā so “ekantasukhaṃ lokaṃ pucchissāmī”ti nisinno,",
  "atk-s0202a0:818_2": "pucchāmūḷho pana jāto,",
  "atk-s0202a0:818_3": "tasmā naṃ bhagavā taṃ pucchaṃ sarāpento kiṃ pana, udāyi,",
  "atk-s0202a0:818_4": "atthi ekantasukho lokotiādimāha.",
  "atk-s0202a0:818_5": "Tattha ākāravatīti kāraṇavatī.",
  "atk-s0202a0:818_6": "Aññataraṃ vā pana tapoguṇanti acelakapāḷiṃ sandhāyāha,",
  "atk-s0202a0:818_7": "surāpānaviratīti attho.",
  "atk-s0202a0:819_0": "275.",
  "atk-s0202a0:819_1": "Katamā pana sā, bhante,",
  "atk-s0202a0:819_2": "ākāravatī paṭipadā ekantasukhassāti kasmā pucchati?",
  "atk-s0202a0:819_3": "Evaṃ kirassa ahosi –",
  "atk-s0202a0:819_4": "“mayaṃ sattānaṃ ekantasukhaṃ vadāma,",
  "atk-s0202a0:819_5": "paṭipadaṃ pana kālena sukhaṃ kālena dukkhaṃ vadāma.",
  "atk-s0202a0:819_6": "Ekantasukhassa kho pana attano paṭipadāyapi ekantasukhāya bhavitabbaṃ.",
  "atk-s0202a0:819_7": "Amhākaṃ kathā aniyyānikā,",
  "atk-s0202a0:819_8": "satthu kathāva niyyānikā”ti.",
  "atk-s0202a0:819_9": "Idāni satthāraṃyeva pucchitvā jānissāmīti tasmā pucchati.",
  "atk-s0202a0:820_0": "Ettha mayaṃ anassāmāti etasmiṃ kāraṇe mayaṃ anassāma.",
  "atk-s0202a0:820_1": "Kasmā pana evamāhaṃsu?",
  "atk-s0202a0:820_2": "Te kira pubbe pañcasu dhammesu patiṭṭhāya kasiṇaparikammaṃ katvā tatiyajjhānaṃ nibbattetvā aparihīnajjhānā",
  "atk-s0202a0:820_3": "kālaṃ katvā subhakiṇhesu nibbattantīti jānanti,",
  "atk-s0202a0:820_4": "gacchante gacchante pana kāle kasiṇaparikammampi na jāniṃsu,",
  "atk-s0202a0:820_5": "tatiyajjhānampi nibbattetuṃ nāsakkhiṃsu.",
  "atk-s0202a0:820_6": "Pañca pubbabhāgadhamme pana “ākāravatī paṭipadā”ti uggahetvā tatiyajjhānaṃ “ekantasukho loko”ti uggaṇhiṃsu.",
  "atk-s0202a0:820_7": "Tasmā evamāhaṃsu.",
  "atk-s0202a0:820_8": "Uttaritaranti ito pañcahi dhammehi uttaritaraṃ paṭipadaṃ vā tatiyajjhānato uttaritaraṃ ekantasukhaṃ lokaṃ vā na jānāmāti vuttaṃ hoti.",
  "atk-s0202a0:820_9": "Appasadde katvāti ekappahāreneva mahāsaddaṃ kātuṃ āraddhe nissadde katvā.",
  "atk-s0202a0:821_0": "276.",
  "atk-s0202a0:821_1": "Sacchikiriyāhetūti ettha dve sacchikiriyā paṭilābhasacchikiriyā ca paccakkhasacchikiriyā ca.",
  "atk-s0202a0:821_2": "Tattha tatiyajjhānaṃ nibbattetvā aparihīnajjhāno kālaṃ katvā subhakiṇhaloke tesaṃ devānaṃ samānāyuvaṇṇo hutvā nibbattati,",
  "atk-s0202a0:821_3": "ayaṃ paṭilābhasacchikiriyā nāma.",
  "atk-s0202a0:821_4": "Catutthajjhānaṃ nibbattetvā iddhivikubbanena subhakiṇhalokaṃ gantvā tehi devehi saddhiṃ santiṭṭhati sallapati sākacchaṃ āpajjati,",
  "atk-s0202a0:821_5": "ayaṃ paccakkhasacchikiriyā nāma.",
  "atk-s0202a0:821_6": "Tāsaṃ dvinnampi tatiyajjhānaṃ ākāravatī paṭipadā nāma.",
  "atk-s0202a0:821_7": "Tañhi anuppādetvā neva sakkā subhakiṇhaloke nibbattituṃ,",
  "atk-s0202a0:821_8": "na catutthajjhānaṃ uppādetuṃ.",
  "atk-s0202a0:821_9": "Iti duvidhampetaṃ sacchikiriyaṃ sandhāya –",
  "atk-s0202a0:821_10": "“etassa nūna, bhante,",
  "atk-s0202a0:821_11": "ekantasukhassa lokassa sacchikiriyāhetū”ti āha.",
  "atk-s0202a0:822_0": "277.",
  "atk-s0202a0:822_1": "Udañcanikoti udakavārako.",
  "atk-s0202a0:822_2": "Antarāyamakāsīti yathā pabbajjaṃ na labhati,",
  "atk-s0202a0:822_3": "evaṃ upaddutamakāsi yathā taṃ upanissayavipannaṃ.",
  "atk-s0202a0:822_4": "Ayaṃ kira kassapabuddhakāle pabbajitvā samaṇadhammamakāsi.",
  "atk-s0202a0:822_5": "Athassa eko sahāyako bhikkhu sāsane anabhirato, “āvuso,",
  "atk-s0202a0:822_6": "vibbhamissāmī”ti ārocesi.",
  "atk-s0202a0:822_7": "So tassa pattacīvare lobhaṃ uppādetvā gihibhāvāya vaṇṇaṃ abhāsi.",
  "atk-s0202a0:822_8": "Itaro tassa pattacīvaraṃ datvā vibbhami.",
  "atk-s0202a0:822_9": "Tenassa kammunā idāni bhagavato sammukhā pabbajjāya antarāyo jāto.",
  "atk-s0202a0:822_10": "Bhagavatā panassa purimasuttaṃ atirekabhāṇavāramattaṃ,",
  "atk-s0202a0:822_11": "idaṃ bhāṇavāramattanti ettakāya tantiyā dhammo kathito,",
  "atk-s0202a0:822_12": "ekadesanāyapi maggaphalapaṭivedho na jāto,",
  "atk-s0202a0:822_13": "anāgate panassa paccayo bhavissatīti bhagavā dhammaṃ deseti.",
  "atk-s0202a0:822_14": "Anāgate paccayabhāvañcassa disvā bhagavā dharamāno ekaṃ bhikkhumpi mettāvihārimhi etadagge na ṭhapesi.",
  "atk-s0202a0:822_15": "Passati hi bhagavā –",
  "atk-s0202a0:822_16": "“anāgate ayaṃ mama sāsane pabbajitvā mettāvihārīnaṃ aggo bhavissatī”ti.",
  "atk-s0202a0:823_0": "So bhagavati parinibbute dhammāsokarājakāle pāṭaliputte nibbattitvā pabbajitvā arahattappatto assaguttatthero nāma hutvā mettāvihārīnaṃ aggo ahosi.",
  "atk-s0202a0:823_1": "Therassa mettānubhāvena tiracchānagatāpi mettacittaṃ paṭilabhiṃsu,",
  "atk-s0202a0:823_2": "thero sakalajambudīpe bhikkhusaṅghassa ovādācariyo hutvā vattanisenāsane āvasi,",
  "atk-s0202a0:823_3": "tiṃsayojanamattā aṭavī ekaṃ padhānagharaṃ ahosi.",
  "atk-s0202a0:823_4": "Thero ākāse cammakhaṇḍaṃ pattharitvā tattha nisinno kammaṭṭhānaṃ kathesi.",
  "atk-s0202a0:823_5": "Gacchante gacchante kāle bhikkhācārampi agantvā vihāre nisinno kammaṭṭhānaṃ kathesi,",
  "atk-s0202a0:823_6": "manussā vihārameva gantvā dānamadaṃsu.",
  "atk-s0202a0:823_7": "Dhammāsokarājā therassa guṇaṃ sutvā daṭṭhukāmo tikkhattuṃ pahiṇi.",
  "atk-s0202a0:823_8": "Thero bhikkhusaṅghassa ovādaṃ dammīti ekavārampi na gatoti.",
  "atk-s0202a0:824_0": "Papañcasūdaniyā majjhimanikāyaṭṭhakathāya",
  "atk-s0202a0:825_0": "Cūḷasakuludāyisuttavaṇṇanā niṭṭhitā.",
  "atk-s0202a0:826_0": "10. Vekhanasasuttavaṇṇanā",
  "atk-s0202a0:827_0": "278.",
  "atk-s0202a0:827_1": "Evaṃ me sutanti vekhanasasuttaṃ.",
  "atk-s0202a0:827_2": "Tattha vekhanasoti ayaṃ kira sakuludāyissa ācariyo,",
  "atk-s0202a0:827_3": "so “sakuludāyī paribbājako paramavaṇṇapañhe parājito”ti sutvā “mayā so sādhukaṃ uggahāpito,",
  "atk-s0202a0:827_4": "tenāpi sādhukaṃ uggahitaṃ,",
  "atk-s0202a0:827_5": "kathaṃ nu kho parājito,",
  "atk-s0202a0:827_6": "handāhaṃ sayaṃ gantvā samaṇaṃ gotamaṃ paramavaṇṇapañhaṃ pucchitvā jānissāmī”ti rājagahato pañcacattālīsayojanaṃ sāvatthiṃ gantvā yena bhagavā,",
  "atk-s0202a0:827_7": "tenupasaṅkami,",
  "atk-s0202a0:827_8": "upasaṅkamitvā pana ṭhitakova bhagavato santike udānaṃ udānesi.",
  "atk-s0202a0:827_9": "Tattha purimasadisaṃ vuttanayeneva veditabbaṃ.",
  "atk-s0202a0:828_0": "280.",
  "atk-s0202a0:828_1": "Pañca kho imeti kasmā ārabhi?",
  "atk-s0202a0:828_2": "Agāriyopi ekacco kāmagaruko kāmādhimutto hoti,",
  "atk-s0202a0:828_3": "ekacco nekkhammagaruko nekkhammādhimutto hoti.",
  "atk-s0202a0:828_4": "Pabbajitopi ca ekacco kāmagaruko kāmādhimutto hoti,",
  "atk-s0202a0:828_5": "ekacco nekkhammagaruko nekkhammādhimutto hoti.",
  "atk-s0202a0:828_6": "Ayaṃ pana kāmagaruko kāmādhimutto hoti.",
  "atk-s0202a0:828_7": "So imāya kathāya kathiyamānāya attano kāmādhimuttattaṃ sallakkhessati,",
  "atk-s0202a0:828_8": "evamassāyaṃ desanā sappāyā bhavissatīti imaṃ desanaṃ ārabhi.",
  "atk-s0202a0:828_9": "Kāmaggasukhanti nibbānaṃ adhippetaṃ.",
  "atk-s0202a0:829_0": "281.",
  "atk-s0202a0:829_1": "Pāpito bhavissatīti ajānanabhāvaṃ pāpito bhavissati.",
  "atk-s0202a0:829_2": "Nāmakaṃyeva sampajjatīti niratthakavacanamattameva sampajjati.",
  "atk-s0202a0:829_3": "Tiṭṭhatu pubbanto tiṭṭhatu aparantoti yasmā tuyhaṃ atītakathāya anucchavikaṃ pubbenivāsañāṇaṃ natthi,",
  "atk-s0202a0:829_4": "anāgatakathāya anucchavikaṃ dibbacakkhuñāṇaṃ natthi,",
  "atk-s0202a0:829_5": "tasmā ubhayampetaṃ tiṭṭhatūti āha.",
  "atk-s0202a0:829_6": "Suttabandhanehīti suttamayabandhanehi.",
  "atk-s0202a0:829_7": "Tassa hi ārakkhatthāya hatthapādesu ceva gīvāya ca suttakāni bandhanti.",
  "atk-s0202a0:829_8": "Tāni sandhāyetaṃ vuttaṃ.",
  "atk-s0202a0:829_9": "Mahallakakāle panassa tāni sayaṃ vā pūtīni hutvā muñcanti,",
  "atk-s0202a0:829_10": "chinditvā vā haranti.",
  "atk-s0202a0:830_0": "Evameva khoti iminā idaṃ dasseti –",
  "atk-s0202a0:830_1": "daharassa kumārassa suttabandhanānaṃ ajānanakālo viya avijjāya purimāya koṭiyā ajānanaṃ,",
  "atk-s0202a0:830_2": "na hi sakkā avijjāya purimakoṭi ñātuṃ,",
  "atk-s0202a0:830_3": "mocanakāle jānanasadisaṃ pana arahattamaggena avijjābandhanassa pamokkho jātoti jānanaṃ.",
  "atk-s0202a0:830_4": "Sesaṃ sabbattha uttānamevāti.",
  "atk-s0202a0:831_0": "Papañcasūdaniyā majjhimanikāyaṭṭhakathāya",
  "atk-s0202a0:832_0": "Vekhanasasuttavaṇṇanā niṭṭhitā.",
  "atk-s0202a0:833_0": "Tatiyavaggavaṇṇanā niṭṭhitā.",
  "atk-s0202a0:834_0": "1. Ghaṭikārasuttavaṇṇanā",
  "atk-s0202a0:835_0": "282.",
  "atk-s0202a0:835_1": "Evaṃ me sutanti ghaṭikārasuttaṃ.",
  "atk-s0202a0:835_2": "Tattha sitaṃ pātvākāsīti mahāmaggena gacchanto aññataraṃ bhūmippadesaṃ oloketvā –",
  "atk-s0202a0:835_3": "“atthi nu kho mayā cariyaṃ caramānena imasmiṃ ṭhāne nivutthapubba”nti āvajjanto addasa –",
  "atk-s0202a0:835_4": "“kassapabuddhakāle imasmiṃ ṭhāne vegaḷiṅgaṃ nāma gāmanigamo ahosi,",
  "atk-s0202a0:835_5": "ahaṃ tadā jotipālo nāma māṇavo ahosiṃ,",
  "atk-s0202a0:835_6": "mayhaṃ sahāyo ghaṭikāro nāma kumbhakāro ahosi,",
  "atk-s0202a0:835_7": "tena saddhiṃ mayā idha ekaṃ sukāraṇaṃ kataṃ,",
  "atk-s0202a0:835_8": "taṃ bhikkhusaṅghassa apākaṭaṃ paṭicchannaṃ,",
  "atk-s0202a0:835_9": "handa naṃ bhikkhusaṅghassa pākaṭaṃ karomī”ti maggā okkamma aññatarasmiṃ padese ṭhitakova sitapātukammamakāsi,",
  "atk-s0202a0:835_10": "aggaggadante dassetvā mandahasitaṃ hasi.",
  "atk-s0202a0:835_11": "Yathā hi lokiyamanussā uraṃ paharantā –",
  "atk-s0202a0:835_12": "“kuhaṃ kuha”nti hasanti,",
  "atk-s0202a0:835_13": "na evaṃ buddhā,",
  "atk-s0202a0:835_14": "buddhānaṃ pana hasitaṃ haṭṭhapahaṭṭhākāramattameva hoti.",
  "atk-s0202a0:836_0": "Hasitañca nāmetaṃ terasahi somanassasahagatacittehi hoti.",
  "atk-s0202a0:836_1": "Tattha lokiyamahājano akusalato catūhi,",
  "atk-s0202a0:836_2": "kāmāvacarakusalato catūhīti aṭṭhahi cittehi hasati,",
  "atk-s0202a0:836_3": "sekkhā akusalato diṭṭhisampayuttāni dve apanetvā chahi cittehi hasanti,",
  "atk-s0202a0:836_4": "khīṇāsavā catūhi sahetukakiriyacittehi ekena ahetukakiriyacittenāti pañcahi cittehi hasanti.",
  "atk-s0202a0:836_5": "Tesupi balavārammaṇe āpāthagate dvīhi ñāṇasampayuttacittehi hasanti,",
  "atk-s0202a0:836_6": "dubbalārammaṇe duhetukacittadvayena ca ahetukacittena cāti tīhi cittehi hasanti.",
  "atk-s0202a0:836_7": "Imasmiṃ pana ṭhāne kiriyāhetukamanoviññāṇadhātusomanassasahagatacittaṃ bhagavato haṭṭhapahaṭṭhākāramattaṃ hasitaṃ uppādesi.",
  "atk-s0202a0:837_0": "Taṃ panetaṃ hasitaṃ evaṃ appamattakampi therassa pākaṭaṃ ahosi. Kathaṃ?",
  "atk-s0202a0:837_1": "Tathārūpe hi kāle tathāgatassa catūhi dāṭhāhi catuddīpikamahāmeghamukhato sateratāvijjulatā viya virocamānā",
  "atk-s0202a0:837_2": "mahātālakkhandhapamāṇā rasmivaṭṭiyo uṭṭhahitvā tikkhattuṃ sīsavaraṃ padakkhiṇaṃ katvā dāṭhaggesuyeva",
  "atk-s0202a0:837_3": "antaradhāyanti.",
  "atk-s0202a0:837_4": "Tena saññāṇena āyasmā ānando bhagavato pacchato gacchamānopi sitapātubhāvaṃ jānāti.",
  "atk-s0202a0:838_0": "Bhagavantaṃ etadavocāti –",
  "atk-s0202a0:838_1": "“ettha kira kassapo bhagavā bhikkhusaṅghaṃ ovadi,",
  "atk-s0202a0:838_2": "catusaccappakāsanaṃ akāsi,",
  "atk-s0202a0:838_3": "bhagavatopi ettha nisīdituṃ ruciṃ uppādessāmi,",
  "atk-s0202a0:838_4": "evamayaṃ bhūmibhāgo dvīhi buddhehi paribhutto bhavissati,",
  "atk-s0202a0:838_5": "mahājano gandhamālādīhi pūjetvā cetiyaṭṭhānaṃ katvā paricaranto saggamaggaparāyaṇo bhavissatī”ti cintetvā etaṃ “tena hi,",
  "atk-s0202a0:838_6": "bhante,”tiādivacanaṃ avoca.",
  "atk-s0202a0:839_0": "283.",
  "atk-s0202a0:839_1": "Muṇḍakena samaṇakenāti muṇḍaṃ muṇḍoti,",
  "atk-s0202a0:839_2": "samaṇaṃ vā samaṇoti vattuṃ vaṭṭati,",
  "atk-s0202a0:839_3": "ayaṃ pana aparipakkañāṇattā brāhmaṇakule uggahitavohāravaseneva hīḷento evamāha.",
  "atk-s0202a0:839_4": "Sottisināninti sinānatthāya katasottiṃ.",
  "atk-s0202a0:839_5": "Sotti nāma kuruvindapāsāṇacuṇṇāni lākhāya bandhitvā kataguḷikakalāpakā vuccati,",
  "atk-s0202a0:839_6": "yaṃ sandhāya –",
  "atk-s0202a0:839_7": "“tena kho pana samayena chabbaggiyā bhikkhū kuruvindakasuttiyā nahāyantī”ti vuttaṃ.",
  "atk-s0202a0:839_8": "Taṃ ubhosu antesu gahetvā sarīraṃ ghaṃsanti.",
  "atk-s0202a0:839_9": "Evaṃ sammāti yathā etarahipi manussā “cetiyavandanāya gacchāma,",
  "atk-s0202a0:839_10": "dhammassavanatthāya gacchāmā”ti vuttā ussāhaṃ na karonti,",
  "atk-s0202a0:839_11": "“naṭasamajjādidassanatthāya gacchāmā”ti vuttā pana ekavacaneneva sampaṭicchanti,",
  "atk-s0202a0:839_12": "tatheva sinhāyitunti vutte ekavacanena sampaṭicchanto evamāha.",
  "atk-s0202a0:840_0": "284.",
  "atk-s0202a0:840_1": "Jotipālaṃ māṇavaṃ āmantesīti ekapasse ariyaparihārena paṭhamataraṃ nhāyitvā paccuttaritvā ṭhito tassa",
  "atk-s0202a0:840_2": "mahantena issariyaparihārena nhāyantassa nhānapariyosānaṃ āgametvā taṃ nivatthanivāsanaṃ kese vodake",
  "atk-s0202a0:840_3": "kurumānaṃ āmantesi.",
  "atk-s0202a0:840_4": "Ayanti āsannattā dassento āha.",
  "atk-s0202a0:840_5": "Ovaṭṭikaṃ vinivaṭṭhetvāti nāgabalo bodhisatto “apehi sammā”ti īsakaṃ parivattamānova tena gahitagahaṇaṃ vissajjāpetvāti attho.",
  "atk-s0202a0:840_6": "Kesesu parāmasitvā etadavocāti so kira cintesi –",
  "atk-s0202a0:840_7": "“ayaṃ jotipālo paññavā,",
  "atk-s0202a0:840_8": "sakiṃ dassanaṃ labhamāno tathāgatassa dassanepi pasīdissati,",
  "atk-s0202a0:840_9": "dhammakathāyapi pasīdissati,",
  "atk-s0202a0:840_10": "pasanno ca pasannākāraṃ kātuṃ sakkhissati,",
  "atk-s0202a0:840_11": "mittā nāma etadatthaṃ honti,",
  "atk-s0202a0:840_12": "yaṃkiñci katvā mama sahāyaṃ gahetvā dasabalassa santikaṃ gamissāmī”ti.",
  "atk-s0202a0:840_13": "Tasmā naṃ kesesu parāmasitvā etadavoca.",
  "atk-s0202a0:841_0": "Ittarajaccoti aññajātiko,",
  "atk-s0202a0:841_1": "mayā saddhiṃ asamānajātiko,",
  "atk-s0202a0:841_2": "lāmakajātikoti attho.",
  "atk-s0202a0:841_3": "Na vatidanti idaṃ amhākaṃ gamanaṃ na vata orakaṃ bhavissati na khuddakaṃ,",
  "atk-s0202a0:841_4": "mahantaṃ bhavissati.",
  "atk-s0202a0:841_5": "Ayañhi na attano thāmena gaṇhi,",
  "atk-s0202a0:841_6": "satthu thāmena gaṇhīti gahaṇasmiṃyeva niṭṭhaṃ agamāsi.",
  "atk-s0202a0:841_7": "Yāvatādohipīti ettha dokārahikārapikārā nipātā,",
  "atk-s0202a0:841_8": "yāvatuparimanti attho.",
  "atk-s0202a0:841_9": "Idaṃ vuttaṃ hoti –",
  "atk-s0202a0:841_10": "“vācāya ālapanaṃ ovaṭṭikāya gahaṇañca atikkamitvā yāva kesaggahaṇampi tattha gamanatthaṃ payogo kattabbo”ti.",
  "atk-s0202a0:842_0": "285.",
  "atk-s0202a0:842_1": "Dhammiyā kathāyāti idha satipaṭilābhatthāya pubbenivāsapaṭisaṃyuttā dhammī kathā veditabbā.",
  "atk-s0202a0:842_2": "Tassa hi bhagavā, –",
  "atk-s0202a0:842_3": "“jotipāla,",
  "atk-s0202a0:842_4": "tvaṃ na lāmakaṭṭhānaṃ otiṇṇasatto,",
  "atk-s0202a0:842_5": "mahābodhipallaṅke pana sabbaññutaññāṇaṃ patthetvā otiṇṇosi,",
  "atk-s0202a0:842_6": "tādisassa nāma pamādavihāro na yutto”tiādinā nayena satipaṭilābhāya dhammaṃ kathesi.",
  "atk-s0202a0:842_7": "Parasamuddavāsītherā pana vadanti –",
  "atk-s0202a0:842_8": "“jotipāla,",
  "atk-s0202a0:842_9": "yathā ahaṃ dasapāramiyo pūretvā sabbaññutaññāṇaṃ paṭivijjhitvā vīsatisahassabhikkhuparivāro loke vicarāmi,",
  "atk-s0202a0:842_10": "evamevaṃ tvampi dasapāramiyo pūretvā sabbaññutaññāṇaṃ paṭivijjhitvā samaṇagaṇaparivāro loke vicarissasi.",
  "atk-s0202a0:842_11": "Evarūpena nāma tayā pamādaṃ āpajjituṃ na yutta”nti yathāssa pabbajjāya cittaṃ namati,",
  "atk-s0202a0:842_12": "evaṃ kāmesu ādīnavaṃ nekkhamme ca ānisaṃsaṃ kathesīti.",
  "atk-s0202a0:843_0": "286.",
  "atk-s0202a0:843_1": "Alattha kho,",
  "atk-s0202a0:843_2": "ānanda,…pe…",
  "atk-s0202a0:843_3": "pabbajjaṃ alattha upasampadanti pabbajitvā kimakāsi?",
  "atk-s0202a0:843_4": "Yaṃ bodhisattehi kattabbaṃ.",
  "atk-s0202a0:843_5": "Bodhisattā hi buddhānaṃ sammukhe pabbajanti.",
  "atk-s0202a0:843_6": "Pabbajitvā ca pana ittarasattā viya patitasiṅgā na honti,",
  "atk-s0202a0:843_7": "catupārisuddhisīle pana supatiṭṭhāya tepiṭakaṃ buddhavacanaṃ uggaṇhitvā terasa dhutaṅgāni samādāya araññaṃ",
  "atk-s0202a0:843_8": "pavisitvā gatapaccāgatavattaṃ pūrayamānā samaṇadhammaṃ karontā vipassanaṃ vaḍḍhetvā yāva anulomañāṇaṃ",
  "atk-s0202a0:843_9": "āhacca tiṭṭhanti,",
  "atk-s0202a0:843_10": "maggaphalatthaṃ vāyāmaṃ na karonti.",
  "atk-s0202a0:843_11": "Jotipālopi tatheva akāsi.",
  "atk-s0202a0:844_0": "287.",
  "atk-s0202a0:844_1": "Aḍḍhamāsupasampanneti kuladārakañhi pabbājetvā aḍḍhamāsampi avasitvā gate mātāpitūnaṃ soko na vūpasammati,",
  "atk-s0202a0:844_2": "sopi pattacīvaraggahaṇaṃ na jānāti,",
  "atk-s0202a0:844_3": "daharabhikkhusāmaṇerehi saddhiṃ vissāso na uppajjati,",
  "atk-s0202a0:844_4": "therehi saddhiṃ sineho na patiṭṭhāti,",
  "atk-s0202a0:844_5": "gatagataṭṭhāne anabhirati uppajjati.",
  "atk-s0202a0:844_6": "Ettakaṃ pana kālaṃ nivāse sati mātāpitaro passituṃ labhanti.",
  "atk-s0202a0:844_7": "Tena tesaṃ soko tanubhāvaṃ gacchati,",
  "atk-s0202a0:844_8": "pattacīvaraggahaṇaṃ jānāti,",
  "atk-s0202a0:844_9": "sāmaṇeradaharabhikkhūhi saddhiṃ vissāso jāyati,",
  "atk-s0202a0:844_10": "therehi saddhiṃ sineho patiṭṭhāti,",
  "atk-s0202a0:844_11": "gatagataṭṭhāne abhiramati,",
  "atk-s0202a0:844_12": "na ukkaṇṭhati.",
  "atk-s0202a0:844_13": "Tasmā ettakaṃ vasituṃ vaṭṭatīti aḍḍhamāsaṃ vasitvā pakkāmi.",
  "atk-s0202a0:845_0": "Paṇḍupuṭakassa sālinoti puṭake katvā sukkhāpitassa rattasālino.",
  "atk-s0202a0:845_1": "Tassa kira sālino vappakālato paṭṭhāya ayaṃ parihāro –",
  "atk-s0202a0:845_2": "kedārā suparikammakatā honti,",
  "atk-s0202a0:845_3": "tattha bījāni patiṭṭhāpetvā gandhodakena siñciṃsu,",
  "atk-s0202a0:845_4": "vappakāle vitānaṃ viya upari vatthakilañjaṃ bandhitvā paripakkakāle vīhisīsāni chinditvā muṭṭhimatte",
  "atk-s0202a0:845_5": "puṭake katvā yottabaddhe vehāsaṃyeva sukkhāpetvā gandhacuṇṇāni attharitvā koṭṭhakesu pūretvā tatiye vasse",
  "atk-s0202a0:845_6": "vivariṃsu.",
  "atk-s0202a0:845_7": "Evaṃ tivassaṃ parivutthassa sugandharattasālino apagatakāḷake suparisuddhe taṇḍule gahetvā khajjakavikatimpi bhattampi paṭiyādiyiṃsu.",
  "atk-s0202a0:845_8": "Taṃ sandhāya vuttaṃ paṇītaṃ khādanīyaṃ bhojanīyaṃ…pe…",
  "atk-s0202a0:845_9": "kālaṃ ārocāpesīti.",
  "atk-s0202a0:846_0": "288.",
  "atk-s0202a0:846_1": "Adhivuṭṭho meti kiṃ sandhāya vadati?",
  "atk-s0202a0:846_2": "Vegaḷiṅgato nikkhamanakāle ghaṭikāro attano santike vassāvāsaṃ vasanatthāya paṭiññaṃ aggahesi,",
  "atk-s0202a0:846_3": "taṃ sandhāya vadati.",
  "atk-s0202a0:846_4": "Ahudeva aññathattaṃ ahu domanassanti temāsaṃ dānaṃ dātuṃ,",
  "atk-s0202a0:846_5": "dhammañca sotuṃ,",
  "atk-s0202a0:846_6": "iminā ca niyāmena vīsati bhikkhusahassāni paṭijaggituṃ nālatthanti alābhaṃ ārabbha cittaññathattaṃ cittadomanassaṃ ahosi,",
  "atk-s0202a0:846_7": "na tathāgataṃ ārabbha. Kasmā?",
  "atk-s0202a0:846_8": "Sotāpannattā.",
  "atk-s0202a0:846_9": "So kira pubbe brāhmaṇabhatto ahosi.",
  "atk-s0202a0:846_10": "Athekasmiṃ samaye paccante kupite vūpasamanatthaṃ gacchanto uracchadaṃ nāma dhītaramāha –",
  "atk-s0202a0:846_11": "“amma amhākaṃ deve mā pamajjī”ti.",
  "atk-s0202a0:846_12": "Brāhmaṇā taṃ rājadhītaraṃ disvā visaññino ahesuṃ.",
  "atk-s0202a0:846_13": "Ke ime cāti vutte tumhākaṃ bhūmidevāti.",
  "atk-s0202a0:846_14": "Bhūmidevā nāma evarūpā hontīti niṭṭhubhitvā pāsādaṃ abhiruhi.",
  "atk-s0202a0:846_15": "Sā ekadivasaṃ vīthiṃ olokentī ṭhitā kassapassa bhagavato aggasāvakaṃ disvā pakkosāpetvā piṇḍapātaṃ datvā",
  "atk-s0202a0:846_16": "anumodanaṃ suṇamānāyeva sotāpannā hutvā “aññepi bhikkhū atthī”ti pucchitvā “satthā vīsatiyā bhikkhusahassehi",
  "atk-s0202a0:846_17": "saddhiṃ isipatane vasatī”ti ca sutvā nimantetvā dānaṃ adāsi.",
  "atk-s0202a0:847_0": "Rājā paccantaṃ vūpasametvā āgato.",
  "atk-s0202a0:847_1": "Atha naṃ paṭhamatarameva brāhmaṇā āgantvā dhītu avaṇṇaṃ vatvā paribhindiṃsu.",
  "atk-s0202a0:847_2": "Rājā pana dhītu jātakāleyeva varaṃ adāsi.",
  "atk-s0202a0:847_3": "Tassā “satta divasāni rajjaṃ dātabba”nti varaṃ gaṇhiṃsu.",
  "atk-s0202a0:847_4": "Athassā rājā satta divasāni rajjaṃ niyyātesi.",
  "atk-s0202a0:847_5": "Sā satthāraṃ bhojayamānā rājānaṃ pakkosāpetvā bahisāṇiyaṃ nisīdāpesi.",
  "atk-s0202a0:847_6": "Rājā satthu anumodanaṃ sutvāva sotāpanno jāto.",
  "atk-s0202a0:847_7": "Sotāpannassa ca nāma tathāgataṃ ārabbha āghāto natthi.",
  "atk-s0202a0:847_8": "Tena vuttaṃ –",
  "atk-s0202a0:847_9": "“na tathāgataṃ ārabbhā”ti.",
  "atk-s0202a0:848_0": "Yaṃ icchati taṃ haratūti so kira bhājanāni pacitvā kayavikkayaṃ na karoti,",
  "atk-s0202a0:848_1": "evaṃ pana vatvā dārutthāya vā mattikatthāya vā palālatthāya vā araññaṃ gacchati.",
  "atk-s0202a0:848_2": "Mahājanā “ghaṭikārena bhājanāni pakkānī”ti sutvā parisuddhataṇḍulaloṇadadhitelaphāṇitādīni gahetvā āgacchanti.",
  "atk-s0202a0:848_3": "Sace bhājanaṃ mahagghaṃ hoti,",
  "atk-s0202a0:848_4": "mūlaṃ appaṃ,",
  "atk-s0202a0:848_5": "yaṃ vā taṃ vā datvā gaṇhāmāti taṃ na gaṇhanti.",
  "atk-s0202a0:848_6": "Dhammiko vāṇijo mātāpitaro paṭijaggati,",
  "atk-s0202a0:848_7": "sammāsambuddhaṃ upaṭṭhahati,",
  "atk-s0202a0:848_8": "bahu no akusalaṃ bhavissatīti puna gantvā mūlaṃ āharanti.",
  "atk-s0202a0:848_9": "Sace pana bhājanaṃ appagghaṃ hoti,",
  "atk-s0202a0:848_10": "ābhataṃ mūlaṃ bahu,",
  "atk-s0202a0:848_11": "dhammiko vāṇijo,",
  "atk-s0202a0:848_12": "amhākaṃ puññaṃ bhavissatīti yathābhataṃ gharasāmikā viya sādhukaṃ paṭisāmetvā gacchanti.",
  "atk-s0202a0:848_13": "Evaṃguṇo pana kasmā na pabbajatīti.",
  "atk-s0202a0:848_14": "Rañño vacanapathaṃ pacchindanto andhe jiṇṇe mātāpitaro posetīti āha.",
  "atk-s0202a0:849_0": "289.",
  "atk-s0202a0:849_1": "Ko nu khoti kuhiṃ nu kho.",
  "atk-s0202a0:849_2": "Kumbhiyāti ukkhalito.",
  "atk-s0202a0:849_3": "Pariyogāti sūpabhājanato.",
  "atk-s0202a0:849_4": "Paribhuñjāti bhuñja.",
  "atk-s0202a0:849_5": "Kasmā panete evaṃ vadanti?",
  "atk-s0202a0:849_6": "Ghaṭikāro kira bhattaṃ pacitvā sūpaṃ sampādetvā mātāpitaro bhojetvā sayampi bhuñjitvā bhagavato vaḍḍhamānakaṃ",
  "atk-s0202a0:849_7": "bhattasūpaṃ paṭṭhapetvā āsanaṃ paññapetvā ādhārakaṃ upaṭṭhapetvā udakaṃ paccupaṭṭhapetvā mātāpitūnaṃ",
  "atk-s0202a0:849_8": "saññaṃ datvā araññaṃ gacchati.",
  "atk-s0202a0:849_9": "Tasmā evaṃ vadanti.",
  "atk-s0202a0:849_10": "Abhivissatthoti ativissattho.",
  "atk-s0202a0:849_11": "Pītisukhaṃ na vijahatīti na nirantaraṃ vijahati,",
  "atk-s0202a0:849_12": "atha kho rattibhāge vā divasabhāge vā gāme vā araññe vā yasmiṃ yasmiṃ khaṇe –",
  "atk-s0202a0:849_13": "“sadevake nāma loke aggapuggalo mayhaṃ gehaṃ pavisitvā sahatthena āmisaṃ gahetvā paribhuñjati,",
  "atk-s0202a0:849_14": "lābhā vata me”ti anussarati,",
  "atk-s0202a0:849_15": "tasmiṃ tasmiṃ khaṇe pañcavaṇṇā pīti uppajjati.",
  "atk-s0202a0:849_16": "Taṃ sandhāya evaṃ vuttaṃ.",
  "atk-s0202a0:850_0": "290.",
  "atk-s0202a0:850_1": "Kaḷopiyāti pacchito.",
  "atk-s0202a0:850_2": "Kiṃ pana bhagavā evamakāsīti.",
  "atk-s0202a0:850_3": "Paccayo dhammiko,",
  "atk-s0202a0:850_4": "bhikkhūnaṃ patte bhattasadiso,",
  "atk-s0202a0:850_5": "tasmā evamakāsi.",
  "atk-s0202a0:850_6": "Sikkhāpadapaññattipi ca sāvakānaṃyeva hoti,",
  "atk-s0202a0:850_7": "buddhānaṃ sikkhāpadavelā nāma natthi.",
  "atk-s0202a0:850_8": "Yathā hi rañño uyyāne pupphaphalāni honti,",
  "atk-s0202a0:850_9": "aññesaṃ tāni gaṇhantānaṃ niggahaṃ karonti,",
  "atk-s0202a0:850_10": "rājā yathāruciyā paribhuñjati,",
  "atk-s0202a0:850_11": "evaṃsampadametaṃ.",
  "atk-s0202a0:850_12": "Parasamuddavāsītherā pana “devatā kira paṭiggahetvā adaṃsū”ti vadanti.",
  "atk-s0202a0:851_0": "291. Haratha, bhante,",
  "atk-s0202a0:851_1": "haratha bhadramukhāti amhākaṃ putto “kuhiṃ gatosī”ti vutte –",
  "atk-s0202a0:851_2": "“dasabalassa santika”nti vadati,",
  "atk-s0202a0:851_3": "kuhiṃ nu kho gacchati,",
  "atk-s0202a0:851_4": "satthu vasanaṭṭhānassa ovassakabhāvampi na jānātīti putte aparādhasaññino gahaṇe tuṭṭhacittā evamāhaṃsu.",
  "atk-s0202a0:852_0": "Temāsaṃ ākāsacchadanaṃ aṭṭhāsīti bhagavā kira catunnaṃ vassikānaṃ māsānaṃ ekaṃ māsaṃ atikkamitvā tiṇaṃ āharāpesi,",
  "atk-s0202a0:852_1": "tasmā evamāha.",
  "atk-s0202a0:852_2": "Ayaṃ panettha padattho –",
  "atk-s0202a0:852_3": "ākāsaṃ chadanamassāti ākāsacchadanaṃ.",
  "atk-s0202a0:852_4": "Na devotivassīti kevalaṃ nātivassi,",
  "atk-s0202a0:852_5": "yathā panettha pakatiyā ca nibbakosassa udakapātaṭṭhānabbhantare ekampi udakabindu nātivassi,",
  "atk-s0202a0:852_6": "evaṃ ghanachadanagehabbhantare viya na vātātapāpi ābādhaṃ akaṃsu,",
  "atk-s0202a0:852_7": "pakatiyā utupharaṇameva ahosi.",
  "atk-s0202a0:852_8": "Aparabhāge tasmiṃ nigame chaḍḍitepi taṃ ṭhānaṃ anovassakameva ahosi.",
  "atk-s0202a0:852_9": "Manussā kammaṃ karontā deve vassante tattha sāṭake ṭhapetvā kammaṃ karonti.",
  "atk-s0202a0:852_10": "Yāva kappuṭṭhānā taṃ ṭhānaṃ tādisameva bhavissati.",
  "atk-s0202a0:852_11": "Tañca kho pana na tathāgatassa iddhānubhāvena,",
  "atk-s0202a0:852_12": "tesaṃyeva pana guṇasampattiyā. Tesañhi –",
  "atk-s0202a0:852_13": "“sammāsambuddho kattha na labheyya,",
  "atk-s0202a0:852_14": "amhākaṃ nāma dvinnaṃ andhakānaṃ nivesanaṃ uttiṇaṃ kāresī”ti na tappaccayā domanassaṃ udapādi –",
  "atk-s0202a0:852_15": "“sadevake loke aggapuggalo amhākaṃ nivesanā tiṇaṃ āharāpetvā gandhakuṭiṃ chādāpesī”ti pana tesaṃ anappakaṃ balavasomanassaṃ udapādi.",
  "atk-s0202a0:852_16": "Iti tesaṃyeva guṇasampattiyā idaṃ pāṭihāriyaṃ jātanti veditabbaṃ.",
  "atk-s0202a0:853_0": "292.",
  "atk-s0202a0:853_1": "Taṇḍulavāhasatānīti ettha dve sakaṭāni eko vāhoti veditabbo.",
  "atk-s0202a0:853_2": "Tadupiyañca sūpeyyanti sūpatthāya tadanurūpaṃ telaphāṇitādiṃ.",
  "atk-s0202a0:853_3": "Vīsatibhikkhusahassassa temāsatthāya bhattaṃ bhavissatīti kira saññāya rājā ettakaṃ pesesi.",
  "atk-s0202a0:853_4": "Alaṃ me raññova hotūti kasmā paṭikkhipi?",
  "atk-s0202a0:853_5": "Adhigataappicchatāya.",
  "atk-s0202a0:853_6": "Evaṃ kirassa ahosi –",
  "atk-s0202a0:853_7": "“nāhaṃ raññā diṭṭhapubbo,",
  "atk-s0202a0:853_8": "kathaṃ nu kho pesesī”ti.",
  "atk-s0202a0:853_9": "Tato cintesi –",
  "atk-s0202a0:853_10": "“satthā bārāṇasiṃ gato,",
  "atk-s0202a0:853_11": "addhā so rañño vassāvāsaṃ yāciyamāno mayhaṃ paṭiññātabhāvaṃ ārocetvā mama guṇakathaṃ kathesi,",
  "atk-s0202a0:853_12": "guṇakathāya laddhalābho pana naṭena naccitvā laddhaṃ viya gāyakena gāyitvā laddhaṃ viya ca hoti.",
  "atk-s0202a0:853_13": "Kiṃ mayhaṃ iminā,",
  "atk-s0202a0:853_14": "kammaṃ katvā uppannena mātāpitūnampi sammāsambuddhassapi upaṭṭhānaṃ sakkā kātu”nti.",
  "atk-s0202a0:853_15": "Sesaṃ sabbattha uttānamevāti.",
  "atk-s0202a0:854_0": "Papañcasūdaniyā majjhimanikāyaṭṭhakathāya",
  "atk-s0202a0:855_0": "Ghaṭikārasuttavaṇṇanā niṭṭhitā.",
  "atk-s0202a0:856_0": "2. Raṭṭhapālasuttavaṇṇanā",
  "atk-s0202a0:857_0": "293.",
  "atk-s0202a0:857_1": "Evaṃ me sutanti raṭṭhapālasuttaṃ.",
  "atk-s0202a0:857_2": "Tattha thullakoṭṭhikanti thullakoṭṭhaṃ paripuṇṇakoṭṭhāgāraṃ.",
  "atk-s0202a0:857_3": "So kira janapado niccasasso sadā bījabhaṇḍaṃ nikkhamati,",
  "atk-s0202a0:857_4": "khalabhaṇḍaṃ pavisati.",
  "atk-s0202a0:857_5": "Tena tasmiṃ nigame koṭṭhā niccapūrāva honti.",
  "atk-s0202a0:857_6": "Tasmā so thullakoṭṭhikanteva saṅkhaṃ gato.",
  "atk-s0202a0:858_0": "294.",
  "atk-s0202a0:858_1": "Raṭṭhapāloti kasmā raṭṭhapālo?",
  "atk-s0202a0:858_2": "Bhinnaṃ raṭṭhaṃ sandhāretuṃ pāletuṃ samatthoti raṭṭhapālo.",
  "atk-s0202a0:858_3": "Kadā panassetaṃ nāmaṃ uppannanti.",
  "atk-s0202a0:858_4": "Padumuttarasammāsambuddhakāle.",
  "atk-s0202a0:858_5": "Ito hi pubbe satasahassakappamatthake vassasatasahassāyukesu manussesu padumuttaro nāma satthā uppajjitvā",
  "atk-s0202a0:858_6": "bhikkhusatasahassaparivāro lokahitāya cārikaṃ cari,",
  "atk-s0202a0:858_7": "yaṃ sandhāya vuttaṃ –",
  "atk-s0202a0:859_0": "“Nagaraṃ haṃsavatī nāma, ānando nāma khattiyo;",
  "atk-s0202a0:860_0": "Sujātā nāma janikā, padumuttarassa satthuno”ti. ;",
  "atk-s0202a0:861_0": "Padumuttare pana anuppanne eva haṃsavatiyā dve kuṭumbikā saddhā pasannā kapaṇaddhikayācakādīnaṃ dānaṃ paṭṭhapayiṃsu.",
  "atk-s0202a0:861_1": "Tadā pabbatavāsino pañcasatā tāpasā haṃsavatiṃ anuppattā.",
  "atk-s0202a0:861_2": "Te dvepi janā tāpasagaṇaṃ majjhe bhinditvā upaṭṭhahiṃsu.",
  "atk-s0202a0:861_3": "Tāpasā kiñcikālaṃ vasitvā pabbatapādameva gatā.",
  "atk-s0202a0:861_4": "Dve saṅghattherā ohīyiṃsu.",
  "atk-s0202a0:861_5": "Tadā tesaṃ te yāvajīvaṃ upaṭṭhānaṃ akaṃsu.",
  "atk-s0202a0:861_6": "Tāpasesu bhuñjitvā anumodanaṃ karontesu eko sakkabhavanassa vaṇṇaṃ kathesi,",
  "atk-s0202a0:861_7": "eko bhūmindharanāgarājabhavanassa.",
  "atk-s0202a0:862_0": "Kuṭumbikesu eko sakkabhavanaṃ patthanaṃ katvā sakko hutvā nibbatto,",
  "atk-s0202a0:862_1": "eko nāgabhavane pālitanāgarājā nāma.",
  "atk-s0202a0:862_2": "Taṃ sakko attano upaṭṭhānaṃ āgataṃ disvā nāgayoniyaṃ abhiramasīti pucchi.",
  "atk-s0202a0:862_3": "So nābhiramāmīti āha.",
  "atk-s0202a0:862_4": "Tena hi padumuttarassa bhagavato dānaṃ datvā imasmiṃ ṭhāne patthanaṃ karohi,",
  "atk-s0202a0:862_5": "ubho sukhaṃ vasissāmāti.",
  "atk-s0202a0:862_6": "Nāgarājā satthāraṃ nimantetvā bhikkhusatasahassaparivārassa bhagavato sattāhaṃ mahādānaṃ dadamāno padumuttarassa",
  "atk-s0202a0:862_7": "dasabalassa puttaṃ uparevataṃ nāma sāmaṇeraṃ disvā sattame divase buddhappamukhassa saṅghassa dibbavatthāni",
  "atk-s0202a0:862_8": "datvā sāmaṇerassa ṭhānantaraṃ patthesi.",
  "atk-s0202a0:862_9": "Bhagavā anāgataṃ oloketvā –",
  "atk-s0202a0:862_10": "“anāgate gotamassa nāma buddhassa putto rāhulakumāro bhavissatī”ti disvā “samijjhissati te patthanā”ti kathesi.",
  "atk-s0202a0:862_11": "Nāgarājā tamatthaṃ sakkassa kathesi.",
  "atk-s0202a0:862_12": "Sakko tassa vacanaṃ sutvā tatheva sattāhaṃ dānaṃ datvā bhinnaṃ raṭṭhaṃ sandhāretuṃ pāletuṃ samatthakule",
  "atk-s0202a0:862_13": "nibbattitvā saddhāpabbajitaṃ raṭṭhapālaṃ nāma kulaputtaṃ disvā –",
  "atk-s0202a0:862_14": "“ahampi anāgate lokasmiṃ tumhādise buddhe uppanne bhinnaṃ raṭṭhaṃ sandhāretuṃ pāletuṃ samatthakule nibbattitvā",
  "atk-s0202a0:862_15": "ayaṃ kulaputto viya saddhāpabbajito raṭṭhapālo nāma bhaveyya”nti patthanamakāsi.",
  "atk-s0202a0:862_16": "Satthā samijjhanakabhāvaṃ ñatvā imaṃ gāthamāha –",
  "atk-s0202a0:863_0": "“Sarājikaṃ cātuvaṇṇaṃ, posetuṃ yaṃ pahossati;",
  "atk-s0202a0:864_0": "Raṭṭhapālakulaṃ nāma, tattha jāyissate aya”nti. –",
  "atk-s0202a0:865_0": "Evaṃ padumuttarasammāsambuddhakāle tassetaṃ nāmaṃ uppannanti veditabbaṃ.",
  "atk-s0202a0:866_0": "Etadahosīti kiṃ ahosi?",
  "atk-s0202a0:866_1": "Yathā yathā khotiādi.",
  "atk-s0202a0:866_2": "Tatrāyaṃ saṅkhepakathā –",
  "atk-s0202a0:866_3": "ahaṃ kho yena yena kāraṇena bhagavatā dhammaṃ desitaṃ ājānāmi,",
  "atk-s0202a0:866_4": "tena tena me upaparikkhato evaṃ hoti –",
  "atk-s0202a0:866_5": "“yadetaṃ sikkhattayabrahmacariyaṃ ekadivasampi akhaṇḍaṃ katvā carimakacittaṃ pāpetabbatāya ekantaparipuṇṇaṃ caritabbaṃ,",
  "atk-s0202a0:866_6": "ekadivasampi ca kilesamalena amalīnaṃ katvā carimakacittaṃ pāpetabbatāya ekantaparisuddhaṃ,",
  "atk-s0202a0:866_7": "saṅkhalikhitaṃ vilikhitasaṅkhasadisaṃ dhotasaṅkhasappaṭibhāgaṃ katvā caritabbaṃ,",
  "atk-s0202a0:866_8": "nayidaṃ sukaraṃ agāraṃ ajjhāvasatā agāramajjhe vasantena ekantaparipuṇṇaṃ…pe… carituṃ,",
  "atk-s0202a0:866_9": "yaṃnūnāhaṃ kesañca massuñca ohāretvā kāsāyarasapītatāya kāsāyāni brahmacariyaṃ carantānaṃ anucchavikāni",
  "atk-s0202a0:866_10": "vatthāni acchādetvā agārasmā nikkhamitvā anagāriyaṃ pabbajeyya”nti.",
  "atk-s0202a0:867_0": "Acirapakkantesu thullakoṭṭhikesu brāhmaṇagahapatikesu yena bhagavā tenupasaṅkamīti raṭṭhapālo anuṭṭhitesu tesu na bhagavantaṃ pabbajjaṃ yāci. Kasmā?",
  "atk-s0202a0:867_1": "Tatthassa bahū ñātisālohitā mittāmaccā santi, te –",
  "atk-s0202a0:867_2": "“tvaṃ mātāpitūnaṃ ekaputtako,",
  "atk-s0202a0:867_3": "na labbhā tayā pabbajitu”nti bāhāyampi gahetvā ākaḍḍheyyuṃ,",
  "atk-s0202a0:867_4": "tato pabbajjāya antarāyo bhavissatīti saheva parisāya uṭṭhahitvā thokaṃ gantvā puna kenaci sarīrakiccalesena",
  "atk-s0202a0:867_5": "nivattitvā bhagavantaṃ upasaṅkamma pabbajjaṃ yāci.",
  "atk-s0202a0:867_6": "Tena vuttaṃ –",
  "atk-s0202a0:867_7": "“atha kho raṭṭhapālo kulaputto acirapakkantesu thullakoṭṭhikesu…pe…",
  "atk-s0202a0:867_8": "pabbājetu maṃ bhagavā”ti.",
  "atk-s0202a0:867_9": "Bhagavā pana yasmā rāhulakumārassa pabbajitato pabhuti mātāpitūhi ananuññātaṃ puttaṃ na pabbājeti,",
  "atk-s0202a0:867_10": "tasmā naṃ pucchi anuññātosi pana tvaṃ,",
  "atk-s0202a0:867_11": "raṭṭhapāla,",
  "atk-s0202a0:867_12": "mātāpitūhi…pe…",
  "atk-s0202a0:867_13": "pabbajjāyāti.",
  "atk-s0202a0:868_0": "295.",
  "atk-s0202a0:868_1": "Ammatātāti ettha ammāti mātaraṃ ālapati,",
  "atk-s0202a0:868_2": "tātāti pitaraṃ.",
  "atk-s0202a0:868_3": "Ekaputtakoti ekova puttako,",
  "atk-s0202a0:868_4": "añño koci jeṭṭho vā kaniṭṭho vā natthi.",
  "atk-s0202a0:868_5": "Ettha ca ekaputtoti vattabbe anukampāvasena ekaputtakoti vuttaṃ.",
  "atk-s0202a0:868_6": "Piyoti pītijanako.",
  "atk-s0202a0:868_7": "Manāpoti manavaḍḍhanako.",
  "atk-s0202a0:868_8": "Sukhedhitoti sukhena edhito,",
  "atk-s0202a0:868_9": "sukhasaṃvaḍḍhitoti attho.",
  "atk-s0202a0:868_10": "Sukhaparibhatoti sukhena paribhato,",
  "atk-s0202a0:868_11": "jātakālato pabhuti dhātīhi aṅkato aṅkaṃ āharitvā dhāriyamāno assakarathakādīhi bālakīḷanakehi kīḷayamāno",
  "atk-s0202a0:868_12": "sādurasabhojanaṃ bhojayamāno sukhena parihaṭo. Na tvaṃ,",
  "atk-s0202a0:868_13": "tāta raṭṭhapāla,",
  "atk-s0202a0:868_14": "kassaci dukkhassa jānāsīti tvaṃ,",
  "atk-s0202a0:868_15": "tāta raṭṭhapāla appamattakampi kalabhāgaṃ dukkhassa na jānāsi na sarasīti attho.",
  "atk-s0202a0:868_16": "Maraṇenapi te mayaṃ akāmakā vinā bhavissāmāti sacepi tava amhesu jīvamānesu maraṇaṃ bhaveyya,",
  "atk-s0202a0:868_17": "tena te maraṇenapi mayaṃ akāmakā anicchakā na attano ruciyā vinā bhavissāma,",
  "atk-s0202a0:868_18": "tayā viyogaṃ pāpuṇissāmāti attho.",
  "atk-s0202a0:868_19": "Kiṃ pana mayaṃ tanti evaṃ sante kiṃ pana kiṃ nāma taṃ kāraṇaṃ,",
  "atk-s0202a0:868_20": "yena mayaṃ taṃ jīvantaṃ anujānissāma.",
  "atk-s0202a0:868_21": "Atha vā kiṃ pana mayaṃ tanti kena pana kāraṇena mayaṃ taṃ jīvantaṃ anujānissāmāti evamettha attho daṭṭhabbo.",
  "atk-s0202a0:869_0": "296.",
  "atk-s0202a0:869_1": "Tatthevāti yattha naṃ ṭhitaṃ mātāpitaro nānujāniṃsu,",
  "atk-s0202a0:869_2": "tattheva ṭhāne.",
  "atk-s0202a0:869_3": "Anantarahitāyāti kenaci attharaṇena anatthatāya.",
  "atk-s0202a0:869_4": "Paricārehīti gandhabbanaṭanāṭakādīni paccupaṭṭhapetvā tattha sahāyakehi saddhiṃ yathāsukhaṃ indriyāni cārehi sañcārehi,",
  "atk-s0202a0:869_5": "ito cito ca upanehīti vuttaṃ hoti.",
  "atk-s0202a0:869_6": "Atha vā paricārehīti gandhabbanaṭanāṭakādīni paccupaṭṭhapetvā sahāyakehi saddhiṃ laḷa upalaḷa rama,",
  "atk-s0202a0:869_7": "kīḷassūtipi vuttaṃ hoti.",
  "atk-s0202a0:869_8": "Kāme paribhuñjantoti attano puttadārehi saddhiṃ bhoge bhuñjanto.",
  "atk-s0202a0:869_9": "Puññāni karontoti buddhañca dhammañca saṅghañca ārabbha dānappadānādīni sugatimaggasaṃsodhakāni kusalakammāni karonto.",
  "atk-s0202a0:869_10": "Tuṇhī ahosīti kathānuppabandhavicchedanatthaṃ nirālāpasallāpo ahosi.",
  "atk-s0202a0:870_0": "Athassa mātāpitaro tikkhattuṃ vatvā paṭivacanampi alabhamānā sahāyake pakkosāpetvā “esa vo sahāyako pabbajitukāmo,",
  "atk-s0202a0:870_1": "nivāretha na”nti āhaṃsu.",
  "atk-s0202a0:870_2": "Tepi taṃ upasaṅkamitvā tikkhattuṃ avocuṃ,",
  "atk-s0202a0:870_3": "tesampi tuṇhī ahosi.",
  "atk-s0202a0:870_4": "Tena vuttaṃ –",
  "atk-s0202a0:870_5": "atha kho raṭṭhapālassa kulaputtassa sahāyakā…pe…",
  "atk-s0202a0:870_6": "tuṇhī ahosīti.",
  "atk-s0202a0:870_7": "Athassa sahāyakānaṃ tikkhattuṃ vatvā etadahosi –",
  "atk-s0202a0:870_8": "“sace ayaṃ pabbajjaṃ alabhamāno marissati,",
  "atk-s0202a0:870_9": "na koci guṇo labbhati.",
  "atk-s0202a0:870_10": "Pabbajitaṃ pana naṃ mātāpitaropi kālena kālaṃ passissanti,",
  "atk-s0202a0:870_11": "mayampi passissāma,",
  "atk-s0202a0:870_12": "pabbajjāpi ca nāmesā bhāriyā,",
  "atk-s0202a0:870_13": "divase divase mattikāpattaṃ gahetvā piṇḍāya caritabbaṃ,",
  "atk-s0202a0:870_14": "ekaseyyaṃ ekabhattaṃ brahmacariyaṃ atidukkaraṃ,",
  "atk-s0202a0:870_15": "ayañca sukhumālo nāgarikajātiyo,",
  "atk-s0202a0:870_16": "so taṃ carituṃ asakkonto puna idheva āgamissati,",
  "atk-s0202a0:870_17": "handassa mātāpitaro anujānāpessāmā”ti.",
  "atk-s0202a0:870_18": "Te tathā akaṃsu.",
  "atk-s0202a0:870_19": "Mātāpitaropi naṃ “pabbajitena ca pana te mātāpitaro uddassetabbā”ti imaṃ katikaṃ katvā anujāniṃsu.",
  "atk-s0202a0:870_20": "Tena vuttaṃ –",
  "atk-s0202a0:870_21": "“atha kho raṭṭhapālassa kulaputtassa sahāyakā yena raṭṭhapālassa kulaputtassa mātāpitaro…pe…",
  "atk-s0202a0:870_22": "anuññātosi mātāpitūhi…pe…",
  "atk-s0202a0:870_23": "uddassetabbā”ti.",
  "atk-s0202a0:870_24": "Tattha uddassetabbāti uddhaṃ dassetabbā,",
  "atk-s0202a0:870_25": "yathā taṃ kālena kālaṃ passanti,",
  "atk-s0202a0:870_26": "evaṃ āgantvā attānaṃ dassetabbā.",
  "atk-s0202a0:871_0": "299.",
  "atk-s0202a0:871_1": "Balaṃ gahetvāti sappāyabhojanāni bhuñjanto ucchādanādīhi ca kāyaṃ pariharanto kāyabalaṃ janetvā mātāpitaro",
  "atk-s0202a0:871_2": "vanditvā assumukhaṃ ñātiparivaṭṭaṃ pahāya yena bhagavā tenupasaṅkami…pe…",
  "atk-s0202a0:871_3": "pabbājetu maṃ, bhante,",
  "atk-s0202a0:871_4": "bhagavāti.",
  "atk-s0202a0:871_5": "Bhagavā samīpe ṭhitaṃ aññataraṃ bhikkhuṃ āmantesi –",
  "atk-s0202a0:871_6": "“tena hi bhikkhu raṭṭhapālaṃ pabbājehi ceva upasampādehi cā”ti. Sādhu,",
  "atk-s0202a0:871_7": "bhanteti kho so bhikkhu bhagavato paṭissutvā raṭṭhapālaṃ kulaputtaṃ jinadattiyaṃ saddhivihārikaṃ laddhā pabbājesi ceva upasampādesi ca.",
  "atk-s0202a0:871_8": "Tena vuttaṃ –",
  "atk-s0202a0:871_9": "“alattha kho raṭṭhapālo kulaputto bhagavato santike pabbajjaṃ,",
  "atk-s0202a0:871_10": "alattha upasampada”nti.",
  "atk-s0202a0:872_0": "Pahitatto viharantoti dvādasa saṃvaccharāni evaṃ viharanto.",
  "atk-s0202a0:872_1": "Neyyapuggalo hi ayamāyasmā,",
  "atk-s0202a0:872_2": "tasmā puññavā abhinīhārasampannopi samāno “ajja ajjeva arahatta”nti samaṇadhammaṃ karontopi dvādasame vasse arahattaṃ pāpuṇi.",
  "atk-s0202a0:873_0": "Yena bhagavā tenupasaṅkamīti mayhaṃ mātāpitaro pabbajjaṃ anujānamānā –",
  "atk-s0202a0:873_1": "“tayā kālena kālaṃ āgantvā amhākaṃ dassanaṃ dātabba”nti vatvā anujāniṃsu,",
  "atk-s0202a0:873_2": "dukkarakārikā kho pana mātāpitaro,",
  "atk-s0202a0:873_3": "ahañca yenajjhāsayena pabbajito,",
  "atk-s0202a0:873_4": "so me matthakaṃ patto,",
  "atk-s0202a0:873_5": "idāni bhagavantaṃ āpucchitvā attānaṃ mātāpitūnaṃ dassessāmīti cintetvā āpucchitukāmo upasaṅkami.",
  "atk-s0202a0:873_6": "Manasākāsīti “kiṃ nu kho raṭṭhapāle gate koci upaddavo bhavissatī”ti manasi akāsi.",
  "atk-s0202a0:873_7": "Tato “bhavissatī”ti ñatvā “sakkhissati nu kho raṭṭhapālo taṃ madditu”nti olokento tassa arahattasampattiṃ disvā “sakkhissatī”ti aññāsi.",
  "atk-s0202a0:873_8": "Tena vuttaṃ –",
  "atk-s0202a0:873_9": "yathā bhagavā aññāsi…pe…",
  "atk-s0202a0:873_10": "kālaṃ maññasīti.",
  "atk-s0202a0:874_0": "Migacīreti evaṃnāmake uyyāne.",
  "atk-s0202a0:874_1": "Tañhi raññā –",
  "atk-s0202a0:874_2": "“akāle sampattapabbajitānaṃ dinnameva idaṃ,",
  "atk-s0202a0:874_3": "yathāsukhaṃ paribhuñjantū”ti evamanuññātameva ahosi,",
  "atk-s0202a0:874_4": "tasmā thero –",
  "atk-s0202a0:874_5": "“mama āgatabhāvaṃ mātāpitūnaṃ ārocessāmi,",
  "atk-s0202a0:874_6": "te me pādadhovanauṇhodakapādamakkhanatelādīni pesissantī”ti cittampi anuppādetvā uyyānameva pāvisi.",
  "atk-s0202a0:874_7": "Piṇḍāya pāvisīti dutiyadivase pāvisi.",
  "atk-s0202a0:875_0": "Majjhimāyāti sattadvārakoṭṭhakassa gharassa majjhime dvārakoṭṭhake.",
  "atk-s0202a0:875_1": "Ullikhāpetīti kappakena kese paharāpeti.",
  "atk-s0202a0:875_2": "Etadavocāti –",
  "atk-s0202a0:875_3": "“ime samaṇakā amhākaṃ piyaputtakaṃ pabbājetvā corānaṃ hatthe nikkhipitvā viya ekadivasampi na dassāpenti,",
  "atk-s0202a0:875_4": "evaṃ pharusakārakā ete puna imaṃ ṭhānaṃ upasaṅkamitabbaṃ maññanti,",
  "atk-s0202a0:875_5": "ettova nikaḍḍhitabbā ete”ti cintetvā etaṃ “imehi muṇḍakehī”tiādivacanaṃ avoca.",
  "atk-s0202a0:875_6": "Ñātidāsīti ñātakānaṃ dāsī.",
  "atk-s0202a0:875_7": "Ābhidosikanti pārivāsikaṃ ekarattātikkantaṃ pūtibhūtaṃ.",
  "atk-s0202a0:875_8": "Tatthāyaṃ padattho –",
  "atk-s0202a0:875_9": "pūtibhāvadosena abhibhūtoti abhidoso,",
  "atk-s0202a0:875_10": "abhidosova ābhidosiko.",
  "atk-s0202a0:875_11": "Ekarattātikkantasseva nāmasaññā esā yadidaṃ ābhidosikoti,",
  "atk-s0202a0:875_12": "taṃ ābhidosikaṃ.",
  "atk-s0202a0:875_13": "Kummāsanti yavakummāsaṃ.",
  "atk-s0202a0:875_14": "Chaḍḍetukāmā hotīti yasmā antamaso dāsakammakārānaṃ gorūpānampi aparibhogāraho,",
  "atk-s0202a0:875_15": "tasmā naṃ kacavaraṃ viya bahi chaḍḍetukāmā hoti.",
  "atk-s0202a0:875_16": "Sacetanti sace etaṃ.",
  "atk-s0202a0:875_17": "Bhaginīti ariyavohārena attano dhātiṃ ñātidāsiṃ ālapati.",
  "atk-s0202a0:875_18": "Chaḍḍanīyadhammanti chaḍḍetabbasabhāvaṃ.",
  "atk-s0202a0:875_19": "Idaṃ vuttaṃ hoti –",
  "atk-s0202a0:875_20": "“bhagini etaṃ sace bahi chaḍḍanīyadhammaṃ nissaṭṭhapariggahaṃ,",
  "atk-s0202a0:875_21": "idha me patte ākirāhī”ti.",
  "atk-s0202a0:875_22": "Kiṃ pana evaṃ vattuṃ labbhati,",
  "atk-s0202a0:875_23": "viññatti vā payuttavācā vā na hotīti. Na hoti. Kasmā?",
  "atk-s0202a0:875_24": "Nissaṭṭhapariggahattā.",
  "atk-s0202a0:875_25": "Yañhi chaḍḍanīyadhammaṃ nissaṭṭhapariggahaṃ,",
  "atk-s0202a0:875_26": "yattha sāmikā anālayā honti,",
  "atk-s0202a0:875_27": "taṃ sabbaṃ “detha āharatha ākirathā”ti vattuṃ vaṭṭati.",
  "atk-s0202a0:875_28": "Teneva hi ayamāyasmā aggaariyavaṃsiko samānopi evamāha.",
  "atk-s0202a0:876_0": "Hatthānanti bhikkhāgahaṇatthaṃ pattaṃ upanāmayato maṇibandhato pabhuti dvinnampi hatthānaṃ.",
  "atk-s0202a0:876_1": "Pādānanti nivāsanantato paṭṭhāya dvinnampi pādānaṃ.",
  "atk-s0202a0:876_2": "Sarassāti sace taṃ bhaginīti vācaṃ nicchārayato sarassa ca.",
  "atk-s0202a0:876_3": "Nimittaṃ aggahesīti hatthapiṭṭhiādīni olokayamānā –",
  "atk-s0202a0:876_4": "“puttassa me raṭṭhapālassa viya suvaṇṇakacchapapiṭṭhisadisā imā hatthapādapiṭṭhiyo,",
  "atk-s0202a0:876_5": "haritālavaṭṭiyo viya suvaṭṭitā aṅguliyo,",
  "atk-s0202a0:876_6": "madhuro saro”ti gihikāle sallakkhitapubbaṃ ākāraṃ aggahesi sañjāni sallakkhesi.",
  "atk-s0202a0:876_7": "Tassa hāyasmato dvādasavassāni araññāvāsañceva piṇḍiyālopabhojanañca paribhuñjantassa aññādiso sarīravaṇṇo ahosi,",
  "atk-s0202a0:876_8": "tena naṃ sā ñātidāsī disvāva na sañjāni,",
  "atk-s0202a0:876_9": "nimittaṃ pana aggahesīti.",
  "atk-s0202a0:877_0": "300.",
  "atk-s0202a0:877_1": "Raṭṭhapālassa mātaraṃ etadavocāti therassa aṅgapaccaṅgāni saṇṭhāpetvā thaññaṃ pāyetvā saṃvaḍḍhitadhātīpi",
  "atk-s0202a0:877_2": "samānā pabbajitvā mahākhīṇāsavabhāvappattena sāmiputtena saddhiṃ –",
  "atk-s0202a0:877_3": "“tvaṃ nu kho,",
  "atk-s0202a0:877_4": "me bhante,",
  "atk-s0202a0:877_5": "putto raṭṭhapālo”tiādivacanaṃ vattuṃ avisahantī vegena gharaṃ pavisitvā raṭṭhapālassa mātaraṃ etadavoca.",
  "atk-s0202a0:877_6": "Yaggheti ārocanatthe nipāto.",
  "atk-s0202a0:877_7": "Sace je saccanti ettha jeti ālapane nipāto.",
  "atk-s0202a0:877_8": "Evañhi tasmiṃ dese dāsijanaṃ ālapanti,",
  "atk-s0202a0:877_9": "tasmā “tvañhi,",
  "atk-s0202a0:877_10": "bhoti dāsi,",
  "atk-s0202a0:877_11": "sace saccaṃ bhaṇasī”ti evamettha attho daṭṭhabbo.",
  "atk-s0202a0:878_0": "Upasaṅkamīti kasmā upasaṅkami?",
  "atk-s0202a0:878_1": "Mahākule itthiyo bahi nikkhamantā garahaṃ pāpuṇanti,",
  "atk-s0202a0:878_2": "idañca accāyikakiccaṃ,",
  "atk-s0202a0:878_3": "seṭṭhissa naṃ ārocessāmīti cinteti.",
  "atk-s0202a0:878_4": "Tasmā upasaṅkami.",
  "atk-s0202a0:878_5": "Aññataraṃ kuṭṭamūlanti tasmiṃ kira dese dānapatīnaṃ gharesu sālā honti,",
  "atk-s0202a0:878_6": "āsanāni cettha paññattāni honti,",
  "atk-s0202a0:878_7": "upaṭṭhāpitaṃ udakakañjiyaṃ.",
  "atk-s0202a0:878_8": "Tattha pabbajitā piṇḍāya caritvā nisīditvā bhuñjanti.",
  "atk-s0202a0:878_9": "Sace icchanti,",
  "atk-s0202a0:878_10": "dānapatīnampi santakaṃ gaṇhanti.",
  "atk-s0202a0:878_11": "Tasmā tampi aññatarassa kulassa īdisāya sālāya aññataraṃ kuṭṭamūlanti veditabbaṃ.",
  "atk-s0202a0:878_12": "Na hi pabbajitā kapaṇamanussā viya asāruppe ṭhāne nisīditvā bhuñjantīti.",
  "atk-s0202a0:879_0": "Atthi nāma tātāti ettha atthīti vijjamānatthe,",
  "atk-s0202a0:879_1": "nāmāti pucchanatthe maññanatthe vā nipāto.",
  "atk-s0202a0:879_2": "Idañhi vuttaṃ hoti –",
  "atk-s0202a0:879_3": "atthi nu kho,",
  "atk-s0202a0:879_4": "tāta raṭṭhapāla,",
  "atk-s0202a0:879_5": "amhākaṃ dhanaṃ,",
  "atk-s0202a0:879_6": "nanu mayaṃ niddhanāti vattabbā,",
  "atk-s0202a0:879_7": "yesaṃ no tvaṃ īdise ṭhāne nisīditvā ābhidosikaṃ kummāsaṃ paribhuñjissasi.",
  "atk-s0202a0:879_8": "Tathā atthi nu kho,",
  "atk-s0202a0:879_9": "tāta raṭṭhapāla,",
  "atk-s0202a0:879_10": "amhākaṃ jīvitaṃ,",
  "atk-s0202a0:879_11": "nanu mayaṃ matāti vattabbā,",
  "atk-s0202a0:879_12": "yesaṃ no tvaṃ īdise ṭhāne nisīditvā ābhidosikaṃ kummāsaṃ paribhuñjissasi.",
  "atk-s0202a0:879_13": "Tathā atthi maññe,",
  "atk-s0202a0:879_14": "tāta raṭṭhapāla,",
  "atk-s0202a0:879_15": "tava abbhantare sāsanaṃ nissāya paṭiladdho samaṇaguṇo,",
  "atk-s0202a0:879_16": "yaṃ tvaṃ subhojanarasasaṃvaḍḍhitopi imaṃ jigucchaneyyaṃ ābhidosikaṃ kummāsaṃ amatamiva nibbikāro paribhuñjissasīti.",
  "atk-s0202a0:879_17": "So pana gahapati dukkhābhitunnatāya etamatthaṃ paripuṇṇaṃ katvā vattumasakkonto –",
  "atk-s0202a0:879_18": "“atthi nāma,",
  "atk-s0202a0:879_19": "tāta raṭṭhapāla,",
  "atk-s0202a0:879_20": "ābhidosikaṃ kummāsaṃ paribhuñjissasī”ti ettakameva avaca.",
  "atk-s0202a0:879_21": "Akkharacintakā panettha idaṃ lakkhaṇaṃ vadanti –",
  "atk-s0202a0:879_22": "anokappanāmarisanatthavasenetaṃ atthisadde upapade “paribhuñjissasī”ti anāgatavacanaṃ kataṃ.",
  "atk-s0202a0:879_23": "Tassāyamattho –",
  "atk-s0202a0:879_24": "“atthi nāma…pe…",
  "atk-s0202a0:879_25": "paribhuñjissasi,",
  "atk-s0202a0:879_26": "idaṃ paccakkhampi ahaṃ na saddahāmi na marisayāmī”ti.",
  "atk-s0202a0:879_27": "Idaṃ ettakaṃ vacanaṃ gahapati therassa pattamukhavaṭṭiyaṃ gahetvā ṭhitakova kathesi.",
  "atk-s0202a0:879_28": "Theropi pitari pattamukhavaṭṭiyaṃ gahetvā ṭhiteyeva taṃ pūtikummāsaṃ paribhuñji sunakhavantasadisaṃ pūtikukkuṭaṇḍamiva bhinnaṭṭhāne pūtikaṃ vāyantaṃ.",
  "atk-s0202a0:879_29": "Puthujjanena kira tathārūpaṃ kummāsaṃ paribhuñjituṃ na sakkā.",
  "atk-s0202a0:879_30": "Thero pana ariyiddhiyaṃ ṭhatvā dibbojaṃ amatarasaṃ paribhuñjamāno viya paribhuñjitvā dhamakaraṇena udakaṃ",
  "atk-s0202a0:879_31": "gahetvā pattañca mukhañca hatthapāde ca dhovitvā kuto no gahapatītiādimāha.",
  "atk-s0202a0:880_0": "Tattha kuto noti kuto nu.",
  "atk-s0202a0:880_1": "Neva dānanti deyyadhammavasena neva dānaṃ alatthamha.",
  "atk-s0202a0:880_2": "Na paccakkhānanti “kiṃ,",
  "atk-s0202a0:880_3": "tāta raṭṭhapāla,",
  "atk-s0202a0:880_4": "kacci te khamanīyaṃ,",
  "atk-s0202a0:880_5": "kaccisi appakilamathena āgato,",
  "atk-s0202a0:880_6": "na tāva tāta gehe bhattaṃ sampādiyatī”ti evaṃ paṭisanthāravasena paccakkhānampi na alatthamha.",
  "atk-s0202a0:880_7": "Kasmā pana thero evamāha?",
  "atk-s0202a0:880_8": "Pitu anuggahena.",
  "atk-s0202a0:880_9": "Evaṃ kirassa ahosi –",
  "atk-s0202a0:880_10": "“yathā esa maṃ vadati,",
  "atk-s0202a0:880_11": "aññepi pabbajite evaṃ vadati maññe.",
  "atk-s0202a0:880_12": "Buddhasāsane ca pattantare padumaṃ viya bhasmāchanno aggi viya pheggupaṭicchanno candanasāro viya suttikāpaṭicchannaṃ",
  "atk-s0202a0:880_13": "muttaratanaṃ viya valāhakapaṭicchanno candimā viya mādisānaṃ paṭicchannaguṇānaṃ bhikkhūnaṃ anto natthi,",
  "atk-s0202a0:880_14": "tesupi na evarūpaṃ vacanaṃ pavattessati,",
  "atk-s0202a0:880_15": "saṃvare ṭhassatī”ti anuggahena evamāha.",
  "atk-s0202a0:881_0": "Ehi tātāti tāta tuyhaṃ gharaṃ mā hotu,",
  "atk-s0202a0:881_1": "ehi gharaṃ gamissāmāti vadati.",
  "atk-s0202a0:881_2": "Alanti thero ukkaṭṭhaekāsanikatāya paṭikkhipanto evamāha.",
  "atk-s0202a0:881_3": "Adhivāsesīti thero pana pakatiyā ukkaṭṭhasapadānacāriko svātanāyabhikkhaṃ nāma nādhivāseti,",
  "atk-s0202a0:881_4": "mātu anuggahena pana adhivāsesi.",
  "atk-s0202a0:881_5": "Mātu kirassa theraṃ anussaritvā mahāsoko uppajji,",
  "atk-s0202a0:881_6": "rodaneneva pakkakkhi viya jātā,",
  "atk-s0202a0:881_7": "tasmā thero “sacāhaṃ taṃ apassitvā gamissāmi,",
  "atk-s0202a0:881_8": "hadayampissā phāleyyā”ti anuggahena adhivāsesi.",
  "atk-s0202a0:881_9": "Kārāpetvāti ekaṃ hiraññassa,",
  "atk-s0202a0:881_10": "ekaṃ suvaṇṇassāti dve puñje kārāpetvā.",
  "atk-s0202a0:881_11": "Kīvamahantā pana puñjā ahesunti.",
  "atk-s0202a0:881_12": "Yathā orato ṭhito puriso pārato ṭhitaṃ majjhimappamāṇaṃ purisaṃ na passati,",
  "atk-s0202a0:881_13": "evaṃmahantā.",
  "atk-s0202a0:882_0": "301.",
  "atk-s0202a0:882_1": "Idaṃ te tātāti kahāpaṇapuñjañca suvaṇṇapuñjañca dassento āha.",
  "atk-s0202a0:882_2": "Mattikanti mātito āgataṃ,",
  "atk-s0202a0:882_3": "idaṃ te mātāmahiyā mātu imaṃ gehaṃ āgacchantiyā gandhamālādīnaṃ atthāya dinnaṃ dhananti attho.",
  "atk-s0202a0:882_4": "Aññaṃ pettikaṃ aññaṃ pitāmahanti yaṃ pana te pitu ca pitāmahānañca santakaṃ,",
  "atk-s0202a0:882_5": "taṃ aññaṃyeva,",
  "atk-s0202a0:882_6": "nihitañca payuttañca ativiya bahu.",
  "atk-s0202a0:882_7": "Ettha ca “pitāmaha”nti taddhitalopaṃ katvā vuttanti veditabbaṃ.",
  "atk-s0202a0:882_8": "“Petāmaha”nti vā pāṭho.",
  "atk-s0202a0:882_9": "Sakkā tatonidānanti dhanahetu dhanapaccayā.",
  "atk-s0202a0:882_10": "Taṃ taṃ dhanaṃ rakkhantassa ca rājādīnaṃ vasena dhanaparikkhayaṃ pāpuṇantassa kassaci uppajjamānasokādayo sandhāya evamāha.",
  "atk-s0202a0:882_11": "Evaṃ vutte seṭṭhi gahapati –",
  "atk-s0202a0:882_12": "“ahaṃ imaṃ uppabbājessāmīti ānesiṃ,",
  "atk-s0202a0:882_13": "so dāni me dhammakathaṃ kātuṃ āraddho,",
  "atk-s0202a0:882_14": "ayaṃ na me vacanaṃ karissatī”ti uṭṭhāya gantvā assa orodhānaṃ dvāraṃ vivarāpetvā –",
  "atk-s0202a0:882_15": "“ayaṃ vo sāmiko,",
  "atk-s0202a0:882_16": "gacchatha yaṃ kiñci katvā naṃ gaṇhituṃ vāyamathā”ti uyyojesi.",
  "atk-s0202a0:882_17": "Suvaye ṭhitā nāṭakitthiyo nikkhamitvā theraṃ parivārayiṃsu,",
  "atk-s0202a0:882_18": "tāsu dve jeṭṭhakitthiyo sandhāya purāṇadutiyikātiādi vuttaṃ.",
  "atk-s0202a0:882_19": "Paccekaṃ pādesu gahetvāti ekekamhi pāde naṃ gahetvā.",
  "atk-s0202a0:883_0": "Kīdisā nāma tā ayyaputta accharāyoti kasmā evamāhaṃsu?",
  "atk-s0202a0:883_1": "Tadā kira sambahule khattiyakumārepi brāhmaṇakumārepi seṭṭhiputtepi mahāsampattiyo pahāya pabbajante",
  "atk-s0202a0:883_2": "disvā pabbajjāguṇaṃ ajānantā kathaṃ samuṭṭhāpenti “kasmā ete pabbajantī”ti.",
  "atk-s0202a0:883_3": "Athaññe vadanti “devaccharādevanāṭakānaṃ kāraṇā”ti.",
  "atk-s0202a0:883_4": "Sā kathā vitthārikā ahosi.",
  "atk-s0202a0:883_5": "Taṃ gahetvā sabbā evamāhaṃsu.",
  "atk-s0202a0:883_6": "Atha thero paṭikkhipanto na kho mayaṃ bhaginītiādimāha.",
  "atk-s0202a0:883_7": "Samudācaratīti voharati vadati.",
  "atk-s0202a0:883_8": "Tattheva mucchitā papatiṃsūti taṃ bhaginivādena samudācarantaṃ disvā “mayaṃ ajja āgamissati,",
  "atk-s0202a0:883_9": "ajja āgamissatī”ti dvādasa vassāni bahi na nikkhantā,",
  "atk-s0202a0:883_10": "etaṃ nissāya no dārakā na laddhā,",
  "atk-s0202a0:883_11": "yesaṃ ānubhāvena jīveyyāma,",
  "atk-s0202a0:883_12": "ito camhā parihīnā aññato ca.",
  "atk-s0202a0:883_13": "Ayaṃ loko nāma attanova cintesi,",
  "atk-s0202a0:883_14": "tasmā tāpi “idāni mayaṃ anāthā jātā”ti attanova cintayamānā –",
  "atk-s0202a0:883_15": "“anatthiko dāni amhehi ayaṃ,",
  "atk-s0202a0:883_16": "so amhe pajāpatiyo samānā attanā saddhiṃ ekamātukucchiyā sayitadārikā viya maññatī”ti samuppannabalavasokā",
  "atk-s0202a0:883_17": "hutvā tasmiṃyeva padese mucchitā papatiṃsu,",
  "atk-s0202a0:883_18": "patitāti attho.",
  "atk-s0202a0:884_0": "Mā no viheṭhethāti mā amhe dhanaṃ dassetvā mātugāme ca uyyojetvā viheṭhayittha,",
  "atk-s0202a0:884_1": "vihesā hesā pabbajitānanti.",
  "atk-s0202a0:884_2": "Kasmā evamāha?",
  "atk-s0202a0:884_3": "Mātāpitūnaṃ anuggahena.",
  "atk-s0202a0:884_4": "So kira seṭṭhi –",
  "atk-s0202a0:884_5": "“pabbajitaliṅgaṃ nāma kiliṭṭhaṃ,",
  "atk-s0202a0:884_6": "pabbajjāvesaṃ hāretvā nhāyitvā tayo janā ekato bhuñjissāmā”ti maññamāno therassa bhikkhaṃ na deti. Thero –",
  "atk-s0202a0:884_7": "“mādisassa khīṇāsavassa āhārantarāyaṃ katvā ete bahuṃ apuññaṃ pasaveyyu”nti tesaṃ anuggahena evamāha.",
  "atk-s0202a0:885_0": "302.",
  "atk-s0202a0:885_1": "Gāthā abhāsīti gāthāyo abhāsi.",
  "atk-s0202a0:885_2": "Tattha passāti santike ṭhitajanaṃ sandhāya vadati.",
  "atk-s0202a0:885_3": "Cittanti cittavicittaṃ.",
  "atk-s0202a0:885_4": "Bimbanti attabhāvaṃ.",
  "atk-s0202a0:885_5": "Arukāyanti navannaṃ vaṇamukhānaṃ vasena vaṇakāyaṃ.",
  "atk-s0202a0:885_6": "Samussitanti tīṇi aṭṭhisatāni navahi nhārusatehi bandhitvā navahi maṃsapesisatehi limpitvā samantato ussitaṃ.",
  "atk-s0202a0:885_7": "Āturanti jarāturatāya rogāturatāya kilesāturatāya ca niccāturaṃ.",
  "atk-s0202a0:885_8": "Bahusaṅkappanti paresaṃ uppannapatthanāsaṅkappehi bahusaṅkappaṃ.",
  "atk-s0202a0:885_9": "Itthīnañhi kāye purisānaṃ saṅkappā uppajjanti,",
  "atk-s0202a0:885_10": "tesaṃ kāye itthīnaṃ.",
  "atk-s0202a0:885_11": "Susāne chaḍḍitakaḷevarabhūtampi cetaṃ kākakulalādayo patthayantiyevāti bahusaṅkappo nāma hoti.",
  "atk-s0202a0:885_12": "Yassa natthi dhuvaṃ ṭhitīti yassa kāyassa māyāmarīcipheṇapiṇḍa udakapupphuḷādīnaṃ viya ekaṃseneva ṭhiti nāma natthi,",
  "atk-s0202a0:885_13": "bhijjanadhammatāva niyatā.",
  "atk-s0202a0:886_0": "Tacena onaddhanti allamanussacammena onaddhaṃ.",
  "atk-s0202a0:886_1": "Saha vatthebhi sobhatīti gandhādīhi maṇikuṇḍalehi ca cittakatampi rūpaṃ vatthehi saheva sobhati,",
  "atk-s0202a0:886_2": "vinā vatthehi jegucchaṃ hoti anolokanakkhamaṃ.",
  "atk-s0202a0:887_0": "Alattakakatāti alattakena rañjitā.",
  "atk-s0202a0:887_1": "Cuṇṇakamakkhitanti sāsapakakkena mukhapīḷakādīni nīharitvā loṇamattikāya duṭṭhalohitaṃ viliyāpetvā tilapiṭṭhena",
  "atk-s0202a0:887_2": "lohitaṃ pasādetvā haliddiyā vaṇṇaṃ sampādetvā cuṇṇakagaṇḍikāya mukhaṃ paharanti,",
  "atk-s0202a0:887_3": "tenesa ativiya virocati.",
  "atk-s0202a0:887_4": "Taṃ sandhāyetaṃ vuttaṃ.",
  "atk-s0202a0:888_0": "Aṭṭhāpadakatāti rasodakena makkhitvā nalāṭapariyante āvattanaparivatte katvā aṭṭhapadakaracanāya racitā.",
  "atk-s0202a0:888_1": "Añjanīti añjananāḷikā.",
  "atk-s0202a0:889_0": "Odahīti ṭhapesi.",
  "atk-s0202a0:889_1": "Pāsanti vākarājālaṃ.",
  "atk-s0202a0:889_2": "Nāsadāti na ghaṭṭayi.",
  "atk-s0202a0:889_3": "Nivāpanti nivāpasutte vuttanivāpatiṇasadisabhojanaṃ.",
  "atk-s0202a0:889_4": "Kandanteti viravamāne paridevamāne.",
  "atk-s0202a0:889_5": "Imāya hi gāthāya thero mātāpitaro migaluddake viya katvā dassesi,",
  "atk-s0202a0:889_6": "avasesañātake migaluddakaparisaṃ viya,",
  "atk-s0202a0:889_7": "hiraññasuvaṇṇaṃ vākarājālaṃ viya,",
  "atk-s0202a0:889_8": "attanā bhuttabhojanaṃ nivāpatiṇaṃ viya,",
  "atk-s0202a0:889_9": "attānaṃ mahāmigaṃ viya katvā dassesi.",
  "atk-s0202a0:889_10": "Yathā hi mahāmigo yāvadatthaṃ nivāpatiṇaṃ khāditvā pānīyaṃ pivitvā gīvaṃ ukkhipitvā disaṃ oloketvā “imaṃ",
  "atk-s0202a0:889_11": "nāma ṭhānaṃ gatassa sotthi bhavissatī”ti migaluddakānaṃ paridevantānaṃyeva vākaraṃ aghaṭṭayamānova uppatitvā",
  "atk-s0202a0:889_12": "araññaṃ pavisitvā ghanacchāyassa chattassa viya gumbassa heṭṭhā mandamandena vātena bījayamāno āgatamaggaṃ",
  "atk-s0202a0:889_13": "olokento tiṭṭhati,",
  "atk-s0202a0:889_14": "evameva thero imā gāthā bhāsitvā ākāseneva gantvā migacīre paccupaṭṭhāsi.",
  "atk-s0202a0:890_0": "Kasmā pana thero ākāsena gatoti.",
  "atk-s0202a0:890_1": "Pitā kirassa seṭṭhi sattasu dvārakoṭṭhakesu aggaḷaṃ dāpetvā malle āṇāpesi –",
  "atk-s0202a0:890_2": "“sace nikkhamitvā gacchati,",
  "atk-s0202a0:890_3": "hatthapādesu naṃ gahetvā kāsāyāni haritvā gihivesaṃ gaṇhāpethā”ti.",
  "atk-s0202a0:890_4": "Tasmā thero –",
  "atk-s0202a0:890_5": "“ete mādisaṃ mahākhīṇāsavaṃ hatthe vā pāde vā gahetvā apuññaṃ pasaveyyuṃ,",
  "atk-s0202a0:890_6": "taṃ nesaṃ mā ahosī”ti cintetvā ākāsena agamāsi.",
  "atk-s0202a0:890_7": "Parasamuddavāsittherānaṃ pana –",
  "atk-s0202a0:890_8": "“ṭhitakova imā gāthā bhāsitvā vehāsaṃ abbhuggantvā rañño korabyassa migacīre paccupaṭṭhāsī”ti ayaṃ vācanāmaggoyeva.",
  "atk-s0202a0:891_0": "303.",
  "atk-s0202a0:891_1": "Migavoti tassa uyyānapālassa nāmaṃ.",
  "atk-s0202a0:891_2": "Sodhentoti uyyānamaggaṃ samaṃ kāretvā antouyyāne tacchitabbayuttaṭṭhānāni tacchāpento sammajjitabbayuttāni ṭhānāni sammajjāpento vālukāokiraṇa-",
  "atk-s0202a0:891_3": "pupphavikiraṇa-",
  "atk-s0202a0:891_4": "puṇṇaghaṭaṭṭhapana-",
  "atk-s0202a0:891_5": "kadalikkhandhaṭhapanādīni ca karontoti attho.",
  "atk-s0202a0:891_6": "Yena rājā korabyo tenupasaṅkamīti amhākaṃ rājā sadā imassa kulaputtassa vaṇṇaṃ kathesi,",
  "atk-s0202a0:891_7": "passitukāmo etaṃ,",
  "atk-s0202a0:891_8": "āgatabhāvaṃ panassa na jānāti,",
  "atk-s0202a0:891_9": "mahā kho panāyaṃ paṇṇākāro,",
  "atk-s0202a0:891_10": "gantvā rañño ārocessāmīti cintetvā yena rājā korabyo tenupasaṅkami.",
  "atk-s0202a0:892_0": "Kittayamāno ahosīti so kira rājā theraṃ anussaritvā balamajjhepi nāṭakamajjhepi –",
  "atk-s0202a0:892_1": "“dukkaraṃ kataṃ kulaputtena tāva mahantaṃ sampattiṃ pahāya pabbajitvā punanivattitvā anapalokentenā”ti guṇaṃ kathesi,",
  "atk-s0202a0:892_2": "taṃ gahetvā ayaṃ evamāha.",
  "atk-s0202a0:892_3": "Vissajjethāti vatvāti orodhamahāmattabalakāyādīsu yassa yaṃ anucchavikaṃ,",
  "atk-s0202a0:892_4": "tassa taṃ dāpetvāti attho.",
  "atk-s0202a0:892_5": "Ussaṭāya ussaṭāyāti ussitāya ussitāya,",
  "atk-s0202a0:892_6": "mahāmattamahāraṭṭhikādīnaṃ vasena uggatuggatameva parisaṃ gahetvā upasaṅkamīti attho.",
  "atk-s0202a0:892_7": "Idha bhavaṃ raṭṭhapālo hatthatthare nisīdatūti hatthattharo tanuko bahalapupphādiguṇaṃ katvā atthato abhilakkhito hoti,",
  "atk-s0202a0:892_8": "tādise anāpucchitvā nisīdituṃ na yuttanti maññamāno evamāha.",
  "atk-s0202a0:893_0": "304.",
  "atk-s0202a0:893_1": "Pārijuññānīti pārijuññabhāvā parikkhayā.",
  "atk-s0202a0:893_2": "Jiṇṇoti jarājiṇṇo.",
  "atk-s0202a0:893_3": "Vuḍḍhoti vayovuḍḍho.",
  "atk-s0202a0:893_4": "Mahallakoti jātimahallako.",
  "atk-s0202a0:893_5": "Addhagatoti addhānaṃ atikkanto.",
  "atk-s0202a0:893_6": "Vayoanuppattoti pacchimavayaṃ anuppatto.",
  "atk-s0202a0:893_7": "Pabbajatīti dhuravihāraṃ gantvā bhikkhū vanditvā, – “bhante,",
  "atk-s0202a0:893_8": "mayā daharakāle bahuṃ kusalaṃ kataṃ,",
  "atk-s0202a0:893_9": "idāni mahallakomhi,",
  "atk-s0202a0:893_10": "mahallakassa cesā pabbajjā nāma,",
  "atk-s0202a0:893_11": "cetiyaṅgaṇaṃ sammajjitvā appaharitaṃ katvā jīvissāmi,",
  "atk-s0202a0:893_12": "pabbājetha maṃ,",
  "atk-s0202a0:893_13": "bhante,”ti kāruññaṃ uppādento yācati,",
  "atk-s0202a0:893_14": "therā anukampāya pabbājenti.",
  "atk-s0202a0:893_15": "Taṃ sandhāyetaṃ vuttaṃ.",
  "atk-s0202a0:893_16": "Dutiyavārepi eseva nayo.",
  "atk-s0202a0:894_0": "Appābādhoti arogo.",
  "atk-s0202a0:894_1": "Appātaṅkoti niddukkho.",
  "atk-s0202a0:894_2": "Samavepākiniyāti samavipācaniyā.",
  "atk-s0202a0:894_3": "Gahaṇiyāti kammajatejodhātuyā.",
  "atk-s0202a0:894_4": "Tattha yassa bhuttabhutto āhāro jīrati,",
  "atk-s0202a0:894_5": "yassa vā pana puṭabhattaṃ viya tatheva tiṭṭhati,",
  "atk-s0202a0:894_6": "ubhopete na samavepākiniyā gahaṇiyā samannāgatā.",
  "atk-s0202a0:894_7": "Yassa pana bhuttakāle bhattacchando uppajjateva,",
  "atk-s0202a0:894_8": "ayaṃ samavepākiniyā samannāgato.",
  "atk-s0202a0:894_9": "Nātisītāya naccuṇhāyāti teneva kāraṇena nātisītāya naccuṇhāya.",
  "atk-s0202a0:894_10": "Anupubbenāti rājāno vā harantītiādinā anukkamena.",
  "atk-s0202a0:894_11": "Dutiyavāre rājabhayacorabhayachātakabhayādinā anukkamena.",
  "atk-s0202a0:895_0": "305.",
  "atk-s0202a0:895_1": "Dhammuddesā uddiṭṭhāti dhammaniddesā uddiṭṭhā.",
  "atk-s0202a0:895_2": "Upaniyyatīti jarāmaraṇasantikaṃ gacchati,",
  "atk-s0202a0:895_3": "āyukkhayena vā tattha niyyati.",
  "atk-s0202a0:895_4": "Addhuvoti dhuvaṭṭhānavirahito.",
  "atk-s0202a0:895_5": "Atāṇoti tāyituṃ samatthena virahito.",
  "atk-s0202a0:895_6": "Anabhissaroti asaraṇo abhisaritvā abhigantvā assāsetuṃ samatthena virahito.",
  "atk-s0202a0:895_7": "Assakoti nissako sakabhaṇḍavirahito.",
  "atk-s0202a0:895_8": "Sabbaṃ pahāya gamanīyanti sakabhaṇḍanti sallakkhitaṃ sabbaṃ pahāya lokena gantabbaṃ.",
  "atk-s0202a0:895_9": "Taṇhādāsoti taṇhāya dāso.",
  "atk-s0202a0:896_0": "306.",
  "atk-s0202a0:896_1": "Hatthisminti hatthisippe.",
  "atk-s0202a0:896_2": "Katāvīti katakaraṇīyo,",
  "atk-s0202a0:896_3": "sikkhitasikkho paguṇasippoti attho.",
  "atk-s0202a0:896_4": "Esa nayo sabbattha.",
  "atk-s0202a0:896_5": "Ūrubalīti ūrubalasampanno.",
  "atk-s0202a0:896_6": "Yassa hi phalakañca āvudhañca gahetvā parasenaṃ pavisitvā abhinnaṃ bhindato bhinnaṃ sandhārayato parahatthagataṃ rajjaṃ āharituṃ ūrubalaṃ atthi,",
  "atk-s0202a0:896_7": "ayaṃ ūrubalī nāma.",
  "atk-s0202a0:896_8": "Bāhubalīti bāhubalasampanno.",
  "atk-s0202a0:896_9": "Sesaṃ purimasadisameva.",
  "atk-s0202a0:896_10": "Alamattoti samatthaattabhāvo.",
  "atk-s0202a0:897_0": "Pariyodhāya vattissantīti uppannaṃ uppaddavaṃ odhāya avattharitvā vattissantīti sallakkhetvā gahitā.",
  "atk-s0202a0:898_0": "Saṃvijjati kho,",
  "atk-s0202a0:898_1": "bho raṭṭhapāla,",
  "atk-s0202a0:898_2": "imasmiṃ rājakule pahūtaṃ hiraññasuvaṇṇanti idaṃ so rājā upari dhammuddesassa kāraṇaṃ āharanto āha.",
  "atk-s0202a0:899_0": "Athāparaṃ etadavocāti etaṃ “passāmi loke”tiādinā nayena catunnaṃ dhammuddesānaṃ anugītiṃ avoca.",
  "atk-s0202a0:900_0": "307.",
  "atk-s0202a0:900_1": "Tattha bhiyyova kāme abhipatthayantīti ekaṃ labhitvā dve patthayanti,",
  "atk-s0202a0:900_2": "dve labhitvā cattāroti evaṃ uttaruttari vatthukāmakilesakāme patthayantiyeva.",
  "atk-s0202a0:901_0": "Pasayhāti sapattagaṇaṃ abhibhavitvā.",
  "atk-s0202a0:901_1": "Sasāgarantanti saddhiṃ sāgarantena.",
  "atk-s0202a0:901_2": "Oraṃ samuddassāti yaṃ samuddassa orato sakaraṭṭhaṃ,",
  "atk-s0202a0:901_3": "tena atittarūpoti attho.",
  "atk-s0202a0:901_4": "Na hatthīti na hi atthi.",
  "atk-s0202a0:902_0": "Aho vatā noti aho vata nu,",
  "atk-s0202a0:902_1": "ayameva vā pāṭho.",
  "atk-s0202a0:902_2": "Amarāti cāhūti amaraṃ iti ca āhu.",
  "atk-s0202a0:902_3": "Idaṃ vuttaṃ hoti –",
  "atk-s0202a0:902_4": "yaṃ mataṃ ñātī parivāretvā kandanti, taṃ –",
  "atk-s0202a0:902_5": "“aho vata amhākaṃ bhātā mato,",
  "atk-s0202a0:902_6": "putto mato”tiādīnipi vadanti.",
  "atk-s0202a0:903_0": "Phusanti phassanti maraṇaphassaṃ phusanti.",
  "atk-s0202a0:903_1": "Tatheva phuṭṭhoti yathā bālo,",
  "atk-s0202a0:903_2": "dhīropi tatheva maraṇaphassena phuṭṭho,",
  "atk-s0202a0:903_3": "aphuṭṭho nāma natthi,",
  "atk-s0202a0:903_4": "ayaṃ pana viseso.",
  "atk-s0202a0:903_5": "Bālo ca bālyā vadhitova setīti bālo bālabhāvena maraṇaphassaṃ āgamma vadhitova seti abhihatova sayati.",
  "atk-s0202a0:903_6": "Akataṃ vata me kalyāṇantiādivippaṭisāravasena calati vedhati vipphandati.",
  "atk-s0202a0:903_7": "Dhīro ca na vedhatīti dhīro sugatinimittaṃ passanto na vedhati na calati.",
  "atk-s0202a0:904_0": "Yāya vosānaṃ idhādhigacchatīti yāya paññāya imasmiṃ loke sabbakiccavosānaṃ arahattaṃ adhigacchati,",
  "atk-s0202a0:904_1": "sāva dhanato uttamatarā.",
  "atk-s0202a0:904_2": "Abyositattāti apariyositattā,",
  "atk-s0202a0:904_3": "arahattapattiyā,",
  "atk-s0202a0:904_4": "abhāvenāti attho.",
  "atk-s0202a0:904_5": "Bhavābhavesūti hīnappaṇītesu bhavesu.",
  "atk-s0202a0:905_0": "Upeti gabbhañca parañca lokanti tesu pāpaṃ karontesu yo koci satto paramparāya saṃsāraṃ āpajjitvā gabbhañca parañca lokaṃ upeti.",
  "atk-s0202a0:905_1": "Tassappapaññoti tassa tādisassa appapaññassa añño appapañño abhisaddahanto.",
  "atk-s0202a0:906_0": "Sakammunā haññatīti attanā katakammavasena “kasāhipi tāletī”tiādīhi kammakāraṇāhi haññati.",
  "atk-s0202a0:906_1": "Pecca paramhi loketi ito gantvā paramhi apāyaloke.",
  "atk-s0202a0:907_0": "Virūparūpenāti vividharūpena,",
  "atk-s0202a0:907_1": "nānāsabhāvenāti attho.",
  "atk-s0202a0:907_2": "Kāmaguṇesūti diṭṭhadhammikasamparāyikesu sabbakāmaguṇesu ādīnavaṃ disvā.",
  "atk-s0202a0:907_3": "Daharāti antamaso kalalamattabhāvaṃ upādāya taruṇā.",
  "atk-s0202a0:907_4": "Vuḍḍhāti vassasatātikkantā.",
  "atk-s0202a0:907_5": "Apaṇṇakaṃ sāmaññameva seyyoti aviruddhaṃ advajjhagāmiṃ ekantaniyyānikaṃ sāmaññameva “seyyo,",
  "atk-s0202a0:907_6": "uttaritarañca paṇītatarañcā”ti upadhāretvā pabbajitosmi mahārājāti.",
  "atk-s0202a0:907_7": "Tasmā yaṃ tvaṃ vadasi –",
  "atk-s0202a0:907_8": "“kiṃ disvā vā sutvā vā”ti,",
  "atk-s0202a0:907_9": "idaṃ disvā ca sutvā ca pabbajitosmīti maṃ dhārehīti desanaṃ niṭṭhāpesīti.",
  "atk-s0202a0:908_0": "Papañcasūdaniyā majjhimanikāyaṭṭhakathāya",
  "atk-s0202a0:909_0": "Raṭṭhapālasuttavaṇṇanā niṭṭhitā.",
  "atk-s0202a0:910_0": "3. Maghadevasuttavaṇṇanā",
  "atk-s0202a0:911_0": "308.",
  "atk-s0202a0:911_1": "Evaṃ me sutanti maghadevasuttaṃ.",
  "atk-s0202a0:911_2": "Tattha maghadevaambavaneti pubbe maghadevo nāma rājā taṃ ambavanaṃ ropesi.",
  "atk-s0202a0:911_3": "Tesu rukkhesu palujjamānesu aparabhāge aññepi rājāno ropesuṃyeva.",
  "atk-s0202a0:911_4": "Taṃ pana paṭhamavohāravasena maghadevambavananteva saṅkhaṃ gataṃ.",
  "atk-s0202a0:911_5": "Sitaṃ pātvākāsīti sāyanhasamaye vihāracārikaṃ caramāno ramaṇīyaṃ bhūmibhāgaṃ disvā –",
  "atk-s0202a0:911_6": "“vasitapubbaṃ nu kho me imasmiṃ okāse”ti āvajjanto –",
  "atk-s0202a0:911_7": "“pubbe ahaṃ maghadevo nāma rājā hutvā imaṃ ambavanaṃ ropesiṃ,",
  "atk-s0202a0:911_8": "ettheva pabbajitvā cattāro brahmavihāre bhāvetvā brahmaloke nibbattiṃ.",
  "atk-s0202a0:911_9": "Taṃ kho panetaṃ kāraṇaṃ bhikkhusaṅghassa apākaṭaṃ,",
  "atk-s0202a0:911_10": "pākaṭaṃ karissāmī”ti aggaggadante dassento sitaṃ pātu akāsi.",
  "atk-s0202a0:912_0": "Dhammo assa atthīti dhammiko.",
  "atk-s0202a0:912_1": "Dhammena rājā jātoti dhammarājā.",
  "atk-s0202a0:912_2": "Dhamme ṭhitoti dasakusalakammapathadhamme ṭhito.",
  "atk-s0202a0:912_3": "Dhammaṃ caratīti samaṃ carati.",
  "atk-s0202a0:912_4": "Tatra brāhmaṇagahapatikesūti yopi so pubbarājūhi brāhmaṇānaṃ dinnaparihāro,",
  "atk-s0202a0:912_5": "taṃ ahāpetvā pakatiniyāmeneva adāsi,",
  "atk-s0202a0:912_6": "tathā gahapatikānaṃ.",
  "atk-s0202a0:912_7": "Taṃ sandhāyetaṃ vuttaṃ.",
  "atk-s0202a0:912_8": "Pakkhassāti iminā pāṭihārikapakkhopi saṅgahito.",
  "atk-s0202a0:912_9": "Aṭṭhamīuposathassa hi paccuggamanānuggamanavasena sattamiyañca navamiyañca,",
  "atk-s0202a0:912_10": "cātuddasapannarasānaṃ paccuggamanānuggamanavasena terasiyañca pāṭipade cāti ime divasā pāṭihārikapakkhāti veditabbā.",
  "atk-s0202a0:912_11": "Tesupi uposathaṃ upavasi.",
  "atk-s0202a0:913_0": "309.",
  "atk-s0202a0:913_1": "Devadūtāti devoti maccu,",
  "atk-s0202a0:913_2": "tassa dūtāti devadūtā.",
  "atk-s0202a0:913_3": "Sirasmiñhi palitesu pātubhūtesu maccurājassa santike ṭhito viya hoti,",
  "atk-s0202a0:913_4": "tasmā palitāni maccudevassa dūtāti vuccanti.",
  "atk-s0202a0:913_5": "Devā viya dūtātipi devadūtā.",
  "atk-s0202a0:913_6": "Yathā hi alaṅkatapaṭiyattāya devatāya ākāse ṭhatvā “asukadivase marissatī”ti vutte taṃ tatheva hoti,",
  "atk-s0202a0:913_7": "evaṃ sirasmiṃ palitesu pātubhūtesu devatābyākaraṇasadisameva hoti.",
  "atk-s0202a0:913_8": "Tasmā palitāni devasadisā dūtāti vuccanti.",
  "atk-s0202a0:913_9": "Visuddhidevānaṃ dūtātipi devadūtā.",
  "atk-s0202a0:913_10": "Sabbabodhisattā hi jiṇṇabyādhitamatapabbajite disvāva saṃvegamāpajjitvā nikkhamma pabbajanti. Yathāha –",
  "atk-s0202a0:914_0": "“Jiṇṇañca disvā dukhitañca byādhitaṃ,",
  "atk-s0202a0:915_0": "Matañca disvā gatamāyusaṅkhayaṃ;",
  "atk-s0202a0:916_0": "Kāsāyavatthaṃ pabbajitañca disvā,",
  "atk-s0202a0:917_0": "Tasmā ahaṃ pabbajitomhi rājā”ti.",
  "atk-s0202a0:918_0": "Iminā pariyāyena palitāni visuddhidevānaṃ dūtattā devadūtāti vuccanti.",
  "atk-s0202a0:919_0": "Kappakassa gāmavaraṃ datvāti satasahassuṭṭhānakaṃ jeṭṭhakagāmaṃ datvā.",
  "atk-s0202a0:919_1": "Kasmā adāsi?",
  "atk-s0202a0:919_2": "Saṃviggamānasattā.",
  "atk-s0202a0:919_3": "Tassa hi añjalismiṃ ṭhapitāni palitāni disvāva saṃvego uppajjati.",
  "atk-s0202a0:919_4": "Aññāni caturāsītivassasahassāni āyu atthi,",
  "atk-s0202a0:919_5": "evaṃ santepi maccurājassa santike ṭhitaṃ viya attānaṃ maññamāno saṃviggo pabbajjaṃ roceti.",
  "atk-s0202a0:919_6": "Tena vuttaṃ –",
  "atk-s0202a0:920_0": "“Sire disvāna palitaṃ, maghadevo disampati;",
  "atk-s0202a0:921_0": "Saṃvegaṃ alabhī dhīro, pabbajjaṃ samarocayī”ti.",
  "atk-s0202a0:922_0": "Aparampi vuttaṃ –",
  "atk-s0202a0:923_0": "“Uttamaṅgaruhā mayhaṃ, ime jātā vayoharā;",
  "atk-s0202a0:924_0": "Pātubhūtā devadūtā, pabbajjāsamayo mamā”ti.",
  "atk-s0202a0:925_0": "Purisayugeti vaṃsasambhave purise.",
  "atk-s0202a0:925_1": "Kesamassuṃ ohāretvāti tāpasapabbajjaṃ pabbajantāpi hi paṭhamaṃ kesamassuṃ ohāretvā pabbajanti,",
  "atk-s0202a0:925_2": "tato paṭṭhāya vaḍḍhite kese bandhitvā jaṭākalāpadharā hutvā vicaranti.",
  "atk-s0202a0:925_3": "Bodhisattopi tāpasapabbajjaṃ pabbaji.",
  "atk-s0202a0:925_4": "Pabbajito pana anesanaṃ ananuyuñjitvā rājagehato āhaṭabhikkhāya yāpento brahmavihāraṃ bhāvesi.",
  "atk-s0202a0:925_5": "Tasmā so mettāsahagatenātiādi vuttaṃ.",
  "atk-s0202a0:926_0": "Kumārakīḷitaṃ kīḷīti aṅkena aṅkaṃ parihariyamāno kīḷi.",
  "atk-s0202a0:926_1": "Mālākalāpaṃ viya hi naṃ ukkhipitvāva vicariṃsu.",
  "atk-s0202a0:926_2": "Rañño maghadevassa putto…pe…",
  "atk-s0202a0:926_3": "pabbajīti imassa pabbajitadivase pañca maṅgalāni ahesuṃ.",
  "atk-s0202a0:926_4": "Maghadevarañño matakabhattaṃ,",
  "atk-s0202a0:926_5": "tassa rañño pabbajitamaṅgalaṃ,",
  "atk-s0202a0:926_6": "tassa puttassa chattussāpanamaṅgalaṃ,",
  "atk-s0202a0:926_7": "tassa puttassa uparajjamaṅgalaṃ,",
  "atk-s0202a0:926_8": "tassa puttassa nāmakaraṇamaṅgalanti ekasmiṃyeva samaye pañca maṅgalāni ahesuṃ,",
  "atk-s0202a0:926_9": "sakalajambudīpatale unnaṅgalamahosi.",
  "atk-s0202a0:927_0": "311.",
  "atk-s0202a0:927_1": "Puttapaputtakāti puttā ca puttaputtā cāti evaṃ pavattā tassa paramparā.",
  "atk-s0202a0:927_2": "Pacchimako ahosīti pabbajjāpacchimako ahosi.",
  "atk-s0202a0:927_3": "Bodhisatto kira brahmaloke nibbatto –",
  "atk-s0202a0:927_4": "“pavattati nu kho taṃ mayā manussaloke nihataṃ kalyāṇavatta”nti āvajjanto addasa –",
  "atk-s0202a0:927_5": "“ettakaṃ addhānaṃ pavattati,",
  "atk-s0202a0:927_6": "idāni na pavattissatī”ti.",
  "atk-s0202a0:927_7": "Na kho panāhaṃ mayhaṃ paveṇiyā ucchijjituṃ dassāmīti attano vaṃse jātaraññoyeva aggamahesiyā kucchismiṃ",
  "atk-s0202a0:927_8": "paṭisandhiṃ gahetvā attano vaṃsassa nemiṃ ghaṭento viya nibbatto,",
  "atk-s0202a0:927_9": "tenevassa nimīti nāmaṃ ahosi.",
  "atk-s0202a0:927_10": "Iti so pabbajitarājūnaṃ sabbapacchimako hutvā pabbajitoti pabbajjāpacchimako ahosi.",
  "atk-s0202a0:927_11": "Guṇehi pana atirekataro.",
  "atk-s0202a0:927_12": "Tassa hi sabbarājūhi atirekatarā dve guṇā ahesuṃ.",
  "atk-s0202a0:927_13": "Catūsu dvāresu satasahassaṃ satasahassaṃ vissajjetvā devasikaṃ dānaṃ adāsi,",
  "atk-s0202a0:927_14": "anuposathikassa ca dassanaṃ nivāresi.",
  "atk-s0202a0:927_15": "Anuposathikesu hi rājānaṃ passissāmāti gatesu dovāriko pucchati “tumhe uposathikā no vā”ti.",
  "atk-s0202a0:927_16": "Ye anuposathikā honti,",
  "atk-s0202a0:927_17": "te nivāreti “anuposathikānaṃ rājā dassanaṃ na detī”ti.",
  "atk-s0202a0:927_18": "“Mayaṃ janapadavāsino kāle bhojanaṃ kuhiṃ labhissāmā”tipi tattha vacanokāso natthi.",
  "atk-s0202a0:927_19": "Catūsu hi dvāresu rājaṅgaṇe ca anekāni bhattacāṭisahassāni paṭiyattāneva honti.",
  "atk-s0202a0:927_20": "Tasmā mahājano icchiticchitaṭṭhāne massuṃ kāretvā nhāyitvā vatthāni parivattetvā yathārucitaṃ bhojanaṃ",
  "atk-s0202a0:927_21": "bhuñjitvā uposathaṅgāni adhiṭṭhāya rañño gehadvāraṃ gacchati.",
  "atk-s0202a0:927_22": "Dovārikena “uposathikā tumhe”ti pucchitapucchitā “āma āmā”ti vadanti.",
  "atk-s0202a0:927_23": "Tena hi āgacchathāti pavesetvā rañño dasseti.",
  "atk-s0202a0:927_24": "Iti imehi dvīhi guṇehi atirekataro ahosi.",
  "atk-s0202a0:928_0": "312.",
  "atk-s0202a0:928_1": "Devānaṃ tāvatiṃsānanti tāvatiṃsabhavane nibbattadevānaṃ.",
  "atk-s0202a0:928_2": "Te kira devā videharaṭṭhe mithilanagaravāsino rañño ovāde ṭhatvā pañca sīlāni rakkhitvā uposathakammaṃ",
  "atk-s0202a0:928_3": "katvā tattha nibbattā rañño guṇakathaṃ kathenti.",
  "atk-s0202a0:928_4": "Te sandhāya vuttaṃ “devānaṃ tāvatiṃsāna”nti.",
  "atk-s0202a0:929_0": "Nisinno hotīti pāsādavarassa uparigato dānañca sīlañca upaparikkhamāno nisinno hoti.",
  "atk-s0202a0:929_1": "Evaṃ kirassa ahosi –",
  "atk-s0202a0:929_2": "“dānaṃ nu kho mahantaṃ udāhu sīlaṃ,",
  "atk-s0202a0:929_3": "yadi dānaṃ mahantaṃ,",
  "atk-s0202a0:929_4": "ajjhottharitvā dānameva dassāmi.",
  "atk-s0202a0:929_5": "Atha sīlaṃ,",
  "atk-s0202a0:929_6": "sīlameva pūrissāmī”ti.",
  "atk-s0202a0:929_7": "Tassa “idaṃ mahantaṃ idaṃ mahanta”nti nicchituṃ asakkontasseva sakko gantvā purato pāturahosi.",
  "atk-s0202a0:929_8": "Tena vuttaṃ atha kho,",
  "atk-s0202a0:929_9": "ānanda,…pe…",
  "atk-s0202a0:929_10": "sammukhe pāturahosīti.",
  "atk-s0202a0:929_11": "Evaṃ kirassa ahosi –",
  "atk-s0202a0:929_12": "“rañño kaṅkhā uppannā,",
  "atk-s0202a0:929_13": "tassa kaṅkhacchedanatthaṃ pañhañca kathessāmi,",
  "atk-s0202a0:929_14": "idhāgamanatthāya paṭiññañca gaṇhissāmī”ti.",
  "atk-s0202a0:929_15": "Tasmā gantvā sammukhe pāturahosi.",
  "atk-s0202a0:929_16": "Rājā adiṭṭhapubbaṃ rūpaṃ disvā bhīto ahosi lomahaṭṭhajāto.",
  "atk-s0202a0:929_17": "Atha naṃ sakko –",
  "atk-s0202a0:929_18": "“mā bhāyi, mahārāja,",
  "atk-s0202a0:929_19": "vissattho pañhaṃ puccha,",
  "atk-s0202a0:929_20": "kaṅkhaṃ te paṭivinodessāmī”ti āha.",
  "atk-s0202a0:930_0": "Rājā –",
  "atk-s0202a0:931_0": "“Pucchāmi taṃ mahārāja, sabbabhūtānamissara;",
  "atk-s0202a0:932_0": "Dānaṃ vā brahmacariyaṃ vā, katamaṃ su mahapphala”nti. –",
  "atk-s0202a0:933_0": "Pañhaṃ pucchi. Sakko –",
  "atk-s0202a0:933_1": "“dānaṃ nāma kiṃ,",
  "atk-s0202a0:933_2": "sīlameva guṇavisiṭṭhatāya mahantaṃ.",
  "atk-s0202a0:933_3": "Ahañhi pubbe, mahārāja,",
  "atk-s0202a0:933_4": "dasavassasahassāni dasannaṃ jaṭilasahassānaṃ dānaṃ datvā pettivisayato na mutto,",
  "atk-s0202a0:933_5": "sīlavantā pana mayhaṃ dānaṃ bhuñjitvā brahmaloke nibbattā”ti vatvā imā gāthā avoca –",
  "atk-s0202a0:934_0": "“Hīnena brahmacariyena, khattiye upapajjati;",
  "atk-s0202a0:935_0": "Majjhimena ca devattaṃ, uttamena visujjhati.",
  "atk-s0202a0:936_0": "Na hete sulabhā kāyā, yācayogena kenaci;",
  "atk-s0202a0:937_0": "Ye kāye upapajjanti, anāgārā tapassino”ti. ;",
  "atk-s0202a0:938_0": "Evaṃ rañño kaṅkhaṃ vinodetvā devalokagamanāya paṭiññāgahaṇatthaṃ lābhā te mahārājātiādimāha.",
  "atk-s0202a0:938_1": "Tattha avikampamānoti abhāyamāno.",
  "atk-s0202a0:938_2": "Adhivāsesīti ahaṃ mahājanaṃ kusalaṃ samādapemi,",
  "atk-s0202a0:938_3": "puññavantānaṃ pana vasanaṭṭhānaṃ disvā āgatena manussapathe sukhaṃ kathetuṃ hotīti adhivāsesi.",
  "atk-s0202a0:939_0": "313.",
  "atk-s0202a0:939_1": "Evaṃ bhaddantavāti evaṃ hotu bhaddakaṃ tava vacananti vatvā.",
  "atk-s0202a0:939_2": "Yojetvāti ekasmiṃyeva yuge sahassaassājānīye yojetvā.",
  "atk-s0202a0:939_3": "Tesaṃ pana pāṭiyekkaṃ yojanakiccaṃ natthi,",
  "atk-s0202a0:939_4": "manaṃ āgamma yuttāyeva honti.",
  "atk-s0202a0:939_5": "So pana dibbaratho diyaḍḍhayojanasatiko hoti,",
  "atk-s0202a0:939_6": "naddhito paṭṭhāya rathasīsaṃ paññāsayojanāni,",
  "atk-s0202a0:939_7": "akkhabandho paṇṇāsayojanāni,",
  "atk-s0202a0:939_8": "akkhabandhato paṭṭhāya pacchābhāgo paṇṇāsayojanāni,",
  "atk-s0202a0:939_9": "sabbo sattavaṇṇaratanamayo.",
  "atk-s0202a0:939_10": "Devaloko nāma uddhaṃ,",
  "atk-s0202a0:939_11": "manussaloko adho,",
  "atk-s0202a0:939_12": "tasmā heṭṭhāmukhaṃ rathaṃ pesesīti na sallakkhetabbaṃ.",
  "atk-s0202a0:939_13": "Yathā pana pakatimaggaṃ peseti,",
  "atk-s0202a0:939_14": "evameva manussānaṃ sāyamāsabhatte niṭṭhite candena saddhiṃ yuganaddhaṃ katvā pesesi,",
  "atk-s0202a0:939_15": "yamakacandā uṭṭhitā viya ahesuṃ.",
  "atk-s0202a0:939_16": "Mahājano disvā “yamakacandā uggatā”ti āha.",
  "atk-s0202a0:939_17": "Āgacchante āgacchante na yamakacandā,",
  "atk-s0202a0:939_18": "ekaṃ vimānaṃ,",
  "atk-s0202a0:939_19": "na vimānaṃ,",
  "atk-s0202a0:939_20": "eko rathoti.",
  "atk-s0202a0:939_21": "Rathopi āgacchanto āgacchanto pakatirathappamāṇova,",
  "atk-s0202a0:939_22": "assāpi pakatiassappamāṇāva ahesuṃ.",
  "atk-s0202a0:939_23": "Evaṃ rathaṃ āharitvā rañño pāsādaṃ padakkhiṇaṃ katvā pācīnasīhapañjaraṭṭhāne rathaṃ nivattetvā āgatamaggābhimukhaṃ",
  "atk-s0202a0:939_24": "katvā sīhapañjare ṭhatvāva ārohanasajjaṃ ṭhapesi.",
  "atk-s0202a0:940_0": "Abhiruha mahārājāti rājā –",
  "atk-s0202a0:940_1": "“dibbayānaṃ me laddha”nti na tāvadeva abhiruhi,",
  "atk-s0202a0:940_2": "nāgarānaṃ pana ovādaṃ adāsi “passatha tātā,",
  "atk-s0202a0:940_3": "yaṃ me sakkena devaraññā dibbaratho pesito,",
  "atk-s0202a0:940_4": "so ca kho na jātigottaṃ vā kulappadesaṃ vā paṭicca pesito,",
  "atk-s0202a0:940_5": "mayhaṃ pana sīlācāraguṇe pasīditvā pesito.",
  "atk-s0202a0:940_6": "Sace tumhepi sīlaṃ rakkhissatha,",
  "atk-s0202a0:940_7": "tumhākampi pesessati,",
  "atk-s0202a0:940_8": "evaṃ rakkhituṃ yuttaṃ nāmetaṃ sīlaṃ.",
  "atk-s0202a0:940_9": "Nāhaṃ devalokaṃ gantvā cirāyissāmi,",
  "atk-s0202a0:940_10": "appamattā hothā”ti mahājanaṃ ovaditvā pañcasu sīlesu patiṭṭhāpetvā rathaṃ abhiruhi.",
  "atk-s0202a0:940_11": "Tato mātali saṅgāhako “ahampi mahārājassa mamānucchavikaṃ karissāmī”ti ākāsamhi dve magge dassetvā apica mahārājātiādimāha.",
  "atk-s0202a0:941_0": "Tattha katamenāti, mahārāja,",
  "atk-s0202a0:941_1": "imesu maggesu eko nirayaṃ gacchati,",
  "atk-s0202a0:941_2": "eko devalokaṃ,",
  "atk-s0202a0:941_3": "tesu taṃ katamena nemi.",
  "atk-s0202a0:941_4": "Yenāti yena maggena gantvā yattha pāpakammantā pāpakānaṃ kammānaṃ vipākaṃ paṭisaṃvediyanti,",
  "atk-s0202a0:941_5": "taṃ ṭhānaṃ sakkā hoti passitunti attho.",
  "atk-s0202a0:941_6": "Dutiyapadepi eseva nayo.",
  "atk-s0202a0:941_7": "Jātakepi –",
  "atk-s0202a0:942_0": "“Kena taṃ nemi maggena, rājaseṭṭha disampati;",
  "atk-s0202a0:943_0": "Yena vā pāpakammantā, puññakammā ca ye narā”ti. –",
  "atk-s0202a0:944_0": "Gāthāya ayamevattho. Tenevāha –",
  "atk-s0202a0:945_0": "“Niraye tāva passāmi, āvāse pāpakamminaṃ;",
  "atk-s0202a0:946_0": "Ṭhānāni luddakammānaṃ, dussīlānañca yā gatī”ti. ;",
  "atk-s0202a0:947_0": "Ubhayeneva maṃ mātali nehīti mātali dvīhi maggehi maṃ nehi,",
  "atk-s0202a0:947_1": "ahaṃ nirayaṃ passitukāmo devalokampīti.",
  "atk-s0202a0:947_2": "Paṭhamaṃ katamena nemīti.",
  "atk-s0202a0:947_3": "Paṭhamaṃ nirayamaggena nehīti.",
  "atk-s0202a0:947_4": "Tato mātali attano ānubhāvena rājānaṃ pañcadasa mahāniraye dassesi.",
  "atk-s0202a0:947_5": "Vitthārakathā panettha –",
  "atk-s0202a0:948_0": "“Dassesi mātali rañño, duggaṃ vetaraṇiṃ nadiṃ;",
  "atk-s0202a0:949_0": "Kuthitaṃ khārasaṃyuttaṃ, tattaṃ aggisikhūpama”nti. –",
  "atk-s0202a0:950_0": "Jātake vuttanayena veditabbā.",
  "atk-s0202a0:950_1": "Nirayaṃ dassetvā rathaṃ nivattetvā devalokābhimukhaṃ gantvā bīraṇīdevadhītāya soṇadinnadevaputtassa gaṇadevaputtānañca",
  "atk-s0202a0:950_2": "vimānāni dassento devalokaṃ nesi.",
  "atk-s0202a0:950_3": "Tatrāpi vitthārakathā –",
  "atk-s0202a0:951_0": "“Yadi te sutā bīraṇī jīvaloke,",
  "atk-s0202a0:952_0": "Āmāyadāsī ahu brāhmaṇassa;",
  "atk-s0202a0:953_0": "Sā pattakāle atithiṃ viditvā,",
  "atk-s0202a0:954_0": "Mātāva puttaṃ sakimābhinandī;",
  "atk-s0202a0:955_0": "Saṃyamā saṃvibhāgā ca,",
  "atk-s0202a0:956_0": "Sā vimānasmi modatī”ti. –",
  "atk-s0202a0:957_0": "Jātake vuttanayeneva veditabbā.",
  "atk-s0202a0:958_0": "Evaṃ gacchato pana tassa rathanemi vaṭṭiyā cittakūṭadvārakoṭṭhakassa ummāre pahatamatteva devanagare kolāhalaṃ ahosi.",
  "atk-s0202a0:958_1": "Sakkaṃ devarājānaṃ ekakaṃyeva ohāya devasaṅgho mahāsattaṃ paccuggamanamakāsi,",
  "atk-s0202a0:958_2": "taṃ devatānaṃ ādaraṃ disvā sakko cittaṃ sandhāretuṃ asakkonto –",
  "atk-s0202a0:958_3": "“abhirama, mahārāja,",
  "atk-s0202a0:958_4": "devesu devānubhāvenā”ti āha.",
  "atk-s0202a0:958_5": "Evaṃ kirassa ahosi –",
  "atk-s0202a0:958_6": "“ayaṃ rājā ajja āgantvā ekadivaseneva devagaṇaṃ attano abhimukhamakāsi.",
  "atk-s0202a0:958_7": "Sace ekaṃ dve divase vasissati,",
  "atk-s0202a0:958_8": "na maṃ devā olokessantī”ti.",
  "atk-s0202a0:958_9": "So usūyamāno,",
  "atk-s0202a0:958_10": "“mahārāja,",
  "atk-s0202a0:958_11": "tuyhaṃ imasmiṃ devaloke vasituṃ puññaṃ natthi,",
  "atk-s0202a0:958_12": "aññesaṃ puññena vasāhī”ti iminā adhippāyena evamāha.",
  "atk-s0202a0:958_13": "Bodhisatto –",
  "atk-s0202a0:958_14": "“nāsakkhi jarasakko manaṃ sandhāretuṃ,",
  "atk-s0202a0:958_15": "paraṃ nissāya laddhaṃ kho pana yācitvā laddhabhaṇḍakaṃ viya hotī”ti paṭikkhipanto alaṃ mārisātiādimāha.",
  "atk-s0202a0:958_16": "Jātakepi vuttaṃ –",
  "atk-s0202a0:959_0": "“Yathā yācitakaṃ yānaṃ, yathā yācitakaṃ dhanaṃ;",
  "atk-s0202a0:960_0": "Evaṃsampadameve taṃ, yaṃ parato dānapaccayā;",
  "atk-s0202a0:961_0": "Na cāhametamicchāmi, yaṃ parato dānapaccayā”ti. –",
  "atk-s0202a0:962_0": "Sabbaṃ vattabbaṃ.",
  "atk-s0202a0:962_1": "Bodhisatto pana manussattabhāvena kativāre devalokaṃ gatoti. Cattāro –",
  "atk-s0202a0:962_2": "mandhāturājakāle sādhinarājakāle guttilavīṇāvādakakāle nimimahārājakāleti.",
  "atk-s0202a0:962_3": "So mandhātukāle devaloke asaṅkhyeyyaṃ kālaṃ vasi,",
  "atk-s0202a0:962_4": "tasmiñhi vasamāneyeva chattiṃsa sakkā caviṃsu.",
  "atk-s0202a0:962_5": "Sādhinarājakāle sattāhaṃ vasi,",
  "atk-s0202a0:962_6": "manussagaṇanāya satta vassasatāni honti.",
  "atk-s0202a0:962_7": "Guttilavīṇāvādakakāle ca nimirājakāle ca muhuttamattaṃ vasi,",
  "atk-s0202a0:962_8": "manussagaṇanāya satta divasāni honti.",
  "atk-s0202a0:963_0": "314. Tattheva mithilaṃ paṭinesīti paṭinetvā pakatisirigabbheyeva patiṭṭhāpesi.",
  "atk-s0202a0:964_0": "315.",
  "atk-s0202a0:964_1": "Kaḷārajanakoti tassa nāmaṃ.",
  "atk-s0202a0:964_2": "Kaḷāradantatāya pana kaḷārajanakoti vutto.",
  "atk-s0202a0:964_3": "Na so agārasmā anagāriyaṃ pabbajīti ettakamattameva na akāsi,",
  "atk-s0202a0:964_4": "sesaṃ sabbaṃ pākatikameva ahosi.",
  "atk-s0202a0:965_0": "316.",
  "atk-s0202a0:965_1": "Samucchedo hotīti ettha kalyāṇavattaṃ ko samucchindati,",
  "atk-s0202a0:965_2": "kena samucchinnaṃ,",
  "atk-s0202a0:965_3": "ko pavatteti,",
  "atk-s0202a0:965_4": "kena pavattitaṃ nāma hotīti ayaṃ vibhāgo veditabbo.",
  "atk-s0202a0:965_5": "Tattha sīlavā bhikkhu “na sakkā mayā arahattaṃ laddhu”nti vīriyaṃ akaronto samucchindati.",
  "atk-s0202a0:965_6": "Dussīlena samucchinnaṃ nāma hoti.",
  "atk-s0202a0:965_7": "Satta sekhā pavattenti.",
  "atk-s0202a0:965_8": "Khīṇāsavena pavattitaṃ nāma hoti.",
  "atk-s0202a0:965_9": "Sesaṃ sabbattha uttānamevāti.",
  "atk-s0202a0:966_0": "Papañcasūdaniyā majjhimanikāyaṭṭhakathāya",
  "atk-s0202a0:967_0": "Maghadevasuttavaṇṇanā niṭṭhitā.",
  "atk-s0202a0:968_0": "4. Madhurasuttavaṇṇanā",
  "atk-s0202a0:969_0": "317.",
  "atk-s0202a0:969_1": "Evaṃ me sutanti madhurasuttaṃ.",
  "atk-s0202a0:969_2": "Tattha mahākaccānoti gihikāle ujjenikarañño purohitaputto abhirūpo dassanīyo pāsādiko suvaṇṇavaṇṇo ca.",
  "atk-s0202a0:969_3": "Madhurāyanti evaṃnāmake nagare.",
  "atk-s0202a0:969_4": "Gundāvaneti kaṇhakagundāvane.",
  "atk-s0202a0:969_5": "Avantiputtoti avantiraṭṭhe rañño dhītāya putto.",
  "atk-s0202a0:969_6": "Vuddho ceva arahā cāti daharaṃ arahantampi na tathā sambhāventi yathā mahallakaṃ,",
  "atk-s0202a0:969_7": "thero pana vuddho ceva ahosi arahā ca. Brāhmaṇā,",
  "atk-s0202a0:969_8": "bho kaccānāti so kira rājā brāhmaṇaladdhiko,",
  "atk-s0202a0:969_9": "tasmā evamāha.",
  "atk-s0202a0:969_10": "Brāhmaṇova seṭṭho vaṇṇotiādīsu jātigottādīnaṃ paññāpanaṭṭhāne brāhmaṇāva seṭṭhāti dasseti.",
  "atk-s0202a0:969_11": "Hīno añño vaṇṇoti itare tayo vaṇṇā hīnā lāmakāti vadati.",
  "atk-s0202a0:969_12": "Sukkoti paṇḍaro.",
  "atk-s0202a0:969_13": "Kaṇhoti kāḷako.",
  "atk-s0202a0:969_14": "Sujjhantīti jātigottādipaññāpanaṭṭhānesu sujjhanti.",
  "atk-s0202a0:969_15": "Brahmuno puttāti mahābrahmuno puttā.",
  "atk-s0202a0:969_16": "Orasā mukhato jātāti ure vasitvā mukhato nikkhantā,",
  "atk-s0202a0:969_17": "ure katvā saṃvaddhitāti vā orasā.",
  "atk-s0202a0:969_18": "Brahmajāti brahmato nibbattā.",
  "atk-s0202a0:969_19": "Brahmanimmitāti brahmunā nimmitā.",
  "atk-s0202a0:969_20": "Brahmadāyādāti brahmuno dāyādā.",
  "atk-s0202a0:969_21": "Ghosoyeva kho esoti vohāramattamevetaṃ.",
  "atk-s0202a0:970_0": "318.",
  "atk-s0202a0:970_1": "Ijjheyyāti samijjheyya,",
  "atk-s0202a0:970_2": "yattakāni dhanādīni pattheyya,",
  "atk-s0202a0:970_3": "tattakehissa manoratho pūreyyāti attho.",
  "atk-s0202a0:970_4": "Khattiyopissāssāti khattiyopi assa issariyasampattassa pubbuṭṭhāyī assa.",
  "atk-s0202a0:970_5": "Nesaṃ ettha kiñcīti na etesaṃ ettha kiñci.",
  "atk-s0202a0:971_0": "322.",
  "atk-s0202a0:971_1": "Āsanena vā nimanteyyāmāti nisinnāsanaṃ papphoṭetvā idha nisīdāti vadeyyāma.",
  "atk-s0202a0:971_2": "Abhinimanteyyāmapi nanti abhiharitvā taṃ nimanteyyāma.",
  "atk-s0202a0:971_3": "Tattha duvidho abhihāro vācāya ceva kāyena ca.",
  "atk-s0202a0:971_4": "“Tumhākaṃ icchiticchitakkhaṇe mamaṃ cīvarādīhi vadeyyātha yenattho”ti vadanto hi vācāya abhiharitvā nimanteti nāma.",
  "atk-s0202a0:971_5": "Cīvarādivekallaṃ sallakkhetvā “idaṃ gaṇhathā”ti tāni dento pana kāyena abhiharitvā nimanteti nāma.",
  "atk-s0202a0:971_6": "Tadubhayampi sandhāya “abhinimanteyyāmapi na”nti āha.",
  "atk-s0202a0:971_7": "Rakkhāvaraṇaguttinti rakkhāsaṅkhātañceva āvaraṇasaṅkhātañca guttiṃ.",
  "atk-s0202a0:971_8": "Yā panesā āvudhahatthe purise ṭhapentena rakkhā,",
  "atk-s0202a0:971_9": "sā dhammikā nāma saṃvihitā na hoti.",
  "atk-s0202a0:971_10": "Yathā pana avelāya kaṭṭhahārikāpaṇṇahārikādayo vihāraṃ na pavisanti,",
  "atk-s0202a0:971_11": "migaluddakādayo vihārasīmāya mige vā macche vā na gaṇhanti,",
  "atk-s0202a0:971_12": "evaṃ saṃvidahantena dhammikā nāma saṃvihitā hoti.",
  "atk-s0202a0:971_13": "Taṃ sandhāyāha “dhammika”nti.",
  "atk-s0202a0:972_0": "Evaṃ santeti evaṃ catunnampi vaṇṇānaṃ pabbajitānaṃ pabbajitasakkārena same samāne.",
  "atk-s0202a0:972_1": "Sesaṃ sabbattha uttānamevāti.",
  "atk-s0202a0:973_0": "Papañcasūdaniyā majjhimanikāyaṭṭhakathāya",
  "atk-s0202a0:974_0": "Madhurasuttavaṇṇanā niṭṭhitā.",
  "atk-s0202a0:975_0": "5. Bodhirājakumārasuttavaṇṇanā",
  "atk-s0202a0:976_0": "324.",
  "atk-s0202a0:976_1": "Evaṃ me sutanti bodhirājakumārasuttaṃ.",
  "atk-s0202a0:976_2": "Tattha kokanadoti kokanadaṃ vuccati padumaṃ.",
  "atk-s0202a0:976_3": "So ca maṅgalapāsādo olokanakapadumaṃ dassetvā kato,",
  "atk-s0202a0:976_4": "tasmā kokanadoti saṅkhaṃ labhi.",
  "atk-s0202a0:977_0": "325.",
  "atk-s0202a0:977_1": "Yāva pacchimasopānakaḷevarāti ettha pacchimasopānakaḷevaranti paṭhamaṃ sopānaphalakaṃ vuttaṃ.",
  "atk-s0202a0:977_2": "Addasā khoti olokanatthaṃyeva dvārakoṭṭhake ṭhito addasa.",
  "atk-s0202a0:977_3": "Bhagavā tuṇhī ahosīti “kissa nu kho atthāya rājakumārena ayaṃ mahāsakkāro kato”ti āvajjanto puttapatthanāya katabhāvaṃ aññāsi.",
  "atk-s0202a0:977_4": "So hi rājakumāro aputtako,",
  "atk-s0202a0:977_5": "sutañcānena ahosi –",
  "atk-s0202a0:977_6": "“buddhānaṃ kira adhikāraṃ katvā manasā icchitaṃ labhantī”ti. So –",
  "atk-s0202a0:977_7": "“sacāhaṃ puttaṃ labhissāmi,",
  "atk-s0202a0:977_8": "sammāsambuddho mama celappaṭikaṃ akkamissati.",
  "atk-s0202a0:977_9": "No ce labhissāmi,",
  "atk-s0202a0:977_10": "na akkamissatī”ti patthanaṃ katvā santharāpesi.",
  "atk-s0202a0:977_11": "Atha bhagavā “nibbattissati nu kho etassa putto”ti āvajjetvā “na nibbattissatī”ti addasa.",
  "atk-s0202a0:978_0": "Pubbe kira so ekasmiṃ dīpe vasamāno samacchandena sakuṇapotake khādi.",
  "atk-s0202a0:978_1": "Sacassa mātugāmo aññova bhaveyya,",
  "atk-s0202a0:978_2": "puttaṃ labheyya.",
  "atk-s0202a0:978_3": "Ubhohi pana samānacchandehi hutvā pāpakammaṃ kataṃ,",
  "atk-s0202a0:978_4": "tenassa putto na nibbattissatīti aññāsi.",
  "atk-s0202a0:978_5": "Dusse pana akkante –",
  "atk-s0202a0:978_6": "“buddhānaṃ adhikāraṃ katvā patthitapatthitaṃ labhantīti loke anussavo,",
  "atk-s0202a0:978_7": "mayā ca mahāabhinīhāro kato,",
  "atk-s0202a0:978_8": "na ca puttaṃ labhāmi,",
  "atk-s0202a0:978_9": "tucchaṃ idaṃ vacana”nti micchāgahaṇaṃ gaṇheyya.",
  "atk-s0202a0:978_10": "Titthiyāpi –",
  "atk-s0202a0:978_11": "“natthi samaṇānaṃ akattabbaṃ nāma,",
  "atk-s0202a0:978_12": "celappaṭikaṃ maddantā āhiṇḍantī”ti ujjhāyeyyuṃ.",
  "atk-s0202a0:978_13": "Etarahi ca akkamantesu bahū bhikkhū paracittaviduno,",
  "atk-s0202a0:978_14": "te bhabbaṃ jānitvā akkamissanti,",
  "atk-s0202a0:978_15": "abhabbaṃ jānitvā na akkamissanti.",
  "atk-s0202a0:978_16": "Anāgate pana upanissayo mando bhavissati,",
  "atk-s0202a0:978_17": "anāgataṃ na jānissanti.",
  "atk-s0202a0:978_18": "Tesu akkamantesu sace patthitaṃ ijjhissati,",
  "atk-s0202a0:978_19": "iccetaṃ kusalaṃ.",
  "atk-s0202a0:978_20": "No ce ijjhissati, –",
  "atk-s0202a0:978_21": "“pubbe bhikkhusaṅghassa abhinīhāraṃ katvā icchiticchitaṃ labhanti,",
  "atk-s0202a0:978_22": "taṃ idāni na labhanti.",
  "atk-s0202a0:978_23": "Teyeva maññe bhikkhū paṭipattipūrakā ahesuṃ,",
  "atk-s0202a0:978_24": "ime paṭipattiṃ pūretuṃ na sakkontī”ti manussā vippaṭisārino bhavissantīti imehi kāraṇehi bhagavā akkamituṃ anicchanto tuṇhī ahosi.",
  "atk-s0202a0:978_25": "Sikkhāpadaṃ paññapesi “na,",
  "atk-s0202a0:978_26": "bhikkhave,",
  "atk-s0202a0:978_27": "celappaṭikā akkamitabbā”ti.",
  "atk-s0202a0:978_28": "Maṅgalatthāya paññattaṃ anakkamantesu pana akkamanatthāya anupaññattiṃ ṭhapesi – “gihī,",
  "atk-s0202a0:978_29": "bhikkhave,",
  "atk-s0202a0:978_30": "maṅgalikā,",
  "atk-s0202a0:978_31": "anujānāmi,",
  "atk-s0202a0:978_32": "bhikkhave,",
  "atk-s0202a0:978_33": "gihīnaṃ maṅgalatthāyā”ti.",
  "atk-s0202a0:979_0": "326.",
  "atk-s0202a0:979_1": "Pacchimaṃ janataṃ tathāgato anukampatīti idaṃ thero vuttesu kāraṇesu tatiyaṃ kāraṇaṃ sandhāyāha.",
  "atk-s0202a0:979_2": "Na kho sukhena sukhanti kasmā āha?",
  "atk-s0202a0:979_3": "Kāmasukhallikānuyogasaññī hutvā sammāsambuddho na akkami,",
  "atk-s0202a0:979_4": "tasmā ahampi satthārā samānacchando bhavissāmīti maññamāno evamāha.",
  "atk-s0202a0:980_0": "327.",
  "atk-s0202a0:980_1": "So kho ahantiādi “yāva rattiyā pacchime yāme”ti tāva mahāsaccake vuttanayena veditabbaṃ.",
  "atk-s0202a0:980_2": "Tato paraṃ yāva pañcavaggiyānaṃ āsavakkhayā pāsarāsisutte vuttanayena veditabbaṃ.",
  "atk-s0202a0:981_0": "343.",
  "atk-s0202a0:981_1": "Aṅkusagayhe sippeti aṅkusagahaṇasippe.",
  "atk-s0202a0:981_2": "Kusalo ahanti cheko ahaṃ.",
  "atk-s0202a0:981_3": "Kassa panāyaṃ santike sippaṃ uggaṇhīti?",
  "atk-s0202a0:981_4": "Pitu santike,",
  "atk-s0202a0:981_5": "pitāpissa pitu santikeva uggaṇhi.",
  "atk-s0202a0:981_6": "Kosambiyaṃ kira parantaparājā nāma rajjaṃ kāresi.",
  "atk-s0202a0:981_7": "Rājamahesī garubhārā ākāsatale raññā saddhiṃ bālātapaṃ tappamānā rattakambalaṃ pārupitvā nisinnā hoti,",
  "atk-s0202a0:981_8": "eko hatthiliṅgasakuṇo “maṃsapesī”ti maññamāno gahetvā ākāsaṃ pakkhandi.",
  "atk-s0202a0:981_9": "Sā “chaḍḍeyya ma”nti bhayena nissaddā ahosi,",
  "atk-s0202a0:981_10": "so taṃ pabbatapāde rukkhaviṭape ṭhapesi.",
  "atk-s0202a0:981_11": "Sā pāṇissaraṃ karontī mahāsaddamakāsi.",
  "atk-s0202a0:981_12": "Sakuṇo palāyi,",
  "atk-s0202a0:981_13": "tassā tattheva gabbhavuṭṭhānaṃ ahosi.",
  "atk-s0202a0:981_14": "Tiyāmarattiṃ deve vassante kambalaṃ pārupitvā nisīdi.",
  "atk-s0202a0:981_15": "Tato ca avidūre tāpaso vasati.",
  "atk-s0202a0:981_16": "So tassā saddena aruṇe uggate rukkhamūlaṃ āgato jātiṃ pucchitvā nisseṇiṃ bandhitvā otāretvā attano vasanaṭṭhānaṃ netvā yāguṃ pāyesi.",
  "atk-s0202a0:981_17": "Dārakassa meghautuñca pabbatautuñca gahetvā jātattā udenoti nāmaṃ akāsi.",
  "atk-s0202a0:981_18": "Tāpaso phalāphalāni āharitvā dvepi jane posesi.",
  "atk-s0202a0:982_0": "Sā ekadivasaṃ tāpasassa āgamanavelāya paccuggamanaṃ katvā itthikuttaṃ dassetvā tāpasaṃ sīlabhedaṃ āpādesi.",
  "atk-s0202a0:982_1": "Tesaṃ ekato vasantānaṃ kāle gacchante parantaparājā kālaṃ akāsi.",
  "atk-s0202a0:982_2": "Tāpaso rattibhāge nakkhattaṃ oloketvā rañño matabhāvaṃ ñatvā –",
  "atk-s0202a0:982_3": "“tuyhaṃ rājā mato,",
  "atk-s0202a0:982_4": "putto te kiṃ idha vasituṃ icchati,",
  "atk-s0202a0:982_5": "udāhu pettike rajje chattaṃ ussāpetu”nti pucchi.",
  "atk-s0202a0:982_6": "Sā puttassa ādito paṭṭhāya sabbaṃ pavattiṃ ācikkhitvā chattaṃ ussāpetukāmatañcassa ñatvā tāpasassa ārocesi.",
  "atk-s0202a0:982_7": "Tāpaso ca hatthiganthasippaṃ jānāti,",
  "atk-s0202a0:982_8": "kutonena laddhaṃ?",
  "atk-s0202a0:982_9": "Sakkassa santikā.",
  "atk-s0202a0:982_10": "Pubbe kirassa sakko upaṭṭhānaṃ āgantvā “kena kilamathā”ti pucchi.",
  "atk-s0202a0:982_11": "So “hatthiparissayo atthī”ti ārocesi.",
  "atk-s0202a0:982_12": "Tassa sakko hatthiganthañceva vīṇakañca datvā “palāpetukāmatāya sati imaṃ tantiṃ vādetvā imaṃ silokaṃ vadeyyātha,",
  "atk-s0202a0:982_13": "pakkositukāmatāya sati imaṃ silokaṃ vadeyyāthā”ti āha.",
  "atk-s0202a0:982_14": "Tāpaso taṃ sippaṃ kumārassa adāsi.",
  "atk-s0202a0:982_15": "So ekaṃ vaṭarukkhaṃ abhiruhitvā hatthīsu āgatesu tantiṃ vādetvā silokaṃ vadati,",
  "atk-s0202a0:982_16": "hatthī bhītā palāyiṃsu.",
  "atk-s0202a0:983_0": "So sippassa ānubhāvaṃ ñatvā punadivase pakkosanasippaṃ payojesi.",
  "atk-s0202a0:983_1": "Jeṭṭhakahatthī āgantvā khandhaṃ upanāmesi.",
  "atk-s0202a0:983_2": "So tassa khandhagato yuddhasamatthe taruṇahatthī uccinitvā kambalañca muddikañca gahetvā mātāpitaro vanditvā",
  "atk-s0202a0:983_3": "nikkhanto anupubbena taṃ taṃ gāmaṃ pavisitvā –",
  "atk-s0202a0:983_4": "“ahaṃ rañño putto,",
  "atk-s0202a0:983_5": "sampattiṃ atthikā āgacchantū”ti janasaṅgahaṃ katvā nagaraṃ parivāretvā –",
  "atk-s0202a0:983_6": "“ahaṃ rañño putto,",
  "atk-s0202a0:983_7": "mayhaṃ chattaṃ dethā”ti asaddahantānaṃ kambalañca muddikañca dassetvā chattaṃ ussāpesi.",
  "atk-s0202a0:983_8": "So hatthivittako hutvā “asukaṭṭhāne sundaro hatthī atthī”ti vutte gantvā gaṇhāti.",
  "atk-s0202a0:983_9": "Caṇḍapajjoto “tassa santike sippaṃ gaṇhissāmī”ti kaṭṭhahatthiṃ payojetvā tassa anto yodhe nisīdāpetvā",
  "atk-s0202a0:983_10": "taṃ hatthiṃ gahaṇatthāya āgataṃ gaṇhitvā tassa santike sippaṃ gahaṇatthāya dhītaraṃ uyyojesi.",
  "atk-s0202a0:983_11": "So tāya saddhiṃ saṃvāsaṃ kappetvā taṃ gahetvā attano nagaraṃyeva agamāsi.",
  "atk-s0202a0:983_12": "Tassā kucchiyaṃ uppanno ayaṃ bodhirājakumāro attano pitu santike sippaṃ uggaṇhi.",
  "atk-s0202a0:984_0": "344.",
  "atk-s0202a0:984_1": "Padhāniyaṅgānīti padhānaṃ vuccati padahanabhāvo,",
  "atk-s0202a0:984_2": "padhānamassa atthīti padhāniyo.",
  "atk-s0202a0:984_3": "Padhāniyassa bhikkhuno aṅgānīti padhāniyaṅgāni.",
  "atk-s0202a0:984_4": "Saddhoti saddhāya samannāgato.",
  "atk-s0202a0:984_5": "Sā panesā āgamanasaddhā adhigamasaddhā okappanasaddhā pasādasaddhāti catubbidhā.",
  "atk-s0202a0:984_6": "Tattha sabbaññubodhisattānaṃ saddhā abhinīhārato paṭṭhāya āgatattā āgamanasaddhā nāma.",
  "atk-s0202a0:984_7": "Ariyasāvakānaṃ paṭivedhena adhigatattā adhigamasaddhā nāma.",
  "atk-s0202a0:984_8": "Buddho dhammo saṅghoti vutte acalabhāvena okappanaṃ okappanasaddhā nāma.",
  "atk-s0202a0:984_9": "Pasāduppatti pasādasaddhā nāma,",
  "atk-s0202a0:984_10": "idha pana okappanasaddhā adhippetā.",
  "atk-s0202a0:984_11": "Bodhinti catumaggañāṇaṃ.",
  "atk-s0202a0:984_12": "Taṃ suppaṭividdhaṃ tathāgatenāti saddahati,",
  "atk-s0202a0:984_13": "desanāsīsameva cetaṃ,",
  "atk-s0202a0:984_14": "iminā pana aṅgena tīsupi ratanesu saddhā adhippetā.",
  "atk-s0202a0:984_15": "Yassa hi buddhādīsu pasādo balavā,",
  "atk-s0202a0:984_16": "tassa padhānaṃ vīriyaṃ ijjhati.",
  "atk-s0202a0:985_0": "Appābādhoti arogo.",
  "atk-s0202a0:985_1": "Appātaṅkoti niddukkho.",
  "atk-s0202a0:985_2": "Samavepākiniyāti samavipācaniyā.",
  "atk-s0202a0:985_3": "Gahaṇiyāti kammajatejodhātuyā.",
  "atk-s0202a0:985_4": "Nātisītāya nāccuṇhāyāti atisītagahaṇiko hi sītabhīrū hoti,",
  "atk-s0202a0:985_5": "accuṇhagahaṇiko uṇhabhīrū,",
  "atk-s0202a0:985_6": "tesaṃ padhānaṃ na ijjhati.",
  "atk-s0202a0:985_7": "Majjhimagahaṇikassa ijjhati.",
  "atk-s0202a0:985_8": "Tenāha “majjhimāya padhānakkhamāyā”ti.",
  "atk-s0202a0:985_9": "Yathābhūtaṃ attānaṃ āvikattāti yathābhūtaṃ attano aguṇaṃ pakāsetā.",
  "atk-s0202a0:985_10": "Udayatthagāminiyāti udayañca atthañca gantuṃ paricchindituṃ samatthāya,",
  "atk-s0202a0:985_11": "etena paññāsalakkhaṇapariggāhikaṃ udayabbayañāṇaṃ vuttaṃ.",
  "atk-s0202a0:985_12": "Ariyāyāti parisuddhāya.",
  "atk-s0202a0:985_13": "Nibbedhikāyāti anibbiddhapubbe lobhakkhandhādayo nibbijjhituṃ samatthāya.",
  "atk-s0202a0:985_14": "Sammādukkhakkhayagāminiyāti tadaṅgavasena kilesānaṃ pahīnattā yaṃ dukkhaṃ khīyati,",
  "atk-s0202a0:985_15": "tassa dukkhassa khayagāminiyā.",
  "atk-s0202a0:985_16": "Iti sabbehipi imehi padehi vipassanāpaññāva kathitā.",
  "atk-s0202a0:985_17": "Duppaññassa hi padhānaṃ na ijjhati.",
  "atk-s0202a0:985_18": "Imāni ca pañca padhāniyaṅgāni lokiyāneva veditabbāni.",
  "atk-s0202a0:986_0": "345.",
  "atk-s0202a0:986_1": "Sāyamanusiṭṭho pāto visesaṃ adhigamissatīti atthaṅgate sūriye anusiṭṭho aruṇuggamane visesaṃ adhigamissati.",
  "atk-s0202a0:986_2": "Pātamanusiṭṭho sāyanti aruṇuggamane anusiṭṭho sūriyatthaṅgamanavelāyaṃ.",
  "atk-s0202a0:986_3": "Ayañca pana desanā neyyapuggalavasena vuttā.",
  "atk-s0202a0:986_4": "Dandhapañño hi neyyapuggalo sattahi divasehi arahattaṃ pāpuṇāti,",
  "atk-s0202a0:986_5": "tikkhapañño ekadivasena,",
  "atk-s0202a0:986_6": "sesadivase majjhimapaññāvasena veditabbaṃ.",
  "atk-s0202a0:986_7": "Aho buddho aho dhammo aho dhammassa svākkhātatāti yasmā buddhadhammānaṃ uḷāratāya dhammassa ca svākkhātatāya",
  "atk-s0202a0:986_8": "pāto kammaṭṭhānaṃ kathāpetvā sāyaṃ arahattaṃ pāpuṇāti,",
  "atk-s0202a0:986_9": "tasmā pasaṃsanto evamāha.",
  "atk-s0202a0:986_10": "Yatra hi nāmāti vimhayatthe nipāto.",
  "atk-s0202a0:987_0": "346.",
  "atk-s0202a0:987_1": "Kucchimatīti āpannasattā.",
  "atk-s0202a0:987_2": "Yo me ayaṃ, bhante,",
  "atk-s0202a0:987_3": "kucchigatoti kiṃ panevaṃ saraṇaṃ gahitaṃ hotīti. Na hoti.",
  "atk-s0202a0:987_4": "Acittakasaraṇagamanaṃ nāma natthi,",
  "atk-s0202a0:987_5": "ārakkho panassa paccupaṭṭhitova hoti.",
  "atk-s0202a0:987_6": "Atha naṃ yadā mahallakakāle mātāpitaro, – “tāta,",
  "atk-s0202a0:987_7": "kucchigatameva taṃ saraṇaṃ gaṇhāpayimhā”ti sārenti,",
  "atk-s0202a0:987_8": "so ca sallakkhetvā “ahaṃ saraṇaṃ gato upāsako”ti satiṃ uppādeti,",
  "atk-s0202a0:987_9": "tadā saraṇaṃ gahitaṃ nāma hoti.",
  "atk-s0202a0:987_10": "Sesaṃ sabbattha uttānamevāti.",
  "atk-s0202a0:988_0": "Papañcasūdaniyā majjhimanikāyaṭṭhakathāya",
  "atk-s0202a0:989_0": "Bodhirājakumārasuttavaṇṇanā niṭṭhitā.",
  "atk-s0202a0:990_0": "6. Aṅgulimālasuttavaṇṇanā",
  "atk-s0202a0:991_0": "347.",
  "atk-s0202a0:991_1": "Evaṃ me sutanti aṅgulimālasuttaṃ.",
  "atk-s0202a0:991_2": "Tattha aṅgulīnaṃ mālaṃ dhāretīti kasmā dhāreti?",
  "atk-s0202a0:991_3": "Ācariyavacanena.",
  "atk-s0202a0:991_4": "Tatrāyaṃ anupubbikathā –",
  "atk-s0202a0:992_0": "Ayaṃ kira kosalarañño purohitassa mantāṇiyā nāma brāhmaṇiyā kucchismiṃ paṭisandhiṃ aggahesi.",
  "atk-s0202a0:992_1": "Brāhmaṇiyā rattibhāge gabbhavuṭṭhānaṃ ahosi.",
  "atk-s0202a0:992_2": "Tassa mātukucchito nikkhamanakāle sakalanagare āvudhāni pajjaliṃsu,",
  "atk-s0202a0:992_3": "rañño maṅgalasakuntopi sirisayane ṭhapitā asilaṭṭhipi pajjali.",
  "atk-s0202a0:992_4": "Brāhmaṇo nikkhamitvā nakkhattaṃ olokento coranakkhattena jātoti rañño santikaṃ gantvā sukhaseyyabhāvaṃ pucchi.",
  "atk-s0202a0:993_0": "Rājā “kuto,",
  "atk-s0202a0:993_1": "me ācariya,",
  "atk-s0202a0:993_2": "sukhaseyyā?",
  "atk-s0202a0:993_3": "Mayhaṃ maṅgalāvudhaṃ pajjali,",
  "atk-s0202a0:993_4": "rajjassa vā jīvitassa vā antarāyo bhavissati maññe”ti. Mā bhāyi, mahārāja,",
  "atk-s0202a0:993_5": "mayhaṃ ghare kumāro jāto,",
  "atk-s0202a0:993_6": "tassānubhāvena na kevalaṃ tuyhaṃ nivesane,",
  "atk-s0202a0:993_7": "sakalanagarepi āvudhāni pajjalitānīti.",
  "atk-s0202a0:993_8": "Kiṃ bhavissati ācariyāti?",
  "atk-s0202a0:993_9": "Coro bhavissati mahārājāti.",
  "atk-s0202a0:993_10": "Kiṃ ekacorako,",
  "atk-s0202a0:993_11": "udāhu rajjadūsako coroti?",
  "atk-s0202a0:993_12": "Ekacorako devāti.",
  "atk-s0202a0:993_13": "Evaṃ vatvā ca pana rañño manaṃ gaṇhitukāmo āha –",
  "atk-s0202a0:993_14": "“māretha naṃ devā”ti.",
  "atk-s0202a0:993_15": "Ekacorako samāno kiṃ karissati?",
  "atk-s0202a0:993_16": "Karīsasahassakhette ekasālisīsaṃ viya hoti,",
  "atk-s0202a0:993_17": "paṭijaggatha nanti.",
  "atk-s0202a0:993_18": "Tassa nāmaggahaṇaṃ gaṇhantā sayane ṭhapitamaṅgalaasilaṭṭhi,",
  "atk-s0202a0:993_19": "chadane ṭhapitā sarā,",
  "atk-s0202a0:993_20": "kappāsapicumhi ṭhapitaṃ tālavaṇṭakaraṇasatthakanti ete pajjalantā kiñci na hiṃsiṃsu,",
  "atk-s0202a0:993_21": "tasmā ahiṃsakoti nāmaṃ akaṃsu.",
  "atk-s0202a0:993_22": "Taṃ sippuggahaṇakāle takkasīlaṃ pesayiṃsu.",
  "atk-s0202a0:994_0": "So dhammantevāsiko hutvā sippaṃ paṭṭhapesi.",
  "atk-s0202a0:994_1": "Vattasampanno kiṃkārapaṭissāvī manāpacārī piyavādī ahosi.",
  "atk-s0202a0:994_2": "Sesaantevāsikā bāhirakā ahesuṃ. Te –",
  "atk-s0202a0:994_3": "“ahiṃsakamāṇavakassa āgatakālato paṭṭhāya mayaṃ na paññāyāma,",
  "atk-s0202a0:994_4": "kathaṃ naṃ bhindeyyāmā”ti?",
  "atk-s0202a0:994_5": "Nisīditvā mantayantā –",
  "atk-s0202a0:994_6": "“sabbehi atirekapaññattā duppaññoti.",
  "atk-s0202a0:994_7": "Na sakkā vattuṃ,",
  "atk-s0202a0:994_8": "vattasampannattā dubbattoti.",
  "atk-s0202a0:994_9": "Na sakkā vattuṃ,",
  "atk-s0202a0:994_10": "jātisampannattā dujjātoti na sakkā vattuṃ,",
  "atk-s0202a0:994_11": "kinti karissāmā”ti?",
  "atk-s0202a0:994_12": "Tato ekaṃ kharamantaṃ mantayiṃsu “ācariyassa antaraṃ katvā naṃ bhindissāmā”ti tayo rāsī hutvā paṭhamaṃ",
  "atk-s0202a0:994_13": "ekacce ācariyaṃ upasaṅkamitvā vanditvā aṭṭhaṃsu.",
  "atk-s0202a0:994_14": "Kiṃ tātāti?",
  "atk-s0202a0:994_15": "Imasmiṃ gehe ekā kathā suyyatīti.",
  "atk-s0202a0:994_16": "Kiṃ tātāti?",
  "atk-s0202a0:994_17": "Ahiṃsakamāṇavo tumhākaṃ antare dubbhatīti maññāmāti.",
  "atk-s0202a0:994_18": "Ācariyo santajjetvā –",
  "atk-s0202a0:994_19": "“gacchatha vasalā,",
  "atk-s0202a0:994_20": "mā me puttaṃ mayhaṃ antare paribhindathā”ti niṭṭhubhi.",
  "atk-s0202a0:994_21": "Tato itare,",
  "atk-s0202a0:994_22": "atha itarehi tayopi koṭṭhāsā āgantvā tatheva vatvā –",
  "atk-s0202a0:994_23": "“amhākaṃ asaddahantā upaparikkhitvā jānāthā”ti āhaṃsu.",
  "atk-s0202a0:995_0": "Ācariyo sinehena vadante disvā “atthi maññe santhavo”ti paribhijjitvā cintesi “ghātemi na”nti.",
  "atk-s0202a0:995_1": "Tato cintesi –",
  "atk-s0202a0:995_2": "“sace ghātessāmi ‘disāpāmokkho ācariyo attano santikaṃ sippuggahaṇatthaṃ āgate māṇavake dosaṃ uppādetvā jīvitā voropetī’ti.",
  "atk-s0202a0:995_3": "Puna koci sippuggahaṇatthaṃ na āgamissati,",
  "atk-s0202a0:995_4": "evaṃ me lābho parihāyissati,",
  "atk-s0202a0:995_5": "atha naṃ sippassa pariyosānupacāroti vatvā jaṅghasahassaṃ ghātehīti vakkhāmi.",
  "atk-s0202a0:995_6": "Avassaṃ ettha eko uṭṭhāya taṃ ghātessatī”ti.",
  "atk-s0202a0:996_0": "Atha naṃ āha –",
  "atk-s0202a0:996_1": "“ehi tāta jaṅghasahassaṃ ghātehi,",
  "atk-s0202a0:996_2": "evaṃ te sippassa upacāro kato bhavissatī”ti.",
  "atk-s0202a0:996_3": "Mayaṃ ahiṃsakakule jātā,",
  "atk-s0202a0:996_4": "na sakkā ācariyāti.",
  "atk-s0202a0:996_5": "Aladdhupacāraṃ sippaṃ phalaṃ na deti tātāti.",
  "atk-s0202a0:996_6": "So pañcāvudhaṃ gahetvā ācariyaṃ vanditvā aṭaviṃ paviṭṭho.",
  "atk-s0202a0:996_7": "Aṭaviṃ pavisanaṭṭhānepi aṭavimajjhepi aṭavito nikkhamanaṭṭhānepi ṭhatvā manusse ghāteti.",
  "atk-s0202a0:996_8": "Vatthaṃ vā veṭhanaṃ vā na gaṇhāti.",
  "atk-s0202a0:996_9": "Eko dveti gaṇitamattameva karonto gacchati,",
  "atk-s0202a0:996_10": "gaṇanampi na uggaṇhāti.",
  "atk-s0202a0:996_11": "Pakatiyāpi paññavā esa,",
  "atk-s0202a0:996_12": "pāṇātipātino pana cittaṃ na patiṭṭhāti,",
  "atk-s0202a0:996_13": "tasmā anukkamena gaṇanampi na sallakkhesi,",
  "atk-s0202a0:996_14": "ekekaṃ aṅguliṃ chinditvā ṭhapeti.",
  "atk-s0202a0:996_15": "Ṭhapitaṭṭhāne aṅguliyo vinassanti,",
  "atk-s0202a0:996_16": "tato vijjhitvā aṅgulīnaṃ mālaṃ katvā dhāresi,",
  "atk-s0202a0:996_17": "teneva cassa aṅgulimāloti saṅkhā udapādi.",
  "atk-s0202a0:996_18": "So sabbaṃ araññaṃ nissañcāramakāsi,",
  "atk-s0202a0:996_19": "dāruādīnaṃ atthāya araññaṃ gantuṃ samattho nāma natthi.",
  "atk-s0202a0:997_0": "Rattibhāge antogāmampi āgantvā pādena paharitvā dvāraṃ ugghāteti.",
  "atk-s0202a0:997_1": "Tato sayiteyeva māretvā eko ekoti gahetvā gacchati.",
  "atk-s0202a0:997_2": "Gāmo osaritvā nigame aṭṭhāsi,",
  "atk-s0202a0:997_3": "nigamo nagare.",
  "atk-s0202a0:997_4": "Manussā tiyojanato paṭṭhāya gharāni pahāya dārake hatthesu gahetvā āgamma sāvatthiṃ parivāretvā khandhāvāraṃ bandhitvā rājaṅgaṇe sannipatitvā – “coro, te deva,",
  "atk-s0202a0:997_5": "vijite aṅgulimālo nāmā”tiādīni vadantā kandanti.",
  "atk-s0202a0:997_6": "Bhaggavo “mayhaṃ putto bhavissatī”ti ñatvā brāhmaṇiṃ āha –",
  "atk-s0202a0:997_7": "bhoti aṅgulimālo nāma coro uppanno,",
  "atk-s0202a0:997_8": "so na añño,",
  "atk-s0202a0:997_9": "tava putto ahiṃsakakumāro.",
  "atk-s0202a0:997_10": "Idāni rājā taṃ gaṇhituṃ nikkhamissati,",
  "atk-s0202a0:997_11": "kiṃ kattabbanti?",
  "atk-s0202a0:997_12": "Gaccha sāmi,",
  "atk-s0202a0:997_13": "puttaṃ me gahetvā ehīti.",
  "atk-s0202a0:997_14": "Nāhaṃ bhadde ussahāmi,",
  "atk-s0202a0:997_15": "catūsu hi janesu vissāso nāma natthi,",
  "atk-s0202a0:997_16": "coro me purāṇasahāyoti avissāsanīyo,",
  "atk-s0202a0:997_17": "sākhā me purāṇasanthatāti avissāsanīyā,",
  "atk-s0202a0:997_18": "rājā maṃ pūjetīti avissāsanīyo,",
  "atk-s0202a0:997_19": "itthī me vasaṃ gatāti avissāsanīyāti.",
  "atk-s0202a0:997_20": "Mātu hadayaṃ pana mudukaṃ hoti.",
  "atk-s0202a0:997_21": "Tasmā ahaṃ pana gantvā mayhaṃ puttaṃ ānessāmīti nikkhantā.",
  "atk-s0202a0:998_0": "Taṃdivasañca bhagavā paccūsasamaye lokaṃ volokento aṅgulimālaṃ disvā –",
  "atk-s0202a0:998_1": "“mayi gate etassa sotthi bhavissati.",
  "atk-s0202a0:998_2": "Agāmake araññe ṭhito catuppadikaṃ gāthaṃ sutvā mama santike pabbajitvā cha abhiññā sacchikarissati.",
  "atk-s0202a0:998_3": "Sace na gamissāmi,",
  "atk-s0202a0:998_4": "mātari aparajjhitvā anuddharaṇīyo bhavissati,",
  "atk-s0202a0:998_5": "karissāmissa saṅgaha”nti pubbaṇhasamayaṃ nivāsetvā piṇḍāya pavisitvā katabhattakicco taṃ saṅgaṇhitukāmo vihārā nikkhami.",
  "atk-s0202a0:998_6": "Etamatthaṃ dassetuṃ “atha kho bhagavā”tiādi vuttaṃ.",
  "atk-s0202a0:999_0": "348.",
  "atk-s0202a0:999_1": "Saṅkaritvā saṅkaritvāti saṅketaṃ katvā vaggavaggā hutvā.",
  "atk-s0202a0:999_2": "Hatthatthaṃ gacchantīti hatthe atthaṃ vināsaṃ gacchanti.",
  "atk-s0202a0:999_3": "Kiṃ pana te bhagavantaṃ sañjānitvā evaṃ vadanti asañjānitvāti?",
  "atk-s0202a0:999_4": "Asañjānitvā.",
  "atk-s0202a0:999_5": "Aññātakavesena hi bhagavā ekakova agamāsi.",
  "atk-s0202a0:999_6": "Coropi tasmiṃ samaye dīgharattaṃ dubbhojanena ca dukkhaseyyāya ca ukkaṇṭhito hoti.",
  "atk-s0202a0:999_7": "Kittakā panānena manussā māritāti?",
  "atk-s0202a0:999_8": "Ekenūnasahassaṃ.",
  "atk-s0202a0:999_9": "So pana idāni ekaṃ labhitvā sahassaṃ pūressatīti saññī hutvā yameva paṭhamaṃ passāmi,",
  "atk-s0202a0:999_10": "taṃ ghātetvā gaṇanaṃ pūretvā sippassa upacāraṃ katvā kesamassuṃ ohāretvā nhāyitvā vatthāni parivattetvā",
  "atk-s0202a0:999_11": "mātāpitaro passissāmīti aṭavimajjhato aṭavimukhaṃ āgantvā ekamantaṃ ṭhitova bhagavantaṃ addasa.",
  "atk-s0202a0:999_12": "Etamatthaṃ dassetuṃ “addasā kho”tiādi vuttaṃ.",
  "atk-s0202a0:1000_0": "Iddhābhisaṅkhāraṃ abhisaṅkhāsīti mahāpathaviṃ ummiyo uṭṭhapento viya saṃharitvā aparabhāge akkamati,",
  "atk-s0202a0:1000_1": "orabhāge valiyo nikkhamanti,",
  "atk-s0202a0:1000_2": "aṅgulimālo sarakkhepamattaṃ muñcitvā gacchati.",
  "atk-s0202a0:1000_3": "Bhagavā purato mahantaṃ aṅgaṇaṃ dassetvā sayaṃ majjhe hoti,",
  "atk-s0202a0:1000_4": "coro ante.",
  "atk-s0202a0:1000_5": "So “idāni naṃ pāpuṇitvā gaṇhissāmī”ti sabbathāmena dhāvati.",
  "atk-s0202a0:1000_6": "Bhagavā aṅgaṇassa pārimante hoti,",
  "atk-s0202a0:1000_7": "coro majjhe.",
  "atk-s0202a0:1000_8": "So “ettha naṃ pāpuṇitvā gaṇhissāmī”ti vegena dhāvati.",
  "atk-s0202a0:1000_9": "Bhagavā tassa purato mātikaṃ vā thalaṃ vā dasseti,",
  "atk-s0202a0:1000_10": "etenupāyena tīṇi yojanāni gahetvā agamāsi.",
  "atk-s0202a0:1000_11": "Coro kilami,",
  "atk-s0202a0:1000_12": "mukhe kheḷo sussi,",
  "atk-s0202a0:1000_13": "kacchehi sedā mucciṃsu.",
  "atk-s0202a0:1000_14": "Athassa “acchariyaṃ vata bho”ti etadahosi.",
  "atk-s0202a0:1000_15": "Migampīti migaṃ kasmā gaṇhāti?",
  "atk-s0202a0:1000_16": "Chātasamaye āhāratthaṃ.",
  "atk-s0202a0:1000_17": "So kira ekaṃ gumbaṃ ghaṭṭetvā mige uṭṭhāpeti.",
  "atk-s0202a0:1000_18": "Tato cittaruciyaṃ migaṃ anubandhanto gaṇhitvā pacitvā khādati.",
  "atk-s0202a0:1000_19": "Puccheyyanti yena kāraṇenāyaṃ gacchantova ṭhito nāma,",
  "atk-s0202a0:1000_20": "ahañca ṭhitova aṭṭhito nāma,",
  "atk-s0202a0:1000_21": "yaṃnūnāhaṃ imaṃ samaṇaṃ taṃ kāraṇaṃ puccheyyanti attho.",
  "atk-s0202a0:1001_0": "349.",
  "atk-s0202a0:1001_1": "Nidhāyāti yo vihiṃsanatthaṃ bhūtesu daṇḍo pavattayitabbo siyā,",
  "atk-s0202a0:1001_2": "taṃ nidhāya apanetvā mettāya khantiyā paṭisaṅkhāya avihiṃsāya sāraṇīyadhammesu ca ṭhito ahanti attho.",
  "atk-s0202a0:1001_3": "Tuvamaṭṭhitosīti pāṇesu asaññatattā ettakāni pāṇasahassāni ghātentassa tava mettā vā khanti vā paṭisaṅkhā vā avihiṃsā vā sāraṇīyadhammo vā natthi,",
  "atk-s0202a0:1001_4": "tasmā tuvaṃ aṭṭhitosi,",
  "atk-s0202a0:1001_5": "idāni iriyāpathena ṭhitopi niraye dhāvissasi,",
  "atk-s0202a0:1001_6": "tiracchānayoniyaṃ pettivisaye asurakāye vā dhāvissasīti vuttaṃ hoti.",
  "atk-s0202a0:1002_0": "Tato coro –",
  "atk-s0202a0:1002_1": "“mahā ayaṃ sīhanādo,",
  "atk-s0202a0:1002_2": "mahantaṃ gajjitaṃ,",
  "atk-s0202a0:1002_3": "na idaṃ aññassa bhavissati,",
  "atk-s0202a0:1002_4": "mahāmāyāya puttassa siddhatthassa samaṇarañño etaṃ gajjitaṃ,",
  "atk-s0202a0:1002_5": "diṭṭho vatamhi maññe tikhiṇacakkhunā sammāsambuddhena,",
  "atk-s0202a0:1002_6": "saṅgahakaraṇatthaṃ me bhagavā āgato”ti cintetvā cirassaṃ vata metiādimāha.",
  "atk-s0202a0:1002_7": "Tattha mahitoti devamanussādīhi catupaccayapūjāya pūjito.",
  "atk-s0202a0:1002_8": "Paccupādīti cirassaṃ kālassa accayena mayhaṃ saṅgahatthāya imaṃ mahāvanaṃ paṭipajji.",
  "atk-s0202a0:1002_9": "Pahāya pāpanti pajahitvā pāpaṃ.",
  "atk-s0202a0:1003_0": "Itvevāti evaṃ vatvāyeva.",
  "atk-s0202a0:1003_1": "Āvudhanti pañcāvudhaṃ.",
  "atk-s0202a0:1003_2": "Sobbheti samantato chinne.",
  "atk-s0202a0:1003_3": "Papāteti ekato chinne.",
  "atk-s0202a0:1003_4": "Naraketi phalitaṭṭhāne.",
  "atk-s0202a0:1003_5": "Idha pana tīhipi imehi padehi araññameva vuttaṃ.",
  "atk-s0202a0:1003_6": "Akirīti khipi chaḍḍesi.",
  "atk-s0202a0:1004_0": "Tamehi bhikkhūti tadā avocāti bhagavato imaṃ pabbājento kuhiṃ satthakaṃ labhissāmi,",
  "atk-s0202a0:1004_1": "kuhiṃ pattacīvaranti pariyesanakiccaṃ natthi,",
  "atk-s0202a0:1004_2": "kammaṃ pana olokesi.",
  "atk-s0202a0:1004_3": "Athassa pubbe sīlavantānaṃ aṭṭhaparikkhārabhaṇḍakassa dinnabhāvaṃ ñatvā dakkhiṇahatthaṃ pasāretvā –",
  "atk-s0202a0:1004_4": "“ehi bhikkhu svākkhāto dhammo,",
  "atk-s0202a0:1004_5": "cara brahmacariyaṃ sammā dukkhassa antakiriyāyā”ti āha.",
  "atk-s0202a0:1004_6": "So saha vacaneneva iddhimayapattacīvaraṃ paṭilabhi.",
  "atk-s0202a0:1004_7": "Tāvadevassa gihiliṅgaṃ antaradhāyi,",
  "atk-s0202a0:1004_8": "samaṇaliṅgaṃ pāturahosi.",
  "atk-s0202a0:1005_0": "“Ticīvarañca patto ca, vāsi sūci ca bandhanaṃ;",
  "atk-s0202a0:1006_0": "Parissāvanena aṭṭhete, yuttayogassa bhikkhuno”ti. –",
  "atk-s0202a0:1007_0": "Evaṃ vuttā aṭṭha parikkhārā sarīrapaṭibaddhāva hutvā nibbattiṃsu.",
  "atk-s0202a0:1007_1": "Eseva tassa ahu bhikkhubhāvoti esa ehibhikkhubhāvo tassa upasampannabhikkhubhāvo ahosi,",
  "atk-s0202a0:1007_2": "na hi ehibhikkhūnaṃ visuṃ upasampadā nāma atthi.",
  "atk-s0202a0:1008_0": "350.",
  "atk-s0202a0:1008_1": "Pacchāsamaṇenāti bhaṇḍaggāhakena pacchāsamaṇena,",
  "atk-s0202a0:1008_2": "teneva attano pattacīvaraṃ gāhāpetvā taṃ pacchāsamaṇaṃ katvā gatoti attho.",
  "atk-s0202a0:1008_3": "Mātāpissa aṭṭhausabhamattena ṭhānena antaritā, – “tāta,",
  "atk-s0202a0:1008_4": "ahiṃsaka kattha ṭhitosi,",
  "atk-s0202a0:1008_5": "kattha nisinnosi,",
  "atk-s0202a0:1008_6": "kuhiṃ gatosi?",
  "atk-s0202a0:1008_7": "Mayā saddhiṃ na kathesi tātā”ti vadantī āhiṇḍitvā apassamānā ettova gatā.",
  "atk-s0202a0:1009_0": "Pañcamattehi assasatehīti sace corassa parājayo bhavissati,",
  "atk-s0202a0:1009_1": "anubandhitvā naṃ gaṇhissāmi.",
  "atk-s0202a0:1009_2": "Sace mayhaṃ parājayo bhavissati,",
  "atk-s0202a0:1009_3": "vegena palāyissāmīti sallahukena balena nikkhami.",
  "atk-s0202a0:1009_4": "Yena ārāmoti kasmā ārāmaṃ agamāsi?",
  "atk-s0202a0:1009_5": "So kira corassa bhāyati,",
  "atk-s0202a0:1009_6": "cittena gantukāmo na gacchati,",
  "atk-s0202a0:1009_7": "garahābhayena nikkhami.",
  "atk-s0202a0:1009_8": "Tenassa etadahosi –",
  "atk-s0202a0:1009_9": "“sammāsambuddhaṃ vanditvā nisīdissāmi,",
  "atk-s0202a0:1009_10": "so pucchissati ‘kasmā balaṃ gahetvā nikkhantosī’ti.",
  "atk-s0202a0:1009_11": "Athāhaṃ ārocessāmi,",
  "atk-s0202a0:1009_12": "bhagavā hi maṃ na kevalaṃ samparāyikeneva atthena saṅgaṇhāti,",
  "atk-s0202a0:1009_13": "diṭṭhadhammikenapi saṅgaṇhātiyeva.",
  "atk-s0202a0:1009_14": "So sace mayhaṃ jayo bhavissati,",
  "atk-s0202a0:1009_15": "adhivāsessati.",
  "atk-s0202a0:1009_16": "Sace parājayo bhavissati ‘kiṃ te, mahārāja,",
  "atk-s0202a0:1009_17": "ekaṃ coraṃ ārabbha gamanenā’ti vakkhati.",
  "atk-s0202a0:1009_18": "Tato maṃ jano evaṃ sañjānissati –",
  "atk-s0202a0:1009_19": "‘rājā coraṃ gahetuṃ nikkhanto,",
  "atk-s0202a0:1009_20": "sammāsambuddhena pana nivattito’ti” garahamokkhaṃ sampassamāno agamāsi.",
  "atk-s0202a0:1010_0": "Kuto panassāti kasmā āha?",
  "atk-s0202a0:1010_1": "Api nāma bhagavā tassa upanissayaṃ oloketvā taṃ ānetvā pabbājeyyāti bhagavato parigaṇhanatthaṃ āha.",
  "atk-s0202a0:1010_2": "Raññoti na kevalaṃ raññoyeva bhayaṃ ahosi,",
  "atk-s0202a0:1010_3": "avasesopi mahājano bhīto phalakāvudhāni chaḍḍetvā sammukhasammukhaṭṭhāneva palāyitvā nagaraṃ pavisitvā",
  "atk-s0202a0:1010_4": "dvāraṃ pidhāya aṭṭālake āruyha olokento aṭṭhāsi.",
  "atk-s0202a0:1010_5": "Evañca avoca –",
  "atk-s0202a0:1010_6": "“aṅgulimālo ‘rājā mayhaṃ santikaṃ āgacchatī’ti ñatvā paṭhamataraṃ āgantvā jetavane nisinno,",
  "atk-s0202a0:1010_7": "rājā tena gahito,",
  "atk-s0202a0:1010_8": "mayaṃ pana palāyitvā muttā”ti.",
  "atk-s0202a0:1010_9": "Natthi te ito bhayanti ayañhi idāni kunthakipillikaṃ jīvitā na voropeti,",
  "atk-s0202a0:1010_10": "natthi te imassa santikā bhayanti attho.",
  "atk-s0202a0:1011_0": "Kathaṃ gottoti?",
  "atk-s0202a0:1011_1": "Kasmā pucchati?",
  "atk-s0202a0:1011_2": "Pabbajitaṃ dāruṇakammena uppannanāmaṃ gahetvā voharituṃ na yuttaṃ,",
  "atk-s0202a0:1011_3": "mātāpitūnaṃ gottavasena naṃ samudācarissāmīti maññamāno pucchi.",
  "atk-s0202a0:1011_4": "Parikkhārānanti etesaṃ atthāya ahaṃ ussukkaṃ karissāmīti attho.",
  "atk-s0202a0:1011_5": "Kathentoyeva ca udare baddhasāṭakaṃ muñcitvā therassa pādamūle ṭhapesi.",
  "atk-s0202a0:1012_0": "351.",
  "atk-s0202a0:1012_1": "Āraññikotiādīni cattāri dhutaṅgāni pāḷiyaṃ āgatāni.",
  "atk-s0202a0:1012_2": "Therena pana terasapi samādinnāneva ahesuṃ,",
  "atk-s0202a0:1012_3": "tasmā alanti āha.",
  "atk-s0202a0:1012_4": "Yañhi mayaṃ,",
  "atk-s0202a0:1012_5": "bhanteti kiṃ sandhāya vadati?",
  "atk-s0202a0:1012_6": "“Hatthimpi dhāvantaṃ anubandhitvā gaṇhāmī”ti āgataṭṭhāne raññā pesitahatthādayo so evaṃ aggahesi. Rājāpi –",
  "atk-s0202a0:1012_7": "“hatthīhiyeva naṃ parikkhipitvā gaṇhatha, asseheva,",
  "atk-s0202a0:1012_8": "rathehevā”ti evaṃ anekavāraṃ bahū hatthādayo pesesi.",
  "atk-s0202a0:1012_9": "Evaṃ gatesu pana tesu –",
  "atk-s0202a0:1012_10": "“ahaṃ are aṅgulimālo”ti tasmiṃ uṭṭhāya saddaṃ karonte ekopi āvudhaṃ parivattetuṃ nāsakkhi,",
  "atk-s0202a0:1012_11": "sabbeva koṭṭetvā māresi.",
  "atk-s0202a0:1012_12": "Hatthī araññahatthī,",
  "atk-s0202a0:1012_13": "assā araññaassā,",
  "atk-s0202a0:1012_14": "rathāpi tattheva bhijjantīti idaṃ sandhāya rājā evaṃ vadati.",
  "atk-s0202a0:1013_0": "Piṇḍāya pāvisīti na idaṃ paṭhamaṃ pāvisi.",
  "atk-s0202a0:1013_1": "Itthidassanadivasaṃ sandhāya panetaṃ vuttaṃ.",
  "atk-s0202a0:1013_2": "Devasikampi panesa pavisateva,",
  "atk-s0202a0:1013_3": "manussā ca naṃ disvā uttasantipi palāyantipi dvārampi thakenti,",
  "atk-s0202a0:1013_4": "ekacce aṅgulimāloti sutvāva palāyitvā araññaṃ vā pavisanti,",
  "atk-s0202a0:1013_5": "gharaṃ vā pavisitvā dvāraṃ thakenti.",
  "atk-s0202a0:1013_6": "Palāyituṃ asakkontā piṭṭhiṃ datvā tiṭṭhanti.",
  "atk-s0202a0:1013_7": "Thero uḷuṅgayāgumpi kaṭacchubhikkhampi na labhati,",
  "atk-s0202a0:1013_8": "piṇḍapātena kilamati.",
  "atk-s0202a0:1013_9": "Bahi alabhanto nagaraṃ sabbasādhāraṇanti nagaraṃ pavisati.",
  "atk-s0202a0:1013_10": "Yena dvārena pavisati,",
  "atk-s0202a0:1013_11": "tattha aṅgulimālo āgatoti kūṭasahassānaṃ bhijjanakāraṇaṃ hoti.",
  "atk-s0202a0:1013_12": "Etadahosīti kāruññappattiyā ahosi.",
  "atk-s0202a0:1013_13": "Ekena ūnamanussasahassaṃ ghātentassa ekadivasampi kāruññaṃ nāhosi,",
  "atk-s0202a0:1013_14": "gabbhamūḷhāya itthiyā dassanamatteneva kathaṃ uppannanti?",
  "atk-s0202a0:1013_15": "Pabbajjābalena,",
  "atk-s0202a0:1013_16": "pabbajjābalañhi etaṃ.",
  "atk-s0202a0:1014_0": "Tena hīti yasmā te kāruññaṃ uppannaṃ,",
  "atk-s0202a0:1014_1": "tasmāti attho.",
  "atk-s0202a0:1014_2": "Ariyāya jātiyāti,",
  "atk-s0202a0:1014_3": "aṅgulimāla,",
  "atk-s0202a0:1014_4": "etaṃ tvaṃ mā gaṇhi,",
  "atk-s0202a0:1014_5": "nesā tava jāti.",
  "atk-s0202a0:1014_6": "Gihikālo esa,",
  "atk-s0202a0:1014_7": "gihī nāma pāṇampi hananti,",
  "atk-s0202a0:1014_8": "adinnādānādīnipi karonti.",
  "atk-s0202a0:1014_9": "Idāni pana te ariyā nāma jāti.",
  "atk-s0202a0:1014_10": "Tasmā tvaṃ “yato ahaṃ, bhagini,",
  "atk-s0202a0:1014_11": "jāto”ti sace evaṃ vattuṃ kukkuccāyasi,",
  "atk-s0202a0:1014_12": "tena hi “ariyāya jātiyā”ti evaṃ visesetvā vadāhīti uyyojesi.",
  "atk-s0202a0:1015_0": "Taṃ itthiṃ etadavocāti itthīnaṃ gabbhavuṭṭhānaṭṭhānaṃ nāma na sakkā purisena upasaṅkamituṃ.",
  "atk-s0202a0:1015_1": "Thero kiṃ karosīti?",
  "atk-s0202a0:1015_2": "Aṅgulimālatthero saccakiriyaṃ katvā sotthikaraṇatthāya āgatoti ārocāpesi.",
  "atk-s0202a0:1015_3": "Tato te sāṇiyā parikkhipitvā therassa bahisāṇiyaṃ pīṭhakaṃ paññāpesuṃ.",
  "atk-s0202a0:1015_4": "Thero tattha nisīditvā –",
  "atk-s0202a0:1015_5": "“yato ahaṃ bhagini sabbaññubuddhassa ariyāya jātiyā jāto”ti saccakiriyaṃ akāsi,",
  "atk-s0202a0:1015_6": "saha saccavacaneneva dhamakaraṇato muttaudakaṃ viya dārako nikkhami.",
  "atk-s0202a0:1015_7": "Mātāputtānaṃ sotthi ahosi.",
  "atk-s0202a0:1015_8": "Imañca pana parittaṃ na kiñci parissayaṃ na maddati,",
  "atk-s0202a0:1015_9": "mahāparittaṃ nāmetanti vuttaṃ.",
  "atk-s0202a0:1015_10": "Therena nisīditvā saccakiriyakataṭṭhāne pīṭhakaṃ akaṃsu.",
  "atk-s0202a0:1015_11": "Gabbhamūḷhaṃ tiracchānagatitthimpi ānetvā tattha nisajjāpenti,",
  "atk-s0202a0:1015_12": "tāvadeva sukhena gabbhavuṭṭhānaṃ hoti.",
  "atk-s0202a0:1015_13": "Yā dubbalā hoti na sakkā ānetuṃ,",
  "atk-s0202a0:1015_14": "tassā pīṭhakadhovanaudakaṃ netvā sīse siñcanti,",
  "atk-s0202a0:1015_15": "taṅkhaṇaṃyeva gabbhavuṭṭhānaṃ hoti,",
  "atk-s0202a0:1015_16": "aññampi rogaṃ vūpasameti.",
  "atk-s0202a0:1015_17": "Yāva kappā tiṭṭhanakapāṭihāriyaṃ kiretaṃ.",
  "atk-s0202a0:1016_0": "Kiṃ pana bhagavā theraṃ vejjakammaṃ kārāpesīti?",
  "atk-s0202a0:1016_1": "Na kārāpesi.",
  "atk-s0202a0:1016_2": "Therañhi disvā manussā bhītā palāyanti.",
  "atk-s0202a0:1016_3": "Thero bhikkhāhārena kilamati,",
  "atk-s0202a0:1016_4": "samaṇadhammaṃ kātuṃ na sakkoti.",
  "atk-s0202a0:1016_5": "Tassa anuggahena saccakiriyaṃ kāresi.",
  "atk-s0202a0:1016_6": "Evaṃ kirassa ahosi –",
  "atk-s0202a0:1016_7": "“idāni kira aṅgulimālatthero mettacittaṃ paṭilabhitvā saccakiriyāya manussānaṃ sotthibhāvaṃ karotīti manussā theraṃ upasaṅkamitabbaṃ maññissanti,",
  "atk-s0202a0:1016_8": "tato bhikkhāhārena akilamanto samaṇadhammaṃ kātuṃ sakkhissatī”ti anuggahena saccakiriyaṃ kāresi.",
  "atk-s0202a0:1016_9": "Na hi saccakiriyā vejjakammaṃ hoti.",
  "atk-s0202a0:1016_10": "Therassāpi ca “samaṇadhammaṃ karissāmī”ti mūlakammaṭṭhānaṃ gahetvā rattiṭṭhānadivāṭṭhāne nisinnassa cittaṃ kammaṭṭhānābhimukhaṃ na gacchati,",
  "atk-s0202a0:1016_11": "aṭaviyaṃ ṭhatvā manussānaṃ ghātitaṭṭhānameva pākaṭaṃ hoti.",
  "atk-s0202a0:1016_12": "“Duggatomhi,",
  "atk-s0202a0:1016_13": "khuddakaputtomhi,",
  "atk-s0202a0:1016_14": "jīvitaṃ me dehi sāmīti maraṇabhītānaṃ vacanākāro ca hatthapādavikāro ca āpāthaṃ āgacchati,",
  "atk-s0202a0:1016_15": "so vippaṭisārī hutvā tatova uṭṭhāya gacchati,",
  "atk-s0202a0:1016_16": "athassa bhagavā taṃ jātiṃ abbohārikaṃ katvāvāyaṃ vipassanaṃ vaḍḍhetvā arahattaṃ gaṇhissatīti ariyāya jātiyā saccakiriyaṃ kāresi.",
  "atk-s0202a0:1016_17": "Eko vūpakaṭṭhotiādi vatthasutte vitthāritaṃ.",
  "atk-s0202a0:1017_0": "352.",
  "atk-s0202a0:1017_1": "Aññenapi leḍḍu khittoti kākasunakhasūkarādīnaṃ paṭikkamāpanatthāya samantā sarakkhepamatte ṭhāne yena",
  "atk-s0202a0:1017_2": "kenaci disābhāgena khitto āgantvā therasseva kāye patati.",
  "atk-s0202a0:1017_3": "Kittake ṭhāne evaṃ hoti?",
  "atk-s0202a0:1017_4": "Gaṇṭhikaṃ paṭimuñcitvā piṇḍāya caritvā paṭinivattetvā yāva gaṇṭhikapaṭimukkaṭṭhānaṃ āgacchati,",
  "atk-s0202a0:1017_5": "tāva hoti.",
  "atk-s0202a0:1017_6": "Bhinnena sīsenāti mahācammaṃ chinditvā yāva aṭṭhimariyādā bhinnena.",
  "atk-s0202a0:1018_0": "Brāhmaṇāti khīṇāsavabhāvaṃ sandhāya āha.",
  "atk-s0202a0:1018_1": "Yassa kho tvaṃ, brāhmaṇa,",
  "atk-s0202a0:1018_2": "kammassa vipākenāti idaṃ sabhāgadiṭṭhadhammavedanīyakammaṃ sandhāya vuttaṃ.",
  "atk-s0202a0:1018_3": "Kammañhi kariyamānameva tayo koṭṭhāse pūreti.",
  "atk-s0202a0:1018_4": "Sattasu cittesu kusalā vā akusalā vā paṭhamajavanacetanā diṭṭhadhammavedanīyakammaṃ nāma hoti.",
  "atk-s0202a0:1018_5": "Taṃ imasmiṃyeva attabhāve vipākaṃ deti.",
  "atk-s0202a0:1018_6": "Tathā asakkontaṃ ahosikammaṃ,",
  "atk-s0202a0:1018_7": "nāhosi kammavipāko,",
  "atk-s0202a0:1018_8": "na bhavissati kammavipāko,",
  "atk-s0202a0:1018_9": "natthi kammavipākoti imassa tikassa vasena ahosikammaṃ nāma hoti.",
  "atk-s0202a0:1018_10": "Atthasādhikā sattamajavanacetanā upapajjavedanīyakammaṃ nāma.",
  "atk-s0202a0:1018_11": "Taṃ anantare attabhāve vipākaṃ deti.",
  "atk-s0202a0:1018_12": "Tathā asakkontaṃ vuttanayeneva taṃ ahosikammaṃ nāma hoti.",
  "atk-s0202a0:1018_13": "Ubhinnamantare pañcajavanacetanā aparāpariyavedanīyakammaṃ nāma hoti.",
  "atk-s0202a0:1018_14": "Taṃ anāgate yadā okāsaṃ labhati,",
  "atk-s0202a0:1018_15": "tadā vipākaṃ deti.",
  "atk-s0202a0:1018_16": "Sati saṃsārappavattiyā ahosikammaṃ nāma na hoti.",
  "atk-s0202a0:1018_17": "Therassa pana upapajjavedanīyañca aparāpariyavedanīyañcāti imāni dve kammāni kammakkhayakarena arahattamaggena samugghāṭitāni,",
  "atk-s0202a0:1018_18": "diṭṭhadhammavedanīyaṃ atthi.",
  "atk-s0202a0:1018_19": "Taṃ arahattappattassāpi vipākaṃ detiyeva.",
  "atk-s0202a0:1018_20": "Taṃ sandhāya bhagavā “yassa kho tva”ntiādimāha.",
  "atk-s0202a0:1018_21": "Tasmā yassa khoti ettha yādisassa kho tvaṃ, brāhmaṇa,",
  "atk-s0202a0:1018_22": "kammassa vipākenāti evaṃ attho veditabbo.",
  "atk-s0202a0:1019_0": "Abbhā muttoti desanāsīsamattametaṃ,",
  "atk-s0202a0:1019_1": "abbhā mahikā dhūmo rajo rāhūti imehi pana upakkilesehi mutto candimā idha adhippeto.",
  "atk-s0202a0:1019_2": "Yathā hi evaṃ nirupakkileso candimā lokaṃ pabhāseti,",
  "atk-s0202a0:1019_3": "evaṃ pamādakilesavimutto appamatto bhikkhu imaṃ attano khandhāyatanadhātulokaṃ pabhāseti,",
  "atk-s0202a0:1019_4": "vihatakilesandhakāraṃ karoti.",
  "atk-s0202a0:1020_0": "Kusalena pidhīyatīti maggakusalena pidhīyati appaṭisandhikaṃ karīyati.",
  "atk-s0202a0:1020_1": "Yuñjati buddhasāsaneti buddhasāsane kāyena vācāya manasā ca yuttappayutto viharati.",
  "atk-s0202a0:1020_2": "Imā tisso therassa udānagāthā nāma.",
  "atk-s0202a0:1021_0": "Disā hi meti idaṃ kira thero attano parittāṇākāraṃ karonto āha.",
  "atk-s0202a0:1021_1": "Tattha disā hi meti mama sapattā.",
  "atk-s0202a0:1021_2": "Ye maṃ evaṃ upavadanti –",
  "atk-s0202a0:1021_3": "“yathā mayaṃ aṅgulimālena māritānaṃ ñātakānaṃ vasena dukkhaṃ vediyāma,",
  "atk-s0202a0:1021_4": "evaṃ aṅgulimālopi vediyatū”ti,",
  "atk-s0202a0:1021_5": "te mayhaṃ disā catusaccadhammakathaṃ suṇantūti attho.",
  "atk-s0202a0:1021_6": "Yuñjantūti kāyavācāmanehi yuttappayuttā viharantu.",
  "atk-s0202a0:1021_7": "Ye dhammamevādapayanti santoti ye santo sappurisā dhammaṃyeva ādapenti samādapenti gaṇhāpenti,",
  "atk-s0202a0:1021_8": "te manujā mayhaṃ sapattā bhajantu sevantu payirupāsantūti attho.",
  "atk-s0202a0:1022_0": "Avirodhappasaṃsīnanti avirodho vuccati mettā,",
  "atk-s0202a0:1022_1": "mettāpasaṃsakānanti attho.",
  "atk-s0202a0:1022_2": "Suṇantu dhammaṃ kālenāti khaṇe khaṇe khantimettāpaṭisaṅkhāsāraṇīyadhammaṃ suṇantu.",
  "atk-s0202a0:1022_3": "Tañca anuvidhīyantūti tañca dhammaṃ anukarontu pūrentu.",
  "atk-s0202a0:1023_0": "Na hi jātu so mamaṃ hiṃseti yo mayhaṃ diso,",
  "atk-s0202a0:1023_1": "so maṃ ekaṃseneva na hiṃseyya.",
  "atk-s0202a0:1023_2": "Aññaṃ vā pana kiñci nanti na kevalaṃ maṃ,",
  "atk-s0202a0:1023_3": "aññampi pana kañci puggalaṃ mā hiṃsantu mā viheṭhentu.",
  "atk-s0202a0:1023_4": "Pappuyya paramaṃ santinti paramaṃ santibhūtaṃ nibbānaṃ pāpuṇitvā.",
  "atk-s0202a0:1023_5": "Rakkheyya tasathāvareti tasā vuccanti sataṇhā,",
  "atk-s0202a0:1023_6": "thāvarā nittaṇhā.",
  "atk-s0202a0:1023_7": "Idaṃ vuttaṃ hoti –",
  "atk-s0202a0:1023_8": "yo nibbānaṃ pāpuṇāti,",
  "atk-s0202a0:1023_9": "so sabbaṃ tasathāvaraṃ rakkhituṃ samattho hoti.",
  "atk-s0202a0:1023_10": "Tasmā mayhampi disā nibbānaṃ pāpuṇantu,",
  "atk-s0202a0:1023_11": "evaṃ maṃ ekaṃseneva na hiṃsissantīti.",
  "atk-s0202a0:1023_12": "Imā tisso gāthā attano parittaṃ kātuṃ āha.",
  "atk-s0202a0:1024_0": "Idāni attanova paṭipattiṃ dīpento udakañhi nayanti nettikāti āha.",
  "atk-s0202a0:1024_1": "Tattha nettikāti ye mātikaṃ sodhetvā bandhitabbaṭṭhāne bandhitvā udakaṃ nayanti.",
  "atk-s0202a0:1024_2": "Usukārāti usukārakā.",
  "atk-s0202a0:1024_3": "Namayantīti telakañjikena makkhetvā kukkuḷe tāpetvā unnatunnataṭṭhāne namentā ujuṃ karonti.",
  "atk-s0202a0:1024_4": "Tejananti kaṇḍaṃ.",
  "atk-s0202a0:1024_5": "Tañhi issāso tejaṃ karoti,",
  "atk-s0202a0:1024_6": "parañca tajjeti,",
  "atk-s0202a0:1024_7": "tasmā tejananti vuccati.",
  "atk-s0202a0:1024_8": "Attānaṃ damayantīti yathā nettikā ujumaggena udakaṃ nayanti,",
  "atk-s0202a0:1024_9": "usukārā tejanaṃ,",
  "atk-s0202a0:1024_10": "tacchakā ca dāruṃ ujuṃ karonti,",
  "atk-s0202a0:1024_11": "evamevaṃ paṇḍitā attānaṃ damenti ujukaṃ karonti nibbisevanaṃ karonti.",
  "atk-s0202a0:1025_0": "Tādināti iṭṭhāniṭṭhādīsu nibbikārena –",
  "atk-s0202a0:1025_1": "“pañcahākārehi bhagavā tādī,",
  "atk-s0202a0:1025_2": "iṭṭhāniṭṭhe tādī,",
  "atk-s0202a0:1025_3": "vantāvīti tādī,",
  "atk-s0202a0:1025_4": "cattāvīti tādī,",
  "atk-s0202a0:1025_5": "tiṇṇāvīti tādī,",
  "atk-s0202a0:1025_6": "tanniddesāti tādī”ti evaṃ tādilakkhaṇappattena satthārā.",
  "atk-s0202a0:1025_7": "Bhavanettīti bhavarajju,",
  "atk-s0202a0:1025_8": "taṇhāyetaṃ nāmaṃ.",
  "atk-s0202a0:1025_9": "Tāya hi goṇā viya gīvāya rajjuyā,",
  "atk-s0202a0:1025_10": "sattā hadaye baddhā taṃ taṃ bhavaṃ nīyanti,",
  "atk-s0202a0:1025_11": "tasmā bhavanettīti vuccati.",
  "atk-s0202a0:1025_12": "Phuṭṭho kammavipākenāti maggacetanāya phuṭṭho.",
  "atk-s0202a0:1025_13": "Yasmā hi maggacetanāya kammaṃ paccati vipaccati ḍayhati,",
  "atk-s0202a0:1025_14": "parikkhayaṃ gacchati,",
  "atk-s0202a0:1025_15": "tasmā sā kammavipākoti vuttā.",
  "atk-s0202a0:1025_16": "Tāya hi phuṭṭhattā esa aṇaṇo nikkileso jāto,",
  "atk-s0202a0:1025_17": "na dukkhavedanāya aṇaṇo.",
  "atk-s0202a0:1025_18": "Bhuñjāmīti cettha theyyaparibhogo iṇaparibhogo dāyajjaparibhogo sāmiparibhogoti cattāro paribhogā veditabbā.",
  "atk-s0202a0:1025_19": "Tattha dussīlassa paribhogo theyyaparibhogo nāma.",
  "atk-s0202a0:1025_20": "So hi cattāro paccaye thenetvā bhuñjati.",
  "atk-s0202a0:1025_21": "Vuttampi cetaṃ “theyyāya vo,",
  "atk-s0202a0:1025_22": "bhikkhave,",
  "atk-s0202a0:1025_23": "raṭṭhapiṇḍo bhutto”ti.",
  "atk-s0202a0:1025_24": "Sīlavato pana apaccavekkhaṇaparibhogo iṇaparibhogo nāma.",
  "atk-s0202a0:1025_25": "Sattannaṃ sekkhānaṃ paribhogo dāyajjaparibhogo nāma.",
  "atk-s0202a0:1025_26": "Khīṇāsavassa paribhogo sāmiparibhogo nāma.",
  "atk-s0202a0:1025_27": "Idha kilesaiṇānaṃ abhāvaṃ sandhāya “aṇaṇo”ti vuttaṃ.",
  "atk-s0202a0:1025_28": "“Aniṇo”tipi pāṭho.",
  "atk-s0202a0:1025_29": "Sāmiparibhogaṃ sandhāya “bhuñjāmi bhojana”nti vuttaṃ.",
  "atk-s0202a0:1026_0": "Kāmaratisanthavanti duvidhesupi kāmesu taṇhāratisanthavaṃ mā anuyuñjatha mā karittha.",
  "atk-s0202a0:1026_1": "Nayidaṃ dummantitaṃ mamāti yaṃ mayā sammāsambuddhaṃ disvā pabbajissāmīti mantitaṃ,",
  "atk-s0202a0:1026_2": "taṃ mama mantitaṃ na dummantitaṃ.",
  "atk-s0202a0:1026_3": "Saṃvibhattesu dhammesūti ahaṃ satthāti evaṃ loke uppannehi ye dhammā saṃvibhattā,",
  "atk-s0202a0:1026_4": "tesu dhammesu yaṃ seṭṭhaṃ nibbānaṃ,",
  "atk-s0202a0:1026_5": "tadeva ahaṃ upagamaṃ upagato sampatto,",
  "atk-s0202a0:1026_6": "tasmā mayhaṃ idaṃ āgamanaṃ svāgataṃ nāma gatanti.",
  "atk-s0202a0:1026_7": "Tisso vijjāti pubbenivāsadibbacakkhuāsavakkhayapaññā.",
  "atk-s0202a0:1026_8": "Kataṃ buddhassa sāsananti yaṃ buddhassa sāsane kattabbakiccaṃ atthi,",
  "atk-s0202a0:1026_9": "taṃ sabbaṃ mayā kataṃ.",
  "atk-s0202a0:1026_10": "Tīhi vijjāhi navahi ca lokuttaradhammehi desanaṃ matthakaṃ pāpesīti.",
  "atk-s0202a0:1027_0": "Papañcasūdaniyā majjhimanikāyaṭṭhakathāya",
  "atk-s0202a0:1028_0": "Aṅgulimālasuttavaṇṇanā niṭṭhitā.",
  "atk-s0202a0:1029_0": "7. Piyajātikasuttavaṇṇanā",
  "atk-s0202a0:1030_0": "353.",
  "atk-s0202a0:1030_1": "Evaṃ me sutanti piyajātikasuttaṃ.",
  "atk-s0202a0:1030_2": "Tattha neva kammantā paṭibhantīti na sabbena sabbaṃ paṭibhanti,",
  "atk-s0202a0:1030_3": "pakatiniyāmena pana na paṭibhanti.",
  "atk-s0202a0:1030_4": "Dutiyapadepi eseva nayo.",
  "atk-s0202a0:1030_5": "Ettha ca na paṭibhātīti na ruccati.",
  "atk-s0202a0:1030_6": "Āḷāhananti susānaṃ.",
  "atk-s0202a0:1030_7": "Aññathattanti vivaṇṇatāya aññathābhāvo.",
  "atk-s0202a0:1030_8": "Indriyāni nāma manoviññeyyā dhammā,",
  "atk-s0202a0:1030_9": "patiṭṭhitokāsaṃ pana sandhāya idaṃ vuttaṃ.",
  "atk-s0202a0:1030_10": "Piyajātikāti piyato jāyanti.",
  "atk-s0202a0:1030_11": "Piyappabhāvikāti piyato pabhavanti.",
  "atk-s0202a0:1031_0": "355. Sace taṃ,",
  "atk-s0202a0:1031_1": "mahārājāti tassa atthaṃ asallakkhayamānāpi satthari saddhāya evaṃ vadati.",
  "atk-s0202a0:1031_2": "Cara pireti apehi amhākaṃ pare,",
  "atk-s0202a0:1031_3": "anajjhattikabhūteti attho.",
  "atk-s0202a0:1031_4": "Atha vā cara pireti parato gaccha,",
  "atk-s0202a0:1031_5": "mā idha tiṭṭhātipi attho.",
  "atk-s0202a0:1032_0": "356.",
  "atk-s0202a0:1032_1": "Dvidhā chetvāti asinā dve koṭṭhāse karonto chinditvā.",
  "atk-s0202a0:1032_2": "Attānaṃ upphālesīti teneva asinā attano udaraṃ phālesi.",
  "atk-s0202a0:1032_3": "Yadi hi tassa sā appiyā bhaveyya,",
  "atk-s0202a0:1032_4": "idāni aññaṃ mātugāmaṃ gaṇhissāmīti attānaṃ na ghāteyya.",
  "atk-s0202a0:1032_5": "Yasmā panassa sā piyā ahosi,",
  "atk-s0202a0:1032_6": "tasmā paralokepi tāya saddhiṃ samaṅgibhāvaṃ patthayamāno evamakāsi.",
  "atk-s0202a0:1033_0": "357.",
  "atk-s0202a0:1033_1": "Piyā te vajirīti evaṃ kirassā ahosi – “sacāhaṃ,",
  "atk-s0202a0:1033_2": "‘bhūtapubbaṃ, mahārāja,",
  "atk-s0202a0:1033_3": "imissāyeva sāvatthiyaṃ aññatarissā itthiyā’tiādikathaṃ katheyyaṃ,",
  "atk-s0202a0:1033_4": "‘ko te evaṃ akāsi,",
  "atk-s0202a0:1033_5": "apehi natthi eta’nti maṃ paṭisedheyya,",
  "atk-s0202a0:1033_6": "vattamāneneva naṃ saññāpessāmī”ti cintetvā evamāha.",
  "atk-s0202a0:1033_7": "Vipariṇāmaññathābhāvāti ettha maraṇavasena vipariṇāmo,",
  "atk-s0202a0:1033_8": "kenaci saddhiṃ palāyitvā gamanavasena aññathābhāvo veditabbo.",
  "atk-s0202a0:1034_0": "Vāsabhāyāti vāsabhā nāma rañño ekā devī, taṃ sandhāyāha.",
  "atk-s0202a0:1035_0": "Piyā te ahanti kasmā sabbapacchā āha?",
  "atk-s0202a0:1035_1": "Evaṃ kirassā ahosi –",
  "atk-s0202a0:1035_2": "“ayaṃ rājā mayhaṃ kupito,",
  "atk-s0202a0:1035_3": "sacāhaṃ sabbapaṭhamaṃ ‘piyā te aha’nti puccheyyaṃ,",
  "atk-s0202a0:1035_4": "‘na me tvaṃ piyā,",
  "atk-s0202a0:1035_5": "cara pire’ti vadeyya,",
  "atk-s0202a0:1035_6": "evaṃ sante kathā patiṭṭhānaṃ na labhissatī”ti kathāya patiṭṭhānatthaṃ sabbapacchā pucchi.",
  "atk-s0202a0:1035_7": "Kāsikosalesu chaḍḍitabhāvena vipariṇāmo,",
  "atk-s0202a0:1035_8": "paṭirājūnaṃ hatthagamanavasena aññathābhāvo veditabbo.",
  "atk-s0202a0:1036_0": "Ācamehīti ācamanodakaṃ dehi.",
  "atk-s0202a0:1036_1": "Ācamitvā hatthapāde dhovitvā mukhaṃ vikkhāletvā satthāraṃ namassitukāmo evamāha.",
  "atk-s0202a0:1036_2": "Sesaṃ sabbattha uttānamevāti.",
  "atk-s0202a0:1037_0": "Papañcasūdaniyā majjhimanikāyaṭṭhakathāya",
  "atk-s0202a0:1038_0": "Piyajātikasuttavaṇṇanā niṭṭhitā.",
  "atk-s0202a0:1039_0": "8. Bāhitikasuttavaṇṇanā",
  "atk-s0202a0:1040_0": "358.",
  "atk-s0202a0:1040_1": "Evaṃ me sutanti bāhitikasuttaṃ.",
  "atk-s0202a0:1040_2": "Tattha ekapuṇḍarīkaṃ nāganti evaṃnāmakaṃ hatthiṃ.",
  "atk-s0202a0:1040_3": "Tassa kira phāsukānaṃ upari tālaphalamattaṃ paṇḍaraṭṭhānaṃ atthi,",
  "atk-s0202a0:1040_4": "tenassa ekapuṇḍarīkoti nāmaṃ akaṃsu.",
  "atk-s0202a0:1040_5": "Sirivaḍḍhaṃ mahāmattanti paccekahatthiṃ abhiruhitvā kathāphāsukatthaṃ saddhiṃ gacchantaṃ evaṃnāmakaṃ mahāmattaṃ.",
  "atk-s0202a0:1040_6": "Āyasmānoti ettha noti pucchāya nipāto.",
  "atk-s0202a0:1040_7": "Mahāmatto therassa saṅghāṭipattadhāraṇākāraṃ sallakkhetvā “evaṃ,",
  "atk-s0202a0:1040_8": "mahārājā”ti āha.",
  "atk-s0202a0:1041_0": "359.",
  "atk-s0202a0:1041_1": "Opārambhoti upārambhaṃ dosaṃ āropanāraho.",
  "atk-s0202a0:1041_2": "Kiṃ pucchāmīti rājā pucchati.",
  "atk-s0202a0:1041_3": "Sundarivatthusmiṃ uppannamidaṃ suttaṃ,",
  "atk-s0202a0:1041_4": "taṃ pucchāmīti pucchati.",
  "atk-s0202a0:1041_5": "Yañhi mayaṃ, bhanteti, bhante,",
  "atk-s0202a0:1041_6": "yaṃ mayaṃ viññūhīti idaṃ padaṃ gahetvā pañhena paripūretuṃ nāsakkhimhā,",
  "atk-s0202a0:1041_7": "taṃ kāraṇaṃ āyasmatā evaṃ vadantena paripūritaṃ.",
  "atk-s0202a0:1042_0": "360.",
  "atk-s0202a0:1042_1": "Akusaloti akosallasambhūto.",
  "atk-s0202a0:1042_2": "Sāvajjoti sadoso.",
  "atk-s0202a0:1042_3": "Sabyābajjhoti sadukkho.",
  "atk-s0202a0:1042_4": "Dukkhavipākoti idha nissandavipāko kathito.",
  "atk-s0202a0:1042_5": "Tassāti tassa evaṃ attabyābādhādīnaṃ atthāya pavattakāyasamācārassa.",
  "atk-s0202a0:1043_0": "Sabbākusaladhammapahīno kho, mahārāja,",
  "atk-s0202a0:1043_1": "tathāgato kusaladhammasamannāgatoti ettha sabbesaṃyeva akusalānaṃ dhammānaṃ pahānaṃ vaṇṇetīti.",
  "atk-s0202a0:1043_2": "Āma vaṇṇetīti vutte yathā pucchā,",
  "atk-s0202a0:1043_3": "tathā attho vutto bhaveyya.",
  "atk-s0202a0:1043_4": "Evaṃ byākaraṇaṃ pana na bhāriyaṃ.",
  "atk-s0202a0:1043_5": "Appahīnaakusalopi hi pahānaṃ vaṇṇeyya,",
  "atk-s0202a0:1043_6": "bhagavā pana pahīnākusalatāya yathākārī tathāvādīti dassetuṃ evaṃ byākāsi.",
  "atk-s0202a0:1043_7": "Sukkapakkhepi eseva nayo.",
  "atk-s0202a0:1044_0": "362.",
  "atk-s0202a0:1044_1": "Bāhitikāti bāhitiraṭṭhe uṭṭhitavatthassetaṃ nāmaṃ.",
  "atk-s0202a0:1044_2": "Soḷasasamā āyāmenāti āyāmena samasoḷasahatthā.",
  "atk-s0202a0:1044_3": "Aṭṭhasamā vitthārenāti vitthārena samaaṭṭhahatthā.",
  "atk-s0202a0:1045_0": "363.",
  "atk-s0202a0:1045_1": "Bhagavato pādāsīti bhagavato niyyātesi.",
  "atk-s0202a0:1045_2": "Datvā ca pana gandhakuṭiyaṃ vitānaṃ katvā bandhi.",
  "atk-s0202a0:1045_3": "Tato paṭṭhāya gandhakuṭi bhiyyosomattāya sobhi.",
  "atk-s0202a0:1045_4": "Sesaṃ sabbattha uttānameva.",
  "atk-s0202a0:1045_5": "Neyyapuggalassa pana vasena ayaṃ desanā niṭṭhitāti.",
  "atk-s0202a0:1046_0": "Papañcasūdaniyā majjhimanikāyaṭṭhakathāya",
  "atk-s0202a0:1047_0": "Bāhitikasuttavaṇṇanā niṭṭhitā.",
  "atk-s0202a0:1048_0": "9. Dhammacetiyasuttavaṇṇanā",
  "atk-s0202a0:1049_0": "364.",
  "atk-s0202a0:1049_1": "Evaṃ me sutanti dhammacetiyasuttaṃ.",
  "atk-s0202a0:1049_2": "Tattha medāḷupanti nāmetaṃ tassa,",
  "atk-s0202a0:1049_3": "tassa hi nigamassa medavaṇṇā pāsāṇā kirettha ussannā ahesuṃ,",
  "atk-s0202a0:1049_4": "tasmā medāḷupanti saṅkhaṃ gataṃ.",
  "atk-s0202a0:1049_5": "Senāsanaṃ panettha aniyataṃ,",
  "atk-s0202a0:1049_6": "tasmā na taṃ vuttaṃ.",
  "atk-s0202a0:1049_7": "Nagarakanti evaṃnāmakaṃ sakyānaṃ nigamaṃ.",
  "atk-s0202a0:1049_8": "Kenacideva karaṇīyenāti na aññena karaṇīyena,",
  "atk-s0202a0:1049_9": "ayaṃ pana bandhulasenāpatiṃ saddhiṃ dvattiṃsāya puttehi ekadivaseneva gaṇhathāti āṇāpesi,",
  "atk-s0202a0:1049_10": "taṃdivasañcassa bhariyāya mallikāya pañcahi bhikkhusatehi saddhiṃ bhagavā nimantito,",
  "atk-s0202a0:1049_11": "buddhappamukhe bhikkhusaṅghe gharaṃ āgantvā nisinnamatte “senāpati kālaṅkato”ti sāsanaṃ āharitvā mallikāya adaṃsu.",
  "atk-s0202a0:1049_12": "Sā paṇṇaṃ gahetvā mukhasāsanaṃ pucchi.",
  "atk-s0202a0:1049_13": "“Raññā ayye senāpati saddhiṃ dvattiṃsāya puttehi ekappahāreneva gahāpito”ti ārocesuṃ.",
  "atk-s0202a0:1049_14": "Mahājanagataṃ mā karitthāti ovaṭṭikāya paṇṇaṃ katvā bhikkhusaṅghaṃ parivisi.",
  "atk-s0202a0:1049_15": "Tasmiṃ samaye ekā sappicāṭi nīharitā,",
  "atk-s0202a0:1049_16": "sā ummāre āhacca bhinnā,",
  "atk-s0202a0:1049_17": "taṃ apanetvā aññaṃ āharāpetvā bhikkhusaṅghaṃ parivisi.",
  "atk-s0202a0:1050_0": "Satthā katabhattakicco kathāsamuṭṭhāpanatthaṃ –",
  "atk-s0202a0:1050_1": "“sappicāṭiyā bhinnapaccayā na cintetabba”nti āha.",
  "atk-s0202a0:1050_2": "Tasmiṃ samaye mallikā paṇṇaṃ nīharitvā bhagavato purato ṭhapetvā –",
  "atk-s0202a0:1050_3": "“bhagavā imaṃ dvattiṃsāya puttehi saddhiṃ senāpatino matasāsanaṃ,",
  "atk-s0202a0:1050_4": "ahaṃ etampi na cintayāmi,",
  "atk-s0202a0:1050_5": "sappicāṭipaccayā kiṃ cinteyyāmī”ti āha. Bhagavā – “mallike,",
  "atk-s0202a0:1050_6": "mā cintayi,",
  "atk-s0202a0:1050_7": "anamatagge saṃsāre nāma vattamānānaṃ hoti eta”nti aniccatādipaṭisaṃyuttaṃ dhammakathaṃ katvā agamāsi.",
  "atk-s0202a0:1050_8": "Mallikā dvattiṃsasuṇisāyo pakkosāpetvā ovādaṃ adāsi.",
  "atk-s0202a0:1050_9": "Rājā mallikaṃ pakkosāpetvā “senāpatino amhākaṃ antare bhinnadoso atthi natthī”ti pucchi.",
  "atk-s0202a0:1050_10": "Natthi sāmīti.",
  "atk-s0202a0:1050_11": "So tassā vacanena tassa niddosabhāvaṃ ñatvā vippaṭisārī balavadomanassaṃ uppādesi. So –",
  "atk-s0202a0:1050_12": "“evarūpaṃ nāma adosakārakaṃ maṃ sambhāvayitvā āgataṃ sahāyakaṃ vināsesi”nti tato paṭṭhāya pāsāde vā nāṭakesu",
  "atk-s0202a0:1050_13": "vā rajjasukhesu vā cittassādaṃ alabhamāno tattha tattha vicarituṃ āraddho.",
  "atk-s0202a0:1050_14": "Etadeva kiccaṃ ahosi.",
  "atk-s0202a0:1050_15": "Idaṃ sandhāya vuttaṃ “kenacideva karaṇīyenā”ti.",
  "atk-s0202a0:1051_0": "Dīghaṃ kārāyananti dīghakārāyano nāma bandhulasenāpatissa bhāgineyyo “etassa me mātulo adosakārako nikkāraṇena",
  "atk-s0202a0:1051_1": "ghātito”ti raññā senāpatiṭṭhāne ṭhapito.",
  "atk-s0202a0:1051_2": "Taṃ sandhāyetaṃ vuttaṃ.",
  "atk-s0202a0:1051_3": "Mahaccā rājānubhāvenāti mahatā rājānubhāvena,",
  "atk-s0202a0:1051_4": "dharaṇitalaṃ bhindanto viya sāgaraṃ parivattento viya vicittavesasobhena mahatā balakāyenāti attho.",
  "atk-s0202a0:1051_5": "Pāsādikānīti dassaneneva saha rañjanakāni.",
  "atk-s0202a0:1051_6": "Pasādanīyānīti tasseva vevacanaṃ.",
  "atk-s0202a0:1051_7": "Atha vā pāsādikānīti pasādajanakāni.",
  "atk-s0202a0:1051_8": "Appasaddānīti nissaddāni.",
  "atk-s0202a0:1051_9": "Appanigghosānīti avibhāvitatthena nigghosena rahitāni.",
  "atk-s0202a0:1051_10": "Vijanavātānīti vigatajanavātāni.",
  "atk-s0202a0:1051_11": "Manussarāhasseyyakānīti manussānaṃ rahassakammānucchavikāni,",
  "atk-s0202a0:1051_12": "rahassamantaṃ mantentānaṃ anurūpānīti attho.",
  "atk-s0202a0:1051_13": "Paṭisallānasāruppānīti nilīyanabhāvassa ekībhāvassa anucchavikāni.",
  "atk-s0202a0:1051_14": "Yattha sudaṃ mayanti na tena tattha bhagavā payirupāsitapubbo,",
  "atk-s0202a0:1051_15": "tādisesu pana payirupāsitapubbo,",
  "atk-s0202a0:1051_16": "tasmā yādisesu sudaṃ mayanti ayamettha attho.",
  "atk-s0202a0:1052_0": "Atthi,",
  "atk-s0202a0:1052_1": "mahārājāti paṇḍito senāpati “rājā bhagavantaṃ mamāyatī”ti jānāti,",
  "atk-s0202a0:1052_2": "so sace maṃ rājā “kahaṃ bhagavā”ti vadeyya,",
  "atk-s0202a0:1052_3": "adandhāyantena ācikkhituṃ yuttanti carapurise payojetvā bhagavato nivāsanaṭṭhānaṃ ñatvāva viharati.",
  "atk-s0202a0:1052_4": "Tasmā evamāha.",
  "atk-s0202a0:1052_5": "Ārāmaṃ pāvisīti bahinigame khandhāvāraṃ bandhāpetvā kārāyanena saddhiṃ pāvisi.",
  "atk-s0202a0:1053_0": "366.",
  "atk-s0202a0:1053_1": "Vihāroti gandhakuṭiṃ sandhāyāhaṃsu.",
  "atk-s0202a0:1053_2": "Āḷindanti pamukhaṃ.",
  "atk-s0202a0:1053_3": "Ukkāsitvāti ukkāsitasaddaṃ katvā.",
  "atk-s0202a0:1053_4": "Aggaḷanti kavāṭaṃ.",
  "atk-s0202a0:1053_5": "Ākoṭehīti agganakhena īsakaṃ kuñcikacchiddasamīpe koṭehīti vuttaṃ hoti.",
  "atk-s0202a0:1053_6": "Dvāraṃ kira atiupari amanussā,",
  "atk-s0202a0:1053_7": "atiheṭṭhā dīghajātikā koṭenti.",
  "atk-s0202a0:1053_8": "Tathā akoṭetvā majjhe chiddasamīpe koṭetabbaṃ,",
  "atk-s0202a0:1053_9": "idaṃ dvārakoṭṭakavattanti dīpentā vadanti.",
  "atk-s0202a0:1053_10": "Tatthevāti bhikkhūhi vuttaṭṭhāneyeva.",
  "atk-s0202a0:1053_11": "Khaggañca uṇhīsañcāti desanāmattametaṃ,",
  "atk-s0202a0:1054_0": "Vālabījanimuṇhīsaṃ, khaggaṃ chattañcupāhanaṃ;",
  "atk-s0202a0:1055_0": "Oruyha rājā yānamhā, ṭhapayitvā paṭicchadanti. –",
  "atk-s0202a0:1056_0": "Āgatāni pana pañcapi rājakakudhabhaṇḍāni adāsi.",
  "atk-s0202a0:1056_1": "Kasmā pana adāsīti.",
  "atk-s0202a0:1056_2": "Atigaruno sammāsambuddhassa santikaṃ uddhatavesena gantuṃ na yuttanti ca,",
  "atk-s0202a0:1056_3": "ekakova upasaṅkamitvā attano rucivasena sammodissāmi cāti.",
  "atk-s0202a0:1056_4": "Pañcasu hi rājakakudhabhaṇḍesu nivattitesu tvaṃ nivattāti vattabbaṃ na hoti,",
  "atk-s0202a0:1056_5": "sabbe sayameva nivattanti.",
  "atk-s0202a0:1056_6": "Iti imehi dvīhi kāraṇehi adāsi.",
  "atk-s0202a0:1056_7": "Rahāyatīti rahassaṃ karoti nigūhati.",
  "atk-s0202a0:1056_8": "Ayaṃ kirassa adhippāyo “pubbepi ayaṃ rājā samaṇena gotamena saddhiṃ catukkaṇṇamantaṃ mantetvā mayhaṃ mātulaṃ saddhiṃ dvattiṃsāya puttehi gaṇhāpesi,",
  "atk-s0202a0:1056_9": "idānipi catukkaṇṇamantaṃ mantetukāmo,",
  "atk-s0202a0:1056_10": "kacci nu kho maṃ gaṇhāpessatī”ti.",
  "atk-s0202a0:1056_11": "Evaṃ kopavasenassa etadahosi.",
  "atk-s0202a0:1057_0": "Vivari bhagavā dvāranti na bhagavā uṭṭhāya dvāraṃ vivari,",
  "atk-s0202a0:1057_1": "vivaratūti pana hatthaṃ pasāresi. Tato –",
  "atk-s0202a0:1057_2": "“bhagavā tumhehi anekesu kappakoṭīsu dānaṃ dadamānehi na sahatthā dvāravivaraṇakammaṃ kata”nti sayameva dvāraṃ vivaṭaṃ.",
  "atk-s0202a0:1057_3": "Taṃ pana yasmā bhagavato manena vivaṭaṃ,",
  "atk-s0202a0:1057_4": "tasmā “vivari bhagavā dvāra”nti vattuṃ vaṭṭati.",
  "atk-s0202a0:1057_5": "Vihāraṃ pavisitvāti gandhakuṭiṃ pavisitvā.",
  "atk-s0202a0:1057_6": "Tasmiṃ pana paviṭṭhamatteyeva kārāyano pañca rājakakudhabhaṇḍāni gahetvā khandhāvāraṃ gantvā viṭaṭūbhaṃ āmantesi “chattaṃ samma ussāpehī”ti.",
  "atk-s0202a0:1057_7": "Mayhaṃ pitā kiṃ gatoti?",
  "atk-s0202a0:1057_8": "Pitaraṃ mā puccha,",
  "atk-s0202a0:1057_9": "sace tvaṃ na ussāpesi,",
  "atk-s0202a0:1057_10": "taṃ gaṇhitvā ahaṃ ussāpemīti.",
  "atk-s0202a0:1057_11": "“Ussāpemi sammā”ti sampaṭicchi.",
  "atk-s0202a0:1057_12": "Kārāyano rañño ekaṃ assañca asiñca ekameva ca paricārikaṃ itthiṃ ṭhapetvā –",
  "atk-s0202a0:1057_13": "“sace rājā jīvitena atthiko,",
  "atk-s0202a0:1057_14": "mā āgacchatū”ti viṭaṭūbhassa chattaṃ ussāpetvā taṃ gahetvā sāvatthimeva gato.",
  "atk-s0202a0:1058_0": "367.",
  "atk-s0202a0:1058_1": "Dhammanvayoti paccakkhañāṇasaṅkhātassa dhammassa anunayo anumānaṃ,",
  "atk-s0202a0:1058_2": "anubuddhīti attho.",
  "atk-s0202a0:1058_3": "Idāni yenassa dhammanvayena “sammāsambuddho bhagavā”tiādi hoti,",
  "atk-s0202a0:1058_4": "taṃ dassetuṃ idha panāhaṃ,",
  "atk-s0202a0:1058_5": "bhantetiādimāha.",
  "atk-s0202a0:1058_6": "Tattha āpāṇakoṭikanti pāṇoti jīvitaṃ,",
  "atk-s0202a0:1058_7": "taṃ mariyādaṃ anto karitvā,",
  "atk-s0202a0:1058_8": "maraṇasamayepi carantiyeva,",
  "atk-s0202a0:1058_9": "taṃ na vītikkamantīti vuttaṃ hoti.",
  "atk-s0202a0:1058_10": "“Apāṇakoṭika”ntipi pāṭho,",
  "atk-s0202a0:1058_11": "ājīvitapariyantanti attho.",
  "atk-s0202a0:1058_12": "Yathā ekacce jīvitahetu atikkamantā pāṇakoṭikaṃ katvā caranti,",
  "atk-s0202a0:1058_13": "na evanti attho.",
  "atk-s0202a0:1058_14": "Ayampi kho me,",
  "atk-s0202a0:1058_15": "bhanteti buddhasubuddhatāya dhammasvākkhātatāya saṅghasuppaṭipannatāya ca etaṃ evaṃ hoti,",
  "atk-s0202a0:1058_16": "evañhi me, bhante,",
  "atk-s0202a0:1058_17": "ayaṃ bhagavati dhammanvayo hotīti dīpeti.",
  "atk-s0202a0:1058_18": "Eseva nayo sabbattha.",
  "atk-s0202a0:1059_0": "369.",
  "atk-s0202a0:1059_1": "Na viya maññe cakkhuṃ bandhanteti cakkhuṃ abandhante viya.",
  "atk-s0202a0:1059_2": "Apāsādikañhi disvā puna olokanakiccaṃ na hoti,",
  "atk-s0202a0:1059_3": "tasmā so cakkhuṃ na bandhati nāma.",
  "atk-s0202a0:1059_4": "Pāsādikaṃ disvā punappunaṃ olokanakiccaṃ hoti,",
  "atk-s0202a0:1059_5": "tasmā so cakkhuṃ bandhati nāma.",
  "atk-s0202a0:1059_6": "Ime ca apāsādikā,",
  "atk-s0202a0:1059_7": "tasmā evamāha.",
  "atk-s0202a0:1059_8": "Bandhukarogo noti kularogo.",
  "atk-s0202a0:1059_9": "Amhākaṃ kule jātā evarūpā hontīti vadanti.",
  "atk-s0202a0:1059_10": "Uḷāranti mahesakkhaṃ.",
  "atk-s0202a0:1059_11": "Pubbenāparanti pubbato aparaṃ visesaṃ.",
  "atk-s0202a0:1059_12": "Tattha kasiṇaparikammaṃ katvā samāpattiṃ nibbattento uḷāraṃ pubbe visesaṃ sañjānāti nāma,",
  "atk-s0202a0:1059_13": "samāpattiṃ padaṭṭhānaṃ katvā vipassanaṃ vaḍḍhetvā arahattaṃ gaṇhanto uḷāraṃ pubbato aparaṃ visesaṃ sañjānāti nāma.",
  "atk-s0202a0:1060_0": "370.",
  "atk-s0202a0:1060_1": "Ghātetāyaṃ vā ghātetunti ghātetabbayuttakaṃ ghātetuṃ.",
  "atk-s0202a0:1060_2": "Jāpetāyaṃ vā jāpetunti dhanena vā jāpetabbayuttakaṃ jāpetuṃ jānituṃ adhanaṃ kātuṃ.",
  "atk-s0202a0:1060_3": "Pabbājetāyaṃ vā pabbājetunti raṭṭhato vā pabbājetabbayuttakaṃ pabbājetuṃ.",
  "atk-s0202a0:1061_0": "373.",
  "atk-s0202a0:1061_1": "Isidattapurāṇāti isidatto ca purāṇo ca.",
  "atk-s0202a0:1061_2": "Tesu eko brahmacārī,",
  "atk-s0202a0:1061_3": "eko sadārasantuṭṭho.",
  "atk-s0202a0:1061_4": "Mamabhattāti mama santakaṃ bhattaṃ etesanti mamabhattā.",
  "atk-s0202a0:1061_5": "Mamayānāti mama santakaṃ yānaṃ etesanti mamayānā.",
  "atk-s0202a0:1061_6": "Jīvikāya dātāti jīvitavuttiṃ dātā.",
  "atk-s0202a0:1061_7": "Vīmaṃsamānoti upaparikkhamāno.",
  "atk-s0202a0:1061_8": "Tadā kira rājā niddaṃ anokkantova okkanto viya hutvā nipajji.",
  "atk-s0202a0:1061_9": "Atha te thapatayo “katarasmiṃ disābhāge bhagavā”ti pucchitvā “asukasmiṃ nāmā”ti sutvā mantayiṃsu –",
  "atk-s0202a0:1061_10": "“yena sammāsambuddho,",
  "atk-s0202a0:1061_11": "tena sīse kate rājā pādato hoti.",
  "atk-s0202a0:1061_12": "Yena rājā,",
  "atk-s0202a0:1061_13": "tena sīse kate satthā pādato hoti,",
  "atk-s0202a0:1061_14": "kiṃ karissāmā”ti?",
  "atk-s0202a0:1061_15": "Tato nesaṃ etadahosi –",
  "atk-s0202a0:1061_16": "“rājā kuppamāno yaṃ amhākaṃ deti,",
  "atk-s0202a0:1061_17": "taṃ acchindeyya.",
  "atk-s0202a0:1061_18": "Na kho pana mayaṃ sakkoma jānamānā satthāraṃ pādato kātu”nti rājānaṃ pādato katvā nipajjiṃsu.",
  "atk-s0202a0:1061_19": "Taṃ sandhāya ayaṃ rājā evamāha.",
  "atk-s0202a0:1062_0": "374.",
  "atk-s0202a0:1062_1": "Pakkāmīti gandhakuṭito nikkhamitvā kārāyanassa ṭhitaṭṭhānaṃ gato,",
  "atk-s0202a0:1062_2": "taṃ tattha adisvā khandhāvāraṭṭhānaṃ gato,",
  "atk-s0202a0:1062_3": "tatthāpi aññaṃ adisvā taṃ itthiṃ pucchi.",
  "atk-s0202a0:1062_4": "Sā sabbaṃ pavattiṃ ācikkhi. Rājā –",
  "atk-s0202a0:1062_5": "“na idāni mayā ekakena tattha gantabbaṃ,",
  "atk-s0202a0:1062_6": "rājagahaṃ gantvā bhāgineyyena saddhiṃ āgantvā mayhaṃ rajjaṃ gaṇhissāmī”ti rājagahaṃ gacchanto antarāmagge kaṇājakabhattañceva bhuñji,",
  "atk-s0202a0:1062_7": "bahalaudakañca pivi.",
  "atk-s0202a0:1062_8": "Tassa sukhumālapakatikassa āhāro na sammā pariṇāmi.",
  "atk-s0202a0:1062_9": "So rājagahaṃ pāpuṇantopi vikāle dvāresu pihitesu pāpuṇi.",
  "atk-s0202a0:1062_10": "“Ajja sālāyaṃ sayitvā sve mayhaṃ bhāgineyyaṃ passissāmī”ti bahinagare sālāya nipajji.",
  "atk-s0202a0:1062_11": "Tassa rattibhāge uṭṭhānāni pavattiṃsu,",
  "atk-s0202a0:1062_12": "katipayavāre bahi nikkhami.",
  "atk-s0202a0:1062_13": "Tato paṭṭhāya padasā gantuṃ asakkonto tassā itthiyā aṅke nipajjitvā balavapaccūse kālamakāsi.",
  "atk-s0202a0:1062_14": "Sā tassa matabhāvaṃ ñatvā –",
  "atk-s0202a0:1062_15": "“dvīsu rajjesu rajjaṃ kāretvā idāni parassa bahinagare anāthasālāya anāthakālakiriyaṃ katvā nipanno mayhaṃ",
  "atk-s0202a0:1062_16": "sāmi kosalarājā”tiādīni vadamānā uccāsaddena paridevituṃ ārabhi.",
  "atk-s0202a0:1062_17": "Manussā sutvā rañño ārocesuṃ.",
  "atk-s0202a0:1062_18": "Rājā āgantvā disvā sañjānitvā āgatakāraṇaṃ ñatvā mahāparihārena sarīrakiccaṃ karitvā “viṭaṭūbhaṃ gaṇhissāmī”ti bheriṃ carāpetvā balakāyaṃ sannipātesi.",
  "atk-s0202a0:1062_19": "Amaccā pādesu patitvā – “sace, deva,",
  "atk-s0202a0:1062_20": "tumhākaṃ mātulo arogo assa,",
  "atk-s0202a0:1062_21": "tumhākaṃ gantuṃ yuttaṃ bhaveyya,",
  "atk-s0202a0:1062_22": "idāni pana viṭaṭūbhopi tumhe nissāya chattaṃ ussāpetuṃ arahatiyevā”ti saññāpetvā nivāresuṃ.",
  "atk-s0202a0:1063_0": "Dhammacetiyānīti dhammassa cittīkāravacanāni.",
  "atk-s0202a0:1063_1": "Tīsu hi ratanesu yattha katthaci cittīkāre kate sabbattha katoyeva hoti,",
  "atk-s0202a0:1063_2": "tasmā bhagavati cittīkāre kate dhammopi katova hotīti bhagavā “dhammacetiyānī”ti āha.",
  "atk-s0202a0:1063_3": "Ādibrahmacariyakānīti maggabrahmacariyassa ādibhūtāni,",
  "atk-s0202a0:1063_4": "pubbabhāgapaṭipattibhūtānīti attho.",
  "atk-s0202a0:1063_5": "Sesaṃ sabbattha uttānamevāti.",
  "atk-s0202a0:1064_0": "Papañcasūdaniyā majjhimanikāyaṭṭhakathāya",
  "atk-s0202a0:1065_0": "Dhammacetiyasuttavaṇṇanā niṭṭhitā.",
  "atk-s0202a0:1066_0": "10. Kaṇṇakatthalasuttavaṇṇanā",
  "atk-s0202a0:1067_0": "375.",
  "atk-s0202a0:1067_1": "Evaṃ me sutanti kaṇṇakatthalasuttaṃ.",
  "atk-s0202a0:1067_2": "Tattha uruññāyanti uruññāti tassa raṭṭhassapi nagarassapi etadeva nāmaṃ,",
  "atk-s0202a0:1067_3": "bhagavā uruññānagaraṃ upanissāya viharati.",
  "atk-s0202a0:1067_4": "Kaṇṇakatthale migadāyeti tassa nagarassa avidūre kaṇṇakatthalaṃ nāma eko ramaṇīyo bhūmibhāgo atthi,",
  "atk-s0202a0:1067_5": "so migānaṃ abhayatthāya dinnattā migadāyoti vuccati,",
  "atk-s0202a0:1067_6": "tasmiṃ kaṇṇakatthale migadāye.",
  "atk-s0202a0:1067_7": "Kenacideva karaṇīyenāti na aññena,",
  "atk-s0202a0:1067_8": "anantarasutte vuttakaraṇīyeneva.",
  "atk-s0202a0:1067_9": "Somā ca bhaginī sakulā ca bhaginīti imā dve bhaginiyo rañño pajāpatiyo.",
  "atk-s0202a0:1067_10": "Bhattābhihāreti bhattaṃ abhiharaṇaṭṭhāne.",
  "atk-s0202a0:1067_11": "Rañño bhuñjanaṭṭhānañhi sabbāpi orodhā kaṭacchuādīni gahetvā rājānaṃ upaṭṭhātuṃ gacchanti,",
  "atk-s0202a0:1067_12": "tāpi tatheva agamaṃsu.",
  "atk-s0202a0:1068_0": "376. Kiṃ pana,",
  "atk-s0202a0:1068_1": "mahārājāti kasmā evamāha?",
  "atk-s0202a0:1068_2": "Rañño garahaparimocanatthaṃ.",
  "atk-s0202a0:1068_3": "Evañhi parisā cinteyya –",
  "atk-s0202a0:1068_4": "“ayaṃ rājā āgacchamānova mātugāmānaṃ sāsanaṃ āroceti,",
  "atk-s0202a0:1068_5": "mayaṃ attano dhammatāya bhagavantaṃ daṭṭhuṃ āgatoti maññāma,",
  "atk-s0202a0:1068_6": "ayaṃ pana mātugāmānaṃ sāsanaṃ gahetvā āgato,",
  "atk-s0202a0:1068_7": "mātugāmadāso maññe,",
  "atk-s0202a0:1068_8": "esa pubbepi imināva kāraṇena āgacchatī”ti.",
  "atk-s0202a0:1068_9": "Pucchito pana so attano āgamanakāraṇaṃ kathessati,",
  "atk-s0202a0:1068_10": "evamassa ayaṃ garahā na uppajjissatīti garahamocanatthaṃ evamāha.",
  "atk-s0202a0:1069_0": "378.",
  "atk-s0202a0:1069_1": "Abbhudāhāsīti kathesi.",
  "atk-s0202a0:1069_2": "Sakideva sabbaṃ ussati sabbaṃ dakkhitīti yo ekāvajjanena ekacittena atītānāgatapaccuppannaṃ sabbaṃ ussati vā dakkhiti vā,",
  "atk-s0202a0:1069_3": "so natthīti attho.",
  "atk-s0202a0:1069_4": "Ekena hi cittena atītaṃ sabbaṃ jānissāmīti āvajjitvāpi atītaṃ sabbaṃ jānituṃ na sakkā,",
  "atk-s0202a0:1069_5": "ekadesameva jānāti.",
  "atk-s0202a0:1069_6": "Anāgatapaccuppannaṃ pana tena cittena sabbeneva sabbaṃ na jānātīti.",
  "atk-s0202a0:1069_7": "Esa nayo itaresu.",
  "atk-s0202a0:1069_8": "Evaṃ ekacittavasenāyaṃ pañho kathito.",
  "atk-s0202a0:1069_9": "Heturūpanti hetusabhāvaṃ kāraṇajātikaṃ.",
  "atk-s0202a0:1069_10": "Saheturūpanti sakāraṇajātikaṃ.",
  "atk-s0202a0:1069_11": "Samparāyikāhaṃ,",
  "atk-s0202a0:1069_12": "bhanteti samparāyaguṇaṃ ahaṃ, bhante, pucchāmi.",
  "atk-s0202a0:1070_0": "379.",
  "atk-s0202a0:1070_1": "Pañcimānīti imasmiṃ sutte pañca padhāniyaṅgāni lokuttaramissakāni kathitāni.",
  "atk-s0202a0:1070_2": "Kathinaṅgaṇavāsīcūḷasamuddatthero pana “tumhākaṃ, bhante,",
  "atk-s0202a0:1070_3": "kiṃ ruccatī”ti vutte “mayhaṃ lokuttarānevāti ruccatī”ti āha.",
  "atk-s0202a0:1070_4": "Padhānavemattatanti padhānanānattaṃ.",
  "atk-s0202a0:1070_5": "Aññādisameva hi puthujjanassa padhānaṃ,",
  "atk-s0202a0:1070_6": "aññādisaṃ sotāpannassa,",
  "atk-s0202a0:1070_7": "aññādisaṃ sakadāgāmino,",
  "atk-s0202a0:1070_8": "aññādisaṃ anāgāmino,",
  "atk-s0202a0:1070_9": "aññādisaṃ arahato,",
  "atk-s0202a0:1070_10": "aññādisaṃ asītimahāsāvakānaṃ,",
  "atk-s0202a0:1070_11": "aññādisaṃ dvinnaṃ aggasāvakānaṃ,",
  "atk-s0202a0:1070_12": "aññādisaṃ paccekabuddhānaṃ,",
  "atk-s0202a0:1070_13": "aññādisaṃ sabbaññubuddhānaṃ.",
  "atk-s0202a0:1070_14": "Puthujjanassa padhānaṃ sotāpannassa padhānaṃ na pāpuṇāti…pe…",
  "atk-s0202a0:1070_15": "paccekabuddhassa padhānaṃ sabbaññubuddhassa padhānaṃ na pāpuṇāti.",
  "atk-s0202a0:1070_16": "Imamatthaṃ sandhāya “padhānavemattataṃ vadāmī”ti āha.",
  "atk-s0202a0:1070_17": "Dantakāraṇaṃ gaccheyyunti yaṃ akūṭakaraṇaṃ,",
  "atk-s0202a0:1070_18": "anavacchindanaṃ,",
  "atk-s0202a0:1070_19": "dhurassa acchindananti dantesu kāraṇaṃ dissati,",
  "atk-s0202a0:1070_20": "taṃ kāraṇaṃ upagaccheyyunti attho.",
  "atk-s0202a0:1070_21": "Dantabhūminti dantehi gantabbabhūmiṃ.",
  "atk-s0202a0:1070_22": "Assaddhotiādīsu puthujjanasotāpannasakadāgāmianāgāmino cattāropi assaddhā nāma.",
  "atk-s0202a0:1070_23": "Puthujjano hi sotāpannassa saddhaṃ appattoti assaddho,",
  "atk-s0202a0:1070_24": "sotāpanno sakadāgāmissa,",
  "atk-s0202a0:1070_25": "sakadāgāmī anāgāmissa,",
  "atk-s0202a0:1070_26": "anāgāmī arahato saddhaṃ appattoti assaddho,",
  "atk-s0202a0:1070_27": "ābādho arahatopi uppajjatīti pañcapi bahvābādhā nāma honti.",
  "atk-s0202a0:1070_28": "Ariyasāvakassa pana saṭho māyāvīti nāmaṃ natthi.",
  "atk-s0202a0:1070_29": "Teneva thero –",
  "atk-s0202a0:1070_30": "“pañca padhāniyaṅgāni lokuttarāni kathitānīti mayhaṃ ruccatī”ti āha.",
  "atk-s0202a0:1070_31": "Assakhaḷuṅkasuttante pana – “tayo ca,",
  "atk-s0202a0:1070_32": "bhikkhave,",
  "atk-s0202a0:1070_33": "assakhaḷuṅke tayo ca purisakhaḷuṅke desessāmī”ti ettha ariyasāvakassāpi sambodhināmaṃ āgataṃ,",
  "atk-s0202a0:1070_34": "tassa vasena lokuttaramissakā kathitāti vuttaṃ.",
  "atk-s0202a0:1070_35": "Puthujjano pana sotāpattimaggavīriyaṃ asampatto…pe…",
  "atk-s0202a0:1070_36": "anāgāmī arahattamaggavīriyaṃ asampattoti kusītopi assaddho viya cattārova honti,",
  "atk-s0202a0:1070_37": "tathā duppañño.",
  "atk-s0202a0:1071_0": "Evaṃ panettha opammasaṃsandanaṃ veditabbaṃ –",
  "atk-s0202a0:1071_1": "adantahatthiādayo viya hi maggapadhānarahito puggalo.",
  "atk-s0202a0:1071_2": "Dantahatthiādayo viya maggapadhānavā.",
  "atk-s0202a0:1071_3": "Yathā adantā hatthiādayo kūṭākāraṃ akatvā avicchinditvā dhuraṃ apātetvā dantagamanaṃ vā gantuṃ dantabhūmiṃ vā pattuṃ na sakkonti,",
  "atk-s0202a0:1071_4": "evamevaṃ maggapadhānarahito maggapadhānavatā pattabbaṃ pāpuṇituṃ nibbattetabbaṃ guṇaṃ nibbattetuṃ na sakkoti.",
  "atk-s0202a0:1071_5": "Yathā pana dantahatthiādayo kūṭākāraṃ akatvā avicchinditvā dhuraṃ apātetvā dantagamanaṃ vā gantuṃ dantabhūmiṃ vā pattuṃ sakkonti,",
  "atk-s0202a0:1071_6": "evamevaṃ maggapadhānavā maggapadhānavatā pattabbaṃ pāpuṇituṃ nibbattetabbaṃ guṇaṃ nibbattetuṃ sakkoti.",
  "atk-s0202a0:1071_7": "Idaṃ vuttaṃ hoti –",
  "atk-s0202a0:1071_8": "“sotāpattimaggapadhānavā sotāpattimaggapadhānavatā pattokāsaṃ pāpuṇituṃ nibbattetabbaṃ guṇaṃ nibbattetuṃ sakkoti…pe…",
  "atk-s0202a0:1071_9": "arahattamaggapadhānavā arahattamaggapadhānavatā pattokāsaṃ pāpuṇituṃ nibbattetabbaṃ guṇaṃ nibbattetuṃ sakkotī”ti.",
  "atk-s0202a0:1072_0": "380.",
  "atk-s0202a0:1072_1": "Sammappadhānāti maggapadhānena sammappadhānā.",
  "atk-s0202a0:1072_2": "Na kiñci nānākaraṇaṃ vadāmi yadidaṃ vimuttiyā vimuttinti yaṃ ekassa phalavimuttiyā itarassa phalavimuttiṃ ārabbha nānākaraṇaṃ vattabbaṃ siyā,",
  "atk-s0202a0:1072_3": "taṃ na kiñci vadāmīti attho.",
  "atk-s0202a0:1072_4": "Acciyā vā accinti acciyā vā accimhi.",
  "atk-s0202a0:1072_5": "Sesapadadvayepi eseva nayo,",
  "atk-s0202a0:1072_6": "bhummatthe hi etaṃ upayogavacanaṃ.",
  "atk-s0202a0:1072_7": "Kiṃ pana tvaṃ,",
  "atk-s0202a0:1072_8": "mahārājāti, mahārāja, kiṃ tvaṃ?",
  "atk-s0202a0:1072_9": "“Santi devā cātumahārājikā,",
  "atk-s0202a0:1072_10": "santi devā tāvatiṃsā…pe…",
  "atk-s0202a0:1072_11": "santi devā paranimmitavasavattino,",
  "atk-s0202a0:1072_12": "santi devā tatuttari”nti evaṃ devānaṃ atthibhāvaṃ na jānāsi,",
  "atk-s0202a0:1072_13": "yena evaṃ vadesīti.",
  "atk-s0202a0:1072_14": "Tato atthibhāvaṃ jānāmi,",
  "atk-s0202a0:1072_15": "manussalokaṃ pana āgacchanti nāgacchantīti idaṃ pucchanto yadi vā te,",
  "atk-s0202a0:1072_16": "bhantetiādimāha.",
  "atk-s0202a0:1072_17": "Sabyābajjhāti sadukkhā,",
  "atk-s0202a0:1072_18": "samucchedappahānena appahīnacetasikadukkhā.",
  "atk-s0202a0:1072_19": "Āgantāroti upapattivasena āgantāro.",
  "atk-s0202a0:1072_20": "Abyābajjhāti samucchinnadukkhā.",
  "atk-s0202a0:1072_21": "Anāgantāroti upapattivasena anāgantāro.",
  "atk-s0202a0:1073_0": "381.",
  "atk-s0202a0:1073_1": "Pahotīti sakkoti.",
  "atk-s0202a0:1073_2": "Rājā hi puññavantampi lābhasakkārasampannaṃ yathā na koci upasaṅkamati,",
  "atk-s0202a0:1073_3": "evaṃ karonto tamhā ṭhānā cāvetuṃ sakkoti.",
  "atk-s0202a0:1073_4": "Taṃ apuññavantampi sakalagāmaṃ piṇḍāya caritvā yāpanamattaṃ alabhantaṃ yathā lābhasakkārasampanno hoti,",
  "atk-s0202a0:1073_5": "evaṃ karonto tamhā ṭhānā cāvetuṃ sakkoti.",
  "atk-s0202a0:1073_6": "Brahmacariyavantampi itthīhi saddhiṃ sampayojetvā sīlavināsaṃ pāpento balakkārena vā uppabbājento tamhā ṭhānā cāvetuṃ sakkoti.",
  "atk-s0202a0:1073_7": "Abrahmacariyavantampi sampannakāmaguṇaṃ amaccaṃ bandhanāgāraṃ pavesetvā itthīnaṃ mukhampi passituṃ adento tamhā ṭhānā cāveti nāma.",
  "atk-s0202a0:1073_8": "Raṭṭhato pana yaṃ icchati,",
  "atk-s0202a0:1073_9": "taṃ pabbājeti nāma.",
  "atk-s0202a0:1074_0": "Dassanāyapi nappahontīti kāmāvacare tāva abyābajjhe deve sabyābajjhā devā cakkhuviññāṇadassanāyapi nappahonti. Kasmā?",
  "atk-s0202a0:1074_1": "Arahato tattha ṭhānābhāvato.",
  "atk-s0202a0:1074_2": "Rūpāvacare pana ekavimānasmiṃyeva tiṭṭhanti ca nisīdanti cāti cakkhuviññāṇadassanāya pahonti,",
  "atk-s0202a0:1074_3": "etehi diṭṭhaṃ pana sallakkhitaṃ paṭividdhaṃ lakkhaṇaṃ daṭṭhuṃ sallakkhituṃ paṭivijjhituṃ na sakkontīti ñāṇacakkhunā dassanāya nappahonti,",
  "atk-s0202a0:1074_4": "uparideve ca cakkhuviññāṇadassanenāpīti.",
  "atk-s0202a0:1075_0": "382.",
  "atk-s0202a0:1075_1": "Ko nāmo ayaṃ,",
  "atk-s0202a0:1075_2": "bhanteti rājā theraṃ jānantopi ajānanto viya pucchati. Kasmā?",
  "atk-s0202a0:1075_3": "Pasaṃsitukāmatāya.",
  "atk-s0202a0:1075_4": "Ānandarūpoti ānandasabhāvo.",
  "atk-s0202a0:1075_5": "Brahmapucchāpi vuttanayeneva veditabbā.",
  "atk-s0202a0:1075_6": "Atha kho aññataro purisoti sā kira kathā viṭaṭūbheneva kathitā,",
  "atk-s0202a0:1075_7": "te “tayā kathitā,",
  "atk-s0202a0:1075_8": "tayā kathitā”ti kupitā aññamaññaṃ imasmiṃyeva ṭhāne attano attano balakāyaṃ uṭṭhāpetvā kalahampi kareyyunti nivāraṇatthaṃ so rājapuriso etadavoca.",
  "atk-s0202a0:1075_9": "Sesaṃ sabbattha uttānameva.",
  "atk-s0202a0:1075_10": "Ayaṃ pana desanā neyyapuggalassa vasena niṭṭhitāti.",
  "atk-s0202a0:1076_0": "Papañcasūdaniyā majjhimanikāyaṭṭhakathāya",
  "atk-s0202a0:1077_0": "Kaṇṇakatthalasuttavaṇṇanā niṭṭhitā.",
  "atk-s0202a0:1078_0": "Catutthavaggavaṇṇanā niṭṭhitā.",
  "atk-s0202a0:1079_0": "1. Brahmāyusuttavaṇṇanā",
  "atk-s0202a0:1080_0": "383.",
  "atk-s0202a0:1080_1": "Evaṃ me sutanti brahmāyusuttaṃ.",
  "atk-s0202a0:1080_2": "Tattha mahatā bhikkhusaṅghena saddhinti mahatāti guṇamahattenapi mahatā,",
  "atk-s0202a0:1080_3": "saṅkhyāmahattenapi.",
  "atk-s0202a0:1080_4": "So hi bhikkhusaṅghe guṇehipi mahā ahosi appicchatādiguṇasamannāgatattā,",
  "atk-s0202a0:1080_5": "saṅkhyāyapi mahā pañcasatasaṅkhyattā.",
  "atk-s0202a0:1080_6": "Bhikkhūnaṃ saṅghena bhikkhusaṅghena,",
  "atk-s0202a0:1080_7": "diṭṭhisīlasāmaññasaṅghātasaṅkhātena samaṇagaṇenāti attho.",
  "atk-s0202a0:1080_8": "Saddhinti ekato.",
  "atk-s0202a0:1080_9": "Pañcamattehi bhikkhusatehīti pañca mattā etesanti pañcamattāni.",
  "atk-s0202a0:1080_10": "Mattāti pamāṇaṃ vuccati,",
  "atk-s0202a0:1080_11": "tasmā yathā bhojane mattaññūti vutte bhojane mattaṃ jānāti pamāṇaṃ jānātīti attho hoti,",
  "atk-s0202a0:1080_12": "evamidhāpi tesaṃ bhikkhusatānaṃ pañcamattā pañcapamāṇanti evamattho daṭṭhabbo.",
  "atk-s0202a0:1080_13": "Bhikkhūnaṃ satāni bhikkhusatāni.",
  "atk-s0202a0:1080_14": "Tehi pañcamattehi bhikkhusatehi.",
  "atk-s0202a0:1081_0": "Vīsavassasatikoti vīsādhikavassasatiko.",
  "atk-s0202a0:1081_1": "Tiṇṇaṃ vedānanti iruvedayajuvedasāmavedānaṃ.",
  "atk-s0202a0:1081_2": "Oṭṭhapahatakaraṇavasena pāraṃ gatoti pāragū.",
  "atk-s0202a0:1081_3": "Saha nighaṇḍunā ca keṭubhena ca sanighaṇḍukeṭubhānaṃ,",
  "atk-s0202a0:1081_4": "nighaṇḍūti nāmanighaṇṭurukkhādīnaṃ vevacanappakāsakaṃ satthaṃ.",
  "atk-s0202a0:1081_5": "Keṭubhanti kiriyākappavikappo kavīnaṃ upakārāya satthaṃ.",
  "atk-s0202a0:1081_6": "Saha akkharappabhedena sakkharappabhedānaṃ.",
  "atk-s0202a0:1081_7": "Akkharappabhedoti sikkhā ca nirutti ca.",
  "atk-s0202a0:1081_8": "Itihāsapañcamānanti āthabbaṇavedaṃ catutthaṃ katvā “itiha āsa itiha āsā”ti īdisavacanappaṭisaṃyutto purāṇakathāsaṅkhāto",
  "atk-s0202a0:1081_9": "itihāso pañcamo etesanti itihāsapañcamā,",
  "atk-s0202a0:1081_10": "tesaṃ itihāsapañcamānaṃ.",
  "atk-s0202a0:1081_11": "Padañca tadavasesañca byākaraṇaṃ adhīyati pavedeti cāti padako veyyākaraṇo.",
  "atk-s0202a0:1081_12": "Lokāyataṃ vuccati vitaṇḍavādasatthaṃ.",
  "atk-s0202a0:1081_13": "Mahāpurisalakkhaṇanti mahāpurisānaṃ buddhādīnaṃ lakkhaṇadīpakaṃ dvādasasahassaganthappamāṇaṃ satthaṃ,",
  "atk-s0202a0:1081_14": "yattha soḷasasahassagāthāparimāṇāya buddhamantā nāma ahesuṃ,",
  "atk-s0202a0:1081_15": "yesaṃ vasena “iminā lakkhaṇena samannāgatā buddhā nāma honti,",
  "atk-s0202a0:1081_16": "iminā paccekabuddhā nāma honti,",
  "atk-s0202a0:1081_17": "iminā dve aggasāvakā,",
  "atk-s0202a0:1081_18": "asītimahāsāvakā,",
  "atk-s0202a0:1081_19": "buddhamātā,",
  "atk-s0202a0:1081_20": "buddhapitā,",
  "atk-s0202a0:1081_21": "aggupaṭṭhāko,",
  "atk-s0202a0:1081_22": "aggupaṭṭhāyikā,",
  "atk-s0202a0:1081_23": "rājā cakkavattī”ti ayaṃ viseso ñāyati.",
  "atk-s0202a0:1081_24": "Anavayoti imesu lokāyatamahāpurisalakkhaṇesu anūno paripūrakārī,",
  "atk-s0202a0:1081_25": "avayo na hotīti vuttaṃ hoti.",
  "atk-s0202a0:1081_26": "Avayo nāma yo tāni atthato ca ganthato ca sandhāretuṃ na sakkoti.",
  "atk-s0202a0:1081_27": "Assosi khotiādīsu yaṃ vattabbaṃ siyā,",
  "atk-s0202a0:1081_28": "taṃ sāleyyakasutte vuttameva.",
  "atk-s0202a0:1082_0": "384.",
  "atk-s0202a0:1082_1": "Ayaṃ tātāti ayaṃ mahallakatāya gantuṃ asakkonto māṇavaṃ āmantetvā evamāha.",
  "atk-s0202a0:1082_2": "Apica esa brāhmaṇo cintesi “imasmiṃ loke ‘ahaṃ buddho ahaṃ buddho’ti uggatassa nāmaṃ gahetvā bahū janā vicaranti,",
  "atk-s0202a0:1082_3": "tasmā na me anussavamatteneva upasaṅkamituṃ yuttaṃ.",
  "atk-s0202a0:1082_4": "Ekaccañhi upasaṅkamantassa apakkamanampi garu hoti,",
  "atk-s0202a0:1082_5": "anatthopi uppajjati.",
  "atk-s0202a0:1082_6": "Yaṃnūnāhaṃ mama antevāsikaṃ pesetvā ‘buddho vā no vā’ti jānitvā upasaṅkameyya”nti tasmā māṇavaṃ āmantetvā “ayaṃ tātā”tiādimāha.",
  "atk-s0202a0:1082_7": "Taṃ bhavantanti tassa bhavato.",
  "atk-s0202a0:1082_8": "Tathā santaṃyevāti tathā satoyeva.",
  "atk-s0202a0:1082_9": "Idañhi itthambhūtākhyānatthe upayogavacanaṃ.",
  "atk-s0202a0:1082_10": "Yathā kathaṃ panāhaṃ,",
  "atk-s0202a0:1082_11": "bhoti ettha kathaṃ panāhaṃ, bho,",
  "atk-s0202a0:1082_12": "taṃ bhavantaṃ gotamaṃ jānissāmi,",
  "atk-s0202a0:1082_13": "yathā sakkā so ñātuṃ,",
  "atk-s0202a0:1082_14": "tathā me ācikkhāti attho.",
  "atk-s0202a0:1082_15": "Yathāti vā nipātamattamevetaṃ.",
  "atk-s0202a0:1082_16": "Kathanti ayaṃ ākārapucchā,",
  "atk-s0202a0:1082_17": "kenākārenāhaṃ bhavantaṃ gotamaṃ jānissāmīti attho.",
  "atk-s0202a0:1083_0": "Evaṃ vutte kira naṃ upajjhāyo –",
  "atk-s0202a0:1083_1": "“kiṃ tvaṃ, tāta,",
  "atk-s0202a0:1083_2": "pathaviyaṃ ṭhito pathaviṃ na passāmīti viya candimasūriyānaṃ obhāse ṭhito candimasūriye na passāmīti",
  "atk-s0202a0:1083_3": "viya vadasī”tiādīni vatvā jānanākāraṃ dassento āgatāni kho tātātiādimāha.",
  "atk-s0202a0:1083_4": "Tattha mantesūti vedesu.",
  "atk-s0202a0:1083_5": "Tathāgato kira uppajjissatīti paṭikacceva suddhāvāsā devā vedesu lakkhaṇāni pakkhipitvā “buddhamantā",
  "atk-s0202a0:1083_6": "nāma ete”ti brāhmaṇavesena vede vācenti “tadanusārena mahesakkhā sattā tathāgataṃ jānissantī”ti.",
  "atk-s0202a0:1083_7": "Tena pubbe vedesu mahāpurisalakkhaṇāni āgacchanti.",
  "atk-s0202a0:1083_8": "Parinibbute pana tathāgate anukkamena antaradhāyanti,",
  "atk-s0202a0:1083_9": "tena etarahi natthi.",
  "atk-s0202a0:1083_10": "Mahāpurisassāti paṇidhisamādānañāṇakaruṇādiguṇamahato purisassa.",
  "atk-s0202a0:1083_11": "Dveyeva gatiyoti dve eva niṭṭhā.",
  "atk-s0202a0:1083_12": "Kāmañcāyaṃ gatisaddo –",
  "atk-s0202a0:1083_13": "“pañca kho imā,",
  "atk-s0202a0:1083_14": "sāriputta,",
  "atk-s0202a0:1083_15": "gatiyo”tiādīsu bhavabhede vattati,",
  "atk-s0202a0:1083_16": "“gati migānaṃ pavana”ntiādīsu nivāsaṭṭhāne,",
  "atk-s0202a0:1083_17": "“evaṃ adhimattagatimanto”tiādīsu paññāya,",
  "atk-s0202a0:1083_18": "“gatigata”ntiādīsu visaṭabhāve,",
  "atk-s0202a0:1083_19": "idha pana niṭṭhāyaṃ vattatīti veditabbo.",
  "atk-s0202a0:1083_20": "Tattha kiñcāpi yehi samannāgato rājā hoti,",
  "atk-s0202a0:1083_21": "na teheva buddho hoti,",
  "atk-s0202a0:1083_22": "jātisāmaññato pana tāniyeva tānīti vuccanti.",
  "atk-s0202a0:1083_23": "Tena vuttaṃ –",
  "atk-s0202a0:1083_24": "“yehi samannāgatassā”ti.",
  "atk-s0202a0:1083_25": "Sace agāraṃ ajjhāvasatīti yadi agāre vasati,",
  "atk-s0202a0:1083_26": "rājā hoti cakkavattī.",
  "atk-s0202a0:1083_27": "Catūhi acchariyadhammehi saṅgahavatthūhi ca lokaṃ rañjanato rājā.",
  "atk-s0202a0:1083_28": "Cakkaratanaṃ vatteti,",
  "atk-s0202a0:1083_29": "catūhi sampatticakkehi vatteti,",
  "atk-s0202a0:1083_30": "tehi ca paraṃ vatteti,",
  "atk-s0202a0:1083_31": "parahitāya ca iriyāpathacakkānaṃ vatto etasmiṃ atthīti cakkavattī.",
  "atk-s0202a0:1083_32": "Ettha ca rājāti sāmaññaṃ,",
  "atk-s0202a0:1083_33": "cakkavattīti visesanaṃ.",
  "atk-s0202a0:1083_34": "Dhammena caratīti dhammiko,",
  "atk-s0202a0:1083_35": "ñāyena samena vattatīti attho.",
  "atk-s0202a0:1083_36": "Dhammena rajjaṃ labhitvā rājā jātoti dhammarājā.",
  "atk-s0202a0:1083_37": "Parahitadhammakaraṇena vā dhammiko,",
  "atk-s0202a0:1083_38": "attahitadhammakaraṇena dhammarājā.",
  "atk-s0202a0:1083_39": "Caturantāya issaroti cāturanto,",
  "atk-s0202a0:1083_40": "catusamuddantāya catubbidhadīpabhūsitāya ca pathaviyā issaroti attho.",
  "atk-s0202a0:1083_41": "Ajjhattaṃ kopādipaccatthike bahiddhā ca sabbarājāno vijesīti vijitāvī.",
  "atk-s0202a0:1083_42": "Janapadatthāvariyappattoti janapade thāvarabhāvaṃ dhuvabhāvaṃ patto,",
  "atk-s0202a0:1083_43": "na sakkā kenaci cāletuṃ,",
  "atk-s0202a0:1083_44": "janapado vā tamhi thāvariyappatto anussukko sakammanirato acalo asampavedhīti janapadatthāvariyappatto.",
  "atk-s0202a0:1083_45": "Seyyathidanti nipāto,",
  "atk-s0202a0:1083_46": "tassa tāni katamānīti attho.",
  "atk-s0202a0:1083_47": "Cakkaratanantiādīsu cakkañca taṃ ratijananatthena ratanañcāti cakkaratanaṃ.",
  "atk-s0202a0:1083_48": "Eseva nayo sabbattha.",
  "atk-s0202a0:1084_0": "Imesu pana ratanesu ayaṃ cakkavattirājā cakkaratanena ajitaṃ jināti,",
  "atk-s0202a0:1084_1": "hatthiassaratanehi vijite yathāsukhaṃ anuvicarati,",
  "atk-s0202a0:1084_2": "pariṇāyakaratanena vijitamanurakkhati,",
  "atk-s0202a0:1084_3": "sesehi upabhogasukhamanubhavati.",
  "atk-s0202a0:1084_4": "Paṭhamena cassa ussāhasattiyogo,",
  "atk-s0202a0:1084_5": "hatthiassagahapatiratanehi pabhusattiyogo,",
  "atk-s0202a0:1084_6": "pacchimena mantasattiyogo suparipuṇṇo hoti,",
  "atk-s0202a0:1084_7": "itthimaṇiratanehi tividhasattiyogaphalaṃ.",
  "atk-s0202a0:1084_8": "So itthimaṇiratanehi bhogasukhamanubhavati,",
  "atk-s0202a0:1084_9": "sesehi issariyasukhaṃ.",
  "atk-s0202a0:1084_10": "Visesato cassa purimāni tīṇi adosakusalamūlajanitakammānubhāvena sampajjanti,",
  "atk-s0202a0:1084_11": "majjhimāni alobhakusalamūlajanitakammānubhāvena,",
  "atk-s0202a0:1084_12": "pacchimamekaṃ amohakusalamūlajanitakammānubhāvenāti veditabbaṃ.",
  "atk-s0202a0:1084_13": "Ayamettha saṅkhepo,",
  "atk-s0202a0:1084_14": "vitthāro pana bojjhaṅgasaṃyutte ratanasuttassa upadesato gahetabbo.",
  "atk-s0202a0:1084_15": "Apica bālapaṇḍitasuttepi imesaṃ ratanānaṃ uppattikkamena saddhiṃ vaṇṇanā āgamissati.",
  "atk-s0202a0:1085_0": "Parosahassanti atirekasahassaṃ.",
  "atk-s0202a0:1085_1": "Sūrāti abhīrukajātikā.",
  "atk-s0202a0:1085_2": "Vīraṅgarūpāti devaputtasadisakāyā,",
  "atk-s0202a0:1085_3": "evaṃ tāva eke vaṇṇayanti,",
  "atk-s0202a0:1085_4": "ayaṃ panettha sabhāvo –",
  "atk-s0202a0:1085_5": "vīrāti uttamasūrā vuccanti.",
  "atk-s0202a0:1085_6": "Vīrānaṃ aṅgaṃ vīraṅgaṃ,",
  "atk-s0202a0:1085_7": "vīrakāraṇaṃ vīriyanti vuttaṃ hoti.",
  "atk-s0202a0:1085_8": "Vīraṅgaṃ rūpaṃ etesanti vīraṅgarūpā,",
  "atk-s0202a0:1085_9": "vīriyamayasarīrā viyāti vuttaṃ hoti.",
  "atk-s0202a0:1085_10": "Parasenappamaddanāti sace paṭimukhaṃ tiṭṭheyya parasenā,",
  "atk-s0202a0:1085_11": "taṃ maddituṃ samatthāti adhippāyo.",
  "atk-s0202a0:1085_12": "Dhammenāti “pāṇo na hantabbo”tiādinā pañcasīladhammena.",
  "atk-s0202a0:1086_0": "Arahaṃ hoti sammāsambuddho loke vivaṭṭacchadoti ettha rāgadosamohamānadiṭṭhiavijjāduccaritachadanehi",
  "atk-s0202a0:1086_1": "sattahi paṭicchanne kilesandhakāraloke taṃ chadanaṃ vivaṭṭetvā samantato sañjātāloko hutvā ṭhitoti vivaṭṭacchado.",
  "atk-s0202a0:1086_2": "Tattha paṭhamena padena pūjārahatā,",
  "atk-s0202a0:1086_3": "dutiyena tassā hetu yasmā sammāsambuddhoti,",
  "atk-s0202a0:1086_4": "tatiyena buddhattahetubhūtā vivaṭṭacchadatā vuttāti veditabbā.",
  "atk-s0202a0:1086_5": "Atha vā vivaṭṭo ca vicchado cāti vivaṭṭacchado,",
  "atk-s0202a0:1086_6": "vaṭṭarahito chadanarahito cāti vuttaṃ hoti.",
  "atk-s0202a0:1086_7": "Tena arahaṃ vaṭṭābhāvena,",
  "atk-s0202a0:1086_8": "sammāsambuddho chadanābhāvenāti evaṃ purimapadadvayasseva hetudvayaṃ vuttaṃ hoti.",
  "atk-s0202a0:1086_9": "Dutiyavesārajjena cettha purimasiddhi,",
  "atk-s0202a0:1086_10": "paṭhamena dutiyasiddhi,",
  "atk-s0202a0:1086_11": "tatiyacatutthehi tatiyasiddhi hoti.",
  "atk-s0202a0:1086_12": "Purimañca dhammacakkhuṃ,",
  "atk-s0202a0:1086_13": "dutiyaṃ buddhacakkhuṃ,",
  "atk-s0202a0:1086_14": "tatiyaṃ samantacakkhuṃ sādhetītipi veditabbaṃ.",
  "atk-s0202a0:1086_15": "Tvaṃ mantānaṃ paṭiggahetāti imināssa sūrabhāvaṃ janeti.",
  "atk-s0202a0:1087_0": "385.",
  "atk-s0202a0:1087_1": "Sopi tāya ācariyakathāya lakkhaṇesu vigatasammoho ekobhāsajāto viya buddhamante sampassamāno evaṃ,",
  "atk-s0202a0:1087_2": "bhoti āha.",
  "atk-s0202a0:1087_3": "Tassattho – yathā, bho,",
  "atk-s0202a0:1087_4": "maṃ tvaṃ vadasi,",
  "atk-s0202a0:1087_5": "evaṃ karissāmīti.",
  "atk-s0202a0:1087_6": "Samannesīti gavesi,",
  "atk-s0202a0:1087_7": "ekaṃ dveti vā gaṇayanto samānayi.",
  "atk-s0202a0:1087_8": "Addasā khoti kathaṃ addasa?",
  "atk-s0202a0:1087_9": "Buddhānañhi nisinnānaṃ vā nipannānaṃ vā koci lakkhaṇaṃ pariyesituṃ na sakkoti,",
  "atk-s0202a0:1087_10": "ṭhitānaṃ pana caṅkamantānaṃ vā sakkoti.",
  "atk-s0202a0:1087_11": "Tasmā lakkhaṇapariyesanatthaṃ āgataṃ disvā buddhā uṭṭhāyāsanā tiṭṭhanti vā caṅkamaṃ vā adhiṭṭhahanti.",
  "atk-s0202a0:1087_12": "Iti lakkhaṇadassanānurūpe iriyāpathe vattamānassa addasa.",
  "atk-s0202a0:1087_13": "Yebhuyyenāti pāyena,",
  "atk-s0202a0:1087_14": "bahukāni addasa,",
  "atk-s0202a0:1087_15": "appāni na addasāti attho.",
  "atk-s0202a0:1087_16": "Tato yāni na addasa,",
  "atk-s0202a0:1087_17": "tesaṃ dīpanatthaṃ vuttaṃ ṭhapetvā dveti.",
  "atk-s0202a0:1087_18": "Kaṅkhatīti “aho vata passeyya”nti patthanaṃ uppādeti.",
  "atk-s0202a0:1087_19": "Vicikicchatīti tato tato tāni vicinanto kicchati na sakkoti daṭṭhuṃ.",
  "atk-s0202a0:1087_20": "Nādhimuccatīti tāya vicikicchāya sanniṭṭhānaṃ na gacchati.",
  "atk-s0202a0:1087_21": "Na sampasīdatīti tato “paripuṇṇalakkhaṇo aya”nti bhagavati pasādaṃ nāpajjati.",
  "atk-s0202a0:1087_22": "Kaṅkhāya vā dubbalā vimati vuttā,",
  "atk-s0202a0:1087_23": "vicikicchāya majjhimā,",
  "atk-s0202a0:1087_24": "anadhimuccanatāya balavatī,",
  "atk-s0202a0:1087_25": "asampasādena tehi tīhi dhammehi cittassa kālussiyabhāvo.",
  "atk-s0202a0:1087_26": "Kosohiteti vatthikosena paṭicchanne.",
  "atk-s0202a0:1087_27": "Vatthaguyheti aṅgajāte.",
  "atk-s0202a0:1087_28": "Bhagavato hi vāraṇasseva kosohitavatthaguyhaṃ suvaṇṇavaṇṇaṃ padumagabbhasamānaṃ,",
  "atk-s0202a0:1087_29": "taṃ so vatthapaṭicchannattā,",
  "atk-s0202a0:1087_30": "antomukhagatāya ca jivhāya pahūtabhāvaṃ asallakkhento tesu dvīsu lakkhaṇesu kaṅkhī ahosi vicikicchī.",
  "atk-s0202a0:1088_0": "Atha kho bhagavāti atha bhagavā cintesi –",
  "atk-s0202a0:1088_1": "“sacāhaṃ imassa etāni dve lakkhaṇāni na dassessāmi,",
  "atk-s0202a0:1088_2": "nikkaṅkho na bhavissati.",
  "atk-s0202a0:1088_3": "Etassa kaṅkhāya sati ācariyopissa nikkaṅkho na bhavissati,",
  "atk-s0202a0:1088_4": "atha maṃ dassanāya na āgamissati,",
  "atk-s0202a0:1088_5": "anāgato dhammaṃ na sossati,",
  "atk-s0202a0:1088_6": "dhammaṃ asuṇanto tīṇi sāmaññaphalāni na sacchikarissati.",
  "atk-s0202a0:1088_7": "Etasmiṃ pana nikkaṅkhe ācariyopissa nikkaṅkho maṃ upasaṅkamitvā dhammaṃ sutvā tīṇi sāmaññaphalāni sacchikarissati.",
  "atk-s0202a0:1088_8": "Etadatthaṃyeva ca mayā pāramiyo pūritā.",
  "atk-s0202a0:1088_9": "Dassessāmissa tāni lakkhaṇānī”ti.",
  "atk-s0202a0:1089_0": "Tathārūpaṃ iddhābhisaṅkhāramakāsi.",
  "atk-s0202a0:1089_1": "Kathaṃrūpaṃ?",
  "atk-s0202a0:1089_2": "Kimettha aññena vattabbaṃ?",
  "atk-s0202a0:1089_3": "Vuttametaṃ nāgasenatthereneva milindaraññā puṭṭhena –",
  "atk-s0202a0:1090_0": "Āha ca dukkaraṃ,",
  "atk-s0202a0:1090_1": "bhante nāgasena,",
  "atk-s0202a0:1090_2": "bhagavatā katanti.",
  "atk-s0202a0:1090_3": "Kiṃ mahārājāti?",
  "atk-s0202a0:1090_4": "Mahājanena hirikaraṇokāsaṃ brahmāyubrāhmaṇassa ca antevāsiuttarassa ca bāvariyassa antevāsīnaṃ soḷasabrāhmaṇānañca",
  "atk-s0202a0:1090_5": "selassa ca brāhmaṇassa antevāsīnaṃ tisatamāṇavānañca dassesi, bhanteti. Na, mahārāja,",
  "atk-s0202a0:1090_6": "bhagavā guyhaṃ dasseti,",
  "atk-s0202a0:1090_7": "chāyaṃ bhagavā dasseti,",
  "atk-s0202a0:1090_8": "iddhiyā abhisaṅkharitvā nivāsananivatthaṃ kāyabandhanabaddhaṃ cīvarapārutaṃ chāyārūpakamattaṃ dassesi mahārājāti.",
  "atk-s0202a0:1090_9": "Chāyaṃ diṭṭhe sati diṭṭhoyeva. Nanu, bhanteti?",
  "atk-s0202a0:1090_10": "Tiṭṭhatetaṃ, mahārāja,",
  "atk-s0202a0:1090_11": "hadayarūpaṃ disvā bujjhanakasatto bhaveyya,",
  "atk-s0202a0:1090_12": "hadayamaṃsaṃ nīharitvā dasseyya sammāsambuddhoti. Kallosi,",
  "atk-s0202a0:1090_13": "bhante nāgasenāti.",
  "atk-s0202a0:1091_0": "Ninnāmetvāti nīharitvā.",
  "atk-s0202a0:1091_1": "Anumasīti kathinasūciṃ viya katvā anumajji.",
  "atk-s0202a0:1091_2": "Tathā karaṇena cettha mudubhāvo,",
  "atk-s0202a0:1091_3": "kaṇṇasotānumasanena dīghabhāvo,",
  "atk-s0202a0:1091_4": "nāsikasotānumasanena tanubhāvo,",
  "atk-s0202a0:1091_5": "nalāṭacchādanena puthulabhāvo pakāsitoti veditabbo.",
  "atk-s0202a0:1091_6": "Ubhopi kaṇṇasotānītiādīsu cettha buddhānaṃ kaṇṇasotesu malaṃ vā jallikā vā natthi,",
  "atk-s0202a0:1091_7": "dhovitvā ṭhapitarajatapanāḷikā viya honti,",
  "atk-s0202a0:1091_8": "tathā nāsikasotesu,",
  "atk-s0202a0:1091_9": "tānipi hi suparikammakatakañcanapanāḷikā viya ca maṇipanāḷikā viya ca honti.",
  "atk-s0202a0:1091_10": "Tasmā jivhaṃ nīharitvā kathinasūciṃ viya katvā mukhapariyante upasaṃharanto dakkhiṇakaṇṇasotaṃ pavesetvā tato nīharitvā vāmakaṇṇasotaṃ pavesesi,",
  "atk-s0202a0:1091_11": "tato nīharitvā dakkhiṇanāsikasotaṃ pavesetvā tato nīharitvā vāmanāsikasotaṃ pavesesi,",
  "atk-s0202a0:1091_12": "tato nīharitvā puthulabhāvaṃ dassento rattavalāhakena aḍḍhacandaṃ viya ca suvaṇṇapattaṃ viya ca rattakambalapaṭalena",
  "atk-s0202a0:1091_13": "vijjujotasadisāya jivhāya kevalakappaṃ nalāṭamaṇḍalaṃ paṭicchādesi.",
  "atk-s0202a0:1092_0": "Yaṃnūnāhanti kasmā cintesi?",
  "atk-s0202a0:1092_1": "Ahañhi mahāpurisalakkhaṇāni samannesitvā gato “diṭṭhāni te, tāta,",
  "atk-s0202a0:1092_2": "mahāpurisalakkhaṇānī”ti ācariyena pucchito “āma,",
  "atk-s0202a0:1092_3": "ācariyā”ti vattuṃ sakkhissāmi.",
  "atk-s0202a0:1092_4": "Sace pana maṃ “kiriyākaraṇamassa kīdisa”nti pucchissati,",
  "atk-s0202a0:1092_5": "taṃ vattuṃ na sakkhissāmi,",
  "atk-s0202a0:1092_6": "na jānāmīti vutte pana ācariyo kujjhissati “nanu tvaṃ mayā sabbampetaṃ jānanatthāya pesito,",
  "atk-s0202a0:1092_7": "kasmā ajānitvā āgatosī”ti,",
  "atk-s0202a0:1092_8": "tasmā yannūnāhanti cintetvā anubandhi.",
  "atk-s0202a0:1092_9": "Bhagavā nhānaṭṭhānaṃ mukhadhovanaṭṭhānaṃ sarīrapaṭijagganaṭṭhānaṃ rājarājamahāmattādīnaṃ orodhehi saddhiṃ",
  "atk-s0202a0:1092_10": "parivāretvā nisinnaṭṭhānanti imāni cattāri ṭhānāni ṭhapetvā sesaṭṭhānesu antamaso ekagandhakuṭiyampi",
  "atk-s0202a0:1092_11": "okāsamakāsi.",
  "atk-s0202a0:1093_0": "Gacchante gacchante kāle –",
  "atk-s0202a0:1093_1": "“ayaṃ kira brahmāyubrāhmaṇassa māṇavo uttaro nāma ‘buddho vā no vā’ti tathāgatassa buddhabhāvaṃ vīmaṃsanto carati,",
  "atk-s0202a0:1093_2": "buddhavīmaṃsako nāmāya”nti pākaṭo jāto.",
  "atk-s0202a0:1093_3": "Yamhi yamhi ṭhāne buddhā vasanti,",
  "atk-s0202a0:1093_4": "pañca kiccāni katāneva honti,",
  "atk-s0202a0:1093_5": "tāni heṭṭhā dassitāneva.",
  "atk-s0202a0:1093_6": "Tattha pacchābhattaṃ alaṅkatadhammāsane nisīditvā dantakhacitaṃ cittabījaniṃ gahetvā mahājanassa dhammaṃ desente bhagavati uttaropi avidūre nisīdati.",
  "atk-s0202a0:1093_7": "Dhammassavanapariyosāne saddhā manussā svātanāya bhagavantaṃ nimantetvā māṇavampi upasaṅkamitvā evaṃ vadanti – “tāta,",
  "atk-s0202a0:1093_8": "amhehi bhagavā nimantito,",
  "atk-s0202a0:1093_9": "tvampi bhagavatā saddhiṃ āgantvā amhākaṃ gehe bhattaṃ gaṇheyyāsī”ti.",
  "atk-s0202a0:1093_10": "Punadivase tathāgato bhikkhusaṅghaparivuto gāmaṃ pavisati,",
  "atk-s0202a0:1093_11": "uttaropi padavāre padavāre pariggaṇhanto padānupadiko anubandhati.",
  "atk-s0202a0:1093_12": "Kulagehaṃ paviṭṭhakāle dakkhiṇodakaggahaṇaṃ ādiṃ katvā sabbaṃ olokento nisīdati.",
  "atk-s0202a0:1093_13": "Bhattakiccāvasāne tathāgatassa pattaṃ bhūmiyaṃ ṭhapetvā nisinnakāle māṇavakassa pātarāsabhattaṃ sajjenti.",
  "atk-s0202a0:1093_14": "So ekamante nisinno bhuñjitvā puna āgantvā satthu santike ṭhatvā bhattānumodanaṃ sutvā bhagavatā saddhiṃyeva vihāraṃ gacchati.",
  "atk-s0202a0:1094_0": "Tattha bhagavā bhikkhūnaṃ bhattakiccapariyosānaṃ āgamento gandhamaṇḍalamāḷe nisīdati.",
  "atk-s0202a0:1094_1": "Bhikkhūhi bhattakiccaṃ katvā pattacīvaraṃ paṭisāmetvā āgamma vanditvā kāle ārocite bhagavā gandhakuṭiṃ pavisati,",
  "atk-s0202a0:1094_2": "māṇavopi bhagavatā saddhiṃyeva gacchati.",
  "atk-s0202a0:1094_3": "Bhagavā parivāretvā āgataṃ bhikkhusaṅghaṃ gandhakuṭippamukhe ṭhito ovaditvā uyyojetvā gandhakuṭiṃ pavisati,",
  "atk-s0202a0:1094_4": "māṇavopi pavisati.",
  "atk-s0202a0:1094_5": "Bhagavā khuddakamañce appamattakaṃ kālaṃ nisīdati,",
  "atk-s0202a0:1094_6": "māṇavopi avidūre olokento nisīdati.",
  "atk-s0202a0:1094_7": "Bhagavā muhuttaṃ nisīditvā sīsokkamanaṃ dasseti, –",
  "atk-s0202a0:1094_8": "“bhoto gotamassa vihāravelā bhavissatī”ti māṇavo gandhakuṭidvāraṃ pidahanto nikkhamitvā ekamantaṃ nisīdati.",
  "atk-s0202a0:1094_9": "Manussā purebhattaṃ dānaṃ datvā bhuttapātarāsā samādinnauposathaṅgā suddhuttarāsaṅgā mālāgandhādihatthā dhammaṃ suṇissāmāti vihāraṃ āgacchanti,",
  "atk-s0202a0:1094_10": "cakkavattino khandhāvāraṭṭhānaṃ viya hoti.",
  "atk-s0202a0:1095_0": "Bhagavā muhuttaṃ sīhaseyyaṃ kappetvā vuṭṭhāya pubbabhāgena paricchinditvā samāpattiṃ samāpajjati.",
  "atk-s0202a0:1095_1": "Samāpattito vuṭṭhāya mahājanassa āgatabhāvaṃ ñatvā gandhakuṭito nikkhamma mahājanaparivuto gandhamaṇḍalamāḷaṃ",
  "atk-s0202a0:1095_2": "gantvā paññattavarabuddhāsanagato parisāya dhammaṃ deseti.",
  "atk-s0202a0:1095_3": "Māṇavopi avidūre nisīditvā –",
  "atk-s0202a0:1095_4": "“kiṃ nu kho samaṇo gotamo gehassitavasena parisaṃ ussādento vā apasādento vā dhammaṃ deseti,",
  "atk-s0202a0:1095_5": "udāhu no”ti akkharakkharaṃ padaṃ padaṃ pariggaṇhāti.",
  "atk-s0202a0:1095_6": "Bhagavā tathāvidhaṃ kathaṃ akathetvāva kālaṃ ñatvā desanaṃ niṭṭhāpesi.",
  "atk-s0202a0:1095_7": "Māṇavo iminā niyāmena pariggaṇhanto satta māse ekato vicaritvā bhagavato kāyadvārādīsu aṇumattampi avakkhalitaṃ na addasa.",
  "atk-s0202a0:1095_8": "Anacchariyañcetaṃ,",
  "atk-s0202a0:1095_9": "yaṃ buddhabhūtassa manussabhūto māṇavo na passeyya,",
  "atk-s0202a0:1095_10": "yassa bodhisattabhūtassa chabbassāni padhānabhūmiyaṃ amanussabhūto māro devaputto gehassitavitakkamattampi",
  "atk-s0202a0:1095_11": "adisvā buddhabhūtaṃ ekasaṃvaccharaṃ anubandhitvā kiñci apassanto –",
  "atk-s0202a0:1096_0": "“Satta vassāni bhagavantaṃ, anubandhiṃ padāpadaṃ;",
  "atk-s0202a0:1097_0": "Otāraṃ nādhigacchissaṃ, sambuddhassa satīmato”ti. –",
  "atk-s0202a0:1098_0": "Ādigāthāyo vatvā pakkāmi.",
  "atk-s0202a0:1098_1": "Tato māṇavo cintesi –",
  "atk-s0202a0:1098_2": "“ahaṃ bhavantaṃ gotamaṃ satta māse anubandhamāno kiñci vajjaṃ na passāmi.",
  "atk-s0202a0:1098_3": "Sace panāhaṃ aññepi satta māse satta vā vassāni vassasataṃ vā vassasahassaṃ vā anubandheyyaṃ,",
  "atk-s0202a0:1098_4": "nevassa vajjaṃ passeyyaṃ.",
  "atk-s0202a0:1098_5": "Ācariyo kho panassa me mahallako,",
  "atk-s0202a0:1098_6": "yogakkhemaṃ nāma na sakkā jānituṃ.",
  "atk-s0202a0:1098_7": "Samaṇassa gotamassa sabhāvaguṇeneva buddhabhāvaṃ vatvā mayhaṃ ācariyassa ārocessāmī”ti bhagavantaṃ āpucchitvā bhikkhusaṅghaṃ vanditvā nikkhami.",
  "atk-s0202a0:1099_0": "Ācariyassa santikañca pana gantvā – “kacci,",
  "atk-s0202a0:1099_1": "tāta uttara,",
  "atk-s0202a0:1099_2": "taṃ bhavantaṃ gotamaṃ tathāsantaṃyeva saddo abbhuggato”ti pucchito, “ācariya,",
  "atk-s0202a0:1099_3": "kiṃ vadesi?",
  "atk-s0202a0:1099_4": "Cakkavāḷaṃ atisambādhaṃ,",
  "atk-s0202a0:1099_5": "bhavaggaṃ atinīcaṃ, tassa hi,",
  "atk-s0202a0:1099_6": "bhoto gotamassa ākāsaṃ viya apariyanto guṇagaṇo.",
  "atk-s0202a0:1099_7": "Tathāsantaṃyeva, bho,",
  "atk-s0202a0:1099_8": "taṃ bhavantaṃ gotama”ntiādīni vatvā yathādiṭṭhāni dvattiṃsamahāpurisalakkhaṇāni paṭipāṭiyā ācikkhitvā kiriyasamācāraṃ ācikkhi.",
  "atk-s0202a0:1099_9": "Tena vuttaṃ –",
  "atk-s0202a0:1099_10": "“atha kho uttaro māṇavo…pe…",
  "atk-s0202a0:1099_11": "ediso ca ediso ca bhavaṃ gotamo tato ca bhiyyo”ti.",
  "atk-s0202a0:1100_0": "386.",
  "atk-s0202a0:1100_1": "Tattha suppatiṭṭhitapādoti yathā hi aññesaṃ bhūmiyaṃ pādaṃ ṭhapentānaṃ aggatalaṃ vā paṇhi vā passaṃ vā paṭhamaṃ phusati,",
  "atk-s0202a0:1100_2": "vemajjhaṃ vā pana chiddaṃ hoti,",
  "atk-s0202a0:1100_3": "ukkhipantānampi aggatalādīsu ekakoṭṭhāsova paṭhamaṃ uṭṭhahati,",
  "atk-s0202a0:1100_4": "na evaṃ tassa.",
  "atk-s0202a0:1100_5": "Tassa pana suvaṇṇapādukatalaṃ viya ekappahāreneva sakalaṃ pādatalaṃ bhūmiṃ phusati,",
  "atk-s0202a0:1100_6": "bhūmito uṭṭhahati.",
  "atk-s0202a0:1100_7": "Tasmā “suppatiṭṭhitapādo kho pana so bhavaṃ gotamo”ti vadati.",
  "atk-s0202a0:1101_0": "Tatridaṃ bhagavato suppatiṭṭhitapādatāya –",
  "atk-s0202a0:1101_1": "sacepi hi bhagavā anekasataporisaṃ narakaṃ akkamissāmīti pādaṃ nīharati,",
  "atk-s0202a0:1101_2": "tāvadeva ninnaṭṭhānaṃ vātapūritaṃ viya kammārabhastaṃ unnamitvā pathavīsamaṃ hoti,",
  "atk-s0202a0:1101_3": "unnataṭṭhānampi anto pavisati.",
  "atk-s0202a0:1101_4": "Dūre akkamissāmīti abhinīharantassa sineruppamāṇopi pabbato seditavettaṅkuro viya namitvā pādasamīpaṃ āgacchati.",
  "atk-s0202a0:1101_5": "Tathā hissa yamakapāṭihāriyaṃ katvā yugandharapabbataṃ akkamissāmīti pāde abhinīharato pabbato namitvā pādasamīpaṃ āgato,",
  "atk-s0202a0:1101_6": "so taṃ akkamitvā dutiyapādena tāvatiṃsabhavanaṃ akkami.",
  "atk-s0202a0:1101_7": "Na hi cakkalakkhaṇena patiṭṭhātabbaṭṭhānaṃ visamaṃ bhavituṃ sakkoti.",
  "atk-s0202a0:1101_8": "Khāṇu vā kaṇḍako vā sakkharakathalā vā uccārapassāvo vā kheḷasiṅghāṇikādīni vā purimatarāva apagacchanti,",
  "atk-s0202a0:1101_9": "tattha tattheva ca pathaviṃ pavisanti.",
  "atk-s0202a0:1101_10": "Tathāgatassa hi sīlatejena paññātejena dhammatejena dasannaṃ pāramīnaṃ ānubhāvena ayaṃ mahāpathavī samā mudu pupphābhikiṇṇā hoti.",
  "atk-s0202a0:1101_11": "Tatra tathāgato samaṃ pādaṃ nikkhipati,",
  "atk-s0202a0:1101_12": "samaṃ uddharati,",
  "atk-s0202a0:1101_13": "sabbāvantehi pādatalehi bhūmiṃ phusati.",
  "atk-s0202a0:1102_0": "Cakkānīti dvīsu pādesu dve cakkāni.",
  "atk-s0202a0:1102_1": "Tesaṃ arā ca nemi ca nābhi ca pāḷiyaṃ vuttāva.",
  "atk-s0202a0:1102_2": "Sabbākāraparipūrānīti iminā pana ayaṃ viseso veditabbo –",
  "atk-s0202a0:1102_3": "tesaṃ kira cakkānaṃ pādatalassa majjhe nābhi dissati,",
  "atk-s0202a0:1102_4": "nābhiparicchinnā vaṭṭalekhā dissati,",
  "atk-s0202a0:1102_5": "nābhimukhaparikkhepapaṭṭo dissati,",
  "atk-s0202a0:1102_6": "panāḷimukhaṃ dissati,",
  "atk-s0202a0:1102_7": "arā dissanti,",
  "atk-s0202a0:1102_8": "aresu vaṭṭalekhā dissanti,",
  "atk-s0202a0:1102_9": "nemī dissanti,",
  "atk-s0202a0:1102_10": "nemimaṇikā dissanti.",
  "atk-s0202a0:1102_11": "Idaṃ tāva pāḷiāgatameva.",
  "atk-s0202a0:1103_0": "Sambahulavāro pana anāgato,",
  "atk-s0202a0:1103_1": "so evaṃ daṭṭhabbo –",
  "atk-s0202a0:1103_2": "satti siri vaccho nandi sovattiko vaṭaṃsako vaḍḍhamānakaṃ macchayugalaṃ bhaddapīṭhaṃ aṅkusaṃ tomaro pāsādo",
  "atk-s0202a0:1103_3": "toraṇaṃ setacchattaṃ khaggo tālavaṇṭaṃ morahatthako vāḷabījanī uṇhīsaṃ patto maṇi kusumadāmaṃ nīluppalaṃ",
  "atk-s0202a0:1103_4": "rattuppalaṃ setuppalaṃ padumaṃ puṇḍarīkaṃ puṇṇaghaṭo puṇṇapāti samuddo cakkavāḷo himavā sineru candimasūriyā",
  "atk-s0202a0:1103_5": "nakkhattāni cattāro mahādīpā dveparittadīpasahassāni,",
  "atk-s0202a0:1103_6": "antamaso cakkavattirañño parisaṃ upādāya sabbo cakkalakkhaṇasseva parivāro.",
  "atk-s0202a0:1104_0": "Āyatapaṇhīti dīghapaṇhi,",
  "atk-s0202a0:1104_1": "paripuṇṇapaṇhīti attho.",
  "atk-s0202a0:1104_2": "Yathā hi aññesaṃ aggapādo dīgho hoti,",
  "atk-s0202a0:1104_3": "paṇhimatthake jaṅghā patiṭṭhāti,",
  "atk-s0202a0:1104_4": "paṇhi tacchetvā ṭhapitā viya hoti,",
  "atk-s0202a0:1104_5": "na evaṃ tathāgatassa.",
  "atk-s0202a0:1104_6": "Tathāgatassa pana catūsu koṭṭhāsesu dve koṭṭhāsā aggapādo hoti,",
  "atk-s0202a0:1104_7": "tatiye koṭṭhāse jaṅghā patiṭṭhāti,",
  "atk-s0202a0:1104_8": "catutthe koṭṭhāse āraggena vaṭṭetvā ṭhapitā viya rattakambale geṇḍukasadisā paṇhi hoti.",
  "atk-s0202a0:1105_0": "Dīghaṅgulīti yathā aññesaṃ kāci aṅguli dīghā hoti,",
  "atk-s0202a0:1105_1": "kāci rassā,",
  "atk-s0202a0:1105_2": "na evaṃ tathāgatassa.",
  "atk-s0202a0:1105_3": "Tathāgatassa pana makkaṭasseva dīghahatthapādaṅguliyo mūle thūlā anupubbena gantvā agge tanukā niyyāsatelena",
  "atk-s0202a0:1105_4": "madditvā vaṭṭitaharitālavaṭṭisadisā honti.",
  "atk-s0202a0:1105_5": "Tena vuttaṃ “dīghaṅgulī”ti.",
  "atk-s0202a0:1106_0": "Mudutalunahatthapādoti sappimaṇḍe osādetvā ṭhapitaṃ satavāravihatakappāsapaṭalaṃ viya mudū,",
  "atk-s0202a0:1106_1": "jātamattakumārassa viya ca niccakālaṃ talunā ca hatthapādā assāti mudutalunahatthapādo.",
  "atk-s0202a0:1107_0": "Jālahatthapādoti na cammena paṭibaddhaaṅgulantaro.",
  "atk-s0202a0:1107_1": "Ediso hi phaṇahatthako purisadosena upahato pabbajjampi na labhati.",
  "atk-s0202a0:1107_2": "Tathāgatassa pana catasso hatthaṅguliyo pañcapi pādaṅguliyo ekappamāṇā honti,",
  "atk-s0202a0:1107_3": "tāsaṃ ekappamāṇattāya yavalakkhaṇaṃ aññamaññaṃ paṭivijjhitvā tiṭṭhati.",
  "atk-s0202a0:1107_4": "Athassa hatthapādā kusalena vaḍḍhakinā yojitajālavātapānasadisā honti.",
  "atk-s0202a0:1107_5": "Tena vuttaṃ “jālahatthapādo”ti.",
  "atk-s0202a0:1108_0": "Uddhaṃ patiṭṭhitagopphakattā ussaṅkhā pādā assāti ussaṅkhapādo.",
  "atk-s0202a0:1108_1": "Aññesañhi piṭṭhipāde gopphakā honti.",
  "atk-s0202a0:1108_2": "Tena tesaṃ pādā āṇibaddhā viya thaddhā honti,",
  "atk-s0202a0:1108_3": "na yathāsukhaṃ parivattanti,",
  "atk-s0202a0:1108_4": "gacchantānaṃ pādatalāni na dissanti.",
  "atk-s0202a0:1108_5": "Tathāgatassa pana abhiruhitvā upari gopphakā patiṭṭhahanti.",
  "atk-s0202a0:1108_6": "Tenassa nābhito paṭṭhāya uparimakāyo nāvāya ṭhapitasuvaṇṇapaṭimā viya niccalo hoti,",
  "atk-s0202a0:1108_7": "adhokāyova iñjati.",
  "atk-s0202a0:1108_8": "Sukhena pādā parivattanti.",
  "atk-s0202a0:1108_9": "Puratopi pacchatopi ubhayapassesupi ṭhatvā passantānaṃ pādatalāni paññāyanti,",
  "atk-s0202a0:1108_10": "na hatthīnaṃ viya pacchatoyeva.",
  "atk-s0202a0:1109_0": "Eṇijaṅghoti eṇimigasadisajaṅgho maṃsussadena paripuṇṇajaṅgho,",
  "atk-s0202a0:1109_1": "na ekato baddhapiṇḍikamaṃso,",
  "atk-s0202a0:1109_2": "samantato samasaṇṭhitena maṃsena parikkhittāhi suvaṭṭitāhi sāligabbhasadisāhi jaṅghāhi samannāgatoti attho.",
  "atk-s0202a0:1110_0": "Anonamantoti anamanto.",
  "atk-s0202a0:1110_1": "Etenassa akhujjaavāmanabhāvo dīpito.",
  "atk-s0202a0:1110_2": "Avasesajanā hi khujjā vā honti vāmanā vā,",
  "atk-s0202a0:1110_3": "khujjānaṃ uparimakāyo aparipuṇṇo hoti,",
  "atk-s0202a0:1110_4": "vāmanānaṃ heṭṭhimakāyo.",
  "atk-s0202a0:1110_5": "Te aparipuṇṇakāyattā na sakkonti anonamantā jaṇṇukāni parimajjituṃ.",
  "atk-s0202a0:1110_6": "Tathāgato pana paripuṇṇaubhayakāyattā sakkoti.",
  "atk-s0202a0:1111_0": "Usabhavāraṇādīnaṃ viya suvaṇṇapadumakaṇṇikasadise kose ohitaṃ paṭicchannaṃ vatthaguyhaṃ assāti kosohitavatthaguyho.",
  "atk-s0202a0:1111_1": "Vatthaguyhanti vatthena gūhitabbaṃ aṅgajātaṃ vuccati.",
  "atk-s0202a0:1112_0": "Suvaṇṇavaṇṇoti jātihiṅgulakena majjitvā dīpidāṭhāya ghaṃsitvā gerukaparikammaṃ katvā ṭhapitaghanasuvaṇṇarūpakasadisoti attho.",
  "atk-s0202a0:1112_1": "Etenassa ghanasiniddhasaṇhasarīrataṃ dassetvā chavivaṇṇadassanatthaṃ kañcanasannibhattacoti vuttaṃ,",
  "atk-s0202a0:1112_2": "purimassa vā vevacanameva etaṃ.",
  "atk-s0202a0:1113_0": "Rajojallanti rajo vā malaṃ vā.",
  "atk-s0202a0:1113_1": "Na upalimpatīti na laggati,",
  "atk-s0202a0:1113_2": "padumapalāsato udakabindu viya vivaṭṭati.",
  "atk-s0202a0:1113_3": "Hatthadhovanapādadhovanādīni pana utuggahaṇatthāya ceva dāyakānaṃ puññaphalatthāya ca buddhā karonti,",
  "atk-s0202a0:1113_4": "vattasīsenāpi ca karontiyeva.",
  "atk-s0202a0:1113_5": "Senāsanaṃ pavisantena hi bhikkhunā pāde dhovitvā pavisitabbanti vuttametaṃ.",
  "atk-s0202a0:1114_0": "Uddhaggalomoti āvaṭṭapariyosāne uddhaggāni hutvā mukhasobhaṃ ullokayamānāni viya ṭhitāni lomāni assāti uddhaggalomo.",
  "atk-s0202a0:1115_0": "Brahmujugattoti brahmā viya ujugatto,",
  "atk-s0202a0:1115_1": "ujumeva uggatadīghasarīro.",
  "atk-s0202a0:1115_2": "Yebhuyyena hi sattā khandhe kaṭiyaṃ jāṇūsūti tīsu ṭhānesu namanti.",
  "atk-s0202a0:1115_3": "Te kaṭiyaṃ namantā pacchato namanti,",
  "atk-s0202a0:1115_4": "itaresu dvīsu ṭhānesu purato.",
  "atk-s0202a0:1115_5": "Dīghasarīrā paneke passavaṅkā honti,",
  "atk-s0202a0:1115_6": "eke mukhaṃ unnāmetvā nakkhattāni gaṇayantā viya caranti,",
  "atk-s0202a0:1115_7": "eke appamaṃsalohitā sūlasadisā honti,",
  "atk-s0202a0:1115_8": "pavedhamānā gacchanti.",
  "atk-s0202a0:1115_9": "Tathāgato pana ujumeva uggantvā dīghappamāṇo devanagare ussitasuvaṇṇatoraṇaṃ viya hoti.",
  "atk-s0202a0:1116_0": "Sattussadoti dve hatthapiṭṭhiyo dve pādapiṭṭhiyo dve aṃsakūṭāni khandhoti imesu sattasu ṭhānesu paripuṇṇamaṃsussado assāti sattussado.",
  "atk-s0202a0:1116_1": "Aññesaṃ pana hatthapādapiṭṭhīsu nhārujālā paññāyanti,",
  "atk-s0202a0:1116_2": "aṃsakūṭakhandhesu aṭṭhikoṭiyo,",
  "atk-s0202a0:1116_3": "te manussapetā viya khāyanti,",
  "atk-s0202a0:1116_4": "na tathāgato.",
  "atk-s0202a0:1116_5": "Tathāgato pana sattasu ṭhānesu paripuṇṇamaṃsussadattā nigūḷhanhārujālehi hatthapiṭṭhādīhi vaṭṭetvā ṭhapitasuvaṇṇavaṇṇāliṅgasadisena",
  "atk-s0202a0:1116_6": "khandhena silārūpakaṃ viya cittakammarūpakaṃ viya ca khāyati.",
  "atk-s0202a0:1117_0": "Sīhassa pubbaddhaṃ viya kāyo assāti sīhapubbaddhakāyo.",
  "atk-s0202a0:1117_1": "Sīhassa hi puratthimakāyova paripuṇṇo hoti,",
  "atk-s0202a0:1117_2": "pacchimakāyo aparipuṇṇo.",
  "atk-s0202a0:1117_3": "Tathāgatassa pana sīhassa pubbaddhakāyova sabbo kāyo paripuṇṇo.",
  "atk-s0202a0:1117_4": "Sopi sīhasseva na tattha tattha vinatunnatādivasena dussaṇṭhitavisaṇṭhito,",
  "atk-s0202a0:1117_5": "dīghayuttaṭhāne pana dīgho,",
  "atk-s0202a0:1117_6": "rassakisathūlaanuvaṭṭitayuttaṭṭhānesu tathāvidhova hoti.",
  "atk-s0202a0:1117_7": "Vuttañhetaṃ –",
  "atk-s0202a0:1118_0": "“Manāpiye ca kho,",
  "atk-s0202a0:1118_1": "bhikkhave,",
  "atk-s0202a0:1118_2": "kammavipāke paccupaṭṭhite yehi aṅgehi dīghehi sobhati,",
  "atk-s0202a0:1118_3": "tāni aṅgāni dīghāni saṇṭhahanti.",
  "atk-s0202a0:1118_4": "Yehi aṅgehi rassehi sobhati,",
  "atk-s0202a0:1118_5": "tāni aṅgāni rassāni saṇṭhahanti.",
  "atk-s0202a0:1118_6": "Yehi aṅgehi thūlehi sobhati,",
  "atk-s0202a0:1118_7": "tāni aṅgāni thūlāni saṇṭhahanti.",
  "atk-s0202a0:1118_8": "Yehi aṅgehi kisehi sobhati,",
  "atk-s0202a0:1118_9": "tāni aṅgāni kisāni saṇṭhahanti.",
  "atk-s0202a0:1118_10": "Yehi aṅgehi vaṭṭehi sobhati,",
  "atk-s0202a0:1118_11": "tāni aṅgāni vaṭṭāni saṇṭhahantī”ti.",
  "atk-s0202a0:1119_0": "Iti nānācittena puññacittena cittito dasahi pāramīhi sajjito tathāgatassa attabhāvo,",
  "atk-s0202a0:1119_1": "tassa loke sabbasippino vā iddhimanto vā paṭirūpakampi kātuṃ na sakkonti.",
  "atk-s0202a0:1120_0": "Citantaraṃsoti antaraṃsaṃ vuccati dvinnaṃ koṭṭānamantaraṃ,",
  "atk-s0202a0:1120_1": "taṃ citaṃ paripuṇṇamassāti citantaraṃso.",
  "atk-s0202a0:1120_2": "Aññesañhi taṃ ṭhānaṃ ninnaṃ hoti,",
  "atk-s0202a0:1120_3": "dve piṭṭhikoṭṭā pāṭiyekkaṃ paññāyanti.",
  "atk-s0202a0:1120_4": "Tathāgatassa pana kaṭito paṭṭhāya maṃsapaṭalaṃ yāva khandhā uggamma samussitasuvaṇṇaphalakaṃ viya piṭṭhiṃ chādetvā patiṭṭhitaṃ.",
  "atk-s0202a0:1121_0": "Nigrodhaparimaṇḍaloti nigrodho viya parimaṇḍalo.",
  "atk-s0202a0:1121_1": "Yathā paṇṇāsahatthatāya vā satahatthatāya vā samakkhandhasākho nigrodho dīghatopi vitthāratopi ekappamāṇova hoti,",
  "atk-s0202a0:1121_2": "evaṃ kāyatopi byāmatopi ekappamāṇo.",
  "atk-s0202a0:1121_3": "Yathā aññesaṃ kāyo vā dīgho hoti byāmo vā,",
  "atk-s0202a0:1121_4": "na evaṃ visamappamāṇoti attho.",
  "atk-s0202a0:1121_5": "Teneva “yāvatakvassa kāyo”tiādi vuttaṃ.",
  "atk-s0202a0:1121_6": "Tattha yāvatako assāti yāvatakvassa.",
  "atk-s0202a0:1122_0": "Samavaṭṭakkhandhoti samavaṭṭitakkhandho.",
  "atk-s0202a0:1122_1": "Yathā eke koñcā viya bakā viya varāhā viya ca dīghagalā vaṅkagalā puthulagalā ca honti,",
  "atk-s0202a0:1122_2": "kathanakāle sirājālaṃ paññāyati,",
  "atk-s0202a0:1122_3": "mando saro nikkhamati,",
  "atk-s0202a0:1122_4": "na evaṃ tassa.",
  "atk-s0202a0:1122_5": "Tathāgatassa pana suvaṭṭitasuvaṇṇāliṅgasadiso khandho hoti,",
  "atk-s0202a0:1122_6": "kathanakāle sirājālaṃ na paññāyati,",
  "atk-s0202a0:1122_7": "meghassa viya gajjato saro mahā hoti.",
  "atk-s0202a0:1123_0": "Rasaggasaggīti ettha rasaṃ gasantīti rasaggasā,",
  "atk-s0202a0:1123_1": "rasaharaṇīnametaṃ adhivacanaṃ,",
  "atk-s0202a0:1123_2": "tā aggā assāti rasaggasaggī.",
  "atk-s0202a0:1123_3": "Tathāgatassa hi satta rasaharaṇisahassāni uddhaggāni hutvā gīvāyameva paṭimukkāni.",
  "atk-s0202a0:1123_4": "Tilaphalamattopi āhāro jivhagge ṭhapito sabbaṃ kāyaṃ anupharati,",
  "atk-s0202a0:1123_5": "teneva mahāpadhānaṃ padahantassa ekataṇḍulādīhipi kāḷāyayūsapasatenāpi kāyassa yāpanaṃ ahosi.",
  "atk-s0202a0:1123_6": "Aññesaṃ pana tathā abhāvā na sakalakāyaṃ ojā pharati,",
  "atk-s0202a0:1123_7": "tena te bahvābādhā honti.",
  "atk-s0202a0:1123_8": "Idaṃ lakkhaṇaṃ appābādhatāsaṅkhātassa nissandaphalassa vasena pākaṭaṃ hoti.",
  "atk-s0202a0:1124_0": "Sīhasseva hanu assāti sīhahanu.",
  "atk-s0202a0:1124_1": "Tattha sīhassa heṭṭhimahanumeva paripuṇṇaṃ hoti,",
  "atk-s0202a0:1124_2": "na uparimaṃ.",
  "atk-s0202a0:1124_3": "Tathāgatassa pana sīhassa heṭṭhimaṃ viya dvepi paripuṇṇāni dvādasiyaṃ pakkhassa candasadisāni honti.",
  "atk-s0202a0:1125_0": "Cattālīsadantotiādīsu uparimahanuke patiṭṭhitā vīsati,",
  "atk-s0202a0:1125_1": "heṭṭhime vīsatīti cattālīsa dantā assāti cattālīsadanto.",
  "atk-s0202a0:1125_2": "Aññesañhi paripuṇṇadantānampi dvattiṃsa dantā honti,",
  "atk-s0202a0:1125_3": "tathāgatassa cattālīsaṃ.",
  "atk-s0202a0:1126_0": "Aññesañca keci dantā uccā keci nīcāti visamā honti,",
  "atk-s0202a0:1126_1": "tathāgatassa pana ayapaṭṭachinnasaṅkhapaṭalaṃ viya samā.",
  "atk-s0202a0:1127_0": "Aññesaṃ kumbhīlānaṃ viya dantā viraḷā honti,",
  "atk-s0202a0:1127_1": "macchamaṃsādīni khādantānaṃ dantantaraṃ pūrati.",
  "atk-s0202a0:1127_2": "Tathāgatassa pana kanakalatāya samussāpitavajirapanti viya aviraḷā tulikāya dassitaparicchedā viya dantā honti.",
  "atk-s0202a0:1128_0": "Susukkadāṭhoti aññesañca pūtidantā uṭṭhahanti,",
  "atk-s0202a0:1128_1": "tena kāci dāṭhā kāḷāpi vivaṇṇāpi honti.",
  "atk-s0202a0:1128_2": "Tathāgato susukkadāṭho osadhitārakampi atikkamma virocamānāya pabhāya samannāgatadāṭho,",
  "atk-s0202a0:1128_3": "tena vuttaṃ “susukkadāṭho”ti.",
  "atk-s0202a0:1129_0": "Pahūtajivhoti aññesaṃ jivhā thūlāpi hoti kisāpi rassāpi thaddhāpi visamāpi,",
  "atk-s0202a0:1129_1": "tathāgatassa pana mudu dīghā puthulā vaṇṇasampannā hoti.",
  "atk-s0202a0:1129_2": "So taṃ lakkhaṇaṃ pariyesituṃ āgatānaṃ kaṅkhāvinodanatthaṃ mudukattā taṃ jivhaṃ kathinasūciṃ viya vaṭṭetvā ubho nāsikasotāni parāmasati,",
  "atk-s0202a0:1129_3": "dīghattā ubho kaṇṇasotāni parāmasati,",
  "atk-s0202a0:1129_4": "puthulattā kesantapariyosānaṃ kevalampi nalāṭaṃ paṭicchādeti.",
  "atk-s0202a0:1129_5": "Evaṃ tassā mududīghaputhulabhāvaṃ pakāsento kaṅkhaṃ vinodeti.",
  "atk-s0202a0:1129_6": "Evaṃ tilakkhaṇasampannaṃ jivhaṃ sandhāya “pahūtajivho”ti vuttaṃ.",
  "atk-s0202a0:1130_0": "Brahmassaroti aññe chinnassarāpi bhinnassarāpi kākassarāpi honti,",
  "atk-s0202a0:1130_1": "tathāgato pana mahābrahmuno sarasadisena sarena samannāgato.",
  "atk-s0202a0:1130_2": "Mahābrahmuno hi pittasemhehi apalibuddhattā saro visuddho hoti.",
  "atk-s0202a0:1130_3": "Tathāgatenāpi katakammaṃ vatthuṃ sodheti,",
  "atk-s0202a0:1130_4": "vatthussa suddhattā nābhito paṭṭhāya samuṭṭhahanto saro visuddho aṭṭhaṅgasamannāgatova samuṭṭhāti.",
  "atk-s0202a0:1130_5": "Karaviko viya bhaṇatīti karavikabhāṇī,",
  "atk-s0202a0:1130_6": "mattakaravikarutamañjughosoti attho.",
  "atk-s0202a0:1131_0": "Tatridaṃ karavikarutassa mañjutāya –",
  "atk-s0202a0:1131_1": "karavikasakuṇe kira madhurarasaṃ ambapakkaṃ mukhatuṇḍakena paharitvā paggharitaṃ rasaṃ sāyitvā pakkhena",
  "atk-s0202a0:1131_2": "tālaṃ datvā vikūjamāne catuppadādīni mattāni viya laḷituṃ ārabhanti.",
  "atk-s0202a0:1131_3": "Gocarappasutāpi catuppadā mukhagatānipi tiṇāni chaḍḍetvā taṃ saddaṃ suṇanti,",
  "atk-s0202a0:1131_4": "vāḷamigā khuddakamige anubandhamānā ukkhittapādaṃ anukkhipitvāva tiṭṭhanti,",
  "atk-s0202a0:1131_5": "anubaddhamigāpi maraṇabhayaṃ hitvāpi tiṭṭhanti,",
  "atk-s0202a0:1131_6": "ākāse pakkhandapakkhinopi pakkhe pasāretvā tiṭṭhanti,",
  "atk-s0202a0:1131_7": "udake macchāpi kaṇṇapaṭalaṃ apphoṭentā taṃ saddaṃ suṇamānāva tiṭṭhanti.",
  "atk-s0202a0:1131_8": "Evaṃ mañjurutā karavikā.",
  "atk-s0202a0:1132_0": "Asandhimittāpi dhammāsokassa devī –",
  "atk-s0202a0:1132_1": "“atthi nu kho, bhante,",
  "atk-s0202a0:1132_2": "buddhasaddena sadiso kassaci saddo”ti saṅghaṃ pucchi.",
  "atk-s0202a0:1132_3": "Atthi karavikasakuṇassāti. Kuhiṃ, bhante, sakuṇāti?",
  "atk-s0202a0:1132_4": "Himavanteti.",
  "atk-s0202a0:1132_5": "Sā rājānaṃ āha, – “deva,",
  "atk-s0202a0:1132_6": "karavikasakuṇaṃ daṭṭhukāmā”ti.",
  "atk-s0202a0:1132_7": "Rājā “imasmiṃ pañjare nisīditvā karaviko āgacchatū”ti suvaṇṇapañjaraṃ vissajjesi.",
  "atk-s0202a0:1132_8": "Pañjaro gantvā ekassa karavikassa purato aṭṭhāsi.",
  "atk-s0202a0:1132_9": "So “rājāṇāya āgato pañjaro,",
  "atk-s0202a0:1132_10": "na sakkā agantu”nti tattha nisīdi.",
  "atk-s0202a0:1132_11": "Pañjaro āgantvā rañño puratova aṭṭhāsi.",
  "atk-s0202a0:1132_12": "Karavikaṃ saddaṃ kārāpetuṃ na sakkonti.",
  "atk-s0202a0:1132_13": "Atha rājā “kathaṃ bhaṇe ime saddaṃ karontī”ti āha?",
  "atk-s0202a0:1132_14": "Ñātake disvā devāti.",
  "atk-s0202a0:1132_15": "Atha naṃ rājā ādāsehi parikkhipāpesi.",
  "atk-s0202a0:1132_16": "So attanova chāyaṃ disvā “ñātakā me āgatā”ti maññamāno pakkhena tāḷaṃ datvā mañjussarena maṇivaṃsaṃ dhamamāno viya viravi.",
  "atk-s0202a0:1132_17": "Sakalanagare manussā mattā viya laḷiṃsu.",
  "atk-s0202a0:1132_18": "Asandhimittā cintesi –",
  "atk-s0202a0:1132_19": "“imassa tāva tiracchānassa evaṃ madhuro saddo,",
  "atk-s0202a0:1132_20": "kīdiso nu kho sabbaññutaññāṇasirippattassa bhagavato ahosī”ti pītiṃ uppādetvā taṃ pītiṃ avijahitvā sattahi",
  "atk-s0202a0:1132_21": "jaṅghasatehi saddhiṃ sotāpattiphale patiṭṭhāsi.",
  "atk-s0202a0:1132_22": "Evaṃ madhuro karavikasaddo.",
  "atk-s0202a0:1132_23": "Tato satabhāgena sahassabhāgena ca madhurataro tathāgatassa saddo,",
  "atk-s0202a0:1132_24": "loke pana karavikato aññassa madhurarassa abhāvato “karavikabhāṇī”ti vuttaṃ.",
  "atk-s0202a0:1133_0": "Abhinīlanettoti na sakalanīlanettova,",
  "atk-s0202a0:1133_1": "nīlayuttaṭṭhāne panassa umāpupphasadisena ativisuddhena nīlavaṇṇena samannāgatāni akkhīni honti.",
  "atk-s0202a0:1133_2": "Pītayuttaṭṭhāne kaṇikārapupphasadisena pītavaṇṇena,",
  "atk-s0202a0:1133_3": "lohitayuttaṭṭhāne bandhujīvakapupphasadisena lohitavaṇṇena,",
  "atk-s0202a0:1133_4": "setayuttaṭṭhāne osadhitārakasadisena setavaṇṇena,",
  "atk-s0202a0:1133_5": "kāḷayuttaṭṭhāne addāriṭṭhakasadisena kāḷavaṇṇena samannāgatāni suvaṇṇavimāne ugghāṭitamaṇisīhapañjarasadisāni khāyanti.",
  "atk-s0202a0:1134_0": "Gopakhumoti ettha pakhumanti sakalaṃ cakkhubhaṇḍaṃ adhippetaṃ.",
  "atk-s0202a0:1134_1": "Taṃ kāḷavacchakassa bahaladhātukaṃ hoti,",
  "atk-s0202a0:1134_2": "rattavacchakassa vippasannaṃ,",
  "atk-s0202a0:1134_3": "taṃmuhuttajātarattavacchasadisacakkhubhaṇḍoti attho.",
  "atk-s0202a0:1134_4": "Aññesañhi akkhibhaṇḍā aparipuṇṇā honti,",
  "atk-s0202a0:1134_5": "hatthimūsikakākādīnaṃ akkhisadisehi viniggatehi gambhīrehipi akkhīhi samannāgatā honti.",
  "atk-s0202a0:1134_6": "Tathāgatassa pana dhovitvā majjitvā ṭhapitamaṇiguḷikā viya mudusiniddhanīlasukhumapakhumācitāni akkhīni.",
  "atk-s0202a0:1135_0": "Uṇṇāti uṇṇalomaṃ.",
  "atk-s0202a0:1135_1": "Bhamukantareti dvinnaṃ bhamukānaṃ vemajjhe nāsikamatthakeyeva jātā.",
  "atk-s0202a0:1135_2": "Uggantvā pana nalāṭamajjhajātā.",
  "atk-s0202a0:1135_3": "Odātāti parisuddhā osadhitārakavaṇṇā.",
  "atk-s0202a0:1135_4": "Mudūti sappimaṇḍe osādetvā ṭhapitasatavāravihatakappāsapaṭalasadisā.",
  "atk-s0202a0:1135_5": "Tūlasannibhāti simbalitūlalatātūlasamānā,",
  "atk-s0202a0:1135_6": "ayamassā odātatāya upamā.",
  "atk-s0202a0:1135_7": "Sā panesā koṭiyaṃ gahetvā ākaḍḍhiyamānā upaḍḍhabāhuppamāṇā hoti,",
  "atk-s0202a0:1135_8": "vissaṭṭhā dakkhiṇāvaṭṭavasena āvaṭṭitvā uddhaggā hutvā santiṭṭhati,",
  "atk-s0202a0:1135_9": "suvaṇṇaphalakamajjhe ṭhapitarajatapupphuḷakā viya suvaṇṇaghaṭato nikkhamamānā khīradhārā viya aruṇappabhārañjite",
  "atk-s0202a0:1135_10": "gamanatale osadhitārakā viya ca atimanoharāya siriyā virocati.",
  "atk-s0202a0:1136_0": "Uṇhīsasīsoti idaṃ paripuṇṇanalāṭatañceva paripuṇṇasīsatañcāti dve atthavase paṭicca vuttaṃ.",
  "atk-s0202a0:1136_1": "Tathāgatassa hi dakkhiṇakaṇṇacūḷikato paṭṭhāya maṃsapaṭalaṃ uṭṭhahitvā sakalaṃ nalāṭaṃ chādayamānaṃ pūrayamānaṃ gantvā vāmakaṇṇacūḷikāya patiṭṭhitaṃ,",
  "atk-s0202a0:1136_2": "rañño baddhauṇhīsapaṭṭo viya virocati.",
  "atk-s0202a0:1136_3": "Pacchimabhavikabodhisattānaṃ kira imaṃ lakkhaṇaṃ viditvā rājūnaṃ uṇhīsapaṭṭaṃ akaṃsu,",
  "atk-s0202a0:1136_4": "ayaṃ tāva eko attho.",
  "atk-s0202a0:1136_5": "Aññe pana janā aparipuṇṇasīsā honti,",
  "atk-s0202a0:1136_6": "keci kappasīsā,",
  "atk-s0202a0:1136_7": "keci phalasīsā,",
  "atk-s0202a0:1136_8": "keci aṭṭhisīsā,",
  "atk-s0202a0:1136_9": "keci tumbasīsā,",
  "atk-s0202a0:1136_10": "keci pabbhārasīsā.",
  "atk-s0202a0:1136_11": "Tathāgatassa pana āraggena vaṭṭetvā ṭhapitaṃ viya suparipuṇṇaṃ udakapupphuḷasadisaṃ sīsaṃ hoti.",
  "atk-s0202a0:1136_12": "Tattha purimanayena uṇhīsaveṭhitasīso viyāti uṇhīsasīso.",
  "atk-s0202a0:1136_13": "Dutiyanayena uṇhīsaṃ viya sabbattha parimaṇḍalasīsoti uṇhīsasīso.",
  "atk-s0202a0:1137_0": "Imāni pana mahāpurisalakkhaṇāni kammaṃ kammasarikkhakaṃ lakkhaṇaṃ lakkhaṇānisaṃsanti ime cattāro koṭṭhāse",
  "atk-s0202a0:1137_1": "ekekasmiṃ lakkhaṇe dassetvā kathitāni sukathitāni honti.",
  "atk-s0202a0:1137_2": "Tasmā bhagavatā lakkhaṇasutte vuttāni imāni kammādīni dassetvā kathetabbāni.",
  "atk-s0202a0:1137_3": "Suttavasena vinicchituṃ asakkontena sumaṅgalavilāsiniyā dīghanikāyaṭṭhakathāya tasseva suttassa vaṇṇanāya vuttanayena gahetabbāni.",
  "atk-s0202a0:1138_0": "Imehi kho, bho,",
  "atk-s0202a0:1138_1": "so bhavaṃ gotamoti,",
  "atk-s0202a0:1138_2": "bho ācariya,",
  "atk-s0202a0:1138_3": "imehi dvattiṃsamahāpurisalakkhaṇehi so bhavaṃ gotamo samannāgato devanagare samussitaratanavicittaṃ suvaṇṇatoraṇaṃ",
  "atk-s0202a0:1138_4": "viya yojanasatubbedho sabbapāliphullo pāricchattako viya selantaramhi supupphitasālarukkho viya tārāgaṇapaṭimaṇḍitagaganatalamiva",
  "atk-s0202a0:1138_5": "ca attano sirivibhavena lokaṃ ālokaṃ kurumāno viya caratīti imatthampi dīpetvā kiriyācāraṃ ācikkhituṃ",
  "atk-s0202a0:1138_6": "gacchanto kho panātiādimāha.",
  "atk-s0202a0:1139_0": "387.",
  "atk-s0202a0:1139_1": "Dakkhiṇenāti buddhānañhi ṭhatvā vā nisīditvā vā nipajjitvā vā gamanaṃ abhinīharantānaṃ dakkhiṇapādova purato hoti.",
  "atk-s0202a0:1139_2": "Satatapāṭihāriyaṃ kiretaṃ.",
  "atk-s0202a0:1139_3": "Nātidūre pādaṃ uddharatīti taṃ dakkhiṇapādaṃ na atidūre ṭhapessāmīti uddharati.",
  "atk-s0202a0:1139_4": "Atidūrañhi abhihariyamāne dakkhiṇapādena vāmapādo ākaḍḍhiyamāno gaccheyya,",
  "atk-s0202a0:1139_5": "dakkhiṇapādopi dūraṃ gantuṃ na sakkuṇeyya,",
  "atk-s0202a0:1139_6": "āsanneyeva patiṭṭhaheyya,",
  "atk-s0202a0:1139_7": "evaṃ sati padavicchedo nāma hoti.",
  "atk-s0202a0:1139_8": "Dakkhiṇapāde pana pamāṇeneva uddhate vāmapādopi pamāṇeneva uddhariyati,",
  "atk-s0202a0:1139_9": "pamāṇena uddhato patiṭṭhahantopi pamāṇeyeva patiṭṭhāti.",
  "atk-s0202a0:1139_10": "Evamanena tathāgatassa dakkhiṇapādakiccaṃ vāmapādena niyamitaṃ,",
  "atk-s0202a0:1139_11": "vāmapādakiccaṃ dakkhiṇapādena niyamitanti veditabbaṃ.",
  "atk-s0202a0:1140_0": "Nātisīghanti divā vihārabhattatthāya gacchanto bhikkhu viya na atisīghaṃ gacchati.",
  "atk-s0202a0:1140_1": "Nātisaṇikanti yathā pacchato āgacchanto okāsaṃ na labhati,",
  "atk-s0202a0:1140_2": "evaṃ na atisaṇikaṃ gacchati.",
  "atk-s0202a0:1140_3": "Adduvena adduvanti jaṇṇukena jaṇṇukaṃ,",
  "atk-s0202a0:1140_4": "na satthiṃ unnāmetīti gambhīre udake gacchanto viya na ūruṃ unnāmeti.",
  "atk-s0202a0:1140_5": "Na onāmetīti rukkhasākhāchedanadaṇḍaṅkusapādo viya na pacchato osakkāpeti.",
  "atk-s0202a0:1140_6": "Na sannāmetīti obaddhānābaddhaṭṭhānehi pādaṃ koṭṭento viya na thaddhaṃ karoti.",
  "atk-s0202a0:1140_7": "Na vināmetīti yantarūpakaṃ kīḷāpento viya na ito cito ca cāleti.",
  "atk-s0202a0:1140_8": "Adharakāyovāti heṭṭhimakāyova iñjati,",
  "atk-s0202a0:1140_9": "uparimakāyo nāvāya ṭhapitasuvaṇṇapaṭimā viya niccalo hoti.",
  "atk-s0202a0:1140_10": "Dūre ṭhatvā olokento hi buddhānaṃ ṭhitabhāvaṃ vā gamanabhāvaṃ vā na jānāti.",
  "atk-s0202a0:1140_11": "Kāyabalenāti bāhā khipanto sarīrato sedehi muccantehi na kāyabalena gacchati.",
  "atk-s0202a0:1140_12": "Sabbakāyenevāti gīvaṃ aparivattetvā rāhulovāde vuttanāgāpalokitavaseneva apaloketi.",
  "atk-s0202a0:1141_0": "Na uddhantiādīsu nakkhattāni gaṇento viya na uddhaṃ ulloketi,",
  "atk-s0202a0:1141_1": "naṭṭhaṃ kākaṇikaṃ vā māsakaṃ vā pariyesanto viya na adho oloketi,",
  "atk-s0202a0:1141_2": "na hatthiassādayo passanto viya ito cito ca vipekkhamāno gacchati.",
  "atk-s0202a0:1141_3": "Yugamattanti navavidatthimatte cakkhūni ṭhapetvā gacchanto yugamattaṃ pekkhati nāma,",
  "atk-s0202a0:1141_4": "bhagavāpi yuge yutto sudantaājānīyo viya ettakaṃ passanto gacchati.",
  "atk-s0202a0:1141_5": "Tato cassa uttarīti yugamattato paraṃ na passatīti na vattabbo.",
  "atk-s0202a0:1141_6": "Na hi kuṭṭaṃ vā kavāṭaṃ vā gaccho vā latā vā āvarituṃ sakkoti,",
  "atk-s0202a0:1141_7": "atha khvassa anāvaraṇañāṇassa anekāni cakkavāḷasahassāni ekaṅgaṇāneva honti.",
  "atk-s0202a0:1141_8": "Antaragharanti heṭṭhā mahāsakuludāyisutte indakhīlato paṭṭhāya antaragharaṃ,",
  "atk-s0202a0:1141_9": "idha gharaummārato paṭṭhāya veditabbaṃ.",
  "atk-s0202a0:1141_10": "Na kāyantiādi pakatiiriyapatheneva pavisatīti dassanatthaṃ vuttaṃ.",
  "atk-s0202a0:1141_11": "Daliddamanussānaṃ nīcagharakaṃ pavisantepi hi tathāgate chadanaṃ vā uggacchati,",
  "atk-s0202a0:1141_12": "pathavī vā ogacchati,",
  "atk-s0202a0:1141_13": "bhagavā pana pakatigamaneneva gacchati.",
  "atk-s0202a0:1141_14": "Nātidūreti atidūre parivattantena hi ekaṃ dve padavāre piṭṭhibhāgena gantvā nisīditabbaṃ hoti.",
  "atk-s0202a0:1141_15": "Nāccāsanneti accāsanne parivattantena ekaṃ dve padavāre purato gantvā nisīditabbaṃ hoti.",
  "atk-s0202a0:1141_16": "Tasmā yasmiṃ padavāre ṭhitena purato vā pacchato vā agantvā nisīditabbaṃ hoti,",
  "atk-s0202a0:1141_17": "tattha parivattati.",
  "atk-s0202a0:1142_0": "Pāṇināti kaṭivātābādhiko viya na āsanaṃ hatthehi gahetvā nisīdati.",
  "atk-s0202a0:1142_1": "Pakkhipatīti yo kiñci kammaṃ katvā kīḷanto ṭhitakova patati,",
  "atk-s0202a0:1142_2": "yopi orimaṃ aṅgaṃ nissāya nisinno ghaṃsanto yāva pārimaṅgā gacchati,",
  "atk-s0202a0:1142_3": "pārimaṅgaṃ vā nissāya nisinno tatheva yāva orimaṅgā āgacchati,",
  "atk-s0202a0:1142_4": "sabbo so āsane kāyaṃ pakkhipati nāma.",
  "atk-s0202a0:1142_5": "Bhagavā pana evaṃ akatvā āsanassa majjhe olambakaṃ dhārento viya tūlapicuṃ ṭhapento viya saṇikaṃ nisīdati.",
  "atk-s0202a0:1142_6": "Hatthakukkuccanti pattamukhavaṭṭiyaṃ udakabinduṭhapanaṃ makkhikabījaniyā paṇṇacchedanaphālanādi hatthena asaṃyatakaraṇaṃ.",
  "atk-s0202a0:1142_7": "Pādakukkuccanti pādena bhūmighaṃsanādi asaṃyatakaraṇaṃ.",
  "atk-s0202a0:1143_0": "Na chambhatīti na bhāyati.",
  "atk-s0202a0:1143_1": "Na kampatīti na osīdati.",
  "atk-s0202a0:1143_2": "Na vedhatīti na calati.",
  "atk-s0202a0:1143_3": "Na paritassatīti bhayaparitassanāyapi taṇhāparitassanāyapi na paritassati.",
  "atk-s0202a0:1143_4": "Ekacco hi dhammakathādīnaṃ atthāya āgantvā manussesu vanditvā ṭhitesu “sakkhissāmi nu kho tesaṃ cittaṃ gaṇhanto dhammaṃ vā kathetuṃ,",
  "atk-s0202a0:1143_5": "pañhaṃ vā pucchito vissajjetuṃ,",
  "atk-s0202a0:1143_6": "bhattānumodanaṃ vā kātu”nti bhayaparitassanāya paritassati.",
  "atk-s0202a0:1143_7": "Ekacco “manāpā nu kho me yāgu āgacchissati,",
  "atk-s0202a0:1143_8": "manāpaṃ antarakhajjaka”nti vā taṇhāparitassanāya paritassati.",
  "atk-s0202a0:1143_9": "Tadubhayampi tassa natthīti na paritassati.",
  "atk-s0202a0:1143_10": "Vivekāvaṭṭoti viveke nibbāne āvaṭṭamānaso hutvā.",
  "atk-s0202a0:1143_11": "Vivekavattotipi pāṭho,",
  "atk-s0202a0:1143_12": "vivekavattayutto hutvāti attho.",
  "atk-s0202a0:1143_13": "Vivekavattaṃ nāma katabhattakiccassa bhikkhuno divāvihāre samathavipassanāvasena mūlakammaṭṭhānaṃ gahetvā pallaṅkaṃ ābhujitvā nisīdanaṃ.",
  "atk-s0202a0:1143_14": "Evaṃ nisinnassa hi iriyāpatho upasanto hoti.",
  "atk-s0202a0:1144_0": "Na pattaṃ unnāmetītiādīsu ekacco pattamukhavaṭṭiyā udakadānaṃ āharanto viya pattaṃ unnāmeti,",
  "atk-s0202a0:1144_1": "eko pādapiṭṭhiyaṃ ṭhapento viya onāmeti,",
  "atk-s0202a0:1144_2": "eko baddhaṃ katvā gaṇhāti,",
  "atk-s0202a0:1144_3": "eko ito cito ca phandāpeti,",
  "atk-s0202a0:1144_4": "evaṃ akatvā ubhohi hatthehi gahetvā īsakaṃ nāmetvā udakaṃ paṭiggaṇhātīti attho.",
  "atk-s0202a0:1144_5": "Na samparivattakanti parivattetvā paṭhamameva pattapiṭṭhiṃ na dhovati.",
  "atk-s0202a0:1144_6": "Nātidūreti yathā nisinnāsanato dūre patati,",
  "atk-s0202a0:1144_7": "na evaṃ chaḍḍeti.",
  "atk-s0202a0:1144_8": "Nāccāsanneti pādamūleyeva na chaḍḍeti.",
  "atk-s0202a0:1144_9": "Vicchaḍḍayamānoti vikiranto,",
  "atk-s0202a0:1144_10": "yathā paṭiggāhako temati,",
  "atk-s0202a0:1144_11": "na evaṃ chaḍḍeti.",
  "atk-s0202a0:1145_0": "Nātithokanti yathā ekacco pāpiccho appicchataṃ dassento muṭṭhimattameva gaṇhāti, na evaṃ.",
  "atk-s0202a0:1145_1": "Atibahunti yāpanamattato atirekaṃ.",
  "atk-s0202a0:1145_2": "Byañjanamattāyāti byañjanassa mattā nāma odanato catuttho bhāgo.",
  "atk-s0202a0:1145_3": "Ekacco hi bhatte manāpe bhattaṃ bahuṃ gaṇhāti,",
  "atk-s0202a0:1145_4": "byañjane manāpe byañjanaṃ bahuṃ.",
  "atk-s0202a0:1145_5": "Satthā pana tathā na gaṇhāti.",
  "atk-s0202a0:1145_6": "Na ca byañjanenāti amanāpañhi byañjanaṃ ṭhapetvā bhattameva bhuñjanto,",
  "atk-s0202a0:1145_7": "bhattaṃ vā ṭhapetvā byañjanameva khādanto byañjanena ālopaṃ atināmeti nāma.",
  "atk-s0202a0:1145_8": "Satthā ekantarikaṃ byañjanaṃ gaṇhāti,",
  "atk-s0202a0:1145_9": "bhattampi byañjanampi ekatova niṭṭhanti.",
  "atk-s0202a0:1145_10": "Dvattikkhattunti tathāgatassa hi puthujivhāya dantānaṃ upanītabhojanaṃ dvattikkhattuṃ dantehi phuṭṭhamattameva",
  "atk-s0202a0:1145_11": "saṇhakaraṇīyapiṭṭhavilepanaṃ viya hoti,",
  "atk-s0202a0:1145_12": "tasmā evamāha.",
  "atk-s0202a0:1145_13": "Na mukhe avasiṭṭhāti pokkharapatte patitaudakabindu viya vinivattitvā paragalameva yāti,",
  "atk-s0202a0:1145_14": "tasmā avasiṭṭhā na hoti.",
  "atk-s0202a0:1145_15": "Rasapaṭisaṃvedīti madhuratittakadukādirasaṃ jānāti.",
  "atk-s0202a0:1145_16": "Buddhānañhi antamaso pānīyepi dibbojā pakkhittāva hoti,",
  "atk-s0202a0:1145_17": "tena nesaṃ sabbattheva raso pākaṭo hoti,",
  "atk-s0202a0:1145_18": "rasagedho pana natthi.",
  "atk-s0202a0:1146_0": "Aṭṭhaṅgasamannāgatanti “neva davāyā”ti vuttehi aṭṭhahi aṅgehi samannāgataṃ.",
  "atk-s0202a0:1146_1": "Visuddhimagge panassa vinicchayo āgatoti sabbāsavasutte vuttametaṃ.",
  "atk-s0202a0:1146_2": "Hatthesu dhotesūti satthā kiṃ karoti?",
  "atk-s0202a0:1146_3": "Paṭhamaṃ pattassa gahaṇaṭṭhānaṃ dhovati.",
  "atk-s0202a0:1146_4": "Tattha pattaṃ gahetvā sukhumajālahatthaṃ pesetvā dve vāre sañcāreti.",
  "atk-s0202a0:1146_5": "Ettāvatā pokkharapatte patitaudakaṃ viya vinivattitvā gacchati.",
  "atk-s0202a0:1146_6": "Na ca anatthikoti yathā ekacco pattaṃ ādhārake ṭhapetvā patte udakaṃ na puñchati,",
  "atk-s0202a0:1146_7": "raje patante ajjhupekkhati,",
  "atk-s0202a0:1146_8": "na evaṃ karoti.",
  "atk-s0202a0:1146_9": "Na ca ativelānurakkhīti yathā ekacco pamāṇātikkantaṃ ārakkhaṃ ṭhapeti,",
  "atk-s0202a0:1146_10": "bhuñjitvā vā patte udakaṃ puñchitvā cīvarabhogantaraṃ pavesetvā pattaṃ udarena akkamitvā gaṇhāti,",
  "atk-s0202a0:1146_11": "na evaṃ karoti.",
  "atk-s0202a0:1147_0": "Na ca anumodanassāti yo hi bhuttamattova dārakesu bhattatthāya rodantesu chātajjhattesu manussesu bhuñjitvā anāgatesveva anumodanaṃ ārabhati,",
  "atk-s0202a0:1147_1": "tato sabbakammāni chaḍḍetvā ekacce āgacchanti,",
  "atk-s0202a0:1147_2": "ekacce anāgatāva honti,",
  "atk-s0202a0:1147_3": "ayaṃ kālaṃ atināmeti.",
  "atk-s0202a0:1147_4": "Yopi manussesu āgantvā anumodanatthāya vanditvā nisinnesu anumodanaṃ akatvāva “kathaṃ tissa,",
  "atk-s0202a0:1147_5": "kathaṃ phussa,",
  "atk-s0202a0:1147_6": "kathaṃ sumana,",
  "atk-s0202a0:1147_7": "kathaṃ tisse,",
  "atk-s0202a0:1147_8": "kathaṃ phusse,",
  "atk-s0202a0:1147_9": "kathaṃ sumane,",
  "atk-s0202a0:1147_10": "kaccittha arogā,",
  "atk-s0202a0:1147_11": "sassaṃ sampanna”ntiādiṃ pāṭiyekkaṃ kathaṃ samuṭṭhāpeti,",
  "atk-s0202a0:1147_12": "ayaṃ anumodanassa kālaṃ atināmeti,",
  "atk-s0202a0:1147_13": "manussānaṃ pana okāsaṃ ñatvā āyācitakāle karonto nātināmeti nāma,",
  "atk-s0202a0:1147_14": "satthā tathā karoti.",
  "atk-s0202a0:1148_0": "Na taṃ bhattanti kiṃ bhattaṃ nāmetaṃ uttaṇḍulaṃ atikilinnantiādīni vatvā na garahati.",
  "atk-s0202a0:1148_1": "Na aññaṃ bhattanti svātanāya vā punadivasāya vā bhattaṃ uppādessāmīti hi anumodanaṃ karonto aññaṃ bhattaṃ paṭikaṅkhati. Yo vā –",
  "atk-s0202a0:1148_2": "“yāva mātugāmānaṃ bhattaṃ paccati,",
  "atk-s0202a0:1148_3": "tāva anumodanaṃ karissāmi,",
  "atk-s0202a0:1148_4": "atha me anumodanāvasāne attano pakkabhattatopi thokaṃ dassantī”ti anumodanaṃ vaḍḍheti,",
  "atk-s0202a0:1148_5": "ayampi paṭikaṅkhati nāma.",
  "atk-s0202a0:1148_6": "Satthā na evaṃ karoti.",
  "atk-s0202a0:1148_7": "Na ca muccitukāmoti ekacco hi paṭisaṃmuñcitvā gacchati,",
  "atk-s0202a0:1148_8": "vegena anubandhitabbo hoti.",
  "atk-s0202a0:1148_9": "Satthā pana na evaṃ gacchati,",
  "atk-s0202a0:1148_10": "parisāya majjhe ṭhitova gacchati.",
  "atk-s0202a0:1148_11": "Accukkaṭṭhanti yo hi yāva hanukaṭṭhito ukkhipitvā pārupati,",
  "atk-s0202a0:1148_12": "tassa accukkaṭṭhaṃ nāma hoti.",
  "atk-s0202a0:1148_13": "Yo yāva gopphakā otāretvāva pārupati,",
  "atk-s0202a0:1148_14": "tassa accukkaṭṭhaṃ hoti.",
  "atk-s0202a0:1148_15": "Yopi ubhato ukkhipitvā udaraṃ vivaritvā yāti,",
  "atk-s0202a0:1148_16": "tassapi accukkaṭṭhaṃ hoti.",
  "atk-s0202a0:1148_17": "Yo ekaṃsaṃ katvā thanaṃ vivaritvā yāti,",
  "atk-s0202a0:1148_18": "tassapi accukkaṭṭhaṃ.",
  "atk-s0202a0:1148_19": "Satthā taṃ sabbaṃ na karoti.",
  "atk-s0202a0:1149_0": "Allīnanti yathā aññesaṃ sedena tintaṃ allīyati,",
  "atk-s0202a0:1149_1": "na evaṃ satthu.",
  "atk-s0202a0:1149_2": "Apakaṭṭhanti khalisāṭako viya kāyato muccitvāpi na tiṭṭhati.",
  "atk-s0202a0:1149_3": "Vātoti verambhavātopi uṭṭhahitvā cāletuṃ na sakkoti.",
  "atk-s0202a0:1149_4": "Pādamaṇḍanānuyoganti iṭṭhakāya ghaṃsanādīhi pādasobhānuyogaṃ.",
  "atk-s0202a0:1149_5": "Pakkhāletvāti pādeneva pādaṃ dhovitvā.",
  "atk-s0202a0:1149_6": "So neva attabyābādhāyātiādīni na pubbenivāsacetopariyañāṇānaṃ atthitāya vadati,",
  "atk-s0202a0:1149_7": "iriyāpathasantataṃ pana disvā anumānena vadati.",
  "atk-s0202a0:1149_8": "Dhammanti pariyattidhammaṃ.",
  "atk-s0202a0:1149_9": "Na ussādetīti kiṃ mahāraṭṭhika,",
  "atk-s0202a0:1149_10": "kiṃ mahākuṭumbikātiādīni vatvā gehassitavasena na ussādeti.",
  "atk-s0202a0:1149_11": "Na apasādetīti “kiṃ, upāsaka,",
  "atk-s0202a0:1149_12": "kathaṃ te vihāramaggo ñāto?",
  "atk-s0202a0:1149_13": "Kiṃ bhayena nāgacchasi?",
  "atk-s0202a0:1149_14": "Na hi bhikkhū kiñci acchinditvā gaṇhanti,",
  "atk-s0202a0:1149_15": "mā bhāyī”ti vā “kiṃ tuyhaṃ evaṃ macchariyajīvitaṃ nāmā”ti vā ādīni vatvā gehassitapemena na apasādeti.",
  "atk-s0202a0:1150_0": "Vissaṭṭhoti siniddho apalibuddho.",
  "atk-s0202a0:1150_1": "Viññeyyoti viññāpanīyo pākaṭo,",
  "atk-s0202a0:1150_2": "vissaṭṭhattāyeva cesa viññeyyo hoti.",
  "atk-s0202a0:1150_3": "Mañjūti madhuro.",
  "atk-s0202a0:1150_4": "Savanīyoti sotasukho,",
  "atk-s0202a0:1150_5": "madhurattāyeva cesa savanīyo hoti.",
  "atk-s0202a0:1150_6": "Bindūti sampiṇḍito.",
  "atk-s0202a0:1150_7": "Avisārīti avisaṭo,",
  "atk-s0202a0:1150_8": "binduttāyeva cesa avisārī hoti.",
  "atk-s0202a0:1150_9": "Gambhīroti gambhīrasamuṭṭhito.",
  "atk-s0202a0:1150_10": "Ninnādīti ninnādavā,",
  "atk-s0202a0:1150_11": "gambhīrattāyeva cesa ninnādī hoti.",
  "atk-s0202a0:1150_12": "Yathāparisanti cakkavāḷapariyantampi ekābaddhaparisaṃ viññāpeti.",
  "atk-s0202a0:1150_13": "Bahiddhāti aṅgulimattampi parisato bahiddhā na gacchati. Tasmā?",
  "atk-s0202a0:1150_14": "So evarūpo madhurassaro akāraṇā mā nassīti.",
  "atk-s0202a0:1150_15": "Iti bhagavato ghoso parisāya matthakeneva carati.",
  "atk-s0202a0:1151_0": "Avalokayamānāti sirasmiṃ añjaliṃ ṭhapetvā bhagavantaṃ olokentāva paccosakkitvā dassanavijahanaṭṭhāne vanditvā gacchanti.",
  "atk-s0202a0:1151_1": "Avijahitattāti yo hi kathaṃ sutvā vuṭṭhito aññaṃ diṭṭhasutādikaṃ kathaṃ kathento gacchati,",
  "atk-s0202a0:1151_2": "esa sabhāvena vijahati nāma.",
  "atk-s0202a0:1151_3": "Yo pana sutadhammakathāya vaṇṇaṃ kathentova gacchati,",
  "atk-s0202a0:1151_4": "ayaṃ na vijahati nāma,",
  "atk-s0202a0:1151_5": "evaṃ avijahantabhāvena pakkamanti.",
  "atk-s0202a0:1151_6": "Gacchantanti rajjuyantavasena ratanasattubbedhaṃ suvaṇṇagghikaṃ viya gacchantaṃ.",
  "atk-s0202a0:1151_7": "Addasāma ṭhitanti samussitakañcanapabbataṃ viya ṭhitaṃ addasāma.",
  "atk-s0202a0:1151_8": "Tato ca bhiyyoti vitthāretvā guṇe kathetuṃ asakkonto avasese guṇe saṃkhipitvā kalāpaṃ viya suttakabaddhaṃ viya ca katvā vissajjento evamāha.",
  "atk-s0202a0:1151_9": "Ayamettha adhippāyo –",
  "atk-s0202a0:1151_10": "mayā kathitaguṇehi akathitāva bahutarā.",
  "atk-s0202a0:1151_11": "Mahāpathavimahāsamuddādayo viya hi tassa bhoto anantā appameyyā guṇā ākāsamiva vitthāritāti.",
  "atk-s0202a0:1152_0": "390.",
  "atk-s0202a0:1152_1": "Appaṭisaṃviditoti aviññātaāgamano.",
  "atk-s0202a0:1152_2": "Pabbajite upasaṅkamantena hi cīvaraparikammādisamaye vā ekaṃ nivāsetvā sarīrabhañjanasamaye vā upasaṅkamitvā tatova paṭinivattitabbaṃ hoti,",
  "atk-s0202a0:1152_3": "paṭisanthāramattampi na jāyati.",
  "atk-s0202a0:1152_4": "Puretaraṃ pana okāse kārite divāṭṭhānaṃ sammajjitvā cīvaraṃ pārupitvā bhikkhu vivitte ṭhāne nisīdati,",
  "atk-s0202a0:1152_5": "taṃ āgantvā passantā dassanenapi pasīdanti,",
  "atk-s0202a0:1152_6": "paṭisanthāro jāyati,",
  "atk-s0202a0:1152_7": "pañhabyākaraṇaṃ vā dhammakathā vā labbhati.",
  "atk-s0202a0:1152_8": "Tasmā paṇḍitā okāsaṃ kārenti.",
  "atk-s0202a0:1152_9": "So ca nesaṃ aññataro,",
  "atk-s0202a0:1152_10": "tenassa etadahosi.",
  "atk-s0202a0:1152_11": "Jiṇṇo vuḍḍhoti attano uggatabhāvaṃ akathetvā kasmā evamāha?",
  "atk-s0202a0:1152_12": "Buddhā nāma anuddayasampannā honti,",
  "atk-s0202a0:1152_13": "mahallakabhāvaṃ ñatvā sīghaṃ okāsaṃ karissatīti evamāha.",
  "atk-s0202a0:1153_0": "391. Oramiya okāsamakāsīti vegena uṭṭhāya dvidhā bhijjitvā okāsamakāsi.",
  "atk-s0202a0:1154_0": "Ye meti ye mayā.",
  "atk-s0202a0:1154_1": "Nārīsamānasavhayāti nārīsamānanāmaṃ itthiliṅgaṃ,",
  "atk-s0202a0:1154_2": "tena avhātabbāti nārīsamānasavhayā,",
  "atk-s0202a0:1154_3": "itthiliṅgena vattabbāti vohārakusalatāya evaṃ vadati.",
  "atk-s0202a0:1154_4": "Pahūtajivhoti puthulajivho.",
  "atk-s0202a0:1154_5": "Ninnāmayetanti nīhara etaṃ.",
  "atk-s0202a0:1155_0": "393. Kevalīti sakalaguṇasampanno.",
  "atk-s0202a0:1156_0": "394.",
  "atk-s0202a0:1156_1": "Paccabhāsīti ekappahārena pucchite aṭṭha pañhe byākaronto patiabhāsi.",
  "atk-s0202a0:1156_2": "Yo vedīti yo vidati jānāti,",
  "atk-s0202a0:1156_3": "yassa pubbenivāso pākaṭo.",
  "atk-s0202a0:1156_4": "Saggāpāyañca passatīti dibbacakkhuñāṇaṃ kathitaṃ.",
  "atk-s0202a0:1156_5": "Jātikkhayaṃ pattoti arahattaṃ patto.",
  "atk-s0202a0:1156_6": "Abhiññā vositoti taṃ arahattaṃ abhijānitvā vosito vosānappatto.",
  "atk-s0202a0:1156_7": "Munīti arahattañāṇamoneyyena samannāgato.",
  "atk-s0202a0:1157_0": "Visuddhanti paṇḍaraṃ.",
  "atk-s0202a0:1157_1": "Muttaṃ rāgehīti kilesarāgehi muttaṃ.",
  "atk-s0202a0:1157_2": "Pahīnajātimaraṇoti jātikkhayappattattā pahīnajātiko,",
  "atk-s0202a0:1157_3": "jātipahāneneva pahīnamaraṇo.",
  "atk-s0202a0:1157_4": "Brahmacariyassa kevalīti yaṃ brahmacariyassa kevalī sakalabhāvo,",
  "atk-s0202a0:1157_5": "tena samannāgato,",
  "atk-s0202a0:1157_6": "sakalacatumaggabrahmacariyavāsoti attho.",
  "atk-s0202a0:1157_7": "Pāragū sabbadhammānanti sabbesaṃ lokiyalokuttaradhammānaṃ abhiññāya pāraṃ gato,",
  "atk-s0202a0:1157_8": "sabbadhamme abhijānitvā ṭhitoti attho.",
  "atk-s0202a0:1157_9": "Pāragūti vā ettāvatā pariññāpāragū pañcannaṃ khandhānaṃ,",
  "atk-s0202a0:1157_10": "pahānapāragū sabbakilesānaṃ,",
  "atk-s0202a0:1157_11": "bhāvanāpāragū catunnaṃ maggānaṃ,",
  "atk-s0202a0:1157_12": "sacchikiriyāpāragū nirodhassa,",
  "atk-s0202a0:1157_13": "samāpattipāragū sabbasamāpattīnanti ayamattho vutto.",
  "atk-s0202a0:1157_14": "Puna sabbadhammānanti iminā abhiññāpāragū vuttoti.",
  "atk-s0202a0:1157_15": "Buddho tādī pavuccatīti tādiso chahi ākārehi pāraṃ gato sabbākārena catunnaṃ saccānaṃ buddhattā buddhoti pavuccatīti.",
  "atk-s0202a0:1158_0": "Kiṃ pana ettāvatā sabbe pañhā vissajjitā hontīti?",
  "atk-s0202a0:1158_1": "Āma vissajjitā,",
  "atk-s0202a0:1158_2": "cittaṃ visuddhaṃ jānāti,",
  "atk-s0202a0:1158_3": "muttaṃ rāgehīti iminā tāva bāhitapāpattā brāhmaṇoti paṭhamapañho vissajjito hoti.",
  "atk-s0202a0:1158_4": "Pāragūti iminā vedehi gatattā vedagūti dutiyapañho vissajjito hoti.",
  "atk-s0202a0:1158_5": "Pubbenivāsantiādīhi imāsaṃ tissannaṃ vijjānaṃ atthitāya tevijjoti tatiyapañho vissajjito hoti.",
  "atk-s0202a0:1158_6": "Muttaṃ rāgehi sabbasoti imināva nissaṭattā pāpadhammānaṃ sottiyoti catutthapañho vissajjito hoti.",
  "atk-s0202a0:1158_7": "Jātikkhayaṃ pattoti iminā pana arahattasseva vuttattā pañcamapañho vissajjito hoti.",
  "atk-s0202a0:1158_8": "Vositoti ca brahmacariyassa kevalīti ca imehi chaṭṭhapañho vissajjito hoti.",
  "atk-s0202a0:1158_9": "Abhiññā vosito munīti iminā sattamapañho vissajjito hoti.",
  "atk-s0202a0:1158_10": "Pāragū sabbadhammānaṃ,",
  "atk-s0202a0:1158_11": "buddho tādī pavuccatīti iminā aṭṭhamapañho vissajjito hoti.",
  "atk-s0202a0:1159_0": "395.",
  "atk-s0202a0:1159_1": "Dānakathantiādīni heṭṭhā sutte vitthāritāneva.",
  "atk-s0202a0:1159_2": "Paccapādīti paṭipajji.",
  "atk-s0202a0:1159_3": "Dhammassānudhammanti imasmiṃ sutte dhammo nāma arahattamaggo,",
  "atk-s0202a0:1159_4": "anudhammo nāma heṭṭhimā tayo maggā tīṇi ca sāmaññaphalāni,",
  "atk-s0202a0:1159_5": "tāni paṭipāṭiyā paṭilabhīti attho.",
  "atk-s0202a0:1159_6": "Na ca maṃ dhammādhikaraṇaṃ vihesesīti mañca dhammakāraṇā na kilamesi,",
  "atk-s0202a0:1159_7": "na punappunaṃ kathāpesīti vuttaṃ hoti.",
  "atk-s0202a0:1159_8": "Sesaṃ sabbattha uttānameva.",
  "atk-s0202a0:1159_9": "Tattha parinibbāyīti pana padena desanāya arahatteneva kūṭaṃ gahitanti.",
  "atk-s0202a0:1160_0": "Papañcasūdaniyā majjhimanikāyaṭṭhakathāya",
  "atk-s0202a0:1161_0": "Brahmāyusuttavaṇṇanā niṭṭhitā.",
  "atk-s0202a0:1162_0": "2. Selasuttavaṇṇanā",
  "atk-s0202a0:1163_0": "396.",
  "atk-s0202a0:1163_1": "Evaṃ me sutanti selasuttaṃ.",
  "atk-s0202a0:1163_2": "Tattha aṅguttarāpesūtiādi potaliyasutte vitthāritameva.",
  "atk-s0202a0:1163_3": "Aḍḍhateḷasehīti aḍḍhena teḷasehi,",
  "atk-s0202a0:1163_4": "dvādasahi satehi paññāsāya ca bhikkhūhi saddhinti vuttaṃ hoti.",
  "atk-s0202a0:1163_5": "Te pana sāvakasannipāte sannipatitā bhikkhūyeva sabbe ehibhikkhupabbajjāya pabbajitā khīṇāsavā.",
  "atk-s0202a0:1163_6": "Keṇiyoti tassa nāmaṃ,",
  "atk-s0202a0:1163_7": "jaṭiloti tāpaso.",
  "atk-s0202a0:1163_8": "So kira brāhmaṇamahāsālo,",
  "atk-s0202a0:1163_9": "dhanarakkhaṇatthāya pana tāpasapabbajjaṃ samādāya rañño paṇṇākāraṃ datvā bhūmibhāgaṃ gahetvā tattha assamaṃ",
  "atk-s0202a0:1163_10": "kāretvā vasati pañcahi sakaṭasatehi vaṇijjaṃ payojetvā kulasahassassa nissayo hutvā,",
  "atk-s0202a0:1163_11": "assamepi cassa eko tālarukkho divase divase ekaṃ sovaṇṇamayaṃ tālaphalaṃ muñcatīti vadanti.",
  "atk-s0202a0:1163_12": "So divā kāsāyāni dhāreti,",
  "atk-s0202a0:1163_13": "jaṭā ca bandhati,",
  "atk-s0202a0:1163_14": "rattiṃ kāmasampattiṃ anubhavati.",
  "atk-s0202a0:1163_15": "Dhammiyā kathāyāti pānakānisaṃsapaṭisaṃyuttāya dhammiyā kathāya.",
  "atk-s0202a0:1163_16": "Ayañhi keṇiyo tucchahattho bhagavato dassanāya gantuṃ lajjāyamāno –",
  "atk-s0202a0:1163_17": "“vikālabhojanā viratānampi pānakaṃ kappatī”ti cintetvā susaṅkhatabadarapānaṃ pañcahi kājasatehi gāhāpetvā agamāsi.",
  "atk-s0202a0:1163_18": "Evaṃ gatabhāvo cassa –",
  "atk-s0202a0:1163_19": "“atha kho keṇiyassa jaṭilassa etadahosi kiṃ nu kho ahaṃ samaṇassa gotamassa harāpeyya”nti bhesajjakkhandhake pāḷiāruḷhoyeva.",
  "atk-s0202a0:1164_0": "Dutiyampi kho bhagavāti kasmā punappunaṃ paṭikkhipi?",
  "atk-s0202a0:1164_1": "Titthiyānaṃ paṭikkhepapasannatāya,",
  "atk-s0202a0:1164_2": "akāraṇametaṃ,",
  "atk-s0202a0:1164_3": "natthi buddhānaṃ paccayahetu evarūpaṃ kohaññaṃ.",
  "atk-s0202a0:1164_4": "Ayaṃ pana aḍḍhateḷasāni bhikkhusatāni disvā ettakānaṃyeva bhikkhaṃ paṭiyādessati,",
  "atk-s0202a0:1164_5": "sveva selo tīhi purisasatehi saddhiṃ pabbajissati.",
  "atk-s0202a0:1164_6": "Ayuttaṃ kho pana navake aññato pesetvā imeheva saddhiṃ gantuṃ,",
  "atk-s0202a0:1164_7": "ime vā aññato pesetvā navakehi saddhiṃ gantuṃ.",
  "atk-s0202a0:1164_8": "Athāpi sabbe gahetvā gamissāmi,",
  "atk-s0202a0:1164_9": "bhikkhāhāro nappahossati.",
  "atk-s0202a0:1164_10": "Tato bhikkhūsu piṇḍāya carantesu manussā ujjhāyissanti –",
  "atk-s0202a0:1164_11": "“cirassāpi keṇiyo samaṇaṃ gotamaṃ nimantetvā yāpanamattaṃ dātuṃ nāsakkhī”ti,",
  "atk-s0202a0:1164_12": "sayampi vippaṭisārī bhavissati.",
  "atk-s0202a0:1164_13": "Paṭikkhepe pana kate “samaṇo gotamo punappunaṃ ‘tvañca brāhmaṇesu abhippasanno’ti brāhmaṇānaṃ nāmaṃ gaṇhātī”ti",
  "atk-s0202a0:1164_14": "cintetvā brāhmaṇepi nimantetukāmo bhavissati,",
  "atk-s0202a0:1164_15": "tato brāhmaṇe pāṭiyekkaṃ nimantessati,",
  "atk-s0202a0:1164_16": "te tena nimantitā bhikkhū hutvā bhuñjissanti.",
  "atk-s0202a0:1164_17": "Evamassa saddhā anurakkhitā bhavissatīti punappunaṃ paṭikkhipi.",
  "atk-s0202a0:1164_18": "Kiñcāpi kho,",
  "atk-s0202a0:1164_19": "bhoti iminā idaṃ dīpeti, –",
  "atk-s0202a0:1164_20": "“bho gotama,",
  "atk-s0202a0:1164_21": "kiṃ jātaṃ yadi ahaṃ brāhmaṇesu abhippasanno,",
  "atk-s0202a0:1164_22": "adhivāsetu bhavaṃ gotamo,",
  "atk-s0202a0:1164_23": "ahaṃ brāhmaṇānampi dātuṃ sakkomi tumhākampī”ti.",
  "atk-s0202a0:1165_0": "Kāyaveyyāvaṭikanti kāyaveyyāvaccaṃ. Maṇḍalamāḷanti dussamaṇḍapaṃ.",
  "atk-s0202a0:1166_0": "397.",
  "atk-s0202a0:1166_1": "Āvāhoti kaññāgahaṇaṃ.",
  "atk-s0202a0:1166_2": "Vivāhoti kaññādānaṃ.",
  "atk-s0202a0:1166_3": "So me nimantitoti so mayā nimantito.",
  "atk-s0202a0:1166_4": "Atha brāhmaṇo paripakkopanissayattā buddhasaddaṃ sutvāva amatenevābhisitto pasādaṃ āvikaronto buddhoti,",
  "atk-s0202a0:1166_5": "bho keṇiya,",
  "atk-s0202a0:1166_6": "vadesīti āha.",
  "atk-s0202a0:1166_7": "Keṇiyo yathābhūtaṃ ācikkhanto buddhoti, bho sela,",
  "atk-s0202a0:1166_8": "vadāmīti āha.",
  "atk-s0202a0:1166_9": "Tato naṃ punapi daḷhīkaraṇatthaṃ pucchi,",
  "atk-s0202a0:1166_10": "itaropi tatheva ārocesi.",
  "atk-s0202a0:1167_0": "398.",
  "atk-s0202a0:1167_1": "Athassa kappasatasahassehipi buddhasaddasseva dullabhabhāvaṃ sampassato.",
  "atk-s0202a0:1167_2": "Etadahosīti.",
  "atk-s0202a0:1167_3": "Etaṃ “ghosopi kho”tiādi ahosi.",
  "atk-s0202a0:1167_4": "Nīlavanarājīti nīlavaṇṇarukkhapanti.",
  "atk-s0202a0:1167_5": "Pade padanti padappamāṇe padaṃ.",
  "atk-s0202a0:1167_6": "Accāsanne hi atidūre vā pāde nikkhipamāne saddo uṭṭhāti,",
  "atk-s0202a0:1167_7": "taṃ paṭisedhento evamāha.",
  "atk-s0202a0:1167_8": "Sīhāva ekacarāti gaṇavāsī sīho sīhapotakādīhi saddhiṃ pamādaṃ āpajjati,",
  "atk-s0202a0:1167_9": "ekacaro appamatto hoti.",
  "atk-s0202a0:1167_10": "Iti appamādavihāraṃ dassento ekacarasīhena opammaṃ karoti.",
  "atk-s0202a0:1167_11": "Mā me bhontoti ācāraṃ sikkhāpento āha.",
  "atk-s0202a0:1167_12": "Ayañhettha adhippāyo –",
  "atk-s0202a0:1167_13": "sace tumhe kathāvāraṃ alabhitvā mama kathāya antare kathaṃ pavesessatha,",
  "atk-s0202a0:1167_14": "“antevāsike sikkhāpetuṃ nāsakkhī”ti mayhaṃ garahā uppajjissati,",
  "atk-s0202a0:1167_15": "tasmā okāsaṃ passitvā manteyyāthāti.",
  "atk-s0202a0:1167_16": "No ca kho naṃ jānāmīti vipassīpi bodhisatto caturāsītisahassattherapabbajitaparivāro satta māsāni bodhisattacārikaṃ cari,",
  "atk-s0202a0:1167_17": "buddhuppādakālo viya ahosi.",
  "atk-s0202a0:1167_18": "Amhākampi bodhisatto chabbassāni bodhisattacārikaṃ cari.",
  "atk-s0202a0:1167_19": "Evaṃ paripuṇṇasarīralakkhaṇehi samannāgatāpi buddhā na honti.",
  "atk-s0202a0:1167_20": "Tasmā brāhmaṇo “no ca kho naṃ jānāmī”ti āha.",
  "atk-s0202a0:1168_0": "399.",
  "atk-s0202a0:1168_1": "Paripuṇṇakāyoti lakkhaṇehi paripuṇṇatāya ahīnaṅgatāya ca paripuṇṇasarīro.",
  "atk-s0202a0:1168_2": "Surucīti sundarasarīrappabho.",
  "atk-s0202a0:1168_3": "Sujātoti ārohapariṇāhasampattiyā saṇṭhānasampattiyā ca sunibbatto.",
  "atk-s0202a0:1168_4": "Cārudassanoti sucirampi passantānaṃ atittijanako manoharadassano.",
  "atk-s0202a0:1168_5": "Suvaṇṇavaṇṇoti suvaṇṇasadisavaṇṇo.",
  "atk-s0202a0:1168_6": "Susukkadāṭhoti suṭṭhu sukkadāṭho.",
  "atk-s0202a0:1168_7": "Mahāpurisalakkhaṇāti paṭhamaṃ vuttabyañjanāneva vacanantarena nigamento āha.",
  "atk-s0202a0:1169_0": "Idāni tesu lakkhaṇesu attano cittarucitāni gahetvā thomento pasannanettotiādimāha.",
  "atk-s0202a0:1169_1": "Bhagavā hi pañcavaṇṇapasādasampattiyā pasannanetto,",
  "atk-s0202a0:1169_2": "puṇṇacandasadisamukhatāya sumukho,",
  "atk-s0202a0:1169_3": "ārohapariṇāhasampattiyā brahā,",
  "atk-s0202a0:1169_4": "brahmujugattatāya uju,",
  "atk-s0202a0:1169_5": "jutimantatāya patāpavā.",
  "atk-s0202a0:1169_6": "Yampi cettha pubbe vuttaṃ,",
  "atk-s0202a0:1169_7": "taṃ “majjhe samaṇasaṅghassā”ti iminā pariyāyena thomayatā puna vuttaṃ.",
  "atk-s0202a0:1169_8": "Ediso hi evaṃ virocati.",
  "atk-s0202a0:1169_9": "Uttaragāthāyapi eseva nayo.",
  "atk-s0202a0:1169_10": "Uttamavaṇṇīnoti uttamavaṇṇasampannassa.",
  "atk-s0202a0:1169_11": "Rathesabhoti uttamasārathi.",
  "atk-s0202a0:1169_12": "Jambusaṇḍassāti jambudīpassa.",
  "atk-s0202a0:1169_13": "Pākaṭena issariyaṃ issaro hoti.",
  "atk-s0202a0:1170_0": "Khattiyāti jātikhattiyā.",
  "atk-s0202a0:1170_1": "Bhogīti bhogiyā.",
  "atk-s0202a0:1170_2": "Rājānoti ye keci rajjaṃ kārentā.",
  "atk-s0202a0:1170_3": "Rājābhirājāti rājūnaṃ pūjanīyo,",
  "atk-s0202a0:1170_4": "adhirājā hutvā,",
  "atk-s0202a0:1170_5": "cakkavattīti adhippāyo.",
  "atk-s0202a0:1170_6": "Manujindoti manussādhipati paramissaro hutvā.",
  "atk-s0202a0:1171_0": "Evaṃ vutte bhagavā –",
  "atk-s0202a0:1171_1": "“ye te bhavanti arahanto sammāsambuddhā,",
  "atk-s0202a0:1171_2": "te sakavaṇṇe bhaññamāne attānaṃ pātukarontī”ti imaṃ selassa manorathaṃ pūrento rājāhamasmītiādimāha.",
  "atk-s0202a0:1171_3": "Tatrāyamadhippāyo –",
  "atk-s0202a0:1171_4": "yaṃ maṃ tvaṃ sela “rājā arahasi bhavitu”nti yācasi,",
  "atk-s0202a0:1171_5": "ettha appossukko hoti rājāhamasmi.",
  "atk-s0202a0:1171_6": "Sati ca rājatte yathā añño rājā yojanasataṃ vā anusāsati yojanasahassaṃ vā,",
  "atk-s0202a0:1171_7": "cakkavattī hutvāpi catudīpapariyantamattaṃ vā,",
  "atk-s0202a0:1171_8": "nāhamevaṃ paricchinnavisayo,",
  "atk-s0202a0:1171_9": "ahañhi dhammarājā anuttaro bhavaggato avīcipariyantaṃ katvā tiriyaṃ appamāṇalokadhātuyo anusāsāmi.",
  "atk-s0202a0:1171_10": "Yāvatā hi apadadvipadādibhedā sattā,",
  "atk-s0202a0:1171_11": "ahaṃ tesaṃ aggo.",
  "atk-s0202a0:1171_12": "Na hi me koci sīlena vā…pe…",
  "atk-s0202a0:1171_13": "vimuttiñāṇadassanena vā paṭibhāgo atthi,",
  "atk-s0202a0:1171_14": "svāhaṃ evaṃ dhammarājā anuttaro anuttareneva catusatipaṭṭhānādibhedena dhammena cakkaṃ vattemi.",
  "atk-s0202a0:1171_15": "Idaṃ pajahatha,",
  "atk-s0202a0:1171_16": "idaṃ upasampajja viharathāti āṇācakkaṃ,",
  "atk-s0202a0:1171_17": "idaṃ kho pana,",
  "atk-s0202a0:1171_18": "bhikkhave,",
  "atk-s0202a0:1171_19": "dukkhaṃ ariyasaccantiādinā pariyattidhammena dhammacakkameva vā.",
  "atk-s0202a0:1171_20": "Cakkaṃ appaṭivattiyanti yaṃ cakkaṃ appaṭivattiyaṃ hoti samaṇena vā…pe…",
  "atk-s0202a0:1171_21": "kenaci vā lokasminti.",
  "atk-s0202a0:1172_0": "Evaṃ attānaṃ āvikarontaṃ bhagavantaṃ disvā pītisomanassajāto selo puna daḷhīkaraṇatthaṃ sambuddho paṭijānāsīti gāthādvayamāha.",
  "atk-s0202a0:1172_1": "Tattha ko nu senāpatīti rañño bhoto dhammena pavattitassa cakkassa anupavattako senāpati ko nūti pucchi.",
  "atk-s0202a0:1173_0": "Tena ca samayena bhagavato dakkhiṇapasse āyasmā sāriputto nisinno hoti suvaṇṇapuñjo viya siriyā sobhamāno,",
  "atk-s0202a0:1173_1": "taṃ dassento bhagavā mayā pavattitanti gāthamāha.",
  "atk-s0202a0:1173_2": "Tattha anujāto tathāgatanti tathāgataṃ hetuṃ anujāto,",
  "atk-s0202a0:1173_3": "tathāgatena hetunā jātoti attho.",
  "atk-s0202a0:1173_4": "Apica avajāto anujāto atijātoti tayo vuttā.",
  "atk-s0202a0:1173_5": "Tesu avajāto dussīlo,",
  "atk-s0202a0:1173_6": "so tathāgatassa putto nāma na hoti.",
  "atk-s0202a0:1173_7": "Atijāto nāma pitarā uttaritaro,",
  "atk-s0202a0:1173_8": "tādisopi tathāgatassa putto natthi.",
  "atk-s0202a0:1173_9": "Tathāgatassa pana eko anujātova putto hoti,",
  "atk-s0202a0:1173_10": "taṃ dassento evamāha.",
  "atk-s0202a0:1174_0": "Evaṃ “ko nu senāpatī”ti pañhaṃ byākaritvā yaṃ selo āha “sambuddho paṭijānāsī”ti,",
  "atk-s0202a0:1174_1": "tatra naṃ nikkaṅkhaṃ kātukāmo “nāhaṃ paṭiññāmatteneva paṭijānāmi,",
  "atk-s0202a0:1174_2": "apicāhaṃ iminā kāraṇena buddho”ti ñāpetuṃ abhiññeyyanti gāthamāha.",
  "atk-s0202a0:1174_3": "Tatra abhiññeyyanti vijjā ca vimutti ca.",
  "atk-s0202a0:1174_4": "Bhāvetabbaṃ maggasaccaṃ.",
  "atk-s0202a0:1174_5": "Pahātabbaṃ samudayasaccaṃ.",
  "atk-s0202a0:1174_6": "Hetuvacanena pana phalasiddhito tesaṃ phalāni nirodhasaccadukkhasaccānipi vuttāneva honti.",
  "atk-s0202a0:1174_7": "Evaṃ sacchikātabbaṃ sacchikataṃ pariññātabbaṃ pariññātanti idampettha saṅgahitanti catusaccabhāvanāphalañca",
  "atk-s0202a0:1174_8": "vimuttiñca dassento “bujjhitabbaṃ bujjhitvā buddho jātosmī”ti yuttahetunā buddhabhāvaṃ sādheti.",
  "atk-s0202a0:1175_0": "Evaṃ nippariyāyena attānaṃ āvikatvā attani kaṅkhāvitaraṇatthaṃ brāhmaṇaṃ aticāriyamāno vinayassūti gāthattayamāha.",
  "atk-s0202a0:1175_1": "Tattha sallakattoti rāgādisallakantano.",
  "atk-s0202a0:1175_2": "Anuttaroti yathā bāhiravejjena vūpasamitarogo imasmiññevattabhāve kuppati, na evaṃ.",
  "atk-s0202a0:1175_3": "Mayā vūpasamitassa pana rogassa bhavantarepi uppatti natthi,",
  "atk-s0202a0:1175_4": "tasmā ahaṃ anuttaroti attho.",
  "atk-s0202a0:1175_5": "Brahmabhūtoti seṭṭhabhūto.",
  "atk-s0202a0:1175_6": "Atituloti tulaṃ atīto,",
  "atk-s0202a0:1175_7": "nirupamoti attho.",
  "atk-s0202a0:1175_8": "Mārasenappamaddanoti kāmā te paṭhamā senāti evaṃ āgatāya mārasenāya pamaddano.",
  "atk-s0202a0:1175_9": "Sabbāmitteti khandhakilesābhisaṅkhāramaccudevaputtamārasaṅkhāte sabbapaccatthike.",
  "atk-s0202a0:1175_10": "Vasīkatvāti attano vase vattetvā.",
  "atk-s0202a0:1175_11": "Akutobhayoti kutoci abhayo.",
  "atk-s0202a0:1176_0": "Evaṃ vutte selo brāhmaṇo tāvadeva bhagavati sañjātapasādo pabbajjāpekkho hutvā imaṃ bhontoti gāthattayamāha.",
  "atk-s0202a0:1176_1": "Tattha kaṇhābhijātikoti caṇḍālādinīcakule jāto.",
  "atk-s0202a0:1176_2": "Tato tepi māṇavakā pabbajjāpekkhā hutvā evañce ruccati,",
  "atk-s0202a0:1176_3": "bhototi gāthamāhaṃsu.",
  "atk-s0202a0:1176_4": "Atha selo tesu māṇavakesu tuṭṭhacitto te ca dassento pabbajjaṃ yācanto “brāhmaṇā”ti gāthamāha.",
  "atk-s0202a0:1177_0": "Tato bhagavā yasmā selo atīte padumuttarassa bhagavato sāsane tesaṃyeva tiṇṇaṃ purisasatānaṃ gaṇaseṭṭho",
  "atk-s0202a0:1177_1": "hutvā tehi saddhiṃ pariveṇaṃ kāretvā dānādīni puññāni katvā tena kammena devamanussasampattiṃ anubhavamāno",
  "atk-s0202a0:1177_2": "pacchime bhave tesaṃyeva ācariyo hutvā nibbatto,",
  "atk-s0202a0:1177_3": "tañca tesaṃ kammaṃ vimuttiparipākāya paripakkaṃ ehibhikkhubhāvassa ca upanissayabhūtaṃ,",
  "atk-s0202a0:1177_4": "tasmā te sabbeva ehibhikkhupabbajjaṃ pabbājento svākkhātanti gāthamāha.",
  "atk-s0202a0:1177_5": "Tattha sandiṭṭhikanti sayameva daṭṭhabbaṃ paccakkhaṃ.",
  "atk-s0202a0:1177_6": "Akālikanti maggānantaraphaluppattiyā na kālantaraṃ pattabbaphalaṃ.",
  "atk-s0202a0:1177_7": "Yattha amoghāti yasmiṃ maggabrahmacariye appamattassa sikkhattayapūraṇena sikkhato pabbajjā amoghā hoti,",
  "atk-s0202a0:1177_8": "saphalāti attho.",
  "atk-s0202a0:1177_9": "Evañca vatvā “etha bhikkhavo”ti bhagavā avoca.",
  "atk-s0202a0:1177_10": "Te sabbe pattacīvaradharā hutvā ākāsenāgantvā vassasatikattherā viya suvinītā bhagavantaṃ abhivādayiṃsu.",
  "atk-s0202a0:1177_11": "Evamimaṃ tesaṃ ehibhikkhubhāvaṃ sandhāya “alattha kho selo”tiādi vuttaṃ.",
  "atk-s0202a0:1178_0": "400.",
  "atk-s0202a0:1178_1": "Imāhīti imāhi keṇiyassa cittānukūlāhi gāthāhi.",
  "atk-s0202a0:1178_2": "Tattha aggiparicariyaṃ vinā brāhmaṇānaṃ yaññābhāvato “aggihuttamukhā yaññā”ti vuttaṃ.",
  "atk-s0202a0:1178_3": "Aggihuttaseṭṭhā aggijuhanappadhānāti attho.",
  "atk-s0202a0:1178_4": "Vede sajjhāyantehi paṭhamaṃ sajjhāyitabbato, sāvittī,",
  "atk-s0202a0:1178_5": "“chandaso mukha”nti vutto.",
  "atk-s0202a0:1178_6": "Manussānaṃ seṭṭhato rājā “mukha”nti vutto.",
  "atk-s0202a0:1178_7": "Nadīnaṃ ādhārato paṭisaraṇato ca sāgaro “mukha”nti vutto.",
  "atk-s0202a0:1178_8": "Candayogavasena “ajja kattikā ajja rohiṇī”ti saññāṇato ālokakaraṇato sommabhāvato ca “nakkhattānaṃ mukhaṃ cando”ti vuttaṃ.",
  "atk-s0202a0:1178_9": "Tapantānaṃ aggattā ādicco “tapataṃ mukha”nti vutto.",
  "atk-s0202a0:1178_10": "Dakkhiṇeyyānaṃ pana aggattā visesena tasmiṃ samaye buddhappamukhaṃ saṅghaṃ sandhāya “puññaṃ ākaṅkhamānānaṃ,",
  "atk-s0202a0:1178_11": "saṅgho eva yajataṃ mukha”nti vuttaṃ.",
  "atk-s0202a0:1178_12": "Tena saṅgho puññassa āyamukhanti dasseti.",
  "atk-s0202a0:1179_0": "Yaṃ taṃ saraṇanti aññaṃ byākaraṇagāthamāha.",
  "atk-s0202a0:1179_1": "Tassattho –",
  "atk-s0202a0:1179_2": "pañcahi cakkhūhi cakkhumā bhagavā yasmā mayaṃ ito aṭṭhame divase taṃ saraṇaṃ āgatamhā,",
  "atk-s0202a0:1179_3": "tasmā attanā tava sāsane anuttarena damathena dantāmhā,",
  "atk-s0202a0:1179_4": "aho te saraṇassa ānubhāvoti.",
  "atk-s0202a0:1180_0": "Tato paraṃ bhagavantaṃ dvīhi gāthāhi thometvā tatiyāya vandanaṃ yācanto bhikkhavo tisatā imetiādimāhāti.",
  "atk-s0202a0:1181_0": "Papañcasūdaniyā majjhimanikāyaṭṭhakathāya",
  "atk-s0202a0:1182_0": "Selasuttavaṇṇanā niṭṭhitā.",
  "atk-s0202a0:1183_0": "3. Assalāyanasuttavaṇṇanā",
  "atk-s0202a0:1184_0": "401.",
  "atk-s0202a0:1184_1": "Evaṃ me sutanti assalāyanasuttaṃ.",
  "atk-s0202a0:1184_2": "Tattha nānāverajjakānanti aṅgamagadhādīhi nānappakārehi verajjehi āgatānaṃ,",
  "atk-s0202a0:1184_3": "tesu vā raṭṭhesu jātasaṃvaḍḍhānantipi attho.",
  "atk-s0202a0:1184_4": "Kenacidevāti yaññupāsanādinā aniyamitakiccena.",
  "atk-s0202a0:1184_5": "Cātuvaṇṇinti catuvaṇṇasādhāraṇaṃ.",
  "atk-s0202a0:1184_6": "Mayaṃ pana nhānasuddhiyā bhāvanāsuddhiyāpi brāhmaṇāva sujjhantīti vadāma,",
  "atk-s0202a0:1184_7": "ayuttampi samaṇo gotamo karotīti maññamānā evaṃ cintayiṃsu.",
  "atk-s0202a0:1184_8": "Vuttasiroti vāpitasiro.",
  "atk-s0202a0:1185_0": "Dhammavādīti sabhāvavādī.",
  "atk-s0202a0:1185_1": "Duppaṭimantiyāti amhādisehi adhammavādīhi dukkhena paṭimantitabbā honti.",
  "atk-s0202a0:1185_2": "Dhammavādino nāma parājayo na sakkā kātunti dasseti.",
  "atk-s0202a0:1185_3": "Paribbājakanti pabbajjāvidhānaṃ,",
  "atk-s0202a0:1185_4": "tayo vede uggahetvā sabbapacchā pabbajantā yehi mantehi pabbajanti,",
  "atk-s0202a0:1185_5": "pabbajitā ca ye mante pariharanti,",
  "atk-s0202a0:1185_6": "yaṃ vā ācāraṃ ācaranti,",
  "atk-s0202a0:1185_7": "taṃ sabbaṃ bhotā caritaṃ sikkhitaṃ.",
  "atk-s0202a0:1185_8": "Tasmā tuyhaṃ parājayo natthi,",
  "atk-s0202a0:1185_9": "jayova bhavissatīti maññantā evamāhaṃsu.",
  "atk-s0202a0:1186_0": "402.",
  "atk-s0202a0:1186_1": "Dissanti kho panātiādi tesaṃ laddhibhindanatthaṃ vuttaṃ.",
  "atk-s0202a0:1186_2": "Tattha brāhmaṇiyoti brāhmaṇānaṃ puttapaṭilābhatthāya āvāhavivāhavasena kulā ānītā brāhmaṇiyo dissanti.",
  "atk-s0202a0:1186_3": "Tā kho panetā aparena samayena utuniyopi honti,",
  "atk-s0202a0:1186_4": "sañjātapupphāti attho.",
  "atk-s0202a0:1186_5": "Gabbhiniyoti sañjātagabbhā.",
  "atk-s0202a0:1186_6": "Vijāyamānāti puttadhītaro janayamānā.",
  "atk-s0202a0:1186_7": "Pāyamānāti dārake thaññaṃ pāyantiyo.",
  "atk-s0202a0:1186_8": "Yonijāva samānāti brāhmaṇīnaṃ passāvamaggena jātā samānā.",
  "atk-s0202a0:1186_9": "Evamāhaṃsūti evaṃ vadanti. Kathaṃ?",
  "atk-s0202a0:1186_10": "Brāhmaṇova seṭṭho vaṇṇo…pe…",
  "atk-s0202a0:1186_11": "brahmadāyādāti.",
  "atk-s0202a0:1186_12": "Yadi pana nesaṃ saccavacanaṃ siyā,",
  "atk-s0202a0:1186_13": "brāhmaṇīnaṃ kucchi mahābrahmuno uro bhaveyya,",
  "atk-s0202a0:1186_14": "brāhmaṇīnaṃ passāvamaggo mahābrahmuno mukhaṃ bhaveyya,",
  "atk-s0202a0:1186_15": "ettāvatā “mayaṃ mahābrahmuno ure vasitvā mukhato nikkhantā”ti vattuṃ mā labhantūti ayaṃ mukhato jātacchedakavādo vutto.",
  "atk-s0202a0:1187_0": "403.",
  "atk-s0202a0:1187_1": "Ayyo hutvā dāso hoti,",
  "atk-s0202a0:1187_2": "dāso hutvā ayyo hotīti brāhmaṇo sabhariyo vaṇijjaṃ payojento yonakaraṭṭhaṃ vā kambojaraṭṭhaṃ vā gantvā kālaṃ karoti,",
  "atk-s0202a0:1187_3": "tassa gehe vayappatte putte asati brāhmaṇī dāsena vā kammakarena vā saddhiṃ saṃvāsaṃ kappeti.",
  "atk-s0202a0:1187_4": "Ekasmiṃ dārake jāte so puriso dāsova hoti,",
  "atk-s0202a0:1187_5": "tassa jātadārako pana dāyajjasāmiko hoti.",
  "atk-s0202a0:1187_6": "Mātito suddho pitito asuddho so vaṇijjaṃ payojento majjhimapadesaṃ gantvā brāhmaṇadārikaṃ gahetvā tassā kucchismiṃ puttaṃ paṭilabhati,",
  "atk-s0202a0:1187_7": "sopi mātitova suddho hoti pitito asuddho.",
  "atk-s0202a0:1187_8": "Evaṃ brāhmaṇasamayasmiññeva jātisambhedo hotīti dassanatthametaṃ vuttaṃ.",
  "atk-s0202a0:1187_9": "Kiṃ balaṃ,",
  "atk-s0202a0:1187_10": "ko assāsoti yattha tumhe dāsā hontā sabbeva dāsā hotha,",
  "atk-s0202a0:1187_11": "ayyā hontā sabbeva ayyā hotha,",
  "atk-s0202a0:1187_12": "ettha vo ko thāmo,",
  "atk-s0202a0:1187_13": "ko avassayo,",
  "atk-s0202a0:1187_14": "yaṃ brāhmaṇova seṭṭho vaṇṇoti vadathāti dīpeti.",
  "atk-s0202a0:1188_0": "404. Khattiyova nu khotiādayo suttacchedakavādā nāma honti.",
  "atk-s0202a0:1189_0": "408.",
  "atk-s0202a0:1189_1": "Idāni cātuvaṇṇisuddhiṃ dassento idha rājātiādimāha.",
  "atk-s0202a0:1189_2": "Sāpānadoṇiyāti sunakhānaṃ pivanadoṇiyā.",
  "atk-s0202a0:1189_3": "Aggikaraṇīyanti sītavinodanaandhakāravidhamanabhattapacanādi aggikiccaṃ.",
  "atk-s0202a0:1189_4": "Ettha assalāyanāti ettha sabbasmiṃ aggikiccaṃ karonte.",
  "atk-s0202a0:1190_0": "409.",
  "atk-s0202a0:1190_1": "Idāni yadetaṃ brāhmaṇā cātuvaṇṇisuddhīti vadanti,",
  "atk-s0202a0:1190_2": "ettha cātuvaṇṇāti niyamo natthi.",
  "atk-s0202a0:1190_3": "Pañcamo hi pādasikavaṇṇopi atthīti saṃkhittena tesaṃ vāde dosadassanatthaṃ idha khattiyakumārotiādimāha.",
  "atk-s0202a0:1190_4": "Tatra amutra ca panesānanti amusmiñca pana purimanaye etesaṃ māṇavakānaṃ kiñci nānākaraṇaṃ na passāmīti vadati.",
  "atk-s0202a0:1190_5": "Nānākaraṇaṃ pana tesampi atthiyeva.",
  "atk-s0202a0:1190_6": "Khattiyakumārassa hi brāhmaṇakaññāya uppanno khattiyapādasiko nāma,",
  "atk-s0202a0:1190_7": "itaro brāhmaṇapādasiko nāma,",
  "atk-s0202a0:1190_8": "ete hīnajātimāṇavakā.",
  "atk-s0202a0:1191_0": "Evaṃ pañcamassa vaṇṇassa atthitāya cātuvaṇṇisuddhīti etesaṃ vāde dosaṃ dassetvā idāni puna cātuvaṇṇisuddhiyaṃ ovadanto taṃ kiṃ maññasītiādimāha.",
  "atk-s0202a0:1191_1": "Tattha saddheti matakabhatte.",
  "atk-s0202a0:1191_2": "Thālipāketi paṇṇākārabhatte.",
  "atk-s0202a0:1191_3": "Yaññeti yaññabhatte.",
  "atk-s0202a0:1191_4": "Pāhuneti āgantukānaṃ katabhatte.",
  "atk-s0202a0:1191_5": "Kiṃ hīti kiṃ mahapphalaṃ bhavissati,",
  "atk-s0202a0:1191_6": "no bhavissatīti dīpeti.",
  "atk-s0202a0:1192_0": "410.",
  "atk-s0202a0:1192_1": "Bhūtapubbanti assalāyana pubbe mayi jātiyā hīnatare tumhe seṭṭhatarā samānāpi mayā jātivāde pañhaṃ puṭṭhā sampādetuṃ na sakkhittha,",
  "atk-s0202a0:1192_2": "idāni tumhe hīnatarā hutvā mayā seṭṭhatarena buddhānaṃ sake jātivādapañhaṃ puṭṭhā kiṃ sampādessatha?",
  "atk-s0202a0:1192_3": "Na ettha cintā kātabbāti māṇavaṃ upatthambhento imaṃ desanaṃ ārabhi.",
  "atk-s0202a0:1192_4": "Tattha asitoti kāḷako.",
  "atk-s0202a0:1192_5": "Devaloti tassa nāmaṃ,",
  "atk-s0202a0:1192_6": "ayameva bhagavā tena samayena.",
  "atk-s0202a0:1192_7": "Paṭaliyoti gaṇaṅgaṇupāhanā.",
  "atk-s0202a0:1192_8": "Patthaṇḍileti paṇṇasālapariveṇe.",
  "atk-s0202a0:1192_9": "Ko nu khoti kahaṃ nu kho.",
  "atk-s0202a0:1192_10": "Gāmaṇḍalarūpo viyāti gāmadārakarūpo viya.",
  "atk-s0202a0:1192_11": "So khvāhaṃ, bho,",
  "atk-s0202a0:1192_12": "homīti so ahaṃ, bho,",
  "atk-s0202a0:1192_13": "asitadevalo homīti vadati.",
  "atk-s0202a0:1192_14": "Tadā kira mahāsatto koṇḍadamako hutvā vicarati.",
  "atk-s0202a0:1192_15": "Abhivādetuṃ upakkamiṃsūti vandituṃ upakkamaṃ akaṃsu.",
  "atk-s0202a0:1192_16": "Tato paṭṭhāya ca vassasatikatāpasopi tadahujātaṃ brāhmaṇakumāraṃ avandanto koṇḍito hoti.",
  "atk-s0202a0:1193_0": "411.",
  "atk-s0202a0:1193_1": "Janikā mātāti yāya tumhe janitā,",
  "atk-s0202a0:1193_2": "sā vo janikā mātā.",
  "atk-s0202a0:1193_3": "Janikāmātūti janikāya mātu.",
  "atk-s0202a0:1193_4": "Yo janakoti yo janako pitā.",
  "atk-s0202a0:1193_5": "“Yo janiko pitāteva” vā pāṭho.",
  "atk-s0202a0:1194_0": "Asitenāti pañcābhiññena asitena devalena isinā imaṃ gandhabbapañhaṃ puṭṭhā na sampāyissanti.",
  "atk-s0202a0:1194_1": "Yesanti yesaṃ sattannaṃ isīnaṃ.",
  "atk-s0202a0:1194_2": "Na puṇṇo dabbigāhoti tesaṃ sattannaṃ isīnaṃ dabbiṃ gahetvā paṇṇaṃ pacitvā dāyako puṇṇo nāma eko ahosi,",
  "atk-s0202a0:1194_3": "so dabbigahaṇasippaṃ jānāti.",
  "atk-s0202a0:1194_4": "Tvaṃ sācariyako tesaṃ puṇṇopi na hoti,",
  "atk-s0202a0:1194_5": "tena ñātaṃ dabbigahaṇasippamattampi na jānāsīti.",
  "atk-s0202a0:1194_6": "Sesaṃ sabbattha uttānamevāti.",
  "atk-s0202a0:1195_0": "Ayaṃ pana assalāyano saddho ahosi pasanno,",
  "atk-s0202a0:1195_1": "attano antonivesaneyeva cetiyaṃ kāresi.",
  "atk-s0202a0:1195_2": "Yāvajjadivasā assalāyanavaṃse jātā nivesanaṃ kāretvā antonivesane cetiyaṃ karontevāti.",
  "atk-s0202a0:1196_0": "Papañcasūdaniyā majjhimanikāyaṭṭhakathāya",
  "atk-s0202a0:1197_0": "Assalāyanasuttavaṇṇanā niṭṭhitā.",
  "atk-s0202a0:1198_0": "4. Ghoṭamukhasuttavaṇṇanā",
  "atk-s0202a0:1199_0": "412.",
  "atk-s0202a0:1199_1": "Evaṃ me sutanti ghoṭamukhasuttaṃ.",
  "atk-s0202a0:1199_2": "Tattha khemiyambavaneti evaṃnāmake ambavane.",
  "atk-s0202a0:1199_3": "Dhammiko paribbajoti dhammikā pabbajjā.",
  "atk-s0202a0:1199_4": "Adassanāti tumhādisānaṃ vā paṇḍitānaṃ adassanena.",
  "atk-s0202a0:1199_5": "Yo vā panettha dhammoti yo vā pana ettha dhammo sabhāvo,",
  "atk-s0202a0:1199_6": "tasseva vā adassanena.",
  "atk-s0202a0:1199_7": "Iminā “amhākaṃ kathā appamāṇaṃ,",
  "atk-s0202a0:1199_8": "dhammova pamāṇa”nti dasseti.",
  "atk-s0202a0:1199_9": "Tato thero “navauposathāgāre viya bahunā kammena idha bhavitabba”nti cintetvā caṅkamā oruyha paṇṇasālaṃ pavisitvā nisīdi.",
  "atk-s0202a0:1199_10": "Taṃ dassetuṃ evaṃ vuttetiādi vuttaṃ.",
  "atk-s0202a0:1200_0": "413.",
  "atk-s0202a0:1200_1": "Cattārome brāhmaṇāti therassa kira etadahosi –",
  "atk-s0202a0:1200_2": "“ayaṃ brāhmaṇo ‘dhammikaṃ pabbajjaṃ upagato samaṇo vā brāhmaṇo vā natthī’ti vadati.",
  "atk-s0202a0:1200_3": "Imassa cattāro puggale dve ca parisā dassetvā ‘catutthaṃ puggalaṃ katarāya parisāya bahulaṃ passasī’ti pucchissāmi,",
  "atk-s0202a0:1200_4": "jānamāno ‘anāgāriyaparisāya’nti vakkhati.",
  "atk-s0202a0:1200_5": "Evametaṃ sakamukheneva ‘dhammiko paribbajo atthī’ti vadāpessāmī”ti imaṃ desanaṃ ārabhi.",
  "atk-s0202a0:1201_0": "414.",
  "atk-s0202a0:1201_1": "Tattha sārattarattāti suṭṭhu rattarattā.",
  "atk-s0202a0:1201_2": "Sānuggahā vācā bhāsitā sakāraṇā vācā bhāsitā.",
  "atk-s0202a0:1201_3": "Vuttañhetaṃ mayā “amhākaṃ kathā appamāṇaṃ,",
  "atk-s0202a0:1201_4": "dhammova pamāṇa”nti.",
  "atk-s0202a0:1202_0": "421.",
  "atk-s0202a0:1202_1": "Kiṃ pana teti gihi nāma kappiyampi akappiyampi vadeyyāti vivecanatthaṃ pucchi.",
  "atk-s0202a0:1202_2": "Kārāpesīti māpesi.",
  "atk-s0202a0:1202_3": "Kārāpetvā ca pana kālaṃ katvā sagge nibbatto.",
  "atk-s0202a0:1202_4": "Etassa kira jānanasippe mātarampi pitarampi ghātetvā attāva ghātetabboti āgacchati.",
  "atk-s0202a0:1202_5": "Etaṃ sippaṃ jānanto ṭhapetvā etaṃ añño sagge nibbatto nāma natthi,",
  "atk-s0202a0:1202_6": "esa pana theraṃ upanissāya puññaṃ katvā tattha nibbattitvā ca pana “kenāhaṃ kammena idha nibbatto”ti",
  "atk-s0202a0:1202_7": "āvajjetvā yathābhūtaṃ ñatvā ekadivasaṃ jiṇṇāya bhojanasālāya paṭisaṅkharaṇatthaṃ saṅghe sannipatite manussavesena",
  "atk-s0202a0:1202_8": "āgantvā pucchi –",
  "atk-s0202a0:1202_9": "“kimatthaṃ, bhante,",
  "atk-s0202a0:1202_10": "saṅgho sannipatito”ti?",
  "atk-s0202a0:1202_11": "Bhojanasālāya paṭisaṅkharaṇatthanti.",
  "atk-s0202a0:1202_12": "Kenesā kāritāti?",
  "atk-s0202a0:1202_13": "Ghoṭamukhenāti.",
  "atk-s0202a0:1202_14": "Idāni so kuhinti?",
  "atk-s0202a0:1202_15": "Kālaṅkatoti.",
  "atk-s0202a0:1202_16": "Atthi panassa koci ñātakoti?",
  "atk-s0202a0:1202_17": "Atthi ekā bhaginīti.",
  "atk-s0202a0:1202_18": "Pakkosāpetha nanti.",
  "atk-s0202a0:1202_19": "Bhikkhū pakkosāpesuṃ.",
  "atk-s0202a0:1202_20": "So taṃ upasaṅkamitvā – “ahaṃ,",
  "atk-s0202a0:1202_21": "tava bhātā,",
  "atk-s0202a0:1202_22": "ghoṭamukho nāma imaṃ sālaṃ kāretvā sagge nibbatto,",
  "atk-s0202a0:1202_23": "asuke ca asuke ca ṭhāne mayā ṭhapitaṃ dhanaṃ atthi,",
  "atk-s0202a0:1202_24": "taṃ gahetvā imañca bhojanasālaṃ kārehi,",
  "atk-s0202a0:1202_25": "dārake ca posehī”ti vatvā bhikkhusaṅghaṃ vanditvā vehāsaṃ uppatitvā devalokameva agamāsi.",
  "atk-s0202a0:1202_26": "Sesaṃ sabbattha uttānamevāti.",
  "atk-s0202a0:1203_0": "Papañcasūdaniyā majjhimanikāyaṭṭhakathāya",
  "atk-s0202a0:1204_0": "Ghoṭamukhasuttavaṇṇanā niṭṭhitā.",
  "atk-s0202a0:1205_0": "5. Caṅkīsuttavaṇṇanā",
  "atk-s0202a0:1206_0": "422.",
  "atk-s0202a0:1206_1": "Evaṃ me sutanti caṅkīsuttaṃ.",
  "atk-s0202a0:1206_2": "Tattha devavane sālavaneti tasmiṃ kira devatānaṃ balikammaṃ karīyati,",
  "atk-s0202a0:1206_3": "tena taṃ devavanantipi sālavanantipi vuccati.",
  "atk-s0202a0:1206_4": "Opāsādaṃ ajjhāvasatīti opāsādanāmake brāhmaṇagāme vasati,",
  "atk-s0202a0:1206_5": "abhibhavitvā vā āvasati,",
  "atk-s0202a0:1206_6": "tassa sāmī hutvā yāya mariyādāya tattha vasitabbaṃ,",
  "atk-s0202a0:1206_7": "tāya mariyādāya vasati.",
  "atk-s0202a0:1206_8": "Upasaggavasena panettha bhummatthe upayogavacanaṃ veditabbaṃ,",
  "atk-s0202a0:1206_9": "tathassa anuppayogattāva sesapadesu.",
  "atk-s0202a0:1206_10": "Tattha lakkhaṇaṃ saddasatthato pariyesitabbaṃ.",
  "atk-s0202a0:1206_11": "Sattussadanti sattehi ussadaṃ ussannaṃ,",
  "atk-s0202a0:1206_12": "bahujanaṃ ākiṇṇamanussaṃ posāvaniyahatthiassamoramigādianekasattasamākiṇṇañcāti attho.",
  "atk-s0202a0:1206_13": "Yasmā pana so gāmo bahi āvijjhitvā jātena hatthiassādīnaṃ ghāsatiṇena ceva gehacchadanatiṇena ca sampanno,",
  "atk-s0202a0:1206_14": "tathā dārukaṭṭhehi ceva gehasambhārakaṭṭhehi ca,",
  "atk-s0202a0:1206_15": "yasmā cassa abbhantare vaṭṭacaturassādisaṇṭhānā bahū pokkharaṇiyo,",
  "atk-s0202a0:1206_16": "jalajakusumavicittāni ca bahi anekāni taḷākāni vā udakassa niccabharitāneva honti,",
  "atk-s0202a0:1206_17": "tasmā satiṇakaṭṭhodakanti vuttaṃ.",
  "atk-s0202a0:1207_0": "Saha dhaññena sadhaññaṃ,",
  "atk-s0202a0:1207_1": "pubbaṇṇāparaṇṇādibhedaṃ bahudhaññasannicayanti attho.",
  "atk-s0202a0:1207_2": "Ettāvatā yasmiṃ gāme brāhmaṇo setacchattaṃ ussāpetvā rājalīlāya vasati.",
  "atk-s0202a0:1207_3": "Tassa samiddhisampatti dīpitā hoti.",
  "atk-s0202a0:1207_4": "Rājato laddhaṃ bhoggaṃ rājabhoggaṃ.",
  "atk-s0202a0:1207_5": "Kena dinnanti ce,",
  "atk-s0202a0:1207_6": "raññā pasenadinā kosalena dinnaṃ.",
  "atk-s0202a0:1207_7": "Rājadāyanti rañño dāyabhūtaṃ,",
  "atk-s0202a0:1207_8": "dāyajjanti attho.",
  "atk-s0202a0:1207_9": "Brahmadeyyanti seṭṭhadeyyaṃ,",
  "atk-s0202a0:1207_10": "chattaṃ ussāpetvā rājasaṅkhepena bhuñjitabbanti attho.",
  "atk-s0202a0:1207_11": "Atha vā rājabhogganti sabbaṃ chejjabhejjaṃ anusāsantena titthapabbatādīsu suṅkaṃ gaṇhantena setacchattaṃ ussāpetvā raññā hutvā bhuñjitabbaṃ.",
  "atk-s0202a0:1207_12": "Tattha raññā pasenadinā kosalena dinnaṃ rājadāyanti.",
  "atk-s0202a0:1207_13": "Ettha raññā dinnattā rājadāyaṃ,",
  "atk-s0202a0:1207_14": "dāyakarājadīpanatthaṃ panassa “raññā pasenadinā kosalena dinna”nti idaṃ vuttaṃ.",
  "atk-s0202a0:1207_15": "Brahmadeyyanti seṭṭhadeyyaṃ,",
  "atk-s0202a0:1207_16": "yathā dinnaṃ na puna gahetabbaṃ hoti nissaṭṭhapariccattaṃ,",
  "atk-s0202a0:1207_17": "evaṃ dinnanti attho.",
  "atk-s0202a0:1208_0": "423.",
  "atk-s0202a0:1208_1": "Bahū bahū hutvā saṃhatāti saṅghā.",
  "atk-s0202a0:1208_2": "Ekekissā disāya saṅgho tesaṃ atthīti saṅghī.",
  "atk-s0202a0:1208_3": "Pubbe gāmassa anto agaṇā bahi nikkhamitvā gaṇā sampannāti gaṇībhūtā.",
  "atk-s0202a0:1208_4": "Uttarenamukhāti uttaradisābhimukhā.",
  "atk-s0202a0:1208_5": "Khattaṃ āmantesīti khattā vuccati pucchitapañhabyākaraṇasamattho mahāmatto,",
  "atk-s0202a0:1208_6": "taṃ āmantesi.",
  "atk-s0202a0:1208_7": "Āgamentūti muhuttaṃ paṭimānentu,",
  "atk-s0202a0:1208_8": "acchantūti vuttaṃ hoti.",
  "atk-s0202a0:1209_0": "424.",
  "atk-s0202a0:1209_1": "Nānāverajjakānanti nānāvidhesu rajjesu aññesu kāsikosalādīsu jātā vā nivasanti vā,",
  "atk-s0202a0:1209_2": "tato vā āgatāti nānāverajjakā,",
  "atk-s0202a0:1209_3": "tesaṃ nānāverajjakānaṃ.",
  "atk-s0202a0:1209_4": "Kenacidevāti aniyamitena yaññupāsanādinā kenaci kiccena.",
  "atk-s0202a0:1209_5": "Te tassa gamanaṃ sutvā cintesuṃ – “ayaṃ, caṅkī,",
  "atk-s0202a0:1209_6": "uggatabrāhmaṇo,",
  "atk-s0202a0:1209_7": "yebhuyyena ca aññe brāhmaṇā samaṇaṃ gotamaṃ saraṇaṃ gatā,",
  "atk-s0202a0:1209_8": "ayameva na gato.",
  "atk-s0202a0:1209_9": "Svāyaṃ sace tattha gamissati,",
  "atk-s0202a0:1209_10": "addhā samaṇassa gotamassa āvaṭṭaniyā māyāya āvaṭṭito saraṇaṃ gamissati.",
  "atk-s0202a0:1209_11": "Tato etassāpi gehadvāre brāhmaṇānaṃ asannipāto bhavissati.",
  "atk-s0202a0:1209_12": "Handassa gamanantarāyaṃ karomā”ti sammantayitvā tattha agamaṃsu.",
  "atk-s0202a0:1209_13": "Taṃ sandhāya “atha kho te brāhmaṇā”tiādi vuttaṃ.",
  "atk-s0202a0:1210_0": "Tattha ubhatoti dvīhi pakkhehi.",
  "atk-s0202a0:1210_1": "Mātito ca pitito cāti,",
  "atk-s0202a0:1210_2": "bhoto mātā brāhmaṇī,",
  "atk-s0202a0:1210_3": "mātumātā brāhmaṇī,",
  "atk-s0202a0:1210_4": "tassāpi mātā brāhmaṇī.",
  "atk-s0202a0:1210_5": "Pitā brāhmaṇo,",
  "atk-s0202a0:1210_6": "pitupitā brāhmaṇo,",
  "atk-s0202a0:1210_7": "tassapi pitā brāhmaṇoti.",
  "atk-s0202a0:1210_8": "Evaṃ bhavaṃ ubhato sujāto,",
  "atk-s0202a0:1210_9": "mātito ca pitito ca.",
  "atk-s0202a0:1210_10": "Saṃsuddhagahaṇikoti saṃsuddhā te mātu gahaṇī,",
  "atk-s0202a0:1210_11": "saṃsuddhā te mātu kucchīti attho.",
  "atk-s0202a0:1210_12": "Yāva sattamā pitāmahayugāti ettha pitu pitā pitāmaho,",
  "atk-s0202a0:1210_13": "pitāmahassa yugaṃ pitāmahayugaṃ.",
  "atk-s0202a0:1210_14": "Yuganti āyuppamāṇaṃ vuccati.",
  "atk-s0202a0:1210_15": "Abhilāpamattameva cetaṃ,",
  "atk-s0202a0:1210_16": "atthato pana pitāmahova pitāmahayugaṃ.",
  "atk-s0202a0:1210_17": "Tato uddhaṃ sabbepi pubbapurisā pitāmahaggahaṇeneva gahitā.",
  "atk-s0202a0:1210_18": "Evaṃ yāva sattamo puriso,",
  "atk-s0202a0:1210_19": "tāva saṃsuddhagahaṇiko.",
  "atk-s0202a0:1210_20": "Atha vā akkhitto anupakuṭṭho jātivādenāti dasseti.",
  "atk-s0202a0:1210_21": "Akkhittoti apanetha etaṃ,",
  "atk-s0202a0:1210_22": "kiṃ imināti evaṃ akkhitto anavakkhitto.",
  "atk-s0202a0:1210_23": "Anupakkuṭṭhoti na upakuṭṭho,",
  "atk-s0202a0:1210_24": "na akkosaṃ vā nindaṃ vā pattapubbo.",
  "atk-s0202a0:1210_25": "Kena kāraṇenāti.",
  "atk-s0202a0:1210_26": "Jātivādena,",
  "atk-s0202a0:1210_27": "itipi hīnajātiko esoti evarūpena vacanenāti attho.",
  "atk-s0202a0:1210_28": "Imināpaṅgenāti imināpi kāraṇena.",
  "atk-s0202a0:1211_0": "Aḍḍhoti issaro.",
  "atk-s0202a0:1211_1": "Mahaddhanoti mahatā dhanena samannāgato.",
  "atk-s0202a0:1211_2": "Bhoto hi gehe pathaviyaṃ paṃsuvālikā viya bahu dhanaṃ,",
  "atk-s0202a0:1211_3": "samaṇo pana gotamo adhano bhikkhāya udaraṃ pūretvā yāpetīti dassenti.",
  "atk-s0202a0:1211_4": "Mahābhogoti pañcakāmaguṇavasena mahāupabhogo.",
  "atk-s0202a0:1211_5": "Evaṃ yaṃ yaṃ guṇaṃ vadanti,",
  "atk-s0202a0:1211_6": "tassa tassa paṭipakkhavasena bhagavato aguṇaṃyeva dassemāti maññamānā vadanti.",
  "atk-s0202a0:1212_0": "Abhirūpoti aññehi manussehi adhikarūpo.",
  "atk-s0202a0:1212_1": "Dassanīyoti divasampi passantānaṃ atittikaraṇato dassanayoggo,",
  "atk-s0202a0:1212_2": "dassaneneva cittapasādajananato pāsādiko.",
  "atk-s0202a0:1212_3": "Pokkharatā vuccati sundarabhāvo,",
  "atk-s0202a0:1212_4": "vaṇṇassa pokkharatā vaṇṇapokkharatā,",
  "atk-s0202a0:1212_5": "tāya vaṇṇapokkharatāya,",
  "atk-s0202a0:1212_6": "vaṇṇasampattiyāti attho.",
  "atk-s0202a0:1212_7": "Porāṇā pana pokkharanti sarīraṃ vadanti,",
  "atk-s0202a0:1212_8": "vaṇṇaṃ vaṇṇameva.",
  "atk-s0202a0:1212_9": "Tesaṃ matena vaṇṇo ca pokkharañca vaṇṇapokkharāni,",
  "atk-s0202a0:1212_10": "tesaṃ bhāvo vaṇṇapokkharatā.",
  "atk-s0202a0:1212_11": "Iti paramāya vaṇṇapokkharatāyāti uttamaparisuddhena vaṇṇena ceva sarīrasaṇṭhānasampattiyā cāti attho.",
  "atk-s0202a0:1212_12": "Brahmavaṇṇīti seṭṭhavaṇṇī,",
  "atk-s0202a0:1212_13": "parisuddhavaṇṇesupi seṭṭhena suvaṇṇavaṇṇeneva samannāgatoti attho.",
  "atk-s0202a0:1212_14": "Brahmavacchasīti mahābrahmuno sarīrasadisena sarīrena samannāgato.",
  "atk-s0202a0:1212_15": "Akhuddāvakāso dassanāyāti bhoto sarīre dassanassa okāso na khuddako mahā.",
  "atk-s0202a0:1212_16": "Sabbāneva te aṅgapaccaṅgāni dassanīyāneva,",
  "atk-s0202a0:1212_17": "tāni cāpi mahantānevāti dīpeti.",
  "atk-s0202a0:1213_0": "Sīlamassa atthīti sīlavā.",
  "atk-s0202a0:1213_1": "Vuddhaṃ vaḍḍhitaṃ sīlamassāti vuddhasīlī.",
  "atk-s0202a0:1213_2": "Vuddhasīlenāti vuddhena vaḍḍhitena sīlena.",
  "atk-s0202a0:1213_3": "Samannāgatoti yutto,",
  "atk-s0202a0:1213_4": "idaṃ vuddhasīlīpadasseva vevacanaṃ.",
  "atk-s0202a0:1213_5": "Sabbametaṃ pañcasīlamattameva sandhāya vadanti.",
  "atk-s0202a0:1214_0": "Kālyāṇavācotiādīsu kalyāṇā sundarā parimaṇḍalapadabyañjanā vācā assāti kalyāṇavāco.",
  "atk-s0202a0:1214_1": "Kalyāṇaṃ madhuraṃ vākkaraṇaṃ assāti kalyāṇavākkaraṇo.",
  "atk-s0202a0:1214_2": "Vākkaraṇanti udāharaṇaghoso.",
  "atk-s0202a0:1214_3": "Guṇaparipuṇṇabhāvena pure bhavāti porī.",
  "atk-s0202a0:1214_4": "Pure vā bhavattā porī.",
  "atk-s0202a0:1214_5": "Nāgarikitthiyā sukhumālattanena sadisātipi porī.",
  "atk-s0202a0:1214_6": "Tāya poriyā.",
  "atk-s0202a0:1214_7": "Vissaṭṭhāyāti apalibuddhāya,",
  "atk-s0202a0:1214_8": "sandiṭṭhavilambitādidosarahitāya.",
  "atk-s0202a0:1214_9": "Anelagalāyāti elagalena virahitāya.",
  "atk-s0202a0:1214_10": "Ekaccassa hi kathentassa elaṃ galati,",
  "atk-s0202a0:1214_11": "lālā vā paggharati,",
  "atk-s0202a0:1214_12": "kheḷaphusitāni vā nikkhamanti,",
  "atk-s0202a0:1214_13": "tassa vācā elagalā nāma hoti.",
  "atk-s0202a0:1214_14": "Tabbiparitāyāti attho.",
  "atk-s0202a0:1214_15": "Atthassa viññāpaniyātiādimajjhapariyosānaṃ pākaṭaṃ katvā bhāsitatthassa viññāpanasamatthāya.",
  "atk-s0202a0:1214_16": "Sesamettha brāhmaṇavaṇṇe uttānameva.",
  "atk-s0202a0:1215_0": "425.",
  "atk-s0202a0:1215_1": "Evaṃ vutteti evaṃ tehi brāhmaṇehi vutte, caṅkī,",
  "atk-s0202a0:1215_2": "“ime brāhmaṇā attano vaṇṇe vuccamāne atussanakasatto nāma natthi,",
  "atk-s0202a0:1215_3": "vaṇṇamassa bhaṇitvā nivāressāmāti jātiādīhi mama vaṇṇaṃ vadanti,",
  "atk-s0202a0:1215_4": "na kho pana me yuttaṃ attano vaṇṇe rajjituṃ.",
  "atk-s0202a0:1215_5": "Handāhaṃ etesaṃ vādaṃ bhinditvā samaṇassa gotamassa mahantabhāvaṃ ñāpetvā etesaṃ tattha gamanaṃ karomī”ti cintetvā tena hi, bho,",
  "atk-s0202a0:1215_6": "mamāpi suṇāthātiādimāha.",
  "atk-s0202a0:1215_7": "Tattha yepi “ubhato sujāto”tiādayo attano guṇehi sadisā guṇā,",
  "atk-s0202a0:1215_8": "tepi “ko cāhaṃ,",
  "atk-s0202a0:1215_9": "ke ca samaṇassa gotamassa jātisampattiādayo guṇā”ti attano guṇehi uttaritareyeva maññamāno,",
  "atk-s0202a0:1215_10": "itare pana ekanteneva bhagavato mahantabhāvadīpanatthaṃ pakāseti.",
  "atk-s0202a0:1215_11": "Mayameva arahāmāti evaṃ niyamento cettha idaṃ dīpeti –",
  "atk-s0202a0:1215_12": "yadi guṇamahantatāya upasaṅkamitabbo nāma hoti,",
  "atk-s0202a0:1215_13": "yathā sineruṃ upanidhāya sāsapo,",
  "atk-s0202a0:1215_14": "mahāsamuddaṃ upanidhāya gopadakaṃ,",
  "atk-s0202a0:1215_15": "sattasu mahāsaresu udakaṃ upanidhāya ussāvabindu paritto lāmako,",
  "atk-s0202a0:1215_16": "evamevaṃ samaṇassa gotamassa jātisampattiādayo guṇe upanidhāya amhākaṃ guṇā parittā lāmakā,",
  "atk-s0202a0:1215_17": "tasmā mayameva arahāma taṃ bhavantaṃ gotamaṃ dassanāya upasaṅkamitunti.",
  "atk-s0202a0:1216_0": "Bhūmigatañca vehāsaṭṭhañcāti ettha rājaṅgaṇe ceva uyyāne ca sudhāmaṭṭhā pokkharaṇiyo sattaratanapūriṃ katvā bhūmiyaṃ ṭhapitaṃ dhanaṃ bhūmigataṃ nāma,",
  "atk-s0202a0:1216_1": "pāsādaniyūhādayo pana pūretvā ṭhapitaṃ vehāsaṭṭhaṃ nāma.",
  "atk-s0202a0:1216_2": "Evaṃ tāva kulapariyāyena āgataṃ.",
  "atk-s0202a0:1216_3": "Tathāgatassa pana jātadivaseyeva saṅkho elo uppalo puṇḍarīkoti cattāro nidhayo upagatā.",
  "atk-s0202a0:1216_4": "Tesu saṅkho gāvutiko,",
  "atk-s0202a0:1216_5": "elo aḍḍhayojaniko,",
  "atk-s0202a0:1216_6": "uppalo tigāvutiko puṇḍarīko yojanikoti.",
  "atk-s0202a0:1216_7": "Tesupi gahitagahitaṭṭhānaṃ pūratiyeva.",
  "atk-s0202a0:1216_8": "Iti bhagavā pahūtaṃ hiraññasuvaṇṇaṃ ohāya pabbajitoti veditabbo.",
  "atk-s0202a0:1216_9": "Daharo vātiādīni heṭṭhā vitthāritāneva.",
  "atk-s0202a0:1217_0": "Akhuddāvakāsoti ettha bhagavati aparimāṇoyeva dassanāvakāsoti veditabbo.",
  "atk-s0202a0:1217_1": "Tatridaṃ vatthuṃ –",
  "atk-s0202a0:1217_2": "rājagahe kira aññataro brāhmaṇo “samaṇassa kira gotamassa pamāṇaṃ gahetuṃ na sakkā”ti sutvā bhagavato",
  "atk-s0202a0:1217_3": "piṇḍāya pavisanakāle saṭṭhihatthaṃ veḷuṃ gahetvā nagaradvārassa bahi ṭhatvā sampatte bhagavati veḷuṃ",
  "atk-s0202a0:1217_4": "gahetvā samīpe aṭṭhāsi,",
  "atk-s0202a0:1217_5": "veḷu bhagavato jāṇumattaṃ pāpuṇi.",
  "atk-s0202a0:1217_6": "Punadivase dve veḷū ghaṭetvā samīpe aṭṭhāsi,",
  "atk-s0202a0:1217_7": "bhagavā dvinnaṃ veḷūnaṃ upari dviveṇumattameva paññāyamāno,",
  "atk-s0202a0:1217_8": "“brāhmaṇa,",
  "atk-s0202a0:1217_9": "kiṃ karosī”ti āha?",
  "atk-s0202a0:1217_10": "Tumhākaṃ pamāṇaṃ gaṇhāmīti.",
  "atk-s0202a0:1217_11": "“Brāhmaṇa,",
  "atk-s0202a0:1217_12": "sacepi tvaṃ sakalacakkavāḷagabbhaṃ pūretvā ṭhitaveḷuṃ ghaṭetvā āgamissasi,",
  "atk-s0202a0:1217_13": "neva me pamāṇaṃ gahetuṃ sakkhissasi.",
  "atk-s0202a0:1217_14": "Na hi mayā cattāri asaṅkhyeyyāni kappasatasahassañca tathā pāramiyo pūritā,",
  "atk-s0202a0:1217_15": "yathā me paro pamāṇaṃ gaṇheyya,",
  "atk-s0202a0:1217_16": "atulo brāhmaṇa,",
  "atk-s0202a0:1217_17": "tathāgato appameyyo”ti vatvā dhammapade gāthamāha.",
  "atk-s0202a0:1217_18": "Gāthāpariyosāne caturāsītipāṇasahassāni amataṃ piviṃsu.",
  "atk-s0202a0:1218_0": "Aparampi vatthu –",
  "atk-s0202a0:1218_1": "rāhu kira asurindo cattāri yojanasahassāni aṭṭha ca yojanasatāni ucco,",
  "atk-s0202a0:1218_2": "bāhantaramassa dvādasayojanasatāni,",
  "atk-s0202a0:1218_3": "hatthatalapādatalānaṃ puthulatā tīṇi yojanasatāni,",
  "atk-s0202a0:1218_4": "aṅgulipabbāni paṇṇāsayojanāni,",
  "atk-s0202a0:1218_5": "bhamukantaraṃ paṇṇāsayojanaṃ,",
  "atk-s0202a0:1218_6": "nalāṭaṃ tiyojanasataṃ,",
  "atk-s0202a0:1218_7": "sīsaṃ navayojanasataṃ. So –",
  "atk-s0202a0:1218_8": "“ahaṃ uccosmi,",
  "atk-s0202a0:1218_9": "satthāraṃ onamitvā oloketuṃ na sakkhissāmī”ti na gacchati.",
  "atk-s0202a0:1218_10": "So ekadivasaṃ bhagavato vaṇṇaṃ sutvā “yathā kathañca olokessāmī”ti āgato.",
  "atk-s0202a0:1218_11": "Bhagavā tassa ajjhāsayaṃ viditvā “catūsu iriyāpathesu katarena dassemī”ti cintetvā “ṭhitako nāma nīcopi ucco viya paññāyati,",
  "atk-s0202a0:1218_12": "nipannovassa attānaṃ dassessāmī”ti, “ānanda,",
  "atk-s0202a0:1218_13": "gandhakuṭipariveṇe mañcakaṃ paññāpehī”ti vatvā tattha sīhaseyyaṃ kappesi.",
  "atk-s0202a0:1218_14": "Rāhu āgantvā nipannaṃ bhagavantaṃ gīvaṃ unnāmetvā nabhamajjhe puṇṇacandaṃ viya ulloketi.",
  "atk-s0202a0:1218_15": "Kimidaṃ asurindāti ca vutte,",
  "atk-s0202a0:1218_16": "bhagavā onamitvā oloketuṃ na sakkhissāmīti na gacchinti.",
  "atk-s0202a0:1218_17": "Na mayā asurinda adhomukhena pāramiyo pūritā,",
  "atk-s0202a0:1218_18": "uddhaggaṃ me katvā dānaṃ dinnanti.",
  "atk-s0202a0:1218_19": "Taṃdivasaṃ rāhu saraṇaṃ agamāsi.",
  "atk-s0202a0:1218_20": "Evaṃ bhagavā akhuddāvakāso dassanāya.",
  "atk-s0202a0:1219_0": "Catupārisuddhisīlena sīlavā.",
  "atk-s0202a0:1219_1": "Taṃ pana sīlaṃ ariyaṃ uttamaṃ parisuddhaṃ,",
  "atk-s0202a0:1219_2": "tenāha ariyasīlīti.",
  "atk-s0202a0:1219_3": "Tadeva anavajjaṭṭhena kusalaṃ,",
  "atk-s0202a0:1219_4": "tenāha kusalasīlīti.",
  "atk-s0202a0:1219_5": "Kusalena sīlenāti idamassa vevacanaṃ.",
  "atk-s0202a0:1219_6": "Bahūnaṃ ācariyapācariyoti bhagavato ekekāya dhammadesanāya caturāsītipāṇasahassāni aparimāṇāpi devamanussā maggaphalāmataṃ pivanti.",
  "atk-s0202a0:1219_7": "Tasmā bahūnaṃ ācariyo,",
  "atk-s0202a0:1219_8": "sāvakavineyyānaṃ pācariyoti.",
  "atk-s0202a0:1220_0": "Khīṇakāmarāgoti ettha kāmaṃ bhagavato sabbepi kilesā khīṇā,",
  "atk-s0202a0:1220_1": "brāhmaṇo pana te na jānāti,",
  "atk-s0202a0:1220_2": "attano jānanaṭṭhāneyeva guṇaṃ katheti.",
  "atk-s0202a0:1220_3": "Vigatacāpalloti “pattamaṇḍanā cīvaramaṇḍanā senāsanamaṇḍanā imassa vā pūtikāyassa…pe…",
  "atk-s0202a0:1220_4": "kelanā paṭikelanā”ti evaṃ vuttacāpalyavirahito.",
  "atk-s0202a0:1221_0": "Apāpapurekkhāroti apāpe navalokuttaradhamme purato katvā vicarati.",
  "atk-s0202a0:1221_1": "Brahmaññāya pajāyāti sāriputtamoggallānamahākassapādibhedāya brāhmaṇapajāya.",
  "atk-s0202a0:1221_2": "(Aviruddho hi so) etissāya pajāya purekkhāro.",
  "atk-s0202a0:1221_3": "Ayañhi pajā samaṇaṃ gotamaṃ purato katvā caratīti attho.",
  "atk-s0202a0:1221_4": "Apica apāpapurekkhāroti na pāpupurekkhāro,",
  "atk-s0202a0:1221_5": "na pāpaṃ purato katvā carati,",
  "atk-s0202a0:1221_6": "pāpaṃ na icchatīti attho. Kassa?",
  "atk-s0202a0:1221_7": "Brahmaññāya pajāya attanā saddhiṃ paṭiviruddhāyapi brāhmaṇapajāya aviruddho hitasukhatthikoyevāti vuttaṃ hoti.",
  "atk-s0202a0:1222_0": "Tiroraṭṭhāti pararaṭṭhato.",
  "atk-s0202a0:1222_1": "Tirojanapadāti parajanapadato.",
  "atk-s0202a0:1222_2": "Saṃpucchituṃ āgacchantīti khattiyapaṇḍitādayo ceva brāhmaṇagandhabbādayo ca pañhe abhisaṅkharitvā pucchissāmāti āgacchanti.",
  "atk-s0202a0:1222_3": "Tattha keci pucchāya vā dosaṃ vissajjanasampaṭicchane vā asamatthataṃ sallakkhetvā apucchitvāva tuṇhī nisīdanti,",
  "atk-s0202a0:1222_4": "keci pucchanti,",
  "atk-s0202a0:1222_5": "kesañci bhagavā pucchāya ussāhaṃ janetvā vissajjeti.",
  "atk-s0202a0:1222_6": "Evaṃ sabbesampi tesaṃ vimatiyo tīraṃ patvā mahāsamuddassa ūmiyo viya bhagavantaṃ patvāva bhijjanti.",
  "atk-s0202a0:1222_7": "Sesamettha tathāgatassa vaṇṇe uttānameva.",
  "atk-s0202a0:1223_0": "Atithī no te hontīti te amhākaṃ āgantukā navakā pāhunakā hontīti attho.",
  "atk-s0202a0:1223_1": "Pariyāpuṇāmīti jānāmi.",
  "atk-s0202a0:1223_2": "Aparimāṇavaṇṇoti tathārūpeneva sabbaññunāpi appameyyavaṇṇo,",
  "atk-s0202a0:1223_3": "pageva mādisenāti dasseti.",
  "atk-s0202a0:1223_4": "Vuttampi cetaṃ –",
  "atk-s0202a0:1224_0": "“Buddhopi buddhassa bhaṇeyya vaṇṇaṃ,",
  "atk-s0202a0:1225_0": "Kappampi ce aññamabhāsamāno;",
  "atk-s0202a0:1226_0": "Khīyetha kappo ciradīghamantare,",
  "atk-s0202a0:1227_0": "Vaṇṇo na khīyetha tathāgatassā”ti.",
  "atk-s0202a0:1228_0": "Imaṃ pana guṇakathaṃ sutvā te brāhmaṇā cintayiṃsu “yathā, caṅkī,",
  "atk-s0202a0:1228_1": "samaṇassa gotamassa vaṇṇaṃ bhāsati,",
  "atk-s0202a0:1228_2": "anomaguṇo so bhavaṃ gotamo,",
  "atk-s0202a0:1228_3": "evaṃ tassa guṇe jānamānena kho pana iminā aticiraṃ adhivāsitaṃ,",
  "atk-s0202a0:1228_4": "handa naṃ anuvattāmā”ti anuvattamānā “tena hi,",
  "atk-s0202a0:1228_5": "bho”tiādimāhaṃsu.",
  "atk-s0202a0:1229_0": "426. Opātetīti paveseti. Saṃpurekkharontīti puttamattanattamattampi samānaṃ purato katvā vicaranti.",
  "atk-s0202a0:1230_0": "427.",
  "atk-s0202a0:1230_1": "Mantapadanti mantāyeva mantapadaṃ,",
  "atk-s0202a0:1230_2": "vedoti attho.",
  "atk-s0202a0:1230_3": "Itihitiha paramparāyāti evaṃ kira evaṃ kirāti paramparabhāvena āgatanti dīpeti.",
  "atk-s0202a0:1230_4": "Piṭakasampadāyāti pāvacanasaṅkhātasampattiyā.",
  "atk-s0202a0:1230_5": "Sāvittiādīhi chandabandhehi ca vaggabandhehi ca sampādetvā āgatanti dasseti.",
  "atk-s0202a0:1230_6": "Tattha cāti tasmiṃ mantapade.",
  "atk-s0202a0:1230_7": "Pavattāroti pavattayitāro.",
  "atk-s0202a0:1230_8": "Yesanti yesaṃ santakaṃ.",
  "atk-s0202a0:1230_9": "Mantapadanti vedasaṅkhātaṃ mantameva.",
  "atk-s0202a0:1230_10": "Gītanti aṭṭhakādīhi dasahi porāṇakabrāhmaṇehi padasampattivasena sajjhāyitaṃ.",
  "atk-s0202a0:1230_11": "Pavuttanti aññesaṃ vuttaṃ,",
  "atk-s0202a0:1230_12": "vācitanti attho.",
  "atk-s0202a0:1230_13": "Samihitanti samupabyūḷhaṃ rāsikataṃ,",
  "atk-s0202a0:1230_14": "piṇḍaṃ katvā ṭhapitanti attho.",
  "atk-s0202a0:1230_15": "Tadanugāyantīti etarahi brāhmaṇā taṃ tehi pubbe gītaṃ anugāyanti anusajjhāyanti vādenti.",
  "atk-s0202a0:1230_16": "Tadanubhāsantīti taṃ anubhāsanti,",
  "atk-s0202a0:1230_17": "idaṃ purimasseva vevacanaṃ.",
  "atk-s0202a0:1230_18": "Bhāsitamanubhāsantīti tehi bhāsitaṃ sajjhāyitaṃ anusajjhāyanti.",
  "atk-s0202a0:1230_19": "Vācitamanuvācentīti tehi aññesaṃ vācitaṃ anuvācenti.",
  "atk-s0202a0:1230_20": "Seyyathidanti te katameti attho.",
  "atk-s0202a0:1230_21": "Aṭṭhakotiādīni tesaṃ nāmāni,",
  "atk-s0202a0:1230_22": "te kira dibbena cakkhunā oloketvā parūpaghātaṃ akatvā kassapasammāsambuddhassa bhagavato pāvacanena saha saṃsandetvā mante ganthesuṃ,",
  "atk-s0202a0:1230_23": "aparāpare pana brāhmaṇā pāṇātipātādīni pakkhipitvā tayo vede bhinditvā buddhavacanena saddhiṃ viruddhe akaṃsu.",
  "atk-s0202a0:1231_0": "428.",
  "atk-s0202a0:1231_1": "Andhaveṇīti andhapaveṇī.",
  "atk-s0202a0:1231_2": "Ekena hi cakkhumatā gahitayaṭṭhiyā koṭiṃ eko andho gaṇhāti,",
  "atk-s0202a0:1231_3": "taṃ andhaṃ añño,",
  "atk-s0202a0:1231_4": "taṃ aññoti evaṃ paṇṇāsa saṭṭhi andhā paṭipāṭiyā ghaṭitā andhaveṇīti vuccati.",
  "atk-s0202a0:1231_5": "Paramparāsaṃsattāti aññamaññaṃ laggā,",
  "atk-s0202a0:1231_6": "yaṭṭhiggāhakenapi cakkhumatā virahitāti attho.",
  "atk-s0202a0:1231_7": "Eko kira dhutto andhagaṇaṃ disvā “asukasmiṃ nāma gāme khajjabhojjaṃ sulabha”nti ussāhetvā tehi “tattha no sāmi nehi,",
  "atk-s0202a0:1231_8": "idaṃ nāma te demā”ti vutte lañjaṃ gahetvā antarāmagge maggā okkamma mahantaṃ gacchaṃ anuparigantvā purimassa",
  "atk-s0202a0:1231_9": "hatthena pacchimassa kacchaṃ gaṇhāpetvā “kiñci kammaṃ atthi,",
  "atk-s0202a0:1231_10": "gacchatha tāva tumhe”ti vatvā palāyi.",
  "atk-s0202a0:1231_11": "Te divasampi gantvā maggaṃ avindamānā “kahaṃ, bho,",
  "atk-s0202a0:1231_12": "cakkhumā kahaṃ maggo”ti paridevitvā maggaṃ avindamānā tattheva mariṃsu.",
  "atk-s0202a0:1231_13": "Te sandhāya vuttaṃ “paramparāsaṃsattā”ti.",
  "atk-s0202a0:1231_14": "Purimopīti purimesu dasasu brāhmaṇesu ekopi.",
  "atk-s0202a0:1231_15": "Majjhimopīti majjhe ācariyapācariyesu ekopi.",
  "atk-s0202a0:1231_16": "Pacchimopīti idāni brāhmaṇesu ekopi.",
  "atk-s0202a0:1232_0": "Pañca khoti pāḷiāgatesu dvīsu aññepi evarūpe tayo pakkhipitvā vadati.",
  "atk-s0202a0:1232_1": "Dvedhāvipākāti bhūtavipākā vā abhūtavipākā vā.",
  "atk-s0202a0:1232_2": "Nālametthāti,",
  "atk-s0202a0:1232_3": "bhāradvāja,",
  "atk-s0202a0:1232_4": "saccaṃ anurakkhissāmīti paṭipannena viññunā “yaṃ mayā gahitaṃ,",
  "atk-s0202a0:1232_5": "idameva saccaṃ moghamañña”nti ettha ekaṃseneva niṭṭhaṃ gantuṃ nālaṃ na yuttanti upari pucchāya maggaṃ vivaritvā ṭhapesi.",
  "atk-s0202a0:1233_0": "430. Idha,",
  "atk-s0202a0:1233_1": "bhāradvāja,",
  "atk-s0202a0:1233_2": "bhikkhūti jīvakasutte viya mahāvacchasutte viya ca attānaññeva sandhāya vadati.",
  "atk-s0202a0:1233_3": "Lobhanīyesu dhammesūti lobhadhammesu.",
  "atk-s0202a0:1233_4": "Sesapadadvayepi eseva nayo.",
  "atk-s0202a0:1234_0": "432.",
  "atk-s0202a0:1234_1": "Saddhaṃ nivesetīti okappaniyasaddhaṃ niveseti.",
  "atk-s0202a0:1234_2": "Upasaṅkamatīti upagacchati.",
  "atk-s0202a0:1234_3": "Payirupāsatīti santike nisīdati.",
  "atk-s0202a0:1234_4": "Sotanti pasādasotaṃ odahati.",
  "atk-s0202a0:1234_5": "Dhammanti desanādhammaṃ suṇāti.",
  "atk-s0202a0:1234_6": "Dhāretīti paguṇaṃ katvā dhāreti.",
  "atk-s0202a0:1234_7": "Upaparikkhatīti atthato ca kāraṇato ca vīmaṃsati.",
  "atk-s0202a0:1234_8": "Nijjhānaṃ khamantīti olokanaṃ khamanti,",
  "atk-s0202a0:1234_9": "idha sīlaṃ kathitaṃ,",
  "atk-s0202a0:1234_10": "idha samādhīti evaṃ upaṭṭhahantīti attho.",
  "atk-s0202a0:1234_11": "Chandoti kattukamyatā chando.",
  "atk-s0202a0:1234_12": "Ussahatīti vāyamati.",
  "atk-s0202a0:1234_13": "Tuletīti aniccādivasena tīreti.",
  "atk-s0202a0:1234_14": "Padahatīti maggapadhānaṃ padahati.",
  "atk-s0202a0:1234_15": "Kāyena ceva paramasaccanti sahajātanāmakāyena ca nibbānaṃ sacchikaroti,",
  "atk-s0202a0:1234_16": "paññāya ca kilese nibbijjhitvā tadeva vibhūtaṃ pākaṭaṃ karonto passati.",
  "atk-s0202a0:1235_0": "433.",
  "atk-s0202a0:1235_1": "Saccānubodhoti maggānubodho.",
  "atk-s0202a0:1235_2": "Saccānuppattīti phalasacchikiriyā.",
  "atk-s0202a0:1235_3": "Tesaṃyevāti heṭṭhā vuttānaṃ dvādasannaṃ,",
  "atk-s0202a0:1235_4": "evaṃ dīghaṃ maggavādaṃ anulometi,",
  "atk-s0202a0:1235_5": "tasmā nāyamattho.",
  "atk-s0202a0:1235_6": "Ayaṃ panettha attho –",
  "atk-s0202a0:1235_7": "tesaṃyevāti tesaṃ maggasampayuttadhammānaṃ.",
  "atk-s0202a0:1235_8": "Padhānanti maggapadhānaṃ.",
  "atk-s0202a0:1235_9": "Tañhi phalasacchikiriyasaṅkhātāya saccānuppattiyā bahukāraṃ,",
  "atk-s0202a0:1235_10": "magge asati phalābhāvatoti.",
  "atk-s0202a0:1235_11": "Iminā nayena sabbapadesu attho veditabbo.",
  "atk-s0202a0:1235_12": "Sesaṃ sabbattha uttānamevāti.",
  "atk-s0202a0:1236_0": "Papañcasūdaniyā majjhimanikāyaṭṭhakathāya",
  "atk-s0202a0:1237_0": "Caṅkīsuttavaṇṇanā niṭṭhitā.",
  "atk-s0202a0:1238_0": "6. Esukārīsuttavaṇṇanā",
  "atk-s0202a0:1239_0": "437.",
  "atk-s0202a0:1239_1": "Evaṃ me sutanti esukārīsuttaṃ.",
  "atk-s0202a0:1239_2": "Tattha bilaṃ olaggeyyunti koṭṭhāsaṃ laggāpeyyuṃ,",
  "atk-s0202a0:1239_3": "iminā satthadhammaṃ nāma dasseti.",
  "atk-s0202a0:1239_4": "Satthavāho kira mahākantārapaṭipanno antarāmagge goṇe mate maṃsaṃ gahetvā sabbesaṃ satthikānaṃ “idaṃ",
  "atk-s0202a0:1239_5": "khāditvā ettakaṃ mūlaṃ dātabba”nti koṭṭhāsaṃ olaggeti,",
  "atk-s0202a0:1239_6": "goṇamaṃsaṃ nāma khādantāpi atthi akhādantāpi,",
  "atk-s0202a0:1239_7": "mūlaṃ dātuṃ sakkontāpi asakkontāpi.",
  "atk-s0202a0:1239_8": "Satthavāho yena mūlena goṇo gahito,",
  "atk-s0202a0:1239_9": "tassa nikkhamanatthaṃ sabbesaṃ balakkārena koṭṭhāsaṃ datvā mūlaṃ gaṇhāti,",
  "atk-s0202a0:1239_10": "ayaṃ satthadhammo.",
  "atk-s0202a0:1239_11": "Evamevaṃ brāhmaṇāpi lokassa paṭiññaṃ aggahetvā attanova dhammatāya catasso pāricariyā paññapentīti dassetuṃ evameva khotiādimāha.",
  "atk-s0202a0:1239_12": "Pāpiyo assāti pāpaṃ assa.",
  "atk-s0202a0:1239_13": "Seyyo assāti hitaṃ assa.",
  "atk-s0202a0:1239_14": "Atha vā pāpiyoti pāpako lāmako attabhāvo assa.",
  "atk-s0202a0:1239_15": "Seyyoti seṭṭho uttamo.",
  "atk-s0202a0:1239_16": "Seyyaṃsoti seyyo.",
  "atk-s0202a0:1239_17": "Uccākulīnatāti uccākulīnattena seyyo.",
  "atk-s0202a0:1239_18": "Pāpiyaṃsoti pāpiyo.",
  "atk-s0202a0:1239_19": "Uccākulīnatā ca dvīsu kulesu vaḍḍheti khattiyakule brāhmaṇakule ca,",
  "atk-s0202a0:1239_20": "uḷāravaṇṇatā tīsu.",
  "atk-s0202a0:1239_21": "Vessopi hi uḷāravaṇṇo hoti.",
  "atk-s0202a0:1239_22": "Uḷārabhogatā catūsupi.",
  "atk-s0202a0:1239_23": "Suddopi hi antamaso caṇḍālopi uḷārabhogo hotiyeva.",
  "atk-s0202a0:1240_0": "440.",
  "atk-s0202a0:1240_1": "Bhikkhācariyanti koṭidhanenapi hi brāhmaṇena bhikkhā caritabbāva,",
  "atk-s0202a0:1240_2": "porāṇakabrāhmaṇā asītikoṭidhanāpi ekavelaṃ bhikkhaṃ caranti. Kasmā?",
  "atk-s0202a0:1240_3": "Duggatakāle carantānaṃ idāni bhikkhaṃ carituṃ āraddhāti garahā na bhavissatīti.",
  "atk-s0202a0:1240_4": "Atimaññamānoti yo bhikkhācariyavaṃsaṃ haritvā sattajīvakasikammavaṇijjādīhi jīvikaṃ kappeti,",
  "atk-s0202a0:1240_5": "ayaṃ atimaññati nāma.",
  "atk-s0202a0:1240_6": "Gopo vāti yathā gopako attanā rakkhitabbaṃ bhaṇḍaṃ thenento akiccakārī hoti,",
  "atk-s0202a0:1240_7": "evanti attho.",
  "atk-s0202a0:1240_8": "Iminā nayena sabbavāresu attho veditabbo.",
  "atk-s0202a0:1240_9": "Asitabyābhaṅginti tiṇalāyanaasitañceva kājañca.",
  "atk-s0202a0:1240_10": "Anussaratoti yattha jāto,",
  "atk-s0202a0:1240_11": "tasmiṃ porāṇe mātāpettike kulavaṃse anussariyamāneti attho.",
  "atk-s0202a0:1240_12": "Sesaṃ sabbattha uttānamevāti.",
  "atk-s0202a0:1241_0": "Papañcasūdaniyā majjhimanikāyaṭṭhakathāya",
  "atk-s0202a0:1242_0": "Esukārīsuttavaṇṇanā niṭṭhitā.",
  "atk-s0202a0:1243_0": "7. Dhanañjānisuttavaṇṇanā",
  "atk-s0202a0:1244_0": "445.",
  "atk-s0202a0:1244_1": "Evaṃ me sutanti dhanañjānisuttaṃ.",
  "atk-s0202a0:1244_2": "Tattha dakkhiṇāgirisminti girīti pabbato,",
  "atk-s0202a0:1244_3": "rājagahaṃ parikkhipitvā ṭhitapabbatassa dakkhiṇadisābhāge janapadassetaṃ nāmaṃ.",
  "atk-s0202a0:1244_4": "Taṇḍulapālidvārāyāti rājagahassa kira dvattiṃsamahādvārāni catusaṭṭhikhuddakadvārāni,",
  "atk-s0202a0:1244_5": "tesu ekaṃ taṇḍulapālidvāraṃ nāma,",
  "atk-s0202a0:1244_6": "taṃ sandhāyevamāha.",
  "atk-s0202a0:1244_7": "Rājānaṃ nissāyāti “gaccha manusse apīḷetvā sassabhāgaṃ gaṇhāhī”ti raññā pesito gantvā sabbameva sassaṃ gaṇhāti, “mā no, bhante,",
  "atk-s0202a0:1244_8": "nāsehī”ti ca vutte –",
  "atk-s0202a0:1244_9": "“rājakule vuttaṃ mandaṃ,",
  "atk-s0202a0:1244_10": "ahaṃ raññā āgamanakāleyeva evaṃ āṇatto,",
  "atk-s0202a0:1244_11": "mā kanditthā”ti evaṃ rājānaṃ nissāya brāhmaṇagahapatike vilumpati.",
  "atk-s0202a0:1244_12": "Dhaññaṃ yebhuyyena attano gharaṃ pavesetvā appakaṃ rājakule paveseti.",
  "atk-s0202a0:1244_13": "Kiṃ brāhmaṇagahapatikānaṃ na pīḷaṃ akāsīti ca vutto – “āma, mahārāja,",
  "atk-s0202a0:1244_14": "imasmiṃ vāre khettāni mandasassāni ahesuṃ,",
  "atk-s0202a0:1244_15": "tasmā apīḷentassa me gaṇhato na bahuṃ jāta”nti evaṃ brāhmaṇagahapatike nissāya rājānaṃ vilumpati.",
  "atk-s0202a0:1245_0": "446.",
  "atk-s0202a0:1245_1": "Payo pīyatanti taruṇakhīraṃ pivatu.",
  "atk-s0202a0:1245_2": "Tāva bhattassāti yāva khīraṃ pivitvā nisīdissatha,",
  "atk-s0202a0:1245_3": "tāvadeva bhattassa kālo bhavissati.",
  "atk-s0202a0:1245_4": "Idheva hi no pātarāsabhattaṃ āharissantīti dasseti.",
  "atk-s0202a0:1245_5": "Mātāpitarotiādīsu mahallakā mātāpitaro mudukāni attharaṇapāvuraṇāni sukhumāni vatthāni madhurabhojanaṃ",
  "atk-s0202a0:1245_6": "sugandhagandhamālādīni ca pariyesitvā posetabbā.",
  "atk-s0202a0:1245_7": "Puttadhītānaṃ nāmakaraṇamaṅgalādīni sabbakiccāni karontena puttadāro posetabbo.",
  "atk-s0202a0:1245_8": "Evañhi akariyamāne garahā uppajjatīti iminā nayena attho veditabbo.",
  "atk-s0202a0:1246_0": "447.",
  "atk-s0202a0:1246_1": "Adhammacārīti pañca dussīlyakammāni vā dasa dussīlyakammāni vā idha adhammo nāma.",
  "atk-s0202a0:1246_2": "Upakaḍḍheyyunti pañcavidhabandhanādikammakaraṇatthaṃ taṃ taṃ nirayaṃ kaḍḍheyyuṃ.",
  "atk-s0202a0:1247_0": "448.",
  "atk-s0202a0:1247_1": "Dhammacārīti dhammikasivavijjādikammakārī.",
  "atk-s0202a0:1247_2": "Paṭikkamantīti osaranti parihāyanti.",
  "atk-s0202a0:1247_3": "Abhikkamantīti abhisaranti vaḍḍhanti.",
  "atk-s0202a0:1247_4": "Seyyoti varataraṃ.",
  "atk-s0202a0:1247_5": "Hīneti nihīne lāmake.",
  "atk-s0202a0:1247_6": "Kālaṅkato ca sāriputtāti idaṃ bhagavā “tatrassa gantvā desehī”ti adhippāyena theramāha.",
  "atk-s0202a0:1247_7": "Theropi taṃkhaṇaṃyeva gantvā mahābrahmuno dhammaṃ desesi,",
  "atk-s0202a0:1247_8": "tato paṭṭhāya cātuppadikaṃ gāthaṃ kathentopi catusaccavimuttaṃ nāma na kathesīti.",
  "atk-s0202a0:1248_0": "Papañcasūdaniyā majjhimanikāyaṭṭhakathāya",
  "atk-s0202a0:1249_0": "Dhanañjānisuttavaṇṇanā niṭṭhitā.",
  "atk-s0202a0:1250_0": "8. Vāseṭṭhasuttavaṇṇanā",
  "atk-s0202a0:1251_0": "454.",
  "atk-s0202a0:1251_1": "Evaṃ me sutanti vāseṭṭhasuttaṃ.",
  "atk-s0202a0:1251_2": "Tattha icchānaṅgalavanasaṇḍeti icchānaṅgalagāmassa avidūre vanasaṇḍe.",
  "atk-s0202a0:1251_3": "Caṅkīti ādayo pañcapi janā rañño pasenadissa kosalassa purohitā eva.",
  "atk-s0202a0:1251_4": "Aññe ca abhiññātāti aññe ca bahū abhiññātā brāhmaṇā.",
  "atk-s0202a0:1251_5": "Te kira chaṭṭhe chaṭṭhe māse dvīsu ṭhānesu sannipatanti.",
  "atk-s0202a0:1251_6": "Yadā jātiṃ sodhetukāmā honti,",
  "atk-s0202a0:1251_7": "tadā pokkharasātissa santike jātisodhanatthaṃ ukkaṭṭhāya sannipatanti.",
  "atk-s0202a0:1251_8": "Yadā mante sodhetukāmā honti,",
  "atk-s0202a0:1251_9": "tadā icchānaṅgale sannipatanti.",
  "atk-s0202a0:1251_10": "Imasmiṃ kāle mantasodhanatthaṃ sannipatiṃsu.",
  "atk-s0202a0:1251_11": "Ayamantarā kathāti yaṃ attano sahāyakabhāvānurūpaṃ kathaṃ kathentā anuvicariṃsu,",
  "atk-s0202a0:1251_12": "tassā kathāya antarā ayamaññā kathā udapādi.",
  "atk-s0202a0:1251_13": "Sīlavāti guṇavā.",
  "atk-s0202a0:1251_14": "Vattasampannoti ācārasampanno.",
  "atk-s0202a0:1252_0": "455.",
  "atk-s0202a0:1252_1": "Anuññātapaṭiññātāti sikkhitā tumheti evaṃ ācariyehi anuññātā,",
  "atk-s0202a0:1252_2": "āma ācariya sikkhitamhāti evaṃ sayañca paṭiññātā.",
  "atk-s0202a0:1252_3": "Asmāti bhavāma.",
  "atk-s0202a0:1252_4": "Ahaṃ pokkharasātissa,",
  "atk-s0202a0:1252_5": "tārukkhassāyaṃ māṇavoti ahaṃ pokkharasātissa jeṭṭhantevāsī aggasisso,",
  "atk-s0202a0:1252_6": "ayaṃ tārukkhassāti dīpeti.",
  "atk-s0202a0:1253_0": "Tevijjānanti tivedānaṃ brāhmaṇānaṃ.",
  "atk-s0202a0:1253_1": "Yadakkhātanti yaṃ atthato ca byañjanato ca ekaṃ padampi akkhātaṃ.",
  "atk-s0202a0:1253_2": "Tatra kevalinosmaseti taṃ sakalaṃ jānanato tattha niṭṭhāgatamhāti attho.",
  "atk-s0202a0:1253_3": "Idāni taṃ kevalibhāvaṃ āvikaronto padakasmātiādimāha.",
  "atk-s0202a0:1253_4": "Tattha jappe ācariyasādisāti kathanaṭṭhāne mayaṃ ācariyasadisāyeva.",
  "atk-s0202a0:1254_0": "Kammunāti dasakusalakammapathakammunā.",
  "atk-s0202a0:1254_1": "Ayañhi pubbe sattavidhaṃ kāyavacīkammaṃ sandhāya “yato kho, bho,",
  "atk-s0202a0:1254_2": "sīlavā hotī”ti āha,",
  "atk-s0202a0:1254_3": "tividhaṃ manokammaṃ sandhāya “vattasampanno”ti.",
  "atk-s0202a0:1254_4": "Tena samannāgato hi ācārasampanno hoti.",
  "atk-s0202a0:1254_5": "Cakkhumāti pañcahi cakkhūhi cakkhumantabhāvena bhagavantaṃ ālapati.",
  "atk-s0202a0:1255_0": "Khayātītanti ūnabhāvaṃ atītaṃ, paripuṇṇanti attho. Peccāti upagantvā. Namassantīti namo karonti.",
  "atk-s0202a0:1256_0": "Cakkhuṃ loke samuppannanti avijjandhakāre loke taṃ andhakāraṃ vidhamitvā lokassa diṭṭhadhammikādiatthadassanena cakkhu hutvā samuppannaṃ.",
  "atk-s0202a0:1257_0": "456.",
  "atk-s0202a0:1257_1": "Evaṃ vāseṭṭhena thometvā yācito bhagavā dvepi jane saṅgaṇhanto tesaṃ vo ahaṃ byakkhissantiādimāha.",
  "atk-s0202a0:1257_2": "Tattha byakkhissanti byākarissāmi.",
  "atk-s0202a0:1257_3": "Anupubbanti tiṭṭhatu tāva brāhmaṇacintā,",
  "atk-s0202a0:1257_4": "tiṇarukkhakīṭapaṭaṅgato paṭṭhāya anupaṭipāṭiyā ācikkhissāmīti attho.",
  "atk-s0202a0:1257_5": "Jātivibhaṅganti jātivitthāraṃ.",
  "atk-s0202a0:1257_6": "Aññamaññā hi jātiyoti tesaṃ tesañhi pāṇānaṃ jātiyo aññamaññā nānappakārāti attho.",
  "atk-s0202a0:1258_0": "Tiṇarukkheti anupādinnakajātiṃ katvā pacchā upādinnakajātiṃ kathessāmi,",
  "atk-s0202a0:1258_1": "evaṃ tassa jātibhedo pākaṭo bhavissatīti imaṃ desanaṃ ārabhi.",
  "atk-s0202a0:1258_2": "Mahāsīvatthero pana “kiṃ, bhante,",
  "atk-s0202a0:1258_3": "anupādinnakaṃ bījanānatāya nānaṃ,",
  "atk-s0202a0:1258_4": "upādinnaṃ kammanānatāyāti?",
  "atk-s0202a0:1258_5": "Evaṃ vattuṃ na vaṭṭatī”ti pucchito āma na vaṭṭati.",
  "atk-s0202a0:1258_6": "Kammañhi yoniyaṃ khipati.",
  "atk-s0202a0:1258_7": "Yonisiddhā ime sattā nānāvaṇṇā hontīti.",
  "atk-s0202a0:1258_8": "Tiṇarukkheti ettha antopheggū bahisārā antamaso tālanāḷikerādayopi tiṇāneva,",
  "atk-s0202a0:1258_9": "antosārā pana bahipheggū sabbe rukkhā nāma.",
  "atk-s0202a0:1258_10": "Na cāpi paṭijānareti mayaṃ tiṇā mayaṃ rukkhāti vā,",
  "atk-s0202a0:1258_11": "ahaṃ tiṇaṃ,",
  "atk-s0202a0:1258_12": "ahaṃ rukkhoti vā evaṃ na jānanti.",
  "atk-s0202a0:1258_13": "Liṅgaṃ jātimayanti ajānantānampi ca tesaṃ jātimayameva saṇṭhānaṃ attano mūlabhūtatiṇādisadisameva hoti.",
  "atk-s0202a0:1258_14": "Kiṃ kāraṇā?",
  "atk-s0202a0:1258_15": "Aññamaññā hi jātiyo.",
  "atk-s0202a0:1258_16": "Yasmā aññā tiṇajāti,",
  "atk-s0202a0:1258_17": "aññā rukkhajāti.",
  "atk-s0202a0:1258_18": "Tiṇesupi aññā tālajāti,",
  "atk-s0202a0:1258_19": "aññā nāḷikerajāti,",
  "atk-s0202a0:1258_20": "evaṃ vitthāretabbaṃ.",
  "atk-s0202a0:1258_21": "Iminā idaṃ dasseti –",
  "atk-s0202a0:1258_22": "yaṃ jātivasena nānā hoti,",
  "atk-s0202a0:1258_23": "taṃ attano paṭiññaṃ paresaṃ vā upadesaṃ vināpi aññajātito visesena gayhati.",
  "atk-s0202a0:1258_24": "Yadi ca jātiyā brāhmaṇo bhaveyya,",
  "atk-s0202a0:1258_25": "sopi attano paṭiññaṃ paresaṃ vā upadesaṃ vinā khattiyato vessato suddato vā visesena gayheyya,",
  "atk-s0202a0:1258_26": "na ca gayhati.",
  "atk-s0202a0:1258_27": "Tasmā na jātiyā brāhmaṇoti.",
  "atk-s0202a0:1258_28": "Parato pana “yathā etāsu jātīsū”ti gāthāya etamatthaṃ vacībhedeneva āvikarissati.",
  "atk-s0202a0:1259_0": "Evaṃ anupādinnakesu jātiṃ dassetvā upādinnakesu dassento tato kīṭetiādimāha.",
  "atk-s0202a0:1259_1": "Yāva kunthakipilliketi kunthakipillikaṃ pariyantaṃ katvāti attho.",
  "atk-s0202a0:1259_2": "Ettha ca ye uppatitvā gacchanti,",
  "atk-s0202a0:1259_3": "te paṭaṅgā nāma.",
  "atk-s0202a0:1259_4": "Aññamaññā hi jātiyoti tesampi nīlarattādivaṇṇavasena jātiyo nānappakārāva honti.",
  "atk-s0202a0:1260_0": "Khuddaketi kāḷakādayo. Mahallaketi sasabiḷārādayo.",
  "atk-s0202a0:1261_0": "Pādūdareti udarapāde,",
  "atk-s0202a0:1261_1": "udaraṃyeva nesaṃ pādāti vuttaṃ hoti.",
  "atk-s0202a0:1261_2": "Dīghapiṭṭhiketi sappānañhi sīsato yāva naṅguṭṭhā piṭṭhiyeva hoti,",
  "atk-s0202a0:1261_3": "tena te “dīghapiṭṭhikā”ti vuccanti.",
  "atk-s0202a0:1262_0": "Udaketi odake, udakamhi jāte.",
  "atk-s0202a0:1263_0": "Pakkhīti sakuṇe. Te hi pattehi yantīti pattayānā, vehāsaṃ gacchantīti vihaṅgamā.",
  "atk-s0202a0:1264_0": "Evaṃ thalajalākāsagocarānaṃ pāṇānaṃ jātibhedaṃ dassetvā idāni yenādhippāyena taṃ dasseti,",
  "atk-s0202a0:1264_1": "taṃ āvikaronto yathā etāsūti gāthamāha.",
  "atk-s0202a0:1264_2": "Tassattho saṅkhepena vuttova.",
  "atk-s0202a0:1264_3": "Vitthārato panettha yaṃ vattabbaṃ,",
  "atk-s0202a0:1264_4": "taṃ sayameva dassento na kesehītiādimāha.",
  "atk-s0202a0:1264_5": "Tatrāyaṃ yojanā –",
  "atk-s0202a0:1264_6": "yaṃ vuttaṃ “natthi manussesu liṅgajātimayaṃ puthū”ti,",
  "atk-s0202a0:1264_7": "taṃ evaṃ natthīti veditabbaṃ.",
  "atk-s0202a0:1264_8": "Seyyathidaṃ?",
  "atk-s0202a0:1264_9": "Na kesehīti. Na hi –",
  "atk-s0202a0:1264_10": "“brāhmaṇānaṃ edisā kesā honti,",
  "atk-s0202a0:1264_11": "khattiyānaṃ edisā”ti niyamo atthi yathā hatthiassamigādīnanti iminā nayena sabbaṃ yojetabbaṃ.",
  "atk-s0202a0:1265_0": "Liṅgaṃ jātimayaṃ neva,",
  "atk-s0202a0:1265_1": "yathā aññāsu jātisūti idaṃ pana vuttassevatthassa nigamananti veditabbaṃ.",
  "atk-s0202a0:1265_2": "Tassāyaṃ yojanā –",
  "atk-s0202a0:1265_3": "evaṃ yasmā imehi kesādīhi natthi manussesu liṅgaṃ jātimayaṃ puthu,",
  "atk-s0202a0:1265_4": "tasmā veditabbametaṃ “brāhmaṇādibhedesu manussesu liṅgaṃ jātimayaṃ neva,",
  "atk-s0202a0:1265_5": "yathā aññāsu jātisū”ti.",
  "atk-s0202a0:1266_0": "457.",
  "atk-s0202a0:1266_1": "Idāni evaṃ jātibhede asatipi “brāhmaṇo khattiyo”ti idaṃ nānattaṃ yathā jātaṃ,",
  "atk-s0202a0:1266_2": "taṃ dassetuṃ paccattanti gāthamāha.",
  "atk-s0202a0:1266_3": "Tattha vokāranti nānattaṃ.",
  "atk-s0202a0:1266_4": "Ayaṃ panettha saṅkhepattho –",
  "atk-s0202a0:1266_5": "yathā hi tiracchānānaṃ yonisiddhameva kesādisaṇṭhānena nānattaṃ,",
  "atk-s0202a0:1266_6": "tathā brāhmaṇādīnaṃ attano attano sarīre taṃ natthi.",
  "atk-s0202a0:1266_7": "Evaṃ santepi yadetaṃ “brāhmaṇo khattiyo”ti vokāraṃ,",
  "atk-s0202a0:1266_8": "taṃ vokārañca manussesu samaññāya pavuccati,",
  "atk-s0202a0:1266_9": "vohāramatteneva pavuccatīti.",
  "atk-s0202a0:1267_0": "Ettāvatā bhagavā bhāradvājassa vādaṃ niggaṇhitvā idāni yadi jātiyā brāhmaṇo bhaveyya,",
  "atk-s0202a0:1267_1": "ājīvasīlācāravipannopi brāhmaṇo bhaveyya.",
  "atk-s0202a0:1267_2": "Yasmā pana porāṇā brāhmaṇā tassa brāhmaṇabhāvaṃ na icchanti,",
  "atk-s0202a0:1267_3": "loke ca aññepi paṇḍitamanussā,",
  "atk-s0202a0:1267_4": "tasmā vāseṭṭhassa vādaṃ paggaṇhanto yo hi koci manussesūti aṭṭha gāthā āha.",
  "atk-s0202a0:1267_5": "Tattha gorakkhanti khettarakkhaṃ,",
  "atk-s0202a0:1267_6": "kasikammanti vuttaṃ hoti.",
  "atk-s0202a0:1267_7": "Goti hi pathaviyā nāmaṃ,",
  "atk-s0202a0:1267_8": "tasmā evamāha.",
  "atk-s0202a0:1267_9": "Puthusippenāti tantavāyakammādinānāsippena.",
  "atk-s0202a0:1267_10": "Vohāranti vaṇijjaṃ.",
  "atk-s0202a0:1267_11": "Parapessenāti paresaṃ veyyāvaccakammena.",
  "atk-s0202a0:1267_12": "Issatthanti āvudhajīvikaṃ,",
  "atk-s0202a0:1267_13": "usuñca sattiṃ cāti vuttaṃ hoti.",
  "atk-s0202a0:1267_14": "Porohiccenāti purohitakammena.",
  "atk-s0202a0:1268_0": "Evaṃ brāhmaṇasamayena ca lokavohārena ca ājīvasīlācāravipannassa abrāhmaṇabhāvaṃ sādhetvā evaṃ sante na jātiyā brāhmaṇo,",
  "atk-s0202a0:1268_1": "guṇehi pana brāhmaṇo hoti.",
  "atk-s0202a0:1268_2": "Tasmā yattha katthaci kule jāto yo guṇavā,",
  "atk-s0202a0:1268_3": "so brāhmaṇo,",
  "atk-s0202a0:1268_4": "ayamettha ñāyoti evametaṃ ñāyaṃ atthato āpādetvā idāni naṃ vacībhedena pakāsento na cāhaṃ brāhmaṇantiādimāha.",
  "atk-s0202a0:1268_5": "Tassattho –",
  "atk-s0202a0:1268_6": "ahañhi yvāyaṃ catunnaṃ yonīnaṃ yattha katthaci jāto,",
  "atk-s0202a0:1268_7": "tatrāpi visesena yo brāhmaṇassa saṃvaṇṇitāya mātari sambhūto,",
  "atk-s0202a0:1268_8": "taṃ yonijaṃ mattisambhavaṃ,",
  "atk-s0202a0:1268_9": "yā cāyaṃ ubhato sujātotiādinā nayena brāhmaṇehi brāhmaṇassa parisuddhauppattimaggasaṅkhātā yoni vuttā,",
  "atk-s0202a0:1268_10": "saṃsuddhagahaṇikoti iminā ca mātisampatti,",
  "atk-s0202a0:1268_11": "tatopi jātasambhūtattā yonijo mattisambhavoti vuccati,",
  "atk-s0202a0:1268_12": "taṃ yonijaṃ mattisambhavaṃ iminā ca yonijamattisambhavamattena na brāhmaṇaṃ brūmi. Kasmā? Yasmā,",
  "atk-s0202a0:1268_13": "bho bhoti,",
  "atk-s0202a0:1268_14": "vacanamattena aññehi sakiñcanehi visiṭṭhattā bhovādi nāma so hoti,",
  "atk-s0202a0:1268_15": "sace hoti sakiñcano sapalibodho.",
  "atk-s0202a0:1268_16": "Yo panāyaṃ yattha katthaci jātopi rāgādikiñcanābhāvena akiñcano,",
  "atk-s0202a0:1268_17": "sabbagahaṇapaṭinissaggena anādāno,",
  "atk-s0202a0:1268_18": "akiñcanaṃ anādānaṃ,",
  "atk-s0202a0:1268_19": "tamahaṃ brūmi brāhmaṇaṃ. Kasmā?",
  "atk-s0202a0:1268_20": "Yasmā bāhitapāpoti.",
  "atk-s0202a0:1269_0": "458.",
  "atk-s0202a0:1269_1": "Kiñcabhiyyo sabbasaṃyojanaṃ chetvātiādi sattavīsati gāthā.",
  "atk-s0202a0:1269_2": "Tattha sabbasaṃyojananti dasavidhasaṃyojanaṃ.",
  "atk-s0202a0:1269_3": "Na paritassatīti taṇhāparitassanāya na paritassati.",
  "atk-s0202a0:1269_4": "Saṅgātiganti rāgasaṅgādayo atikkantaṃ.",
  "atk-s0202a0:1269_5": "Visaṃyuttanti catūhi yonīhi sabbakilesehi vā visaṃyuttaṃ.",
  "atk-s0202a0:1270_0": "Naddhinti upanāhaṃ.",
  "atk-s0202a0:1270_1": "Varattanti taṇhaṃ.",
  "atk-s0202a0:1270_2": "Sandānanti yuttapāsaṃ,",
  "atk-s0202a0:1270_3": "diṭṭhipariyuṭṭhānassetaṃ adhivacanaṃ.",
  "atk-s0202a0:1270_4": "Sahanukkamanti anukkamo vuccati pāse pavesanagaṇṭhi,",
  "atk-s0202a0:1270_5": "diṭṭhānusayassetaṃ nāmaṃ.",
  "atk-s0202a0:1270_6": "Ukkhittapalighanti ettha palighoti avijjā.",
  "atk-s0202a0:1270_7": "Buddhanti catusaccabuddhaṃ.",
  "atk-s0202a0:1270_8": "Titikkhatīti khamati.",
  "atk-s0202a0:1271_0": "Khantibalanti adhivāsanakhantibalaṃ.",
  "atk-s0202a0:1271_1": "Sā pana sakiṃ uppannā balānīkaṃ nāma na hoti,",
  "atk-s0202a0:1271_2": "punappunaṃ uppannā pana hoti.",
  "atk-s0202a0:1271_3": "Tassā atthitāya balānīkaṃ.",
  "atk-s0202a0:1272_0": "Vatavantanti dhutaṅgavantaṃ.",
  "atk-s0202a0:1272_1": "Sīlavantanti guṇavantaṃ.",
  "atk-s0202a0:1272_2": "Anussadanti rāgādiussadavirahitaṃ.",
  "atk-s0202a0:1272_3": "“Anussuta”ntipi pāṭho,",
  "atk-s0202a0:1272_4": "anavassutanti attho.",
  "atk-s0202a0:1272_5": "Dantanti nibbisevanaṃ.",
  "atk-s0202a0:1273_0": "Na limpatīti na allīyati. Kāmesūti kilesakāmavatthukāmesu.",
  "atk-s0202a0:1274_0": "Dukkhassa pajānāti,",
  "atk-s0202a0:1274_1": "idheva khayanti ettha arahattaphalaṃ dukkhakkhayoti adhippetaṃ.",
  "atk-s0202a0:1274_2": "Pajānātīti adhigamavasena jānāti.",
  "atk-s0202a0:1274_3": "Pannabhāranti ohitabhāraṃ,",
  "atk-s0202a0:1274_4": "khandhakilesaabhisaṅkhārakāmaguṇabhāre otāretvā ṭhitaṃ.",
  "atk-s0202a0:1274_5": "Visaṃyuttapadaṃ vuttatthameva.",
  "atk-s0202a0:1275_0": "Gambhīrapaññanti gambhīresu ārammaṇesu pavattapaññaṃ. Medhāvinti pakatipaññāya paññavantaṃ.",
  "atk-s0202a0:1276_0": "Anāgārehi cūbhayanti anāgārehi ca visaṃsaṭṭhaṃ ubhayañca,",
  "atk-s0202a0:1276_1": "dvīhipi cetehi visaṃsaṭṭhamevāti attho.",
  "atk-s0202a0:1276_2": "Anokasārinti okaṃ vuccati pañcakāmaguṇālayo,",
  "atk-s0202a0:1276_3": "taṃ anallīyamānanti attho.",
  "atk-s0202a0:1276_4": "Appicchanti anicchaṃ.",
  "atk-s0202a0:1277_0": "Tasesūti sataṇhesu. Thāvaresūti nittaṇhesu.",
  "atk-s0202a0:1278_0": "Attadaṇḍesūti gahitadaṇḍesu. Nibbutanti kilesanibbānena nibbutaṃ. Sādānesūti saupādānesu.",
  "atk-s0202a0:1279_0": "Ohitoti patito.",
  "atk-s0202a0:1280_0": "459.",
  "atk-s0202a0:1280_1": "Akakkasanti niddosaṃ.",
  "atk-s0202a0:1280_2": "Sadoso hi rukkhopi sakakkasoti vuccati.",
  "atk-s0202a0:1280_3": "Viññāpaninti atthaviññāpanikaṃ.",
  "atk-s0202a0:1280_4": "Saccanti avisaṃvādikaṃ.",
  "atk-s0202a0:1280_5": "Udīrayeti bhaṇati.",
  "atk-s0202a0:1280_6": "Yāya nābhisajjeti yāya girāya parassa sajjanaṃ vā lagganaṃ vā na karoti,",
  "atk-s0202a0:1280_7": "tādisaṃ apharusaṃ giraṃ bhāsatīti attho.",
  "atk-s0202a0:1281_0": "Dīghanti suttāruḷhabhaṇḍaṃ.",
  "atk-s0202a0:1281_1": "Rassanti vippakiṇṇabhaṇḍaṃ.",
  "atk-s0202a0:1281_2": "Aṇunti khuddakaṃ.",
  "atk-s0202a0:1281_3": "Thūlanti mahantaṃ.",
  "atk-s0202a0:1281_4": "Subhāsubhanti sundarāsundaraṃ.",
  "atk-s0202a0:1281_5": "Dīghabhaṇḍañhi appagghampi hoti mahagghampi.",
  "atk-s0202a0:1281_6": "Rassādīsupi eseva nayo.",
  "atk-s0202a0:1281_7": "Iti ettāvatā na sabbaṃ pariyādiṇṇaṃ,",
  "atk-s0202a0:1281_8": "“subhāsubha”nti iminā pana pariyādiṇṇaṃ hoti.",
  "atk-s0202a0:1282_0": "Nirāsayanti nittaṇhaṃ.",
  "atk-s0202a0:1283_0": "Ālayāti taṇhālayā. Aññāyāti jānitvā. Amatogadhanti amatabbhantaraṃ. Anuppattanti anupaviṭṭhaṃ.",
  "atk-s0202a0:1284_0": "Ubho saṅganti ubhayampetaṃ saṅgaṃ.",
  "atk-s0202a0:1284_1": "Puññañhi sagge laggāpeti,",
  "atk-s0202a0:1284_2": "apuññaṃ apāye,",
  "atk-s0202a0:1284_3": "tasmā ubhayampetaṃ saṅganti āha.",
  "atk-s0202a0:1284_4": "Upaccagāti atīto.",
  "atk-s0202a0:1285_0": "Anāvilanti āvilakaraṇakilesavirahitaṃ. Nandībhavaparikkhīṇanti parikkhīṇanandiṃ parikkhīṇabhavaṃ.",
  "atk-s0202a0:1286_0": "“Yo ima”nti gāthāya avijjāyeva visaṃvādakaṭṭhena palipatho,",
  "atk-s0202a0:1286_1": "mahāviduggatāya duggaṃ,",
  "atk-s0202a0:1286_2": "saṃsaraṇaṭṭhena saṃsāro,",
  "atk-s0202a0:1286_3": "mohanaṭṭhena mohoti vutto.",
  "atk-s0202a0:1286_4": "Tiṇṇoti caturoghatiṇṇo.",
  "atk-s0202a0:1286_5": "Pāraṅgatoti nibbānaṃ gato.",
  "atk-s0202a0:1286_6": "Jhāyīti ārammaṇalakkhaṇūpanijjhānavasena jhāyī.",
  "atk-s0202a0:1286_7": "Anejoti nittaṇho.",
  "atk-s0202a0:1286_8": "Anupādāya nibbutoti kiñci gahaṇaṃ aggahetvā sabbakilesanibbānena nibbuto.",
  "atk-s0202a0:1287_0": "Kāmeti duvidhepi kāme.",
  "atk-s0202a0:1287_1": "Anāgāroti anāgāro hutvā.",
  "atk-s0202a0:1287_2": "Paribbajeti paribbajati.",
  "atk-s0202a0:1287_3": "Kāmabhavaparikkhīṇanti khīṇakāmaṃ khīṇabhavaṃ.",
  "atk-s0202a0:1288_0": "Mānusakaṃ yoganti mānusakaṃ pañcakāmaguṇayogaṃ.",
  "atk-s0202a0:1288_1": "Dibbaṃ yoganti dibbaṃ pañcakāmaguṇayogaṃ.",
  "atk-s0202a0:1288_2": "Sabbayogavisaṃyuttanti sabbakilesayogavisaṃyuttaṃ.",
  "atk-s0202a0:1289_0": "Ratinti pañcakāmaguṇaratiṃ. Aratinti kusalabhāvanāya ukkaṇṭhitaṃ. Vīranti vīriyavantaṃ.",
  "atk-s0202a0:1290_0": "Sugatanti sundaraṃ ṭhānaṃ gataṃ, sundarāya vā paṭipattiyā gataṃ.",
  "atk-s0202a0:1291_0": "Gatinti nibbattiṃ.",
  "atk-s0202a0:1291_1": "Pureti atīte.",
  "atk-s0202a0:1291_2": "Pacchāti anāgate.",
  "atk-s0202a0:1291_3": "Majjheti paccuppanne.",
  "atk-s0202a0:1291_4": "Kiñcananti kiñcanakārako kileso.",
  "atk-s0202a0:1292_0": "Mahesinti mahante guṇe pariyesanaṭṭhena mahesiṃ. Vijitāvinanti vijitavijayaṃ.",
  "atk-s0202a0:1293_0": "460.",
  "atk-s0202a0:1293_1": "Evaṃ bhagavā guṇato khīṇāsavaṃyeva brāhmaṇaṃ dassetvā ye jātito brāhmaṇoti abhinivesaṃ karonti,",
  "atk-s0202a0:1293_2": "te idaṃ ajānantā,",
  "atk-s0202a0:1293_3": "sāva nesaṃ diṭṭhi duddiṭṭhīti dassento samaññā hesāti gāthādvayamāha.",
  "atk-s0202a0:1293_4": "Tassattho –",
  "atk-s0202a0:1293_5": "yadidaṃ brāhmaṇo khattiyo bhāradvājo vāseṭṭhoti nāmagottaṃ pakappitaṃ kataṃ abhisaṅkhataṃ,",
  "atk-s0202a0:1293_6": "samaññā hesā lokasmiṃ,",
  "atk-s0202a0:1293_7": "vohāramattanti attho. Kasmā?",
  "atk-s0202a0:1293_8": "Yasmā samuccā samudāgataṃ samaññāya āgataṃ.",
  "atk-s0202a0:1293_9": "Etañhi tattha tattha jātakāleyevassa ñātisālohitehi pakappitaṃ kataṃ.",
  "atk-s0202a0:1293_10": "No ce naṃ evaṃ pakappeyyuṃ,",
  "atk-s0202a0:1293_11": "na koci kiñci disvā ayaṃ brāhmaṇoti vā bhāradvājoti vā jāneyya.",
  "atk-s0202a0:1293_12": "Evaṃ pakappitaṃ petaṃ dīgharattānusayitaṃ,",
  "atk-s0202a0:1293_13": "diṭṭhigatamajānataṃ,",
  "atk-s0202a0:1293_14": "taṃ pakappitaṃ nāmagottaṃ “nāmagottamattametaṃ,",
  "atk-s0202a0:1293_15": "vohāratthaṃ pakappita”nti,",
  "atk-s0202a0:1293_16": "ajānantānaṃ sattānaṃ hadaye dīgharattaṃ diṭṭhigatamanusayitaṃ.",
  "atk-s0202a0:1293_17": "Tassa anusayitattā taṃ nāmagottaṃ ajānantā no pabrunti,",
  "atk-s0202a0:1293_18": "“jātiyā hoti brāhmaṇo”ti ajānantāva evaṃ vadantīti vuttaṃ hoti.",
  "atk-s0202a0:1294_0": "Evaṃ “ye ‘jātito brāhmaṇo’ti abhinivesaṃ karonti,",
  "atk-s0202a0:1294_1": "te idaṃ vohāramattaṃ ajānantā,",
  "atk-s0202a0:1294_2": "sāva nesaṃ diṭṭhi duddiṭṭhī”ti dassetvā idāni nippariyāyameva jātivādaṃ paṭikkhipanto kammavādañca patiṭṭhapento na jaccātiādimāha.",
  "atk-s0202a0:1294_3": "Tattha “kammunā”ti upaḍḍhagāthāya vitthāraṇatthaṃ kassako kammunātiādi vuttaṃ.",
  "atk-s0202a0:1294_4": "Tattha kammunāti paccuppannena kasikammādinibbattakacetanākammunā.",
  "atk-s0202a0:1295_0": "Paṭiccasamuppādadassāti iminā paccayena evaṃ hotīti evaṃ paṭiccasamuppādadassāvino.",
  "atk-s0202a0:1295_1": "Kammavipākakovidāti sammānāvamānārahakule kammavasena uppatti hoti,",
  "atk-s0202a0:1295_2": "aññāpi hīnapaṇītatā hīnapaṇīte kamme vipaccamāne hotīti.",
  "atk-s0202a0:1295_3": "Evaṃ kammavipākakusalā.",
  "atk-s0202a0:1296_0": "Kammunā vattatīti gāthāya pana lokoti vā pajāti vā sattoti vā ekoyevattho,",
  "atk-s0202a0:1296_1": "vacanamattabhedo.",
  "atk-s0202a0:1296_2": "Purimapadena cettha “atthi brahmā mahābrahmā seṭṭho sajitā”ti diṭṭhiyā paṭisedho veditabbo.",
  "atk-s0202a0:1296_3": "Kammunā hi tāsu tāsu gatīsu vattati loko,",
  "atk-s0202a0:1296_4": "tassa ko sajitāti.",
  "atk-s0202a0:1296_5": "Dutiyapadena “evaṃ kammunā nibbattopi ca pavattepi atītapaccuppannabhedena kammunā vattati,",
  "atk-s0202a0:1296_6": "sukhadukkhāni paccanubhonto hīnapaṇītādibhedañca āpajjanto pavattatī”ti dasseti.",
  "atk-s0202a0:1296_7": "Tatiyena tamevatthaṃ nigameti “evaṃ sabbathāpi kammanibandhanā sattā kammeneva baddhā hutvā pavattanti,",
  "atk-s0202a0:1296_8": "na aññathā”ti.",
  "atk-s0202a0:1296_9": "Catutthena tametthaṃ upamāya vibhāveti.",
  "atk-s0202a0:1296_10": "Yathā hi rathassa yāyato āṇi nibandhanaṃ hoti,",
  "atk-s0202a0:1296_11": "na tāya anibaddho yāti,",
  "atk-s0202a0:1296_12": "evaṃ lokassa nibbattato ca pavattato ca kammaṃ nibandhanaṃ,",
  "atk-s0202a0:1296_13": "na tena anibaddho nibbattati na pavattati.",
  "atk-s0202a0:1297_0": "Idāni yasmā evaṃ kammanibandhano loko,",
  "atk-s0202a0:1297_1": "tasmā seṭṭhena kammunā seṭṭhabhāvaṃ dassento tapenāti gāthādvayamāha.",
  "atk-s0202a0:1297_2": "Tattha tapenāti dhutaṅgatapena.",
  "atk-s0202a0:1297_3": "Brahmacariyenāti methunaviratiyā.",
  "atk-s0202a0:1297_4": "Saṃyamenāti sīlena.",
  "atk-s0202a0:1297_5": "Damenāti indriyadamena.",
  "atk-s0202a0:1297_6": "Etenāti etena seṭṭhena parisuddhena brahmabhūtena kammunā brāhmaṇo hoti. Kasmā?",
  "atk-s0202a0:1297_7": "Yasmā etaṃ brāhmaṇamuttamaṃ,",
  "atk-s0202a0:1297_8": "yasmā etaṃ kammaṃ uttamo brāhmaṇaguṇoti vuttaṃ hoti.",
  "atk-s0202a0:1297_9": "“Brahmāna”ntipi pāṭho.",
  "atk-s0202a0:1297_10": "Ayaṃ panettha vacanattho –",
  "atk-s0202a0:1297_11": "brahmaṃ ānetīti brahmānaṃ,",
  "atk-s0202a0:1297_12": "brāhmaṇabhāvaṃ āvahatīti vuttaṃ hoti.",
  "atk-s0202a0:1298_0": "Dutiyagāthāya santoti santakileso.",
  "atk-s0202a0:1298_1": "Brahmā sakkoti brahmā ca sakko ca,",
  "atk-s0202a0:1298_2": "yo evarūpo,",
  "atk-s0202a0:1298_3": "so na kevalaṃ brāhmaṇo,",
  "atk-s0202a0:1298_4": "atha kho brahmā ca sakko ca so vijānataṃ paṇḍitānaṃ,",
  "atk-s0202a0:1298_5": "evaṃ vāseṭṭha,",
  "atk-s0202a0:1298_6": "jānāhīti vuttaṃ hoti.",
  "atk-s0202a0:1298_7": "Sesaṃ sabbattha uttānamevāti.",
  "atk-s0202a0:1299_0": "Papañcasūdaniyā majjhimanikāyaṭṭhakathāya",
  "atk-s0202a0:1300_0": "Vāseṭṭhasuttavaṇṇanā niṭṭhitā.",
  "atk-s0202a0:1301_0": "9. Subhasuttavaṇṇanā",
  "atk-s0202a0:1302_0": "462.",
  "atk-s0202a0:1302_1": "Evaṃ me sutanti subhasuttaṃ.",
  "atk-s0202a0:1302_2": "Tattha todeyyaputtoti tudigāmavāsino todeyyabrāhmaṇassa putto.",
  "atk-s0202a0:1302_3": "Ārādhako hotīti sampādako hoti paripūrako.",
  "atk-s0202a0:1302_4": "Ñāyaṃ dhammanti kāraṇadhammaṃ.",
  "atk-s0202a0:1302_5": "Kusalanti anavajjaṃ.",
  "atk-s0202a0:1303_0": "463. Micchāpaṭipattinti aniyyānikaṃ akusalapaṭipadaṃ. Sammāpaṭipattinti niyyānikaṃ kusalapaṭipadaṃ.",
  "atk-s0202a0:1304_0": "Mahaṭṭhantiādīsu mahantehi veyyāvaccakarehi vā upakaraṇehi vā bahūhi attho etthāti mahaṭṭhaṃ.",
  "atk-s0202a0:1304_1": "Mahantāni nāmaggahaṇamaṅgalādīni kiccāni etthāti mahākiccaṃ.",
  "atk-s0202a0:1304_2": "Idaṃ ajja kattabbaṃ,",
  "atk-s0202a0:1304_3": "idaṃ sveti evaṃ mahantāni adhikārasaṅkhātāni adhikaraṇāni etthāti mahādhikaraṇaṃ.",
  "atk-s0202a0:1304_4": "Bahūnaṃ kamme yuttappayuttatāvasena pīḷāsaṅkhāto mahāsamārambho etthāti mahāsamārambhaṃ.",
  "atk-s0202a0:1304_5": "Gharāvāsakammaṭṭhānanti gharāvāsakammaṃ.",
  "atk-s0202a0:1304_6": "Evaṃ sabbavāresu attho veditabbo.",
  "atk-s0202a0:1304_7": "Kasikamme cettha naṅgalakoṭiṃ ādiṃ katvā upakaraṇānaṃ pariyesanavasena mahaṭṭhatā,",
  "atk-s0202a0:1304_8": "vaṇijjāya yathāṭhitaṃyeva bhaṇḍaṃ gahetvā parivattanavasena appaṭṭhatā veditabbā.",
  "atk-s0202a0:1304_9": "Vipajjamānanti avuṭṭhiativuṭṭhiādīhi kasikammaṃ,",
  "atk-s0202a0:1304_10": "maṇisuvaṇṇādīsu acchekatādīhi ca vaṇijjakammaṃ appaphalaṃ hoti,",
  "atk-s0202a0:1304_11": "mūlacchedampi pāpuṇāti.",
  "atk-s0202a0:1304_12": "Vipariyāyena sampajjamānaṃ mahapphalaṃ cūḷantevāsikassa viya.",
  "atk-s0202a0:1305_0": "464.",
  "atk-s0202a0:1305_1": "Evameva khoti yathā kasikammaṭṭhānaṃ vipajjamānaṃ appaphalaṃ hoti,",
  "atk-s0202a0:1305_2": "evaṃ gharāvāsakammaṭṭhānampi.",
  "atk-s0202a0:1305_3": "Akatakalyāṇo hi kālaṃ katvā niraye nibbattati.",
  "atk-s0202a0:1305_4": "Mahādattasenāpati nāma kireko brāhmaṇabhatto ahosi,",
  "atk-s0202a0:1305_5": "tassa maraṇasamaye nirayo upaṭṭhāsi.",
  "atk-s0202a0:1305_6": "So brāhmaṇehi “kiṃ passasī”ti vutto?",
  "atk-s0202a0:1305_7": "Lohitagharanti āha.",
  "atk-s0202a0:1305_8": "Brahmaloko bho esoti.",
  "atk-s0202a0:1305_9": "Brahmaloko nāma bho kahanti? Uparīti.",
  "atk-s0202a0:1305_10": "Mayhaṃ heṭṭhā upaṭṭhātīti.",
  "atk-s0202a0:1305_11": "Kiñcāpi heṭṭhā upaṭṭhāti,",
  "atk-s0202a0:1305_12": "tathāpi uparīti kālaṃ katvā niraye nibbatto.",
  "atk-s0202a0:1305_13": "“Iminā amhākaṃ yaññe doso dinno”ti sahassaṃ gahetvā nīharituṃ adaṃsu.",
  "atk-s0202a0:1305_14": "Sampajjamānaṃ pana mahapphalaṃ hoti.",
  "atk-s0202a0:1305_15": "Katakalyāṇo hi kālaṃ katvā sagge nibbattati.",
  "atk-s0202a0:1305_16": "Sakalāya guttilavimānakathāya dīpetabbaṃ.",
  "atk-s0202a0:1305_17": "Yathā pana taṃ vaṇijjakammaṭṭhānaṃ vipajjamānaṃ appaphalaṃ hoti,",
  "atk-s0202a0:1305_18": "evaṃ sīlesu aparipūrakārino anesanāya yuttassa pabbajjākammaṭṭhānampi.",
  "atk-s0202a0:1305_19": "Evarūpā hi neva jhānādisukhaṃ na saggamokkhaṃ labhati.",
  "atk-s0202a0:1305_20": "Sampajjamānaṃ pana mahapphalaṃ hoti.",
  "atk-s0202a0:1305_21": "Sīlāni hi pūretvā vipassanaṃ vaḍḍhento arahattampi pāpuṇāti.",
  "atk-s0202a0:1306_0": "Brāhmaṇā,",
  "atk-s0202a0:1306_1": "bho gotamoti idha kiṃ pucchāmīti pucchati?",
  "atk-s0202a0:1306_2": "Brāhmaṇā vadanti –",
  "atk-s0202a0:1306_3": "“pabbajito ime pañca dhamme pūretuṃ samattho nāma natthi,",
  "atk-s0202a0:1306_4": "gahaṭṭhova pūretī”ti.",
  "atk-s0202a0:1306_5": "Samaṇo pana gotamo –",
  "atk-s0202a0:1306_6": "“gihissa vā ahaṃ māṇava pabbajitassa vā”ti punappunaṃ vadati,",
  "atk-s0202a0:1306_7": "neva pabbajitaṃ muñcati,",
  "atk-s0202a0:1306_8": "mayhameva pucchaṃ maññe na sallakkhetīti cāgasīsena pañca dhamme pucchāmīti pucchati.",
  "atk-s0202a0:1306_9": "Sace te agarūti sace tuyhaṃ yathā brāhmaṇā paññapenti,",
  "atk-s0202a0:1306_10": "tathā idha bhāsituṃ bhāriyaṃ na hoti,",
  "atk-s0202a0:1306_11": "yadi na koci aphāsukabhāvo hoti,",
  "atk-s0202a0:1306_12": "bhāsassūti attho.",
  "atk-s0202a0:1306_13": "Na kho me,",
  "atk-s0202a0:1306_14": "bhoti kiṃ sandhāyāha?",
  "atk-s0202a0:1306_15": "Paṇḍitapaṭirūpakānañhi santike kathetuṃ dukkhaṃ hoti,",
  "atk-s0202a0:1306_16": "te pade pade akkhare akkhare dosameva vadanti.",
  "atk-s0202a0:1306_17": "Ekantapaṇḍitā pana kathaṃ sutvā sukathitaṃ pasaṃsanti,",
  "atk-s0202a0:1306_18": "dukkathite pāḷipadaatthabyañjanesu yaṃ yaṃ virujjhati,",
  "atk-s0202a0:1306_19": "taṃ taṃ ujuṃ katvā denti.",
  "atk-s0202a0:1306_20": "Bhagavatā ca sadiso ekantapaṇḍito nāma natthi,",
  "atk-s0202a0:1306_21": "tenāha “na kho me,",
  "atk-s0202a0:1306_22": "bho gotama, garu,",
  "atk-s0202a0:1306_23": "yatthassu bhavanto vā nisinno bhavantarūpo vā”ti.",
  "atk-s0202a0:1306_24": "Saccanti vacīsaccaṃ.",
  "atk-s0202a0:1306_25": "Tapanti tapacariyaṃ.",
  "atk-s0202a0:1306_26": "Brahmacariyanti methunaviratiṃ.",
  "atk-s0202a0:1306_27": "Ajjhenanti mantagahaṇaṃ.",
  "atk-s0202a0:1306_28": "Cāganti āmisapariccāgaṃ.",
  "atk-s0202a0:1307_0": "466.",
  "atk-s0202a0:1307_1": "Pāpito bhavissatīti.",
  "atk-s0202a0:1307_2": "Ajānanabhāvaṃ pāpito bhavissati.",
  "atk-s0202a0:1307_3": "Etadavocāti bhagavatā andhaveṇūpamāya niggahito taṃ paccāharituṃ asakkonto yathā nāma dubbalasunakho",
  "atk-s0202a0:1307_4": "migaṃ uṭṭhapetvā sāmikassa abhimukhaṃ katvā sayaṃ apasakkati,",
  "atk-s0202a0:1307_5": "evamevaṃ ācariyaṃ apadisanto evaṃ “brāhmaṇo”tiādivacanaṃ avoca.",
  "atk-s0202a0:1307_6": "Tattha pokkharasātīti idaṃ tassa nāmaṃ,",
  "atk-s0202a0:1307_7": "“pokkharasāyī”tipi vuccati.",
  "atk-s0202a0:1307_8": "Tassa kira kāyo setapokkharasadiso devanagare ussāpitarajatatoraṇaṃ viya sobhati,",
  "atk-s0202a0:1307_9": "sīsaṃ panassa kāḷavaṇṇaindanīlamayaṃ viya,",
  "atk-s0202a0:1307_10": "massupi candamaṇḍale kāḷamegharāji viya khāyati,",
  "atk-s0202a0:1307_11": "akkhīni nīluppalasadisāni,",
  "atk-s0202a0:1307_12": "nāsā rajatapanāḷikā viya suvaṭṭitā suparisuddhā,",
  "atk-s0202a0:1307_13": "hatthapādatalāni ceva mukhañca katalākhārasaparikammaṃ viya sobhati.",
  "atk-s0202a0:1307_14": "Ativiya sobhaggappatto brāhmaṇassa attabhāvo.",
  "atk-s0202a0:1307_15": "Arājake ṭhāne rājānaṃ kātuṃ yuttamimaṃ brāhmaṇaṃ,",
  "atk-s0202a0:1307_16": "evamesa sassiriko,",
  "atk-s0202a0:1307_17": "iti naṃ pokkharasadisattā “pokkharasātī”ti sañjānanti,",
  "atk-s0202a0:1307_18": "pokkhare pana so nibbatto,",
  "atk-s0202a0:1307_19": "na mātukucchiyanti iti naṃ pokkhare sayitattā “pokkharasāyī”tipi sañjānanti.",
  "atk-s0202a0:1307_20": "Opamaññoti upamaññagotto.",
  "atk-s0202a0:1307_21": "Subhagavanikoti ukkaṭṭhāya subhagavanassa issaro.",
  "atk-s0202a0:1307_22": "Hassakaṃyevāti hasitabbakaññeva.",
  "atk-s0202a0:1307_23": "Nāmakaṃyevāti lāmakaṃyeva.",
  "atk-s0202a0:1307_24": "Tadeva taṃ atthābhāvena rittakaṃ.",
  "atk-s0202a0:1307_25": "Rittakattā ca tucchakaṃ.",
  "atk-s0202a0:1307_26": "Idāni naṃ bhagavā sācariyakaṃ niggaṇhituṃ kiṃ pana māṇavātiādimāha.",
  "atk-s0202a0:1308_0": "467.",
  "atk-s0202a0:1308_1": "Tattha katamā nesaṃ seyyoti katamā vācā tesaṃ seyyo,",
  "atk-s0202a0:1308_2": "pāsaṃsataroti attho.",
  "atk-s0202a0:1308_3": "Sammuccāti sammutiyā lokavohārena.",
  "atk-s0202a0:1308_4": "Mantāti tulayitvā pariggaṇhitvā.",
  "atk-s0202a0:1308_5": "Paṭisaṅkhāyāti jānitvā.",
  "atk-s0202a0:1308_6": "Atthasaṃhitanti kāraṇanissitaṃ.",
  "atk-s0202a0:1308_7": "Evaṃ santeti lokavohāraṃ amuñcitvā tulayitvā jānitvā kāraṇanissitaṃ katvā kathitāya seyyabhāve sati.",
  "atk-s0202a0:1308_8": "Āvutoti āvarito.",
  "atk-s0202a0:1308_9": "Nivutoti nivārito.",
  "atk-s0202a0:1308_10": "Ophuṭoti onaddho.",
  "atk-s0202a0:1308_11": "Pariyonaddhoti paliveṭhito.",
  "atk-s0202a0:1309_0": "468.",
  "atk-s0202a0:1309_1": "Gadhitotiādīni vuttatthāneva. Sace taṃ,",
  "atk-s0202a0:1309_2": "bho gotama,",
  "atk-s0202a0:1309_3": "ṭhānanti sace etaṃ kāraṇamatthi.",
  "atk-s0202a0:1309_4": "Svāssāti dhūmachārikādīnaṃ abhāvena so assa aggi accimā ca vaṇṇimā ca pabhassaro cāti.",
  "atk-s0202a0:1309_5": "Tathūpamāhaṃ māṇavāti tappaṭibhāgaṃ ahaṃ.",
  "atk-s0202a0:1309_6": "Idaṃ vuttaṃ hoti –",
  "atk-s0202a0:1309_7": "yatheva hi tiṇakaṭṭhupādānaṃ paṭicca jalamāno aggi dhūmachārikaṅgārānaṃ atthitāya sadoso hoti,",
  "atk-s0202a0:1309_8": "evamevaṃ pañca kāmaguṇe paṭicca uppannā pīti jātijarābyādhimaraṇasokādīnaṃ atthitāya sadosā.",
  "atk-s0202a0:1309_9": "Yathā pana pariccattatiṇakaṭṭhupādāno dhūmādīnaṃ abhāvena parisuddho,",
  "atk-s0202a0:1309_10": "evamevaṃ lokuttarajjhānadvayasampayuttā pīti jātiādīnaṃ abhāvena parisuddhāti attho.",
  "atk-s0202a0:1310_0": "469.",
  "atk-s0202a0:1310_1": "Idāni ye te brāhmaṇehi cāgasīsena pañca dhammā paññattā,",
  "atk-s0202a0:1310_2": "tepi yasmā pañceva hutvā na niccalā tiṭṭhanti,",
  "atk-s0202a0:1310_3": "anukampājātikena saddhiṃ cha āpajjanti.",
  "atk-s0202a0:1310_4": "Tasmā taṃ dosaṃ dassetuṃ ye te māṇavātiādimāha.",
  "atk-s0202a0:1310_5": "Tattha anukampājātikanti anukampāsabhāvaṃ.",
  "atk-s0202a0:1311_0": "Kattha bahulaṃ samanupassasīti idaṃ bhagavā yasmā –",
  "atk-s0202a0:1311_1": "“esa ime pañca dhamme pabbajito paripūretuṃ samattho nāma natthi,",
  "atk-s0202a0:1311_2": "gahaṭṭho paripūretī”ti āha, tasmā –",
  "atk-s0202a0:1311_3": "“pabbajitova ime pūreti,",
  "atk-s0202a0:1311_4": "gahaṭṭho pūretuṃ samattho nāma natthī”ti teneva mukhena bhaṇāpetuṃ pucchati.",
  "atk-s0202a0:1312_0": "Na satataṃ samitaṃ saccavādītiādīsu gahaṭṭho aññasmiṃ asati vaḷañjanakamusāvādampi karotiyeva,",
  "atk-s0202a0:1312_1": "pabbajitā asinā sīse chijjantepi dve kathā na kathenti.",
  "atk-s0202a0:1312_2": "Gahaṭṭho ca antotemāsamattampi sikkhāpadaṃ rakkhituṃ na sakkoti,",
  "atk-s0202a0:1312_3": "pabbajito niccameva tapassī sīlavā tapanissitako hoti.",
  "atk-s0202a0:1312_4": "Gahaṭṭho māsassa aṭṭhadivasamattampi uposathakammaṃ kātuṃ na sakkoti,",
  "atk-s0202a0:1312_5": "pabbajitā yāvajīvaṃ brahmacārino honti.",
  "atk-s0202a0:1312_6": "Gahaṭṭho ratanasuttamaṅgalasuttamattampi potthake likhitvā ṭhapeti,",
  "atk-s0202a0:1312_7": "pabbajitā niccaṃ sajjhāyanti.",
  "atk-s0202a0:1312_8": "Gahaṭṭho salākabhattampi akhaṇḍaṃ katvā dātuṃ na sakkoti,",
  "atk-s0202a0:1312_9": "pabbajitā aññasmiṃ asati kākasunakhādīnampi piṇḍaṃ denti,",
  "atk-s0202a0:1312_10": "bhaṇḍaggāhakadaharassapi patte pakkhipantevāti evamattho daṭṭhabbo.",
  "atk-s0202a0:1312_11": "Cittassāhametenti ahaṃ ete pañca dhamme mettacittassa parivāre vadāmīti attho.",
  "atk-s0202a0:1313_0": "470.",
  "atk-s0202a0:1313_1": "Jātavaddhoti jāto ca vaḍḍhito ca.",
  "atk-s0202a0:1313_2": "Yo hi kevalaṃ tattha jātova hoti,",
  "atk-s0202a0:1313_3": "aññattha vaḍḍhito,",
  "atk-s0202a0:1313_4": "tassa samantā gāmamaggā na sabbaso paccakkhā honti,",
  "atk-s0202a0:1313_5": "tasmā jātavaddhoti āha.",
  "atk-s0202a0:1313_6": "Jātavaddhopi hi yo ciraṃ nikkhanto,",
  "atk-s0202a0:1313_7": "tassa na sabbaso paccakkhā honti,",
  "atk-s0202a0:1313_8": "tasmā tāvadeva avasaṭanti āha,",
  "atk-s0202a0:1313_9": "taṃkhaṇameva nikkhantanti attho.",
  "atk-s0202a0:1313_10": "Dandhāyitattanti “ayaṃ nu kho maggo ayaṃ na nu kho”ti kaṅkhāvasena cirāyitattaṃ.",
  "atk-s0202a0:1313_11": "Vitthāyitattanti yathā sukhumaṃ atthajātaṃ sahasā pucchitassa kassaci sarīraṃ thaddhabhāvaṃ gaṇhāti,",
  "atk-s0202a0:1313_12": "evaṃ thaddhabhāvagahaṇaṃ.",
  "atk-s0202a0:1313_13": "Natvevāti iminā sabbaññutaññāṇassa appaṭihatabhāvaṃ dasseti.",
  "atk-s0202a0:1313_14": "Tassa hi purisassa mārāvaṭṭanādīnaṃ vasena siyā ñāṇassa paṭighāto,",
  "atk-s0202a0:1313_15": "tena so dandhāyeyya vā vitthāyeyya vā,",
  "atk-s0202a0:1313_16": "sabbaññutaññāṇaṃ pana appaṭihataṃ,",
  "atk-s0202a0:1313_17": "na sakkā tassa kenaci antarāyo kātunti dīpeti.",
  "atk-s0202a0:1314_0": "Seyyathāpi māṇava balavā saṅkhadhamoti ettha balavāti balasampanno.",
  "atk-s0202a0:1314_1": "Saṅkhadhamoti saṅkhadhamako.",
  "atk-s0202a0:1314_2": "Appakasirenāti akicchena adukkhena.",
  "atk-s0202a0:1314_3": "Dubbalo hi saṅkhadhamako saṅkhaṃ dhamantopi na sakkoti catasso disā sarena viññāpetuṃ,",
  "atk-s0202a0:1314_4": "nāssa saṅkhasaddo sabbaso phari.",
  "atk-s0202a0:1314_5": "Balavato pana vipphāriko hoti,",
  "atk-s0202a0:1314_6": "tasmā balavāti āha.",
  "atk-s0202a0:1314_7": "Mettāya cetovimuttiyāti ettha mettāyāti vutte upacāropi appanāpi vaṭṭati,",
  "atk-s0202a0:1314_8": "cetovimuttiyāti vutte pana appanāva vaṭṭati.",
  "atk-s0202a0:1314_9": "Yaṃ pamāṇakataṃ kammanti pamāṇakataṃ kammaṃ nāma kāmāvacaraṃ vuccati,",
  "atk-s0202a0:1314_10": "appamāṇakataṃ kammaṃ nāma rūpārūpāvacaraṃ.",
  "atk-s0202a0:1314_11": "Tesupi idha brahmavihārakammaññeva adhippetaṃ.",
  "atk-s0202a0:1314_12": "Tañhi pamāṇaṃ atikkamitvā odhisakaanodhisaka disāpharaṇavasena vaḍḍhetvā katattā appamāṇakatanti vuccati.",
  "atk-s0202a0:1314_13": "Na taṃ tatrāvasissati,",
  "atk-s0202a0:1314_14": "na taṃ tatrāvatiṭṭhatīti taṃ kāmāvacarakammaṃ tasmiṃ rūpārūpāvacarakamme na ohīyati na tiṭṭhati.",
  "atk-s0202a0:1314_15": "Kiṃ vuttaṃ hoti?",
  "atk-s0202a0:1314_16": "Kāmāvacarakammaṃ tassa rūpārūpāvacarakammassa antarā laggituṃ vā ṭhātuṃ vā rūpārūpāvacarakammaṃ pharitvā",
  "atk-s0202a0:1314_17": "pariyādiyitvā attano okāsaṃ gahetvā patiṭṭhātuṃ vā na sakkoti,",
  "atk-s0202a0:1314_18": "atha kho rūpārūpāvacarakammameva kāmāvacaraṃ mahogho viya parittaudakaṃ pharitvā pariyādiyitvā attano okāsaṃ gahetvā tiṭṭhati,",
  "atk-s0202a0:1314_19": "tassa vipākaṃ paṭibāhitvā sayameva brahmasahabyataṃ upanetīti.",
  "atk-s0202a0:1314_20": "Sesaṃ sabbattha uttānamevāti.",
  "atk-s0202a0:1315_0": "Papañcasūdaniyā majjhimanikāyaṭṭhakathāya",
  "atk-s0202a0:1316_0": "Subhasuttavaṇṇanā niṭṭhitā.",
  "atk-s0202a0:1317_0": "10. Saṅgāravasuttavaṇṇanā",
  "atk-s0202a0:1318_0": "473.",
  "atk-s0202a0:1318_1": "Evaṃ me sutanti saṅgāravasuttaṃ.",
  "atk-s0202a0:1318_2": "Tattha cañcalikappeti evaṃnāmake gāme.",
  "atk-s0202a0:1318_3": "Abhippasannāti aveccappasādavasena pasannā.",
  "atk-s0202a0:1318_4": "Sā kira sotāpannā ariyasāvikā bhāradvājagottassa brāhmaṇassa bhariyā.",
  "atk-s0202a0:1318_5": "So brāhmaṇo pubbe kālena kālaṃ brāhmaṇe nimantetvā tesaṃ sakkāraṃ karoti.",
  "atk-s0202a0:1318_6": "Imaṃ pana brāhmaṇiṃ gharaṃ ānetvā abhirūpāya mahākulāya brāhmaṇiyā cittaṃ kopetuṃ asakkonto brāhmaṇānaṃ sakkāraṃ kātuṃ nāsakkhi.",
  "atk-s0202a0:1318_7": "Atha naṃ brāhmaṇā diṭṭhadiṭṭhaṭṭhāne –",
  "atk-s0202a0:1318_8": "“nayidāni tvaṃ brāhmaṇaladdhiko,",
  "atk-s0202a0:1318_9": "ekāhampi brāhmaṇānaṃ sakkāraṃ na karosī”ti nippīḷenti.",
  "atk-s0202a0:1318_10": "So gharaṃ āgantvā brāhmaṇiyā tamatthaṃ ārocetvā – “sace,",
  "atk-s0202a0:1318_11": "bhoti ekadivasaṃ mukhaṃ rakkhituṃ sakkuṇeyyāsi,",
  "atk-s0202a0:1318_12": "brāhmaṇānaṃ ekadivasaṃ bhikkhaṃ dadeyya”nti āha.",
  "atk-s0202a0:1318_13": "Tuyhaṃ deyyadhammaṃ ruccanakaṭṭhāne dehi,",
  "atk-s0202a0:1318_14": "kiṃ mayhaṃ etthāti.",
  "atk-s0202a0:1318_15": "So brāhmaṇe nimantetvā appodakaṃ pāyāsaṃ pacāpetvā gharañca sujjhāpetvā āsanāni paññāpetvā brāhmaṇe nisīdāpesi.",
  "atk-s0202a0:1318_16": "Brāhmaṇī mahāsāṭakaṃ nivāsetvā kaṭacchuṃ gahetvā parivisantī dussakaṇṇake pakkhalitvā “brāhmaṇe parivisāmī”ti",
  "atk-s0202a0:1318_17": "saññampi akatvā āsevanavasena sahasā satthārameva anussaritvā udānaṃ udānesi.",
  "atk-s0202a0:1319_0": "Brāhmaṇā udānaṃ sutvā “ubhatopakkhiko esa samaṇassa gotamassa sahāyo,",
  "atk-s0202a0:1319_1": "nāssa deyyadhammaṃ gaṇhissāmā”ti kupitā bhojanāni chaḍḍetvā nikkhamiṃsu.",
  "atk-s0202a0:1319_2": "Brāhmaṇo –",
  "atk-s0202a0:1319_3": "“nanu paṭhamaṃyeva taṃ avacaṃ ‘ajjekadivasaṃ mukhaṃ rakkheyyāsī’ti,",
  "atk-s0202a0:1319_4": "ettakaṃ te khīrañca taṇḍulādīni ca nāsitānī”ti ativiya kopavasaṃ upagato –",
  "atk-s0202a0:1319_5": "“evameva panāyaṃ vasalī yasmiṃ vā tasmiṃ vā tassa muṇḍakassa samaṇassa vaṇṇaṃ bhāsati,",
  "atk-s0202a0:1319_6": "idāni tyāhaṃ vasali tassa satthuno vādaṃ āropessāmī”ti āha.",
  "atk-s0202a0:1319_7": "Atha naṃ brāhmaṇī “gaccha tvaṃ, brāhmaṇa,",
  "atk-s0202a0:1319_8": "gantvā vijānissasī”ti vatvā “na khvāhaṃ taṃ, brāhmaṇa,",
  "atk-s0202a0:1319_9": "passāmi sadevake loke…pe…",
  "atk-s0202a0:1319_10": "vādaṃ āropeyyā”tiādimāha.",
  "atk-s0202a0:1319_11": "So satthāraṃ upasaṅkamitvā –",
  "atk-s0202a0:1320_0": "“Kiṃsu chetvā sukhaṃ seti, kiṃsu chetvā na socati;",
  "atk-s0202a0:1321_0": "Kissassu ekadhammassa, vadhaṃ rocesi gotamā”ti. –",
  "atk-s0202a0:1322_0": "Pañhaṃ pucchi. Satthā āha –",
  "atk-s0202a0:1323_0": "“Kodhaṃ chetvā sukhaṃ seti, kodhaṃ chetvā na socati;",
  "atk-s0202a0:1324_0": "Kodhassa visamūlassa, madhuraggassa brāhmaṇa;",
  "atk-s0202a0:1325_0": "Vadhaṃ ariyā pasaṃsanti, tañhi chetvā na socatī”ti. –",
  "atk-s0202a0:1326_0": "Pañhaṃ kathesi.",
  "atk-s0202a0:1326_1": "So pabbajitvā arahattaṃ patto.",
  "atk-s0202a0:1326_2": "Tasseva kaniṭṭhabhātā akkosakabhāradvājo nāma “bhātā me pabbajito”ti sutvā bhagavantaṃ upasaṅkamitvā",
  "atk-s0202a0:1326_3": "akkositvā bhagavatā vinīto pabbajitvā arahattaṃ patto.",
  "atk-s0202a0:1326_4": "Aparo tassa kaniṭṭho sundarikabhāradvājo nāma.",
  "atk-s0202a0:1326_5": "Sopi bhagavantaṃ upasaṅkamitvā pañhaṃ pucchitvā vissajjanaṃ sutvā pabbajitvā arahattaṃ patto.",
  "atk-s0202a0:1326_6": "Aparo tassa kaniṭṭho piṅgalabhāradvājo nāma.",
  "atk-s0202a0:1326_7": "So pañhaṃ pucchitvā pañhabyākaraṇapariyosāne pabbajitvā arahattaṃ patto.",
  "atk-s0202a0:1326_8": "Saṅgāravo māṇavoti ayaṃ tesaṃ sabbakaniṭṭho tasmiṃ divase brāhmaṇehi saddhiṃ ekabhattagge nisinno.",
  "atk-s0202a0:1326_9": "Avabhūtāvāti avaḍḍhibhūtā avamaṅgalabhūtāyeva.",
  "atk-s0202a0:1326_10": "Parabhūtāvāti vināsaṃ pattāyeva.",
  "atk-s0202a0:1326_11": "Vijjamānānanti vijjamānesu.",
  "atk-s0202a0:1326_12": "Sīlapaññāṇanti sīlañca ñāṇañca na jānāsi.",
  "atk-s0202a0:1327_0": "474.",
  "atk-s0202a0:1327_1": "Diṭṭhadhammābhiññāvosānapāramippattāti diṭṭhadhamme abhiññāte imasmiññeva attabhāve abhijānitvā vositavosānā",
  "atk-s0202a0:1327_2": "hutvā pāramīsaṅkhātaṃ sabbadhammānaṃ pārabhūtaṃ nibbānaṃ pattā mayanti vatvā ādibrahmacariyaṃ paṭijānantīti attho.",
  "atk-s0202a0:1327_3": "Ādibrahmacariyanti brahmacariyassa ādibhūtā uppādakā janakāti evaṃ paṭijānantīti vuttaṃ hoti.",
  "atk-s0202a0:1327_4": "Takkīti takkagāhī.",
  "atk-s0202a0:1327_5": "Vīmaṃsīti vīmaṃsako,",
  "atk-s0202a0:1327_6": "paññācāraṃ carāpetvā evaṃvādī.",
  "atk-s0202a0:1327_7": "Tesāhamasmīti tesaṃ sammāsambuddhānaṃ ahamasmi aññataro.",
  "atk-s0202a0:1328_0": "485.",
  "atk-s0202a0:1328_1": "Aṭṭhitavatanti aṭṭhitatapaṃ,",
  "atk-s0202a0:1328_2": "assa padhānapadena saddhiṃ sambandho,",
  "atk-s0202a0:1328_3": "tathā sappurisapadassa.",
  "atk-s0202a0:1328_4": "Idañhi vuttaṃ hoti –",
  "atk-s0202a0:1328_5": "bhoto gotamassa aṭṭhitapadhānavataṃ ahosi,",
  "atk-s0202a0:1328_6": "sappurisapadhānavataṃ ahosīti.",
  "atk-s0202a0:1328_7": "Atthi devāti puṭṭho samānoti idaṃ māṇavo “sammāsambuddho ajānantova pakāsesī”ti saññāya āha.",
  "atk-s0202a0:1328_8": "Evaṃ santeti tumhākaṃ ajānanabhāve sante.",
  "atk-s0202a0:1328_9": "Tucchaṃ musā hotīti tumhākaṃ kathā aphalā nipphalā hoti.",
  "atk-s0202a0:1328_10": "Evaṃ māṇavo bhagavantaṃ musāvādena niggaṇhāti nāma.",
  "atk-s0202a0:1328_11": "Viññunā purisenāti paṇḍitena manussena.",
  "atk-s0202a0:1328_12": "Tvaṃ pana aviññutāya mayā byākatampi na jānāsīti dīpeti.",
  "atk-s0202a0:1328_13": "Uccena sammatanti uccena saddena sammataṃ pākaṭaṃ lokasmiṃ.",
  "atk-s0202a0:1328_14": "Adhidevāti susudārakāpi hi devā nāma honti,",
  "atk-s0202a0:1328_15": "deviyo nāma honti devā pana adhidevā nāma,",
  "atk-s0202a0:1328_16": "loke devo devīti laddhanāmehi manussehi adhikāti attho.",
  "atk-s0202a0:1328_17": "Sesaṃ sabbattha uttānamevāti.",
  "atk-s0202a0:1329_0": "Papañcasūdaniyā majjhimanikāyaṭṭhakathāya",
  "atk-s0202a0:1330_0": "Saṅgāravasuttavaṇṇanā niṭṭhitā.",
  "atk-s0202a0:1331_0": "Pañcamavaggavaṇṇanā niṭṭhitā.",
  "atk-s0202a0:1332_0": "Majjhimapaṇṇāsa-aṭṭhakathā niṭṭhitā."
}