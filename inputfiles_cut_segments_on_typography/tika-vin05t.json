{
  "tika-vin05t:6_0": "Namo tassa bhagavato arahato sammāsambuddhassa",
  "tika-vin05t:7_0": "Vinayapiṭake",
  "tika-vin05t:8_0": "Vinayasaṅgaha-aṭṭhakathā",
  "tika-vin05t:9_0": "Ganthārambhakathā",
  "tika-vin05t:10_0": "Vatthuttayaṃ namassitvā, saraṇaṃ sabbapāṇinaṃ;",
  "tika-vin05t:11_0": "Vinaye pāṭavatthāya, yogāvacarabhikkhunaṃ.",
  "tika-vin05t:12_0": "Vippakiṇṇamanekattha, pāḷimuttavinicchayaṃ;",
  "tika-vin05t:13_0": "Samāharitvā ekattha, dassayissamanākulaṃ.",
  "tika-vin05t:14_0": "Tatrāyaṃ mātikā –",
  "tika-vin05t:15_0": "“Divāseyyā parikkhāro, bhesajjakaraṇampi ca;",
  "tika-vin05t:16_0": "Parittaṃ paṭisanthāro, viññatti kulasaṅgaho.",
  "tika-vin05t:17_0": "“Macchamaṃsaṃ anāmāsaṃ, adhiṭṭhānavikappanaṃ;",
  "tika-vin05t:18_0": "Cīvarenavināvāso, bhaṇḍassa paṭisāmanaṃ.",
  "tika-vin05t:19_0": "“Kayavikkayasamāpatti, rūpiyādipaṭiggaho;",
  "tika-vin05t:20_0": "Dānavissāsaggāhehi, lābhassa pariṇāmanaṃ.",
  "tika-vin05t:21_0": "“Pathavī bhūtagāmo ca, duvidhaṃ sahaseyyakaṃ;",
  "tika-vin05t:22_0": "Vihāre saṅghike seyyaṃ, santharitvāna pakkamo.",
  "tika-vin05t:23_0": "“Kālikānipi cattāri, kappiyā catubhūmiyo;",
  "tika-vin05t:24_0": "Khādanīyādipaṭiggāho, paṭikkhepapavāraṇā.",
  "tika-vin05t:25_0": "“Pabbajjā nissayo sīmā, uposathapavāraṇaṃ;",
  "tika-vin05t:26_0": "Vassūpanāyikā vattaṃ, catupaccayabhājanaṃ.",
  "tika-vin05t:27_0": "“Kathinaṃ garubhaṇḍāni, codanādivinicchayo;",
  "tika-vin05t:28_0": "Garukāpattivuṭṭhānaṃ, kammākammaṃ pakiṇṇaka”nti.",
  "tika-vin05t:29_0": "1. Divāseyyavinicchayakathā",
  "tika-vin05t:30_0": "1.",
  "tika-vin05t:30_1": "Tattha divāseyyāti divānipajjanaṃ.",
  "tika-vin05t:30_2": "Tatrāyaṃ vinicchayo –",
  "tika-vin05t:30_3": "“anujānāmi,",
  "tika-vin05t:30_4": "bhikkhave,",
  "tika-vin05t:30_5": "divā paṭisallīyantena dvāraṃ saṃvaritvā paṭisallīyitu”nti vacanato divā nipajjantena dvāraṃ saṃvaritvā nipajjitabbaṃ.",
  "tika-vin05t:30_6": "Ettha ca kiñcāpi pāḷiyaṃ “ayaṃ nāma āpattī”ti na vuttā,",
  "tika-vin05t:30_7": "vivaritvā nipannadosena pana uppanne vatthusmiṃ dvāraṃ saṃvaritvā nipajjituṃ anuññātattā asaṃvaritvā nipajjantassa aṭṭhakathāyaṃ dukkaṭaṃ vuttaṃ.",
  "tika-vin05t:30_8": "Bhagavato hi adhippāyaṃ ñatvā upālittherādīhi aṭṭhakathā ṭhapitā.",
  "tika-vin05t:30_9": "“Atthāpatti divā āpajjati,",
  "tika-vin05t:30_10": "no ratti”nti imināpi cetaṃ siddhaṃ.",
  "tika-vin05t:31_0": "2.",
  "tika-vin05t:31_1": "Kīdisaṃ pana dvāraṃ saṃvaritabbaṃ,",
  "tika-vin05t:31_2": "kīdisaṃ na saṃvaritabbaṃ?",
  "tika-vin05t:31_3": "Rukkhapadaraveḷupadarakilañjapaṇṇādīnaṃ yena kenaci kavāṭaṃ katvā heṭṭhā udukkhale upari uttarapāsake",
  "tika-vin05t:31_4": "ca pavesetvā kataṃ parivattakadvārameva saṃvaritabbaṃ.",
  "tika-vin05t:31_5": "Aññaṃ gorūpānaṃ vajesu viya rukkhasūcikaṇṭakadvāraṃ,",
  "tika-vin05t:31_6": "gāmathakanakaṃ cakkalakayuttadvāraṃ,",
  "tika-vin05t:31_7": "phalakesu vā kiṭikāsu vā dve tīṇi cakkalakāni yojetvā kataṃ saṃsaraṇakiṭikadvāraṃ,",
  "tika-vin05t:31_8": "āpaṇesu viya kataṃ ugghāṭanakiṭikadvāraṃ,",
  "tika-vin05t:31_9": "dvīsu tīsu ṭhānesu veḷusalākā gopphetvā paṇṇakuṭīsu kataṃ salākahatthakadvāraṃ,",
  "tika-vin05t:31_10": "dussasāṇidvāranti evarūpaṃ dvāraṃ na saṃvaritabbaṃ.",
  "tika-vin05t:31_11": "Pattahatthassa kavāṭappaṇāmane pana ekaṃ dussasāṇidvārameva anāpattikaraṃ,",
  "tika-vin05t:31_12": "avasesāni paṇāmentassa āpatti.",
  "tika-vin05t:31_13": "Divā paṭisallīyantassa pana parivattakadvārameva āpattikaraṃ,",
  "tika-vin05t:31_14": "sesāni saṃvaritvā vā asaṃvaritvā vā nipajjantassa āpatti natthi,",
  "tika-vin05t:31_15": "saṃvaritvā pana nipajjitabbaṃ,",
  "tika-vin05t:31_16": "etaṃ vattaṃ.",
  "tika-vin05t:32_0": "3.",
  "tika-vin05t:32_1": "Parivattakadvāraṃ kittakena saṃvutaṃ hoti?",
  "tika-vin05t:32_2": "Sūcighaṭikāsu dinnāsu saṃvutameva hoti.",
  "tika-vin05t:32_3": "Apica kho sūcimattepi dinne vaṭṭati,",
  "tika-vin05t:32_4": "ghaṭikāmattepi dinne vaṭṭati,",
  "tika-vin05t:32_5": "dvārabāhaṃ phusitvā ṭhapitamattepi vaṭṭati,",
  "tika-vin05t:32_6": "īsakaṃ aphusitepi vaṭṭati,",
  "tika-vin05t:32_7": "sabbantimena vidhinā yāvatā sīsaṃ nappavisati,",
  "tika-vin05t:32_8": "tāvatā aphusitepi vaṭṭati.",
  "tika-vin05t:32_9": "Sace bahūnaṃ vaḷañjanaṭṭhānaṃ hoti,",
  "tika-vin05t:32_10": "bhikkhuṃ vā sāmaṇeraṃ vā “dvāraṃ, āvuso,",
  "tika-vin05t:32_11": "jaggāhī”ti vatvāpi nipajjituṃ vaṭṭati.",
  "tika-vin05t:32_12": "Atha bhikkhū cīvarakammaṃ vā aññaṃ vā kiñci karontā nisinnā honti,",
  "tika-vin05t:32_13": "“ete dvāraṃ jaggissantī”ti ābhogaṃ katvāpi nipajjituṃ vaṭṭati.",
  "tika-vin05t:32_14": "Kurundaṭṭhakathāyaṃ pana “upāsakampi āpucchitvā vā ‘esa jaggissatī’ti ābhogaṃ katvā vā nipajjituṃ vaṭṭati,",
  "tika-vin05t:32_15": "kevalaṃ bhikkhuniṃ vā mātugāmaṃ vā āpucchituṃ na vaṭṭatī”ti vuttaṃ,",
  "tika-vin05t:32_16": "taṃ yuttaṃ.",
  "tika-vin05t:32_17": "Evaṃ sabbatthapi yo yo theravādo vā aṭṭhakathāvādo vā pacchā vuccati,",
  "tika-vin05t:32_18": "so sova pamāṇanti gahetabbaṃ.",
  "tika-vin05t:33_0": "4.",
  "tika-vin05t:33_1": "Atha dvārassa udukkhalaṃ vā uttarapāsako vā bhinno hoti aṭṭhapito vā,",
  "tika-vin05t:33_2": "saṃvarituṃ na sakkoti,",
  "tika-vin05t:33_3": "navakammatthaṃ vā pana iṭṭhakapuñjo vā mattikādīnaṃ vā rāsi antodvāre kato hoti,",
  "tika-vin05t:33_4": "aṭṭaṃ vā bandhanti,",
  "tika-vin05t:33_5": "yathā saṃvarituṃ na sakkoti.",
  "tika-vin05t:33_6": "Evarūpe antarāye sati asaṃvaritvāpi nipajjituṃ vaṭṭati.",
  "tika-vin05t:33_7": "Yadi pana kavāṭaṃ natthi,",
  "tika-vin05t:33_8": "laddhakappameva.",
  "tika-vin05t:33_9": "Upari sayantena nisseṇiṃ āropetvā nipajjitabbaṃ.",
  "tika-vin05t:33_10": "Sace nisseṇimatthake thakanakaṃ hoti,",
  "tika-vin05t:33_11": "thaketvāpi nipajjitabbaṃ.",
  "tika-vin05t:33_12": "Gabbhe nipajjantena gabbhadvāraṃ vā pamukhadvāraṃ vā yaṃ kiñci saṃvaritvā nipajjituṃ vaṭṭati.",
  "tika-vin05t:33_13": "Sace ekakuṭṭake gehe dvīsu passesu dvārāni katvā vaḷañjanti,",
  "tika-vin05t:33_14": "dvepi dvārāni jaggitabbāni,",
  "tika-vin05t:33_15": "tibhūmakepi pāsāde dvāraṃ jaggitabbameva.",
  "tika-vin05t:33_16": "Sace bhikkhācārā paṭikkamma lohapāsādasadisaṃ pāsādaṃ bahū bhikkhū divāvihāratthaṃ pavisanti,",
  "tika-vin05t:33_17": "saṅghattherena dvārapālassa “dvāraṃ jaggāhī”ti vatvā vā “dvārajagganaṃ nāma etassa bhāro”ti ābhogaṃ katvā vā pavisitvā nipajjitabbaṃ.",
  "tika-vin05t:33_18": "Yāva saṅghanavakena evameva kātabbaṃ.",
  "tika-vin05t:33_19": "Pure pavisantānaṃ “dvārajagganaṃ nāma pacchimānaṃ bhāro”ti evaṃ ābhogaṃ kātumpi vaṭṭati.",
  "tika-vin05t:33_20": "Anāpucchā vā ābhogaṃ akatvā vā antogabbhe vā asaṃvutadvāre bahi vā nipajjantānaṃ āpatti.",
  "tika-vin05t:33_21": "Gabbhe vā bahi vā nipajjanakālepi “dvārajagganaṃ nāma mahādvāre dvārapālassa bhāro”ti ābhogaṃ katvā nipajjituṃ vaṭṭatiyeva.",
  "tika-vin05t:33_22": "Evaṃ lohapāsādādīsu ākāsatale nipajjantenapi dvāraṃ saṃvaritabbameva.",
  "tika-vin05t:34_0": "Ayañhettha saṅkhepo –",
  "tika-vin05t:34_1": "idaṃ divāpaṭisallīyanaṃ yena kenaci parikkhitte sadvārabandhe ṭhāne kathitaṃ,",
  "tika-vin05t:34_2": "tasmā abbhokāse vā rukkhamūle vā maṇḍape vā yattha katthaci sadvārabandhe nipajjantena dvāraṃ saṃvaritvāva nipajjitabbaṃ.",
  "tika-vin05t:34_3": "Sace mahāpariveṇaṃ hoti mahābodhiyaṅgaṇalohapāsādaṅgaṇasadisaṃ bahūnaṃ osaraṇaṭṭhānaṃ,",
  "tika-vin05t:34_4": "yattha dvāraṃ saṃvutampi saṃvutaṭṭhāne na tiṭṭhati,",
  "tika-vin05t:34_5": "dvāraṃ alabhantā pākāraṃ āruhitvāpi vicaranti,",
  "tika-vin05t:34_6": "tattha saṃvaraṇakiccaṃ natthi.",
  "tika-vin05t:34_7": "Rattiṃ dvāraṃ vivaritvā nipanno aruṇe uggate vuṭṭhāti, anāpatti.",
  "tika-vin05t:34_8": "Sace pana pabujjhitvā puna supati, āpatti.",
  "tika-vin05t:34_9": "Yo pana “aruṇe uggate vuṭṭhahissāmī”ti paricchinditvāva dvāraṃ asaṃvaritvā rattiṃ nipajjati,",
  "tika-vin05t:34_10": "yathāparicchedameva vuṭṭhāti,",
  "tika-vin05t:34_11": "tassa āpattiyeva.",
  "tika-vin05t:34_12": "Mahāpaccariyaṃ pana “evaṃ nipajjanto anādariyadukkaṭāpi na muccatī”ti vuttaṃ.",
  "tika-vin05t:35_0": "5.",
  "tika-vin05t:35_1": "Yo pana bahudeva rattiṃ jaggitvā addhānaṃ vā gantvā divā kilantarūpo mañce nisinno pāde bhūmito amocetvāva niddāvasena nipajjati,",
  "tika-vin05t:35_2": "tassa anāpatti.",
  "tika-vin05t:35_3": "Sace okkantaniddo ajānantopi pāde mañcakaṃ āropeti,",
  "tika-vin05t:35_4": "āpattiyeva.",
  "tika-vin05t:35_5": "Nisīditvā apassāya supantassa anāpatti.",
  "tika-vin05t:35_6": "Yopi ca “niddaṃ vinodessāmī”ti caṅkamanto patitvā sahasā vuṭṭhāti,",
  "tika-vin05t:35_7": "tassapi anāpatti.",
  "tika-vin05t:35_8": "Yo pana patitvā tattheva sayati,",
  "tika-vin05t:35_9": "na vuṭṭhāti,",
  "tika-vin05t:35_10": "tassa āpatti.",
  "tika-vin05t:36_0": "Ko muccati,",
  "tika-vin05t:36_1": "ko na muccatīti?",
  "tika-vin05t:36_2": "Mahāpaccariyaṃ tāva “ekabhaṅgena nipannako eva muccati.",
  "tika-vin05t:36_3": "Pāde pana bhūmito mocetvā nipannopi yakkhagahitakopi visaññībhūtopi na muccatī”ti vuttaṃ.",
  "tika-vin05t:36_4": "Kurundaṭṭhakathāyaṃ pana “bandhitvā nipajjāpitova muccatī”ti vuttaṃ.",
  "tika-vin05t:36_5": "Mahāaṭṭhakathāyaṃ pana “yo caṅkamanto mucchitvā patito tattheva supati,",
  "tika-vin05t:36_6": "tassapi avisayatāya āpatti na dissati.",
  "tika-vin05t:36_7": "Ācariyā pana evaṃ na kathayanti,",
  "tika-vin05t:36_8": "tasmā āpattiyevāti mahāpadumattherena vuttaṃ.",
  "tika-vin05t:36_9": "Dve pana janā āpattito muccantiyeva,",
  "tika-vin05t:36_10": "yo ca yakkhagahitako,",
  "tika-vin05t:36_11": "yo ca bandhitvā nipajjāpito”ti.",
  "tika-vin05t:37_0": "Iti pāḷimuttakavinayavinicchayasaṅgahe",
  "tika-vin05t:38_0": "Divāseyyavinicchayakathā samattā.",
  "tika-vin05t:39_0": "2. Parikkhāravinicchayakathā",
  "tika-vin05t:40_0": "6.",
  "tika-vin05t:40_1": "Parikkhāroti samaṇaparikkhāro.",
  "tika-vin05t:40_2": "Tatrāyaṃ kappiyākappiyaparikkhāravinicchayo –",
  "tika-vin05t:40_3": "keci tālapaṇṇacchattaṃ anto vā bahi vā pañcavaṇṇena suttena sibbitvā vaṇṇamaṭṭhaṃ karonti,",
  "tika-vin05t:40_4": "taṃ na vaṭṭati.",
  "tika-vin05t:40_5": "Ekavaṇṇena pana nīlena vā pītakena vā yena kenaci suttena anto vā bahi vā sibbituṃ,",
  "tika-vin05t:40_6": "chattadaṇḍaggāhakaṃ salākapañjaraṃ vā vinandhituṃ vaṭṭati,",
  "tika-vin05t:40_7": "tañca kho thirakaraṇatthaṃ vaṭṭati,",
  "tika-vin05t:40_8": "na vaṇṇamaṭṭhatthāya.",
  "tika-vin05t:40_9": "Chattapaṇṇesu makaradantakaṃ vā aḍḍhacandakaṃ vā chindituṃ na vaṭṭati.",
  "tika-vin05t:40_10": "Chattadaṇḍe gehatthambhesu viya ghaṭako vā vāḷarūpakaṃ vā na vaṭṭati.",
  "tika-vin05t:40_11": "Sacepi sabbattha āraggena lekhā dinnā hoti,",
  "tika-vin05t:40_12": "sāpi na vaṭṭati.",
  "tika-vin05t:40_13": "Ghaṭakaṃ vā vāḷarūpakaṃ vā bhinditvā dhāretabbaṃ,",
  "tika-vin05t:40_14": "lekhāpi ghaṃsitvā vā apanetabbā,",
  "tika-vin05t:40_15": "suttakena vā daṇḍo veṭhetabbo.",
  "tika-vin05t:40_16": "Daṇḍabunde pana ahicchattakasaṇṭhānaṃ vaṭṭati.",
  "tika-vin05t:40_17": "Vātappahārena acalanatthaṃ chattamaṇḍalikaṃ rajjukehi gāhetvā daṇḍe bandhanti,",
  "tika-vin05t:40_18": "tasmiṃ bandhanaṭṭhāne valayamiva ukkiritvā lekhaṃ ṭhapenti,",
  "tika-vin05t:40_19": "sā vaṭṭati.",
  "tika-vin05t:41_0": "7.",
  "tika-vin05t:41_1": "Cīvaramaṇḍanatthāya nānāsuttakehi satapadisadisaṃ sibbantā āgantukapaṭṭaṃ ṭhapenti,",
  "tika-vin05t:41_2": "aññampi yaṃ kiñci sūcikammavikāraṃ karonti,",
  "tika-vin05t:41_3": "paṭṭamukhe vā pariyante vā veṇiṃ vā saṅkhalikaṃ vā muggaraṃ vā evamādi sabbaṃ na vaṭṭati,",
  "tika-vin05t:41_4": "pakatisūcikammameva vaṭṭati.",
  "tika-vin05t:41_5": "Gaṇṭhikapaṭṭakañca pāsakapaṭṭakañca aṭṭhakoṇampi soḷasakoṇampi karonti,",
  "tika-vin05t:41_6": "tattha agghiyagayamuggarādīni dassenti,",
  "tika-vin05t:41_7": "kakkaṭakkhīni ukkiranti,",
  "tika-vin05t:41_8": "sabbaṃ na vaṭṭati,",
  "tika-vin05t:41_9": "catukoṇameva vaṭṭati,",
  "tika-vin05t:41_10": "koṇasuttapīḷakā ca cīvare ratte duviññeyyarūpā vaṭṭanti.",
  "tika-vin05t:41_11": "Kañjikapiṭṭhakhaliaalakādīsu cīvaraṃ pakkhipituṃ na vaṭṭati,",
  "tika-vin05t:41_12": "cīvarakammakāle pana hatthamalasūcimalādīnaṃ dhovanatthaṃ kiliṭṭhakāle ca dhovanatthaṃ vaṭṭati,",
  "tika-vin05t:41_13": "gandhaṃ vā lākhaṃ vā telaṃ vā rajane pakkhipituṃ na vaṭṭati.",
  "tika-vin05t:42_0": "Rajanesu ca haliddiṃ ṭhapetvā sabbaṃ mūlarajanaṃ vaṭṭati,",
  "tika-vin05t:42_1": "mañjiṭṭhiñca tuṅgahārañca ṭhapetvā sabbaṃ khandharajanaṃ vaṭṭati.",
  "tika-vin05t:42_2": "Tuṅgahāro nāma eko sakaṇṭakarukkho,",
  "tika-vin05t:42_3": "tassa haritālavaṇṇaṃ khandharajanaṃ hoti.",
  "tika-vin05t:42_4": "Loddañca kaṇḍulañca ṭhapetvā sabbaṃ tacarajanaṃ vaṭṭati.",
  "tika-vin05t:42_5": "Allipattañca nīlipattañca ṭhapetvā sabbaṃ pattarajanaṃ vaṭṭati.",
  "tika-vin05t:42_6": "Gihiparibhuttakaṃ pana allipattena ekavāraṃ rajituṃ vaṭṭati.",
  "tika-vin05t:42_7": "Kiṃsukapupphañca kusumbhapupphañca ṭhapetvā sabbaṃ puppharajanaṃ vaṭṭati.",
  "tika-vin05t:42_8": "Phalarajane pana na kiñci na vaṭṭati.",
  "tika-vin05t:43_0": "8.",
  "tika-vin05t:43_1": "Cīvaraṃ rajitvā saṅkhena vā maṇinā vā yena kenaci na ghaṭṭetabbaṃ,",
  "tika-vin05t:43_2": "bhūmiyaṃ jāṇukāni nihantvā hatthehi gahetvā doṇiyampi na ghaṃsitabbaṃ.",
  "tika-vin05t:43_3": "Doṇiyaṃ vā phalake vā ṭhapetvā ante gāhāpetvā hatthena paharituṃ pana vaṭṭati,",
  "tika-vin05t:43_4": "tampi muṭṭhinā na kātabbaṃ.",
  "tika-vin05t:43_5": "Porāṇakattherā pana doṇiyampi na ṭhapesuṃ.",
  "tika-vin05t:43_6": "Eko cīvaraṃ gahetvā tiṭṭhati,",
  "tika-vin05t:43_7": "aparo hatthe katvā hatthena paharati.",
  "tika-vin05t:43_8": "Cīvarassa kaṇṇasuttakaṃ na vaṭṭati,",
  "tika-vin05t:43_9": "rajitakāle chinditabbaṃ.",
  "tika-vin05t:43_10": "Yaṃ pana “anujānāmi,",
  "tika-vin05t:43_11": "bhikkhave,",
  "tika-vin05t:43_12": "kaṇṇasuttaka”nti evaṃ anuññātaṃ,",
  "tika-vin05t:43_13": "taṃ anuvāte pāsakaṃ katvā bandhitabbaṃ rajanakāle lagganatthāya.",
  "tika-vin05t:43_14": "Gaṇṭhikepi sobhākaraṇatthaṃ lekhā vā pīḷakā vā na vaṭṭati,",
  "tika-vin05t:43_15": "nāsetvā paribhuñjitabbaṃ.",
  "tika-vin05t:44_0": "9.",
  "tika-vin05t:44_1": "Patte vā thālake vā āraggena lekhaṃ karonti anto vā bahi vā,",
  "tika-vin05t:44_2": "na vaṭṭati.",
  "tika-vin05t:44_3": "Pattaṃ bhamaṃ āropetvā majjitvā pacanti “maṇivaṇṇaṃ karissāmā”ti,",
  "tika-vin05t:44_4": "na vaṭṭati,",
  "tika-vin05t:44_5": "telavaṇṇo pana vaṭṭati.",
  "tika-vin05t:44_6": "Pattamaṇḍale bhittikammaṃ na vaṭṭati,",
  "tika-vin05t:44_7": "makaradantakaṃ pana vaṭṭati.",
  "tika-vin05t:45_0": "Dhamakaraṇachattakassa upari vā heṭṭhā vā dhamakaraṇakucchiyaṃ vā lekhā na vaṭṭati,",
  "tika-vin05t:45_1": "chattamukhavaṭṭiyaṃ panassa lekhā vaṭṭati.",
  "tika-vin05t:46_0": "10.",
  "tika-vin05t:46_1": "Kāyabandhanassa sobhanatthaṃ tahiṃ tahiṃ diguṇaṃ suttaṃ koṭṭenti,",
  "tika-vin05t:46_2": "kakkaṭakkhīni uṭṭhāpenti,",
  "tika-vin05t:46_3": "na vaṭṭati,",
  "tika-vin05t:46_4": "ubhosu pana antesu dasāmukhassa thirabhāvāya diguṇaṃ koṭṭetuṃ vaṭṭati.",
  "tika-vin05t:46_5": "Dasāmukhe pana ghaṭakaṃ vā makaramukhaṃ vā deḍḍubhasīsaṃ vā yaṃ kiñci vikārarūpaṃ kātuṃ na vaṭṭati,",
  "tika-vin05t:46_6": "tattha tattha acchīni dassetvā mālākammādīni vā katvā koṭṭitakāyabandhanampi na vaṭṭati,",
  "tika-vin05t:46_7": "ujukameva pana macchakaṇṭakaṃ vā khajjūripattakaṃ vā maṭṭhakapaṭṭikaṃ vā katvā koṭṭetuṃ vaṭṭati.",
  "tika-vin05t:46_8": "Kāyabandhanassa dasā ekā vaṭṭati,",
  "tika-vin05t:46_9": "dve tīṇi cattāripi vaṭṭanti,",
  "tika-vin05t:46_10": "tato paraṃ na vaṭṭanti.",
  "tika-vin05t:46_11": "Rajjukakāyabandhanaṃ ekameva vaṭṭati,",
  "tika-vin05t:46_12": "pāmaṅgasaṇṭhānaṃ pana ekampi na vaṭṭati,",
  "tika-vin05t:46_13": "dasā pana pāmaṅgasaṇṭhānāpi vaṭṭati,",
  "tika-vin05t:46_14": "bahurajjuke ekato katvā ekena nirantaraṃ veṭhetvā kataṃ bahurajjukanti na vattabbaṃ,",
  "tika-vin05t:46_15": "taṃ vaṭṭati.",
  "tika-vin05t:47_0": "Kāyabandhanavidhe aṭṭhamaṅgalādikaṃ yaṃ kiñci vikārarūpaṃ na vaṭṭati,",
  "tika-vin05t:47_1": "paricchedalekhāmattaṃ vaṭṭati.",
  "tika-vin05t:47_2": "Vidhakassa ubhosu antesu thirakaraṇatthāya ghaṭakaṃ karonti,",
  "tika-vin05t:47_3": "ayampi vaṭṭati.",
  "tika-vin05t:48_0": "11.",
  "tika-vin05t:48_1": "Añjaniyaṃ itthipurisacatuppadasakuṇarūpaṃ vā mālākammalatākammamakaradantakagomuttakaaḍḍhacandakādibhedaṃ vā vikārarūpaṃ na vaṭṭati,",
  "tika-vin05t:48_2": "ghaṃsitvā vā bhinditvā vā yathā vā na paññāyati,",
  "tika-vin05t:48_3": "tathā suttakena veṭhetvā vaḷañjetabbā.",
  "tika-vin05t:48_4": "Ujukameva pana caturaṃsā vā aṭṭhaṃsā vā soḷasaṃsā vā añjanī vaṭṭati.",
  "tika-vin05t:48_5": "Heṭṭhatopissā dve vā tisso vā vaṭṭalekhāyo vaṭṭanti,",
  "tika-vin05t:48_6": "gīvāyampissā pidhānakabandhanatthaṃ ekā vaṭṭalekhā vaṭṭati.",
  "tika-vin05t:49_0": "Añjanīsalākāyapi vaṇṇamaṭṭhakammaṃ na vaṭṭati,",
  "tika-vin05t:49_1": "añjanīthavikāyapi yaṃ kiñci nānāvaṇṇena suttena vaṇṇamaṭṭhakammaṃ na vaṭṭati.",
  "tika-vin05t:49_2": "Eseva nayo kuñcikakosakepi.",
  "tika-vin05t:49_3": "Kuñcikāya vaṇṇamaṭṭhakammaṃ na vaṭṭati,",
  "tika-vin05t:49_4": "tathā sipāṭikāya.",
  "tika-vin05t:49_5": "Ekavaṇṇasuttena pana yena kenaci yaṃ kiñci sibbituṃ vaṭṭati.",
  "tika-vin05t:50_0": "12.",
  "tika-vin05t:50_1": "Ārakaṇṭakepi vaṭṭamaṇikaṃ vā aññaṃ vā vaṇṇamaṭṭhaṃ na vaṭṭati,",
  "tika-vin05t:50_2": "gīvāyaṃ pana paricchedalekhā vaṭṭati.",
  "tika-vin05t:50_3": "Pipphalikepi maṇikaṃ vā pīḷakaṃ vā yaṃ kiñci uṭṭhāpetuṃ na vaṭṭati,",
  "tika-vin05t:50_4": "daṇḍake pana paricchedalekhā vaṭṭati.",
  "tika-vin05t:50_5": "Nakhacchedanaṃ valitakaṃyeva karonti,",
  "tika-vin05t:50_6": "tasmā taṃ vaṭṭati.",
  "tika-vin05t:50_7": "Uttarāraṇiyaṃ vāpi araṇidhanuke vā uparipellanadaṇḍake vā mālākammādi yaṃ kiñci vaṇṇamaṭṭhaṃ na vaṭṭati.",
  "tika-vin05t:50_8": "Pellanadaṇḍakassa pana vemajjhe maṇḍalaṃ hoti,",
  "tika-vin05t:50_9": "tattha paricchedalekhāmattaṃ vaṭṭati.",
  "tika-vin05t:50_10": "Sūcisaṇḍāsaṃ karonti,",
  "tika-vin05t:50_11": "yena sūciṃ ḍaṃsāpetvā ghaṃsanti,",
  "tika-vin05t:50_12": "tattha makaramukhādikaṃ yaṃ kiñci vaṇṇamaṭṭhaṃ na vaṭṭati,",
  "tika-vin05t:50_13": "sūciḍaṃsanatthaṃ pana mukhamattaṃ hoti,",
  "tika-vin05t:50_14": "taṃ vaṭṭati.",
  "tika-vin05t:51_0": "Dantakaṭṭhacchedanavāsiyampi yaṃ kiñci vaṇṇamaṭṭhaṃ na vaṭṭati,",
  "tika-vin05t:51_1": "ujukameva kappiyalohena ubhosu vā passesu caturaṃsaṃ vā aṭṭhaṃsaṃ vā bandhituṃ vaṭṭati.",
  "tika-vin05t:51_2": "Kattaradaṇḍepi yaṃ kiñci vaṇṇamaṭṭhaṃ na vaṭṭati,",
  "tika-vin05t:51_3": "heṭṭhā ekā vā dve vā vaṭṭalekhā upari ahicchattakamakuḷamattañca vaṭṭati.",
  "tika-vin05t:52_0": "13.",
  "tika-vin05t:52_1": "Telabhājanesu visāṇe vā nāḷiyaṃ vā alābuke vā āmaṇḍasārake vā ṭhapetvā itthirūpaṃ purisarūpañca avasesaṃ sabbampi vaṇṇamaṭṭhakammaṃ vaṭṭati.",
  "tika-vin05t:52_2": "Mañcapīṭhe bhisibimbohane bhūmattharaṇe pādapuñchane caṅkamanabhisiyā sammuñjaniyaṃ kacavarachaḍḍanake",
  "tika-vin05t:52_3": "rajanadoṇikāya pānīyauḷuṅke pānīyaghaṭe pādakathalikāya phalakapīṭhake valayādhārake daṇḍādhārake pattapidhāne",
  "tika-vin05t:52_4": "tālavaṇṭe bījaneti etesu sabbaṃ mālākammādi vaṇṇamaṭṭhakammaṃ vaṭṭati.",
  "tika-vin05t:53_0": "14.",
  "tika-vin05t:53_1": "Senāsane pana dvārakavāṭavātapānakavāṭādīsu sabbaratanamayampi vaṇṇamaṭṭhakammaṃ vaṭṭati.",
  "tika-vin05t:53_2": "Senāsane kiñci paṭisedhetabbaṃ natthi aññatra viruddhasenāsanā.",
  "tika-vin05t:53_3": "Viruddhasenāsanaṃ nāma aññesaṃ sīmāya rājavallabhehi katasenāsanaṃ vuccati.",
  "tika-vin05t:53_4": "Tasmā ye tādisaṃ senāsanaṃ karonti,",
  "tika-vin05t:53_5": "te vattabbā “mā amhākaṃ sīmāya senāsanaṃ karothā”ti.",
  "tika-vin05t:53_6": "Anādiyitvā karontiyeva,",
  "tika-vin05t:53_7": "punapi vattabbā “mā evaṃ akattha,",
  "tika-vin05t:53_8": "mā amhākaṃ uposathapavāraṇānaṃ antarāyamakattha,",
  "tika-vin05t:53_9": "mā sāmaggiṃ bhindittha,",
  "tika-vin05t:53_10": "tumhākaṃ senāsanaṃ katampi kataṭṭhāne na ṭhassatī”ti.",
  "tika-vin05t:53_11": "Sace balakkārena karontiyeva,",
  "tika-vin05t:53_12": "yadā tesaṃ lajjiparisā ussannā hoti,",
  "tika-vin05t:53_13": "sakkā ca hoti laddhuṃ dhammiko vinicchayo,",
  "tika-vin05t:53_14": "tadā tesaṃ pesetabbaṃ “tumhākaṃ āvāsaṃ harathā”ti.",
  "tika-vin05t:53_15": "Sace yāvatatiyaṃ pesite haranti, sādhu.",
  "tika-vin05t:53_16": "No ce haranti,",
  "tika-vin05t:53_17": "ṭhapetvā bodhiñca cetiyañca avasesasenāsanāni bhinditabbāni,",
  "tika-vin05t:53_18": "no ca kho aparibhogaṃ karontehi,",
  "tika-vin05t:53_19": "paṭipāṭiyā pana chadanagopānasīiṭṭhakādīni apanetvā tesaṃ pesetabbaṃ “tumhākaṃ dabbasambhāre harathā”ti.",
  "tika-vin05t:53_20": "Sace haranti, sādhu.",
  "tika-vin05t:53_21": "No ce haranti,",
  "tika-vin05t:53_22": "atha tesu dabbasambhāresu himavassavātātapādīhi pūtibhūtesu vā corehi vā haṭesu agginā vā daḍḍhesu sīmasāmikā bhikkhū anupavajjā,",
  "tika-vin05t:53_23": "na labbhā codetuṃ “tumhehi amhākaṃ dabbasambhārā nāsitā”ti vā “tumhākaṃ gīvā”ti vā.",
  "tika-vin05t:53_24": "Yaṃ pana sīmasāmikehi bhikkhūhi kataṃ,",
  "tika-vin05t:53_25": "taṃ sukatameva hoti.",
  "tika-vin05t:53_26": "Yopi bhikkhu bahussuto vinayaññū aññaṃ bhikkhuṃ akappiyaparikkhāraṃ gahetvā vicarantaṃ disvā chindāpeyya vā bhindāpeyya vā,",
  "tika-vin05t:53_27": "anupavajjo,",
  "tika-vin05t:53_28": "so neva codetabbo na sāretabbo,",
  "tika-vin05t:53_29": "na taṃ labbhā vattuṃ “ayaṃ nāma mama parikkhāro tayā nāsito,",
  "tika-vin05t:53_30": "taṃ me dehī”ti.",
  "tika-vin05t:54_0": "Iti pāḷimuttakavinayavinicchayasaṅgahe",
  "tika-vin05t:55_0": "Parikkhāravinicchayakathā samattā.",
  "tika-vin05t:56_0": "3. Bhesajjādikaraṇavinicchayakathā",
  "tika-vin05t:57_0": "15.",
  "tika-vin05t:57_1": "Bhesajjakaraṇaparittapaṭisanthāresu pana bhesajjakaraṇe tāva ayaṃ vinicchayo –",
  "tika-vin05t:57_2": "āgatāgatassa parajanassa bhesajjaṃ na kātabbaṃ,",
  "tika-vin05t:57_3": "karonto dukkaṭaṃ āpajjati.",
  "tika-vin05t:57_4": "Pañcannaṃ pana sahadhammikānaṃ kātabbaṃ bhikkhussa bhikkhuniyā sikkhamānāya sāmaṇerassa sāmaṇeriyāti.",
  "tika-vin05t:57_5": "Samasīlasaddhāpaññānañhi etesaṃ tīsu sikkhāsu yuttānaṃ bhesajjaṃ akātuṃ na labbhati.",
  "tika-vin05t:57_6": "Karontena ca sace tesaṃ atthi,",
  "tika-vin05t:57_7": "tesaṃ santakaṃ gahetvā yojetvā dātabbaṃ,",
  "tika-vin05t:57_8": "sace natthi,",
  "tika-vin05t:57_9": "attano santakaṃ kātabbaṃ.",
  "tika-vin05t:57_10": "Sace attanopi natthi,",
  "tika-vin05t:57_11": "bhikkhācāravattena vā ñātakapavāritaṭṭhānato vā pariyesitabbaṃ,",
  "tika-vin05t:57_12": "alabhantena gilānassa atthāya akataviññattiyāpi āharitvā kātabbaṃ.",
  "tika-vin05t:58_0": "16.",
  "tika-vin05t:58_1": "Aparesampi pañcannaṃ kātuṃ vaṭṭati mātu pitu tadupaṭṭhākānaṃ attano veyyāvaccakarassa paṇḍupalāsassa cāti.",
  "tika-vin05t:58_2": "Paṇḍupalāso nāma yo pabbajjāpekkho yāva pattacīvaraṃ paṭiyādiyati,",
  "tika-vin05t:58_3": "tāva vihāre vasati.",
  "tika-vin05t:58_4": "Tesu sace mātāpitaro issarā honti na paccāsīsanti,",
  "tika-vin05t:58_5": "akātuṃ vaṭṭati.",
  "tika-vin05t:58_6": "Sace pana rajjepi ṭhitā paccāsīsanti,",
  "tika-vin05t:58_7": "akātuṃ na vaṭṭati.",
  "tika-vin05t:58_8": "Bhesajjaṃ paccāsīsantānaṃ bhesajjaṃ dātabbaṃ,",
  "tika-vin05t:58_9": "yojetuṃ ajānantānaṃ yojetvā dātabbaṃ.",
  "tika-vin05t:58_10": "Sabbesaṃ atthāya sahadhammikesu vuttanayeneva pariyesitabbaṃ.",
  "tika-vin05t:58_11": "Sace pana mātaraṃ vihāraṃ ānetvā jaggati,",
  "tika-vin05t:58_12": "sabbaṃ parikammaṃ anāmasantena kātabbaṃ,",
  "tika-vin05t:58_13": "khādanīyabhojanīyaṃ sahatthā dātabbaṃ.",
  "tika-vin05t:58_14": "Pitā pana yathā sāmaṇero,",
  "tika-vin05t:58_15": "evaṃ sahatthena nhāpanasambāhanādīni katvā upaṭṭhātabbo.",
  "tika-vin05t:58_16": "Ye ca mātāpitaro upaṭṭhahanti paṭijagganti,",
  "tika-vin05t:58_17": "tesampi evameva kātabbaṃ.",
  "tika-vin05t:58_18": "Veyyāvaccakaro nāma yo vetanaṃ gahetvā araññe dārūni vā chindati,",
  "tika-vin05t:58_19": "aññaṃ vā kiñci kammaṃ karoti,",
  "tika-vin05t:58_20": "tassa roge uppanne yāva ñātakā na passanti,",
  "tika-vin05t:58_21": "tāva bhesajjaṃ kātabbaṃ.",
  "tika-vin05t:58_22": "Yo pana bhikkhunissitakova hutvā sabbakammāni karoti,",
  "tika-vin05t:58_23": "tassa bhesajjaṃ kātabbameva.",
  "tika-vin05t:58_24": "Paṇḍupalāsepi sāmaṇere viya paṭipajjitabbaṃ.",
  "tika-vin05t:59_0": "17.",
  "tika-vin05t:59_1": "Aparesampi dasannaṃ kātuṃ vaṭṭati jeṭṭhabhātu kaniṭṭhabhātu jeṭṭhabhaginiyā kaniṭṭhabhaginiyā cūḷamātuyā",
  "tika-vin05t:59_2": "mahāmātuyā cūḷapituno mahāpituno pitucchāya mātulassāti.",
  "tika-vin05t:59_3": "Tesaṃ pana sabbesampi karontena tesaṃyeva santakaṃ bhesajjaṃ gahetvā kevalaṃ yojetvā dātabbaṃ.",
  "tika-vin05t:59_4": "Sace pana nappahonti yācanti ca “detha no, bhante,",
  "tika-vin05t:59_5": "tumhākaṃ paṭidassāmā”ti,",
  "tika-vin05t:59_6": "tāvakālikaṃ dātabbaṃ.",
  "tika-vin05t:59_7": "Sacepi na yācanti,",
  "tika-vin05t:59_8": "“amhākaṃ bhesajjaṃ atthi,",
  "tika-vin05t:59_9": "tāvakālikaṃ gaṇhathā”ti vatvā vā “yadā tesaṃ bhavissati,",
  "tika-vin05t:59_10": "tadā dassantī”ti ābhogaṃ vā katvā dātabbaṃ.",
  "tika-vin05t:59_11": "Sace paṭidenti,",
  "tika-vin05t:59_12": "gahetabbaṃ.",
  "tika-vin05t:59_13": "No ce denti,",
  "tika-vin05t:59_14": "na codetabbā.",
  "tika-vin05t:59_15": "Ete dasa ñātake ṭhapetvā aññesaṃ na kātabbaṃ.",
  "tika-vin05t:60_0": "Etesaṃ puttaparamparāya pana yāva sattamā kulaparivaṭṭā,",
  "tika-vin05t:60_1": "tāva cattāro paccaye āharāpentassa akataviññatti vā bhesajjaṃ karontassa vejjakammaṃ vā kuladūsakāpatti vā na hoti.",
  "tika-vin05t:60_2": "Sace bhātu jāyā,",
  "tika-vin05t:60_3": "bhaginiyā sāmiko vā gilāno hoti,",
  "tika-vin05t:60_4": "ñātakā ce,",
  "tika-vin05t:60_5": "tesampi vaṭṭati.",
  "tika-vin05t:60_6": "Aññātakā ce,",
  "tika-vin05t:60_7": "bhātu ca bhaginiyā ca katvā dātabbaṃ “tumhākaṃ jagganaṭṭhāne dethā”ti.",
  "tika-vin05t:60_8": "Atha vā tesaṃ puttānaṃ katvā dātabbaṃ “tumhākaṃ mātāpitūnaṃ dethā”ti.",
  "tika-vin05t:60_9": "Etenupāyena sabbapadesu vinicchayo veditabbo.",
  "tika-vin05t:61_0": "Tesaṃ atthāya ca sāmaṇerehi araññato bhesajjaṃ āharāpentena ñātisāmaṇerehi vā āharāpetabbaṃ,",
  "tika-vin05t:61_1": "aññātakehi attano atthāya vā āharāpetvā dātabbaṃ.",
  "tika-vin05t:61_2": "Tehipi “upajjhāyassa āharāmā”ti vattasīsena āharitabbaṃ.",
  "tika-vin05t:61_3": "Upajjhāyassa mātāpitaro gilānā vihāraṃ āgacchanti,",
  "tika-vin05t:61_4": "upajjhāyo ca disāpakkanto hoti,",
  "tika-vin05t:61_5": "saddhivihārikena upajjhāyassa santakaṃ bhesajjaṃ dātabbaṃ.",
  "tika-vin05t:61_6": "No ce atthi,",
  "tika-vin05t:61_7": "attano bhesajjaṃ upajjhāyassa pariccajitvā dātabbaṃ.",
  "tika-vin05t:61_8": "Attanopi asante vuttanayeneva pariyesitvā upajjhāyassa santakaṃ katvā dātabbaṃ.",
  "tika-vin05t:61_9": "Upajjhāyenapi saddhivihārikassa mātāpitūsu evameva paṭipajjitabbaṃ.",
  "tika-vin05t:61_10": "Eseva nayo ācariyantevāsikesupi.",
  "tika-vin05t:61_11": "Aññopi yo āgantuko vā coro vā yuddhaparājito issaro vā ñātakehi pariccatto kapaṇo vā gamiyamanusso vā gilāno hutvā vihāraṃ pavisati,",
  "tika-vin05t:61_12": "sabbesaṃ apaccāsīsantena bhesajjaṃ kātabbaṃ.",
  "tika-vin05t:62_0": "18.",
  "tika-vin05t:62_1": "Saddhaṃ kulaṃ hoti catūhi paccayehi upaṭṭhāyakaṃ bhikkhusaṅghassa mātāpituṭṭhāniyaṃ,",
  "tika-vin05t:62_2": "tatra ce koci gilāno hoti,",
  "tika-vin05t:62_3": "tassatthāya vissāsena “bhesajjaṃ katvā bhante dethā”ti vadanti,",
  "tika-vin05t:62_4": "neva dātabbaṃ na kātabbaṃ.",
  "tika-vin05t:62_5": "Atha pana kappiyaṃ ñatvā evaṃ pucchanti “bhante,",
  "tika-vin05t:62_6": "asukassa nāma rogassa kiṃ bhesajjaṃ karontī”ti,",
  "tika-vin05t:62_7": "“idañcidañca gahetvā karontī”ti vattuṃ vaṭṭati. “Bhante,",
  "tika-vin05t:62_8": "mayhaṃ mātā gilānā,",
  "tika-vin05t:62_9": "bhesajjaṃ tāva ācikkhathā”ti evaṃ pucchite pana na ācikkhitabbaṃ,",
  "tika-vin05t:62_10": "aññamaññaṃ pana kathā kātabbā “āvuso,",
  "tika-vin05t:62_11": "asukassa nāma bhikkhuno imasmiṃ roge kiṃ bhesajjaṃ kariṃsū”ti.",
  "tika-vin05t:62_12": "Idañcidañca bhesajjaṃ bhanteti.",
  "tika-vin05t:62_13": "Taṃ sutvā itaro mātu bhesajjaṃ karoti, vaṭṭati.",
  "tika-vin05t:62_14": "Mahāpadumatthero kira vasabharaññopi deviyā roge uppanne ekāya itthiyā āgantvā pucchito “na jānāmī”ti avatvā evameva bhikkhūhi saddhiṃ samullapesi.",
  "tika-vin05t:62_15": "Taṃ sutvā tassā bhesajjamakaṃsu.",
  "tika-vin05t:62_16": "Vūpasante ca roge ticīvarena tīhi ca kahāpaṇasatehi saddhiṃ bhesajjacaṅkoṭakaṃ pūretvā āharitvā therassa pādamūle ṭhapetvā “bhante,",
  "tika-vin05t:62_17": "pupphapūjaṃ karothā”ti āhaṃsu.",
  "tika-vin05t:62_18": "Thero “ācariyabhāgo nāma aya”nti kappiyavasena gāhāpetvā pupphapūjamakāsi.",
  "tika-vin05t:62_19": "Evaṃ tāva bhesajje paṭipajjitabbaṃ.",
  "tika-vin05t:63_0": "19.",
  "tika-vin05t:63_1": "Paritte pana “gilānassa parittaṃ karotha,",
  "tika-vin05t:63_2": "bhante”ti vutte na kātabbaṃ,",
  "tika-vin05t:63_3": "“parittaṃ bhaṇathā”ti vutte pana bhaṇitabbaṃ.",
  "tika-vin05t:63_4": "Sacepissa evaṃ hoti “manussā nāma na jānanti,",
  "tika-vin05t:63_5": "akariyamāne vippaṭisārino bhavissantī”ti, kātabbaṃ.",
  "tika-vin05t:63_6": "“Parittodakaṃ parittasuttaṃ katvā dethā”ti vutte pana tesaṃyeva udakaṃ hatthena cāletvā suttaṃ parimajjitvā dātabbaṃ.",
  "tika-vin05t:63_7": "Sace vihārato udakaṃ attano santakaṃ vā suttaṃ deti, dukkaṭaṃ.",
  "tika-vin05t:63_8": "Manussā udakañca suttañca gahetvā nisīditvā “parittaṃ bhaṇathā”ti vadanti, kātabbaṃ.",
  "tika-vin05t:63_9": "No ce jānanti,",
  "tika-vin05t:63_10": "ācikkhitabbaṃ.",
  "tika-vin05t:63_11": "Bhikkhūnaṃ nisinnānaṃ pādesu udakaṃ ākiritvā suttañca ṭhapetvā gacchanti “parittaṃ karotha,",
  "tika-vin05t:63_12": "parittaṃ bhaṇathā”ti,",
  "tika-vin05t:63_13": "na pādā apanetabbā.",
  "tika-vin05t:63_14": "Manussā hi vippaṭisārino honti.",
  "tika-vin05t:63_15": "Antogāmepi gilānassa atthāya vihāraṃ pesenti “parittaṃ bhaṇantū”ti,",
  "tika-vin05t:63_16": "bhaṇitabbaṃ.",
  "tika-vin05t:63_17": "Antogāme rājagehādīsu roge vā upaddave vā uppanne pakkosāpetvā bhaṇāpenti,",
  "tika-vin05t:63_18": "āṭānāṭiyasuttādīni bhaṇitabbāni.",
  "tika-vin05t:63_19": "“Āgantvā gilānassa sikkhāpadāni dentu,",
  "tika-vin05t:63_20": "dhammaṃ kathentu,",
  "tika-vin05t:63_21": "rājantepure vā amaccagehe vā āgantvā sikkhāpadāni dentu,",
  "tika-vin05t:63_22": "dhammaṃ kathentū”ti pesitepi gantvā sikkhāpadāni dātabbāni,",
  "tika-vin05t:63_23": "dhammo kathetabbo.",
  "tika-vin05t:63_24": "“Matānaṃ parivāratthaṃ āgacchantū”ti pakkosanti,",
  "tika-vin05t:63_25": "na gantabbaṃ.",
  "tika-vin05t:63_26": "“Sīvathikadassane asubhadassane ca maraṇassatiṃ paṭilabhissāmā”ti kammaṭṭhānasīsena gantuṃ vaṭṭati.",
  "tika-vin05t:63_27": "“Pahāredinne matepi amaraṇādhippāyassa anāpatti vuttā”ti na ettakeneva amanussagahitassa pahāro dātabbo,",
  "tika-vin05t:63_28": "tālapaṇṇaṃ pana parittasuttaṃ vā hatthe vā pāde vā bandhitabbaṃ,",
  "tika-vin05t:63_29": "ratanasuttādīni parittāni bhaṇitabbāni,",
  "tika-vin05t:63_30": "“mā sīlavantaṃ bhikkhuṃ viheṭhehī”ti dhammakathā kātabbā,",
  "tika-vin05t:63_31": "āṭānāṭiyaparittaṃ vā bhaṇitabbaṃ.",
  "tika-vin05t:64_0": "Idha pana āṭānāṭiyaparittassa parikammaṃ veditabbaṃ.",
  "tika-vin05t:64_1": "Paṭhamameva hi āṭānāṭiyasuttaṃ na bhaṇitabbaṃ,",
  "tika-vin05t:64_2": "mettasuttaṃ dhajaggasuttaṃ ratanasuttanti imāni sattāhaṃ bhaṇitabbāni.",
  "tika-vin05t:64_3": "Sace muñcati, sundaraṃ.",
  "tika-vin05t:64_4": "No ce muñcati,",
  "tika-vin05t:64_5": "āṭānāṭiyasuttaṃ bhaṇitabbaṃ.",
  "tika-vin05t:64_6": "Taṃ bhaṇantena ca bhikkhunā piṭṭhaṃ vā maṃsaṃ vā na khāditabbaṃ,",
  "tika-vin05t:64_7": "susāne na vasitabbaṃ. Kasmā?",
  "tika-vin05t:64_8": "Amanussā otāraṃ labhanti.",
  "tika-vin05t:64_9": "Parittakaraṇaṭṭhānaṃ haritūpalittaṃ kāretvā tattha parisuddhaṃ āsanaṃ paññapetvā nisīditabbaṃ.",
  "tika-vin05t:64_10": "Parittakārako bhikkhu vihārato gharaṃ nentehi phalakāvudhehi parivāretvā netabbo.",
  "tika-vin05t:64_11": "Abbhokāse nisīditvā na vattabbaṃ,",
  "tika-vin05t:64_12": "dvāravātapānāni pidahitvā nisinnena āvudhahatthehi samparivāritena mettacittaṃ purecārikaṃ katvā vattabbaṃ,",
  "tika-vin05t:64_13": "paṭhamaṃ sikkhāpadāni gāhāpetvā sīle patiṭṭhitassa parittaṃ kātabbaṃ.",
  "tika-vin05t:64_14": "Evampi mocetuṃ asakkontena vihāraṃ netvā cetiyaṅgaṇe nipajjāpetvā āsanapūjaṃ kāretvā dīpe jālāpetvā cetiyaṅgaṇaṃ sammajjitvā maṅgalakathā vattabbā,",
  "tika-vin05t:64_15": "sabbasannipāto ghosetabbo,",
  "tika-vin05t:64_16": "vihārassa upavane jeṭṭhakarukkho nāma hoti,",
  "tika-vin05t:64_17": "tattha “bhikkhusaṅgho tumhākaṃ āgamanaṃ patimānetī”ti pahiṇitabbaṃ.",
  "tika-vin05t:64_18": "Sabbasannipātaṭṭhāne anāgantuṃ nāma na labhati,",
  "tika-vin05t:64_19": "tato amanussagahitako “tvaṃ konāmosī”ti pucchitabbo,",
  "tika-vin05t:64_20": "nāme kathite nāmeneva ālapitabbo,",
  "tika-vin05t:64_21": "“itthannāma tuyhaṃ mālāgandhādīsu patti,",
  "tika-vin05t:64_22": "āsanapūjāyaṃ patti,",
  "tika-vin05t:64_23": "piṇḍapāte patti,",
  "tika-vin05t:64_24": "bhikkhusaṅghena tuyhaṃ paṇṇākāratthāya mahāmaṅgalakathā vuttā,",
  "tika-vin05t:64_25": "bhikkhusaṅghe gāravena etaṃ muñcāhī”ti mocetabbo.",
  "tika-vin05t:64_26": "Sace na muñcati,",
  "tika-vin05t:64_27": "devatānaṃ ārocetabbaṃ “tumhe jānātha,",
  "tika-vin05t:64_28": "ayaṃ amanusso amhākaṃ vacanaṃ na karoti,",
  "tika-vin05t:64_29": "mayaṃ buddhaāṇaṃ karissāmā”ti parittaṃ kātabbaṃ.",
  "tika-vin05t:64_30": "Etaṃ tāva gihīnaṃ parikammaṃ.",
  "tika-vin05t:64_31": "Sace pana bhikkhu amanussena gahito hoti,",
  "tika-vin05t:64_32": "āsanāni dhovitvā sabbasannipātaṃ ghosāpetvā gandhamālādīsu pattiṃ datvā parittaṃ bhaṇitabbaṃ,",
  "tika-vin05t:64_33": "idaṃ bhikkhūnaṃ parikammaṃ.",
  "tika-vin05t:64_34": "Evaṃ paritte paṭipajjitabbaṃ.",
  "tika-vin05t:65_0": "20.",
  "tika-vin05t:65_1": "Paṭisanthāre pana ayaṃ vinicchayo –",
  "tika-vin05t:65_2": "anāmaṭṭhapiṇḍapāto kassa dātabbo,",
  "tika-vin05t:65_3": "kassa na dātabbo?",
  "tika-vin05t:65_4": "Mātāpitūnaṃ tāva dātabbo.",
  "tika-vin05t:65_5": "Sacepi kahāpaṇagghanako hoti,",
  "tika-vin05t:65_6": "saddhādeyyavinipātanaṃ natthi.",
  "tika-vin05t:65_7": "Mātāpituupaṭṭhākānaṃ veyyāvaccakarassa paṇḍupalāsassa cāti etesampi dātabbo.",
  "tika-vin05t:65_8": "Tattha paṇḍupalāsassa thālake pakkhipitvāpi dātuṃ vaṭṭati,",
  "tika-vin05t:65_9": "taṃ ṭhapetvā aññesaṃ agārikānaṃ mātāpitūnampi na vaṭṭati.",
  "tika-vin05t:65_10": "Pabbajitaparibhogo hi agārikānaṃ cetiyaṭṭhāniyo.",
  "tika-vin05t:65_11": "Apica anāmaṭṭhapiṇḍapātho nāmesa sampattassa dāmarikacorassapi issariyassapi dātabbo. Kasmā?",
  "tika-vin05t:65_12": "Te hi adīyamānepi “na dentī”ti āmasitvā dīyamānepi “ucchiṭṭhakaṃ dentī”ti kujjhanti,",
  "tika-vin05t:65_13": "kuddhā jīvitāpi voropenti,",
  "tika-vin05t:65_14": "sāsanassapi antarāyaṃ karonti.",
  "tika-vin05t:65_15": "Rajjaṃ patthayamānassa vicarato coranāgassa vatthu cettha kathetabbaṃ.",
  "tika-vin05t:65_16": "Evaṃ anāmaṭṭhapiṇḍapāte paṭipajjitabbaṃ.",
  "tika-vin05t:66_0": "Paṭisanthāro ca nāmāyaṃ kassa kātabbo,",
  "tika-vin05t:66_1": "kassa na kātabbo?",
  "tika-vin05t:66_2": "Paṭisanthāro nāma vihāraṃ sampattassa yassa kassaci āgantukassa vā daliddassa vā corassa vā issarassa vā kātabboyeva. Kathaṃ?",
  "tika-vin05t:66_3": "Āgantukaṃ tāva khīṇaparibbayaṃ vihāraṃ sampattaṃ disvā “pānīyaṃ pivā”ti dātabbaṃ,",
  "tika-vin05t:66_4": "pādamakkhanatelaṃ dātabbaṃ,",
  "tika-vin05t:66_5": "kāle āgatassa yāgubhattaṃ,",
  "tika-vin05t:66_6": "vikāle āgatassa sace taṇḍulā atthi,",
  "tika-vin05t:66_7": "taṇḍulā dātabbā.",
  "tika-vin05t:66_8": "Avelāya sampattopi “gacchāhī”ti na vattabbo,",
  "tika-vin05t:66_9": "sayanaṭṭhānaṃ dātabbaṃ.",
  "tika-vin05t:66_10": "Sabbaṃ apaccāsīyanteneva kātabbaṃ.",
  "tika-vin05t:66_11": "“Manussā nāma catupaccayadāyakā,",
  "tika-vin05t:66_12": "evaṃ saṅgahe kariyamāne punappunaṃ pasīditvā upakāraṃ karissantī”ti cittaṃ na uppādetabbaṃ.",
  "tika-vin05t:66_13": "Corānaṃ pana saṅghikampi dātabbaṃ.",
  "tika-vin05t:66_14": "Paṭisanthārānisaṃsadīpanatthañca coranāgavatthu,",
  "tika-vin05t:66_15": "bhātarā saddhiṃ jambudīpagatassa mahānāgarañño vatthu,",
  "tika-vin05t:66_16": "piturājassa rajje catunnaṃ amaccānaṃ vatthu,",
  "tika-vin05t:66_17": "abhayacoravatthūti evamādīni bahūni vatthūni mahāaṭṭhakathāyaṃ vitthārato vuttāni.",
  "tika-vin05t:67_0": "Tatrāyaṃ ekavatthudīpanā –",
  "tika-vin05t:67_1": "sīhaḷadīpe kira abhayo nāma coro pañcasataparivāro ekasmiṃ ṭhāne khandhāvāraṃ bandhitvā samantā tiyojanaṃ ubbāsetvā vasati.",
  "tika-vin05t:67_2": "Anurādhapuravāsino kadambanadiṃ na uttaranti,",
  "tika-vin05t:67_3": "cetiyagirimagge janasañcāro upacchinno.",
  "tika-vin05t:67_4": "Athekadivasaṃ coro “cetiyagiriṃ vilumpissāmī”ti agamāsi.",
  "tika-vin05t:67_5": "Ārāmikā disvā dīghabhāṇakaabhayattherassa ārocesuṃ.",
  "tika-vin05t:67_6": "Thero “sappiphāṇitādīni atthī”ti pucchi. “Atthi,",
  "tika-vin05t:67_7": "bhante”ti.",
  "tika-vin05t:67_8": "“Corānaṃ detha”.",
  "tika-vin05t:67_9": "“Taṇḍulā atthī”ti. “Atthi, bhante,",
  "tika-vin05t:67_10": "saṅghassatthāya āhaṭā taṇḍulā ca pakkasākañca goraso cā”ti.",
  "tika-vin05t:67_11": "“Bhattaṃ sampādetvā corānaṃ dethā”ti.",
  "tika-vin05t:67_12": "Ārāmikā tathā kariṃsu.",
  "tika-vin05t:67_13": "Corā bhattaṃ bhuñjitvā “kenāyaṃ paṭisanthāro kato”ti pucchiṃsu.",
  "tika-vin05t:67_14": "“Amhākaṃ ayyena abhayattherenā”ti.",
  "tika-vin05t:67_15": "Corā therassa santikaṃ gantvā vanditvā āhaṃsu “mayaṃ ‘saṅghassa ca cetiyassa ca santakaṃ acchinditvā gahessāmā’ti āgatā,",
  "tika-vin05t:67_16": "tumhākaṃ pana iminā paṭisanthārena mayaṃ pasannā,",
  "tika-vin05t:67_17": "ajja paṭṭhāya vihāre dhammikārakkhā amhākaṃ āyattā hotu,",
  "tika-vin05t:67_18": "nāgarā āgantvā dānaṃ dentu,",
  "tika-vin05t:67_19": "cetiyaṃ vandantū”ti.",
  "tika-vin05t:67_20": "Tato paṭṭhāya ca nāgare dānaṃ dātuṃ āgacchante nadītīreyeva paccuggantvā rakkhantā vihāraṃ nenti,",
  "tika-vin05t:67_21": "vihārepi dānaṃ dentānaṃ rakkhaṃ katvā tiṭṭhanti.",
  "tika-vin05t:67_22": "Tepi bhikkhūnaṃ bhuttāvasesaṃ corānaṃ denti.",
  "tika-vin05t:67_23": "Gamanakālepi te corā nadītīraṃ pāpetvā nivattanti.",
  "tika-vin05t:68_0": "Athekadivasaṃ bhikkhusaṅghe khīyanakakathā uppannā “thero issaravatāya saṅghasantakaṃ corānaṃ adāsī”ti.",
  "tika-vin05t:68_1": "Thero sannipātaṃ kārāpetvā āha “corā ‘saṅghassa pakativaṭṭañca cetiyasantakañca acchinditvā gaṇhissāmā’ti āgamiṃsu,",
  "tika-vin05t:68_2": "atha tesaṃ mayā ‘etaṃ na harissantī’ti ettako nāma paṭisanthāro kato,",
  "tika-vin05t:68_3": "taṃ sabbampi ekato sampiṇḍetvā agghāpetha,",
  "tika-vin05t:68_4": "tena kāraṇena aviluttaṃ bhaṇḍaṃ ekato sampiṇḍetvā agghāpethā”ti.",
  "tika-vin05t:68_5": "Tato sabbampi therena dinnakaṃ cetiyaghare ekaṃ varapotthakacittattharaṇaṃ na agghati.",
  "tika-vin05t:68_6": "Tato āhaṃsu “therena kato paṭisanthāro sukato,",
  "tika-vin05t:68_7": "codetuṃ vā sāretuṃ vā na labbhati,",
  "tika-vin05t:68_8": "gīvā vā avahāro vā natthī”ti.",
  "tika-vin05t:68_9": "Evaṃ mahānisaṃso paṭisanthāroti sallakkhetvā kattabbo paṇḍitena bhikkhunāti.",
  "tika-vin05t:69_0": "Iti pāḷimuttakavinayavinicchayasaṅgahe",
  "tika-vin05t:70_0": "Bhesajjādikaraṇavinicchayakathā samattā.",
  "tika-vin05t:71_0": "4. Viññattivinicchayakathā",
  "tika-vin05t:72_0": "21.",
  "tika-vin05t:72_1": "Viññattīti yācanā.",
  "tika-vin05t:72_2": "Tatrāyaṃ vinicchayo –",
  "tika-vin05t:72_3": "mūlacchejjāya purisaṃ yācituṃ na vaṭṭati,",
  "tika-vin05t:72_4": "“sahāyatthāya kammakaraṇatthāya purisaṃ dethā”ti yācituṃ vaṭṭati,",
  "tika-vin05t:72_5": "purisena kattabbaṃ hatthakammasaṅkhātaṃ purisattakaraṃ yācituṃ vaṭṭatiyeva.",
  "tika-vin05t:72_6": "Hatthakammañhi kiñci vatthu na hoti,",
  "tika-vin05t:72_7": "tasmā taṃ ṭhapetvā migaluddakamacchabandhanakādīnaṃ sakakammaṃ avasesaṃ sabbaṃ kappiyaṃ. “Kiṃ, bhante,",
  "tika-vin05t:72_8": "āgatāttha kena kammenā”ti pucchite vā apucchite vā yācituṃ vaṭṭati,",
  "tika-vin05t:72_9": "viññattipaccayā doso natthi.",
  "tika-vin05t:72_10": "Migaluddakādayo pana sakakammaṃ na yācitabbā,",
  "tika-vin05t:72_11": "“hatthakammaṃ dethā”ti aniyametvāpi na yācitabbā.",
  "tika-vin05t:72_12": "Evaṃ yācitā hi te “sādhu,",
  "tika-vin05t:72_13": "bhante”ti bhikkhū uyyojetvā migepi māretvā āhareyyuṃ.",
  "tika-vin05t:72_14": "Niyametvā pana “vihāre kiñci kattabbaṃ atthi,",
  "tika-vin05t:72_15": "tattha hatthakammaṃ dethā”ti yācitabbā,",
  "tika-vin05t:72_16": "phālanaṅgalādīni upakaraṇāni gahetvā kasituṃ vā vapituṃ vā lāyituṃ vā gacchantaṃ sakakiccapasutampi kassakaṃ",
  "tika-vin05t:72_17": "vā aññaṃ vā kiñci hatthakammaṃ yācituṃ vaṭṭateva.",
  "tika-vin05t:72_18": "Yo pana vighāsādo vā añño vā koci nikkammo niratthakakathaṃ kathento niddāyanto vā viharati,",
  "tika-vin05t:72_19": "evarūpaṃ ayācitvāpi “ehi re idaṃ vā idaṃ vā karohī”ti yadicchakaṃ kārāpetuṃ vaṭṭati.",
  "tika-vin05t:73_0": "Hatthakammassa pana sabbakappiyabhāvadīpanatthaṃ imaṃ nayaṃ kathenti.",
  "tika-vin05t:73_1": "Sace hi bhikkhu pāsādaṃ kāretukāmo hoti,",
  "tika-vin05t:73_2": "thambhatthāya pāsāṇakoṭṭakānaṃ gharaṃ gantvā vattabbaṃ “hatthakammaṃ laddhuṃ vaṭṭati upāsakā”ti.",
  "tika-vin05t:73_3": "“Kiṃ kātabbaṃ,",
  "tika-vin05t:73_4": "bhante”ti?",
  "tika-vin05t:73_5": "“Pāsāṇatthambhā uddharitvā dātabbā”ti.",
  "tika-vin05t:73_6": "Sace te uddharitvā vā denti,",
  "tika-vin05t:73_7": "uddharitvā nikkhitte attano thambhe vā denti, vaṭṭati.",
  "tika-vin05t:73_8": "Athāpi vadanti “amhākaṃ, bhante,",
  "tika-vin05t:73_9": "hatthakammaṃ kātuṃ khaṇo natthi,",
  "tika-vin05t:73_10": "aññaṃ uddharāpetha,",
  "tika-vin05t:73_11": "tassa mūlaṃ dassāmā”ti,",
  "tika-vin05t:73_12": "uddharāpetvā “pāsāṇatthambhe uddhaṭamanussānaṃ mūlaṃ dethā”ti vattuṃ vaṭṭati.",
  "tika-vin05t:73_13": "Eteneva upāyena pāsādadārūnaṃ atthāya vaḍḍhakīnaṃ santikaṃ,",
  "tika-vin05t:73_14": "iṭṭhakatthāya iṭṭhakavaḍḍhakīnaṃ,",
  "tika-vin05t:73_15": "chadanatthāya gehacchādakānaṃ,",
  "tika-vin05t:73_16": "cittakammatthāya cittakārānanti yena yena attho hoti,",
  "tika-vin05t:73_17": "tassa tassa atthāya tesaṃ tesaṃ sippakārakānaṃ santikaṃ gantvā hatthakammaṃ yācituṃ vaṭṭati,",
  "tika-vin05t:73_18": "hatthakammayācanavasena ca mūlacchejjāya vā bhattavetanānuppadānena vā laddhampi sabbaṃ gahetuṃ vaṭṭati.",
  "tika-vin05t:73_19": "Araññato āharāpentena ca sabbaṃ anajjhāvutthakaṃ āharāpetabbaṃ.",
  "tika-vin05t:74_0": "22.",
  "tika-vin05t:74_1": "Na kevalañca pāsādaṃ kāretukāmena,",
  "tika-vin05t:74_2": "mañcapīṭhapattaparissāvanadhamakaraṇacīvarādīni kārāpetukāmenapi dārulohasuttādīni labhitvā te te sippakārake",
  "tika-vin05t:74_3": "upasaṅkamitvā vuttanayeneva hatthakammaṃ yācitabbaṃ.",
  "tika-vin05t:74_4": "Hatthakammayācanavasena ca mūlacchejjāya vā bhattavetanānuppadānena vā laddhampi sabbaṃ gahetabbaṃ.",
  "tika-vin05t:74_5": "Sace pana kātuṃ na icchanti,",
  "tika-vin05t:74_6": "bhattavetanaṃ paccāsīsanti,",
  "tika-vin05t:74_7": "akappiyakahāpaṇādi na dātabbaṃ,",
  "tika-vin05t:74_8": "bhikkhācāravattena taṇḍulādīni pariyesitvā dātuṃ vaṭṭati.",
  "tika-vin05t:74_9": "Hatthakammavasena pattaṃ kāretvā tatheva pācetvā navapakkassa pattassa puñchanatelatthāya antogāmaṃ paviṭṭhena",
  "tika-vin05t:74_10": "“bhikkhāya āgato”ti sallakkhetvā yāguyā vā bhatte vā ānīte hatthena patto pidhātabbo.",
  "tika-vin05t:74_11": "Sace upāsikā “kiṃ,",
  "tika-vin05t:74_12": "bhante”ti pucchati,",
  "tika-vin05t:74_13": "“navapakko patto,",
  "tika-vin05t:74_14": "puñchanatelena attho”ti vattabbaṃ.",
  "tika-vin05t:74_15": "Sace sā “dehi,",
  "tika-vin05t:74_16": "bhante”ti pattaṃ gahetvā telena puñchitvā yāguyā vā bhattassa vā pūretvā deti,",
  "tika-vin05t:74_17": "viññatti nāma na hoti,",
  "tika-vin05t:74_18": "gahetuṃ vaṭṭati.",
  "tika-vin05t:75_0": "23.",
  "tika-vin05t:75_1": "Bhikkhū pageva piṇḍāya caritvā āsanasālaṃ gantvā āsanaṃ apassantā tiṭṭhanti.",
  "tika-vin05t:75_2": "Tatra ce upāsakā bhikkhū ṭhite disvā sayameva āsanāni āharāpenti,",
  "tika-vin05t:75_3": "nisīditvā gacchantehi āpucchitvā gantabbaṃ,",
  "tika-vin05t:75_4": "anāpucchā gatānampi naṭṭhaṃ gīvā na hoti,",
  "tika-vin05t:75_5": "āpucchitvā gamanaṃ pana vattaṃ.",
  "tika-vin05t:75_6": "Sace bhikkhūhi “āsanāni āharathā”ti vuttehi āhaṭāni honti,",
  "tika-vin05t:75_7": "āpucchitvāva gantabbaṃ,",
  "tika-vin05t:75_8": "anāpucchā gatānaṃ vattabhedo ca naṭṭhañca gīvā.",
  "tika-vin05t:75_9": "Attharaṇakojavakādīsupi eseva nayo.",
  "tika-vin05t:76_0": "Makkhikā bahukā honti,",
  "tika-vin05t:76_1": "“makkhikabījaniṃ āharathā”ti vattabbaṃ,",
  "tika-vin05t:76_2": "pucimandasākhādīni āharanti,",
  "tika-vin05t:76_3": "kappiyaṃ kārāpetvā paṭiggahetabbāni.",
  "tika-vin05t:76_4": "Āsanasālāyaṃ udakabhājanaṃ rittaṃ hoti,",
  "tika-vin05t:76_5": "“dhamakaraṇaṃ gaṇhāhī”ti na vattabbaṃ.",
  "tika-vin05t:76_6": "Dhamakaraṇañhi rittabhājane pakkhipanto bhindeyya,",
  "tika-vin05t:76_7": "“nadiṃ vā taḷākaṃ vā gantvā udakaṃ āharā”ti pana vattuṃ vaṭṭati,",
  "tika-vin05t:76_8": "“gehato āharā”ti neva vattuṃ vaṭṭati,",
  "tika-vin05t:76_9": "na āhaṭaṃ paribhuñjituṃ.",
  "tika-vin05t:76_10": "Āsanasālāya vā araññe vā bhattakiccaṃ karontehi tattha jātakaṃ anajjhāvutthakaṃ yaṃ kiñci uttaribhaṅgārahaṃ",
  "tika-vin05t:76_11": "pattaṃ vā phalaṃ vā sace kiñci kammaṃ karontaṃ āharāpeti,",
  "tika-vin05t:76_12": "hatthakammavasena āharāpetvā paribhuñjituṃ vaṭṭati,",
  "tika-vin05t:76_13": "alajjīhi pana bhikkhūhi vā sāmaṇerehi vā hatthakammaṃ na kāretabbaṃ.",
  "tika-vin05t:76_14": "Ayaṃ tāva purisattakare nayo.",
  "tika-vin05t:77_0": "24.",
  "tika-vin05t:77_1": "Goṇaṃ pana aññātakaappavāritaṭṭhānato āharāpetuṃ na vaṭṭati,",
  "tika-vin05t:77_2": "āharāpentassa dukkaṭaṃ.",
  "tika-vin05t:77_3": "Ñātakapavāritaṭṭhānatopi mūlacchejjāya yācituṃ na vaṭṭati,",
  "tika-vin05t:77_4": "tāvakālikanayena sabbattha vaṭṭati.",
  "tika-vin05t:77_5": "Evaṃ āharāpitañca goṇaṃ rakkhitvā jaggitvā sāmikā paṭicchāpetabbā.",
  "tika-vin05t:77_6": "Sacassa pādo vā siṅgaṃ vā bhijjati vā nassati vā,",
  "tika-vin05t:77_7": "sāmikā ce sampaṭicchanti,",
  "tika-vin05t:77_8": "iccetaṃ kusalaṃ.",
  "tika-vin05t:77_9": "No ce sampaṭicchanti,",
  "tika-vin05t:77_10": "gīvā hoti.",
  "tika-vin05t:77_11": "Sace “tumhākaṃyeva demā”ti vadanti,",
  "tika-vin05t:77_12": "na sampaṭicchitabbaṃ.",
  "tika-vin05t:77_13": "“Vihārassa demā”ti vutte pana “ārāmikānaṃ ācikkhatha jagganatthāyā”ti vattabbā.",
  "tika-vin05t:78_0": "25.",
  "tika-vin05t:78_1": "“Sakaṭaṃ dethā”tipi aññātakaappavārite vattuṃ na vaṭṭati,",
  "tika-vin05t:78_2": "viññatti eva hoti,",
  "tika-vin05t:78_3": "dukkaṭaṃ āpajjati.",
  "tika-vin05t:78_4": "Ñātakapavāritaṭṭhāne pana vaṭṭati,",
  "tika-vin05t:78_5": "tāvakālikaṃ vaṭṭati,",
  "tika-vin05t:78_6": "kammaṃ pana katvā puna dātabbaṃ.",
  "tika-vin05t:78_7": "Sace nemiādīni bhijjanti,",
  "tika-vin05t:78_8": "pākatikāni katvā dātabbaṃ,",
  "tika-vin05t:78_9": "naṭṭhe gīvā hoti.",
  "tika-vin05t:78_10": "“Tumhākameva demā”ti vutte dārubhaṇḍaṃ nāma sampaṭicchituṃ vaṭṭati.",
  "tika-vin05t:78_11": "Esa nayo vāsipharasukuṭhārīkudālanikhādanesu valliādīsu ca parapariggahitesu.",
  "tika-vin05t:78_12": "Garubhaṇḍappahonakesuyeva valliādīsu viññatti hoti,",
  "tika-vin05t:78_13": "na tato oraṃ.",
  "tika-vin05t:79_0": "26.",
  "tika-vin05t:79_1": "Anajjhāvutthakaṃ pana yaṃ kiñci āharāpetuṃ vaṭṭati.",
  "tika-vin05t:79_2": "Rakkhitagopitaṭṭhāneyeva hi viññatti nāma vuccati.",
  "tika-vin05t:79_3": "Sā dvīsu paccayesu sabbena sabbaṃ na vaṭṭati.",
  "tika-vin05t:79_4": "Senāsanapaccaye pana “āhara dehī”ti viññattimattameva na vaṭṭati,",
  "tika-vin05t:79_5": "parikathobhāsanimittakammāni vaṭṭanti.",
  "tika-vin05t:79_6": "Tattha uposathāgāraṃ vā bhojanasālaṃ vā aññaṃ vā kiñci senāsanaṃ icchato “imasmiṃ vata okāse evarūpaṃ",
  "tika-vin05t:79_7": "senāsanaṃ kātuṃ vaṭṭatī”ti vā “yutta”nti vā “anurūpa”nti vātiādinā nayena vacanaṃ parikathā nāma.",
  "tika-vin05t:79_8": "Upāsakā tumhe kuhiṃ vasathāti. Pāsāde, bhanteti.",
  "tika-vin05t:79_9": "“Kiṃ bhikkhūnaṃ pana upāsakā pāsādo na vaṭṭatī”ti evamādivacanaṃ obhāso nāma.",
  "tika-vin05t:79_10": "Manusse disvā rajjuṃ pasāreti,",
  "tika-vin05t:79_11": "khīle ākoṭāpeti,",
  "tika-vin05t:79_12": "“kiṃ idaṃ,",
  "tika-vin05t:79_13": "bhante”ti vutte “idha āvāsaṃ karissāmā”ti evamādikaraṇaṃ pana nimittakammaṃ nāma.",
  "tika-vin05t:79_14": "Gilānapaccaye pana viññattipi vaṭṭati,",
  "tika-vin05t:79_15": "pageva parikathādīni.",
  "tika-vin05t:80_0": "Iti pāḷimuttakavinayavinicchayasaṅgahe",
  "tika-vin05t:81_0": "Viññattivinicchayakathā samattā.",
  "tika-vin05t:82_0": "5. Kulasaṅgahavinicchayakathā",
  "tika-vin05t:83_0": "27.",
  "tika-vin05t:83_1": "Kulasaṅgahoti pupphaphalādīhi kulānaṃ saṅgaho kulasaṅgaho.",
  "tika-vin05t:83_2": "Tatrāyaṃ vinicchayo –",
  "tika-vin05t:83_3": "kulasaṅgahatthāya mālāvacchādīni ropetuṃ vā ropāpetuṃ vā siñcituṃ vā siñcāpetuṃ vā pupphāni ocinituṃ",
  "tika-vin05t:83_4": "vā ocināpetuṃ vā ganthituṃ vā ganthāpetuṃ vā na vaṭṭati.",
  "tika-vin05t:83_5": "Tattha akappiyavohāro kappiyavohāro pariyāyo obhāso nimittakammanti imāni pañca jānitabbāni.",
  "tika-vin05t:84_0": "28.",
  "tika-vin05t:84_1": "Tattha akappiyavohāro nāma allaharitānaṃ koṭṭanaṃ koṭṭāpanaṃ,",
  "tika-vin05t:84_2": "āvāṭassa khaṇanaṃ khaṇāpanaṃ,",
  "tika-vin05t:84_3": "mālāvacchassa ropanaṃ ropāpanaṃ,",
  "tika-vin05t:84_4": "āḷiyā bandhanaṃ bandhāpanaṃ,",
  "tika-vin05t:84_5": "udakassa secanaṃ secāpanaṃ,",
  "tika-vin05t:84_6": "mātikāya sammukhakaraṇaṃ,",
  "tika-vin05t:84_7": "kappiyaudakasiñcanaṃ,",
  "tika-vin05t:84_8": "hatthapādamukhadhovananahānodakasiñcanaṃ.",
  "tika-vin05t:84_9": "Kappiyavohāro nāma “imaṃ rukkhaṃ jāna,",
  "tika-vin05t:84_10": "imaṃ āvāṭaṃ jāna,",
  "tika-vin05t:84_11": "imaṃ mālāvacchaṃ jāna,",
  "tika-vin05t:84_12": "ettha udakaṃ jānā”tiādivacanaṃ sukkhamātikāya ujukaraṇañca.",
  "tika-vin05t:84_13": "Pariyāyo nāma “paṇḍitena mālāvacchādayo ropāpetabbā,",
  "tika-vin05t:84_14": "nacirasseva upakārāya saṃvattantī”tiādivacanaṃ.",
  "tika-vin05t:84_15": "Obhāso nāma kudālakhaṇittādīni ca mālāvacche ca gahetvā ṭhānaṃ.",
  "tika-vin05t:84_16": "Evaṃ ṭhitañhi sāmaṇerādayo disvā “thero kārāpetukāmo”ti gantvā karonti.",
  "tika-vin05t:84_17": "Nimittakammaṃ nāma kudālakhaṇittivāsipharasuudakabhājanāni āharitvā samīpe ṭhapanaṃ.",
  "tika-vin05t:85_0": "29.",
  "tika-vin05t:85_1": "Imāni pañcapi kulasaṅgahatthāya ropanaropāpanādīsu na vaṭṭanti.",
  "tika-vin05t:85_2": "Phalaparibhogatthāya kappiyākappiyavohāradvayameva na vaṭṭati,",
  "tika-vin05t:85_3": "itarattayaṃ vaṭṭati.",
  "tika-vin05t:85_4": "Mahāpaccariyaṃ pana “kappiyavohāropi vaṭṭati,",
  "tika-vin05t:85_5": "yañca attano paribhogatthāya vaṭṭati,",
  "tika-vin05t:85_6": "taṃ aññapuggalassa vā saṅghassa vā cetiyassa vā atthāyapi vaṭṭatī”ti vuttaṃ.",
  "tika-vin05t:85_7": "Ārāmatthāya pana vanatthāya chāyatthāya ca akappiyavohāramattameva na vaṭṭati,",
  "tika-vin05t:85_8": "sesaṃ vaṭṭati.",
  "tika-vin05t:85_9": "Na kevalañca sesaṃ,",
  "tika-vin05t:85_10": "yaṃ kiñci mātikampi ujuṃ kātuṃ kappiyaudakaṃ siñcituṃ nahānakoṭṭhakaṃ katvā nahāyituṃ hatthapādamukhadhovanaudakāni ca tattha chaḍḍetumpi vaṭṭati.",
  "tika-vin05t:85_11": "Mahāpaccariyaṃ pana kurundiyañca “kappiyapathaviyaṃ sayaṃ ropetumpi vaṭṭatī”ti vuttaṃ.",
  "tika-vin05t:85_12": "Ārāmādiatthāya pana ropitassa vā ropāpitassa vā phalaṃ paribhuñjitumpi vaṭṭati.",
  "tika-vin05t:86_0": "30.",
  "tika-vin05t:86_1": "Ayaṃ pana ādito paṭṭhāya vitthārena āpattivinicchayo –",
  "tika-vin05t:86_2": "kuladūsanatthāya akappiyapathaviyaṃ mālāvacchaṃ ropentassa pācittiyañceva dukkaṭañca,",
  "tika-vin05t:86_3": "tathā akappiyavohārena ropāpentassa.",
  "tika-vin05t:86_4": "Kappiyapathaviyaṃ ropanepi ropāpanepi dukkaṭameva.",
  "tika-vin05t:86_5": "Ubhayatrāpi sakiṃ āṇattiyā bahūnampi ropane ekameva sapācittiyadukkaṭaṃ vā suddhadukkaṭaṃ vā hoti.",
  "tika-vin05t:86_6": "Paribhogatthāya kappiyabhūmiyaṃ vā akappiyabhūmiyaṃ vā kappiyavohārena ropāpane anāpatti.",
  "tika-vin05t:86_7": "Ārāmādiatthāyapi akappiyapathaviyaṃ ropentassa vā akappiyavacanena ropāpentassa vā pācittiyaṃ.",
  "tika-vin05t:86_8": "Ayaṃ pana nayo mahāaṭṭhakathāyaṃ na suṭṭhu vibhatto,",
  "tika-vin05t:86_9": "mahāpaccariyaṃ pana vibhattoti.",
  "tika-vin05t:87_0": "Siñcanasiñcāpane pana akappiyaudakena sabbattha pācittiyaṃ,",
  "tika-vin05t:87_1": "kuladūsanaparibhogatthāya dukkaṭampi.",
  "tika-vin05t:87_2": "Kappiyena tesaṃyeva dvinnaṃ atthāya dukkaṭaṃ,",
  "tika-vin05t:87_3": "paribhogatthāya cettha kappiyavohārena siñcāpane anāpatti.",
  "tika-vin05t:87_4": "Āpattiṭṭhāne pana dhārāvacchedavasena payogabahulatāya ca āpattibahulatā veditabbā.",
  "tika-vin05t:88_0": "Kulasaṅgahatthāya ocinane pupphagaṇanāya dukkaṭapācittiyāni,",
  "tika-vin05t:88_1": "aññattha pācittiyāneva.",
  "tika-vin05t:88_2": "Bahūni pana pupphāni ekapayogena ocinanto payogavasena kāretabbo.",
  "tika-vin05t:88_3": "Ocināpane kuladūsanatthāya sakiṃ āṇatto bahumpi ocināti,",
  "tika-vin05t:88_4": "ekameva sapācittiyadukkaṭaṃ,",
  "tika-vin05t:88_5": "aññatra pācittiyameva.",
  "tika-vin05t:89_0": "31.",
  "tika-vin05t:89_1": "Ganthanaganthāpanesu pana sabbāpi cha pupphavikatiyo veditabbā –",
  "tika-vin05t:89_2": "ganthimaṃ gopphimaṃ vedhimaṃ veṭhimaṃ pūrimaṃ vāyimanti.",
  "tika-vin05t:89_3": "Tattha ganthimaṃ nāma sadaṇḍakesu vā uppalapadumādīsu aññesu vā dīghavaṇṭesu pupphesu daṭṭhabbaṃ.",
  "tika-vin05t:89_4": "Daṇḍakena vā daṇḍakaṃ,",
  "tika-vin05t:89_5": "vaṇṭena vā vaṇṭaṃ ganthetvā katameva hi ganthimaṃ.",
  "tika-vin05t:89_6": "Taṃ bhikkhussa vā bhikkhuniyā vā kātumpi akappiyavacanena kārāpetumpi na vaṭṭati,",
  "tika-vin05t:89_7": "“evaṃ jāna,",
  "tika-vin05t:89_8": "evaṃ kate sobheyya,",
  "tika-vin05t:89_9": "yathā etāni pupphāni na vikiriyanti,",
  "tika-vin05t:89_10": "tathā karohī”tiādinā pana kappiyavacanena kārāpetuṃ vaṭṭati.",
  "tika-vin05t:90_0": "Gopphimaṃ nāma suttena vā vākādīhi vā vassikapupphādīnaṃ ekatovaṇṭikaubhatovaṇṭikamālāvasena gopphanaṃ,",
  "tika-vin05t:90_1": "vākaṃ vā rajjuṃ vā diguṇaṃ katvā tattha avaṇṭakāni nīpapupphādīni pavesetvā paṭipāṭiyā bandhanti,",
  "tika-vin05t:90_2": "etampi gopphimameva.",
  "tika-vin05t:90_3": "Sabbaṃ purimanayeneva na vaṭṭati.",
  "tika-vin05t:91_0": "Vedhimaṃ nāma savaṇṭakāni vassikapupphādīni vaṇṭe,",
  "tika-vin05t:91_1": "avaṇṭakāni vakulapupphādīni attano chiddesu sūcitālahīrādīhi vinivijjhitvā āvunanti,",
  "tika-vin05t:91_2": "etaṃ vedhimaṃ nāma.",
  "tika-vin05t:91_3": "Taṃ purimanayeneva na vaṭṭati.",
  "tika-vin05t:91_4": "Keci pana kadalikkhandhamhi kaṇṭake vā tālahīrādīni vā pavesetvā tattha pupphāni vinivijjhitvā ṭhapenti,",
  "tika-vin05t:91_5": "keci kaṇṭakasākhāsu,",
  "tika-vin05t:91_6": "keci pupphachattapupphakūṭāgārakaraṇatthaṃ chatte ca bhittiyañca pavesetvā ṭhapitakaṇṭakesu,",
  "tika-vin05t:91_7": "keci dhammāsanavitāne baddhakaṇṭakesu,",
  "tika-vin05t:91_8": "keci kaṇikārapupphādīni salākāhi vijjhanti,",
  "tika-vin05t:91_9": "chattādhichattaṃ viya karonti,",
  "tika-vin05t:91_10": "taṃ atioḷārikameva.",
  "tika-vin05t:91_11": "Pupphavijjhanatthaṃ pana dhammāsanavitāne kaṇṭakampi bandhituṃ kaṇṭakādīhi vā ekapupphampi vijjhituṃ puppheyeva vā pupphaṃ pavesetuṃ na vaṭṭati.",
  "tika-vin05t:91_12": "Jālavitānavedikanāgadantakapupphapaṭicchakatālapaṇṇaguḷakādīnaṃ pana chiddesu asokapiṇḍiyā vā antaresu pupphāni pavesetuṃ na doso.",
  "tika-vin05t:91_13": "Na hetaṃ vedhimaṃ hoti.",
  "tika-vin05t:91_14": "Dhammarajjuyampi eseva nayo.",
  "tika-vin05t:92_0": "Veṭhimaṃ nāma pupphadāmapupphahatthakesu daṭṭhabbaṃ.",
  "tika-vin05t:92_1": "Keci hi matthakadāmaṃ karontā heṭṭhā ghaṭakākāraṃ dassetuṃ pupphehi veṭhenti,",
  "tika-vin05t:92_2": "keci aṭṭha aṭṭha vā dasa dasa vā uppalapupphādīni suttena vā vākena vā daṇḍakesu bandhitvā uppalahatthake vā padumahatthake vā karonti,",
  "tika-vin05t:92_3": "taṃ sabbaṃ purimanayeneva na vaṭṭati.",
  "tika-vin05t:92_4": "Sāmaṇerehi uppāṭetvā thale ṭhapitauppalādīni kāsāvena bhaṇḍikampi bandhituṃ na vaṭṭati.",
  "tika-vin05t:92_5": "Tesaṃyeva pana vākena vā daṇḍakena vā bandhituṃ aṃsabhaṇḍikaṃ vā kātuṃ vaṭṭati.",
  "tika-vin05t:92_6": "Aṃsabhaṇḍikaṃ nāma khandhe ṭhapitakāsāvassa ubho ante āharitvā bhaṇḍikaṃ katvā tasmiṃ pasibbake viya pupphāni pakkhipanti,",
  "tika-vin05t:92_7": "ayaṃ vuccati aṃsabhaṇḍikā,",
  "tika-vin05t:92_8": "etaṃ kātuṃ vaṭṭati.",
  "tika-vin05t:92_9": "Daṇḍakehi paduminipaṇṇaṃ vijjhitvā uppalādīni paṇṇena veṭhetvā gaṇhanti,",
  "tika-vin05t:92_10": "tatrāpi pupphānaṃ upari paduminipaṇṇameva bandhituṃ vaṭṭati,",
  "tika-vin05t:92_11": "heṭṭhā daṇḍakaṃ pana bandhituṃ na vaṭṭati.",
  "tika-vin05t:93_0": "Pūrimaṃ nāma mālāguṇe ca pupphapaṭe ca daṭṭhabbaṃ.",
  "tika-vin05t:93_1": "Yo hi mālāguṇena cetiyaṃ vā bodhiṃ vā vedikaṃ vā parikkhipanto puna ānetvā purimaṭṭhānaṃ atikkāmeti,",
  "tika-vin05t:93_2": "ettāvatā pūrimaṃ nāma hoti,",
  "tika-vin05t:93_3": "ko pana vādo anekakkhattuṃ parikkhipantassa.",
  "tika-vin05t:93_4": "Nāgadantakantarehi pavesetvā haranto olambakaṃ katvā puna nāgadantakaṃ parikkhipati,",
  "tika-vin05t:93_5": "etampi pūrimaṃ nāma.",
  "tika-vin05t:93_6": "Nāgadantake pana pupphavalayaṃ pavesetuṃ vaṭṭati.",
  "tika-vin05t:93_7": "Mālāguṇehi pupphapaṭaṃ karonti,",
  "tika-vin05t:93_8": "tatrāpi ekameva mālāguṇaṃ harituṃ vaṭṭati.",
  "tika-vin05t:93_9": "Puna paccāharato pūrimameva hoti.",
  "tika-vin05t:93_10": "Taṃ sabbaṃ purimanayeneva na vaṭṭati.",
  "tika-vin05t:93_11": "Mālāguṇehi pana bahūhipi kataṃ pupphadāmaṃ labhitvā āsanamatthakādīsu bandhituṃ vaṭṭati.",
  "tika-vin05t:93_12": "Atidīghaṃ pana mālāguṇaṃ ekavāraṃ haritvā parikkhipitvā puna itarassa bhikkhuno dātuṃ vaṭṭati,",
  "tika-vin05t:93_13": "tenapi tatheva kātuṃ vaṭṭati.",
  "tika-vin05t:94_0": "Vāyimaṃ nāma pupphajālapupphapaṭapuppharūpesu daṭṭhabbaṃ.",
  "tika-vin05t:94_1": "Cetiye pupphajālaṃ karontassa ekamekamhi jālachiddake dukkaṭaṃ.",
  "tika-vin05t:94_2": "Bhittichattabodhitthambhādīsupi eseva nayo.",
  "tika-vin05t:94_3": "Pupphapaṭaṃ pana parehi pūritampi vāyituṃ na labbhati.",
  "tika-vin05t:94_4": "Gopphimapuppheheva hatthiassādirūpakāni karonti,",
  "tika-vin05t:94_5": "tānipi vāyimaṭṭhāne tiṭṭhanti.",
  "tika-vin05t:94_6": "Purimanayeneva sabbaṃ na vaṭṭati.",
  "tika-vin05t:94_7": "Aññehi kataparicchede pana pupphāni ṭhapentena hatthiassādirūpakampi kātuṃ vaṭṭati.",
  "tika-vin05t:94_8": "Mahāpaccariyaṃ pana kaḷambakena aḍḍhacandakena ca saddhiṃ aṭṭha pupphavikatiyo vuttā.",
  "tika-vin05t:95_0": "32.",
  "tika-vin05t:95_1": "Tattha kaḷambakoti aḍḍhacandakantare ghaṭikadāmaolambako vutto.",
  "tika-vin05t:95_2": "Aḍḍhacandakoti aḍḍhacandākārena mālāguṇaparikkhepo.",
  "tika-vin05t:95_3": "Tadubhayampi pūrimeyeva paviṭṭhaṃ.",
  "tika-vin05t:95_4": "Kurundiyaṃ pana “dve tayo mālāguṇe ekato katvā pupphadāmakaraṇampi vāyimaṃyevā”ti vuttaṃ.",
  "tika-vin05t:95_5": "Tampi idha pūrimaṭṭhāneyeva paviṭṭhaṃ.",
  "tika-vin05t:95_6": "Na kevalañca pupphadāmameva,",
  "tika-vin05t:95_7": "piṭṭhamayadāmampi geṇḍukapupphadāmampi kurundiyaṃ vuttaṃ.",
  "tika-vin05t:95_8": "Kharapattadāmampi sikkhāpadassa sādhāraṇattā bhikkhūnampi bhikkhunīnampi neva kātuṃ,",
  "tika-vin05t:95_9": "na kārāpetuṃ vaṭṭati,",
  "tika-vin05t:95_10": "pūjānimittaṃ pana kappiyavacanaṃ sabbattha vattuṃ vaṭṭati.",
  "tika-vin05t:95_11": "Pariyāyaobhāsanimittakammāni vaṭṭantiyeva.",
  "tika-vin05t:96_0": "Yo haritvā vā harāpetvā vā pakkositvā vā pakkosāpetvā vā sayaṃ vā upagatānaṃ yaṃ kiñci attano santakaṃ pupphaṃ kulasaṅgahatthāya deti,",
  "tika-vin05t:96_1": "tassa dukkaṭaṃ,",
  "tika-vin05t:96_2": "parasantakaṃ deti,",
  "tika-vin05t:96_3": "dukkaṭameva.",
  "tika-vin05t:96_4": "Theyyacittena deti,",
  "tika-vin05t:96_5": "bhaṇḍagghena kāretabbo.",
  "tika-vin05t:96_6": "Esa nayo saṅghikepi.",
  "tika-vin05t:96_7": "Ayaṃ pana viseso –",
  "tika-vin05t:96_8": "senāsanatthāya niyamitaṃ issaravatāya dadato thullaccayanti.",
  "tika-vin05t:97_0": "33.",
  "tika-vin05t:97_1": "Pupphaṃ nāma kassa dātuṃ vaṭṭati,",
  "tika-vin05t:97_2": "kassa na vaṭṭatīti?",
  "tika-vin05t:97_3": "Mātāpitūnaṃ tāva haritvāpi harāpetvāpi pakkositvāpi pakkosāpetvāpi dātuṃ vaṭṭati,",
  "tika-vin05t:97_4": "sesañātakānaṃ pakkosāpetvāva.",
  "tika-vin05t:97_5": "Tañca kho vatthupūjanatthāya,",
  "tika-vin05t:97_6": "maṇḍanatthāya pana sivaliṅgādipūjanatthāya vā kassacipi dātuṃ na vaṭṭati.",
  "tika-vin05t:97_7": "Mātāpitūnañca harāpentena ñātisāmaṇereheva harāpetabbaṃ.",
  "tika-vin05t:97_8": "Itare pana yadi sayameva icchanti, vaṭṭati.",
  "tika-vin05t:97_9": "Sammatena pupphabhājakena pupphabhājanakāle sampattānaṃ sāmaṇerānaṃ upaḍḍhabhāgaṃ dātuṃ vaṭṭati.",
  "tika-vin05t:97_10": "Kurundiyaṃ pana “sampattagihīnaṃ upaḍḍhabhāgaṃ”,",
  "tika-vin05t:97_11": "mahāpaccariyaṃ “cūḷakaṃ dātuṃ vaṭṭatī”ti vuttaṃ.",
  "tika-vin05t:97_12": "Asammatena apaloketvā dātabbaṃ.",
  "tika-vin05t:97_13": "Ācariyupajjhāyesu sagāravā sāmaṇerā bahūni pupphāni āharitvā rāsiṃ katvā ṭhapenti,",
  "tika-vin05t:97_14": "therā pātova sampattānaṃ saddhivihārikādīnaṃ upāsakādīnaṃ vā “tvaṃ idaṃ gaṇha,",
  "tika-vin05t:97_15": "tvaṃ idaṃ gaṇhā”ti denti,",
  "tika-vin05t:97_16": "pupphadānaṃ nāma na hoti.",
  "tika-vin05t:97_17": "“Cetiyaṃ pūjessāmā”ti gahetvā gacchantāpi pūjaṃ karontāpi tattha tattha sampattānaṃ cetiyapūjanatthāya denti,",
  "tika-vin05t:97_18": "etampi pupphadānaṃ nāma na hoti.",
  "tika-vin05t:97_19": "Upāsake akkapupphādīhi pūjente disvā “vihāre kaṇikārapupphādīni atthi,",
  "tika-vin05t:97_20": "upāsakā tāni gahetvā pūjethā”ti vattumpi vaṭṭati.",
  "tika-vin05t:97_21": "Bhikkhū pupphapūjaṃ katvā divātaraṃ gāmaṃ paviṭṭhe “kiṃ, bhante,",
  "tika-vin05t:97_22": "atidivā paviṭṭhatthā”ti pucchanti,",
  "tika-vin05t:97_23": "“vihāre pupphāni bahūni,",
  "tika-vin05t:97_24": "pūjaṃ akarimhā”ti vadanti.",
  "tika-vin05t:97_25": "Manussā “bahūni kira vihāre pupphānī”ti punadivase pahūtaṃ khādanīyaṃ bhojanīyaṃ gahetvā vihāraṃ gantvā pupphapūjañca karonti dānañca denti, vaṭṭati.",
  "tika-vin05t:98_0": "34.",
  "tika-vin05t:98_1": "Manussā “mayaṃ, bhante,",
  "tika-vin05t:98_2": "asukadivasaṃ nāma pūjessāmā”ti pupphavāraṃ yācitvā anuññātadivase āgacchanti,",
  "tika-vin05t:98_3": "sāmaṇerehi ca pageva pupphāni ocinitvā ṭhapitāni honti,",
  "tika-vin05t:98_4": "te rukkhesu pupphāni apassantā “kuhiṃ, bhante,",
  "tika-vin05t:98_5": "pupphānī”ti vadanti,",
  "tika-vin05t:98_6": "sāmaṇerehi ocinitvā ṭhapitāni,",
  "tika-vin05t:98_7": "tumhe pana pūjetvā gacchatha,",
  "tika-vin05t:98_8": "saṅgho aññaṃ divasaṃ pūjessatīti.",
  "tika-vin05t:98_9": "Te pūjetvā dānaṃ datvā gacchanti, vaṭṭati.",
  "tika-vin05t:98_10": "Mahāpaccariyaṃ pana kurundiyañca “therā sāmaṇerehi dāpetuṃ na labhanti,",
  "tika-vin05t:98_11": "sace sayameva tāni pupphāni tesaṃ denti, vaṭṭati.",
  "tika-vin05t:98_12": "Therehi pana ‘sāmaṇerehi ocinitvā ṭhapitānī’ti ettakameva vattabba”nti vuttaṃ.",
  "tika-vin05t:98_13": "Sace pana pupphavāraṃ yācitvā anocitesu pupphesu yāgubhattādīni ādāya āgantvā sāmaṇere “ocinitvā dethā”ti vadanti,",
  "tika-vin05t:98_14": "ñābhisāmaṇerānaṃyeva ocinitvā dātuṃ vaṭṭati.",
  "tika-vin05t:98_15": "Aññātake ukkhipitvā rukkhasākhāya ṭhapenti,",
  "tika-vin05t:98_16": "na orohitvā palāyitabbaṃ,",
  "tika-vin05t:98_17": "ocinitvā dātuṃ vaṭṭati.",
  "tika-vin05t:98_18": "Sace pana koci dhammakathiko “bahūni upāsakā vihāre pupphāni,",
  "tika-vin05t:98_19": "yāgubhattādīni ādāya gantvā pupphapūjaṃ karothā”ti vadati,",
  "tika-vin05t:98_20": "tasseva na kappatīti mahāpaccariyañca kurundiyañca vuttaṃ.",
  "tika-vin05t:98_21": "Mahāaṭṭhakathāyaṃ pana “etaṃ akappiyaṃ na vaṭṭatī”ti avisesena vuttaṃ.",
  "tika-vin05t:99_0": "35.",
  "tika-vin05t:99_1": "Phalampi attano santakaṃ vuttanayeneva mātāpitūnañca sesañātīnañca dātuṃ vaṭṭati.",
  "tika-vin05t:99_2": "Kulasaṅgahatthāya pana dentassa vuttanayeneva attano santake parasantake saṅghike senāsanatthāya niyamite ca dukkaṭādīni veditabbāni.",
  "tika-vin05t:99_3": "Attano santakaṃyeva gilānamanussānaṃ vā sampattaissarānaṃ vā khīṇaparibbayānaṃ vā dātuṃ vaṭṭati,",
  "tika-vin05t:99_4": "phaladānaṃ na hoti.",
  "tika-vin05t:99_5": "Phalabhājakenapi sammatena saṅghassa phalabhājanakāle sampattamanussānaṃ upaḍḍhabhāgaṃ dātuṃ vaṭṭati,",
  "tika-vin05t:99_6": "asammatena apaloketvā dātabbaṃ.",
  "tika-vin05t:99_7": "Saṅghārāmepi phalaparicchedena vā rukkhaparicchedena vā katikā kātabbā “tato gilānamanussānaṃ vā aññesaṃ",
  "tika-vin05t:99_8": "vā phalaṃ yācantānaṃ yathāparicchedena cattāri pañca phalāni dātabbāni,",
  "tika-vin05t:99_9": "rukkhā vā dassetabbā ‘ito gahetuṃ labbhatī”’ti.",
  "tika-vin05t:99_10": "“Idha phalāni sundarāni,",
  "tika-vin05t:99_11": "ito gaṇhathā”ti evaṃ pana na vattabbaṃ.",
  "tika-vin05t:99_12": "Attano santakaṃ sirīsacuṇṇaṃ vā aññaṃ vā yaṃ kiñci kasāvaṃ kulasaṅgahatthāya deti, dukkaṭaṃ.",
  "tika-vin05t:99_13": "Parasantakādīsupi vuttanayeneva vinicchayo veditabbo.",
  "tika-vin05t:99_14": "Ayaṃ pana viseso –",
  "tika-vin05t:99_15": "saṅghassa rakkhitagopitāpi rukkhachalli garubhaṇḍamevāti.",
  "tika-vin05t:99_16": "Mattikadantakaṭṭhaveḷupaṇṇesupi garubhaṇḍūpagaṃ ñatvā cuṇṇe vuttanayeneva vinicchayo veditabbo.",
  "tika-vin05t:100_0": "36.",
  "tika-vin05t:100_1": "Jaṅghapesaniyanti gihīnaṃ dūteyyaṃ sāsanaharaṇakammaṃ vuccati,",
  "tika-vin05t:100_2": "taṃ na kātabbaṃ.",
  "tika-vin05t:100_3": "Gihīnañhi sāsanaṃ gahetvā gacchantassa pade pade dukkaṭaṃ.",
  "tika-vin05t:100_4": "Taṃ kammaṃ nissāya laddhabhojanaṃ bhuñjantassapi ajjhohāre ajjhohāre dukkaṭaṃ.",
  "tika-vin05t:100_5": "Paṭhamaṃ sāsanaṃ aggahetvāpi pacchā “ayaṃ dāni so gāmo,",
  "tika-vin05t:100_6": "handa naṃ sāsanaṃ ārocemī”ti maggā okkamantassapi pade pade dukkaṭaṃ.",
  "tika-vin05t:100_7": "Sāsanaṃ ārocetvā laddhabhojanaṃ bhuñjato purimanayeneva dukkaṭaṃ.",
  "tika-vin05t:100_8": "Sāsanaṃ aggahetvā āgatena pana “bhante,",
  "tika-vin05t:100_9": "tasmiṃ gāme itthannāmassa kā pavattī”ti pucchiyamānena kathetuṃ vaṭṭati,",
  "tika-vin05t:100_10": "pucchitapañhe doso natthi.",
  "tika-vin05t:100_11": "Pañcannaṃ pana sahadhammikānaṃ mātāpitūnaṃ paṇḍupalāsassa attano veyyāvaccakarassa sāsanaṃ harituṃ vaṭṭati,",
  "tika-vin05t:100_12": "gihīnañca kappiyasāsanaṃ,",
  "tika-vin05t:100_13": "tasmā “mama vacanena bhagavato pāde vandathā”ti vā “cetiyaṃ paṭimaṃ bodhiṃ saṅghattheraṃ vandathā”ti",
  "tika-vin05t:100_14": "vā “cetiye gandhapūjaṃ karothā”ti vā “pupphapūjaṃ karothā”ti vā “bhikkhū sannipātetha,",
  "tika-vin05t:100_15": "dānaṃ dassāma,",
  "tika-vin05t:100_16": "dhammaṃ desāpayissāmā”ti vā īdisesu sāsanesu kukkuccaṃ na kātabbaṃ.",
  "tika-vin05t:100_17": "Kappiyasāsanāni hi etāni,",
  "tika-vin05t:100_18": "na gihīnaṃ gihikammapaṭisaṃyuttānīti.",
  "tika-vin05t:100_19": "Imehi pana aṭṭhahi kuladūsakakammehi uppannapaccayā pañcannampi sahadhammikānaṃ na kappanti.",
  "tika-vin05t:100_20": "Abhūtārocanarūpiyasaṃvohārehi uppannapaccayasadisāva honti.",
  "tika-vin05t:101_0": "Pabbājanīyakammakato pana yasmiṃ gāme vā nigame vā kuladūsakakammaṃ kataṃ,",
  "tika-vin05t:101_1": "yasmiñca vihāre vasati,",
  "tika-vin05t:101_2": "neva tasmiṃ gāme vā nigame vā carituṃ labhati,",
  "tika-vin05t:101_3": "na vihāre vasituṃ.",
  "tika-vin05t:101_4": "Paṭippassaddhakammenapi ca tena yesu kulesu pubbe kuladūsakakammaṃ kataṃ,",
  "tika-vin05t:101_5": "tato uppannapaccayā na gahetabbā,",
  "tika-vin05t:101_6": "āsavakkhayapattenapi na gahetabbā,",
  "tika-vin05t:101_7": "akappiyāva honti.",
  "tika-vin05t:101_8": "“Kasmā na gaṇhathā”ti pucchitena “pubbe evaṃ katattā”ti vutte sace vadanti “na mayaṃ tena kāraṇena dema,",
  "tika-vin05t:101_9": "idāni sīlavantatāya demā”ti,",
  "tika-vin05t:101_10": "gahetabbā.",
  "tika-vin05t:101_11": "Pakatiyā dānaṭṭhāneyeva kuladūsakakammaṃ kataṃ hoti,",
  "tika-vin05t:101_12": "tato pakatidānameva gahetuṃ vaṭṭati.",
  "tika-vin05t:101_13": "Yaṃ vaḍḍhetvā denti,",
  "tika-vin05t:101_14": "taṃ na vaṭṭati.",
  "tika-vin05t:101_15": "Yasmā ca pucchitapañhe doso natthi,",
  "tika-vin05t:101_16": "tasmā aññampi bhikkhuṃ pubbaṇhe vā sāyanhe vā antaragharaṃ paviṭṭhaṃ koci puccheyya “kasmā, bhante,",
  "tika-vin05t:101_17": "carathā”ti.",
  "tika-vin05t:101_18": "Yenatthena carati,",
  "tika-vin05t:101_19": "taṃ ācikkhitvā “laddhaṃ na laddha”nti vutte sace na laddhaṃ,",
  "tika-vin05t:101_20": "“na laddha”nti vatvā yaṃ so deti,",
  "tika-vin05t:101_21": "taṃ gahetuṃ vaṭṭati.",
  "tika-vin05t:102_0": "37. “Na ca,",
  "tika-vin05t:102_1": "bhikkhave,",
  "tika-vin05t:102_2": "paṇidhāya araññe vatthabbaṃ,",
  "tika-vin05t:102_3": "yo vaseyya,",
  "tika-vin05t:102_4": "āpatti dukkaṭassa. Na ca,",
  "tika-vin05t:102_5": "bhikkhave,",
  "tika-vin05t:102_6": "paṇidhāya piṇḍāya caritabbaṃ…pe… na ca,",
  "tika-vin05t:102_7": "bhikkhave,",
  "tika-vin05t:102_8": "paṇidhāya caṅkamitabbaṃ…pe… na ca,",
  "tika-vin05t:102_9": "bhikkhave,",
  "tika-vin05t:102_10": "paṇidhāya ṭhātabbaṃ…pe… na ca,",
  "tika-vin05t:102_11": "bhikkhave,",
  "tika-vin05t:102_12": "paṇidhāya nisīditabbaṃ…pe… na ca,",
  "tika-vin05t:102_13": "bhikkhave,",
  "tika-vin05t:102_14": "paṇidhāya seyyā kappetabbā,",
  "tika-vin05t:102_15": "yo kappeyya,",
  "tika-vin05t:102_16": "āpatti dukkaṭassā”ti vuttattā “evaṃ araññe vasantaṃ maṃ jano arahatte vā sekkhabhūmiyaṃ vā sambhāvessati,",
  "tika-vin05t:102_17": "tato lokassa sakkato bhavissāmi garukato mānito pūjito”ti evaṃ patthanaṃ katvā araññe na vasitabbaṃ.",
  "tika-vin05t:102_18": "Evaṃ paṇidhāya “araññe vasissāmī”ti gacchantassa padavāre padavāre dukkaṭaṃ,",
  "tika-vin05t:102_19": "tathā araññe kuṭikaraṇacaṅkamananisīdananivāsanapārupanādīsu sabbakiccesu payoge payoge dukkaṭaṃ,",
  "tika-vin05t:102_20": "tasmā evaṃ araññe na vasitabbaṃ.",
  "tika-vin05t:102_21": "Evaṃ vasanto hi sambhāvanaṃ labhatu vā mā vā,",
  "tika-vin05t:102_22": "dukkaṭaṃ āpajjati.",
  "tika-vin05t:102_23": "Yo pana samādinnadhutaṅgo “dhutaṅgaṃ rakkhissāmī”ti vā “gāmante me vasato cittaṃ vikkhipati,",
  "tika-vin05t:102_24": "araññaṃ sappāya”nti cintetvā vā “addhā araññe tiṇṇaṃ vivekānaṃ aññataraṃ pāpuṇissāmī”ti vā “araññaṃ pavisitvā",
  "tika-vin05t:102_25": "arahattaṃ apāpuṇitvā na nikkhamissāmī”ti vā “araññavāso nāma bhagavatā pasattho,",
  "tika-vin05t:102_26": "mayi ca araññe vasante bahū sabrahmacārī gāmantaṃ hitvā āraññakā bhavissantī”ti vā evaṃ anavajjavāsaṃ vasitukāmo hoti,",
  "tika-vin05t:102_27": "teneva vasitabbaṃ.",
  "tika-vin05t:102_28": "Piṇḍāya carantassapi “abhikkantādīni saṇṭhapetvā piṇḍāya carissāmī”ti nivāsanapārupanakiccato pabhuti yāva bhojanapariyosānaṃ,",
  "tika-vin05t:102_29": "tāva payoge payoge dukkaṭaṃ,",
  "tika-vin05t:102_30": "sambhāvanaṃ labhatu vā mā vā,",
  "tika-vin05t:102_31": "dukkaṭameva.",
  "tika-vin05t:102_32": "Khandhakavattasekhiyavattaparipūraṇatthaṃ pana sabrahmacārīnaṃ diṭṭhānugatiāpajjanatthaṃ vā pāsādikehi",
  "tika-vin05t:102_33": "abhikkamapaṭikkamādīhi piṇḍāya pavisanto anupavajjo viññūnaṃ.",
  "tika-vin05t:102_34": "Caṅkamanādīsupi eseva nayo.",
  "tika-vin05t:103_0": "Iti pāḷimuttakavinayavinicchayasaṅgahe",
  "tika-vin05t:104_0": "Kulasaṅgahavinicchayakathā samattā.",
  "tika-vin05t:105_0": "6. Macchamaṃsavinicchayakathā",
  "tika-vin05t:106_0": "38.",
  "tika-vin05t:106_1": "Macchamaṃsesu pana macchaggahaṇena sabbampi jalajaṃ vuttaṃ.",
  "tika-vin05t:106_2": "Tattha akappiyaṃ nāma natthi.",
  "tika-vin05t:106_3": "Maṃsesu pana manussahatthiassasunakhaahisīhabyagghadīpiacchataracchānaṃ vasena dasa maṃsāni akappiyāni.",
  "tika-vin05t:106_4": "Tattha manussamaṃse thullaccayaṃ,",
  "tika-vin05t:106_5": "sesesu dukkaṭaṃ.",
  "tika-vin05t:106_6": "Iti imesaṃ manussādīnaṃ dasannaṃ maṃsampi aṭṭhipi lohitampi cammampi lomampi sabbaṃ na vaṭṭati.",
  "tika-vin05t:106_7": "Vasāsu pana ekā manussavasāva na vaṭṭati.",
  "tika-vin05t:106_8": "Khīrādīsu akappiyaṃ nāma natthi.",
  "tika-vin05t:106_9": "Imesu pana akappiyamaṃsesu aṭṭhiādīsu vā yaṃ kiñci ñatvā vā añatvā vā khādantassa āpattiyeva.",
  "tika-vin05t:106_10": "Yadā jānāti,",
  "tika-vin05t:106_11": "tadā desetabbā.",
  "tika-vin05t:106_12": "“Apucchitvāva khādissāmī”ti gaṇhato paṭiggahaṇepi dukkaṭaṃ,",
  "tika-vin05t:106_13": "“pucchitvā khādissāmī”ti gaṇhato anāpatti.",
  "tika-vin05t:106_14": "Uddissakataṃ pana jānitvā khādantasseva āpatti,",
  "tika-vin05t:106_15": "pacchā jānanto āpattiyā na kāretabbo.",
  "tika-vin05t:107_0": "Tattha uddissakataṃ nāma bhikkhūnaṃ atthāya vadhitvā sampāditaṃ macchamaṃsaṃ.",
  "tika-vin05t:107_1": "Ubhayampi hi uddissakataṃ na vaṭṭati.",
  "tika-vin05t:107_2": "Tampi adiṭṭhaṃ asutaṃ aparisaṅkitaṃ vaṭṭati.",
  "tika-vin05t:107_3": "Tikoṭiparisuddhañhi macchamaṃsaṃ bhagavatā anuññātaṃ adiṭṭhaṃ asutaṃ aparisaṅkitaṃ.",
  "tika-vin05t:107_4": "Tattha adiṭṭhaṃ nāma bhikkhūnaṃ atthāya migamacche vadhitvā gayhamānaṃ adiṭṭhaṃ.",
  "tika-vin05t:107_5": "Asutaṃ nāma bhikkhūnaṃ atthāya migamacche vadhitvā gahitanti asutaṃ.",
  "tika-vin05t:107_6": "Aparisaṅkitaṃ pana diṭṭhaparisaṅkitaṃ sutaparisaṅkitaṃ tadubhayavinimuttaparisaṅkitañca ñatvā tabbipakkhato jānitabbaṃ. Kathaṃ?",
  "tika-vin05t:107_7": "Idha bhikkhū passanti manusse jālavāgurādihatthe gāmato vā nikkhamante araññe vā vicarante.",
  "tika-vin05t:107_8": "Dutiyadivase ca nesaṃ taṃ gāmaṃ piṇḍāya paviṭṭhānaṃ samacchamaṃsaṃ piṇḍapātaṃ abhiharanti.",
  "tika-vin05t:107_9": "Te tena diṭṭhena parisaṅkanti “bhikkhūnaṃ nu kho atthāya kata”nti,",
  "tika-vin05t:107_10": "idaṃ diṭṭhaparisaṅkitaṃ,",
  "tika-vin05t:107_11": "etaṃ gahetuṃ na vaṭṭati.",
  "tika-vin05t:107_12": "Yaṃ evaṃ aparisaṅkitaṃ,",
  "tika-vin05t:107_13": "taṃ vaṭṭati.",
  "tika-vin05t:107_14": "Sace pana te manussā “kasmā, bhante,",
  "tika-vin05t:107_15": "na gaṇhathā”ti pucchitvā tamatthaṃ sutvā “nayidaṃ, bhante,",
  "tika-vin05t:107_16": "bhikkhūnaṃ atthāya kataṃ,",
  "tika-vin05t:107_17": "amhehi attano atthāya vā rājayuttādīnaṃ vā atthāya kata”nti vadanti, kappati.",
  "tika-vin05t:108_0": "Na heva kho bhikkhū passanti,",
  "tika-vin05t:108_1": "apica kho suṇanti “manussā kira jālavāgurādihatthā gāmato vā nikkhamanti,",
  "tika-vin05t:108_2": "araññe vā vicarantī”ti.",
  "tika-vin05t:108_3": "Dutiyadivase ca tesaṃ taṃ gāmaṃ piṇḍāya paviṭṭhānaṃ samacchamaṃsaṃ piṇḍapātaṃ abhiharanti.",
  "tika-vin05t:108_4": "Te tena sutena parisaṅkanti “bhikkhūnaṃ nu kho atthāya kata”nti,",
  "tika-vin05t:108_5": "idaṃ sutaparisaṅkitaṃ nāma,",
  "tika-vin05t:108_6": "etaṃ gahetuṃ na vaṭṭati.",
  "tika-vin05t:108_7": "Yaṃ evaṃ aparisaṅkitaṃ,",
  "tika-vin05t:108_8": "taṃ vaṭṭati.",
  "tika-vin05t:108_9": "Sace pana te manussā “kasmā, bhante,",
  "tika-vin05t:108_10": "na gaṇhathā”ti pucchitvā tamatthaṃ sutvā “nayidaṃ, bhante,",
  "tika-vin05t:108_11": "bhikkhūnaṃ atthāya kataṃ,",
  "tika-vin05t:108_12": "amhehi attano atthāya vā rājayuttādīnaṃ vā atthāya kata”nti vadanti, kappati.",
  "tika-vin05t:109_0": "Na heva kho pana bhikkhū passanti na suṇanti,",
  "tika-vin05t:109_1": "apica kho tesaṃ taṃ gāmaṃ piṇḍāya paviṭṭhānaṃ pattaṃ gahetvā samacchamaṃsaṃ piṇḍapātaṃ abhisaṅkharitvā abhiharanti.",
  "tika-vin05t:109_2": "Te parisaṅkanti “bhikkhūnaṃ nu kho atthāya kata”nti,",
  "tika-vin05t:109_3": "idaṃ tadubhayavinimuttaparisaṅkitaṃ nāma,",
  "tika-vin05t:109_4": "etampi gahetuṃ na vaṭṭati.",
  "tika-vin05t:109_5": "Yaṃ evaṃ aparisaṅkitaṃ,",
  "tika-vin05t:109_6": "taṃ vaṭṭati.",
  "tika-vin05t:109_7": "Sace pana te manussā “kasmā, bhante,",
  "tika-vin05t:109_8": "na gaṇhathā”ti pucchitvā tamatthaṃ sutvā “nayidaṃ, bhante,",
  "tika-vin05t:109_9": "bhikkhūnaṃ atthāya kataṃ,",
  "tika-vin05t:109_10": "amhehi attano atthāya vā rājayuttādīnaṃ vā atthāya kataṃ,",
  "tika-vin05t:109_11": "pavattamaṃsaṃ vā kappiyameva labhitvā bhikkhūnaṃ atthāya sampādita”nti vadanti, kappati.",
  "tika-vin05t:109_12": "Matānaṃ petakiccatthāya maṅgalādīnaṃ vā atthāya katepi eseva nayo.",
  "tika-vin05t:109_13": "Yaṃ yañhi bhikkhūnaṃyeva atthāya akataṃ,",
  "tika-vin05t:109_14": "yattha ca nibbematiko hoti,",
  "tika-vin05t:109_15": "taṃ sabbaṃ kappati.",
  "tika-vin05t:110_0": "39.",
  "tika-vin05t:110_1": "Sace pana ekasmiṃ vihāre bhikkhūnaṃ uddissakataṃ hoti,",
  "tika-vin05t:110_2": "te ca attano atthāya katabhāvaṃ na jānanti,",
  "tika-vin05t:110_3": "aññe jānanti.",
  "tika-vin05t:110_4": "Ye jānanti,",
  "tika-vin05t:110_5": "tesaṃ na vaṭṭati,",
  "tika-vin05t:110_6": "itaresaṃ pana vaṭṭati.",
  "tika-vin05t:110_7": "Aññe na jānanti,",
  "tika-vin05t:110_8": "teyeva jānanti,",
  "tika-vin05t:110_9": "tesaṃyeva na vaṭṭati,",
  "tika-vin05t:110_10": "aññesaṃ vaṭṭati.",
  "tika-vin05t:110_11": "Tepi “amhākaṃ atthāya kata”nti jānanti,",
  "tika-vin05t:110_12": "aññepi “etesaṃ atthāya kata”nti jānanti,",
  "tika-vin05t:110_13": "sabbesampi na vaṭṭati.",
  "tika-vin05t:110_14": "Sabbe na jānanti,",
  "tika-vin05t:110_15": "sabbesampi vaṭṭati.",
  "tika-vin05t:110_16": "Pañcasu hi sahadhammikesu yassa vā tassa vā atthāya uddissakataṃ sabbesaṃ na kappati.",
  "tika-vin05t:111_0": "Sace pana koci ekaṃ bhikkhuṃ uddissa pāṇaṃ vadhitvā tassa pattaṃ pūretvā deti,",
  "tika-vin05t:111_1": "so ca attano atthāya katabhāvaṃ jānaṃyeva gahetvā aññassa bhikkhuno deti,",
  "tika-vin05t:111_2": "so taṃ tassa saddhāya paribhuñjati,",
  "tika-vin05t:111_3": "kassa āpattīti?",
  "tika-vin05t:111_4": "Dvinnampi anāpatti.",
  "tika-vin05t:111_5": "Yañhi uddissa kataṃ,",
  "tika-vin05t:111_6": "tassa abhuttatāya anāpatti,",
  "tika-vin05t:111_7": "itarassa ajānanatāya.",
  "tika-vin05t:111_8": "Kappiyamaṃsassa hi paṭiggahaṇe āpatti natthi,",
  "tika-vin05t:111_9": "uddissakatañca ajānitvā bhuttassa pacchā ñatvā āpattidesanākiccaṃ nāma natthi.",
  "tika-vin05t:111_10": "Akappiyamaṃsaṃ pana ajānitvā bhuttena pacchā ñatvāpi āpatti desetabbā.",
  "tika-vin05t:111_11": "Uddissakatañhi ñatvā bhuñjatova āpatti,",
  "tika-vin05t:111_12": "akappiyamaṃsaṃ ajānitvā bhuñjantassapi āpattiyeva,",
  "tika-vin05t:111_13": "tasmā āpattibhīrukena rūpaṃ sallakkhentenapi pucchitvāva maṃsaṃ paṭiggahetabbaṃ.",
  "tika-vin05t:111_14": "Paribhogakāle “pucchitvā paribhuñjissāmī”ti vā gahetvā pucchitvāva paribhuñjitabbaṃ. Kasmā?",
  "tika-vin05t:111_15": "Duviññeyyattā.",
  "tika-vin05t:111_16": "Acchamaṃsampi hi sūkaramaṃsasadisaṃ hoti,",
  "tika-vin05t:111_17": "dīpimaṃsādīni ca migamaṃsādisadisāni,",
  "tika-vin05t:111_18": "tasmā pucchitvā gahaṇameva vattanti vadanti.",
  "tika-vin05t:112_0": "Iti pāḷimuttakavinayavinicchayasaṅgahe",
  "tika-vin05t:113_0": "Macchamaṃsavinicchayakathā samattā.",
  "tika-vin05t:114_0": "7. Anāmāsavinicchayakathā",
  "tika-vin05t:115_0": "40.",
  "tika-vin05t:115_1": "Anāmāsanti na parāmasitabbaṃ.",
  "tika-vin05t:115_2": "Tatrāyaṃ vinicchayo –",
  "tika-vin05t:115_3": "yasmā mātā vā hotu dhītā vā bhaginī vā,",
  "tika-vin05t:115_4": "itthī nāma sabbāpi brahmacariyassa pāribanthikāva anāmāsā ca,",
  "tika-vin05t:115_5": "tasmā “ayaṃ me mātā,",
  "tika-vin05t:115_6": "ayaṃ me dhītā,",
  "tika-vin05t:115_7": "ayaṃ me bhaginī”ti gehassitapemena āmasatopi dukkaṭameva vuttaṃ.",
  "tika-vin05t:115_8": "Imaṃ pana bhagavato āṇaṃ anussarantena sacepi nadīsotena vuyhamānaṃ mātaraṃ passati,",
  "tika-vin05t:115_9": "neva hatthena parāmasitabbā,",
  "tika-vin05t:115_10": "paṇḍitena pana bhikkhunā nāvā vā phalakaṃ vā kadalikkhandho vā dārukkhandho vā upasaṃharitabbo.",
  "tika-vin05t:115_11": "Tasmiṃ asati kāsāvampi upasaṃharitvā purato ṭhapetabbaṃ,",
  "tika-vin05t:115_12": "“ettha gaṇhāhī”ti pana na vattabbā.",
  "tika-vin05t:115_13": "Gahite “parikkhāraṃ kaḍḍhāmī”ti kaḍḍhantena gantabbaṃ.",
  "tika-vin05t:115_14": "Sace pana bhāyati,",
  "tika-vin05t:115_15": "purato purato gantvā “mā bhāyī”ti samassāsetabbā.",
  "tika-vin05t:115_16": "Sace bhāyamānā puttassa sahasā khandhe vā abhiruhati,",
  "tika-vin05t:115_17": "hatthe vā gaṇhāti,",
  "tika-vin05t:115_18": "na “apehi mahallike”ti niddhunitabbā,",
  "tika-vin05t:115_19": "thalaṃ pāpetabbā.",
  "tika-vin05t:115_20": "Kaddame laggāyapi kūpe patitāyapi eseva nayo.",
  "tika-vin05t:115_21": "Tatrāpi hi yottaṃ vā vatthaṃ vā pakkhipitvā hatthena gahitabhāvaṃ ñatvā uddharitabbā,",
  "tika-vin05t:115_22": "na tveva āmasitabbā.",
  "tika-vin05t:116_0": "Na kevalañca mātugāmassa sarīrameva anāmāsaṃ,",
  "tika-vin05t:116_1": "nivāsanapārupanampi ābharaṇabhaṇḍampi antamaso tiṇaṇḍupakaṃ vā tālapaṇṇamuddikaṃ vā upādāya anāmāsameva.",
  "tika-vin05t:116_2": "Tañca kho nivāsanapāvuraṇaṃ piḷandhanatthāya ṭhapitameva.",
  "tika-vin05t:116_3": "Sace pana nivāsanaṃ vā pārupanaṃ vā parivattetvā cīvaratthāya pādamūle ṭhapeti, vaṭṭati.",
  "tika-vin05t:116_4": "Ābharaṇabhaṇḍesu pana sīsapasādhanadantasūciādikappiyabhaṇḍaṃ “imaṃ, bhante,",
  "tika-vin05t:116_5": "tumhākaṃ dema,",
  "tika-vin05t:116_6": "gaṇhathā”ti dīyamānaṃ sipāṭikāsūciādiupakaraṇatthāya gahetabbaṃ.",
  "tika-vin05t:116_7": "Suvaṇṇarajatamuttādimayaṃ pana anāmāsameva,",
  "tika-vin05t:116_8": "dīyamānampi na gahetabbaṃ.",
  "tika-vin05t:116_9": "Na kevalañca etāsaṃ sarīrūpagameva anāmāsaṃ,",
  "tika-vin05t:116_10": "itthisaṇṭhānena kataṃ kaṭṭharūpampi dantarūpampi ayarūpampi loharūpampi tipurūpampi potthakarūpampi sabbaratanarūpampi",
  "tika-vin05t:116_11": "antamaso piṭṭhamayarūpampi anāmāsameva.",
  "tika-vin05t:116_12": "Paribhogatthāya pana “idaṃ tumhākaṃ hotū”ti labhitvā ṭhapetvā sabbaratanamayaṃ avasesaṃ bhinditvā upakaraṇārahaṃ upakaraṇe,",
  "tika-vin05t:116_13": "paribhogārahaṃ paribhoge upanetuṃ vaṭṭati.",
  "tika-vin05t:117_0": "41.",
  "tika-vin05t:117_1": "Yathā ca itthirūpakaṃ,",
  "tika-vin05t:117_2": "evaṃ sattavidhaṃ dhaññampi anāmāsameva.",
  "tika-vin05t:117_3": "Tasmā khettamajjhena gacchantena tatthajātakampi dhaññaphalaṃ na āmasantena gantabbaṃ.",
  "tika-vin05t:117_4": "Sace gharadvāre vā antarāmagge vā dhaññaṃ pasāritaṃ hoti,",
  "tika-vin05t:117_5": "passena ca maggo atthi,",
  "tika-vin05t:117_6": "na maddantena gantabbaṃ.",
  "tika-vin05t:117_7": "Gamanamagge asati maggaṃ adhiṭṭhāya gantabbaṃ.",
  "tika-vin05t:117_8": "Antaraghare dhaññassa upari āsanaṃ paññapetvā denti,",
  "tika-vin05t:117_9": "nisīdituṃ vaṭṭati.",
  "tika-vin05t:117_10": "Keci āsanasālāya dhaññaṃ ākiranti,",
  "tika-vin05t:117_11": "sace sakkā hoti harāpetuṃ,",
  "tika-vin05t:117_12": "harāpetabbaṃ. No ce,",
  "tika-vin05t:117_13": "ekamantaṃ dhaññaṃ amaddantena pīṭhakaṃ paññapetvā nisīditabbaṃ.",
  "tika-vin05t:117_14": "Sace okāso na hoti,",
  "tika-vin05t:117_15": "manussā dhaññamajjheyeva paññapetvā denti,",
  "tika-vin05t:117_16": "nisīditabbaṃ.",
  "tika-vin05t:117_17": "Tatthajātakāni muggamāsādīni aparaṇṇānipi tālapanasādīni vā phalāni kīḷantena na āmasitabbāni.",
  "tika-vin05t:117_18": "Manussehi rāsikatesupi eseva nayo.",
  "tika-vin05t:117_19": "Araññe pana rukkhato patitāni phalāni “anupasampannānaṃ dassāmī”ti gaṇhituṃ vaṭṭati.",
  "tika-vin05t:118_0": "42.",
  "tika-vin05t:118_1": "Muttā maṇi veḷuriyo saṅkho silā pavāḷaṃ rajataṃ jātarūpaṃ lohitaṅko masāragallanti imesu dasasu ratanesu",
  "tika-vin05t:118_2": "muttā adhotā aviddhā yathājātāva āmasituṃ vaṭṭati,",
  "tika-vin05t:118_3": "sesā anāmāsāti vadanti,",
  "tika-vin05t:118_4": "taṃ na gahetabbaṃ.",
  "tika-vin05t:118_5": "Mahāpaccariyaṃ pana “muttā dhotāpi adhotāpi anāmāsā,",
  "tika-vin05t:118_6": "bhaṇḍamūlatthāya ca sampaṭicchituṃ na vaṭṭati,",
  "tika-vin05t:118_7": "kuṭṭharogassa bhesajjatthāya pana vaṭṭatī”ti vuttaṃ,",
  "tika-vin05t:118_8": "taṃ yuttaṃ.",
  "tika-vin05t:118_9": "Antamaso jātiphalikaṃ upādāya sabbopi nīlapītādivaṇṇabhedo maṇi dhotaviddhavaṭṭito anāmāso,",
  "tika-vin05t:118_10": "yathājāto pana ākaramutto pattādibhaṇḍamūlatthaṃ sampaṭicchituṃ vaṭṭatīti vuttaṃ,",
  "tika-vin05t:118_11": "tampi mahāpaccariyaṃ paṭikkhittaṃ.",
  "tika-vin05t:118_12": "Pacitvā kato kācamaṇiyeveko vaṭṭatīti vuttaṃ.",
  "tika-vin05t:118_13": "Veḷuriyepi maṇisadisova vinicchayo.",
  "tika-vin05t:119_0": "Saṅkho dhamanasaṅkho ca dhotaviddho ca ratanamisso anāmāso,",
  "tika-vin05t:119_1": "pānīyasaṅkho dhotopi adhotopi āmāsova.",
  "tika-vin05t:119_2": "Sesañca añjanādibhesajjatthāyapi bhaṇḍamūlatthāyapi sampaṭicchituṃ vaṭṭati.",
  "tika-vin05t:119_3": "Silā dhotaviddhā ratanasaṃyuttā muggavaṇṇāva anāmāsā,",
  "tika-vin05t:119_4": "sesā satthakanighaṃsanādiatthāya gaṇhituṃ vaṭṭati.",
  "tika-vin05t:119_5": "Ettha ca ratanasaṃyuttāti suvaṇṇena saddhiṃ yojetvā pacitvā katāti vadanti.",
  "tika-vin05t:119_6": "Pavāḷaṃ dhotaviddhaṃ anāmāsaṃ,",
  "tika-vin05t:119_7": "sesaṃ āmāsañca bhaṇḍamūlatthañca sampaṭicchituṃ vaṭṭatīti vadanti,",
  "tika-vin05t:119_8": "taṃ na gahetabbaṃ.",
  "tika-vin05t:119_9": "Mahāpaccariyaṃ pana “dhotampi adhotampi sabbaṃ anāmāsañca na ca sampaṭicchituṃ vaṭṭatī”ti vuttaṃ,",
  "tika-vin05t:119_10": "taṃ yuttaṃ.",
  "tika-vin05t:120_0": "Rajatañca jātarūpañca katabhaṇḍampi akatabhaṇḍampi sabbena sabbaṃ bījato paṭṭhāya anāmāsañca asampaṭicchanīyañca.",
  "tika-vin05t:120_1": "Uttararājaputto kira suvaṇṇacetiyaṃ kārāpetvā mahāpadumattherassa pesesi.",
  "tika-vin05t:120_2": "Thero “na kappatī”ti paṭikkhipi.",
  "tika-vin05t:120_3": "Cetiyaghare suvaṇṇapadumasuvaṇṇabubbuḷakādīni honti,",
  "tika-vin05t:120_4": "etānipi anāmāsāni.",
  "tika-vin05t:120_5": "Cetiyagharagopakā pana rūpiyachaḍḍakaṭṭhāne ṭhitā,",
  "tika-vin05t:120_6": "tasmā tesaṃ keḷāpayituṃ vaṭṭatīti vuttaṃ.",
  "tika-vin05t:120_7": "Kurundhiyaṃ pana tampi paṭikkhittaṃ,",
  "tika-vin05t:120_8": "suvaṇṇacetiye kacavarameva harituṃ vaṭṭatīti ettakameva anuññātaṃ.",
  "tika-vin05t:120_9": "Ārakūṭalohampi jātarūpagatikameva anāmāsanti sabbaṭṭhakathāsu vuttaṃ.",
  "tika-vin05t:120_10": "Senāsanaparibhoge pana sabbopi kappiyo,",
  "tika-vin05t:120_11": "tasmā jātarūparajatamayā sabbepi senāsanaparikkhārā āmāsā,",
  "tika-vin05t:120_12": "bhikkhūnaṃ dhammavinayavaṇṇanaṭṭhāne ratanamaṇḍape karonti phalikatthambhe ratanadāmapaṭimaṇḍite,",
  "tika-vin05t:120_13": "tattha sabbūpakaraṇāni bhikkhūnaṃ paṭijaggituṃ vaṭṭanti.",
  "tika-vin05t:120_14": "Lohitaṅkamasāragallā dhotaviddhā anāmāsā,",
  "tika-vin05t:120_15": "itare āmāsā,",
  "tika-vin05t:120_16": "bhaṇḍamūlatthāya ca sampaṭicchituṃ vaṭṭatīti vuttaṃ.",
  "tika-vin05t:120_17": "Mahāpaccariyaṃ pana “dhotāpi adhotāpi sabbaso anāmāsā,",
  "tika-vin05t:120_18": "na ca sampaṭicchituṃ vaṭṭantī”ti paṭikkhittaṃ.",
  "tika-vin05t:121_0": "43.",
  "tika-vin05t:121_1": "Sabbaṃ āvudhabhaṇḍaṃ anāmāsaṃ,",
  "tika-vin05t:121_2": "bhaṇḍamūlatthāya dīyamānampi na sampaṭicchitabbaṃ.",
  "tika-vin05t:121_3": "Satthavaṇijjā nāma na vaṭṭati.",
  "tika-vin05t:121_4": "Suddhadhanudaṇḍopi dhanujiyāpi patodopi tomaropi aṅkusopi antamaso vāsipharasuādīnipi āvudhasaṅkhepena katāni anāmāsāni.",
  "tika-vin05t:121_5": "Sace kenaci vihāre satti vā tomaro vā ṭhapito hoti,",
  "tika-vin05t:121_6": "vihāraṃ jaggantena “harantū”ti sāmikānaṃ pesetabbaṃ.",
  "tika-vin05t:121_7": "Sace na haranti,",
  "tika-vin05t:121_8": "taṃ acālentena vihāro paṭijaggitabbo.",
  "tika-vin05t:121_9": "Yuddhabhūmiyaṃ pana patitaṃ asiṃ vā sattiṃ vā tomaraṃ vā disvā pāsāṇena vā kenaci vā asiṃ bhinditvā satthakatthāya gahetuṃ vaṭṭati.",
  "tika-vin05t:121_10": "Itarānipi viyojetvā kiñci satthakatthāya,",
  "tika-vin05t:121_11": "kiñci kattaradaṇḍādiatthāya gahetuṃ vaṭṭati.",
  "tika-vin05t:121_12": "“Idaṃ gaṇhathā”ti dīyamānaṃ pana vināsetvā “kappiyabhaṇḍaṃ karissāmī”ti sabbampi sampaṭicchituṃ vaṭṭati.",
  "tika-vin05t:122_0": "Macchajālapakkhijālādīnipi phalakajālikādīnipi saraparittāṇānipi sabbāni anāmāsāni,",
  "tika-vin05t:122_1": "paribhogatthāya labbhamānesu pana jālaṃ tāva “āsanassa vā cetiyassa vā upari bandhissāmi,",
  "tika-vin05t:122_2": "chattaṃ vā veṭhessāmī”ti gahetuṃ vaṭṭati.",
  "tika-vin05t:122_3": "Saraparittāṇaṃ sabbampi bhaṇḍamūlatthāya sampaṭicchituṃ vaṭṭati.",
  "tika-vin05t:122_4": "Parūparodhanivāraṇañhi etaṃ,",
  "tika-vin05t:122_5": "na uparodhakaranti.",
  "tika-vin05t:122_6": "Phalakaṃ “dantakaṭṭhabhājanaṃ karissāmī”ti gahetuṃ vaṭṭati.",
  "tika-vin05t:123_0": "Cammavinaddhāni vīṇābheriādīni anāmāsāni.",
  "tika-vin05t:123_1": "Kurundiyaṃ pana “bherisaṅghāṭopi vīṇāsaṅghāṭopi tucchapokkharampi mukhavaṭṭiyaṃ āropitacammampi vīṇādaṇḍakopi sabbaṃ anāmāsa”nti vuttaṃ.",
  "tika-vin05t:123_2": "Onahituṃ vā onahāpetuṃ vā vādetuṃ vā vādāpetuṃ vā na labbhatiyeva.",
  "tika-vin05t:123_3": "Cetiyaṅgaṇe pūjaṃ katvā manussehi chaḍḍitaṃ disvāpi acāletvāva antarantare sammajjitabbaṃ,",
  "tika-vin05t:123_4": "kacavarachaḍḍanakāle pana kacavaraniyāmeneva haritvā ekamantaṃ nikkhipituṃ vaṭṭatīti mahāpaccariyaṃ vuttaṃ.",
  "tika-vin05t:123_5": "Bhaṇḍamūlatthāya sampaṭicchitumpi vaṭṭati,",
  "tika-vin05t:123_6": "paribhogatthāya labbhamānesu pana vīṇādoṇikañca bheripokkharañca dantakaṭṭhabhājanaṃ karissāma,",
  "tika-vin05t:123_7": "cammaṃ satthakakosakanti evaṃ tassa tassa parikkhārassa upakaraṇatthāya gahetvā tathā tathā kātuṃ vaṭṭati.",
  "tika-vin05t:124_0": "Iti pāḷimuttakavinayavinicchayasaṅgahe",
  "tika-vin05t:125_0": "Anāmāsavinicchayakathā samattā.",
  "tika-vin05t:126_0": "8. Adhiṭṭhānavikappanavinicchayakathā",
  "tika-vin05t:127_0": "44.",
  "tika-vin05t:127_1": "Adhiṭṭhānavikappanesu pana –",
  "tika-vin05t:127_2": "anujānāmi,",
  "tika-vin05t:127_3": "bhikkhave,",
  "tika-vin05t:127_4": "ticīvaraṃ adhiṭṭhātuṃ na vikappetuṃ,",
  "tika-vin05t:127_5": "vassikasāṭikaṃ vassānaṃ cātumāsaṃ adhiṭṭhātuṃ tato paraṃ vikappetuṃ,",
  "tika-vin05t:127_6": "nisīdanaṃ adhiṭṭhātuṃ na vikappetuṃ,",
  "tika-vin05t:127_7": "paccattharaṇaṃ adhiṭṭhātuṃ na vikappetuṃ,",
  "tika-vin05t:127_8": "kaṇḍuppaṭicchādiṃ yāva ābādhā adhiṭṭhātuṃ tato paraṃ vikappetuṃ,",
  "tika-vin05t:127_9": "mukhapuñchanacoḷaṃ adhiṭṭhātuṃ na vikappetuṃ,",
  "tika-vin05t:127_10": "parikkhāracoḷaṃ adhiṭṭhātuṃ na vikappetu”nti vacanato ticīvarādiniyāmeneva adhiṭṭhahitvā paribhuñjitukaāmena",
  "tika-vin05t:127_11": "“imaṃ saṅghāṭiṃ adhiṭṭhāmī”tiādinā nāmaṃ vatvā adhiṭṭhātabbaṃ.",
  "tika-vin05t:127_12": "Vikappentena pana nāmaṃ aggahetvāva “imaṃ cīvaraṃ tuyhaṃ vikappemī”ti vatvā vikappetabbaṃ.",
  "tika-vin05t:127_13": "Tattha ticīvaraṃ adhiṭṭhahantena rajitvā kappabinduṃ datvā pamāṇayuttameva adhiṭṭhātabbaṃ.",
  "tika-vin05t:127_14": "Assa pamāṇaṃ ukkaṭṭhaparicchedena sugatacīvarato ūnakaṃ vaṭṭati,",
  "tika-vin05t:127_15": "lāmakaparicchedena saṅghāṭiyā uttarāsaṅgassa ca dīghato muṭṭhipañcakaṃ,",
  "tika-vin05t:127_16": "tiriyaṃ muṭṭhittikaṃ pamāṇaṃ vaṭṭati.",
  "tika-vin05t:127_17": "Antaravāsako dīghaso muṭṭhipañcako,",
  "tika-vin05t:127_18": "tiriyaṃ dvihatthopi vaṭṭati.",
  "tika-vin05t:127_19": "Pārupanenapi hi sakkā nābhiṃ paṭicchādetunti.",
  "tika-vin05t:127_20": "Vuttappamāṇato pana atirekañca ūnakañca “parikkhāracoḷaka”nti adhiṭṭhātabbaṃ.",
  "tika-vin05t:128_0": "Tattha yasmā “dve cīvarassa adhiṭṭhānā kāyena vā adhiṭṭheti,",
  "tika-vin05t:128_1": "vācāya vā adhiṭṭhetī”ti vuttaṃ,",
  "tika-vin05t:128_2": "tasmā purāṇasaṅghāṭiṃ “imaṃ saṅghāṭiṃ paccuddharāmī”ti paccuddharitvā navaṃ saṅghāṭiṃ hatthena gahetvā",
  "tika-vin05t:128_3": "“imaṃ saṅghāṭiṃ adhiṭṭhāmī”ti cittena ābhogaṃ katvā kāyavikāraṃ karontena kāyena adhiṭṭhātabbā.",
  "tika-vin05t:128_4": "Idaṃ kāyena adhiṭṭhānaṃ,",
  "tika-vin05t:128_5": "taṃ yena kenaci sarīrāvayavena aphusantassa na vaṭṭati.",
  "tika-vin05t:128_6": "Vācāya adhiṭṭhāne pana vacībhedaṃ katvā vācāya adhiṭṭhātabbā.",
  "tika-vin05t:128_7": "Tatra duvidhaṃ adhiṭṭhānaṃ –",
  "tika-vin05t:128_8": "sace hatthapāse hoti,",
  "tika-vin05t:128_9": "“imaṃ saṅghāṭiṃ adhiṭṭhāmī”ti vācā bhinditabbā.",
  "tika-vin05t:128_10": "Atha antogabbhe vā uparipāsāde vā sāmantavihāre vā hoti,",
  "tika-vin05t:128_11": "ṭhapitaṭṭhānaṃ sallakkhetvā “etaṃ saṅghāṭiṃ adhiṭṭhāmī”ti vācā bhinditabbā.",
  "tika-vin05t:128_12": "Esa nayo uttarāsaṅge antaravāsake ca.",
  "tika-vin05t:128_13": "Nāmamattameva hi viseso,",
  "tika-vin05t:128_14": "tasmā sabbāni saṅghāṭiṃ uttarāsaṅgaṃ antaravāsakanti evaṃ attano nāmeneva adhiṭṭhātabbāni.",
  "tika-vin05t:128_15": "Sace adhiṭṭhahitvā ṭhapitavatthehi saṅghāṭiādīni karoti,",
  "tika-vin05t:128_16": "niṭṭhite rajane ca kappe ca “imaṃ paccuddharāmī”ti paccuddharitvā puna adhiṭṭhātabbāni.",
  "tika-vin05t:128_17": "Adhiṭṭhitena pana saddhiṃ mahantatarameva dutiyapaṭṭaṃ vā khaṇḍaṃ vā sibbantena puna adhiṭṭhātabbaṃ.",
  "tika-vin05t:128_18": "Same vā khuddake vā adhiṭṭhānakiccaṃ natthi.",
  "tika-vin05t:129_0": "Ticīvaraṃ pana parikkhāracoḷaṃ adhiṭṭhātuṃ vaṭṭati,",
  "tika-vin05t:129_1": "na vaṭṭatīti?",
  "tika-vin05t:129_2": "Mahāpadumatthero kirāha “ticīvaraṃ ticīvarameva adhiṭṭhātabbaṃ,",
  "tika-vin05t:129_3": "sace parikkhāracoḷādhiṭṭhānaṃ labheyya,",
  "tika-vin05t:129_4": "udositasikkhāpade parihāro niratthako bhaveyyā”ti.",
  "tika-vin05t:129_5": "Evaṃ vutte kira avasesā bhikkhū āhaṃsu “parikkhāracoḷampi bhagavatāva ‘adhiṭṭhātabba’nti vuttaṃ,",
  "tika-vin05t:129_6": "tasmā vaṭṭatī”ti.",
  "tika-vin05t:129_7": "Mahāpaccariyampi vuttaṃ “parikkhāracoḷaṃ nāma pāṭekkaṃ nidhānamukhametaṃ.",
  "tika-vin05t:129_8": "Ticīvaraṃ ‘parikkhāracoḷa’nti adhiṭṭhahitvā paribhuñjituṃ vaṭṭati,",
  "tika-vin05t:129_9": "udositasikkhāpade pana ticīvaraṃ adhiṭṭhahitvā pariharantassa parihāro vutto”ti.",
  "tika-vin05t:129_10": "Ubhatovibhaṅgabhāṇako puṇṇavālikavāsī mahātissattheropi kirāha “mayaṃ pubbe mahātherānaṃ assumhā ‘araññavāsino",
  "tika-vin05t:129_11": "bhikkhū rukkhasusirādīsu cīvaraṃ ṭhapetvā padhānaṃ padahanatthāya gacchanti,",
  "tika-vin05t:129_12": "sāmantavihāre dhammassavanatthāya gatānañca tesaṃ sūriye uṭṭhite sāmaṇerā vā daharabhikkhū vā pattacīvaraṃ gahetvā gacchanti,",
  "tika-vin05t:129_13": "tasmā sukhaparibhogatthaṃ ticīvaraṃ parikkhāracoḷaṃ adhiṭṭhātuṃ vaṭṭatī”’ti.",
  "tika-vin05t:129_14": "Mahāpaccariyampi vuttaṃ “pubbe āraññikā bhikkhū abaddhasīmāya dupparihāranti ticīvaraṃ parikkhāracoḷameva adhiṭṭhahitvā paribhuñjiṃsū”ti.",
  "tika-vin05t:130_0": "45.",
  "tika-vin05t:130_1": "Vassikasāṭikā anatirittappamāṇā nāmaṃ gahetvā vuttanayeneva cattāro vassike māse adhiṭṭhātabbā,",
  "tika-vin05t:130_2": "tato paraṃ paccuddharitvā vikappetabbā.",
  "tika-vin05t:130_3": "Vaṇṇabhedamattarattāpi cesā vaṭṭati,",
  "tika-vin05t:130_4": "dve pana na vaṭṭanti.",
  "tika-vin05t:130_5": "Nisīdanaṃ vuttanayena adhiṭṭhātabbameva,",
  "tika-vin05t:130_6": "tañca kho pamāṇayuttaṃ ekameva,",
  "tika-vin05t:130_7": "dve na vaṭṭanti.",
  "tika-vin05t:130_8": "Paccattharaṇampi adhiṭṭhātabbameva,",
  "tika-vin05t:130_9": "taṃ pana mahantampi vaṭṭati,",
  "tika-vin05t:130_10": "ekampi vaṭṭati,",
  "tika-vin05t:130_11": "bahūnipi vaṭṭanti,",
  "tika-vin05t:130_12": "nīlampi pītakampi sadasampi pupphadasampīti sabbappakāraṃ vaṭṭati.",
  "tika-vin05t:130_13": "Kaṇḍuppaṭicchādi yāva ābādho atthi,",
  "tika-vin05t:130_14": "tāva pamāṇikā adhiṭṭhātabbā.",
  "tika-vin05t:130_15": "Ābādhe vūpasante paccuddharitvā vikappetabbā,",
  "tika-vin05t:130_16": "ekāva vaṭṭati.",
  "tika-vin05t:130_17": "Mukhapuñchanacoḷaṃ adhiṭṭhātabbameva,",
  "tika-vin05t:130_18": "yāva ekaṃ dhovīyati,",
  "tika-vin05t:130_19": "tāva aññaṃ paribhogatthāya icchitabbanti dvepi vaṭṭanti.",
  "tika-vin05t:130_20": "Apare pana therā “nidhānamukhametaṃ,",
  "tika-vin05t:130_21": "bahūnipi vaṭṭantī”ti vadanti.",
  "tika-vin05t:130_22": "Parikkhāracoḷe gaṇanā natthi,",
  "tika-vin05t:130_23": "yattakaṃ icchati,",
  "tika-vin05t:130_24": "tattakaṃ adhiṭṭhātabbameva.",
  "tika-vin05t:130_25": "Thavikāpi parissāvanampi vikappanūpagapacchimacīvarappamāṇaṃ “parikkhāracoḷa”nti adhiṭṭhātabbameva.",
  "tika-vin05t:130_26": "Tassa pamāṇaṃ dīghato dve vidatthiyo tiriyaṃ vidatthi,",
  "tika-vin05t:130_27": "taṃ pana dīghato vaḍḍhakīhatthappamāṇaṃ,",
  "tika-vin05t:130_28": "vitthārato tato upaḍḍhappamāṇaṃ hoti.",
  "tika-vin05t:130_29": "Tatrāyaṃ pāḷi “anujānāmi,",
  "tika-vin05t:130_30": "bhikkhave,",
  "tika-vin05t:130_31": "āyāmena aṭṭhaṅgulaṃ sugataṅgulena caturaṅgulavitthataṃ pacchimaṃ cīvaraṃ vikappetu”nti.",
  "tika-vin05t:130_32": "Bahūnipi ekato katvā “imāni cīvarāni parikkhāracoḷāni adhiṭṭhāmī”ti adhiṭṭhātumpi vaṭṭatiyeva.",
  "tika-vin05t:130_33": "Bhesajjanavakammamātāpituādīnaṃ atthāya ṭhapentena anadhiṭṭhitepi natthi āpatti.",
  "tika-vin05t:130_34": "Mañcabhisi pīṭhabhisi bimbohanaṃ pāvāro kojavoti etesu pana senāsanaparikkhāratthāya dinnapaccattharaṇe ca adhiṭṭhānakiccaṃ natthiyeva.",
  "tika-vin05t:131_0": "Sace pana ñātakapavāritaṭṭhānato suttaṃ labhitvā ñātakapavāriteneva tantavāyena aññena vā mūlaṃ datvā cīvaraṃ vāyāpeti,",
  "tika-vin05t:131_1": "vāyāpanapaccayā anāpatti.",
  "tika-vin05t:131_2": "Dasāhātikkamanapaccayā pana āpattiṃ rakkhantena vikappanupagappamāṇamatte vīte tante ṭhitaṃyeva adhiṭṭhātabbaṃ.",
  "tika-vin05t:131_3": "Dasāhātikkamena niṭṭhāpiyamānañhi nissaggiyaṃ bhaveyyāti.",
  "tika-vin05t:131_4": "Ñātakādīhi tantaṃ āropāpetvā “tumhākaṃ, bhante,",
  "tika-vin05t:131_5": "idaṃ cīvaraṃ gaṇheyyāthā”ti niyyātitepi eseva nayo.",
  "tika-vin05t:132_0": "Sace tantavāyo evaṃ payojito vā sayaṃ dātukāmo vā hutvā “ahaṃ, bhante,",
  "tika-vin05t:132_1": "tumhākaṃ cīvaraṃ asukadivase nāma vāyitvā ṭhapessāmī”ti vadati,",
  "tika-vin05t:132_2": "bhikkhu ca tena paricchinnadivasato paṭṭhāya dasāhaṃ atikkāmeti,",
  "tika-vin05t:132_3": "nissaggiyaṃ pācittiyaṃ.",
  "tika-vin05t:132_4": "Sace pana tantavāyo “ahaṃ tumhākaṃ cīvaraṃ vāyitvā sāsanaṃ pesessāmī”ti vatvā tatheva karoti,",
  "tika-vin05t:132_5": "tena pesitabhikkhu pana tassa bhikkhuno na āroceti,",
  "tika-vin05t:132_6": "añño disvā vā sutvā vā “tumhākaṃ, bhante,",
  "tika-vin05t:132_7": "cīvaraṃ niṭṭhita”nti āroceti,",
  "tika-vin05t:132_8": "etassa ārocanaṃ na pamāṇaṃ.",
  "tika-vin05t:132_9": "Yadā pana tena pesitoyeva āroceti,",
  "tika-vin05t:132_10": "tassa vacanaṃ sutadivasato paṭṭhāya dasāhaṃ atikkāmayato nissaggiyaṃ pācittiyaṃ.",
  "tika-vin05t:133_0": "Sace tantavāyo “ahaṃ tumhākaṃ cīvaraṃ vāyitvā kassaci hatthe pahiṇissāmī”ti vatvā tatheva karoti,",
  "tika-vin05t:133_1": "cīvaraṃ gahetvā gatabhikkhu pana attano pariveṇe ṭhapetvā tassa na āroceti,",
  "tika-vin05t:133_2": "añño koci bhaṇati “api, bhante,",
  "tika-vin05t:133_3": "adhunā ābhataṃ cīvaraṃ sundara”nti. Kuhiṃ, āvuso,",
  "tika-vin05t:133_4": "cīvaranti.",
  "tika-vin05t:133_5": "Itthannāmassa hatthe pesitanti.",
  "tika-vin05t:133_6": "Etassapi vacanaṃ na pamāṇaṃ.",
  "tika-vin05t:133_7": "Yadā pana so bhikkhu cīvaraṃ deti,",
  "tika-vin05t:133_8": "laddhadivasato paṭṭhāya dasāhaṃ atikkāmayato nissaggiyaṃ pācittiyaṃ.",
  "tika-vin05t:133_9": "Sace pana vāyāpanamūlaṃ adinnaṃ hoti,",
  "tika-vin05t:133_10": "yāva kākaṇikamattampi avasiṭṭhaṃ,",
  "tika-vin05t:133_11": "tāva rakkhati.",
  "tika-vin05t:134_0": "46.",
  "tika-vin05t:134_1": "Adhiṭṭhitacīvaraṃ pana paribhuñjato kathaṃ adhiṭṭhānaṃ vijahatīti?",
  "tika-vin05t:134_2": "Aññassa dānena acchinditvā gahaṇena vissāsaggāhena hīnāyāvattanena sikkhāpaccakkhānena kālakiriyāya liṅgaparivattanena",
  "tika-vin05t:134_3": "paccuddharaṇena chiddabhāvenāti imehi navahi kāraṇehi vijahati.",
  "tika-vin05t:134_4": "Tattha purimehi aṭṭhahi sabbacīvarāni adhiṭṭhānaṃ vijahanti,",
  "tika-vin05t:134_5": "chiddabhāvena pana ticīvarasseva sabbaṭṭhakathāsu adhiṭṭhānavijahanaṃ vuttaṃ,",
  "tika-vin05t:134_6": "tañca nakhapiṭṭhippamāṇena chiddena.",
  "tika-vin05t:134_7": "Tattha nakhapiṭṭhippamāṇaṃ kaniṭṭhaṅgulinakhavasena veditabbaṃ,",
  "tika-vin05t:134_8": "chiddañca vinividdhachiddameva.",
  "tika-vin05t:134_9": "Chiddassa hi abbhantare ekatantu cepi acchinno hoti, rakkhati.",
  "tika-vin05t:134_10": "Tattha saṅghāṭiyā ca uttarāsaṅgassa ca dīghantato vidatthippamāṇassa,",
  "tika-vin05t:134_11": "tiriyantato aṭṭhaṅgulappamāṇassa padesassa orato chiddaṃ adhiṭṭhānaṃ bhindati,",
  "tika-vin05t:134_12": "antaravāsakassa pana dīghantato vidatthippamāṇasseva,",
  "tika-vin05t:134_13": "tiriyantato caturaṅgulappamāṇassa padesassa orato chiddaṃ adhiṭṭhānaṃ bhindati,",
  "tika-vin05t:134_14": "parato na bhindati,",
  "tika-vin05t:134_15": "tasmā jāte chidde ticīvaraṃ atirekacīvaraṭṭhāne tiṭṭhati,",
  "tika-vin05t:134_16": "sūcikammaṃ katvā puna adhiṭṭhātabbaṃ.",
  "tika-vin05t:134_17": "Yo pana dubbalaṭṭhāne paṭhamaṃ aggaḷaṃ datvā pacchā dubbalaṭṭhānaṃ chinditvā apaneti,",
  "tika-vin05t:134_18": "adhiṭṭhānaṃ na bhijjati.",
  "tika-vin05t:134_19": "Maṇḍalaparivattanepi eseva nayo.",
  "tika-vin05t:134_20": "Dupaṭṭassa ekasmiṃ paṭale chidde vā jāte gaḷite vā adhiṭṭhānaṃ na bhijjati,",
  "tika-vin05t:134_21": "khuddakaṃ cīvaraṃ mahantaṃ karoti,",
  "tika-vin05t:134_22": "mahantaṃ vā khuddakaṃ karoti,",
  "tika-vin05t:134_23": "adhiṭṭhānaṃ na bhijjati.",
  "tika-vin05t:134_24": "Ubho koṭiyo majjhe karonto sace paṭhamaṃ chinditvā pacchā ghaṭeti,",
  "tika-vin05t:134_25": "adhiṭṭhānaṃ bhijjati.",
  "tika-vin05t:134_26": "Atha ghaṭetvā chindati,",
  "tika-vin05t:134_27": "na bhijjati.",
  "tika-vin05t:134_28": "Rajakehi dhovāpetvā setaṃ kārāpentassapi adhiṭṭhānaṃ adhiṭṭhānamevāti.",
  "tika-vin05t:134_29": "Ayaṃ tāva adhiṭṭhāne vinicchayo.",
  "tika-vin05t:135_0": "47.",
  "tika-vin05t:135_1": "Vikappane pana dve vikappanā sammukhāvikappanā parammukhāvikappanā ca.",
  "tika-vin05t:135_2": "Kathaṃ sammukhāvikappanā hoti?",
  "tika-vin05t:135_3": "Cīvarānaṃ ekabahubhāvaṃ sannihitāsannihitabhāvañca ñatvā “imaṃ cīvara”nti vā “imāni cīvarānī”ti vā “etaṃ",
  "tika-vin05t:135_4": "cīvara”nti vā “etāni cīvarānī”ti vā vatvā “tuyhaṃ vikappemī”ti vattabbaṃ,",
  "tika-vin05t:135_5": "ayamekā sammukhāvikappanā.",
  "tika-vin05t:135_6": "Ettāvatā nidhetuṃ vaṭṭati,",
  "tika-vin05t:135_7": "paribhuñjituṃ pana vissajjetuṃ vā adhiṭṭhātuṃ vā na vaṭṭati.",
  "tika-vin05t:135_8": "“Mayhaṃ santakaṃ,",
  "tika-vin05t:135_9": "mayhaṃ santakāni paribhuñja vā vissajjehi vā yathāpaccayaṃ vā karohī”ti evaṃ pana vutte paccuddhāro nāma hoti,",
  "tika-vin05t:135_10": "tato pabhuti paribhogādayopi vaṭṭanti.",
  "tika-vin05t:136_0": "Aparo nayo –",
  "tika-vin05t:136_1": "tatheva cīvarānaṃ ekabahubhāvaṃ sannihitāsannihitabhāvañca ñatvā tasseva bhikkhuno santike “imaṃ cīvara”nti",
  "tika-vin05t:136_2": "vā “imāni cīvarānī”ti vā “etaṃ cīvara”nti vā “etāni cīvarānī”ti vā vatvā pañcasu sahadhammikesu aññatarassa",
  "tika-vin05t:136_3": "attanā abhirucitassa yassa kassaci nāmaṃ gahetvā “tissassa bhikkhuno vikappemī”ti vā “tissāya bhikkhuniyā,",
  "tika-vin05t:136_4": "tissāya sikkhamānāya,",
  "tika-vin05t:136_5": "tissassa sāmaṇerassa,",
  "tika-vin05t:136_6": "tissāya sāmaṇeriyā vikappemī”ti vā vattabbaṃ,",
  "tika-vin05t:136_7": "ayaṃ aparāpi sammukhāvikappanā.",
  "tika-vin05t:136_8": "Ettāvatā nidhetuṃ vaṭṭati,",
  "tika-vin05t:136_9": "paribhogādīsu pana ekampi na vaṭṭati.",
  "tika-vin05t:136_10": "Tena pana bhikkhunā “tissassa bhikkhuno santakaṃ…pe…",
  "tika-vin05t:136_11": "tissāya sāmaṇeriyā santakaṃ paribhuñja vā vissajjehi vā yathāpaccayaṃ vā karohī”ti vutte paccuddhāro nāma hoti,",
  "tika-vin05t:136_12": "tato pabhuti paribhogādayopi vaṭṭanti.",
  "tika-vin05t:137_0": "Kathaṃ parammukhāvikappanā hoti?",
  "tika-vin05t:137_1": "Cīvarānaṃ tatheva ekabahubhāvaṃ sannihitāsannihitabhāvañca ñatvā “imaṃ cīvara”nti vā “imāni cīvarānī”ti",
  "tika-vin05t:137_2": "vā “etaṃ cīvara”nti vā “etāni cīvarānī”ti vā vatvā “tuyhaṃ vikappanatthāya dammī”ti vattabbaṃ.",
  "tika-vin05t:137_3": "Tena vattabbo “ko te mitto vā sandiṭṭho vā”ti.",
  "tika-vin05t:137_4": "Tato itarena purimanayeneva “tisso bhikkhū”ti vā…pe…",
  "tika-vin05t:137_5": "“tissā sāmaṇerī”ti vā vattabbaṃ.",
  "tika-vin05t:137_6": "Puna tena bhikkhunā “ahaṃ tissassa bhikkhuno dammī”ti vā…pe…",
  "tika-vin05t:137_7": "“tissāya sāmaṇeriyā dammī”ti vā vattabbaṃ,",
  "tika-vin05t:137_8": "ayaṃ parammukhāvikappanā.",
  "tika-vin05t:137_9": "Ettāvatā nidhetuṃ vaṭṭati,",
  "tika-vin05t:137_10": "paribhogādīsu pana ekampi na vaṭṭati.",
  "tika-vin05t:137_11": "Tena pana bhikkhunā dutiyasammukhāvikappanāyaṃ vuttanayeneva “itthannāmassa santakaṃ paribhuñja vā vissajjehi",
  "tika-vin05t:137_12": "vā yathāpaccayaṃ vā karohī”ti vutte paccuddhāro nāma hoti,",
  "tika-vin05t:137_13": "tato pabhuti paribhogādayopi vaṭṭanti.",
  "tika-vin05t:138_0": "Dvinnaṃ vikappanānaṃ kiṃ nānākaraṇaṃ?",
  "tika-vin05t:138_1": "Sammukhāvikappanāyaṃ sayaṃ vikappetvā parena paccuddharāpeti,",
  "tika-vin05t:138_2": "parammukhāvikappanāyaṃ pareneva vikappāpetvā pareneva paccuddharāpeti,",
  "tika-vin05t:138_3": "idamettha nānākaraṇaṃ.",
  "tika-vin05t:138_4": "Sace pana yassa vikappeti,",
  "tika-vin05t:138_5": "so paññattikovido na hoti,",
  "tika-vin05t:138_6": "na jānāti paccuddharituṃ,",
  "tika-vin05t:138_7": "taṃ cīvaraṃ gahetvā aññassa byattassa santikaṃ gantvā puna vikappetvā parena paccuddharāpetabbaṃ.",
  "tika-vin05t:138_8": "Vikappitavikappanā nāmesā vaṭṭati.",
  "tika-vin05t:138_9": "Evaṃ tāva cīvare adhiṭṭhānavikappanānayo veditabbo.",
  "tika-vin05t:139_0": "48.",
  "tika-vin05t:139_1": "Patte pana ayaṃ nayo –",
  "tika-vin05t:139_2": "pattaṃ adhiṭṭhahantena ukkaṭṭhamajjhimomakānaṃ aññataro pamāṇayuttova adhiṭṭhātabbo.",
  "tika-vin05t:139_3": "Tassa pamāṇaṃ “aḍḍhāḷhakodanaṃ gaṇhātī”tiādinā nayena pāḷiyaṃ vuttaṃ.",
  "tika-vin05t:139_4": "Tatrāyaṃ vinicchayo –",
  "tika-vin05t:139_5": "anupahatapurāṇasālitaṇḍulānaṃ sukoṭṭitaparisuddhānaṃ dve magadhanāḷiyo gahetvā tehi taṇḍulehi anuttaṇḍulamakilinnamapiṇḍitaṃ",
  "tika-vin05t:139_6": "suvisadaṃ kundamakuḷarāsisadisaṃ avassāvitodanaṃ pacitvā niravasesaṃ patte pakkhipitvā tassa odanassa",
  "tika-vin05t:139_7": "catutthabhāgappamāṇo nātighano nātitanuko hatthahāriyo sabbasambhārasaṅkhato muggasūpo pakkhipitabbo,",
  "tika-vin05t:139_8": "tato ālopassa ālopassa anurūpaṃ yāvacarimālopappahonakaṃ macchamaṃsādibyañjanaṃ pakkhipitabbaṃ,",
  "tika-vin05t:139_9": "sappitelatakkarasakañjikādīni pana gaṇanūpagāni na honti.",
  "tika-vin05t:139_10": "Tāni hi odanagatikāni honti,",
  "tika-vin05t:139_11": "neva hāpetuṃ,",
  "tika-vin05t:139_12": "na vaḍḍhetuṃ sakkonti.",
  "tika-vin05t:139_13": "Evametaṃ sabbampi pakkhittaṃ sace pattassa mukhavaṭṭiyā heṭṭhimarājisamaṃ tiṭṭhati,",
  "tika-vin05t:139_14": "suttena vā hīrena vā chindantassa suttassa vā hīrassa vā heṭṭhimantaṃ phusati,",
  "tika-vin05t:139_15": "ayaṃ ukkaṭṭho nāma patto.",
  "tika-vin05t:139_16": "Sace taṃ rājiṃ atikkamma thūpīkataṃ tiṭṭhati,",
  "tika-vin05t:139_17": "ayaṃ ukkaṭṭhomako nāma patto.",
  "tika-vin05t:139_18": "Sace taṃ rājiṃ na sampāpuṇāti antogadhameva hoti,",
  "tika-vin05t:139_19": "ayaṃ ukkaṭṭhukkaṭṭho nāma patto.",
  "tika-vin05t:140_0": "Ukkaṭṭhato upaḍḍhappamāṇo majjhimo nāma patto.",
  "tika-vin05t:140_1": "Majjhimato upaḍḍhappamāṇo omako.",
  "tika-vin05t:140_2": "Tasmā sace magadhanāḷiyā nāḷikodanādisabbampi pakkhittaṃ vuttanayeneva heṭṭhimarājisamaṃ tiṭṭhati,",
  "tika-vin05t:140_3": "ayaṃ majjhimo nāma patto.",
  "tika-vin05t:140_4": "Sace taṃ rājiṃ atikkamma thūpīkataṃ tiṭṭhati,",
  "tika-vin05t:140_5": "ayaṃ majjhimomako nāma patto.",
  "tika-vin05t:140_6": "Sace taṃ rājiṃ na sampāpuṇāti antogadhameva hoti,",
  "tika-vin05t:140_7": "ayaṃ majjhimukkaṭṭho nāma patto.",
  "tika-vin05t:140_8": "Sace magadhanāḷiyā upaḍḍhanāḷikodanādisabbampi pakkhittaṃ heṭṭhimarājisamaṃ tiṭṭhati,",
  "tika-vin05t:140_9": "ayaṃ omako nāma patto.",
  "tika-vin05t:140_10": "Sace taṃ rājiṃ atikkamma thūpīkataṃ tiṭṭhati,",
  "tika-vin05t:140_11": "ayaṃ omakomako nāma patto.",
  "tika-vin05t:140_12": "Sace taṃ rājiṃ na sampāpuṇāti antogadhameva hoti,",
  "tika-vin05t:140_13": "ayaṃ omakukkaṭṭho nāma patto.",
  "tika-vin05t:140_14": "Evamete nava pattā.",
  "tika-vin05t:140_15": "Tesu dve apattā ukkaṭṭhukkaṭṭho ca omakomako cāti.",
  "tika-vin05t:140_16": "Tasmā ete bhājanaparibhogena paribhuñjitabbā,",
  "tika-vin05t:140_17": "na adhiṭṭhānūpagā na vikappanūpagā.",
  "tika-vin05t:140_18": "Itare pana satta adhiṭṭhahitvā vā vikappetvā vā paribhuñjitabbā.",
  "tika-vin05t:141_0": "Pamāṇayuttānampi etesaṃ adhiṭṭhānavikappanūpagattaṃ evaṃ veditabbaṃ –",
  "tika-vin05t:141_1": "ayopatto pañcahi pākehi,",
  "tika-vin05t:141_2": "mattikāpatto dvīhi pākehi pakko adhiṭṭhānūpago.",
  "tika-vin05t:141_3": "Ubhopi yaṃ mūlaṃ dātabbaṃ,",
  "tika-vin05t:141_4": "tasmiṃ dinneyeva.",
  "tika-vin05t:141_5": "Sace ekopi pāko ūno hoti,",
  "tika-vin05t:141_6": "kākaṇikamattampi vā mūlaṃ adinnaṃ,",
  "tika-vin05t:141_7": "na adhiṭṭhānūpago.",
  "tika-vin05t:141_8": "Sace pattasāmiko vadati “yadā tumhākaṃ mūlaṃ bhavissati,",
  "tika-vin05t:141_9": "tadā dassatha adhiṭṭhahitvā paribhuñjathā”ti,",
  "tika-vin05t:141_10": "neva adhiṭṭhānūpago hoti,",
  "tika-vin05t:141_11": "pākassa hi ūnattā pattasaṅkhyaṃ na gacchati,",
  "tika-vin05t:141_12": "mūlassa sakalassa vā ekadesassa vā adinnattā sakabhāvaṃ na upeti,",
  "tika-vin05t:141_13": "aññasseva santako hoti,",
  "tika-vin05t:141_14": "tasmā pāke ca mūle ca suniṭṭhiteyeva adhiṭṭhānūpago hoti.",
  "tika-vin05t:141_15": "Yo adhiṭṭhānūpago,",
  "tika-vin05t:141_16": "sveva vikappanūpago.",
  "tika-vin05t:141_17": "So hatthaṃ āgatopi anāgatopi adhiṭṭhātabbo vikappetabbo vā.",
  "tika-vin05t:141_18": "Yadi hi pattakārako mūlaṃ labhitvā sayaṃ vā dātukāmo hutvā “ahaṃ bhante tumhākaṃ pattaṃ katvā asukadivase nāma pacitvā ṭhapessāmī”ti vadati,",
  "tika-vin05t:141_19": "bhikkhu ca tena paricchinnadivasato paṭṭhāya dasāhaṃ atikkāmeti,",
  "tika-vin05t:141_20": "nissaggiyaṃ pācittiyaṃ.",
  "tika-vin05t:141_21": "Sace pana pattakārako “ahaṃ tumhākaṃ pattaṃ katvā pacitvā sāsanaṃ pesessāmī”ti vatvā tatheva karoti,",
  "tika-vin05t:141_22": "tena pesitabhikkhu pana tassa bhikkhuno na āroceti,",
  "tika-vin05t:141_23": "añño disvā vā sutvā vā “tumhākaṃ, bhante,",
  "tika-vin05t:141_24": "patto niṭṭhito”ti āroceti,",
  "tika-vin05t:141_25": "etassa ārocanaṃ na pamāṇaṃ.",
  "tika-vin05t:141_26": "Yadā pana tena pesitoyeva āroceti,",
  "tika-vin05t:141_27": "tassa vacanaṃ sutadivasato paṭṭhāya dasāhaṃ atikkāmayato nissaggiyaṃ pācittiyaṃ.",
  "tika-vin05t:141_28": "Sace pana pattakārako “ahaṃ tumhākaṃ pattaṃ katvā pacitvā kassaci hatthe pahiṇissāmī”ti vatvā tatheva karoti,",
  "tika-vin05t:141_29": "pattaṃ gahetvā āgatabhikkhu pana attano pariveṇe ṭhapetvā tassa na āroceti,",
  "tika-vin05t:141_30": "añño koci bhaṇati “api, bhante,",
  "tika-vin05t:141_31": "adhunā ābhato patto sundaro”ti. “Kuhiṃ, āvuso, patto”ti?",
  "tika-vin05t:141_32": "“Itthannāmassa hatthe pesito”ti.",
  "tika-vin05t:141_33": "Etassapi vacanaṃ na pamāṇaṃ.",
  "tika-vin05t:141_34": "Yadā pana so bhikkhu pattaṃ deti,",
  "tika-vin05t:141_35": "laddhadivasato paṭṭhāya dasāhaṃ atikkāmayato nissaggiyaṃ pācittiyaṃ,",
  "tika-vin05t:141_36": "tasmā dasāhaṃ anatikkāmetvāva adhiṭṭhātabbo vikappetabbo vā.",
  "tika-vin05t:142_0": "Tattha dve pattassa adhiṭṭhānā kāyena vā adhiṭṭhāti,",
  "tika-vin05t:142_1": "vācāya vā adhiṭṭhāti.",
  "tika-vin05t:142_2": "Tesaṃ vasena adhiṭṭhahantena “imaṃ pattaṃ paccuddharāmī”ti vā “etaṃ pattaṃ paccuddharāmī”ti vā vatvā",
  "tika-vin05t:142_3": "evaṃ sammukhe vā parammukhe vā ṭhitaṃ purāṇapattaṃ paccuddharitvā aññassa vā datvā navaṃ pattaṃ yattha",
  "tika-vin05t:142_4": "katthaci ṭhitaṃ hatthena parāmasitvā “idaṃ pattaṃ adhiṭṭhāmī”ti cittena ābhogaṃ katvā kāyavikāraṃ karontena",
  "tika-vin05t:142_5": "kāyena vā adhiṭṭhātabbo.",
  "tika-vin05t:142_6": "Vacībhedaṃ katvā vācāya vā adhiṭṭhābhabbo.",
  "tika-vin05t:142_7": "Tatra duvidhaṃ adhiṭṭhānaṃ –",
  "tika-vin05t:142_8": "sace hatthapāse hoti,",
  "tika-vin05t:142_9": "“imaṃ pattaṃ adhiṭṭhāmī”ti vācā bhinditabbā,",
  "tika-vin05t:142_10": "atha antogabbhe vā uparipāsāde vā sāmantavihāre vā hoti,",
  "tika-vin05t:142_11": "ṭhapitaṭṭhānaṃ sallakkhetvā “etaṃ pattaṃ adhiṭṭhāmī”ti vācā bhinditabbā.",
  "tika-vin05t:142_12": "Adhiṭṭhahantena pana ekakena adhiṭṭhātumpi vaṭṭati,",
  "tika-vin05t:142_13": "aññassa santike adhiṭṭhātumpi vaṭṭati.",
  "tika-vin05t:142_14": "Aññassa santike ayamānisaṃso –",
  "tika-vin05t:142_15": "sacassa “adhiṭṭhito nu kho me,",
  "tika-vin05t:142_16": "no”ti vimati uppajjati,",
  "tika-vin05t:142_17": "itaro sāretvā vimatiṃ chindissatīti.",
  "tika-vin05t:142_18": "Sace koci dasa patte labhitvā sabbe attanāva paribhuñjitukāmo hoti,",
  "tika-vin05t:142_19": "na sabbe adhiṭṭhātabbā,",
  "tika-vin05t:142_20": "ekaṃ pattaṃ adhiṭṭhāya punadivase taṃ paccuddharitvā añño adhiṭṭhātabbo.",
  "tika-vin05t:142_21": "Eteneva upāyena vassasatampi pariharituṃ sakkā.",
  "tika-vin05t:143_0": "Evaṃ appamattassa siyā adhiṭṭhānavijahananti? Siyā.",
  "tika-vin05t:143_1": "Sace hi sayaṃ pattaṃ aññassa deti,",
  "tika-vin05t:143_2": "vibbhamati vā,",
  "tika-vin05t:143_3": "sikkhaṃ vā paccakkhāti,",
  "tika-vin05t:143_4": "kālaṃ vā karoti,",
  "tika-vin05t:143_5": "liṅgaṃ vāssa parivattati,",
  "tika-vin05t:143_6": "paccuddharati vā,",
  "tika-vin05t:143_7": "patte vā chiddaṃ hoti,",
  "tika-vin05t:143_8": "adhiṭṭhānaṃ vijahati.",
  "tika-vin05t:143_9": "Vuttañcetaṃ –",
  "tika-vin05t:144_0": "“Dinnavibbhantapaccakkhā, kālakiriyākatena ca;",
  "tika-vin05t:145_0": "Liṅgapaccuddharā ceva, chiddena bhavati sattama”nti. –",
  "tika-vin05t:146_0": "Coragahaṇavissāsaggāhehipi vijahatiyeva.",
  "tika-vin05t:146_1": "Kittakena chiddena adhiṭṭhānaṃ bhijjati?",
  "tika-vin05t:146_2": "Yena kaṅgusitthaṃ nikkhamati ceva pavisati ca.",
  "tika-vin05t:146_3": "Idañhi sattannaṃ dhaññānaṃ lāmakadhaññasitthaṃ.",
  "tika-vin05t:146_4": "Tasmiṃ chidde ayacuṇṇena vā āṇiyā vā paṭipākatike kate dasāhabbhantare puna adhiṭṭhātabbo.",
  "tika-vin05t:146_5": "Ayaṃ tāvettha adhiṭṭhāne vinicchayo.",
  "tika-vin05t:147_0": "49.",
  "tika-vin05t:147_1": "Vikappane pana dve vikappanā sammukhāvikappanā ceva parammukhāvikappanā ca.",
  "tika-vin05t:147_2": "Kathaṃ sammukhāvikappanā hoti?",
  "tika-vin05t:147_3": "Pattānaṃ ekabahubhāvaṃ sannihitāsannihitabhāvañca ñatvā “imaṃ patta”nti vā “ime patte”ti vā “etaṃ patta”nti",
  "tika-vin05t:147_4": "vā “ete patte”ti vā vatvā “tuyhaṃ vikappemī”ti vattabbaṃ,",
  "tika-vin05t:147_5": "ayamekā sammukhāvikappanā.",
  "tika-vin05t:147_6": "Ettāvatā nidhetuṃ vaṭṭati,",
  "tika-vin05t:147_7": "paribhuñjituṃ pana vissajjetuṃ vā adhiṭṭhātuṃ vā na vaṭṭati.",
  "tika-vin05t:147_8": "“Mayhaṃ santakaṃ paribhuñja vā vissajjehi vā yathāpaccayaṃ vā karohī”ti evaṃ pana vutte paccuddhāro nāma hoti,",
  "tika-vin05t:147_9": "tato pabhuti paribhogādayopi vaṭṭanti.",
  "tika-vin05t:148_0": "Aparo nayo –",
  "tika-vin05t:148_1": "tatheva pattānaṃ ekabahubhāvaṃ sannihitāsannihitabhāvañca ñatvā tasseva bhikkhuno santike “imaṃ patta”nti",
  "tika-vin05t:148_2": "vā “ime patte”ti vā “etaṃ patta”nti vā “ete patte”ti vā vatvā pañcasu sahadhammikesu aññatarassa attanā",
  "tika-vin05t:148_3": "abhirucitassa yassa kassaci nāmaṃ gahetvā “tissassa bhikkhuno vikappemī”ti vā “tissāya bhikkhuniyā,",
  "tika-vin05t:148_4": "sikkhamānāya,",
  "tika-vin05t:148_5": "sāmaṇerassa,",
  "tika-vin05t:148_6": "tissāya sāmaṇeriyā vikappemī”ti vā vattabbaṃ,",
  "tika-vin05t:148_7": "ayaṃ aparāpi sammukhāvikappanā.",
  "tika-vin05t:148_8": "Ettāvatā nidhetuṃ vaṭṭati.",
  "tika-vin05t:148_9": "Paribhogādīsu pana ekampi na vaṭṭati.",
  "tika-vin05t:148_10": "Tena pana bhikkhunā tissassa bhikkhuno santakaṃ…pe…",
  "tika-vin05t:148_11": "tissāya sāmaṇeriyā santakaṃ paribhuñja vā vissajjehi vā yathāpaccayaṃ vā karohīti vutte paccuddhāro nāma hoti,",
  "tika-vin05t:148_12": "tato pabhuti paribhogādayopi vaṭṭanti.",
  "tika-vin05t:149_0": "Kathaṃ parammukhāvikappanā hoti?",
  "tika-vin05t:149_1": "Pattānaṃ tatheva ekabahubhāvaṃ sannihitāsannihitabhāvañca ñatvā “imaṃ patta”nti vā “ime patte”ti vā “etaṃ",
  "tika-vin05t:149_2": "patta”nti vā “ete patte”ti vā vatvā “tuyhaṃ vikappanatthāya dammī”ti vattabbaṃ.",
  "tika-vin05t:149_3": "Tena vattabbo “ko te mitto vā sandiṭṭho vā”ti.",
  "tika-vin05t:149_4": "Tato itarena purimanayena “tisso bhikkhū”ti vā…pe…",
  "tika-vin05t:149_5": "“tissā sāmaṇerī”ti vā vattabbaṃ.",
  "tika-vin05t:149_6": "Puna tena bhikkhunā “ahaṃ tissassa bhikkhuno dammī”ti vā…pe…",
  "tika-vin05t:149_7": "“tissāya sāmaṇeriyā dammī”ti vā vattabbaṃ,",
  "tika-vin05t:149_8": "ayaṃ parammukhāvikappanā.",
  "tika-vin05t:149_9": "Ettāvatā nidhetuṃ vaṭṭati,",
  "tika-vin05t:149_10": "paribhogādīsu pana ekampi na vaṭṭati.",
  "tika-vin05t:149_11": "Tena pana bhikkhunā dutiyasammukhāvikappanāyaṃ vuttanayeneva “itthannāmassa santakaṃ paribhuñja vā vissajjehi",
  "tika-vin05t:149_12": "vā yathāpaccayaṃ vā karohī”ti vutte paccuddhāro nāma hoti,",
  "tika-vin05t:149_13": "tato pabhuti paribhogādayopi vaṭṭanti.",
  "tika-vin05t:149_14": "Ayaṃ vikappane nayo.",
  "tika-vin05t:150_0": "50.",
  "tika-vin05t:150_1": "Evaṃ adhiṭṭhahitvā vikappetvā ca paribhuñjantena patte bhinne kiṃ kātabbanti?",
  "tika-vin05t:150_2": "Yassa patte rājimukhavaṭṭito heṭṭhā dvaṅgulappamāṇā na hoti tena na kiñci kātabbaṃ.",
  "tika-vin05t:150_3": "Yassa pana tādisā ekāpi rāji hoti,",
  "tika-vin05t:150_4": "tena tassā rājiyā heṭṭhimapariyante pattavedhakena vijjhitvā pacitvā suttarajjukamakacirajjukādīhi vā",
  "tika-vin05t:150_5": "tipusuttakena vā bandhitvā taṃ bandhanaṃ āmisassa alagganatthaṃ tipupaṭṭena vā kenaci vā baddhasilesena",
  "tika-vin05t:150_6": "paṭicchādetabbaṃ.",
  "tika-vin05t:150_7": "So ca patto adhiṭṭhahitvā paribhuñjitabbo.",
  "tika-vin05t:150_8": "Sukhumaṃ vā chiddaṃ katvā bandhitabbo.",
  "tika-vin05t:150_9": "Suddhehi pana madhukasitthakalākhāsajjurasādīhi bandhituṃ na vaṭṭati,",
  "tika-vin05t:150_10": "phāṇitaṃ jhāpetvā pāsāṇacuṇṇena bandhituṃ vaṭṭati.",
  "tika-vin05t:150_11": "Mukhavaṭṭisamīpe pana pattavedhakena vijjhiyamāno kapālassa bahalattā bhijjati,",
  "tika-vin05t:150_12": "tasmā heṭṭhā vijjhitabbo.",
  "tika-vin05t:150_13": "Yassa pana dve rājiyo,",
  "tika-vin05t:150_14": "ekāyeva vā caturaṅgulā,",
  "tika-vin05t:150_15": "tassa dve bandhanāni dātabbāni.",
  "tika-vin05t:150_16": "Yassa tisso,",
  "tika-vin05t:150_17": "ekāyeva vā chaḷaṅgulā,",
  "tika-vin05t:150_18": "tassa tīṇi.",
  "tika-vin05t:150_19": "Yassa catasso,",
  "tika-vin05t:150_20": "ekāyeva vā aṭṭhaṅgulā,",
  "tika-vin05t:150_21": "tassa cattāri.",
  "tika-vin05t:150_22": "Yassa pañca,",
  "tika-vin05t:150_23": "ekāyeva vā dasaṅgulā,",
  "tika-vin05t:150_24": "so baddhopi abaddhopi apattoyeva,",
  "tika-vin05t:150_25": "añño viññāpetabbo.",
  "tika-vin05t:150_26": "Esa tāva mattikāpatte vinicchayo.",
  "tika-vin05t:151_0": "Ayopatte pana sacepi pañca vā atirekāni vā chiddāni honti,",
  "tika-vin05t:151_1": "tāni ca ayacuṇṇena vā āṇiyā vā lohamaṇḍalakena vā baddhāni maṭṭhāni honti,",
  "tika-vin05t:151_2": "sveva patto paribhuñjitabbo,",
  "tika-vin05t:151_3": "añño na viññāpetabbo.",
  "tika-vin05t:151_4": "Atha pana ekampi chiddaṃ mahantaṃ hoti,",
  "tika-vin05t:151_5": "lohamaṇḍalakena baddhampi maṭṭhaṃ na hoti,",
  "tika-vin05t:151_6": "patte āmisaṃ laggati,",
  "tika-vin05t:151_7": "akappiyo hoti,",
  "tika-vin05t:151_8": "ayaṃ apatto,",
  "tika-vin05t:151_9": "añño viññāpetabbo.",
  "tika-vin05t:151_10": "Viññāpentena ca saṅghavasena pavāritaṭṭhāne pañcabandhaneneva pattena aññaṃ pattaṃ viññāpetuṃ vaṭṭati,",
  "tika-vin05t:151_11": "puggalavasena pana pavāritaṭṭhāne ūnapañcabandhanenāpi vaṭṭati.",
  "tika-vin05t:151_12": "Pattaṃ labhitvā paribhuñjantena ca yāgurandhanarajanapacanādinā aparibhogena na paribhuñjitabbo,",
  "tika-vin05t:151_13": "antarāmagge pana byādhimhi uppanne aññasmiṃ bhājane asati mattikāya limpetvā yāguṃ vā pacituṃ udakaṃ vā tāpetuṃ vaṭṭati.",
  "tika-vin05t:151_14": "Mañcapīṭhachattanāgadantakādike adesepi na nikkhipitabbo.",
  "tika-vin05t:151_15": "Pattassa hi nikkhipanadeso “anujānāmi,",
  "tika-vin05t:151_16": "bhikkhave,",
  "tika-vin05t:151_17": "pattādhāraka”ntiādinā nayena khandhake vuttoyeva.",
  "tika-vin05t:152_0": "Iti pāḷimuttakavinayavinicchayasaṅgahe",
  "tika-vin05t:153_0": "Adhiṭṭhānavikappanavinicchayakathā samattā.",
  "tika-vin05t:154_0": "9. Cīvaravippavāsavinicchayakathā",
  "tika-vin05t:155_0": "51.",
  "tika-vin05t:155_1": "Cīvarenavināvāsoti ticīvarādhiṭṭhānena adhiṭṭhitānaṃ tiṇṇaṃ cīvarānaṃ aññatarena vippavāso.",
  "tika-vin05t:155_2": "Evaṃ adhiṭṭhitesu hi tīsu cīvaresu ekenapi vinā vasituṃ na vaṭṭati,",
  "tika-vin05t:155_3": "vasantassa saha aruṇuggamanā cīvaraṃ nissaggiyaṃ hoti,",
  "tika-vin05t:155_4": "tasmā aruṇuggamanasamaye cīvaraṃ aḍḍhateyyaratanappamāṇe hatthapāse katvā vasitabbaṃ.",
  "tika-vin05t:155_5": "Gāmanivesanaudositaaḍḍamāḷapāsādahammiyanāvāsatthakhettadhaññakaraṇaārāmavihārarukkhamūlaajjhokāsesu pana ayaṃ viseso –",
  "tika-vin05t:155_6": "sace ekassa rañño gāmabhojakassa vā santako gāmo hoti,",
  "tika-vin05t:155_7": "yena kenaci pākārena vā vatiyā vā parikhāya vā parikkhitto ca,",
  "tika-vin05t:155_8": "evarūpe gāme cīvaraṃ nikkhipitvā gāmabbhantare yattha katthaci yathārucitaṭṭhāne aruṇaṃ uṭṭhāpetuṃ vaṭṭati.",
  "tika-vin05t:155_9": "Sace pana aparikkhitto hoti,",
  "tika-vin05t:155_10": "evarūpe gāme yasmiṃ ghare cīvaraṃ nikkhittaṃ,",
  "tika-vin05t:155_11": "tasmiṃ vatthabbaṃ,",
  "tika-vin05t:155_12": "tassa vā gharassa hatthapāse samantā aḍḍhateyyaratanabbhantare vasitabbaṃ.",
  "tika-vin05t:155_13": "Taṃ pamāṇaṃ atikkamitvā sacepi iddhimā bhikkhu ākāse aruṇaṃ uṭṭhāpeti,",
  "tika-vin05t:155_14": "cīvaraṃ nissaggiyameva hoti.",
  "tika-vin05t:156_0": "Sace nānārājūnaṃ vā bhojakānaṃ vā gāmo hoti vesālīkusinārādisadiso parikkhitto ca,",
  "tika-vin05t:156_1": "evarūpe gāme yasmiṃ ghare cīvaraṃ nikkhittaṃ,",
  "tika-vin05t:156_2": "tattha vā vatthabbaṃ,",
  "tika-vin05t:156_3": "tattha saddasaṅghaṭṭanena vā janasambādhena vā vasituṃ asakkontena sabhāye vā vatthabbaṃ nagaradvāramūle vā.",
  "tika-vin05t:156_4": "Tatrāpi vasituṃ asakkontena yattha katthaci phāsukaṭṭhāne vasitvā antoaruṇe āgamma tesaṃyeva sabhāyanagaradvāramūlānaṃ hatthapāse vasitabbaṃ.",
  "tika-vin05t:156_5": "Gharassa pana cīvarassa vā hatthapāse vattabbameva natthi.",
  "tika-vin05t:157_0": "Sace ghare aṭṭhapetvā “sabhāye ṭhapessāmī”ti sabhāyaṃ gacchanto hatthaṃ pasāretvā “handimaṃ cīvaraṃ ṭhapehī”ti",
  "tika-vin05t:157_1": "evaṃ nikkhepasukhe hatthapāsagate kismiñci āpaṇe cīvaraṃ nikkhipati,",
  "tika-vin05t:157_2": "tena purimanayeneva sabhāye vā vatthabbaṃ,",
  "tika-vin05t:157_3": "dvāramūle vā tesaṃ hatthapāse vā vasitabbaṃ.",
  "tika-vin05t:158_0": "Sace nagarassa bahūnipi dvārāni honti bahūni ca sabhāyāni,",
  "tika-vin05t:158_1": "sabbattha vasituṃ na vaṭṭati.",
  "tika-vin05t:158_2": "Yassā pana vīthiyā cīvaraṃ ṭhapitaṃ,",
  "tika-vin05t:158_3": "yaṃ tassā sammukhaṭṭhāne sabhāyañca dvārañca,",
  "tika-vin05t:158_4": "tassa sabhāyassa ca dvārassa ca hatthapāse vasitabbaṃ.",
  "tika-vin05t:158_5": "Evañhi sati sakkā cīvarassa pavattiṃ jānituṃ.",
  "tika-vin05t:158_6": "Sabhāyaṃ pana gacchantena yassa āpaṇikassa hatthe nikkhittaṃ,",
  "tika-vin05t:158_7": "sace so taṃ cīvaraṃ atiharitvā ghare nikkhipati,",
  "tika-vin05t:158_8": "vīthihatthapāso na rakkhati,",
  "tika-vin05t:158_9": "gharassa hatthapāse vatthabbaṃ.",
  "tika-vin05t:158_10": "Sace mahantaṃ gharaṃ hoti dve vīthiyo pharitvā ṭhitaṃ,",
  "tika-vin05t:158_11": "purato vā pacchato vā hatthapāseyeva aruṇaṃ uṭṭhāpetabbaṃ.",
  "tika-vin05t:158_12": "Sabhāye nikkhipitvā pana sabhāye vā tassa sammukhe nagaradvāramūle vā tesaṃyeva hatthapāse vā aruṇaṃ uṭṭhāpetabbaṃ.",
  "tika-vin05t:158_13": "Sace pana gāmo aparikkhitto hoti,",
  "tika-vin05t:158_14": "yasmiṃ ghare cīvaraṃ nikkhittaṃ,",
  "tika-vin05t:158_15": "tasmiṃ ghare tassa gharassa vā hatthapāse vatthabbaṃ.",
  "tika-vin05t:159_0": "Sace ekakulassa santakaṃ nivesanaṃ hoti parikkhittañca nānāgabbhaṃ nānāovarakaṃ,",
  "tika-vin05t:159_1": "antonivesane cīvaraṃ nikkhipitvā antonivesane vatthabbaṃ.",
  "tika-vin05t:159_2": "Sace aparikkhittaṃ,",
  "tika-vin05t:159_3": "yasmiṃ gabbhe cīvaraṃ nikkhittaṃ hoti,",
  "tika-vin05t:159_4": "tasmiṃ gabbhe vatthabbaṃ gabbhassa hatthapāse vā.",
  "tika-vin05t:159_5": "Sace nānākulassa nivesanaṃ hoti parikkhittañca nānāgabbhaṃ nānāovarakaṃ,",
  "tika-vin05t:159_6": "yasmiṃ gabbhe cīvaraṃ nikkhittaṃ hoti,",
  "tika-vin05t:159_7": "tasmiṃ gabbhe vatthabbaṃ,",
  "tika-vin05t:159_8": "sabbesaṃ sādhāraṇe gharadvāramūle vā gabbhassa vā gharadvāramūlassa vā hatthapāse.",
  "tika-vin05t:159_9": "Sace aparikkhittaṃ hoti,",
  "tika-vin05t:159_10": "yasmiṃ gabbhe cīvaraṃ nikkhittaṃ,",
  "tika-vin05t:159_11": "tasmiṃ gabbhe vatthabbaṃ gabbhassa vā hatthapāse.",
  "tika-vin05t:159_12": "Udositaaḍḍamāḷapāsādahammiyesupi nivesane vuttanayeneva vinicchayo veditabbo.",
  "tika-vin05t:160_0": "Sace ekakulassa nāvā hoti,",
  "tika-vin05t:160_1": "antonāvāyaṃ cīvaraṃ nikkhipitvā antonāvāyaṃ vatthabbaṃ.",
  "tika-vin05t:160_2": "Sace nānākulassa nāvā hoti nānāgabbhā nānāovarakā,",
  "tika-vin05t:160_3": "yasmiṃ ovarake cīvaraṃ nikkhittaṃ hoti,",
  "tika-vin05t:160_4": "tasmiṃ ovarake vatthabbaṃ ovarakassa hatthapāse vā.",
  "tika-vin05t:161_0": "Sace ekakulassa sattho hoti,",
  "tika-vin05t:161_1": "tasmiṃ satthe cīvaraṃ nikkhipitvā purato vā pacchato vā sattabbhantarā na vijahitabbā,",
  "tika-vin05t:161_2": "passato abbhantaraṃ na vijahitabbaṃ.",
  "tika-vin05t:161_3": "Ekaṃ abbhantaraṃ aṭṭhavīsatihatthaṃ hoti.",
  "tika-vin05t:161_4": "Sace nānākulassa sattho hoti,",
  "tika-vin05t:161_5": "satthe cīvaraṃ nikkhipitvā cīvarassa hatthapāse vasitabbaṃ.",
  "tika-vin05t:161_6": "Sace sattho gacchanto gāmaṃ vā nadiṃ vā pariyādiyitvā tiṭṭhati,",
  "tika-vin05t:161_7": "antopaviṭṭhena saddhiṃ ekābaddho hutvā orañca pārañca pharitvā ṭhito hoti,",
  "tika-vin05t:161_8": "satthaparihāro labbhati.",
  "tika-vin05t:161_9": "Atha gāme vā nadiyā vā pariyāpanno hoti,",
  "tika-vin05t:161_10": "gāmaparihāro ceva nadīparihāro ca labbhati.",
  "tika-vin05t:161_11": "Sace vihārasīmaṃ atikkamitvā tiṭṭhati,",
  "tika-vin05t:161_12": "antosīmāya ca cīvaraṃ hoti,",
  "tika-vin05t:161_13": "vihāraṃ gantvā vasitabbaṃ.",
  "tika-vin05t:161_14": "Sace bahisīmāya cīvaraṃ hoti,",
  "tika-vin05t:161_15": "satthasamīpeyeva vasitabbaṃ.",
  "tika-vin05t:161_16": "Sace gacchanto sattho sakaṭe vā bhagge goṇe vā naṭṭhe antarā chijjati,",
  "tika-vin05t:161_17": "yasmiṃ koṭṭhāse cīvaraṃ nikkhittaṃ,",
  "tika-vin05t:161_18": "tattha vasitabbaṃ.",
  "tika-vin05t:162_0": "Sace ekakulassa khettaṃ hoti parikkhittañca,",
  "tika-vin05t:162_1": "antokhette cīvaraṃ nikkhipitvā antokhette vatthabbaṃ.",
  "tika-vin05t:162_2": "Sace aparikkhittaṃ hoti,",
  "tika-vin05t:162_3": "cīvarassa hatthapāse vasitabbaṃ.",
  "tika-vin05t:162_4": "Sace nānākulassa khettaṃ hoti parikkhittañca,",
  "tika-vin05t:162_5": "antokhette cīvaraṃ nikkhipitvā dvāramūle vatthabbaṃ dvāramūlassa hatthapāse vā.",
  "tika-vin05t:162_6": "Sace aparikkhittaṃ hoti,",
  "tika-vin05t:162_7": "cīvarassa hatthapāse vasitabbaṃ.",
  "tika-vin05t:163_0": "Sace ekakulassa dhaññakaraṇaṃ hoti parikkhittañca,",
  "tika-vin05t:163_1": "antodhaññakaraṇe cīvaraṃ nikkhipitvā antodhaññakaraṇe vatthabbaṃ.",
  "tika-vin05t:163_2": "Sace aparikkhittaṃ hoti,",
  "tika-vin05t:163_3": "cīvarassa hatthapāse vasitabbaṃ.",
  "tika-vin05t:163_4": "Sace nānākulassa dhaññakaraṇaṃ hoti parikkhittañca,",
  "tika-vin05t:163_5": "antodhaññakaraṇe cīvaraṃ nikkhipitvā dvāramūle vā vatthabbaṃ dvāramūlassa vā hatthapāse.",
  "tika-vin05t:163_6": "Sace aparikkhittaṃ hoti,",
  "tika-vin05t:163_7": "cīvarassa hatthapāse vasitabbaṃ.",
  "tika-vin05t:163_8": "Pupphārāmaphalārāmesupi khette vuttanayeneva vinicchayo veditabbo.",
  "tika-vin05t:164_0": "Sace ekakulassa vihāro hoti parikkhitto ca,",
  "tika-vin05t:164_1": "antovihāre cīvaraṃ nikkhipitvā antovihāre vatthabbaṃ.",
  "tika-vin05t:164_2": "Sace aparikkhitto hoti,",
  "tika-vin05t:164_3": "yasmiṃ vihāre cīvaraṃ nikkhittaṃ,",
  "tika-vin05t:164_4": "tasmiṃ vatthabbaṃ tassa vihārassa vā hatthapāse.",
  "tika-vin05t:165_0": "Sace ekakulassa rukkhamūlaṃ hoti,",
  "tika-vin05t:165_1": "yaṃ majjhanhike kāle samantā chāyā pharati,",
  "tika-vin05t:165_2": "antochāyāya cīvaraṃ nikkhipitvā antochāyāya vatthabbaṃ.",
  "tika-vin05t:165_3": "Viraḷasākhassa pana rukkhassa ātapena phuṭṭhokāse ṭhapitaṃ nissaggiyameva hoti,",
  "tika-vin05t:165_4": "tasmā tādisassa rukkhassa sākhacchāyāya vā khandhacchāyāya vā ṭhapetabbaṃ.",
  "tika-vin05t:165_5": "Sace sākhāya vā viṭape vā ṭhapeti,",
  "tika-vin05t:165_6": "upari aññasākhacchāyāya phuṭṭhokāseyeva ṭhapetabbaṃ.",
  "tika-vin05t:165_7": "Khujjarukkhassa chāyā dūraṃ gacchati,",
  "tika-vin05t:165_8": "chāyāya gataṭṭhāne ṭhapetuṃ vaṭṭatiyeva.",
  "tika-vin05t:165_9": "Sace nānākulassa rukkhamūlaṃ hoti,",
  "tika-vin05t:165_10": "cīvarassa hatthapāse vasitabbaṃ.",
  "tika-vin05t:166_0": "Ajjhokāse pana agāmake araññe cīvaraṃ ṭhapetvā tassa samantā sattabbhantare vasitabbaṃ.",
  "tika-vin05t:166_1": "Agāmakaṃ nāma araññaṃ viñjhāṭavīādīsu vā samuddamajjhe vā macchabandhānaṃ agamanapathe dīpakesu labbhati.",
  "tika-vin05t:166_2": "Tādise araññe majjhe ṭhitassa samantā sattabbhantaraparicchedo,",
  "tika-vin05t:166_3": "vinibbedhena cuddasa honti.",
  "tika-vin05t:166_4": "Majjhe nisinno puratthimāya vā pacchimāya vā disāya pariyante ṭhapitacīvaraṃ rakkhati.",
  "tika-vin05t:166_5": "Sace pana aruṇuggamanasamaye kesaggamattampi puratthimaṃ disaṃ gacchati,",
  "tika-vin05t:166_6": "pacchimāya disāya cīvaraṃ nissaggiyaṃ hoti.",
  "tika-vin05t:166_7": "Esa nayo itarasmiṃ.",
  "tika-vin05t:166_8": "Nissaggiyaṃ pana cīvaraṃ anissajjitvā paribhuñjanto dukkaṭaṃ āpajjati.",
  "tika-vin05t:167_0": "52.",
  "tika-vin05t:167_1": "Sace padhāniko bhikkhu sabbarattiṃ padhānamanuyuñjitvā paccūsasamaye “nahāyissāmī”ti tīṇi cīvarāni tīre ṭhapetvā nadiṃ otarati,",
  "tika-vin05t:167_2": "nahāyantasseva cassa aruṇaṃ uṭṭhahati,",
  "tika-vin05t:167_3": "kiṃ kātabbaṃ?",
  "tika-vin05t:167_4": "So hi yadi uttaritvā cīvaraṃ nivāseti,",
  "tika-vin05t:167_5": "nissaggiyaṃ cīvaraṃ,",
  "tika-vin05t:167_6": "anissajjitvā paribhuñjanapaccayā dukkaṭaṃ āpajjati.",
  "tika-vin05t:167_7": "Atha naggo gacchati,",
  "tika-vin05t:167_8": "evampi dukkaṭaṃ āpajjatīti?",
  "tika-vin05t:167_9": "Nāpajjati.",
  "tika-vin05t:167_10": "So hi yāva aññaṃ bhikkhuṃ disvā vinayakammaṃ na karoti,",
  "tika-vin05t:167_11": "tāva tesaṃ cīvarānaṃ aparibhogārahattā naṭṭhacīvaraṭṭhāne ṭhito hoti,",
  "tika-vin05t:167_12": "naṭṭhacīvarassa ca akappiyaṃ nāma natthi,",
  "tika-vin05t:167_13": "tasmā ekaṃ nivāsetvā dve hatthena gahetvā vihāraṃ gantvā vinayakammaṃ kātabbaṃ.",
  "tika-vin05t:167_14": "Sace dūre vihāro hoti,",
  "tika-vin05t:167_15": "antarāmagge manussā sañcaranti,",
  "tika-vin05t:167_16": "ekaṃ nivāsetvā ekaṃ pārupitvā ekaṃ aṃsakūṭe ṭhapetvā gantabbaṃ.",
  "tika-vin05t:167_17": "Sace vihāre sabhāgaṃ bhikkhuṃ na passati,",
  "tika-vin05t:167_18": "bhikkhācāraṃ gatā honti,",
  "tika-vin05t:167_19": "saṅghāṭiṃ bahigāme ṭhapetvā santaruttarena āsanasālaṃ gantvā vinayakammaṃ kātabbaṃ.",
  "tika-vin05t:167_20": "Sace bahigāme corabhayaṃ hoti,",
  "tika-vin05t:167_21": "pārupitvā gantabbaṃ.",
  "tika-vin05t:167_22": "Sace āsanasālā sambādhā hoti,",
  "tika-vin05t:167_23": "janākiṇṇā na sakkā ekamante cīvaraṃ apanetvā vinayakammaṃ kātuṃ,",
  "tika-vin05t:167_24": "ekaṃ bhikkhuṃ ādāya bahigāmaṃ gantvā vinayakammaṃ katvā cīvarāni paribhuñjitabbāni.",
  "tika-vin05t:168_0": "Sace therā bhikkhū daharānaṃ hatthe pattacīvaraṃ datvā maggaṃ gacchantā pacchimayāme sayitukāmā honti,",
  "tika-vin05t:168_1": "attano attano cīvaraṃ hatthapāse katvāva sayitabbaṃ.",
  "tika-vin05t:168_2": "Sace gacchantānaṃyeva asampattesu daharesu aruṇaṃ uggacchati,",
  "tika-vin05t:168_3": "cīvaraṃ nissaggiyaṃ hoti,",
  "tika-vin05t:168_4": "nissayo pana na paṭippassambhati.",
  "tika-vin05t:168_5": "Daharānampi purato gacchantānaṃ theresu asampattesu eseva nayo.",
  "tika-vin05t:168_6": "Maggaṃ virajjhitvā araññe aññamaññaṃ apassantesupi eseva nayo.",
  "tika-vin05t:168_7": "Sace pana daharā “mayaṃ, bhante,",
  "tika-vin05t:168_8": "muhuttaṃ sayitvā asukasmiṃ nāma okāse tumhe sampāpuṇissāmā”ti vatvā yāva aruṇuggamanā sayanti,",
  "tika-vin05t:168_9": "cīvarañca nissaggiyaṃ hoti,",
  "tika-vin05t:168_10": "nissayo ca paṭippassambhati.",
  "tika-vin05t:168_11": "Dahare uyyojetvā theresu sayantesupi eseva nayo.",
  "tika-vin05t:168_12": "Dvedhāpathaṃ disvā therā “ayaṃ maggo”,",
  "tika-vin05t:168_13": "daharā “ayaṃ maggo”ti vatvā aññamaññassa vacanaṃ aggahetvā gatā,",
  "tika-vin05t:168_14": "saha aruṇassa uggamanā cīvarāni ca nissaggiyāni honti,",
  "tika-vin05t:168_15": "nissayo ca paṭippassambhati.",
  "tika-vin05t:168_16": "Sace daharā maggato okkamma “antoaruṇeyeva nivattissāmā”ti bhesajjatthāya gāmaṃ pavisitvā āgacchanti,",
  "tika-vin05t:168_17": "asampattānaṃyeva ca nesaṃ aruṇo uggacchati,",
  "tika-vin05t:168_18": "cīvarāni nissaggiyāni honti,",
  "tika-vin05t:168_19": "nissayo pana na paṭippassambhati.",
  "tika-vin05t:168_20": "Sace pana dhenubhayena vā sunakhabhayena vā muhuttaṃ ṭhatvā “gamissāmā”ti ṭhatvā vā nisīditvā vā gacchanti,",
  "tika-vin05t:168_21": "antarā aruṇe uggate cīvarāni ca nissaggiyāni honti,",
  "tika-vin05t:168_22": "nissayo ca paṭippassambhati.",
  "tika-vin05t:169_0": "Sace “antoaruṇeyeva āgamissāmā”ti antosīmāyaṃ gāmaṃ paviṭṭhānaṃ antarā aruṇo uggacchati,",
  "tika-vin05t:169_1": "neva cīvarāni nissaggiyāni honti,",
  "tika-vin05t:169_2": "na nissayo paṭippassambhati.",
  "tika-vin05t:169_3": "Sace pana “vibhāyatu tāvā”ti nisīdanti,",
  "tika-vin05t:169_4": "aruṇe uggate na cīvarāni nissaggiyāni honti,",
  "tika-vin05t:169_5": "nissayo pana paṭippassambhati.",
  "tika-vin05t:169_6": "Sace yepi “antoaruṇeyeva āgamissāmā”ti sāmantavihāraṃ dhammassavanatthāya saussāhā gacchanti,",
  "tika-vin05t:169_7": "antarāmaggeyeva ca nesaṃ aruṇo uggacchati,",
  "tika-vin05t:169_8": "cīvarāni nissaggiyāni honti,",
  "tika-vin05t:169_9": "nissayo pana na paṭippassambhati.",
  "tika-vin05t:169_10": "Sace dhammagāravena “yāvapariyosānaṃ sutvāva gamissāmā”ti nisīdanti,",
  "tika-vin05t:169_11": "saha aruṇassa uggamanā cīvarānipi nissaggiyāni honti,",
  "tika-vin05t:169_12": "nissayo ca paṭippassambhati.",
  "tika-vin05t:169_13": "Therena daharaṃ cīvaradhovanatthāya gāmakaṃ pesentena attano cīvaraṃ paccuddharitvāva dātabbaṃ,",
  "tika-vin05t:169_14": "daharassapi cīvaraṃ paccuddharāpetvāva ṭhapetabbaṃ.",
  "tika-vin05t:169_15": "Sace asatiyā gacchati,",
  "tika-vin05t:169_16": "attano cīvaraṃ paccuddharitvā daharassa cīvaraṃ vissāsena gahetvā ṭhapetabbaṃ.",
  "tika-vin05t:169_17": "Sace thero na sarati,",
  "tika-vin05t:169_18": "daharova sarati,",
  "tika-vin05t:169_19": "daharena attano cīvaraṃ paccuddharitvā therassa cīvaraṃ vissāsena gahetvā gantvā vattabbaṃ “bhante,",
  "tika-vin05t:169_20": "tumhākaṃ cīvaraṃ adhiṭṭhahitvā paribhuñjathā”ti.",
  "tika-vin05t:169_21": "Attanopi cīvaraṃ adhiṭṭhātabbaṃ.",
  "tika-vin05t:169_22": "Evaṃ ekassa satiyāpi āpattimokkho hoti.",
  "tika-vin05t:170_0": "Iti pāḷimuttakavinayavinicchayasaṅgahe",
  "tika-vin05t:171_0": "Cīvaravippavāsavinicchayakathā samattā.",
  "tika-vin05t:172_0": "10. Bhaṇḍapaṭisāmanavinicchayakathā",
  "tika-vin05t:173_0": "53.",
  "tika-vin05t:173_1": "Bhaṇḍassa paṭisāmananti paresaṃ bhaṇḍassa gopanaṃ.",
  "tika-vin05t:173_2": "Paresañhi kappiyavatthu vā hotu akappiyavatthu vā,",
  "tika-vin05t:173_3": "antamaso mātu kaṇṇapiḷandhanaṃ kālapaṇṇampi gihisantakaṃ bhaṇḍāgārikasīsena paṭisāmentassa pācittiyaṃ.",
  "tika-vin05t:173_4": "Sace pana mātāpitūnaṃ santakaṃ avassaṃ paṭisāmetabbaṃ kappiyabhaṇḍaṃ hoti,",
  "tika-vin05t:173_5": "attano atthāya gahetvā paṭisāmetabbaṃ.",
  "tika-vin05t:173_6": "“Idaṃ paṭisāmetvā dehī”ti pana vutte “na vaṭṭatī”ti paṭikkhipitabbaṃ.",
  "tika-vin05t:173_7": "Sace “paṭisāmehī”ti pātetvā gacchanti,",
  "tika-vin05t:173_8": "palibodho nāma hoti,",
  "tika-vin05t:173_9": "paṭisāmetuṃ vaṭṭati.",
  "tika-vin05t:173_10": "Vihāre kammaṃ karontā vaḍḍhakīādayo vā rājavallabhā vā “attano upakaraṇabhaṇḍaṃ vā sayanabhaṇḍaṃ vā paṭisāmetvā dethā”ti vadanti,",
  "tika-vin05t:173_11": "chandenapi bhayenapi na kātabbameva,",
  "tika-vin05t:173_12": "guttaṭṭhānaṃ pana dassetuṃ vaṭṭati,",
  "tika-vin05t:173_13": "balakkārena pātetvā gatesu ca paṭisāmetuṃ.",
  "tika-vin05t:174_0": "Sace attano hatthe paṭisāmanatthāya ṭhapitaṃ bhaṇḍaṃ sāmikena “dehi me bhaṇḍa”nti yācito adātukāmo “nāhaṃ gaṇhāmī”ti bhaṇati,",
  "tika-vin05t:174_1": "sampajānamusāvādepi adinnādānassa payogattā dukkaṭaṃ.",
  "tika-vin05t:174_2": "“Kiṃ tumhe bhaṇatha,",
  "tika-vin05t:174_3": "nevidaṃ mayhaṃ anurūpaṃ,",
  "tika-vin05t:174_4": "na tumhāka”ntiādīni vadantassapi dukkaṭameva.",
  "tika-vin05t:174_5": "“Raho mayā etassa hatthe ṭhapitaṃ,",
  "tika-vin05t:174_6": "na añño koci jānāti,",
  "tika-vin05t:174_7": "dassati nu kho me,",
  "tika-vin05t:174_8": "no”ti sāmiko vimatiṃ uppādeti,",
  "tika-vin05t:174_9": "bhikkhussa thullaccayaṃ.",
  "tika-vin05t:174_10": "Tassa pharusādibhāvaṃ disvā sāmiko “na mayhaṃ dassatī”ti dhuraṃ nikkhipati,",
  "tika-vin05t:174_11": "tatra sacāyaṃ bhikkhu “kilametvā naṃ dassāmī”ti dāne saussāho,",
  "tika-vin05t:174_12": "rakkhati tāva.",
  "tika-vin05t:174_13": "Sacepi so dāne nirussāho,",
  "tika-vin05t:174_14": "bhaṇḍasāmiko pana gahaṇe saussāho,",
  "tika-vin05t:174_15": "rakkhatiyeva.",
  "tika-vin05t:174_16": "Yadi pana tasmiṃ dāne nirussāho bhaṇḍasāmiko “na mayhaṃ dassatī”ti dhuraṃ nikkhipati,",
  "tika-vin05t:174_17": "evaṃ ubhinnaṃ dhuranikkhepena bhikkhuno pārājikaṃ.",
  "tika-vin05t:174_18": "Yadipi mukhena “dassāmī”ti vadati,",
  "tika-vin05t:174_19": "cittena pana adātukāmo,",
  "tika-vin05t:174_20": "evampi sāmikassa dhuranikkhepe pārājikaṃ.",
  "tika-vin05t:174_21": "Taṃ pana saṅgopanatthāya attano hatthe parehi ṭhapitaṃ bhaṇḍaṃ aguttadesato ṭhānā cāvetvā guttaṭṭhāne ṭhapanatthāya harato anāpatti.",
  "tika-vin05t:174_22": "Theyyacittenapi ṭhānā cāventassa avahāro natthi. Kasmā?",
  "tika-vin05t:174_23": "Attano hatthe nikkhittattā,",
  "tika-vin05t:174_24": "bhaṇḍadeyyaṃ pana hoti.",
  "tika-vin05t:174_25": "Theyyacittena paribhuñjatopi eseva nayo.",
  "tika-vin05t:175_0": "54.",
  "tika-vin05t:175_1": "Pañcannaṃ sahadhammikānaṃ santakaṃ pana yaṃ kiñci parikkhāraṃ paṭisāmetuṃ vaṭṭati.",
  "tika-vin05t:175_2": "Sace āgantuko bhikkhu āvāsikānaṃ cīvarakammaṃ karontānaṃ samīpe pattacīvaraṃ ṭhapetvā “ete saṅgopessantī”ti",
  "tika-vin05t:175_3": "maññamāno nahāyituṃ vā aññatra vā gacchati,",
  "tika-vin05t:175_4": "sace taṃ āvāsikā saṅgopenti,",
  "tika-vin05t:175_5": "iccetaṃ kusalaṃ. No ce,",
  "tika-vin05t:175_6": "naṭṭhe gīvā na hoti.",
  "tika-vin05t:175_7": "Sacepi so “idaṃ, bhante,",
  "tika-vin05t:175_8": "ṭhapethā”ti vatvā gacchati,",
  "tika-vin05t:175_9": "itare ca kiccapasutattā na jānanti,",
  "tika-vin05t:175_10": "eseva nayo.",
  "tika-vin05t:175_11": "Athāpi te “idaṃ, bhante,",
  "tika-vin05t:175_12": "ṭhapethā”ti vuttā “mayaṃ byāvaṭā”ti paṭikkhipanti,",
  "tika-vin05t:175_13": "itaro ca “avassaṃ ṭhapessantī”ti anādiyitvā gacchati,",
  "tika-vin05t:175_14": "eseva nayo.",
  "tika-vin05t:175_15": "Sace pana te tena yācitā vā ayācitā vā “mayaṃ ṭhapessāma,",
  "tika-vin05t:175_16": "tvaṃ gacchā”ti vadanti,",
  "tika-vin05t:175_17": "taṃ saṅgopitabbaṃ.",
  "tika-vin05t:175_18": "No ce saṅgopenti,",
  "tika-vin05t:175_19": "naṭṭhe gīvā. Kasmā?",
  "tika-vin05t:175_20": "Sampaṭicchitattā.",
  "tika-vin05t:176_0": "Yo bhikkhu bhaṇḍāgāriko hutvā paccūsasamaye eva bhikkhūnaṃ pattacīvarāni heṭṭhāpāsādaṃ oropetvā dvāraṃ",
  "tika-vin05t:176_1": "apidahitvā tesampi anārocetvāva dūre bhikkhācāraṃ gacchati,",
  "tika-vin05t:176_2": "tāni ce corā haranti,",
  "tika-vin05t:176_3": "tasseva gīvā.",
  "tika-vin05t:176_4": "Yo pana bhikkhu bhikkhūhi “oropetha, bhante,",
  "tika-vin05t:176_5": "pattacīvarāni,",
  "tika-vin05t:176_6": "kālo salākaggahaṇassā”ti vutto “samāgatātthā”ti pucchitvā “āma samāgatāmhā”ti vutte pattacīvarāni nīharitvā",
  "tika-vin05t:176_7": "nikkhipitvā bhaṇḍāgāradvāraṃ bandhitvā “tumhe pattacīvarāni gahetvā heṭṭhāpāsādadvāraṃ paṭijaggitvā gaccheyyāthā”ti",
  "tika-vin05t:176_8": "vatvā gacchati.",
  "tika-vin05t:176_9": "Tatra ceko alasajātiko bhikkhu bhikkhūsu gatesu pacchā akkhīni puñchanto uṭṭhahitvā udakaṭṭhānaṃ mukhadhovanatthaṃ gacchati,",
  "tika-vin05t:176_10": "taṃ khaṇaṃ disvā corā tassa pattacīvaraṃ haranti, suhaṭaṃ,",
  "tika-vin05t:176_11": "bhaṇḍāgārikassa gīvā na hoti.",
  "tika-vin05t:177_0": "Sacepi koci bhaṇḍāgārikassa anārocetvāva bhaṇḍāgāre attano parikkhāraṃ ṭhapeti,",
  "tika-vin05t:177_1": "tasmimpi naṭṭhe bhaṇḍāgārikassa gīvā na hoti.",
  "tika-vin05t:177_2": "Sace pana bhaṇḍāgāriko taṃ disvā “aṭṭhāne ṭhapita”nti gahetvā ṭhapeti,",
  "tika-vin05t:177_3": "naṭṭhe tasseva gīvā.",
  "tika-vin05t:177_4": "Sacepi ṭhapitabhikkhunā “mayā, bhante,",
  "tika-vin05t:177_5": "īdiso nāma parikkhāro ṭhapito,",
  "tika-vin05t:177_6": "upadhāreyyāthā”ti vutto “sādhū”ti sampaṭicchati,",
  "tika-vin05t:177_7": "dunnikkhittaṃ vā maññamāno aññasmiṃ ṭhāne ṭhapeti,",
  "tika-vin05t:177_8": "naṭṭhe tasseva gīvā.",
  "tika-vin05t:177_9": "“Nāhaṃ jānāmī”ti paṭikkhipantassa pana natthi gīvā.",
  "tika-vin05t:177_10": "Yopi tassa passantasseva ṭhapeti,",
  "tika-vin05t:177_11": "bhaṇḍāgārikañca na sampaṭicchāpeti,",
  "tika-vin05t:177_12": "naṭṭhaṃ sunaṭṭhameva.",
  "tika-vin05t:177_13": "Sace pana naṃ bhaṇḍāgāriko aññatra ṭhapeti,",
  "tika-vin05t:177_14": "naṭṭhe gīvā.",
  "tika-vin05t:177_15": "Sace bhaṇḍāgāraṃ suguttaṃ,",
  "tika-vin05t:177_16": "sabbo saṅghassa cetiyassa ca parikkhāro tattheva ṭhapīyati,",
  "tika-vin05t:177_17": "bhaṇḍāgāriko ca bālo abyatto dvāraṃ vivaritvā dhammakathaṃ vā sotuṃ aññaṃ vā kiñci kātuṃ katthaci gacchati,",
  "tika-vin05t:177_18": "taṃ khaṇaṃ disvā yattakaṃ corā haranti,",
  "tika-vin05t:177_19": "sabbaṃ tassa gīvā.",
  "tika-vin05t:177_20": "Bhaṇḍāgārato nikkhamitvā bahi caṅkamantassa vā dvāraṃ vivaritvā sarīraṃ utuṃ gāhāpentassa vā tattheva",
  "tika-vin05t:177_21": "samaṇadhammānuyogena nisinnassa vā tattheva nisīditvā kenaci kammena byāvaṭassa vā uccārapassāvapīḷitassapi",
  "tika-vin05t:177_22": "sato tattheva upacāre vijjamāne bahi gacchato vā aññena vā kenaci ākārena pamattassa sato dvāraṃ vivaritvā",
  "tika-vin05t:177_23": "vā vivaṭameva pavisitvā vā sandhiṃ chinditvā vā yattakaṃ tassa pamādapaccayā corā haranti,",
  "tika-vin05t:177_24": "sabbaṃ tasseva gīvā.",
  "tika-vin05t:177_25": "“Uṇhasamaye pana vātapānaṃ vivaritvā nipajjituṃ vaṭṭatī”ti vadanti.",
  "tika-vin05t:177_26": "Uccārapīḷitassa pana tasmiṃ upacāre asati aññattha gacchantassa gilānapakkhe ṭhitattā avisayo,",
  "tika-vin05t:177_27": "tasmā gīvā na hoti.",
  "tika-vin05t:178_0": "55.",
  "tika-vin05t:178_1": "Yo pana anto uṇhapīḷito dvāraṃ suguttaṃ katvā bahi nikkhamati,",
  "tika-vin05t:178_2": "corā taṃ gahetvā “dvāraṃ vivarā”ti vadanti,",
  "tika-vin05t:178_3": "yāvatatiyaṃ na vivaritabbaṃ.",
  "tika-vin05t:178_4": "Yadi pana te corā “sace na vivarasi,",
  "tika-vin05t:178_5": "tañca māressāma,",
  "tika-vin05t:178_6": "dvārañca bhinditvā parikkhāraṃ harissāmā”ti pharasuādīni ukkhipanti,",
  "tika-vin05t:178_7": "“mayi ca mate saṅghassa ca senāsane vinaṭṭhe guṇo natthī”ti vivarituṃ vaṭṭati.",
  "tika-vin05t:178_8": "Idhāpi “avisayattā gīvā natthī”ti vadanti.",
  "tika-vin05t:178_9": "Sace koci āgantuko kuñcikaṃ vā deti,",
  "tika-vin05t:178_10": "dvāraṃ vā vivarati,",
  "tika-vin05t:178_11": "yattakaṃ corā haranti,",
  "tika-vin05t:178_12": "sabbaṃ tassa gīvā.",
  "tika-vin05t:178_13": "Saṅghena bhaṇḍāgāraṃ guttatthāya sūciyantakañca kuñcikamuddikā ca yojetvā dinnā hoti,",
  "tika-vin05t:178_14": "bhaṇḍāgāriko ghaṭikamattaṃ datvā nipajjati,",
  "tika-vin05t:178_15": "corā vivaritvā parikkhāraṃ haranti,",
  "tika-vin05t:178_16": "tasseva gīvā.",
  "tika-vin05t:178_17": "Sūciyantakañca kuñcikamuddikañca yojetvā nipannaṃ panetaṃ sace corā āgantvā “dvāraṃ vivarāhī”ti vadanti,",
  "tika-vin05t:178_18": "tattha purimanayeneva paṭipajjitabbaṃ.",
  "tika-vin05t:178_19": "Evaṃ suguttaṃ katvā nipanne pana sace bhittiṃ vā chadanaṃ vā bhinditvā umaṅgena vā pavisitvā haranti,",
  "tika-vin05t:178_20": "na tassa gīvā.",
  "tika-vin05t:179_0": "Sace bhaṇḍāgāre aññepi therā vasanti,",
  "tika-vin05t:179_1": "vivaṭe dvāre attano attano parikkhāraṃ gahetvā gacchanti,",
  "tika-vin05t:179_2": "bhaṇḍāgāriko tesu gatesu dvāraṃ na jaggati,",
  "tika-vin05t:179_3": "sace tattha kiñci avaharīyati,",
  "tika-vin05t:179_4": "bhaṇḍāgārikassa issaravatāya bhaṇḍāgārikasseva gīvā,",
  "tika-vin05t:179_5": "therehi pana sahāyehi bhavitabbaṃ.",
  "tika-vin05t:179_6": "Ayañhi sāmīci.",
  "tika-vin05t:179_7": "Yadi bhaṇḍāgāriko “tumhe bahi ṭhatvā tumhākaṃ parikkhāraṃ gaṇhatha,",
  "tika-vin05t:179_8": "mā pavisitthā”ti vadati,",
  "tika-vin05t:179_9": "tesañca eko lolamahāthero sāmaṇerehi ceva upaṭṭhākehi ca saddhiṃ bhaṇḍāgāraṃ pavisitvā nisīdati ceva nipajjati ca,",
  "tika-vin05t:179_10": "yattakaṃ bhaṇḍaṃ nassati,",
  "tika-vin05t:179_11": "sabbaṃ tassa gīvā,",
  "tika-vin05t:179_12": "bhaṇḍāgārikena pana avasesatherehi ca sahāyehi bhavitabbaṃ.",
  "tika-vin05t:179_13": "Atha bhaṇḍāgārikova lolasāmaṇere ca upaṭṭhāke ca gahetvā bhaṇḍāgāre nisīdati ceva nipajjati ca,",
  "tika-vin05t:179_14": "yattakaṃ nassati,",
  "tika-vin05t:179_15": "sabbaṃ tasseva gīvā.",
  "tika-vin05t:179_16": "Tasmā bhaṇḍāgārikeneva tattha vasitabbaṃ,",
  "tika-vin05t:179_17": "avasesehi appeva rukkhamūle vasitabbaṃ,",
  "tika-vin05t:179_18": "na ca bhaṇḍāgāreti.",
  "tika-vin05t:180_0": "56.",
  "tika-vin05t:180_1": "Ye pana attano attano sabhāgabhikkhūnaṃ vasanagabbhesu parikkhāraṃ ṭhapenti,",
  "tika-vin05t:180_2": "parikkhāre naṭṭhe yehi ṭhapito,",
  "tika-vin05t:180_3": "tesaṃyeva gīvā,",
  "tika-vin05t:180_4": "itarehi pana sahāyehi bhavitabbaṃ.",
  "tika-vin05t:180_5": "Yadi pana saṅgho bhaṇḍāgārikassa vihāreyeva yāgubhattaṃ dāpeti,",
  "tika-vin05t:180_6": "so ca bhikkhācāratthāya gāmaṃ gacchati,",
  "tika-vin05t:180_7": "naṭṭhaṃ tasseva gīvā.",
  "tika-vin05t:180_8": "Bhikkhācāraṃ pavisantehi atirekacīvaraṃ rakkhaṇatthāya ṭhapitavihāravārikassapi yāgubhattaṃ vā nivāpaṃ",
  "tika-vin05t:180_9": "vā labhamānasseva bhikkhācāraṃ gacchato yaṃ tattha nassati,",
  "tika-vin05t:180_10": "sabbaṃ gīvā.",
  "tika-vin05t:180_11": "Na kevalañca ettakameva,",
  "tika-vin05t:180_12": "bhaṇḍāgārikassa viya yaṃ tassa pamādapaccayā nassati,",
  "tika-vin05t:180_13": "sabbaṃ gīvā.",
  "tika-vin05t:181_0": "Sace vihāro mahā hoti,",
  "tika-vin05t:181_1": "aññaṃ padesaṃ rakkhituṃ gacchantassa aññasmiṃ padese nikkhittaṃ haranti,",
  "tika-vin05t:181_2": "avisayattā gīvā na hoti.",
  "tika-vin05t:181_3": "Īdise pana vihāre vemajjhe sabbesaṃ osaraṇaṭṭhāne parikkhāre ṭhapetvā nisīditabbaṃ,",
  "tika-vin05t:181_4": "vihāravārikā vā dve tayo ṭhapetabbā.",
  "tika-vin05t:181_5": "Sace tesampi appamattānaṃ ito cito ca rakkhataṃyeva kiñci nassati,",
  "tika-vin05t:181_6": "gīvā na hoti.",
  "tika-vin05t:181_7": "Vihāravārike bandhitvā haritabhaṇḍampi corānaṃ paṭipathaṃ gatesu aññena maggena haritabhaṇḍampi na tesaṃ gīvā.",
  "tika-vin05t:181_8": "Sace vihāravārikānaṃ vihāre dātabbaṃ yāgubhattaṃ vā nivāpo vā na hoti,",
  "tika-vin05t:181_9": "tehi pattabbalābhato atirekā dve tisso yāgusalākā tesaṃ pahonakabhattasalākā ca ṭhapetuṃ vaṭṭati,",
  "tika-vin05t:181_10": "nibaddhaṃ katvā pana na ṭhapetabbā.",
  "tika-vin05t:181_11": "Manussā hi vippaṭisārino honti “vihāravārikāyeva amhākaṃ bhattaṃ bhuñjantī”ti,",
  "tika-vin05t:181_12": "tasmā parivattetvā parivattetvā ṭhapetabbā.",
  "tika-vin05t:181_13": "Sace tesaṃ sabhāgā salākabhattādīni āharitvā denti,",
  "tika-vin05t:181_14": "iccetaṃ kusalaṃ.",
  "tika-vin05t:181_15": "No ce denti,",
  "tika-vin05t:181_16": "vāraṃ gāhāpetvā nīharāpetabbāni.",
  "tika-vin05t:181_17": "Sace vihāravāriko dve tisso yāgusalākā ca cattāri pañca salākabhattāni ca labhamāno bhikkhācāraṃ gacchati,",
  "tika-vin05t:181_18": "bhaṇḍāgārikassa viya sabbaṃ naṭṭhaṃ gīvā hoti.",
  "tika-vin05t:181_19": "Sace saṅghassa vihārapālānaṃ dātabbaṃ bhattaṃ vā nivāpo vā natthi,",
  "tika-vin05t:181_20": "bhikkhū vihāravāraṃ gahetvā attano attano nissitake vihāraṃ jaggāpenti,",
  "tika-vin05t:181_21": "sampattavāraṃ aggahetuṃ na labhati.",
  "tika-vin05t:181_22": "Yathā aññe bhikkhū karonti,",
  "tika-vin05t:181_23": "tatheva kātabbaṃ.",
  "tika-vin05t:181_24": "Bhikkhūhi pana asahāyassa vā adutiyassa vā yassa sabhāgo bhikkhu bhattaṃ ānetvā dātā natthi,",
  "tika-vin05t:181_25": "evarūpassa vāro na pāpetabbo.",
  "tika-vin05t:182_0": "Yampi pākavaṭṭatthāya vihāre ṭhapenti,",
  "tika-vin05t:182_1": "taṃ gahetvā upajīvantena ṭhātabbaṃ.",
  "tika-vin05t:182_2": "Yo taṃ na upajīvati,",
  "tika-vin05t:182_3": "so vāraṃ na gāhāpetabbo.",
  "tika-vin05t:182_4": "Phalāphalatthāyapi vihāre bhikkhuṃ ṭhapenti,",
  "tika-vin05t:182_5": "jaggitvā gopetvā phalavārena bhājetvā khādanti.",
  "tika-vin05t:182_6": "Yo tāni khādati,",
  "tika-vin05t:182_7": "tena ṭhātabbaṃ,",
  "tika-vin05t:182_8": "anupajīvanto na gāhāpetabbo.",
  "tika-vin05t:182_9": "Senāsanamañcapīṭhapaccattharaṇarakkhaṇatthāyapi ṭhapenti,",
  "tika-vin05t:182_10": "āvāse vasantena ṭhātabbaṃ,",
  "tika-vin05t:182_11": "abbhokāsiko pana rukkhamūliko vā na gāhāpetabbo.",
  "tika-vin05t:182_12": "Eko navako hoti,",
  "tika-vin05t:182_13": "bahussuto pana bahūnaṃ dhammaṃ vāceti,",
  "tika-vin05t:182_14": "paripucchaṃ deti,",
  "tika-vin05t:182_15": "pāḷiṃ vaṇṇeti,",
  "tika-vin05t:182_16": "dhammakathaṃ katheti,",
  "tika-vin05t:182_17": "saṅghassa bhāraṃ nittharati,",
  "tika-vin05t:182_18": "ayaṃ lābhaṃ paribhuñjantopi āvāse vasantopi vāraṃ na gāhāpetabbo.",
  "tika-vin05t:182_19": "“Purisaviseso nāma ñātabbo”ti vadanti.",
  "tika-vin05t:182_20": "Uposathāgārapaṭimāgharajagganakassa pana diguṇaṃ yāgubhattaṃ,",
  "tika-vin05t:182_21": "devasikaṃ taṇḍulanāḷi,",
  "tika-vin05t:182_22": "saṃvacchare ticīvaraṃ dasavīsagghanakaṃ kappiyabhaṇḍañca dātabbaṃ.",
  "tika-vin05t:182_23": "Sace pana tassa taṃ labhamānasseva pamādena tattha kiñci nassati,",
  "tika-vin05t:182_24": "sabbaṃ gīvā.",
  "tika-vin05t:182_25": "Bandhitvā balakkārena acchinnaṃ, na gīvā.",
  "tika-vin05t:182_26": "Tattha cetiyassa vā saṅghassa vā santakena cetiyassa santakaṃ rakkhāpetuṃ vaṭṭati,",
  "tika-vin05t:182_27": "cetiyassa santakena saṅghassa santakaṃ rakkhāpetuṃ na vaṭṭati.",
  "tika-vin05t:182_28": "Yaṃ pana cetiyassa santakena saddhiṃ saṅghassa santakaṃ ṭhapitaṃ hoti,",
  "tika-vin05t:182_29": "taṃ cetiyasantake rakkhāpite rakkhitameva hotīti evaṃ vaṭṭati.",
  "tika-vin05t:182_30": "Pakkhavārena uposathāgārādīni rakkhatopi pamādavasena naṭṭhaṃ gīvāyevāti.",
  "tika-vin05t:183_0": "Iti pāḷimuttakavinayavinicchayasaṅgahe",
  "tika-vin05t:184_0": "Bhaṇḍapaṭisāmanavinicchayakathā samattā.",
  "tika-vin05t:185_0": "11. Kayavikkayasamāpattivinicchayakathā",
  "tika-vin05t:186_0": "57.",
  "tika-vin05t:186_1": "Kayavikkayasamāpattīti kayavikkayasamāpajjanaṃ.",
  "tika-vin05t:186_2": "“Iminā imaṃ dehī”tiādinā hi nayena parassa kappiyabhaṇḍaṃ gaṇhanto kayaṃ samāpajjati,",
  "tika-vin05t:186_3": "attano kappiyabhaṇḍaṃ dento vikkayaṃ.",
  "tika-vin05t:186_4": "Ayaṃ pana kayavikkayo ṭhapetvā pañca sahadhammike avasesehi gihipabbajitehi antamaso mātāpitūhipi saddhiṃ na vaṭṭati.",
  "tika-vin05t:187_0": "Tatrāyaṃ vinicchayo –",
  "tika-vin05t:187_1": "vatthena vā vatthaṃ hotu,",
  "tika-vin05t:187_2": "bhattena vā bhattaṃ,",
  "tika-vin05t:187_3": "yaṃ kiñci kappiyaṃ “iminā imaṃ dehī”ti vadati, dukkaṭaṃ.",
  "tika-vin05t:187_4": "Evaṃ vatvā mātuyāpi attano bhaṇḍaṃ deti, dukkaṭaṃ,",
  "tika-vin05t:187_5": "“iminā imaṃ dehī”ti vutto vā “imaṃ dehi,",
  "tika-vin05t:187_6": "imaṃ te dassāmī”ti taṃ vatvā vā mātuyāpi bhaṇḍaṃ attanā gaṇhāti, dukkaṭaṃ,",
  "tika-vin05t:187_7": "attano bhaṇḍe parahatthaṃ,",
  "tika-vin05t:187_8": "parabhaṇḍe ca attano hatthaṃ sampatte nissaggiyaṃ pācittiyaṃ.",
  "tika-vin05t:187_9": "Mātaraṃ vā pana pitaraṃ vā “imaṃ dehī”ti vadato viññatti na hoti,",
  "tika-vin05t:187_10": "“imaṃ gaṇhāhī”ti dadato saddhādeyyavinipātanaṃ na hoti.",
  "tika-vin05t:187_11": "Aññātakaṃ “imaṃ dehī”ti vadato viññatti,",
  "tika-vin05t:187_12": "“imaṃ gaṇhāhī”ti dadato saddhādeyyavinipātanaṃ,",
  "tika-vin05t:187_13": "“iminā imaṃ dehī”ti kayavikkayaṃ āpajjato nissaggiyaṃ.",
  "tika-vin05t:187_14": "Tasmā kappiyabhaṇḍaṃ parivattantena mātāpitūhipi saddhiṃ kayavikkayaṃ,",
  "tika-vin05t:187_15": "aññātakehi saddhiṃ tisso āpattiyo mocentena parivattetabbaṃ.",
  "tika-vin05t:188_0": "Tatrāyaṃ parivattanavidhi –",
  "tika-vin05t:188_1": "bhikkhussa pātheyyataṇḍulā honti,",
  "tika-vin05t:188_2": "so antarāmagge bhattahatthaṃ purisaṃ disvā “amhākaṃ taṇḍulā atthi,",
  "tika-vin05t:188_3": "na ca no imehi attho,",
  "tika-vin05t:188_4": "bhattena pana attho”ti vadati,",
  "tika-vin05t:188_5": "puriso taṇḍule gahetvā bhattaṃ deti, vaṭṭati.",
  "tika-vin05t:188_6": "Tissopi āpattiyo na honti,",
  "tika-vin05t:188_7": "antamaso nimittakammamattampi na hoti. Kasmā?",
  "tika-vin05t:188_8": "Mūlassa atthitāya.",
  "tika-vin05t:188_9": "Yo pana evaṃ akatvā “iminā imaṃ dehī”ti parivatteti,",
  "tika-vin05t:188_10": "yathāvatthukameva.",
  "tika-vin05t:188_11": "Vighāsādaṃ disvā “imaṃ odanaṃ bhuñjitvā rajanaṃ vā dārūni vā āharā”ti vadati,",
  "tika-vin05t:188_12": "rajanachalligaṇanāya dārugaṇanāya ca nissaggiyāni honti.",
  "tika-vin05t:188_13": "“Imaṃ odanaṃ bhuñjitvā imaṃ nāma karothā”ti dantakārādīhi sippikehi dhammakaraṇādīsu taṃ taṃ parikkhāraṃ kāreti,",
  "tika-vin05t:188_14": "rajakehi vā vatthaṃ dhovāpeti,",
  "tika-vin05t:188_15": "yathāvatthukameva.",
  "tika-vin05t:188_16": "Nahāpitena kese chindāpeti,",
  "tika-vin05t:188_17": "kammakārehi navakammaṃ kāreti,",
  "tika-vin05t:188_18": "yathāvatthukameva.",
  "tika-vin05t:188_19": "Sace pana “idaṃ bhattaṃ bhuñjitvā idaṃ karothā”ti na vadati,",
  "tika-vin05t:188_20": "“idaṃ bhattaṃ bhuñja, bhuttosi,",
  "tika-vin05t:188_21": "bhuñjissasi,",
  "tika-vin05t:188_22": "idaṃ nāma karohī”ti vadati, vaṭṭati.",
  "tika-vin05t:188_23": "Ettha ca kiñcāpi vatthadhovane vā kesacchedane vā bhūmisodhanādinavakamme vā parabhaṇḍaṃ attano hatthagataṃ nissajjitabbaṃ nāma natthi,",
  "tika-vin05t:188_24": "mahāaṭṭhakathāyaṃ pana daḷhaṃ katvā vuttattā na sakkā etaṃ paṭikkhipituṃ,",
  "tika-vin05t:188_25": "tasmā yathā nissaggiyavatthumhi paribhutte vā naṭṭhe vā pācittiyaṃ deseti,",
  "tika-vin05t:188_26": "evamidhāpi desetabbaṃ.",
  "tika-vin05t:189_0": "Yaṃ kiñci kappiyabhaṇḍaṃ gaṇhitukāmatāya agghaṃ pucchituṃ vaṭṭati,",
  "tika-vin05t:189_1": "tasmā “ayaṃ tava patto kiṃ agghatī”ti pucchite “idaṃ nāmā”ti vadati,",
  "tika-vin05t:189_2": "sace attano kappiyabhaṇḍaṃ mahagghaṃ hoti,",
  "tika-vin05t:189_3": "evañca naṃ paṭivadati “upāsaka mama idaṃ vatthu mahagghaṃ,",
  "tika-vin05t:189_4": "tava pattaṃ aññassa dehī”ti.",
  "tika-vin05t:189_5": "Taṃ sutvā itaro “aññaṃ thālakampi dassāmī”ti vadati,",
  "tika-vin05t:189_6": "gaṇhituṃ vaṭṭati.",
  "tika-vin05t:189_7": "Sace so patto mahaggho,",
  "tika-vin05t:189_8": "bhikkhuno vatthu appagghaṃ,",
  "tika-vin05t:189_9": "pattasāmiko cassa appagghabhāvaṃ na jānāti,",
  "tika-vin05t:189_10": "patto na gahetabbo,",
  "tika-vin05t:189_11": "“mama vatthu appaggha”nti ācikkhitabbaṃ.",
  "tika-vin05t:189_12": "Mahagghabhāvaṃ ñatvā vañcetvā gaṇhantopi hi bhaṇḍaṃ agghāpetvā kāretabbataṃ āpajjati.",
  "tika-vin05t:189_13": "Sace pattasāmiko “hotu, bhante,",
  "tika-vin05t:189_14": "sesaṃ mama puññaṃ bhavissatī”ti deti, vaṭṭati.",
  "tika-vin05t:189_15": "Kappiyakārakassa pana “iminā imaṃ gahetvā dehī”ti ācikkhituṃ vaṭṭati,",
  "tika-vin05t:189_16": "tasmā yassa hatthato bhaṇḍaṃ gaṇhāti,",
  "tika-vin05t:189_17": "taṃ ṭhapetvā aññaṃ antamaso tassa puttabhātikampi kappiyakārakaṃ katvā “iminā imaṃ nāma gahetvā dehī”ti ācikkhati,",
  "tika-vin05t:189_18": "so ce cheko hoti,",
  "tika-vin05t:189_19": "punappunaṃ apanetvā vivaditvā gaṇhāti,",
  "tika-vin05t:189_20": "tuṇhībhūtena ṭhātabbaṃ.",
  "tika-vin05t:189_21": "No ce cheko hoti,",
  "tika-vin05t:189_22": "na jānāti gahetuṃ,",
  "tika-vin05t:189_23": "vāṇijako ca taṃ vañceti,",
  "tika-vin05t:189_24": "“mā gaṇhāhī”ti vattabbo.",
  "tika-vin05t:190_0": "“Idaṃ paṭiggahitaṃ telaṃ vā sappi vā amhākaṃ atthi,",
  "tika-vin05t:190_1": "amhākañca aññena appaṭiggahitakena attho”ti vutte pana sace so taṃ gahetvā aññaṃ deti,",
  "tika-vin05t:190_2": "paṭhamaṃ attano telaṃ na mināpetabbaṃ. Kasmā?",
  "tika-vin05t:190_3": "Nāḷiyañhi avasiṭṭhatelaṃ hoti,",
  "tika-vin05t:190_4": "taṃ pacchā minantassa appaṭiggahitaṃ dūseyya.",
  "tika-vin05t:190_5": "Ayañca kayavikkayo nāma kappiyabhaṇḍavasena vutto.",
  "tika-vin05t:190_6": "Kappiyena hi kappiyaṃ parivattentassa kayavikkayasikkhāpadena nissaggiyaṃ vuttaṃ,",
  "tika-vin05t:190_7": "akappiyena pana akappiyaṃ parivattentassa,",
  "tika-vin05t:190_8": "kappiyena vā akappiyaṃ akappiyena vā kappiyaṃ parivattentassa rūpiyasaṃvohārasikkhāpadena nissaggiyaṃ,",
  "tika-vin05t:190_9": "tasmā ubhosu vā ekasmiṃ vā akappiye sati rūpiyasaṃvohāro nāma hoti.",
  "tika-vin05t:191_0": "58.",
  "tika-vin05t:191_1": "Rūpiyasaṃvohārassa ca garubhāvadīpanatthaṃ idaṃ pattacatukkaṃ veditabbaṃ.",
  "tika-vin05t:191_2": "Yo hi rūpiyaṃ uggaṇhitvā tena ayabījaṃ samuṭṭhāpeti,",
  "tika-vin05t:191_3": "taṃ koṭṭāpetvā tena lohena pattaṃ kāreti,",
  "tika-vin05t:191_4": "ayaṃ patto mahāakappiyo nāma,",
  "tika-vin05t:191_5": "na sakkā kenaci upāyena kappiyo kātuṃ.",
  "tika-vin05t:191_6": "Sacepi taṃ vināsetvā thālakaṃ kāreti,",
  "tika-vin05t:191_7": "tampi akappiyaṃ.",
  "tika-vin05t:191_8": "Vāsiṃ kāreti,",
  "tika-vin05t:191_9": "tāya chinnadantakaṭṭhampi akappiyaṃ.",
  "tika-vin05t:191_10": "Baḷisaṃ kāreti,",
  "tika-vin05t:191_11": "tena māritā macchāpi akappiyā.",
  "tika-vin05t:191_12": "Vāsiṃ tāpetvā udakaṃ vā khīraṃ vā uṇhāpeti,",
  "tika-vin05t:191_13": "tampi akappiyameva.",
  "tika-vin05t:192_0": "Yo pana rūpiyaṃ uggaṇhitvā tena pattaṃ kiṇāti,",
  "tika-vin05t:192_1": "ayampi patto akappiyo.",
  "tika-vin05t:192_2": "“Pañcannampi sahadhammikānaṃ na kappatī”ti mahāpaccariyaṃ vuttaṃ.",
  "tika-vin05t:192_3": "Sakkā pana kappiyo kātuṃ.",
  "tika-vin05t:192_4": "So hi mūle mūlasāmikānaṃ,",
  "tika-vin05t:192_5": "patte ca pattasāmikānaṃ dinne kappiyo hoti,",
  "tika-vin05t:192_6": "kappiyabhaṇḍaṃ datvā gahetvā paribhuñjituṃ vaṭṭati.",
  "tika-vin05t:193_0": "Yopi rūpiyaṃ uggaṇhāpetvā kappiyakārakena saddhiṃ kammārakulaṃ gantvā pattaṃ disvā “ayaṃ mayhaṃ ruccatī”ti vadati,",
  "tika-vin05t:193_1": "kappiyakārako ca taṃ rūpiyaṃ datvā kammāraṃ saññāpeti,",
  "tika-vin05t:193_2": "ayampi patto kappiyavohārena gahitopi dutiyapattasadisoyeva,",
  "tika-vin05t:193_3": "mūlassa sampaṭicchitattā akappiyo.",
  "tika-vin05t:193_4": "Kasmā sesānaṃ na kappatīti?",
  "tika-vin05t:193_5": "Mūlassa anissaṭṭhattā.",
  "tika-vin05t:194_0": "Yo pana rūpiyaṃ asampaṭicchitvā “therassa pattaṃ kiṇitvā dehī”ti pahitakappiyakārakena saddhiṃ kammārakulaṃ",
  "tika-vin05t:194_1": "gantvā pattaṃ disvā “ime kahāpaṇe gahetvā imaṃ dehī”ti kahāpaṇe dāpetvā gahito,",
  "tika-vin05t:194_2": "ayaṃ patto etasseva bhikkhuno na vaṭṭati dubbicāritattā,",
  "tika-vin05t:194_3": "aññesaṃ pana vaṭṭati mūlassa asampaṭicchitattā.",
  "tika-vin05t:194_4": "Mahāsumattherassa kira upajjhāyo anuruddhatthero nāma ahosi.",
  "tika-vin05t:194_5": "So attano evarūpaṃ pattaṃ sappissa pūretvā saṅghassa nissajji.",
  "tika-vin05t:194_6": "Tipiṭakacūḷanāgattherassa saddhivihārikānaṃ evarūpo patto ahosi.",
  "tika-vin05t:194_7": "Taṃ theropi sappissa pūretvā saṅghassa nissajjāpesīti.",
  "tika-vin05t:194_8": "Idaṃ akappiyapattacatukkaṃ.",
  "tika-vin05t:195_0": "Sace pana rūpiyaṃ asampaṭicchitvā “therassa pattaṃ kiṇitvā dehī”ti pahitakappiyakārakena saddhiṃ kammārakulaṃ",
  "tika-vin05t:195_1": "gantvā pattaṃ disvā “ayaṃ mayhaṃ ruccatī”ti vā “imāhaṃ gahessāmī”ti vā vadati,",
  "tika-vin05t:195_2": "kappiyakārako ca taṃ rūpiyaṃ datvā kammāraṃ saññāpeti,",
  "tika-vin05t:195_3": "ayaṃ patto sabbakappiyo buddhānampi paribhogāraho.",
  "tika-vin05t:195_4": "Imaṃ pana rūpiyasaṃvohāraṃ karontena “iminā imaṃ gahetvā dehī”ti kappiyakārakampi ācikkhituṃ na vaṭṭati.",
  "tika-vin05t:196_0": "Iti pāḷimuttakavinayavinicchayasaṅgahe",
  "tika-vin05t:197_0": "Kayavikkayasamāpattivinicchayakathā samattā.",
  "tika-vin05t:198_0": "12. Rūpiyādipaṭiggahaṇavinicchayakathā",
  "tika-vin05t:199_0": "59.",
  "tika-vin05t:199_1": "Rūpiyādipaṭiggahoti jātarūpādipaṭiggaṇhanaṃ.",
  "tika-vin05t:199_2": "Tattha jātarūpaṃ rajataṃ jātarūpamāsako rajatamāsakoti catubbidhaṃ nissaggiyavatthu.",
  "tika-vin05t:199_3": "Tambalohādīhi kato lohamāsako.",
  "tika-vin05t:199_4": "Sāradārunā vā veḷupesikāya vā antamaso tālapaṇṇenapi rūpaṃ chinditvā kato dārumāsako.",
  "tika-vin05t:199_5": "Lākhāya vā niyyāsena vā rūpaṃ samuṭṭhāpetvā kato jatumāsako.",
  "tika-vin05t:199_6": "Yo yo yattha yattha janapade yadā yadā vohāraṃ gacchati,",
  "tika-vin05t:199_7": "antamaso aṭṭhimayopi cammamayopi rukkhaphalabījamayopi samuṭṭhāpitarūpopi asamuṭṭhāpitarūpopīti ayaṃ sabbopi rajatamāsakeneva saṅgahito.",
  "tika-vin05t:199_8": "Muttā maṇi veḷuriyo saṅkho silā pavāḷaṃ lohitaṅko masāragallaṃ satta dhaññāni dāsidāsakhettavatthupupphārāmaphalārāmādayoti idaṃ dukkaṭavatthu.",
  "tika-vin05t:199_9": "Tattha nissaggiyavatthuṃ attano vā saṅghagaṇapuggalacetiyānaṃ vā atthāya sampaṭicchituṃ na vaṭṭati.",
  "tika-vin05t:199_10": "Attano atthāya sampaṭicchato nissaggiyaṃ pācittiyaṃ hoti,",
  "tika-vin05t:199_11": "sesānaṃ atthāya dukkaṭaṃ.",
  "tika-vin05t:199_12": "Dukkaṭavatthuṃ sabbesampi atthāya sampaṭicchato dukkaṭameva.",
  "tika-vin05t:200_0": "Tatrāyaṃ vinicchayo –",
  "tika-vin05t:200_1": "sace koci jātarūparajataṃ āharitvā “idaṃ saṅghassa dammi,",
  "tika-vin05t:200_2": "ārāmaṃ vā karotha cetiyaṃ vā bhojanasālādīnaṃ vā aññatara”nti vadati,",
  "tika-vin05t:200_3": "idaṃ sampaṭicchituṃ na vaṭṭati.",
  "tika-vin05t:200_4": "Sace pana “nayidaṃ bhikkhūnaṃ sampaṭicchituṃ vaṭṭatī”ti paṭikkhitte “vaḍḍhakīnaṃ vā kammakārānaṃ vā hatthe bhavissati,",
  "tika-vin05t:200_5": "kevalaṃ tumhe sukatadukkaṭaṃ jānāthā”ti vatvā tesaṃ hatthe datvā pakkamati, vaṭṭati.",
  "tika-vin05t:200_6": "Athāpi “mama manussānaṃ hatthe bhavissati,",
  "tika-vin05t:200_7": "mayhameva vā hatthe bhavissati,",
  "tika-vin05t:200_8": "kevalaṃ tumhe yaṃ yassa dātabbaṃ,",
  "tika-vin05t:200_9": "tadatthāya pesethā”ti vadati,",
  "tika-vin05t:200_10": "evampi vaṭṭati.",
  "tika-vin05t:200_11": "Sace pana saṃghaṃ vā gaṇaṃ vā puggalaṃ vā anāmasitvā “idaṃ hiraññasuvaṇṇaṃ cetiyassa dema,",
  "tika-vin05t:200_12": "vihārassa dema,",
  "tika-vin05t:200_13": "navakammassa demā”ti vadanti,",
  "tika-vin05t:200_14": "paṭikkhipituṃ na vaṭṭati,",
  "tika-vin05t:200_15": "“ime idaṃ bhaṇantī”ti kappiyakārakānaṃ ācikkhitabbaṃ.",
  "tika-vin05t:200_16": "“Cetiyādīnaṃ atthāya tumhe gahetvā ṭhapetvā”ti vutte pana “amhākaṃ gahetuṃ na vaṭṭatī”ti paṭikkhipitabbaṃ.",
  "tika-vin05t:201_0": "Sace pana koci bahuṃ hiraññasuvaṇṇaṃ ānetvā “idaṃ saṃghassa dammi,",
  "tika-vin05t:201_1": "cattāro paccaye paribhuñjathā”ti vadati,",
  "tika-vin05t:201_2": "tañce saṃgho sampaṭicchati,",
  "tika-vin05t:201_3": "paṭiggahaṇepi paribhogepi āpatti.",
  "tika-vin05t:201_4": "Tatra ceko bhikkhu “nayidaṃ kappatī”ti paṭikkhipati,",
  "tika-vin05t:201_5": "upāsako ca “yadina kappati,",
  "tika-vin05t:201_6": "mayhameva bhavissatī”ti taṃ ādāya gacchati.",
  "tika-vin05t:201_7": "So bhikkhu “tayā saṃghassa lābhantarāyo kato”ti na kenaci kiñci vattabbo.",
  "tika-vin05t:201_8": "Yo hi taṃ codeti,",
  "tika-vin05t:201_9": "sveva sāpattiko hoti.",
  "tika-vin05t:201_10": "Tena panekena bahū anāpattikā katā.",
  "tika-vin05t:201_11": "Sace pana bhikkhūhi “na vaṭṭatī”ti paṭikkhitte “kappiyakārakānaṃ vā hatthe bhavissati,",
  "tika-vin05t:201_12": "mama purisānaṃ vā mayhaṃ vā hatthe bhavissati,",
  "tika-vin05t:201_13": "kevalaṃ tumhe paccaye paribhuñjathā”ti vadati, vaṭṭati.",
  "tika-vin05t:202_0": "Catupaccayatthāya ca dinnaṃ yena yena paccayena attho hoti,",
  "tika-vin05t:202_1": "taṃ tadatthaṃ upanetabbaṃ.",
  "tika-vin05t:202_2": "Civaratthāya dinnaṃ cīvareyeva upanetabbaṃ.",
  "tika-vin05t:202_3": "Sace cīvarena tādiso attho natthi,",
  "tika-vin05t:202_4": "piṇḍapātādīhi saṃgho kilamati,",
  "tika-vin05t:202_5": "saṃghasuṭṭhutāya apaloketvā tadatthāyapi upanetabbaṃ.",
  "tika-vin05t:202_6": "Esa nayo piṇḍapātagilānapaccayatthāya dinnepi.",
  "tika-vin05t:202_7": "Senāsanatthāya dinnaṃ pana senāsanassa garubhaṇḍattā senāsaneyeva upanetabbaṃ.",
  "tika-vin05t:202_8": "Sace pana bhikkhūsu senāsanaṃ chaḍḍetvā gatesu senāsanaṃ vinassati,",
  "tika-vin05t:202_9": "īdise kāle senāsanaṃ vissajjetvāpi bhikkhūnaṃ paribhogo anuññāto,",
  "tika-vin05t:202_10": "tasmā senāsanajagganatthaṃ mūlacchejjaṃ akatvā yāpanamattaṃ paribhuñjitabbaṃ.",
  "tika-vin05t:203_0": "60.",
  "tika-vin05t:203_1": "Sace koci “mayhaṃ tisassasampādanakaṃ mahātaḷākaṃ atthi,",
  "tika-vin05t:203_2": "taṃ saṃghassa dammī”ti vadati,",
  "tika-vin05t:203_3": "tañce saṃgho sampaṭicchati,",
  "tika-vin05t:203_4": "paṭiggahaṇepi paribhogepi āpattiyeva.",
  "tika-vin05t:203_5": "Yo pana taṃ paṭikkhipati,",
  "tika-vin05t:203_6": "so purimanayeneva na kenaci kiñci vattabbo.",
  "tika-vin05t:203_7": "Yo hi taṃ codeti,",
  "tika-vin05t:203_8": "sveva sāpattiko hoti.",
  "tika-vin05t:203_9": "Tena panekena bahū anāpattikā katā.",
  "tika-vin05t:203_10": "Yo pana “tādisaṃyeva taḷākaṃ dammī”ti vatvā bhikkhūhi “na vaṭṭatī”ti paṭikkhitto vadati “asukañca asukañca saṅghassa taḷākaṃ atthi,",
  "tika-vin05t:203_11": "taṃ kathaṃ vaṭṭatī”ti.",
  "tika-vin05t:203_12": "So vattabbo “kappiyaṃ katvā dinnaṃ bhavissatī”ti.",
  "tika-vin05t:203_13": "Kathaṃ dinnaṃ kappiyaṃ hotīti.",
  "tika-vin05t:203_14": "“Cattāro paccaye paribhuñjathā”ti vatvā dinnanti.",
  "tika-vin05t:203_15": "So sace “sādhu,",
  "tika-vin05t:203_16": "bhante cattāro paccaye paribhuñjathā”ti deti, vaṭṭati.",
  "tika-vin05t:203_17": "Athāpi “taḷākaṃ gaṇhathā”ti vatvā “na vaṭṭatī”ti paṭikkhitto “kappiyakārako atthī”ti pucchitvā “natthī”ti vutte “idaṃ asuko nāma vicāressati,",
  "tika-vin05t:203_18": "asukassa vā hatthe mayhaṃ vā hatthe bhavissati,",
  "tika-vin05t:203_19": "saṅgho kappiyabhaṇḍaṃ paribhuñjatū”ti vadati, vaṭṭati.",
  "tika-vin05t:203_20": "Sacepi “na vaṭṭatī”ti paṭikkhitto “udakaṃ paribhuñjissati,",
  "tika-vin05t:203_21": "bhaṇḍakaṃ dhovissati,",
  "tika-vin05t:203_22": "migapakkhino pivissantī”ti vadati,",
  "tika-vin05t:203_23": "evampi vaṭṭati.",
  "tika-vin05t:203_24": "Athāpi “na vaṭṭatī”ti paṭikkhitto vadati “kappiyasīsena gaṇhathā”ti.",
  "tika-vin05t:203_25": "“Sādhu upāsaka,",
  "tika-vin05t:203_26": "saṅgho pānīyaṃ pivissati,",
  "tika-vin05t:203_27": "bhaṇḍakaṃ dhovissati,",
  "tika-vin05t:203_28": "migapakkhino pivissantī”ti vatvā paribhuñjituṃ vaṭṭati.",
  "tika-vin05t:203_29": "Athāpi “mama taḷākaṃ vā pokkharaṇiṃ vā saṅghassa dammī”ti vutte “sādhu upāsaka,",
  "tika-vin05t:203_30": "saṅgho pānīyaṃ pivissatī”tiādīni vatvā paribhuñjituṃ vaṭṭatiyeva.",
  "tika-vin05t:204_0": "Yadi pana bhikkhūhi hatthakammaṃ yācitvā sahatthena ca kappiyapathaviṃ khaṇitvā udakaparibhogatthāya taḷākaṃ kāritaṃ hoti,",
  "tika-vin05t:204_1": "tañce nissāya sassaṃ nipphādetvā manussā vihāre kappiyabhaṇḍaṃ denti, vaṭṭati.",
  "tika-vin05t:204_2": "Atha manussā eva saṅghassa upakāratthāya saṅghikabhūmiṃ khaṇitvā taṃ nissāya nipphannasassato kappiyabhaṇḍaṃ denti,",
  "tika-vin05t:204_3": "etampi vaṭṭati.",
  "tika-vin05t:204_4": "“Amhākaṃ ekaṃ kappiyakārakaṃ ṭhapethā”ti vutte ca ṭhapetumpi labbhati.",
  "tika-vin05t:204_5": "Atha te manussā rājabalinā upaddutā pakkamanti,",
  "tika-vin05t:204_6": "aññe paṭipajjanti,",
  "tika-vin05t:204_7": "na ca bhikkhūnaṃ kiñci denti,",
  "tika-vin05t:204_8": "udakaṃ vāretuṃ labbhati,",
  "tika-vin05t:204_9": "tañca kho kasikammakāleyeva,",
  "tika-vin05t:204_10": "na sassakāle.",
  "tika-vin05t:204_11": "Sace te vadanti “nanu, bhante,",
  "tika-vin05t:204_12": "pubbepi manussā imaṃ nissāya sassaṃ akaṃsū”ti,",
  "tika-vin05t:204_13": "tato vattabbā “te saṅghassa imañca imañca upakāraṃ akaṃsu,",
  "tika-vin05t:204_14": "idañcidañca kappiyabhaṇḍakaṃ adaṃsū”ti.",
  "tika-vin05t:204_15": "Sace te vadanti “mayampi dassāmā”ti,",
  "tika-vin05t:204_16": "evampi vaṭṭati.",
  "tika-vin05t:205_0": "Sace pana koci abyatto akappiyavohārena taḷākaṃ paṭiggaṇhāti vā kāreti vā,",
  "tika-vin05t:205_1": "taṃ bhikkhūhi na paribhuñjitabbaṃ,",
  "tika-vin05t:205_2": "taṃ nissāya laddhakappiyabhaṇḍampi akappiyameva.",
  "tika-vin05t:205_3": "Sace bhikkhūhi pariccattabhāvaṃ ñatvā sāmiko vā tassa puttadhītaro vā añño vā koci vaṃse uppanno puna kappiyavohārena deti, vaṭṭati.",
  "tika-vin05t:205_4": "Pacchinne kulavaṃse yo tassa janapadassa sāmiko,",
  "tika-vin05t:205_5": "so acchinditvā kappiyavohārena puna deti cittalapabbate bhikkhunā nīhaṭaudakavāhakaṃ aḷanāgarājamahesī viya,",
  "tika-vin05t:205_6": "evampi vaṭṭati.",
  "tika-vin05t:205_7": "Kappiyavohārepi udakavasena paṭiggahitataḷāke suddhacittānaṃ mattikuddharaṇapāḷibandhanādīni ca kātuṃ vaṭṭati.",
  "tika-vin05t:205_8": "Taṃ nissāya pana sassaṃ karonte disvā kappiyakārakaṃ ṭhapetuṃ na vaṭṭati.",
  "tika-vin05t:205_9": "Yadi te sayameva kappiyabhaṇḍaṃ denti,",
  "tika-vin05t:205_10": "gahetabbaṃ.",
  "tika-vin05t:205_11": "No ce denti,",
  "tika-vin05t:205_12": "na codetabbaṃ.",
  "tika-vin05t:205_13": "Paccayavasena paṭiggahitataḷāke kappiyakārakaṃ ṭhapetuṃ vaṭṭati,",
  "tika-vin05t:205_14": "mattikuddharaṇapāḷibandhanādīni kāretuṃ na vaṭṭati.",
  "tika-vin05t:205_15": "Sace kappiyakārakā sayameva karonti, vaṭṭati.",
  "tika-vin05t:205_16": "Abyattena pana lajjibhikkhunā kārāpitesu kiñcāpi paṭiggahaṇaṃ kappiyaṃ,",
  "tika-vin05t:205_17": "bhikkhussa pana payogapaccayā uppannena missattā visagatapiṇḍapāto viya akappiyamaṃsarasamissabhojanaṃ viya ca dubbinibhogaṃ hoti,",
  "tika-vin05t:205_18": "sabbesaṃ akappiyameva.",
  "tika-vin05t:206_0": "61.",
  "tika-vin05t:206_1": "Sace pana udakassa okāso atthi,",
  "tika-vin05t:206_2": "taḷākassa pāḷi thirā,",
  "tika-vin05t:206_3": "“yathā bahuṃ udakaṃ gaṇhāti,",
  "tika-vin05t:206_4": "evaṃ karohi,",
  "tika-vin05t:206_5": "tīrasamīpe udakaṃ karohī”ti evaṃ udakameva vicāreti, vaṭṭati.",
  "tika-vin05t:206_6": "Uddhane aggiṃ na pātenti,",
  "tika-vin05t:206_7": "“udakakammaṃ labbhatu upāsakā”ti vattuṃ vaṭṭati,",
  "tika-vin05t:206_8": "“sassaṃ katvā āharathā”ti vattuṃ pana na vaṭṭati.",
  "tika-vin05t:206_9": "Sace pana taḷāke atibahuṃ udakaṃ disvā passato vā piṭṭhito vā mātikaṃ nīharāpeti,",
  "tika-vin05t:206_10": "vanaṃ chindāpetvā kedāre kārāpeti,",
  "tika-vin05t:206_11": "porāṇakedāresu vā pakatibhāgaṃ aggahetvā atirekaṃ gaṇhāti,",
  "tika-vin05t:206_12": "navasasse vā aparicchinnabhāge “ettake kahāpaṇe dethā”ti kahāpaṇe uṭṭhāpeti,",
  "tika-vin05t:206_13": "sabbesaṃ akappiyaṃ.",
  "tika-vin05t:207_0": "Yo pana “kasatha vapathā”ti avatvā “ettakāya bhūmiyā ettako nāma bhāgo”ti evaṃ bhūmiṃ vā patiṭṭhāpeti,",
  "tika-vin05t:207_1": "“ettake bhūmibhāge amhehi sassaṃ kataṃ,",
  "tika-vin05t:207_2": "ettakaṃ nāma bhāgaṃ gaṇhathā”ti vadantesu kassakesu bhūmippamāṇagahaṇatthaṃ rajjuyā vā daṇḍena vā mināti,",
  "tika-vin05t:207_3": "khale vā ṭhatvā rakkhati,",
  "tika-vin05t:207_4": "khalato vā nīharāpeti,",
  "tika-vin05t:207_5": "koṭṭhāgāre vā paṭisāmeti,",
  "tika-vin05t:207_6": "tasseva taṃ akappiyaṃ.",
  "tika-vin05t:207_7": "Sace kassakā kahāpaṇe āharitvā “ime saṅghassa āhaṭā”ti vadanti,",
  "tika-vin05t:207_8": "aññataro ca bhikkhu “na saṅgho kahāpaṇe khādatī”ti saññāya “ettakehi kahāpaṇehi sāṭake āharatha,",
  "tika-vin05t:207_9": "ettakehi yāguādīni sampādethā”ti vadati,",
  "tika-vin05t:207_10": "yaṃ te āharanti,",
  "tika-vin05t:207_11": "taṃ sabbesaṃ akappiyaṃ. Kasmā?",
  "tika-vin05t:207_12": "Kahāpaṇānaṃ vicāritattā.",
  "tika-vin05t:207_13": "Sace dhaññaṃ āharitvā “idaṃ saṅghassa āhaṭa”nti vadanti,",
  "tika-vin05t:207_14": "aññataro ca bhikkhu purimanayeneva “ettakehi vīhīhi idañcidañca āharathā”ti vadati,",
  "tika-vin05t:207_15": "yaṃ te āharanti,",
  "tika-vin05t:207_16": "taṃ tasseva akappiyaṃ. Kasmā?",
  "tika-vin05t:207_17": "Dhaññassa vicāritattā.",
  "tika-vin05t:207_18": "Sace taṇḍulaṃ vā aparaṇṇaṃ vā āharitvā “idaṃ saṅghassa āhaṭa”nti vadanti,",
  "tika-vin05t:207_19": "aññataro ca bhikkhu purimanayeneva “ettakehi taṇḍulehi idañcidañca āharathā”ti vadati,",
  "tika-vin05t:207_20": "yaṃ te āharanti,",
  "tika-vin05t:207_21": "taṃ sabbesaṃ kappiyaṃ. Kasmā?",
  "tika-vin05t:207_22": "Kappiyānaṃ taṇḍulādīnaṃ vicāritattā.",
  "tika-vin05t:207_23": "Kayavikkayepi anāpatti kappiyakārakassa ācikkhitattā.",
  "tika-vin05t:208_0": "62.",
  "tika-vin05t:208_1": "Pubbe pana cittalapabbate eko bhikkhu catusāladvāre “aho vata sve saṅghassa ettakappamāṇe pūve paceyyu”nti",
  "tika-vin05t:208_2": "ārāmikānaṃ saññājananatthaṃ bhūmiyaṃ maṇḍalaṃ akāsi.",
  "tika-vin05t:208_3": "Taṃ disvā cheko ārāmiko tatheva katvā dutiyadivase bheriyā ākoṭitāya sannipatite saṅghe pūvaṃ gahetvā saṅghattheraṃ āha – “bhante,",
  "tika-vin05t:208_4": "amhehi ito pubbe neva pitūnaṃ,",
  "tika-vin05t:208_5": "na pitāmahānaṃ evarūpaṃ sutapubbaṃ,",
  "tika-vin05t:208_6": "ekena ayyena catusāladvāre pūvatthāya saññā katā,",
  "tika-vin05t:208_7": "ito dāni pabhuti ayyā attano attano cittānurūpaṃ vadantu,",
  "tika-vin05t:208_8": "amhākampi phāsuvihāro bhavissatī”ti.",
  "tika-vin05t:208_9": "Mahāthero tatova nivatti,",
  "tika-vin05t:208_10": "ekabhikkhunāpi pūvo na gahito.",
  "tika-vin05t:208_11": "Evaṃ pubbe tatruppādaṃ na paribhuñjiṃsu. Tasmā –",
  "tika-vin05t:209_0": "Sallekhaṃ accajantena, appamattena bhikkhunā;",
  "tika-vin05t:210_0": "Kappiyepi na kātabbā, āmisatthāya lolatāti. ;",
  "tika-vin05t:211_0": "Yo cāyaṃ taḷāke vutto, pokkharaṇīudakavāhakamātikādīsupi eseva nayo.",
  "tika-vin05t:212_0": "63.",
  "tika-vin05t:212_1": "Pubbaṇṇāparaṇṇaucchuphalāphalādīnaṃ viruhanaṭṭhānaṃ yaṃ kiñci khettaṃ vā vatthuṃ vā “dammī”ti vuttepi",
  "tika-vin05t:212_2": "“na vaṭṭatī”ti paṭikkhipitvā taḷāke vuttanayeneva yadā kappiyavohārena “catupaccayaparibhogatthāya dammī”ti vadati,",
  "tika-vin05t:212_3": "tadā sampaṭicchitabbaṃ,",
  "tika-vin05t:212_4": "“vanaṃ dammi araññaṃ dammī”ti vutte pana vaṭṭati.",
  "tika-vin05t:212_5": "Sace manussā bhikkhūhi anāṇattāyeva tattha rukkhe chinditvā aparaṇṇādīni sampādetvā bhikkhūnaṃ bhāgaṃ denti, vaṭṭati,",
  "tika-vin05t:212_6": "adentā na codetabbā.",
  "tika-vin05t:212_7": "Sace kenacideva antarāyena tesu pakkantesu aññe karonti,",
  "tika-vin05t:212_8": "na ca bhikkhūnaṃ kiñci denti,",
  "tika-vin05t:212_9": "te vāretabbā.",
  "tika-vin05t:212_10": "Sace vadanti “nanu, bhante,",
  "tika-vin05t:212_11": "pubbe manussā idha sassāni akaṃsū”ti,",
  "tika-vin05t:212_12": "tato vattabbā “te saṅghassa idañcidañca kappiyabhaṇḍaṃ adaṃsū”ti.",
  "tika-vin05t:212_13": "Sace vadanti “mayampi dassāmā”ti,",
  "tika-vin05t:212_14": "evaṃ vaṭṭati.",
  "tika-vin05t:213_0": "Kiñci sassuṭṭhānakaṃ bhūmippadesaṃ sandhāya “sīmaṃ demā”ti vadanti, vaṭṭati.",
  "tika-vin05t:213_1": "Sīmaparicchedanatthaṃ pana thambhā vā pāsāṇā vā sayaṃ na ṭhapetabbā,",
  "tika-vin05t:213_2": "bhūmi nāma anagghā,",
  "tika-vin05t:213_3": "appakenapi pārājiko bhaveyya.",
  "tika-vin05t:213_4": "Ārāmikānaṃ pana vattabbaṃ “iminā ṭhānena amhākaṃ sīmā gatā”ti.",
  "tika-vin05t:213_5": "Sacepi hi te adhikaṃ gaṇhanti,",
  "tika-vin05t:213_6": "pariyāyena kathitattā anāpatti.",
  "tika-vin05t:213_7": "Yadi pana rājarājamahāmattādayo sayameva thambhe ṭhapāpetvā “cattāro paccaye paribhuñjathā”ti denti,",
  "tika-vin05t:213_8": "vaṭṭatiyeva.",
  "tika-vin05t:214_0": "Sace koci antosīmāyaṃ taḷākaṃ vā khaṇati,",
  "tika-vin05t:214_1": "vihāramajjhena vā mātikaṃ neti,",
  "tika-vin05t:214_2": "cetiyaṅgaṇabodhiyaṅgaṇādīni dussanti,",
  "tika-vin05t:214_3": "vāretabbo.",
  "tika-vin05t:214_4": "Sace saṅgho kiñci labhitvā āmisagarukatāya na vāreti,",
  "tika-vin05t:214_5": "eko bhikkhu vāreti,",
  "tika-vin05t:214_6": "sova bhikkhu issaro.",
  "tika-vin05t:214_7": "Sace eko bhikkhu na vāreti “netha tumhe”ti,",
  "tika-vin05t:214_8": "tesaṃyeva pakkho hoti.",
  "tika-vin05t:214_9": "Saṅgho vāreti,",
  "tika-vin05t:214_10": "saṅghova issaro.",
  "tika-vin05t:214_11": "Saṅghikesu hi kammesu yo dhammakammaṃ karoti,",
  "tika-vin05t:214_12": "sova issaro.",
  "tika-vin05t:214_13": "Sace vāriyamānopi karoti,",
  "tika-vin05t:214_14": "heṭṭhā gahitaṃ paṃsuṃ heṭṭhā pakkhipitvā,",
  "tika-vin05t:214_15": "upari gahitaṃ paṃsuṃ upari pakkhipitvā pūretabbā.",
  "tika-vin05t:215_0": "Sace koci yathājātameva ucchuṃ vā aparaṇṇaṃ vā alābukumbhaṇḍādikaṃ vā valliphalaṃ dātukāmo “etaṃ sabbaṃ",
  "tika-vin05t:215_1": "ucchukhettaṃ aparaṇṇavatthuṃ valliphalāvāṭaṃ dammī”ti vadati,",
  "tika-vin05t:215_2": "saha vatthunā parāmaṭṭhattā na vaṭṭatīti mahāsumatthero āha.",
  "tika-vin05t:215_3": "Mahāpadumatthero pana “abhilāpamattametaṃ,",
  "tika-vin05t:215_4": "sāmikānaṃyeva hi so bhūmibhāgo,",
  "tika-vin05t:215_5": "tasmā vaṭṭatī”ti āha.",
  "tika-vin05t:215_6": "“Dāsaṃ dammī”ti vadati,",
  "tika-vin05t:215_7": "na vaṭṭati.",
  "tika-vin05t:215_8": "“Ārāmikaṃ dammi,",
  "tika-vin05t:215_9": "veyyāvaccakaraṃ dammi,",
  "tika-vin05t:215_10": "kappiyakārakaṃ dammī”ti vutte vaṭṭati.",
  "tika-vin05t:215_11": "Sace ārāmiko purebhattampi pacchābhattampi saṅghasseva kammaṃ karoti,",
  "tika-vin05t:215_12": "sāmaṇerassa viya sabbaṃ bhesajjaṃ paṭijagganampi tassa kātabbaṃ.",
  "tika-vin05t:215_13": "Sace purebhattameva saṅghassa kammaṃ karoti,",
  "tika-vin05t:215_14": "pacchābhattaṃ attano karoti,",
  "tika-vin05t:215_15": "sāyaṃ nivāpo na dātabbo.",
  "tika-vin05t:215_16": "Yepi pañcadivasavārena vā pakkhavārena vā saṅghassa kammaṃ katvā sesakāle attano kammaṃ karonti,",
  "tika-vin05t:215_17": "tesampi karaṇakāleyeva bhattañca nivāpo ca dātabbo.",
  "tika-vin05t:215_18": "Sace saṅghassa kammaṃ natthi,",
  "tika-vin05t:215_19": "attanoyeva kammaṃ katvā jīvanti,",
  "tika-vin05t:215_20": "te ce hatthakammamūlaṃ ānetvā denti,",
  "tika-vin05t:215_21": "gahetabbaṃ.",
  "tika-vin05t:215_22": "No ce denti,",
  "tika-vin05t:215_23": "na kiñci vattabbā.",
  "tika-vin05t:215_24": "Yaṃ kiñci rajakadāsampi pesakāradāsampi ārāmikanāmena sampaṭicchituṃ vaṭṭati.",
  "tika-vin05t:216_0": "Sace “gāvo demā”ti vadanti,",
  "tika-vin05t:216_1": "“na vaṭṭatī”ti paṭikkhipitabbā.",
  "tika-vin05t:216_2": "Imā gāvo kutoti.",
  "tika-vin05t:216_3": "Paṇḍitehi pañcagorasaparibhogatthāya dinnāti.",
  "tika-vin05t:216_4": "“Mayampi pañcagorasaparibhogatthāya demā”ti vutte vaṭṭanti.",
  "tika-vin05t:216_5": "Ajikādīsupi eseva nayo.",
  "tika-vin05t:216_6": "“Hatthiṃ dema, assaṃ, mahiṃsaṃ, kukkuṭaṃ,",
  "tika-vin05t:216_7": "sūkaraṃ demā”ti vadanti,",
  "tika-vin05t:216_8": "sampaṭicchituṃ na vaṭṭati.",
  "tika-vin05t:216_9": "Sace keci manussā “appossukkā, bhante,",
  "tika-vin05t:216_10": "tumhe hotha,",
  "tika-vin05t:216_11": "mayaṃ ime gahetvā tumhākaṃ kappiyabhaṇḍaṃ dassāmā”ti gaṇhanti, vaṭṭati.",
  "tika-vin05t:216_12": "Kukkuṭasūkare “sukhaṃ jīvantū”ti araññe vissajjāpetuṃ vaṭṭati.",
  "tika-vin05t:216_13": "“Imaṃ taḷākaṃ,",
  "tika-vin05t:216_14": "imaṃ khettaṃ,",
  "tika-vin05t:216_15": "imaṃ vatthuṃ vihārassa demā”ti vutte paṭikkhipituṃ na labbhati.",
  "tika-vin05t:217_0": "64.",
  "tika-vin05t:217_1": "Sace koci bhikkhuṃ uddissa dūtena hiraññasuvaṇṇādicīvaracetāpannaṃ pahiṇeyya “iminā cīvaracetāpannena",
  "tika-vin05t:217_2": "cīvaraṃ cetāpetvā itthannāmaṃ bhikkhuṃ cīvarena acchādehī”ti,",
  "tika-vin05t:217_3": "so ce dūto taṃ bhikkhuṃ upasaṅkamitvā evaṃ vadeyya “idaṃ kho, bhante,",
  "tika-vin05t:217_4": "āyasmantaṃ uddissa cīvaracetāpannaṃ ābhataṃ,",
  "tika-vin05t:217_5": "paṭiggaṇhatu āyasmā cīvaracetāpanna”nti,",
  "tika-vin05t:217_6": "tena bhikkhunā so dūto evamassa vacanīyo “na kho mayaṃ, āvuso,",
  "tika-vin05t:217_7": "cīvaracetāpannaṃ paṭiggaṇhāma,",
  "tika-vin05t:217_8": "cīvarañca kho mayaṃ paṭiggaṇhāma kālena kappiya”nti.",
  "tika-vin05t:217_9": "So ce dūto taṃ bhikkhuṃ evaṃ vadeyya “atthi panāyasmato koci veyyāvaccakaro”ti,",
  "tika-vin05t:217_10": "cīvaratthikena bhikkhunā veyyāvaccakaro niddisitabbo ārāmiko vā upāsako vā “eso kho, āvuso,",
  "tika-vin05t:217_11": "bhikkhūnaṃ veyyāvaccakaro”ti.",
  "tika-vin05t:217_12": "Na vattabbo “tassa dehī”ti vā “so vā nikkhipissati,",
  "tika-vin05t:217_13": "so vā parivattessati,",
  "tika-vin05t:217_14": "so vā cetāpessatī”ti.",
  "tika-vin05t:217_15": "So ce dūto taṃ veyyāvaccakaraṃ saññāpetvā taṃ bhikkhuṃ upasaṅkamitvā evaṃ vadeyya “yaṃ kho, bhante,",
  "tika-vin05t:217_16": "āyasmā veyyāvaccakaraṃ niddisi,",
  "tika-vin05t:217_17": "āṇatto so mayā,",
  "tika-vin05t:217_18": "upasaṅkamatu āyasmā kālena,",
  "tika-vin05t:217_19": "cīvarena taṃ acchādessatī”ti.",
  "tika-vin05t:217_20": "Cīvaratthikena bhikkhunā veyyāvaccakaro upasaṅkamitvā dvattikkhattuṃ codetabbo sāretabbo “attho me, āvuso,",
  "tika-vin05t:217_21": "cīvarenā”ti.",
  "tika-vin05t:217_22": "Na vattabbo “dehi me cīvaraṃ,",
  "tika-vin05t:217_23": "āhara me cīvaraṃ,",
  "tika-vin05t:217_24": "parivattehi me cīvaraṃ,",
  "tika-vin05t:217_25": "cetāpehi me cīvara”nti.",
  "tika-vin05t:217_26": "Sace dvattikkhattuṃ codayamāno sārayamāno taṃ cīvaraṃ abhinipphādeti,",
  "tika-vin05t:217_27": "iccetaṃ kusalaṃ.",
  "tika-vin05t:217_28": "No ce abhinipphādeti,",
  "tika-vin05t:217_29": "tattha gantvā catukkhattuṃ pañcakkhattuṃ chakkhattuparamaṃ tuṇhībhūtena uddissa ṭhātabbaṃ,",
  "tika-vin05t:217_30": "na āsane nisīditabbaṃ,",
  "tika-vin05t:217_31": "na āmisaṃ paṭiggahetabbaṃ,",
  "tika-vin05t:217_32": "na dhammo bhāsitabbo.",
  "tika-vin05t:217_33": "“Kiṃ kāraṇā āgatosī”ti pucchiyamānena “jānāhi,",
  "tika-vin05t:217_34": "āvuso”ti ettakameva vattabbaṃ.",
  "tika-vin05t:218_0": "Sace āsane vā nisīdati,",
  "tika-vin05t:218_1": "āmisaṃ vā paṭiggaṇhāti,",
  "tika-vin05t:218_2": "dhammaṃ vā bhāsati,",
  "tika-vin05t:218_3": "ṭhānaṃ bhañjati.",
  "tika-vin05t:218_4": "Sace catukkhattuṃ codeti,",
  "tika-vin05t:218_5": "catukkhattuṃ ṭhātabbaṃ.",
  "tika-vin05t:218_6": "Pañcakkhattuṃ codeti,",
  "tika-vin05t:218_7": "dvikkhattuṃ ṭhātabbaṃ.",
  "tika-vin05t:218_8": "Chakkhattuṃ codeti,",
  "tika-vin05t:218_9": "na ṭhātabbaṃ.",
  "tika-vin05t:218_10": "Ekāya hi codanāya ṭhānadvayaṃ bhañjati.",
  "tika-vin05t:218_11": "Yathā chakkhattuṃ codetvā na ṭhātabbaṃ,",
  "tika-vin05t:218_12": "evaṃ dvādasakkhattuṃ ṭhatvā na codetabbaṃ.",
  "tika-vin05t:218_13": "Tasmā sace codetiyeva na tiṭṭhati,",
  "tika-vin05t:218_14": "cha codanā labbhanti.",
  "tika-vin05t:218_15": "Sace tiṭṭhatiyeva na codeti,",
  "tika-vin05t:218_16": "dvādasa ṭhānāni labbhanti.",
  "tika-vin05t:218_17": "Sace codetipi tiṭṭhatipi,",
  "tika-vin05t:218_18": "ekāya codanāya dve ṭhānāni hāpetabbāni.",
  "tika-vin05t:218_19": "Tattha yo ekadivasameva punappunaṃ gantvā chakkhattuṃ codeti,",
  "tika-vin05t:218_20": "sakiṃyeva vā gantvā “attho me, āvuso,",
  "tika-vin05t:218_21": "cīvarenā”ti chakkhattuṃ vadati,",
  "tika-vin05t:218_22": "tattha ekadivasameva punappunaṃ gantvā dvādasakkhattuṃ tiṭṭhati,",
  "tika-vin05t:218_23": "sakimeva vā gantvā tatra tatra ṭhāne tiṭṭhati,",
  "tika-vin05t:218_24": "sopi sabbacodanāyo sabbaṭṭhānāni ca bhañjati,",
  "tika-vin05t:218_25": "ko pana vādo nānādivasesu.",
  "tika-vin05t:218_26": "Tato ce uttari vāyamamāno taṃ cīvaraṃ abhinipphādeti,",
  "tika-vin05t:218_27": "payoge dukkaṭaṃ,",
  "tika-vin05t:218_28": "paṭilābhena nissaggiyaṃ hoti.",
  "tika-vin05t:218_29": "No ce sakkoti taṃ abhinipphādetuṃ,",
  "tika-vin05t:218_30": "yato rājato rājamahāmattato vā assa bhikkhuno taṃ cīvaracetāpannaṃ ānītaṃ,",
  "tika-vin05t:218_31": "tassa santikaṃ sāmaṃ vā gantabbaṃ,",
  "tika-vin05t:218_32": "dūto vā pāhetabbo “yaṃ kho tumhe āyasmanto bhikkhuṃ uddissa cīvaracetāpannaṃ pahiṇittha,",
  "tika-vin05t:218_33": "na taṃ tassa bhikkhuno kiñci atthaṃ anubhoti,",
  "tika-vin05t:218_34": "yuñjantāyasmanto sakaṃ,",
  "tika-vin05t:218_35": "mā tumhākaṃ santakaṃ vinassatū”ti.",
  "tika-vin05t:218_36": "Ayaṃ tattha sāmīci.",
  "tika-vin05t:218_37": "Yo pana neva sāmaṃ gacchati,",
  "tika-vin05t:218_38": "na dūtaṃ pāheti,",
  "tika-vin05t:218_39": "vattabhede dukkaṭaṃ āpajjati.",
  "tika-vin05t:219_0": "65.",
  "tika-vin05t:219_1": "Kiṃ pana sabbakappiyakārakesu evaṃ paṭipajjitabbanti?",
  "tika-vin05t:219_2": "Na paṭipajjitabbaṃ.",
  "tika-vin05t:219_3": "Ayañhi kappiyakārako nāma saṅkhepato duvidho niddiṭṭho aniddiṭṭho ca.",
  "tika-vin05t:219_4": "Tattha niddiṭṭho duvidho bhikkhunā niddiṭṭho dūtena niddiṭṭhoti.",
  "tika-vin05t:219_5": "Aniddiṭṭhopi duvidho mukhavevaṭikakappiyakārako parammukhakappiyakārakoti.",
  "tika-vin05t:219_6": "Tesu bhikkhunā niddiṭṭho sammukhāsammukhavasena catubbidho hoti,",
  "tika-vin05t:219_7": "tathā dūtena niddiṭṭhopi. Kathaṃ?",
  "tika-vin05t:219_8": "Idhekacco bhikkhussa cīvaratthāya dūtena akappiyavatthuṃ pahiṇati,",
  "tika-vin05t:219_9": "dūto taṃ bhikkhuṃ upasaṅkamitvā “idaṃ, bhante,",
  "tika-vin05t:219_10": "itthannāmena tumhākaṃ cīvaratthāya pahitaṃ,",
  "tika-vin05t:219_11": "gaṇhatha na”nti vadati,",
  "tika-vin05t:219_12": "bhikkhu “nayidaṃ kappatī”ti paṭikkhipati,",
  "tika-vin05t:219_13": "dūto “atthi pana te, bhante,",
  "tika-vin05t:219_14": "veyyāvaccakaro”ti pucchati,",
  "tika-vin05t:219_15": "puññatthikehi ca upāsakehi “bhikkhūnaṃ veyyāvaccaṃ karothā”ti āṇattā vā,",
  "tika-vin05t:219_16": "bhikkhūnaṃ vā sandiṭṭhasambhattā keci veyyāvaccakarā honti,",
  "tika-vin05t:219_17": "tesaṃ aññataro tasmiṃ khaṇe bhikkhussa santike nisinno hoti,",
  "tika-vin05t:219_18": "bhikkhu taṃ niddisati “ayaṃ bhikkhūnaṃ veyyāvaccakaro”ti,",
  "tika-vin05t:219_19": "dūto tassa hatthe akappiyavatthuṃ datvā “therassa cīvaraṃ kiṇitvā dehī”ti gacchati,",
  "tika-vin05t:219_20": "ayaṃ bhikkhunā sammukhāniddiṭṭho.",
  "tika-vin05t:220_0": "No ce bhikkhussa santike nisinno hoti,",
  "tika-vin05t:220_1": "apica kho bhikkhu niddisati “asukasmiṃ nāma gāme itthannāmo bhikkhūnaṃ veyyāvaccakaro”ti,",
  "tika-vin05t:220_2": "so gantvā tassa hatthe akappiyavatthuṃ datvā “therassa cīvaraṃ kiṇitvā dadeyyāsī”ti āgantvā bhikkhussa ārocetvā gacchati,",
  "tika-vin05t:220_3": "ayameko bhikkhunā asammukhāniddiṭṭho.",
  "tika-vin05t:221_0": "Na heva kho so dūto attanā āgantvā āroceti,",
  "tika-vin05t:221_1": "apica kho aññaṃ pahiṇati “dinnaṃ mayā, bhante,",
  "tika-vin05t:221_2": "tassa hatthe cīvaracetāpannaṃ,",
  "tika-vin05t:221_3": "tumhe cīvaraṃ gaṇheyyāthā”ti,",
  "tika-vin05t:221_4": "ayaṃ dutiyo bhikkhunā asammukhāniddiṭṭho.",
  "tika-vin05t:222_0": "Na heva kho aññaṃ pahiṇati,",
  "tika-vin05t:222_1": "apica gacchantova bhikkhuṃ vadati “ahaṃ tassa hatthe cīvaracetāpannaṃ dassāmi,",
  "tika-vin05t:222_2": "tumhe cīvaraṃ gaṇheyyāthā”ti,",
  "tika-vin05t:222_3": "ayaṃ tatiyo bhikkhunā asammukhāniddiṭṭhoti evaṃ eko sammukhāniddiṭṭho tayo asammukhāniddiṭṭhāti ime cattāro bhikkhunā niddiṭṭhaveyyāvaccakarā nāma.",
  "tika-vin05t:222_4": "Etesu idha vuttanayeneva paṭipajjitabbaṃ.",
  "tika-vin05t:223_0": "Aparo bhikkhu purimanayeneva dūtena pucchito natthitāya vā avicāretukāmatāya vā “natthamhākaṃ kappiyakārako”ti vadati,",
  "tika-vin05t:223_1": "tasmiṃ khaṇe koci manusso āgacchati,",
  "tika-vin05t:223_2": "dūto tassa hatthe akappiyavatthuṃ datvā “imassa hatthato cīvaraṃ gaṇheyyāthā”ti vatvā gacchati,",
  "tika-vin05t:223_3": "ayaṃ dūtena sammukhāniddiṭṭhoti evaṃ eko sammukhāniddiṭṭho.",
  "tika-vin05t:224_0": "Aparo dūto gāmaṃ pavisitvā attanā abhirucitassa kassaci hatthe akappiyavatthuṃ datvā purimanayeneva āgantvā vā āroceti,",
  "tika-vin05t:224_1": "aññaṃ vā pahiṇati “ahaṃ asukassa nāma hatthe cīvaracetāpannaṃ dassāmi,",
  "tika-vin05t:224_2": "tumhe cīvaraṃ gaṇheyyāthā”ti vatvā vā gacchati,",
  "tika-vin05t:224_3": "ayaṃ tatiyo dūtena asammukhāniddiṭṭhoti evaṃ eko sammukhāniddiṭṭho tayo asammukhāniddiṭṭhāti ime cattāro dūtena niddiṭṭhaveyyāvaccakarā nāma.",
  "tika-vin05t:224_4": "Etesu meṇḍakasikkhāpade vuttanayeneva paṭipajjitabbaṃ.",
  "tika-vin05t:224_5": "Vuttañhetaṃ –",
  "tika-vin05t:225_0": "“Santi,",
  "tika-vin05t:225_1": "bhikkhave,",
  "tika-vin05t:225_2": "manussā saddhā pasannā,",
  "tika-vin05t:225_3": "te kappiyakārakānaṃ hatthe hiraññaṃ upanikkhipanti ‘iminā yaṃ ayyassa kappiyaṃ,",
  "tika-vin05t:225_4": "taṃ dethā’ti.",
  "tika-vin05t:225_5": "Anujānāmi,",
  "tika-vin05t:225_6": "bhikkhave,",
  "tika-vin05t:225_7": "yaṃ tato kappiyaṃ,",
  "tika-vin05t:225_8": "taṃ sādituṃ,",
  "tika-vin05t:225_9": "na tvevāhaṃ,",
  "tika-vin05t:225_10": "bhikkhave,",
  "tika-vin05t:225_11": "‘kenaci pariyāyena jātarūparajataṃ sāditabbaṃ pariyesitabba’nti vadāmī”ti.",
  "tika-vin05t:226_0": "Ettha codanāya parimāṇaṃ natthi,",
  "tika-vin05t:226_1": "mūlaṃ asādiyantena sahassakkhattumpi codanāya vā ṭhānena vā kappiyabhaṇḍaṃ sādituṃ vaṭṭati.",
  "tika-vin05t:226_2": "No ce deti,",
  "tika-vin05t:226_3": "aññaṃ kappiyakārakaṃ ṭhapetvāpi āharāpetabbaṃ.",
  "tika-vin05t:226_4": "Sace icchati,",
  "tika-vin05t:226_5": "mūlasāmikānampi kathetabbaṃ.",
  "tika-vin05t:226_6": "No ce icchati,",
  "tika-vin05t:226_7": "na kathetabbaṃ.",
  "tika-vin05t:227_0": "Aparo bhikkhu purimanayeneva dūtena pucchito “natthamhākaṃ kappiyakārako”ti vadati,",
  "tika-vin05t:227_1": "tadañño samīpe ṭhito sutvā “āhara bho,",
  "tika-vin05t:227_2": "ahaṃ ayyassa cīvaraṃ cetāpetvā dassāmī”ti vadati.",
  "tika-vin05t:227_3": "Dūto “handa bho dadeyyāsī”ti tassa hatthe datvā bhikkhussa anārocetvāva gacchati,",
  "tika-vin05t:227_4": "ayaṃ mukhavevaṭikakappiyakārako.",
  "tika-vin05t:227_5": "Aparo bhikkhuno upaṭṭhākassa vā aññassa vā hatthe akappiyavatthuṃ datvā “therassa cīvaraṃ dadeyyāsī”ti ettova pakkamati,",
  "tika-vin05t:227_6": "ayaṃ parammukhākappiyakārakoti ime dve aniddiṭṭhakappiyakārakā nāma.",
  "tika-vin05t:227_7": "Etesu aññātakaappavāritesu viya paṭipajjitabbaṃ.",
  "tika-vin05t:227_8": "Sace sayameva cīvaraṃ ānetvā dadanti,",
  "tika-vin05t:227_9": "gahetabbaṃ. No ce,",
  "tika-vin05t:227_10": "na kiñci vattabbā.",
  "tika-vin05t:227_11": "Yathā ca dūtassa hatthe cīvaratthāya akappiyavatthumhi pesite vinicchayo vutto,",
  "tika-vin05t:227_12": "evaṃ piṇḍapātādīnampi atthāya pesite sayaṃ āgantvā dīyamāne ca vinicchayo veditabbo.",
  "tika-vin05t:228_0": "66.",
  "tika-vin05t:228_1": "Upanikkhittasādiyane pana ayaṃ vinicchayo –",
  "tika-vin05t:228_2": "kiñci akappiyavatthuṃ pādamūle ṭhapetvā “idaṃ ayyassa hotū”ti vutte sacepi cittena sādiyati,",
  "tika-vin05t:228_3": "gaṇhitukāmo hoti,",
  "tika-vin05t:228_4": "kāyena vā vācāya vā “nayidaṃ kappatī”ti paṭikkhipati, anāpatti.",
  "tika-vin05t:228_5": "Kāyavācāhi vā appaṭikkhipitvāpi suddhacitto hutvā “nayidaṃ amhākaṃ kappatī”ti na sādiyati,",
  "tika-vin05t:228_6": "anāpattiyeva.",
  "tika-vin05t:228_7": "Tīsu dvāresu hi yena kenaci paṭikkhittaṃ paṭikkhittameva hoti.",
  "tika-vin05t:228_8": "Sace pana kāyavācāhi appaṭikkhipitvā cittena adhivāseti,",
  "tika-vin05t:228_9": "kāyavācāhi kattabbassa paṭikkhepassa akaraṇato akiriyasamuṭṭhānaṃ kāyadvāre ca vacīdvāre ca āpattiṃ āpajjati,",
  "tika-vin05t:228_10": "manodvāre pana āpatti nāma natthi.",
  "tika-vin05t:229_0": "Eko sataṃ vā sahassaṃ vā pādamūle ṭhapeti “tuyhidaṃ hotū”ti,",
  "tika-vin05t:229_1": "bhikkhu “nayidaṃ kappatī”ti paṭikkhipati,",
  "tika-vin05t:229_2": "upāsako “pariccattaṃ mayā tumhāka”nti gato,",
  "tika-vin05t:229_3": "añño tattha āgantvā pucchati “kiṃ, bhante, ida”nti,",
  "tika-vin05t:229_4": "yaṃ tena ca attanā ca vuttaṃ,",
  "tika-vin05t:229_5": "taṃ ācikkhitabbaṃ.",
  "tika-vin05t:229_6": "So ce vadati “gopayissāmahaṃ, bhante,",
  "tika-vin05t:229_7": "guttaṭṭhānaṃ dassethā”ti,",
  "tika-vin05t:229_8": "sattabhūmikampi pāsādaṃ abhiruhitvā “idaṃ guttaṭṭhāna”nti ācikkhitabbaṃ,",
  "tika-vin05t:229_9": "“idha nikkhipāhī”ti na vattabbaṃ.",
  "tika-vin05t:229_10": "Ettāvatā kappiyañca akappiyañca nissāya ṭhitaṃ hoti,",
  "tika-vin05t:229_11": "dvāraṃ pidahitvā rakkhantena vasitabbaṃ.",
  "tika-vin05t:229_12": "Sace kiñci vikkāyikabhaṇḍaṃ pattaṃ vā cīvaraṃ vā gahetvā āgacchati,",
  "tika-vin05t:229_13": "“idaṃ gahessatha,",
  "tika-vin05t:229_14": "bhante”ti vutte “upāsaka,",
  "tika-vin05t:229_15": "atthi amhākaṃ iminā attho,",
  "tika-vin05t:229_16": "vatthu ca evarūpaṃ nāma saṃvijjati,",
  "tika-vin05t:229_17": "kappiyakārako natthī”ti vattabbaṃ.",
  "tika-vin05t:229_18": "Sace so vadati “ahaṃ kappiyakārako bhavissāmi,",
  "tika-vin05t:229_19": "dvāraṃ vivaritvā dethā”ti,",
  "tika-vin05t:229_20": "dvāraṃ vivaritvā “imasmiṃ okāse ṭhapita”nti vattabbaṃ,",
  "tika-vin05t:229_21": "“idaṃ gaṇhā”ti na vattabbaṃ.",
  "tika-vin05t:229_22": "Evampi kappiyañca akappiyañca nissāya ṭhitameva hoti.",
  "tika-vin05t:229_23": "So ce taṃ gahetvā tassa kappiyabhaṇḍaṃ deti, vaṭṭati.",
  "tika-vin05t:229_24": "Sace adhikaṃ gaṇhāti,",
  "tika-vin05t:229_25": "“na mayaṃ tava bhaṇḍaṃ gaṇhāma,",
  "tika-vin05t:229_26": "nikkhamāhī”ti vattabbo.",
  "tika-vin05t:230_0": "67.",
  "tika-vin05t:230_1": "Yena pana jātarūpādicatubbidhaṃ nissaggiyavatthu paṭiggahitaṃ,",
  "tika-vin05t:230_2": "tena kiṃ kātabbanti?",
  "tika-vin05t:230_3": "Saṅghamajjhe nissajjitabbaṃ. Kathaṃ?",
  "tika-vin05t:230_4": "Tena bhikkhunā saṅghaṃ upasaṅkamitvā ekaṃsaṃ uttarāsaṅgaṃ karitvā vuḍḍhānaṃ bhikkhūnaṃ pāde vanditvā",
  "tika-vin05t:230_5": "ukkuṭikaṃ nisīditvā añjaliṃ paggahetvā evamassa vacanīyo “ahaṃ, bhante,",
  "tika-vin05t:230_6": "rūpiyaṃ paṭiggahesiṃ,",
  "tika-vin05t:230_7": "idaṃ me nissaggiyaṃ,",
  "tika-vin05t:230_8": "imāhaṃ nissajjāmī”ti nissajjitvā āpatti desetabbā.",
  "tika-vin05t:230_9": "Byattena bhikkhunā paṭibalena āpatti paṭiggahetabbā.",
  "tika-vin05t:230_10": "Sace tattha āgacchati ārāmiko vā upāsako vā,",
  "tika-vin05t:230_11": "so vattabbo “āvuso,",
  "tika-vin05t:230_12": "idaṃ jānāhī”ti.",
  "tika-vin05t:230_13": "Sace so bhaṇati “iminā kiṃ āharissāmī”ti,",
  "tika-vin05t:230_14": "na vattabbo “imaṃ vā imaṃ vā āharā”ti,",
  "tika-vin05t:230_15": "kappiyaṃ ācikkhitabbaṃ sappiṃ vā telaṃ vā madhuṃ vā phāṇitaṃ vā.",
  "tika-vin05t:230_16": "Ācikkhantena ca “iminā sappiṃ vā telaṃ vā madhuṃ vā phāṇitaṃ vā āharā”ti na vattabbaṃ,",
  "tika-vin05t:230_17": "“idañcidañca saṅghassa kappiya”nti ettakameva vattabbaṃ.",
  "tika-vin05t:230_18": "Sace so tena parivattetvā kappiyaṃ āharati,",
  "tika-vin05t:230_19": "rūpiyapaṭiggāhakaṃ ṭhapetvā sabbeheva bhājetvā paribhuñjitabbaṃ,",
  "tika-vin05t:230_20": "rūpiyapaṭiggāhakena bhāgo na gahetabbo.",
  "tika-vin05t:231_0": "Aññesaṃ bhikkhūnaṃ vā ārāmikānaṃ vā pattabhāgampi labhitvā paribhuñjituṃ na vaṭṭati,",
  "tika-vin05t:231_1": "antamaso makkaṭādīhi tato haritvā araññe ṭhapitaṃ vā tesaṃ hatthato gaḷitaṃ vā tiracchānapaṭiggahitampi paṃsukūlampi na vaṭṭatiyeva.",
  "tika-vin05t:231_2": "Tato āhaṭena phāṇitena senāsanadhūpanampi na vaṭṭati.",
  "tika-vin05t:231_3": "Sappinā vā telena vā padīpaṃ katvā dīpāloke nipajjituṃ,",
  "tika-vin05t:231_4": "kasiṇaparikammaṃ kātuṃ,",
  "tika-vin05t:231_5": "potthakampi vācetuṃ na vaṭṭati.",
  "tika-vin05t:231_6": "Telamadhuphāṇitehi pana sarīre vaṇaṃ makkhetuṃ na vaṭṭatiyeva.",
  "tika-vin05t:231_7": "Tena vatthunā mañcapīṭhādīni vā gaṇhanti,",
  "tika-vin05t:231_8": "uposathāgāraṃ vā bhojanasālaṃ vā karonti,",
  "tika-vin05t:231_9": "paribhuñjituṃ na vaṭṭati.",
  "tika-vin05t:231_10": "Chāyāpi gehaparicchedena ṭhitāva na vaṭṭati,",
  "tika-vin05t:231_11": "paricchedātikkantā āgantukattā vaṭṭati.",
  "tika-vin05t:231_12": "Taṃ vatthuṃ vissajjetvā katena maggenapi setunāpi nāvāyapi uḷumpenāpi gantuṃ na vaṭṭati.",
  "tika-vin05t:231_13": "Tena vatthunā khaṇāpitāya pokkharaṇiyā ubbhidodakaṃ pātuṃ vā paribhuñjituṃ vā na vaṭṭati.",
  "tika-vin05t:231_14": "Anto udake pana asati aññaṃ āgantukaṃ udakaṃ vā vassodakaṃ vā paviṭṭhaṃ vaṭṭati.",
  "tika-vin05t:231_15": "Kītāya yena saddhiṃ kītā,",
  "tika-vin05t:231_16": "taṃ āgantukampi na vaṭṭati.",
  "tika-vin05t:231_17": "Taṃ vatthuṃ upanikkhepaṃ ṭhapetvā saṅgho paccaye paribhuñjati,",
  "tika-vin05t:231_18": "tepi paccayā tassa na vaṭṭanti.",
  "tika-vin05t:231_19": "Ārāmo gahito hoti,",
  "tika-vin05t:231_20": "sopi paribhuñjituṃ na vaṭṭati.",
  "tika-vin05t:231_21": "Yadi bhūmipi bījampi akappiyaṃ,",
  "tika-vin05t:231_22": "neva bhūmiṃ,",
  "tika-vin05t:231_23": "na phalaṃ paribhuñjituṃ vaṭṭati.",
  "tika-vin05t:231_24": "Sace bhūmiṃyeva kiṇitvā aññāni bījāni ropitāni,",
  "tika-vin05t:231_25": "phalaṃ vaṭṭati.",
  "tika-vin05t:231_26": "Atha bījāni kiṇitvā kappiyabhūmiyaṃ ropitāni,",
  "tika-vin05t:231_27": "phalaṃ na vaṭṭati,",
  "tika-vin05t:231_28": "bhūmiyaṃ nisīdituṃ vā nipajjituṃ vā vaṭṭati.",
  "tika-vin05t:232_0": "Sace pana tattha āgato kappiyakārako taṃ parivattetvā saṅghassa kappiyaṃ sappitelādiṃ āharituṃ na jānāti,",
  "tika-vin05t:232_1": "so vattabbo “āvuso,",
  "tika-vin05t:232_2": "imaṃ chaḍḍehī”ti.",
  "tika-vin05t:232_3": "Sace so chaḍḍeti,",
  "tika-vin05t:232_4": "iccetaṃ kusalaṃ.",
  "tika-vin05t:232_5": "No ce chaḍḍeti,",
  "tika-vin05t:232_6": "pañcahaṅgehi samannāgato bhikkhu rūpiyachaḍḍako sammannitabbo yo na chandāgatiṃ gaccheyya,",
  "tika-vin05t:232_7": "na dosāgatiṃ gaccheyya,",
  "tika-vin05t:232_8": "na mohāgatiṃ gaccheyya,",
  "tika-vin05t:232_9": "na bhayāgatiṃ gaccheyya,",
  "tika-vin05t:232_10": "chaḍḍitāchaḍḍitañca jāneyya.",
  "tika-vin05t:232_11": "Evañca pana sammannitabbo,",
  "tika-vin05t:232_12": "paṭhamaṃ bhikkhu yācitabbo,",
  "tika-vin05t:232_13": "yācitvā byattena bhikkhunā paṭibalena saṅgho ñāpetabbo –",
  "tika-vin05t:233_0": "“Suṇātu me, bhante, saṅgho,",
  "tika-vin05t:233_1": "yadi saṅghassa pattakallaṃ,",
  "tika-vin05t:233_2": "saṅgho itthannāmaṃ bhikkhuṃ rūpiyachaḍḍakaṃ sammanneyya,",
  "tika-vin05t:233_3": "esā ñatti.",
  "tika-vin05t:233_4": "Suṇātu me, bhante, saṅgho,",
  "tika-vin05t:233_5": "saṅgho itthannāmaṃ bhikkhuṃ rūpiyachaḍḍakaṃ sammannati,",
  "tika-vin05t:233_6": "yassāyasmato khamati itthannāmassa bhikkhuno rūpiyachaḍḍakassa sammuti,",
  "tika-vin05t:233_7": "so tuṇhassa.",
  "tika-vin05t:233_8": "Yassa nakkhamati,",
  "tika-vin05t:233_9": "so bhāseyya.",
  "tika-vin05t:233_10": "Sammato saṅghena itthannāmo bhikkhu rūpiyachaḍḍako,",
  "tika-vin05t:233_11": "khamati saṅghassa,",
  "tika-vin05t:233_12": "tasmā tuṇhī,",
  "tika-vin05t:233_13": "evametaṃ dhārayāmī”ti.",
  "tika-vin05t:234_0": "68.",
  "tika-vin05t:234_1": "Tena sammatena bhikkhunā nimittaṃ akatvā akkhīni nimīletvā nadiyā vā papāte vā vanagahane vā gūthaṃ viya",
  "tika-vin05t:234_2": "anapekkhena patitokāsaṃ asamannārahantena chaḍḍetabbaṃ.",
  "tika-vin05t:234_3": "Sace nimittaṃ katvā pāteti,",
  "tika-vin05t:234_4": "dukkaṭaṃ āpajjati.",
  "tika-vin05t:234_5": "Evaṃ jigucchitabbepi rūpiye bhagavā pariyāyena bhikkhūnaṃ paribhogaṃ ācikkhi.",
  "tika-vin05t:234_6": "Rūpiyapaṭiggāhakassa pana kenaci pariyāyena tato uppannapaccayaparibhogo na vaṭṭati.",
  "tika-vin05t:234_7": "Yathā cāyaṃ etassa na vaṭṭati,",
  "tika-vin05t:234_8": "evaṃ asantasambhāvanāya vā kuladūsakakammena vā kuhanādīhi vāuppannapaccayā neva tassa,",
  "tika-vin05t:234_9": "na aññassa vaṭṭanti,",
  "tika-vin05t:234_10": "dhammena samena uppannāpi apaccavekkhitvā paribhuñjituṃ na vaṭṭanti.",
  "tika-vin05t:234_11": "Cattāro hi paribhogā –",
  "tika-vin05t:234_12": "theyyaparibhogo iṇaparibhogo dāyajjaparibhogo sāmiparibhogoti.",
  "tika-vin05t:234_13": "Tattha saṅghamajjhepi nisīditvā paribhuñjantassa dussīlassa paribhogo theyyaparibhogo nāma.",
  "tika-vin05t:234_14": "Sīlavato apaccavekkhitaparibhogo iṇaparibhogo nāma.",
  "tika-vin05t:234_15": "Tasmā cīvaraṃ paribhoge paribhoge paccavekkhitabbaṃ,",
  "tika-vin05t:234_16": "piṇḍapāto ālope ālope,",
  "tika-vin05t:234_17": "tathā asakkontena purebhattapacchābhattapurimayāmamajjhimayāmapacchimayāmesu.",
  "tika-vin05t:234_18": "Sacassa apaccavekkhato aruṇo uggacchati,",
  "tika-vin05t:234_19": "iṇaparibhogaṭṭhāne tiṭṭhati.",
  "tika-vin05t:234_20": "Senāsanampi paribhoge paribhoge paccavekkhitabbaṃ.",
  "tika-vin05t:234_21": "Bhesajjassa paṭiggahaṇepi paribhogepi satipaccayatā vaṭṭati,",
  "tika-vin05t:234_22": "evaṃ santepi paṭiggahaṇe satiṃ katvā paribhoge akarontasseva āpatti,",
  "tika-vin05t:234_23": "paṭiggahaṇe pana satiṃ akatvā paribhoge karontassa anāpatti.",
  "tika-vin05t:234_24": "Catubbidhā hi suddhi –",
  "tika-vin05t:234_25": "desanāsuddhi saṃvarasuddhi pariyeṭṭhisuddhi paccavekkhaṇasuddhīti.",
  "tika-vin05t:235_0": "Tattha desanāsuddhi nāma pātimokkhasaṃvarasīlaṃ.",
  "tika-vin05t:235_1": "Tañhi desanāya sujjhanato “desanāsuddhī”ti vuccati.",
  "tika-vin05t:235_2": "Saṃvarasuddhi nāma indriyasaṃvarasīlaṃ.",
  "tika-vin05t:235_3": "Tañhi “na punevaṃ karissāmī”ti cittādhiṭṭhānasaṃvareneva sujjhanato “saṃvarasuddhī”ti vuccati.",
  "tika-vin05t:235_4": "Pariyeṭṭhisuddhi nāma ājīvapārisuddhisīlaṃ.",
  "tika-vin05t:235_5": "Tañhi anesanaṃ pahāya dhammena samena paccaye uppādentassa pariyesanāya suddhattā “pariyeṭṭhisuddhī”ti vuccati.",
  "tika-vin05t:235_6": "Paccavekkhaṇasuddhi nāma paccayaparibhogasannissitasīlaṃ.",
  "tika-vin05t:235_7": "Tañhi “paṭisaṅkhā yoniso cīvaraṃ paṭisevāmī”tiādinā nayena vuttena paccavekkhaṇena sujjhanato “paccavekkhaṇasuddhī”ti vuccati,",
  "tika-vin05t:235_8": "tena vuttaṃ “paṭiggahaṇe pana satiṃ akatvā paribhoge karontassa anāpattī”ti.",
  "tika-vin05t:236_0": "Sattannaṃ sekkhānaṃ paccayaparibhogo dāyajjaparibhogo nāma.",
  "tika-vin05t:236_1": "Te hi bhagavato puttā,",
  "tika-vin05t:236_2": "tasmā pitusantakānaṃ paccayānaṃ dāyādā hutvā te paccaye paribhuñjanti.",
  "tika-vin05t:236_3": "Kiṃ pana te bhagavato paccaye paribhuñjanti,",
  "tika-vin05t:236_4": "gihīnaṃ paccaye paribhuñjantīti?",
  "tika-vin05t:236_5": "Gihīhi dinnāpi bhagavatā anuññātattā bhagavato santakā honti,",
  "tika-vin05t:236_6": "tasmā bhagavato paccaye paribhuñjantīti veditabbaṃ.",
  "tika-vin05t:236_7": "Dhammadāyādasutta ñcettha sādhakaṃ.",
  "tika-vin05t:236_8": "Khīṇāsavānaṃ paribhogo sāmiparibhogo nāma.",
  "tika-vin05t:236_9": "Te hi taṇhāya dāsabyaṃ atītattā sāmino hutvā paribhuñjanti.",
  "tika-vin05t:236_10": "Iti imesu paribhogesu sāmiparibhogo ca dāyajjaparibhogo ca sabbesampi vaṭṭati,",
  "tika-vin05t:236_11": "iṇaparibhogo na vaṭṭati,",
  "tika-vin05t:236_12": "theyyaparibhoge kathāyeva natthi.",
  "tika-vin05t:237_0": "Aparepi cattāro paribhogā –",
  "tika-vin05t:237_1": "lajjiparibhogo alajjiparibhogo dhammiyaparibhogo adhammiyaparibhogoti.",
  "tika-vin05t:237_2": "Tattha alajjino lajjinā saddhiṃ paribhogo vaṭṭati,",
  "tika-vin05t:237_3": "āpattiyā na kāretabbo.",
  "tika-vin05t:237_4": "Lajjino alajjinā saddhiṃ yāva na jānāti,",
  "tika-vin05t:237_5": "tāva vaṭṭati.",
  "tika-vin05t:237_6": "Ādito paṭṭhāya hi alajjī nāma natthi,",
  "tika-vin05t:237_7": "tasmā yadāssa alajjibhāvaṃ jānāti,",
  "tika-vin05t:237_8": "tadā vattabbo “tumhe kāyadvāre vacīdvāre ca vītikkamaṃ karotha,",
  "tika-vin05t:237_9": "taṃ appatirūpaṃ,",
  "tika-vin05t:237_10": "mā evamakatthā”ti.",
  "tika-vin05t:237_11": "Sace anādiyitvā karotiyeva,",
  "tika-vin05t:237_12": "yadi tena saddhiṃ paribhogaṃ karoti,",
  "tika-vin05t:237_13": "sopi alajjīyeva hoti.",
  "tika-vin05t:237_14": "Yopi attano bhārabhūtena alajjinā saddhiṃ paribhogaṃ karoti,",
  "tika-vin05t:237_15": "sopi nivāretabbo.",
  "tika-vin05t:237_16": "Sace na oramati,",
  "tika-vin05t:237_17": "ayampi alajjīyeva hoti.",
  "tika-vin05t:237_18": "Evaṃ eko alajjī alajjisatampi karoti.",
  "tika-vin05t:237_19": "Alajjino pana alajjināva saddhiṃ paribhoge āpatti nāma natthi.",
  "tika-vin05t:237_20": "Lajjino lajjinā saddhiṃ paribhogo dvinnaṃ khattiyakumārānaṃ suvaṇṇapātiyaṃ bhojanasadiso.",
  "tika-vin05t:237_21": "Dhammiyādhammiyaparibhogo paccayavaseneva veditabbo.",
  "tika-vin05t:237_22": "Tattha sace puggalopi alajjī,",
  "tika-vin05t:237_23": "piṇḍapātopi adhammiyo,",
  "tika-vin05t:237_24": "ubho jegucchā.",
  "tika-vin05t:237_25": "Puggalo alajjī,",
  "tika-vin05t:237_26": "piṇḍapāto dhammiyo,",
  "tika-vin05t:237_27": "puggalaṃ jigucchitvā piṇḍapāto na gahetabbo.",
  "tika-vin05t:237_28": "Mahāpaccariyaṃ pana “dussīlo saṅghato uddesabhattādīni labhitvā saṅghasseva deti,",
  "tika-vin05t:237_29": "etāni yathādānameva gahitattā vaṭṭantī”ti vuttaṃ.",
  "tika-vin05t:237_30": "Puggalo lajjī,",
  "tika-vin05t:237_31": "piṇḍapāto adhammiyo,",
  "tika-vin05t:237_32": "piṇḍapāto jeguccho na gahetabbo.",
  "tika-vin05t:237_33": "Puggalo lajjī,",
  "tika-vin05t:237_34": "piṇḍapātopi dhammiyo, vaṭṭati.",
  "tika-vin05t:238_0": "Apare dve paggahā dve ca paribhogā –",
  "tika-vin05t:238_1": "lajjipaggaho alajjipaggaho,",
  "tika-vin05t:238_2": "dhammaparibhogo āmisaparibhogoti.",
  "tika-vin05t:238_3": "Tattha alajjino lajjiṃ paggahetuṃ vaṭṭati,",
  "tika-vin05t:238_4": "na so āpattiyā kāretabbo.",
  "tika-vin05t:238_5": "Sace pana lajjī alajjiṃ paggaṇhāti,",
  "tika-vin05t:238_6": "anumodanāya ajjhesati,",
  "tika-vin05t:238_7": "dhammakathāya ajjhesati,",
  "tika-vin05t:238_8": "kulesu upatthambheti,",
  "tika-vin05t:238_9": "itaropi “amhākaṃ ācariyo īdiso ca īdiso cā”ti tassa parisati vaṇṇaṃ bhāsati,",
  "tika-vin05t:238_10": "ayaṃ sāsanaṃ osakkāpeti antaradhāpetīti veditabbo.",
  "tika-vin05t:238_11": "Dhammaparibhogaāmisaparibhogesu pana yattha āmisaparibhogo vaṭṭati,",
  "tika-vin05t:238_12": "dhammaparibhogopi tattha vaṭṭati.",
  "tika-vin05t:238_13": "Yo pana koṭiyaṃ ṭhito,",
  "tika-vin05t:238_14": "gantho tassa puggalassa accayena nassissati,",
  "tika-vin05t:238_15": "taṃ dhammānuggahena uggaṇhituṃ vaṭṭatīti vuttaṃ.",
  "tika-vin05t:238_16": "Tatridaṃ vatthu –",
  "tika-vin05t:238_17": "mahābhaye kira ekasseva bhikkhuno mahāniddeso paguṇo ahosi.",
  "tika-vin05t:238_18": "Atha catunikāyikatissattherassa upajjhāyo mahātipiṭakatthero nāma mahārakkhitattheraṃ āha “āvuso mahārakkhita,",
  "tika-vin05t:238_19": "etassa santike mahāniddesaṃ gaṇhāhī”ti.",
  "tika-vin05t:238_20": "“Pāpo kirāyaṃ, bhante,",
  "tika-vin05t:238_21": "na gaṇhāmī”ti.",
  "tika-vin05t:238_22": "“Gaṇhāvuso,",
  "tika-vin05t:238_23": "ahaṃ te santike nisīdissāmī”ti. “Sādhu, bhante,",
  "tika-vin05t:238_24": "tumhesu nisinnesu gaṇhissāmī”ti paṭṭhapetvā rattindivaṃ nirantaraṃ pariyāpuṇanto osānadivase heṭṭhāmañce itthiṃ disvā “bhante,",
  "tika-vin05t:238_25": "sutaṃyeva me pubbe,",
  "tika-vin05t:238_26": "sacāhaṃ evaṃ jāneyyaṃ,",
  "tika-vin05t:238_27": "na īdisassa santike dhammaṃ pariyāpuṇeyya”nti āha.",
  "tika-vin05t:238_28": "Tassa pana santike bahū mahātherā uggaṇhitvā mahāniddesaṃ patiṭṭhāpesunti.",
  "tika-vin05t:239_0": "Iti pāḷimuttakavinayavinicchayasaṅgahe",
  "tika-vin05t:240_0": "Rūpiyādipaṭiggahaṇavinicchayakathā samattā.",
  "tika-vin05t:241_0": "13. Dānalakkhaṇādivinicchayakathā",
  "tika-vin05t:242_0": "69.",
  "tika-vin05t:242_1": "Dānavissāsaggāhehi lābhassa pariṇāmananti ettha tāva dānanti attano santakassa cīvarādiparikkhārassa saddhivihārikādīsu yassa kassaci dānaṃ.",
  "tika-vin05t:242_2": "Tatridaṃ dānalakkhaṇaṃ –",
  "tika-vin05t:242_3": "“idaṃ tuyhaṃ demi dadāmi dajjāmi oṇojemi pariccajāmi vissajjāmī”ti vā “itthannāmassa demi…pe…",
  "tika-vin05t:242_4": "vissajjāmī”ti vā vadati,",
  "tika-vin05t:242_5": "sammukhāpi parammukhāpi dinnaṃyeva hoti.",
  "tika-vin05t:242_6": "“Tuyhaṃ gaṇhāhī”ti vutte “mayhaṃ gaṇhāmī”ti vadati,",
  "tika-vin05t:242_7": "sudinnaṃ suggahitañca.",
  "tika-vin05t:242_8": "“Tava santakaṃ karohi,",
  "tika-vin05t:242_9": "tava santakaṃ hotu,",
  "tika-vin05t:242_10": "tava santakaṃ hotī”ti vutte “mama santakaṃ karomi,",
  "tika-vin05t:242_11": "mama santakaṃ hotu,",
  "tika-vin05t:242_12": "mama santakaṃ karissāmī”ti vadati,",
  "tika-vin05t:242_13": "dudinnaṃ duggahitañca.",
  "tika-vin05t:242_14": "Neva dātā dātuṃ jānāti,",
  "tika-vin05t:242_15": "na itaro gahetuṃ,",
  "tika-vin05t:242_16": "sace pana “tava santakaṃ karohī”ti vutte “sādhu, bhante,",
  "tika-vin05t:242_17": "mayhaṃ gaṇhāmī”ti gaṇhāti,",
  "tika-vin05t:242_18": "suggahitaṃ.",
  "tika-vin05t:242_19": "Sace pana eko “idaṃ cīvaraṃ gaṇhāhī”ti vadati,",
  "tika-vin05t:242_20": "itaro “na gaṇhāmī”ti vadati,",
  "tika-vin05t:242_21": "puna so “dinnaṃ mayā tuyhaṃ,",
  "tika-vin05t:242_22": "gaṇhāhī”ti vadati,",
  "tika-vin05t:242_23": "itaropi “na mayhaṃ iminā attho”ti vadati,",
  "tika-vin05t:242_24": "tato purimopi “mayā dinna”nti dasāhaṃ atikkāmeti,",
  "tika-vin05t:242_25": "pacchimopi “mayā paṭikkhitta”nti,",
  "tika-vin05t:242_26": "kassa āpattīti?",
  "tika-vin05t:242_27": "Na kassaci.",
  "tika-vin05t:242_28": "Yassa pana ruccati,",
  "tika-vin05t:242_29": "tena adhiṭṭhahitvā paribhuñjitabbaṃ.",
  "tika-vin05t:242_30": "“Itthannāmassa dehī”ti dinnaṃ yāva parassa hatthaṃ na pāpuṇāti,",
  "tika-vin05t:242_31": "tāva yo pahiṇati,",
  "tika-vin05t:242_32": "tasseva santakaṃ,",
  "tika-vin05t:242_33": "“itthannāmassa dammī”ti dinnaṃ pana yassa pahīyati,",
  "tika-vin05t:242_34": "tassa santakaṃ.",
  "tika-vin05t:242_35": "Tasmā bhikkhu bhikkhussa hatthe cīvaraṃ pahiṇati “idaṃ cīvaraṃ itthannāmassa dehī”ti.",
  "tika-vin05t:242_36": "So antarāmagge yo pahiṇati,",
  "tika-vin05t:242_37": "tassa vissāsā gaṇhāti,",
  "tika-vin05t:242_38": "suggahitaṃ.",
  "tika-vin05t:242_39": "Yassa pahīyati,",
  "tika-vin05t:242_40": "tassa vissāsā gaṇhāti,",
  "tika-vin05t:242_41": "duggahitaṃ.",
  "tika-vin05t:243_0": "Bhikkhu bhikkhussa hatthe cīvaraṃ pahiṇati “imaṃ cīvaraṃ itthannāmassa dehī”ti.",
  "tika-vin05t:243_1": "So antarāmagge suṇāti “yo pahiṇati,",
  "tika-vin05t:243_2": "so kālakato”ti,",
  "tika-vin05t:243_3": "tassa matakacīvaraṃ adhiṭṭhāti,",
  "tika-vin05t:243_4": "svādhiṭṭhitaṃ.",
  "tika-vin05t:243_5": "Yassa pahīyati,",
  "tika-vin05t:243_6": "tassa vissāsā gaṇhāti,",
  "tika-vin05t:243_7": "duggahitaṃ.",
  "tika-vin05t:243_8": "Bhikkhu bhikkhussa hatthe cīvaraṃ pahiṇati “imaṃ cīvaraṃ itthannāmassa dehī”ti.",
  "tika-vin05t:243_9": "So antarāmagge suṇāti “yassa pahīyati,",
  "tika-vin05t:243_10": "so kālakato”ti,",
  "tika-vin05t:243_11": "tassa matakacīvaraṃ adhiṭṭhāti,",
  "tika-vin05t:243_12": "dvādhiṭṭhitaṃ.",
  "tika-vin05t:243_13": "Yo pahiṇati,",
  "tika-vin05t:243_14": "tassa vissāsā gaṇhāti,",
  "tika-vin05t:243_15": "suggahitaṃ.",
  "tika-vin05t:243_16": "Bhikkhu bhikkhussa hatthe cīvaraṃ pahiṇati “imaṃ cīvaraṃ itthannāmassa dehī”ti.",
  "tika-vin05t:243_17": "So antarāmagge suṇāti “ubho kālakatā”ti,",
  "tika-vin05t:243_18": "yo pahiṇati,",
  "tika-vin05t:243_19": "tassa matakacīvaraṃ adhiṭṭhāti,",
  "tika-vin05t:243_20": "svādhiṭṭhitaṃ.",
  "tika-vin05t:243_21": "Yassa pahīyati,",
  "tika-vin05t:243_22": "tassa matakacīvaraṃ adhiṭṭhāti,",
  "tika-vin05t:243_23": "dvādhiṭṭhitaṃ.",
  "tika-vin05t:243_24": "Bhikkhu bhikkhussa hatthe cīvaraṃ pahiṇati “imaṃ cīvaraṃ itthannāmassa dammī”ti.",
  "tika-vin05t:243_25": "So antarāmagge yo pahiṇati,",
  "tika-vin05t:243_26": "tassa vissāsā gaṇhāti,",
  "tika-vin05t:243_27": "duggahitaṃ.",
  "tika-vin05t:243_28": "Yassa pahīyati,",
  "tika-vin05t:243_29": "tassa vissāsā gaṇhāti,",
  "tika-vin05t:243_30": "suggahitaṃ.",
  "tika-vin05t:243_31": "Bhikkhu bhikkhussa hatthe cīvaraṃ pahiṇati “imaṃ cīvaraṃ itthannāmassa dammī”ti.",
  "tika-vin05t:243_32": "So antarāmagge suṇāti “yo pahiṇati,",
  "tika-vin05t:243_33": "so kālakato”ti,",
  "tika-vin05t:243_34": "tassa matakacīvaraṃ adhiṭṭhāti,",
  "tika-vin05t:243_35": "dvādhiṭṭhitaṃ.",
  "tika-vin05t:243_36": "Yassa pahīyati,",
  "tika-vin05t:243_37": "tassa vissāsā gaṇhāti,",
  "tika-vin05t:243_38": "suggahitaṃ.",
  "tika-vin05t:243_39": "Bhikkhu bhikkhussa hatthe cīvaraṃ pahiṇati “imaṃ cīvaraṃ itthannāmassa dammī”ti.",
  "tika-vin05t:243_40": "So antarāmagge suṇāti “yassa pahīyati,",
  "tika-vin05t:243_41": "so kālakato”ti,",
  "tika-vin05t:243_42": "tassa matakacīvaraṃ adhiṭṭhāti,",
  "tika-vin05t:243_43": "svādhiṭṭhitaṃ.",
  "tika-vin05t:243_44": "Yo pahiṇati,",
  "tika-vin05t:243_45": "tassa vissāsā gaṇhāti,",
  "tika-vin05t:243_46": "duggahitaṃ.",
  "tika-vin05t:243_47": "Bhikkhu bhikkhussa hatthe cīvaraṃ pahiṇati “imaṃ cīvaraṃ itthannāmassa dammī”ti.",
  "tika-vin05t:243_48": "So antarāmagge suṇāti “ubho kālakatā”ti.",
  "tika-vin05t:243_49": "Yo pahiṇati,",
  "tika-vin05t:243_50": "tassa matakacīvaraṃ adhiṭṭhāti,",
  "tika-vin05t:243_51": "dvādhiṭṭhitaṃ.",
  "tika-vin05t:243_52": "Yassa pahīyati,",
  "tika-vin05t:243_53": "tassa matakacīvaraṃ adhiṭṭhāti,",
  "tika-vin05t:243_54": "svādhiṭṭhitaṃ.",
  "tika-vin05t:244_0": "Pariccajitvā dinnaṃ puna kenaci kāraṇena kupito āharāpetuṃ na labhati.",
  "tika-vin05t:244_1": "Attanā dinnampi hi cīvaraṃ sakasaññāya acchindato nissaggiyaṃ,",
  "tika-vin05t:244_2": "aññaṃ parikkhāraṃ antamaso sūcimpi acchindato dukkaṭaṃ.",
  "tika-vin05t:244_3": "Sace pana “bhante,",
  "tika-vin05t:244_4": "tumhākaṃ idaṃ sāruppa”nti sayameva deti,",
  "tika-vin05t:244_5": "gahetuṃ vaṭṭati.",
  "tika-vin05t:244_6": "Atha pana “āvuso,",
  "tika-vin05t:244_7": "mayaṃ tuyhaṃ ‘vattapaṭivattaṃ karissati,",
  "tika-vin05t:244_8": "amhākaṃ santike upajjhaṃ gaṇhissati,",
  "tika-vin05t:244_9": "dhammaṃ pariyāpuṇissatī’ti cīvaraṃ adamhā,",
  "tika-vin05t:244_10": "so dāni tvaṃ na vattaṃ karosi,",
  "tika-vin05t:244_11": "na upajjhaṃ gaṇhāsi,",
  "tika-vin05t:244_12": "na dhammaṃ pariyāpuṇāsī”ti evamādīni vutto “bhante,",
  "tika-vin05t:244_13": "cīvaratthāya maññe bhaṇatha,",
  "tika-vin05t:244_14": "idaṃ vo cīvara”nti deti,",
  "tika-vin05t:244_15": "evampi vaṭṭati.",
  "tika-vin05t:244_16": "Disāpakkamantaṃ vā pana daharaṃ “nivattetha na”nti bhaṇati,",
  "tika-vin05t:244_17": "so na nivattati,",
  "tika-vin05t:244_18": "cīvare gahetvā nirundhathāti,",
  "tika-vin05t:244_19": "evañce nivattati, sādhu.",
  "tika-vin05t:244_20": "Sace “pattacīvaratthāya maññe tumhe bhaṇatha,",
  "tika-vin05t:244_21": "gaṇhatha na”nti deti,",
  "tika-vin05t:244_22": "evampi vaṭṭati.",
  "tika-vin05t:244_23": "Vibbhamantaṃ vā disvā “mayaṃ tuyhaṃ ‘vattaṃ karissatī’ti pattacīvaraṃ adamhā,",
  "tika-vin05t:244_24": "so dāni tvaṃ vibbhamitvā carasī”ti vadati,",
  "tika-vin05t:244_25": "itaro “gaṇhatha tumhākaṃ pattacīvara”nti deti,",
  "tika-vin05t:244_26": "evampi vaṭṭati.",
  "tika-vin05t:244_27": "“Mama santike upajjhaṃ gaṇhantasseva demi,",
  "tika-vin05t:244_28": "aññattha gaṇhantassa na demi,",
  "tika-vin05t:244_29": "vattaṃ karontasseva demi,",
  "tika-vin05t:244_30": "akarontassa na demi,",
  "tika-vin05t:244_31": "dhammaṃ pariyāpuṇantasseva demi,",
  "tika-vin05t:244_32": "apariyāpuṇantassa na demi,",
  "tika-vin05t:244_33": "avibbhamantasseva demi,",
  "tika-vin05t:244_34": "vibbhamantassa na demī”ti evaṃ pana dātuṃ na vaṭṭati,",
  "tika-vin05t:244_35": "dadato dukkaṭaṃ,",
  "tika-vin05t:244_36": "āharāpetuṃ pana vaṭṭati,",
  "tika-vin05t:244_37": "vissajjetvā dinnaṃ acchinditvā gaṇhanto bhaṇḍagghena kāretabbo.",
  "tika-vin05t:244_38": "Ayaṃ tāva dāne vinicchayo.",
  "tika-vin05t:245_0": "70. Vissāsaggāhalakkhaṇaṃ pana iminā suttena jānitabbaṃ –",
  "tika-vin05t:246_0": "“Anujānāmi,",
  "tika-vin05t:246_1": "bhikkhave,",
  "tika-vin05t:246_2": "pañcahaṅgehi samannāgatassa vissāsaṃ gahetuṃ sandiṭṭho ca hoti,",
  "tika-vin05t:246_3": "sambhatto ca,",
  "tika-vin05t:246_4": "ālapito ca,",
  "tika-vin05t:246_5": "jīvati ca,",
  "tika-vin05t:246_6": "gahite ca attamano hotī”ti.",
  "tika-vin05t:247_0": "Tattha sandiṭṭhoti diṭṭhamattakamitto.",
  "tika-vin05t:247_1": "Sambhattoti daḷhamitto.",
  "tika-vin05t:247_2": "Ālapitoti “mama santakaṃ yaṃ icchasi,",
  "tika-vin05t:247_3": "taṃ gaṇheyyāsi,",
  "tika-vin05t:247_4": "āpucchitvā gahaṇe kāraṇaṃ natthī”ti vutto.",
  "tika-vin05t:247_5": "Jīvatīti anuṭṭhānaseyyāya sayitopi yāvajīvitindriyupacchedaṃ na pāpuṇāti.",
  "tika-vin05t:247_6": "Gahite ca attamanoti gahite tuṭṭhacitto hoti.",
  "tika-vin05t:247_7": "“Evarūpassa santakaṃ gahite me attamano bhavissatī”ti jānantena gahetuṃ vaṭṭati.",
  "tika-vin05t:247_8": "Anavasesapariyādānavasena cetāni pañcaṅgāni vuttāni,",
  "tika-vin05t:247_9": "vissāsaggāho pana tīhi aṅgehi ruhati sandiṭṭho, jīvati,",
  "tika-vin05t:247_10": "gahite attamano,",
  "tika-vin05t:247_11": "sambhatto, jīvati,",
  "tika-vin05t:247_12": "gahite attamano, ālapito, jīvati,",
  "tika-vin05t:247_13": "gahite attamanoti.",
  "tika-vin05t:247_14": "Yo pana na jīvati,",
  "tika-vin05t:247_15": "na ca gahite attamano hoti,",
  "tika-vin05t:247_16": "tassa santakaṃ vissāsaggāhena gahitampi puna dātabbaṃ.",
  "tika-vin05t:247_17": "Dadamānena ca matakadhanaṃ tāva ye tassa dhane issarā gahaṭṭhā vā pabbajitā vā,",
  "tika-vin05t:247_18": "tesaṃ dātabbaṃ.",
  "tika-vin05t:247_19": "Anattamanassa santakaṃ tasseva dātabbaṃ,",
  "tika-vin05t:247_20": "yo pana paṭhamaṃyeva “suṭṭhu kataṃ tayā mama santakaṃ gaṇhantenā”ti vacībhedena vā cittuppādamattena vā anumoditvā pacchā kenaci kāraṇena kupito,",
  "tika-vin05t:247_21": "paccāharāpetuṃ na labhati,",
  "tika-vin05t:247_22": "yopi adātukāmo,",
  "tika-vin05t:247_23": "cittena pana adhivāseti,",
  "tika-vin05t:247_24": "na kiñci vadati,",
  "tika-vin05t:247_25": "sopi puna paccāharāpetuṃ na labhati.",
  "tika-vin05t:247_26": "Yo pana “mayā tumhākaṃ santakaṃ gahitaṃ vā paribhuttaṃ vā”ti vutte “gahitaṃ vā hotu paribhuttaṃ vā,",
  "tika-vin05t:247_27": "mayā pana taṃ kenacideva karaṇīyena ṭhapitaṃ,",
  "tika-vin05t:247_28": "taṃ pākatikaṃ kātuṃ vaṭṭatī”ti vadati,",
  "tika-vin05t:247_29": "ayaṃ paccāharāpetuṃ labhati.",
  "tika-vin05t:247_30": "Ayaṃ vissāsaggāhe vinicchayo.",
  "tika-vin05t:248_0": "71.",
  "tika-vin05t:248_1": "Lābhassa pariṇāmananti idaṃ pana aññesaṃ atthāya pariṇatalābhassa attano aññassa vā pariṇāmanaṃ sandhāya vuttaṃ.",
  "tika-vin05t:248_2": "Tatrāyaṃ vinicchayo –",
  "tika-vin05t:248_3": "saṅghassa pariṇataṃ sahadhammikānaṃ vā gihīnaṃ vā antamaso mātusantakampi “idaṃ mayhaṃ dehī”ti saṅghassa",
  "tika-vin05t:248_4": "pariṇatabhāvaṃ ñatvā attano pariṇāmetvā gaṇhantassa nissaggiyaṃ pācittiyaṃ,",
  "tika-vin05t:248_5": "“imassa bhikkhuno dehī”ti evaṃ aññassa pariṇāmentassa suddhikapācittiyaṃ.",
  "tika-vin05t:248_6": "Tasmā yopi vassikasāṭikasamaye mātugharepi saṅghassa pariṇataṃ vassikasāṭikaṃ ñatvā attano pariṇāmeti,",
  "tika-vin05t:248_7": "nissaggiyaṃ pācittiyaṃ,",
  "tika-vin05t:248_8": "parassa pariṇāmeti,",
  "tika-vin05t:248_9": "suddhikapācittiyaṃ.",
  "tika-vin05t:248_10": "Manussā “saṅghabhattaṃ karissāmā”ti sappitelādīni āharanti,",
  "tika-vin05t:248_11": "gilāno cepi bhikkhusaṅghassa pariṇatabhāvaṃ ñatvā kiñci yācati,",
  "tika-vin05t:248_12": "nissaggiyaṃ pācittiyameva.",
  "tika-vin05t:248_13": "Sace pana so “tumhākaṃ sappiādīni ābhatāni atthī”ti pucchitvā “āma,",
  "tika-vin05t:248_14": "atthī”ti vutte “mayhampi dethā”ti vadati, vaṭṭati.",
  "tika-vin05t:248_15": "Athāpi naṃ kukkuccāyantaṃ upāsakā vadanti “saṅghopi amhehi dinnameva labhati, gaṇhatha,",
  "tika-vin05t:248_16": "bhante”ti,",
  "tika-vin05t:248_17": "evampi vaṭṭati.",
  "tika-vin05t:249_0": "Ekasmiṃ vihāre saṅghassa pariṇataṃ aññavihāraṃ uddisitvā “asukasmiṃ nāma vihāre saṅghassa dethā”ti pariṇāmeti,",
  "tika-vin05t:249_1": "“kiṃ saṅghassa dānena,",
  "tika-vin05t:249_2": "cetiyassa pūjaṃ karothā”ti evaṃ cetiyassa vā pariṇāmeti, dukkaṭaṃ.",
  "tika-vin05t:249_3": "Cetiyassa pariṇataṃ aññacetiyassa vā saṅghassa vā gaṇassa vā puggalassa vā pariṇāmeti,",
  "tika-vin05t:249_4": "dukkaṭameva.",
  "tika-vin05t:249_5": "Niyametvā aññacetiyassa atthāya ropitamālāvacchato aññacetiyamhi pupphampi āropetuṃ na vaṭṭati,",
  "tika-vin05t:249_6": "ekassa cetiyassa pana chattaṃ vā paṭākaṃ vā āropetvā ṭhitaṃ disvā sesaṃ aññacetiyassa dāpetuṃ vaṭṭati.",
  "tika-vin05t:249_7": "Antamaso sunakhassapi pariṇataṃ “imassa sunakhassa mā dehi,",
  "tika-vin05t:249_8": "etassa dehī”ti evaṃ aññapuggalassa pariṇāmeti, dukkaṭaṃ.",
  "tika-vin05t:249_9": "Sace pana dāyakā “mayaṃ saṅghabhattaṃ kātukāmā,",
  "tika-vin05t:249_10": "cetiyapūjaṃ kātukāmā,",
  "tika-vin05t:249_11": "ekassa bhikkhuno parikkhāraṃ dātukāmā,",
  "tika-vin05t:249_12": "tumhākaṃ ruciyā dassāma,",
  "tika-vin05t:249_13": "bhaṇatha kattha demā”ti vadanti,",
  "tika-vin05t:249_14": "evaṃ vutte tena bhikkhunā “yattha icchatha,",
  "tika-vin05t:249_15": "tattha dethā”ti vattabbā.",
  "tika-vin05t:249_16": "Sace pana kevalaṃ “kattha demā”ti pucchanti,",
  "tika-vin05t:249_17": "“yattha tumhākaṃ deyyadhammo paribhogaṃ vā labheyya,",
  "tika-vin05t:249_18": "paṭisaṅkhāraṃ vā labheyya,",
  "tika-vin05t:249_19": "ciraṭṭhitiko vā assa,",
  "tika-vin05t:249_20": "yattha vā pana tumhākaṃ cittaṃ pasīdati,",
  "tika-vin05t:249_21": "tattha dethā”ti vattuṃ vaṭṭati.",
  "tika-vin05t:250_0": "Iti pāḷimuttakavinayavinicchayasaṅgahe",
  "tika-vin05t:251_0": "Dānalakkhaṇādivinicchayakathā samattā.",
  "tika-vin05t:252_0": "14. Pathavīkhaṇanavinicchayakathā",
  "tika-vin05t:253_0": "72.",
  "tika-vin05t:253_1": "Pathavīti dve pathavī jātā ca pathavī ajātā ca pathavīti.",
  "tika-vin05t:253_2": "Tattha jātā nāma pathavī suddhapaṃsukā suddhamattikā appapāsāṇā appasakkharā appakaṭhalā appamarumbā appavālukā yebhuyyenapaṃsukā yebhuyyenamattikā,",
  "tika-vin05t:253_3": "adaḍḍhāpi vuccati “jātā pathavī”ti.",
  "tika-vin05t:253_4": "Yopi paṃsupuñjo vā mattikāpuñjo vā atirekacātumāsaṃ ovaṭṭho,",
  "tika-vin05t:253_5": "sopi vuccati “jātā pathavī”ti.",
  "tika-vin05t:253_6": "Ajātā nāma pathavī suddhapāsāṇā suddhasakkharā suddhakaṭhalā suddhamarumbā suddhavālukā appapaṃsukā appamattikā",
  "tika-vin05t:253_7": "yebhuyyenapāsāṇā yebhuyyenasakkharā yebhuyyenakaṭhalā yebhuyyenamarumbā yebhuyyenavālukā,",
  "tika-vin05t:253_8": "daḍḍhāpi vuccati “ajātā pathavī”ti.",
  "tika-vin05t:253_9": "Yopi paṃsupuñjo vā mattikāpuñjo vā omakacātumāsaṃ ovaṭṭho,",
  "tika-vin05t:253_10": "sopi vuccati “ajātā pathavī”ti.",
  "tika-vin05t:254_0": "Tattha jātapathaviṃ khaṇantassa khaṇāpentassa vā pācittiyaṃ.",
  "tika-vin05t:254_1": "Tatrāyaṃ vinicchayo –",
  "tika-vin05t:254_2": "sace sayaṃ khaṇati,",
  "tika-vin05t:254_3": "pahāre pahāre pācittiyaṃ.",
  "tika-vin05t:254_4": "Sace aññaṃ āṇāpeti,",
  "tika-vin05t:254_5": "sakiṃ āṇatto sacepi sakaladivasaṃ khaṇati,",
  "tika-vin05t:254_6": "āṇāpakassa ekameva pācittiyaṃ.",
  "tika-vin05t:254_7": "Sace pana kusīto hoti,",
  "tika-vin05t:254_8": "punappunaṃ āṇāpetabbo,",
  "tika-vin05t:254_9": "taṃ āṇāpetvā khaṇāpentassa vācāya vācāya pācittiyaṃ.",
  "tika-vin05t:254_10": "Sace “pokkharaṇiṃ khaṇāhī”ti vadati, vaṭṭati.",
  "tika-vin05t:254_11": "Khatāyeva hi pokkharaṇī nāma hoti.",
  "tika-vin05t:254_12": "Tasmā ayaṃ kappiyavohāro.",
  "tika-vin05t:254_13": "Esa nayo “vāpiṃ taḷākaṃ āvāṭaṃ khaṇā”tiādīsupi.",
  "tika-vin05t:254_14": "“Imaṃ okāsaṃ khaṇa,",
  "tika-vin05t:254_15": "imasmiṃ okāse pokkharaṇiṃ khaṇā”ti vattuṃ pana na vaṭṭati.",
  "tika-vin05t:254_16": "“Kandaṃ khaṇa,",
  "tika-vin05t:254_17": "mūlaṃ khaṇā”ti aniyametvā vattuṃ vaṭṭati,",
  "tika-vin05t:254_18": "“imaṃ valliṃ khaṇa,",
  "tika-vin05t:254_19": "imasmiṃ okāse kandaṃ vā mūlaṃ vā khaṇā”ti vattuṃ na vaṭṭati.",
  "tika-vin05t:255_0": "73.",
  "tika-vin05t:255_1": "Pokkharaṇiṃ sodhentehi yo kuṭehi ussiñcituṃ sakkā hoti tanukakaddamo,",
  "tika-vin05t:255_2": "taṃ apanetuṃ vaṭṭati,",
  "tika-vin05t:255_3": "bahalo na vaṭṭati.",
  "tika-vin05t:255_4": "Ātapena sukkhakaddamo phalati,",
  "tika-vin05t:255_5": "tatra yo heṭṭhā pathaviyā asambandho,",
  "tika-vin05t:255_6": "tameva apanetuṃ vaṭṭati.",
  "tika-vin05t:255_7": "Udakena gataṭṭhāne udakapappaṭako nāma hoti,",
  "tika-vin05t:255_8": "vātapahārena calati,",
  "tika-vin05t:255_9": "taṃ apanetuṃ vaṭṭati.",
  "tika-vin05t:255_10": "Pokkharaṇīādīnaṃ taṭaṃ bhijjitvā udakasāmantā patati.",
  "tika-vin05t:255_11": "Sace omakacātumāsaṃ ovaṭṭhaṃ,",
  "tika-vin05t:255_12": "chindituṃ bhindituṃ vā vaṭṭati,",
  "tika-vin05t:255_13": "cātumāsato uddhaṃ na vaṭṭati.",
  "tika-vin05t:255_14": "Sace pana udakeyeva patati,",
  "tika-vin05t:255_15": "devena atirekacātumāsaṃ ovaṭṭhepi udakeyeva udakassa patitattā vaṭṭati.",
  "tika-vin05t:256_0": "Pāsāṇapiṭṭhiyaṃ soṇḍiṃ khaṇanti,",
  "tika-vin05t:256_1": "sace tattha paṭhamameva sukhumarajaṃ patati,",
  "tika-vin05t:256_2": "taṃ devena ovaṭṭhaṃ hoti,",
  "tika-vin05t:256_3": "cātumāsaccayena akappiyapathavīsaṅkhyaṃ gacchati.",
  "tika-vin05t:256_4": "Udake pariyādinne soṇḍiṃ sodhentehi vikopetuṃ na vaṭṭati.",
  "tika-vin05t:256_5": "Sace paṭhamameva udakena pūrati,",
  "tika-vin05t:256_6": "pacchā rajaṃ patati,",
  "tika-vin05t:256_7": "taṃ vikopetuṃ vaṭṭati.",
  "tika-vin05t:256_8": "Tattha hi deve vassantepi udakeyeva udakaṃ patati.",
  "tika-vin05t:256_9": "Piṭṭhipāsāṇe sukhumarajaṃ hoti,",
  "tika-vin05t:256_10": "deve phusāyante allīyati,",
  "tika-vin05t:256_11": "tampi cātumāsaccayena vikopetuṃ na vaṭṭati.",
  "tika-vin05t:256_12": "Akatapabbhāre vammiko uṭṭhito hoti,",
  "tika-vin05t:256_13": "yathāsukhaṃ vikopetuṃ vaṭṭati.",
  "tika-vin05t:256_14": "Sace abbhokāse uṭṭhahati,",
  "tika-vin05t:256_15": "omakacātumāsaṃ ovaṭṭhoyeva vaṭṭati.",
  "tika-vin05t:256_16": "Rukkhādīsu āruḷhaupacikamattikāyampi eseva nayo.",
  "tika-vin05t:256_17": "Gaṇḍuppādagūthamūsikukkaragokaṇṭakādīsupi eseva nayo.",
  "tika-vin05t:256_18": "Gokaṇṭako nāma gāvīnaṃ khuracchinnakaddamo vuccati.",
  "tika-vin05t:256_19": "Sace pana heṭṭhimatalena bhūmisambandho hoti,",
  "tika-vin05t:256_20": "ekadivasampi na vaṭṭati.",
  "tika-vin05t:256_21": "Kasitaṭṭhāne naṅgalacchinnamattikāpiṇḍaṃ gaṇhantassa eseva nayo.",
  "tika-vin05t:257_0": "Purāṇasenāsanaṃ hoti acchadanaṃ vā vinaṭṭhacchadanaṃ vā atirekacātumāsaṃ ovaṭṭhaṃ jātapathavīsaṅkhyameva gacchati,",
  "tika-vin05t:257_1": "tato avasesaṃ chadaniṭṭhakaṃ vā gopānasīādikaṃ upakaraṇaṃ vā “iṭṭhakaṃ gaṇhāmi,",
  "tika-vin05t:257_2": "gopānasiṃ bhittipādaṃ padarattharaṇaṃ pāsādatthambhaṃ gaṇhāmī”ti saññāya gaṇhituṃ vaṭṭati,",
  "tika-vin05t:257_3": "tena saddhiṃ mattikā patati, anāpatti,",
  "tika-vin05t:257_4": "bhittimattikaṃ gaṇhantassa pana āpatti.",
  "tika-vin05t:257_5": "Sace yā yā atintā,",
  "tika-vin05t:257_6": "taṃ taṃ gaṇhāti, anāpatti.",
  "tika-vin05t:257_7": "Antogehe mattikāpuñjo hoti,",
  "tika-vin05t:257_8": "tasmiṃ ekadivasaṃ ovaṭṭhe gehaṃ chādenti.",
  "tika-vin05t:257_9": "Sace sabbo tinto,",
  "tika-vin05t:257_10": "cātumāsaccayena jātapathavīyeva.",
  "tika-vin05t:257_11": "Athassa uparibhāgoyeva tinto,",
  "tika-vin05t:257_12": "anto atinto,",
  "tika-vin05t:257_13": "yattakaṃ tintaṃ,",
  "tika-vin05t:257_14": "taṃ kappiyakārakehi kappiyavohārena apanāmetvā sesaṃ yathāsukhaṃ vaḷañjetuṃ vaṭṭati udakena temitattā.",
  "tika-vin05t:257_15": "Ekābaddhāyeva hi jātapathavī hoti,",
  "tika-vin05t:257_16": "na itarāti.",
  "tika-vin05t:257_17": "Abbhokāse mattikāpākāro hoti,",
  "tika-vin05t:257_18": "atirekacātumāsaṃ ovaṭṭho jātapathavīsaṅkhyaṃ gacchati,",
  "tika-vin05t:257_19": "tattha laggapaṃsuṃ pana allahatthena chupitvā gahetuṃ vaṭṭati.",
  "tika-vin05t:257_20": "Sace iṭṭhakapākāro hoti,",
  "tika-vin05t:257_21": "yebhuyyenakaṭhalaṭṭhāne tiṭṭhati,",
  "tika-vin05t:257_22": "yathāsukhaṃ vikopetuṃ vaṭṭati.",
  "tika-vin05t:257_23": "Abbhokāse ṭhitamaṇḍapatthambhaṃ ito cito ca sañcāletvā pathaviṃ vikopentena gahetuṃ na vaṭṭati,",
  "tika-vin05t:257_24": "ujukameva uddharituṃ vaṭṭati.",
  "tika-vin05t:257_25": "Aññampi sukkharukkhaṃ sukkhakhāṇukaṃ vā gaṇhantassa eseva nayo.",
  "tika-vin05t:258_0": "74.",
  "tika-vin05t:258_1": "Navakammatthaṃ thambhaṃ vā pāsāṇaṃ vā rukkhaṃ vā daṇḍakehi uccāletvā pavaṭṭentā gacchanti,",
  "tika-vin05t:258_2": "tattha jātapathavī bhijjati,",
  "tika-vin05t:258_3": "sace suddhacittā pavaṭṭenti, anāpatti.",
  "tika-vin05t:258_4": "Atha pana tena apadesena pathaviṃ bhinditukāmāyeva honti, āpatti.",
  "tika-vin05t:258_5": "Sākhādīni kaḍḍhantānampi pathaviyaṃ dārūni phālentānampi eseva nayo.",
  "tika-vin05t:258_6": "Pathaviyaṃ aṭṭhisūcikaṇṭakādīsupi yaṃ kiñci ākoṭetuṃ vā pavesetuṃ vā na vaṭṭati,",
  "tika-vin05t:258_7": "“passāvadhārāya vegena pathaviṃ bhindissāmī”ti evaṃ passāvampi kātuṃ na vaṭṭati.",
  "tika-vin05t:258_8": "Karontassa bhijjati, āpatti,",
  "tika-vin05t:258_9": "“visamabhūmiṃ samaṃ karissāmī”ti sammajjaniyā ghaṃsitumpi na vaṭṭati.",
  "tika-vin05t:258_10": "Vattasīseneva hi sammajjitabbaṃ.",
  "tika-vin05t:258_11": "Keci kattarayaṭṭhiyā bhūmiṃ koṭṭenti,",
  "tika-vin05t:258_12": "pādaṅguṭṭhakena vilikhanti,",
  "tika-vin05t:258_13": "“caṅkamitaṭṭhānaṃ dassessāmā”ti punappunaṃ bhūmiṃ bhindantā caṅkamanti,",
  "tika-vin05t:258_14": "sabbaṃ na vaṭṭati,",
  "tika-vin05t:258_15": "vīriyasampaggahatthaṃ pana samaṇadhammaṃ karontena suddhacittena caṅkamituṃ vaṭṭati.",
  "tika-vin05t:258_16": "“Hatthaṃ khovissāmā”ti pathaviyaṃ ghaṃsanti,",
  "tika-vin05t:258_17": "na vaṭṭati,",
  "tika-vin05t:258_18": "aghaṃsantena pana allahatthaṃ pathaviyaṃ ṭhapetvā rajaṃ gahetuṃ vaṭṭati.",
  "tika-vin05t:259_0": "Keci kaṇḍukacchuādīhi ābādhikā chinnataṭādīsu aṅgapaccaṅgāni ghaṃsanti,",
  "tika-vin05t:259_1": "na vaṭṭati.",
  "tika-vin05t:259_2": "Jātapathaviṃ dahati vā dahāpeti vā,",
  "tika-vin05t:259_3": "pācittiyaṃ,",
  "tika-vin05t:259_4": "antamaso pattampi pacanto yattakesu ṭhānesu aggiṃ deti vā dāpeti vā,",
  "tika-vin05t:259_5": "tattakāni pācittiyāni,",
  "tika-vin05t:259_6": "tasmā pattaṃ pacantenapi pubbe pakkaṭṭhāneyeva pacitabbo.",
  "tika-vin05t:259_7": "Adaḍḍhāya pathaviyā aggiṃ ṭhapetuṃ na vaṭṭati,",
  "tika-vin05t:259_8": "pattapacanakapālassa pana upari aggiṃ ṭhapetuṃ vaṭṭati.",
  "tika-vin05t:259_9": "Dārūnaṃ upari ṭhapeti,",
  "tika-vin05t:259_10": "so aggi tāni dahanto gantvā pathaviṃ dahati,",
  "tika-vin05t:259_11": "na vaṭṭati.",
  "tika-vin05t:259_12": "Iṭṭhakakapālādīsupi eseva nayo.",
  "tika-vin05t:259_13": "Tatrāpi hi iṭṭhakādīnaṃyeva upari ṭhapetuṃ vaṭṭati. Kasmā?",
  "tika-vin05t:259_14": "Tesaṃ anupādānattā.",
  "tika-vin05t:259_15": "Na hi tāni aggissa upādānasaṅkhyaṃ gacchanti,",
  "tika-vin05t:259_16": "sukkhakhāṇusukkharukkhādīsupi aggiṃ dātuṃ na vaṭṭati.",
  "tika-vin05t:259_17": "Sace pana “pathaviṃ appattameva nibbāpetvā gamissāmī”ti deti, vaṭṭati.",
  "tika-vin05t:259_18": "Pacchā nibbāpetuṃ na sakkoti,",
  "tika-vin05t:259_19": "avisayattā anāpatti.",
  "tika-vin05t:259_20": "Tiṇukkaṃ gahetvā gacchanto hatthe ḍayhamāne bhūmiyaṃ pāteti, anāpatti.",
  "tika-vin05t:259_21": "Patitaṭṭhāneyeva upādānaṃ datvā aggiṃ kātuṃ vaṭṭati.",
  "tika-vin05t:259_22": "Daḍḍhapathaviyā ca yattakaṃ ṭhānaṃ usumāya anugataṃ,",
  "tika-vin05t:259_23": "sabbaṃ vikopetuṃ vaṭṭati.",
  "tika-vin05t:260_0": "Yo pana ajānanako bhikkhu araṇisahitena aggiṃ nibbattetvā hatthena ukkhipitvā “kiṃ karomī”ti vadati,",
  "tika-vin05t:260_1": "“jālehī”ti vattabbo.",
  "tika-vin05t:260_2": "“Hattho ḍayhatī”ti vadati,",
  "tika-vin05t:260_3": "“yathā na ḍayhati,",
  "tika-vin05t:260_4": "tathā karohī”ti vattabbo.",
  "tika-vin05t:260_5": "“Bhūmiyaṃ pātehī”ti pana na vattabbo.",
  "tika-vin05t:260_6": "Sace hatthe ḍayhamāne pāteti,",
  "tika-vin05t:260_7": "“pathaviṃ dahissāmī”ti apātitattā anāpatti,",
  "tika-vin05t:260_8": "patitaṭṭhāne pana aggiṃ kātuṃ vaṭṭati.",
  "tika-vin05t:260_9": "“Imassa thambhassa āvāṭaṃ jāna,",
  "tika-vin05t:260_10": "mahāmattikaṃ jāna,",
  "tika-vin05t:260_11": "thusamattikaṃ jāna,",
  "tika-vin05t:260_12": "mahāmattikaṃ dehi,",
  "tika-vin05t:260_13": "thusamattikaṃ dehi,",
  "tika-vin05t:260_14": "mattikaṃ āhara,",
  "tika-vin05t:260_15": "paṃsuṃ āhara,",
  "tika-vin05t:260_16": "mattikāya attho,",
  "tika-vin05t:260_17": "paṃsunā attho,",
  "tika-vin05t:260_18": "imassa thambhassa āvāṭaṃ kappiyaṃ karohi,",
  "tika-vin05t:260_19": "imaṃ mattikaṃ kappiyaṃ karohi,",
  "tika-vin05t:260_20": "imaṃ paṃsuṃ kappiyaṃ karohī”ti evaṃ kappiyavohārena yaṃ kiñci kārāpetuṃ vaṭṭati.",
  "tika-vin05t:260_21": "Aññavihito kenaci saddhiṃ kiñci kathento pādaṅguṭṭhakena kattarayaṭṭhiyā vā pathaviṃ vilikhanto tiṭṭhati,",
  "tika-vin05t:260_22": "evaṃ asatiyā vilikhantassa bhindantassa vā anāpatti.",
  "tika-vin05t:261_0": "Iti pāḷimuttakavinayavinicchayasaṅgahe",
  "tika-vin05t:262_0": "Pathavīkhaṇanavinicchayakathā samattā.",
  "tika-vin05t:263_0": "15. Bhūtagāmavinicchayakathā",
  "tika-vin05t:264_0": "75.",
  "tika-vin05t:264_1": "Bhūtagāmoti pañcahi bījehi jātānaṃ rukkhalatādīnametaṃ adhivacanaṃ.",
  "tika-vin05t:264_2": "Tatrimāni pañca bījāni –",
  "tika-vin05t:264_3": "mūlabījaṃ khandhabījaṃ phaḷubījaṃ aggabījaṃ bījabījanti.",
  "tika-vin05t:264_4": "Tattha mūlabījaṃ nāma haliddi siṅgiveraṃ vacā vacattaṃ ativisaṃ kaṭukarohiṇī usīraṃ bhaddamuttakaṃ,",
  "tika-vin05t:264_5": "yāni vā panaññānipi atthi mūle jāyanti mūle sañjāyanti,",
  "tika-vin05t:264_6": "etaṃ mūlabījaṃ nāma.",
  "tika-vin05t:264_7": "Khandhabījaṃ nāma assattho nigrodho pilakkho udumbaro kacchako kapitthano,",
  "tika-vin05t:264_8": "yāni vā panaññānipi atthi khandhe jāyanti khandhe sañjāyanti,",
  "tika-vin05t:264_9": "etaṃ khandhabījaṃ nāma.",
  "tika-vin05t:264_10": "Phaḷubījaṃ nāma ucchu veḷu naḷo,",
  "tika-vin05t:264_11": "yāni vā panaññānipi atthi pabbe jāyanti pabbe sañjāyanti,",
  "tika-vin05t:264_12": "etaṃ phaḷubījaṃ nāma.",
  "tika-vin05t:264_13": "Aggabījaṃ nāma ajjukaṃ phaṇijjakaṃ hiriveraṃ,",
  "tika-vin05t:264_14": "yāni vā panaññānipi atthi agge jāyanti agge sañjāyanti,",
  "tika-vin05t:264_15": "etaṃ aggabījaṃ nāma.",
  "tika-vin05t:264_16": "Bījabījaṃ nāma pubbaṇṇaṃ aparaṇṇaṃ,",
  "tika-vin05t:264_17": "yāni vā panaññānipi atthi bīje jāyanti bīje sañjāyanti,",
  "tika-vin05t:264_18": "etaṃ bījabījaṃ nāma.",
  "tika-vin05t:264_19": "Tattha bhūtagāme bhūtagāmasaññī chindati vā chindāpeti vā bhindati vā bhindāpeti vā pacati vā pacāpeti vā,",
  "tika-vin05t:264_20": "pācittiyaṃ.",
  "tika-vin05t:264_21": "Bhūtagāmañhi vikopentassa pācittiyaṃ,",
  "tika-vin05t:264_22": "bhūtagāmaparimocitaṃ pañcavidhampi bījagāmaṃ vikopentassa dukkaṭaṃ.",
  "tika-vin05t:265_0": "76.",
  "tika-vin05t:265_1": "Bījagāmabhūtagāmo nāmesa atthi udakaṭṭho,",
  "tika-vin05t:265_2": "atthi thalaṭṭho.",
  "tika-vin05t:265_3": "Tattha udakaṭṭho sāsapamattikatilabījakādibhedā sapaṇṇikā ca apaṇṇikā ca sabbā sevālajāti,",
  "tika-vin05t:265_4": "antamaso udakapappaṭakaṃ upādāya “bhūtagāmo”ti veditabbo.",
  "tika-vin05t:265_5": "Udakapappaṭako nāma upari thaddho pharusavaṇṇo heṭṭhā mudu nīlavaṇṇo hoti.",
  "tika-vin05t:265_6": "Tattha yassa sevālassa mūlaṃ oruhitvā pathaviyaṃ patiṭṭhitaṃ,",
  "tika-vin05t:265_7": "tassa pathavī ṭhānaṃ.",
  "tika-vin05t:265_8": "Yo udake sañcarati,",
  "tika-vin05t:265_9": "tassa udakaṃ.",
  "tika-vin05t:265_10": "Pathaviyaṃ patiṭṭhitaṃ yattha katthaci vikopentassa,",
  "tika-vin05t:265_11": "uddharitvā vā ṭhānantaraṃ saṅkāmentassa pācittiyaṃ,",
  "tika-vin05t:265_12": "udake sañcarantaṃ vikopentasseva pācittiyaṃ.",
  "tika-vin05t:265_13": "Hatthehi pana ito cito caviyūhitvā nahāyituṃ vaṭṭati.",
  "tika-vin05t:265_14": "Sakalañhi udakaṃ tassa ṭhānaṃ,",
  "tika-vin05t:265_15": "tasmā na so ettāvatā ṭhānantaraṃ saṅkāmito hoti.",
  "tika-vin05t:265_16": "Udakato pana udakena vinā sañcicca ukkhipituṃ na vaṭṭati,",
  "tika-vin05t:265_17": "udakena saddhiṃ ukkhipitvā puna udake pakkhipituṃ vaṭṭati.",
  "tika-vin05t:265_18": "Uppalinipaduminiādīni jalajavallitiṇāni udakato uddharantassa vā tattheva vikopentassa vā pācittiyaṃ,",
  "tika-vin05t:265_19": "parehi uppāṭitāni vikopentassa dukkaṭaṃ.",
  "tika-vin05t:265_20": "Tāni hi bījagāme saṅgahaṃ gacchanti,",
  "tika-vin05t:265_21": "tilabījakasāsapamattikasevālopi udakato uddhaṭo amilāto aggabījasaṅgahaṃ gacchati.",
  "tika-vin05t:265_22": "Mahāpaccariyādīsu “anantakatilabījakaudakapappaṭakādīni dukkaṭavatthūnī”ti vuttaṃ,",
  "tika-vin05t:265_23": "tattha kāraṇaṃ na dissati.",
  "tika-vin05t:265_24": "Andhakaṭṭhakathāyaṃ “sampuṇṇabhūtagāmaṃ na hoti,",
  "tika-vin05t:265_25": "tasmā dukkaṭa”nti vuttaṃ,",
  "tika-vin05t:265_26": "tampi na sameti.",
  "tika-vin05t:265_27": "Bhūtagāme hi pācittiyaṃ bījagāme dukkaṭaṃ vuttaṃ.",
  "tika-vin05t:265_28": "Asampuṇṇabhūtagāmo nāma tatiyo koṭṭhāso neva pāḷiyaṃ,",
  "tika-vin05t:265_29": "na aṭṭhakathāsu āgato,",
  "tika-vin05t:265_30": "athetaṃ bījagāmasaṅgahaṃ gamissatīti,",
  "tika-vin05t:265_31": "tampi na yuttaṃ abhūtagāmamūlattā tādisassa bījagāmassāti.",
  "tika-vin05t:265_32": "Apica “garukalahukesu garuke ṭhātabba”nti etaṃ vinayalakkhaṇaṃ.",
  "tika-vin05t:266_0": "Thalaṭṭhe chinnarukkhānaṃ avasiṭṭho haritakhāṇu nāma hoti,",
  "tika-vin05t:266_1": "tattha kakudhakarañjapiyaṅgupanasādīnaṃ khāṇu uddhaṃ vaḍḍhati,",
  "tika-vin05t:266_2": "so bhūtagāmena saṅgahito.",
  "tika-vin05t:266_3": "Tālanāḷikerādīnaṃ khāṇu uddhaṃ na vaḍḍhati,",
  "tika-vin05t:266_4": "so bījagāmena saṅgahito.",
  "tika-vin05t:266_5": "Kadaliyā pana aphalitāya khāṇu bhūtagāmena saṅgahito,",
  "tika-vin05t:266_6": "phalitāya bījagāmena.",
  "tika-vin05t:266_7": "Kadalī pana phalitā yāva nīlapaṇṇā,",
  "tika-vin05t:266_8": "tāva bhūtagāmeneva saṅgahitā,",
  "tika-vin05t:266_9": "tathā phalito veḷu.",
  "tika-vin05t:266_10": "Yadā pana aggato paṭṭhāya sussati,",
  "tika-vin05t:266_11": "tadā bījagāmena saṅgahaṃ gacchati.",
  "tika-vin05t:266_12": "Katarabījagāmena?",
  "tika-vin05t:266_13": "Phaḷubījagāmena.",
  "tika-vin05t:266_14": "Kiṃ tato nibbattati? Na kiñci.",
  "tika-vin05t:266_15": "Yadi hi nibbatteyya,",
  "tika-vin05t:266_16": "bhūtagāmena saṅgahaṃ gaccheyya.",
  "tika-vin05t:266_17": "Indasālādirukkhe chinditvā rāsiṃ karonti,",
  "tika-vin05t:266_18": "kiñcāpi rāsikatadaṇḍakehi ratanappamāṇāpi sākhā nikkhamanti,",
  "tika-vin05t:266_19": "bījagāmeneva pana saṅgahaṃ gacchanti.",
  "tika-vin05t:266_20": "Maṇḍapatthāya vā vatiatthāya vā valliāropanatthāya vā bhūmiyaṃ nikhaṇanti,",
  "tika-vin05t:266_21": "mūlesu ceva paṇṇesu ca niggatesu puna bhūtagāmasaṅkhyaṃ gacchanti,",
  "tika-vin05t:266_22": "mūlamattesu pana paṇṇamattesu vā niggatesupi bījagāmena saṅgahitā eva.",
  "tika-vin05t:267_0": "Yāni kānici bījāni pathaviyaṃ vā udakena siñcitvā ṭhapitāni,",
  "tika-vin05t:267_1": "kapālādīsu vā allapaṃsuṃ pakkhipitvā nikkhittāni honti,",
  "tika-vin05t:267_2": "sabbāni mūlamatte vā paṇṇamatte vā niggatepi bījāniyeva.",
  "tika-vin05t:267_3": "Sacepi mūlāni ca upari aṅkuro ca niggacchati,",
  "tika-vin05t:267_4": "yāva aṅkuro harito na hoti,",
  "tika-vin05t:267_5": "tāva bījāniyeva.",
  "tika-vin05t:267_6": "Muggādīnaṃ pana paṇṇesu uṭṭhitesu,",
  "tika-vin05t:267_7": "vīhiādīnaṃ vā aṅkure harite nīlavaṇṇe jāte bhūtagāmasaṅgahaṃ gacchanti.",
  "tika-vin05t:267_8": "Tālaṭṭhīnaṃ paṭhamaṃ sūkaradāṭhā viya mūlaṃ niggacchati,",
  "tika-vin05t:267_9": "niggatepi yāva upari pattavaṭṭi na niggacchati,",
  "tika-vin05t:267_10": "tāva bījagāmo nāmayeva.",
  "tika-vin05t:267_11": "Nāḷikerassa tacaṃ bhinditvā dantasūci viya aṅkuro niggacchati,",
  "tika-vin05t:267_12": "yāva migasiṅgasadisā nīlapattavaṭṭi na hoti,",
  "tika-vin05t:267_13": "tāva bījagāmoyeva.",
  "tika-vin05t:267_14": "Mūle aniggatepi tādisāya pattavaṭṭiyā jātāya amūlakabhūtagāme saṅgahaṃ gacchati.",
  "tika-vin05t:268_0": "Ambaṭṭhiādīni vīhiādīhi vinicchinitabbāni.",
  "tika-vin05t:268_1": "Vandākā vā aññā vā yā kāci rukkhe jāyitvā rukkhaṃ ottharati,",
  "tika-vin05t:268_2": "rukkhova tassā ṭhānaṃ,",
  "tika-vin05t:268_3": "taṃ vikopentassa vā tato uddharantassa vā pācittiyaṃ.",
  "tika-vin05t:268_4": "Ekā amūlikā latā hoti,",
  "tika-vin05t:268_5": "aṅguliveṭhako viya vanappagumbadaṇḍake veṭheti,",
  "tika-vin05t:268_6": "tassāpi ayameva vinicchayo.",
  "tika-vin05t:268_7": "Gehapamukhapākāravedikā cetiyādīsu nīlavaṇṇo sevālo hoti,",
  "tika-vin05t:268_8": "yāva dve tīṇi pattāni na sañjāyanti,",
  "tika-vin05t:268_9": "tāva aggabījasaṅgahaṃ gacchati.",
  "tika-vin05t:268_10": "Pattesu jātesu pācittiyavatthu,",
  "tika-vin05t:268_11": "tasmā tādisesu ṭhānesu sudhālepampi dātuṃ na vaṭṭati,",
  "tika-vin05t:268_12": "anupasampannena littassa upari sinehalepo dātuṃ vaṭṭati.",
  "tika-vin05t:268_13": "Sace nidāghasamaye sukkhasevālo tiṭṭhati,",
  "tika-vin05t:268_14": "taṃ sammuñjanīādīhi ghaṃsitvā apanetuṃ vaṭṭati.",
  "tika-vin05t:268_15": "Pānīyaghaṭādīnaṃ bahi sevālo dukkaṭavatthu,",
  "tika-vin05t:268_16": "anto abbohāriko,",
  "tika-vin05t:268_17": "dantakaṭṭhapūvādīsu kaṇṇakampi abbohārikameva.",
  "tika-vin05t:268_18": "Vuttañhetaṃ “sace gerukaparikammakatā bhitti kaṇṇakitā hoti,",
  "tika-vin05t:268_19": "coḷakaṃ temetvā pīḷetvā pamajjitabbā”ti.",
  "tika-vin05t:269_0": "77.",
  "tika-vin05t:269_1": "Pāsāṇajāti pāsāṇadaddusevālaseleyyakādīni aharitavaṇṇāni apattakāni ca dukkaṭavatthukāni.",
  "tika-vin05t:269_2": "Ahicchattakaṃ yāva makuṭaṃ hoti,",
  "tika-vin05t:269_3": "tāva dukkaṭavatthu,",
  "tika-vin05t:269_4": "pupphitakālato paṭṭhāya abbohārikaṃ,",
  "tika-vin05t:269_5": "allarukkhato pana ahicchattakaṃ gaṇhanto rukkhatacaṃ vikopeti,",
  "tika-vin05t:269_6": "tasmā tattha pācittiyaṃ.",
  "tika-vin05t:269_7": "Rukkhapapaṭikāyapi eseva nayo.",
  "tika-vin05t:269_8": "Yā pana indasālakakudhādīnaṃ papaṭikā rukkhato muccitvā tiṭṭhati,",
  "tika-vin05t:269_9": "taṃ gaṇhantassa anāpatti.",
  "tika-vin05t:269_10": "Niyyāsampi rukkhato muccitvā ṭhitaṃ sukkharukkhe vā laggaṃ gaṇhituṃ vaṭṭati,",
  "tika-vin05t:269_11": "allarukkhato na vaṭṭati.",
  "tika-vin05t:269_12": "Lākhāyapi eseva nayo.",
  "tika-vin05t:269_13": "Rukkhaṃ cāletvā paṇḍupalāsaṃ vā pariṇatakaṇikārādipupphaṃ vā pātentassa pācittiyameva.",
  "tika-vin05t:269_14": "Hatthakukkuccena mudukesu indasālanuhīkhandhādīsu vā tatthajātakatālapaṇṇādīsu vā akkharaṃ chindantassapi eseva nayo.",
  "tika-vin05t:269_15": "Sāmaṇerānaṃ pupphaṃ ocinantānaṃ sākhaṃ onāmetvā dātuṃ vaṭṭati.",
  "tika-vin05t:269_16": "Tehi pana pupphehi pānīyaṃ na vāsetabbaṃ,",
  "tika-vin05t:269_17": "pānīyavāsatthikena sāmaṇeraṃ ukkhipitvā ocināpetabbāni.",
  "tika-vin05t:269_18": "Phalasākhāpi attanā khāditukāmena na onāmetabbā,",
  "tika-vin05t:269_19": "sāmaṇeraṃ ukkhipitvā phalaṃ gāhāpetabbaṃ.",
  "tika-vin05t:269_20": "Kiñci gacchaṃ vālataṃ vā uppāṭentehi sāmaṇerehi saddhiṃ gahetvā ākaḍḍhituṃ na vaṭṭati,",
  "tika-vin05t:269_21": "tesaṃ pana ussāhajananatthaṃ anākaḍḍhantena kaḍḍhanākāraṃ dassentena viya agge gahetuṃ vaṭṭati.",
  "tika-vin05t:269_22": "Yesaṃ rukkhānaṃ sākhā ruhati,",
  "tika-vin05t:269_23": "tesaṃ sākhaṃ makkhikabījanādīnaṃ atthāya kappiyaṃ akārāpetvā gahitaṃ,",
  "tika-vin05t:269_24": "tace vā patte vā antamaso nakhenapi vilekhantassa dukkaṭaṃ.",
  "tika-vin05t:269_25": "Allasiṅgiverādīsupi eseva nayo.",
  "tika-vin05t:269_26": "Sace pana kappiyaṃ kārāpetvā sītale padese ṭhapitassa mūlaṃ sañjāyati,",
  "tika-vin05t:269_27": "uparibhāge chindituṃ vaṭṭati.",
  "tika-vin05t:269_28": "Sace aṅkuro jāyati,",
  "tika-vin05t:269_29": "heṭṭhābhāge chindituṃ vaṭṭati,",
  "tika-vin05t:269_30": "mūle ca aṅkure ca jāte na vaṭṭati.",
  "tika-vin05t:270_0": "“Sammuñjanīsalākāyapi tiṇāni chindissāmī”ti bhūmiyaṃ sammajjanto sayaṃ vā chindati,",
  "tika-vin05t:270_1": "aññena vā chedāpeti,",
  "tika-vin05t:270_2": "na vaṭṭati.",
  "tika-vin05t:270_3": "Caṅkamantopi “chijjanakaṃ chijjatu,",
  "tika-vin05t:270_4": "bhijjanakaṃ bhijjatu,",
  "tika-vin05t:270_5": "caṅkamitaṭṭhānaṃ dassessāmī”ti sañcicca pādehi akkamanto tiṇavalliādīni sayaṃ vā chindati,",
  "tika-vin05t:270_6": "aññena vā chedāpeti,",
  "tika-vin05t:270_7": "na vaṭṭati.",
  "tika-vin05t:270_8": "Sacepi hi tiṇaṃ vā lataṃ vā ganthiṃ karontassa bhijjati,",
  "tika-vin05t:270_9": "ganthimpi kātuṃ na vaṭṭati.",
  "tika-vin05t:270_10": "Tālarukkhādīsu pana corānaṃ anāruhaṇatthāya dārumakkaṭakaṃ ākoṭenti,",
  "tika-vin05t:270_11": "kaṇṭake bandhanti,",
  "tika-vin05t:270_12": "bhikkhussa evaṃ kātuṃ na vaṭṭati.",
  "tika-vin05t:270_13": "Sace dārumakkaṭako rukkhe allīnamattova hoti,",
  "tika-vin05t:270_14": "rukkhaṃ na pīḷeti, vaṭṭati.",
  "tika-vin05t:270_15": "“Rukkhaṃ chinda,",
  "tika-vin05t:270_16": "lataṃ chinda,",
  "tika-vin05t:270_17": "kandaṃ vā mūlaṃ vā uppāṭehī”ti vattuṃ vaṭṭati aniyamitattā.",
  "tika-vin05t:270_18": "Niyametvā pana “imaṃ rukkhaṃ chindā”tiādi vattuṃ na vaṭṭati.",
  "tika-vin05t:270_19": "Nāmaṃ gahetvāpi “ambarukkhaṃ caturaṃsavalliṃ āluvakandaṃ muñjatiṇaṃ asukarukkhacchalliṃ chinda bhinda uppāṭehī”tiādivacanampi aniyamitameva hoti.",
  "tika-vin05t:270_20": "“Imaṃ ambarukkha”ntiādivacanameva hi niyamitaṃ nāma,",
  "tika-vin05t:270_21": "taṃ na vaṭṭati.",
  "tika-vin05t:270_22": "Pattampi pacitukāmo tiṇādīnaṃ upari sañcicca aggiṃ karonto sayaṃ vā pacati,",
  "tika-vin05t:270_23": "aññena vā pacāpeti,",
  "tika-vin05t:270_24": "na vaṭṭati.",
  "tika-vin05t:270_25": "Aniyametvā pana “mugge paca,",
  "tika-vin05t:270_26": "māse pacā”tiādi vattuṃ vaṭṭati,",
  "tika-vin05t:270_27": "“ime mugge pacā”ti evaṃ vattuṃ na vaṭṭati.",
  "tika-vin05t:270_28": "“Imaṃ mūlabhesajjaṃ jāna,",
  "tika-vin05t:270_29": "imaṃ mūlaṃ vā paṇṇaṃ vā dehi,",
  "tika-vin05t:270_30": "imaṃ rukkhaṃ vā lataṃ vā āhara,",
  "tika-vin05t:270_31": "iminā pupphena phalena vā attho,",
  "tika-vin05t:270_32": "imaṃ rukkhaṃ vā lataṃ vā phalaṃ vā kappiyaṃ karohī”ti evaṃ pana vattuṃ vaṭṭati.",
  "tika-vin05t:270_33": "Ettāvatā bhūtagāmaparimocitaṃ kataṃ hoti.",
  "tika-vin05t:271_0": "78.",
  "tika-vin05t:271_1": "Paribhuñjantena pana bījagāmaparimocanatthaṃ puna kappiyaṃ kārāpetabbaṃ.",
  "tika-vin05t:271_2": "Kappiyakaraṇañcettha iminā suttānusārena veditabbaṃ –",
  "tika-vin05t:272_0": "“Anujānāmi,",
  "tika-vin05t:272_1": "bhikkhave,",
  "tika-vin05t:272_2": "pañcahi samaṇakappehi phalaṃ paribhuñjituṃ aggiparijitaṃ satthaparijitaṃ nakhaparijitaṃ abījaṃ nibbaṭṭabījaññeva pañcama”nti.",
  "tika-vin05t:273_0": "Tattha aggiparijitanti agginā parijitaṃ adhibhūtaṃ daḍḍhaṃ phuṭṭhanti attho.",
  "tika-vin05t:273_1": "Satthaparijitanti satthena parijitaṃ adhibhūtaṃ chinnaṃ viddhaṃ vāti attho.",
  "tika-vin05t:273_2": "Esa nayo nakhaparijite.",
  "tika-vin05t:273_3": "Abījanibbaṭṭabījāni sayameva kappiyāni.",
  "tika-vin05t:273_4": "Agginā kappiyaṃ karontena kaṭṭhaggigomayaggiādīsu yena kenaci antamaso lohakhaṇḍenapi ādittena kappiyaṃ kātabbaṃ,",
  "tika-vin05t:273_5": "tañca kho ekadese phusantena “kappiya”nti vatvāva kātabbaṃ.",
  "tika-vin05t:273_6": "Satthena karontena yassa kassaci lohamayasatthassa antamaso sūcinakhacchedanānampi tuṇḍena vā dhārāya",
  "tika-vin05t:273_7": "vā chedaṃ vā vedhaṃ vā dassentena “kappiya”nti vatvāva kātabbaṃ.",
  "tika-vin05t:273_8": "Nakhena kappiyaṃ karontena pūtinakhena na kātabbaṃ,",
  "tika-vin05t:273_9": "manussānaṃ pana sīhabyagghadīpimakkaṭānaṃ sakuntānañca nakhā tikhiṇā honti,",
  "tika-vin05t:273_10": "tehi kātabbaṃ.",
  "tika-vin05t:273_11": "Assamahiṃsasūkaramigagorūpādīnaṃ khurā atikhiṇā,",
  "tika-vin05t:273_12": "tehi na kātabbaṃ,",
  "tika-vin05t:273_13": "katampi akataṃ hoti.",
  "tika-vin05t:273_14": "Hatthinakhā pana khurā na honti,",
  "tika-vin05t:273_15": "tehi ca vaṭṭati.",
  "tika-vin05t:273_16": "Yehi pana kātuṃ vaṭṭati,",
  "tika-vin05t:273_17": "tehi tatthajātakehipi uddharitvā gahitakepi chedaṃ vā vedhaṃ vā dassentena “kappiya”nti vatvāva kātabbaṃ.",
  "tika-vin05t:274_0": "Tattha sacepi bījānaṃ pabbatamatto rāsi,",
  "tika-vin05t:274_1": "rukkhasahassaṃ vā chinditvā ekābaddhaṃ katvā ucchūnaṃ vā mahābhāro bandhitvā ṭhapito hoti,",
  "tika-vin05t:274_2": "ekasmiṃ bīje vā rukkhasākhāya vā ucchumhi vā kappiye kate sabbaṃ kataṃ hoti.",
  "tika-vin05t:274_3": "Ucchū ca dārūni ca ekato baddhāni honti,",
  "tika-vin05t:274_4": "“ucchuṃ kappiyaṃ karissāmī”ti dāruṃ vijjhati,",
  "tika-vin05t:274_5": "vaṭṭatiyeva.",
  "tika-vin05t:274_6": "Sace pana yāya rajjuyā vā valliyā vā baddhāni,",
  "tika-vin05t:274_7": "taṃ vijjhati,",
  "tika-vin05t:274_8": "na vaṭṭati.",
  "tika-vin05t:274_9": "Ucchukhaṇḍānaṃ pacchiṃ pūretvā āharanti,",
  "tika-vin05t:274_10": "ekasmiṃ khaṇḍe kappiye kate sabbaṃ katameva.",
  "tika-vin05t:274_11": "Marīcapakkādīhi ca missetvā bhattaṃ āharanti,",
  "tika-vin05t:274_12": "“kappiyaṃ karohī”ti vutte sacepi bhattasitthe vijjhati,",
  "tika-vin05t:274_13": "vaṭṭatiyeva.",
  "tika-vin05t:274_14": "Tilataṇḍulādīsupi eseva nayo.",
  "tika-vin05t:274_15": "Yāguyā pakkhittāni pana ekābaddhāni hutvā na santiṭṭhanti,",
  "tika-vin05t:274_16": "tattha ekamekaṃ vijjhitvā kappiyaṃ kātabbameva.",
  "tika-vin05t:274_17": "Kapitthaphalādīnaṃ anto miñjaṃ kaṭāhaṃ muñcitvā sañcarati,",
  "tika-vin05t:274_18": "bhindāpetvā kappiyaṃ kārāpetabbaṃ,",
  "tika-vin05t:274_19": "ekābaddhaṃ hoti,",
  "tika-vin05t:274_20": "kaṭāhepi kātuṃ vaṭṭati.",
  "tika-vin05t:275_0": "Iti pāḷimuttakavinayavinicchayasaṅgahe",
  "tika-vin05t:276_0": "Bhūtagāmavinicchayakathā samattā.",
  "tika-vin05t:277_0": "16. Sahaseyyavinicchayakathā",
  "tika-vin05t:278_0": "79.",
  "tika-vin05t:278_1": "Duvidhaṃ sahaseyyakanti “yo pana bhikkhu anupasampannena uttaridirattatirattaṃ sahaseyyaṃ kappeyya,",
  "tika-vin05t:278_2": "pācittiyaṃ.",
  "tika-vin05t:278_3": "Yo pana bhikkhu mātugāmena sahaseyyaṃ kappeyya,",
  "tika-vin05t:278_4": "pācittiya”nti evaṃ vuttaṃ sahaseyyasikkhāpadadvayaṃ sandhāya vuttaṃ.",
  "tika-vin05t:278_5": "Tatrāyaṃ vinicchayo –",
  "tika-vin05t:278_6": "anupasampannena saddhiṃ tiṇṇaṃ rattīnaṃ upari catutthadivase atthaṅgate sūriye sabbacchannasabbaparicchanne",
  "tika-vin05t:278_7": "yebhuyyacchannayebhuyyaparicchanne vā senāsane pubbāpariyena vā ekakkhaṇe vā nipajjantassa pācittiyaṃ.",
  "tika-vin05t:278_8": "Tattha chadanaṃ anāhacca diyaḍḍhahatthubbedhena pākārādinā yena kenaci paricchannampi sabbaparicchannamicceva veditabbaṃ.",
  "tika-vin05t:278_9": "Yaṃ senāsanaṃ upari pañcahi chadanehi aññena vā kenaci sabbameva paricchannaṃ,",
  "tika-vin05t:278_10": "idaṃ sabbacchannaṃ nāma senāsanaṃ.",
  "tika-vin05t:278_11": "Aṭṭhakathāsu pana pākaṭavohāraṃ gahetvā vācuggatavasena “sabbacchannaṃ nāma pañcahi chadanehi channa”nti vuttaṃ.",
  "tika-vin05t:278_12": "Kiñcāpi vuttaṃ,",
  "tika-vin05t:278_13": "atha kho dussakuṭiyaṃ sayantassapi na sakkā anāpatti kātuṃ,",
  "tika-vin05t:278_14": "tasmā yaṃ kiñci paṭicchādanasamatthaṃ idha chadanañca paricchannañca veditabbaṃ.",
  "tika-vin05t:278_15": "Pañcavidhacchadaneyeva hi gayhamāne padaracchannepi sahaseyyā na bhaveyya,",
  "tika-vin05t:278_16": "tasmā yaṃ senāsanaṃ bhūmito paṭṭhāya yāvachadanaṃ āhacca pākārena vā aññena vā kenaci antamaso vatthenapi parikkhittaṃ,",
  "tika-vin05t:278_17": "idaṃ sabbaparicchannaṃ nāma senāsanaṃ.",
  "tika-vin05t:278_18": "Chadanaṃ anāhacca sabbantimena pariyāyena diyaḍḍhahatthubbedhena pākārādinā parikkhittampi sabbaparicchannameva.",
  "tika-vin05t:278_19": "Yassa pana upari bahutaraṃ ṭhānaṃ channaṃ,",
  "tika-vin05t:278_20": "appaṃ acchannaṃ,",
  "tika-vin05t:278_21": "samantato vā bahutaraṃ parikkhittaṃ,",
  "tika-vin05t:278_22": "appaṃ aparikkhittaṃ,",
  "tika-vin05t:278_23": "idaṃ yebhuyyenachannaṃ yebhuyyenaparicchannaṃ nāma.",
  "tika-vin05t:279_0": "Iminā lakkhaṇena samannāgato sacepi sattabhūmiko pāsādo ekūpacāro hoti,",
  "tika-vin05t:279_1": "satagabbhaṃ vā catusālaṃ,",
  "tika-vin05t:279_2": "ekaṃ senāsanamicceva saṅkhaṃ gacchati.",
  "tika-vin05t:279_3": "Evarūpe senāsane anupasampannena saddhiṃ catutthadivase atthaṅgate sūriye nipajjantassa pācittiyaṃ vuttaṃ.",
  "tika-vin05t:279_4": "Sace pana sambahulā sāmaṇerā,",
  "tika-vin05t:279_5": "eko bhikkhu,",
  "tika-vin05t:279_6": "sāmaṇeragaṇanāya pācittiyā.",
  "tika-vin05t:279_7": "Te ce uṭṭhāyuṭṭhāya nipajjanti,",
  "tika-vin05t:279_8": "tesaṃ payoge payoge bhikkhussa āpatti,",
  "tika-vin05t:279_9": "bhikkhussa uṭṭhāyuṭṭhāya nipajjane pana bhikkhusseva payogena bhikkhussa āpatti.",
  "tika-vin05t:279_10": "Sace sambahulā bhikkhū,",
  "tika-vin05t:279_11": "eko sāmaṇero,",
  "tika-vin05t:279_12": "ekopi sabbesaṃ āpattiṃ karoti.",
  "tika-vin05t:279_13": "Tassa uṭṭhāyuṭṭhāya nipajjanenapi bhikkhūnaṃ āpattiyeva.",
  "tika-vin05t:279_14": "Ubhayesaṃ sambahulabhāvepi eseva nayo.",
  "tika-vin05t:280_0": "80.",
  "tika-vin05t:280_1": "Apicettha ekāvāsādikampi catukkaṃ veditabbaṃ.",
  "tika-vin05t:280_2": "Yo hi ekasmiṃ āvāse ekeneva anupasampannena saddhiṃ tirattaṃ sahaseyyaṃ kappeti,",
  "tika-vin05t:280_3": "tassa catutthadivasato paṭṭhāya devasikā āpatti.",
  "tika-vin05t:280_4": "Yopi ekasmiṃyeva āvāse nānāanupasampannehi saddhiṃ tirattaṃ sahaseyyaṃ kappeti, tassapi.",
  "tika-vin05t:280_5": "Yopi nānāāvāsesu ekeneva anupasampannena saddhiṃ tirattaṃ sahaseyyaṃ kappeti, tassapi.",
  "tika-vin05t:280_6": "Yopi nānāāvāsesu nānāanupasampannehi saddhiṃ yojanasatampi gantvā sahaseyyaṃ kappeti,",
  "tika-vin05t:280_7": "tassapi catutthadivasato paṭṭhāya devasikā āpatti.",
  "tika-vin05t:281_0": "Ayañca sahaseyyāpatti nāma “bhikkhuṃ ṭhapetvā avaseso anupasampanno nāmā”ti vacanato antamaso pārājikavatthubhūtena tiracchānagatenapi saddhiṃ hoti,",
  "tika-vin05t:281_1": "tasmā sacepi godhābiḷālamaṅgusādīsu koci pavisitvā bhikkhuno vasanasenāsane ekūpacāraṭṭhāne sayati,",
  "tika-vin05t:281_2": "sahaseyyāva hoti.",
  "tika-vin05t:281_3": "Yadi pana thambhānaṃ upari katapāsādassa uparimatalena saddhiṃ asambaddhabhittikassa bhittiyā upariṭhitasusiratulāsīsassa",
  "tika-vin05t:281_4": "susirena pavisitvā tulāya abbhantare sayitvā teneva susirena nikkhamitvā gacchati,",
  "tika-vin05t:281_5": "heṭṭhāpāsāde sayitabhikkhussa anāpatti.",
  "tika-vin05t:281_6": "Sace chadane chiddaṃ hoti,",
  "tika-vin05t:281_7": "tena pavisitvā antochadane vasitvā teneva pakkamati,",
  "tika-vin05t:281_8": "nānūpacāre uparimatale chadanabbhantare sayitassa āpatti,",
  "tika-vin05t:281_9": "heṭṭhimatale sayitassa anāpatti.",
  "tika-vin05t:281_10": "Sace antopāsādeneva ārohitvā sabbatalāni paribhuñjanti,",
  "tika-vin05t:281_11": "ekūpacārāni honti,",
  "tika-vin05t:281_12": "tesu yattha katthaci sayitassa āpatti,",
  "tika-vin05t:281_13": "sabhāsaṅkhepena kate aḍḍhakuṭṭake senāsane sayitassa tulāvāḷasaghāṭādīsu kapotādayo sayanti,",
  "tika-vin05t:281_14": "āpattiyeva.",
  "tika-vin05t:281_15": "Parikkhepassa bahigate nibbakosabbhantare sayanti, anāpatti.",
  "tika-vin05t:281_16": "Parimaṇḍalaṃ vā caturassaṃ vā ekacchadanāya gabbhamālāya satagabbhaṃ cepi senāsanaṃ hoti,",
  "tika-vin05t:281_17": "tatra ce ekena sādhāraṇadvārena pavisitvā visuṃ pākārena aparicchinnagabbhūpacāre sabbagabbhepi pavisanti,",
  "tika-vin05t:281_18": "ekagabbhepi anupasampanne nipanne sabbagabbhesu nipannānaṃ āpatti.",
  "tika-vin05t:281_19": "Sace sapamukhā gabbhā honti,",
  "tika-vin05t:281_20": "pamukhañca upari acchannaṃ,",
  "tika-vin05t:281_21": "pamukhe sayito gabbhe sayitānaṃ āpattiṃ na karoti.",
  "tika-vin05t:281_22": "Sace pana gabbhacchadaneneva saddhiṃ sambandhachadanaṃ,",
  "tika-vin05t:281_23": "tatra sayito sabbesaṃ āpattiṃ karoti. Kasmā?",
  "tika-vin05t:281_24": "Sabbacchannattā ca sabbaparicchannattā ca.",
  "tika-vin05t:281_25": "Gabbhaparikkhepoyeva hissa parikkhepo.",
  "tika-vin05t:282_0": "81.",
  "tika-vin05t:282_1": "Yepi ekasāladvisālatisālacatusālasannivesā mahāpāsādā ekasmiṃ okāse pāde dhovitvā paviṭṭhena sakkā honti sabbattha anuparigantuṃ,",
  "tika-vin05t:282_2": "tesupi sahaseyyāpattiyā na muccati.",
  "tika-vin05t:282_3": "Sace tasmiṃ tasmiṃ ṭhāne upacāraṃ paricchinditvā katā honti,",
  "tika-vin05t:282_4": "ekūpacāraṭṭhāneyeva āpatti.",
  "tika-vin05t:282_5": "Dvīhi dvārehi yuttassa sudhāchadanamaṇḍapassa majjhe pākāraṃ karonti,",
  "tika-vin05t:282_6": "ekena dvārena pavisitvā ekasmiṃ paricchede anupasampanno sayati,",
  "tika-vin05t:282_7": "ekasmiṃ bhikkhu, anāpatti.",
  "tika-vin05t:282_8": "Pākāre godhādīnaṃ pavisanamattaṃ chiddaṃ hoti,",
  "tika-vin05t:282_9": "ekasmiñca paricchede godhā sayanti,",
  "tika-vin05t:282_10": "anāpattiyeva.",
  "tika-vin05t:282_11": "Na hi chiddena gehaṃ ekūpacāraṃ nāma hoti.",
  "tika-vin05t:282_12": "Sace pākāramajjhe chinditvā dvāraṃ yojenti,",
  "tika-vin05t:282_13": "ekūpacāratāya āpatti.",
  "tika-vin05t:282_14": "Taṃ dvāraṃ kavāṭena pidahitvā sayanti,",
  "tika-vin05t:282_15": "āpattiyeva.",
  "tika-vin05t:282_16": "Na hi dvārapidahanena gehaṃ nānūpacāraṃ nāma hoti,",
  "tika-vin05t:282_17": "dvāraṃ vā advāraṃ.",
  "tika-vin05t:282_18": "Kavāṭañhi saṃvaraṇavivaraṇehi yathāsukhaṃ vaḷañjanatthāya kataṃ,",
  "tika-vin05t:282_19": "na vaḷañjupacchedanatthāya.",
  "tika-vin05t:282_20": "Sace taṃ dvāraṃ puna iṭṭhakāhi pidahanti,",
  "tika-vin05t:282_21": "advāraṃ hoti,",
  "tika-vin05t:282_22": "purime nānūpacārabhāveyeva tiṭṭhati.",
  "tika-vin05t:282_23": "Dīghapamukhaṃ cetiyagharaṃ hoti,",
  "tika-vin05t:282_24": "ekaṃ kavāṭaṃ anto,",
  "tika-vin05t:282_25": "ekaṃ bahi,",
  "tika-vin05t:282_26": "dvinnaṃ kavāṭānaṃ antare anupasampanno antocetiyaghare sayantassa āpattiṃ karoti ekūpacārattā.",
  "tika-vin05t:283_0": "Ayañhettha saṅkhepo –",
  "tika-vin05t:283_1": "senāsanaṃ khuddakaṃ vā hotu mahantaṃ vā,",
  "tika-vin05t:283_2": "aññena saddhiṃ sambandhaṃ vā asambandhaṃ vā,",
  "tika-vin05t:283_3": "dīghaṃ vā vaṭṭaṃ vā caturassaṃ vā,",
  "tika-vin05t:283_4": "ekabhūmikaṃ vā anekabhūmikaṃ vā,",
  "tika-vin05t:283_5": "yaṃ yaṃ ekūpacāraṃ,",
  "tika-vin05t:283_6": "sabbattha sahaseyyāpatti hotīti.",
  "tika-vin05t:283_7": "Ettha ca yena kenaci paṭicchadanena sabbacchanne sabbaparicchanne pācittiyaṃ,",
  "tika-vin05t:283_8": "yebhuyyenachanne yebhuyyenaparicchanne pācittiyaṃ,",
  "tika-vin05t:283_9": "sabbacchanne yebhuyyenaparicchanne pācittiyaṃ,",
  "tika-vin05t:283_10": "sabbacchanne upaḍḍhaparicchanne pācittiyaṃ,",
  "tika-vin05t:283_11": "yebhuyyenachanne upaḍḍhaparicchanne pācittiyaṃ,",
  "tika-vin05t:283_12": "sabbaparicchanne yebhuyyenachanne pācittiyaṃ,",
  "tika-vin05t:283_13": "sabbaparicchanne upaḍḍhacchanne pācittiyaṃ,",
  "tika-vin05t:283_14": "yebhuyyenaparicchanne upaḍḍhacchanne pācittiyanti aṭṭha pācittiyāni.",
  "tika-vin05t:283_15": "Upaḍḍhacchanne upaḍḍhaparicchanne dukkaṭaṃ,",
  "tika-vin05t:283_16": "sabbacchanne cūḷakaparicchanne dukkaṭaṃ,",
  "tika-vin05t:283_17": "yebhuyyenachanne cūḷakaparicchanne dukkaṭaṃ,",
  "tika-vin05t:283_18": "sabbaparicchanne cūḷakacchanne dukkaṭaṃ,",
  "tika-vin05t:283_19": "yebhuyyenaparicchanne cūḷakacchanne dukkaṭanti pañca dukkaṭāni veditabbāni.",
  "tika-vin05t:283_20": "Sabbacchanne sabbaaparicchanne,",
  "tika-vin05t:283_21": "sabbaparicchanne sabbaacchanne,",
  "tika-vin05t:283_22": "yebhuyyenaacchanne yebhuyyenaaparicchanne,",
  "tika-vin05t:283_23": "upaḍḍhacchanne cūḷakaparicchanne,",
  "tika-vin05t:283_24": "upaḍḍhaparicchanne cūḷakacchanne cūḷakaparicchanne ca anāpatti.",
  "tika-vin05t:283_25": "Mātugāmena saha nipajjantassapi ayameva vinicchayo.",
  "tika-vin05t:283_26": "Ayañhettha viseso –",
  "tika-vin05t:283_27": "anupasampannena saddhiṃ nipajjantassa catutthadivase āpatti,",
  "tika-vin05t:283_28": "mātugāmena saddhiṃ paṭhamadivaseti.",
  "tika-vin05t:283_29": "Yakkhipetīhi pana dissamānakarūpāhi tiracchānagatitthiyā ca methunadhammavatthubhūtāya eva dukkaṭaṃ,",
  "tika-vin05t:283_30": "sesāhi anāpatti.",
  "tika-vin05t:284_0": "Iti pāḷimuttakavinayavinicchayasaṅgahe",
  "tika-vin05t:285_0": "Sahaseyyavinicchayakathā samattā.",
  "tika-vin05t:286_0": "17. Mañcapīṭhādisaṅghikasenāsanesu paṭipajjitabbavinicchayakathā",
  "tika-vin05t:287_0": "82.",
  "tika-vin05t:287_1": "Vihāre saṅghike seyyaṃ,",
  "tika-vin05t:287_2": "santharitvāna pakkamoti saṅghike vihāre seyyaṃ santharitvāna aññattha vasitukāmatāya vihārato pakkamanaṃ.",
  "tika-vin05t:287_3": "Tatrāyaṃ vinicchayo –",
  "tika-vin05t:288_0": "“Yo pana bhikkhu saṅghike vihāre seyyaṃ santharitvā vā santharāpetvā vā taṃ pakkamanto neva uddhareyya na uddharāpeyya anāpucchaṃ vā gaccheyya,",
  "tika-vin05t:288_1": "pācittiya”nti –",
  "tika-vin05t:289_0": "Vacanato saṅghike vihāre seyyaṃ sayaṃ santharitvā aññena vā santharāpetvā uddharaṇādīni akatvā parikkhittassa ārāmassa parikkhepaṃ,",
  "tika-vin05t:289_1": "aparikkhittassa upacāraṃ atikkamantassa pācittiyaṃ.",
  "tika-vin05t:290_0": "Tattha seyyā nāma bhisi cimilikā uttarattharaṇaṃ bhūmattharaṇaṃ taṭṭikā cammakhaṇḍo nisīdanaṃ paccattharaṇaṃ tiṇasanthāro paṇṇasanthāroti dasavidhā.",
  "tika-vin05t:290_1": "Tattha bhisīti mañcakabhisi vā pīṭhakabhisi vā.",
  "tika-vin05t:290_2": "Cimilikā nāma sudhādiparikammakatāya bhūmiyā vaṇṇānurakkhaṇatthaṃ katā,",
  "tika-vin05t:290_3": "taṃ heṭṭhā pattharitvā upari kaṭasārakaṃ pattharanti.",
  "tika-vin05t:290_4": "Uttarattharaṇaṃ nāma mañcapīṭhānaṃ upari attharitabbakapaccattharaṇaṃ.",
  "tika-vin05t:290_5": "Bhūmattharaṇaṃ nāma bhūmiyaṃ attharitabbā kaṭasārakādivikati.",
  "tika-vin05t:290_6": "Taṭṭikā nāma tālapaṇṇehi vā vākehi vā katataṭṭikā.",
  "tika-vin05t:290_7": "Cammakhaṇḍo nāma sīhabyagghadīpitaracchacammādīsupi yaṃ kiñci cammaṃ.",
  "tika-vin05t:290_8": "Aṭṭhakathāsu hi senāsanaparibhoge paṭikkhittacammaṃ na dissati,",
  "tika-vin05t:290_9": "tasmā sīhabyagghacammādīnaṃ pariharaṇeyeva paṭikkhepo veditabbo.",
  "tika-vin05t:290_10": "Nisīdananti sadasaṃ veditabbaṃ.",
  "tika-vin05t:290_11": "Paccattharaṇanti pāvāro kojavoti ettakameva vuttaṃ.",
  "tika-vin05t:290_12": "Tiṇasanthāroti yesaṃ kesañci tiṇānaṃ santhāro.",
  "tika-vin05t:290_13": "Esa nayo paṇṇasanthārepi.",
  "tika-vin05t:290_14": "Evaṃ pana imaṃ dasavidhaṃ seyyaṃ saṅghike vihāre santharitvā vā santharāpetvā vā pakkamantena āpucchitvā pakkamitabbaṃ,",
  "tika-vin05t:290_15": "āpucchantena ca bhikkhumhi sati bhikkhu āpucchitabbo,",
  "tika-vin05t:290_16": "tasmiṃ asati sāmaṇero,",
  "tika-vin05t:290_17": "tasmiṃ asati ārāmiko,",
  "tika-vin05t:290_18": "tasmiṃ asati yena vihāro kārito,",
  "tika-vin05t:290_19": "so vihārasāmiko,",
  "tika-vin05t:290_20": "tassa vā kule yo koci āpucchitabbo,",
  "tika-vin05t:290_21": "tasmimpi asati catūsu pāsāṇesu mañcaṃ ṭhapetvā mañce avasesamañcapīṭhāni āropetvā upari bhisiādikaṃ dasavidhampi",
  "tika-vin05t:290_22": "seyyaṃ rāsiṃ katvā dārubhaṇḍaṃ mattikābhaṇḍaṃ paṭisāmetvā dvāravātapānāni pidahitvā gamiyavattaṃ pūretvā",
  "tika-vin05t:290_23": "gantabbaṃ.",
  "tika-vin05t:291_0": "Sace pana senāsanaṃ ovassati,",
  "tika-vin05t:291_1": "chadanatthañca tiṇaṃ vā iṭṭhakā vā ānītā honti,",
  "tika-vin05t:291_2": "sace ussahati,",
  "tika-vin05t:291_3": "chādetabbaṃ.",
  "tika-vin05t:291_4": "No ce sakkoti,",
  "tika-vin05t:291_5": "yo okāso anovassako,",
  "tika-vin05t:291_6": "tattha mañcapīṭhādīni nikkhipitvā gantabbaṃ.",
  "tika-vin05t:291_7": "Sace sabbampi ovassati,",
  "tika-vin05t:291_8": "ussahantena antogāme upāsakānaṃ ghare ṭhapetabbaṃ.",
  "tika-vin05t:291_9": "Sace tepi “saṅghikaṃ nāma, bhante, bhāriyaṃ,",
  "tika-vin05t:291_10": "aggidāhādīnaṃ bhāyāmā”ti na sampaṭicchanti,",
  "tika-vin05t:291_11": "abbhokāsepi pāsāṇānaṃ upari mañcaṃ ṭhapetvā sesaṃ pubbe vuttanayeneva nikkhipitvā tiṇehi ca paṇṇehi ca paṭicchādetvā gantuṃ vaṭṭati.",
  "tika-vin05t:291_12": "Yañhi tattha aṅgamattampi avasissati,",
  "tika-vin05t:291_13": "taṃ aññesaṃ tattha āgatabhikkhūnaṃ upakāraṃ bhavissatīti.",
  "tika-vin05t:291_14": "Uddharitvā gacchantena pana mañcapīṭhakavāṭaṃ sabbaṃ apanetvā saṃharitvā cīvaravaṃse laggetvāva gantabbaṃ.",
  "tika-vin05t:291_15": "Pacchā āgantvā vasanakabhikkhunāpi puna mañcapīṭhaṃ ṭhapayitvā gacchantena tatheva kātabbaṃ.",
  "tika-vin05t:291_16": "Antokuṭṭato seyyaṃ bahikuṭṭe paññapetvā vasantena gamanakāle puna gahitaṭṭhāneyeva paṭisāmetabbaṃ.",
  "tika-vin05t:291_17": "Uparipāsādato oropetvā heṭṭhāpāsāde vasantassapi eseva nayo.",
  "tika-vin05t:291_18": "Rattiṭṭhānadivāṭṭhānesu mañcapīṭhaṃ paññapetvā bahigamanakāle puna gahitaṭṭhāneyeva ṭhapetabbaṃ.",
  "tika-vin05t:292_0": "83.",
  "tika-vin05t:292_1": "Senāsanesu pana ayaṃ āpucchitabbānāpucchitabbavinicchayo –",
  "tika-vin05t:292_2": "yā tāva bhūmiyaṃ dīghasālā vā paṇṇasālā vā hoti,",
  "tika-vin05t:292_3": "yaṃ vā rukkhatthambhesu katagehaṃ upacikānaṃ uṭṭhānaṭṭhānaṃ hoti,",
  "tika-vin05t:292_4": "tato pakkamantena tāva āpucchitvāva pakkamitabbaṃ.",
  "tika-vin05t:292_5": "Tasmiñhi katipayāni divasāni ajaggiyamāne vammikāva santiṭṭhanti.",
  "tika-vin05t:292_6": "Yaṃ pana pāsāṇapiṭṭhiyaṃ vā pāsāṇatthambhesu vā katasenāsanaṃ siluccayaleṇaṃ vā sudhālittasenāsanaṃ vā,",
  "tika-vin05t:292_7": "yattha yattha upacikāsaṅkā natthi,",
  "tika-vin05t:292_8": "tato pakkamantassa āpucchitvāpi anāpucchitvāpi gantuṃ vaṭṭati,",
  "tika-vin05t:292_9": "āpucchanaṃ pana vattaṃ.",
  "tika-vin05t:292_10": "Sace tādisepi senāsane ekena passena upacikā ārohanti,",
  "tika-vin05t:292_11": "āpucchitvāva gantabbaṃ.",
  "tika-vin05t:292_12": "Yo pana āgantuko bhikkhu saṅghikasenāsanaṃ gahetvāva santaṃ bhikkhuṃ anuvattanto attano senāsanaṃ aggahetvā vasati,",
  "tika-vin05t:292_13": "yāva so na gaṇhāti,",
  "tika-vin05t:292_14": "tāva taṃ senāsanaṃ purimabhikkhusseva palibodho.",
  "tika-vin05t:292_15": "Yadā pana so senāsanaṃ gahetvā attano issariyena vasati,",
  "tika-vin05t:292_16": "tato paṭṭhāya āgantukasseva palibodho.",
  "tika-vin05t:292_17": "Sace ubhopi vibhajitvā gaṇhanti,",
  "tika-vin05t:292_18": "ubhinnampi palibodho.",
  "tika-vin05t:293_0": "Mahāpaccariyaṃ pana vuttaṃ –",
  "tika-vin05t:293_1": "sace dve tayo ekato hutvā paññapenti,",
  "tika-vin05t:293_2": "gamanakāle sabbehi āpucchitabbaṃ.",
  "tika-vin05t:293_3": "Tesu ce paṭhamaṃ gacchanto “pacchimo jaggissatī”ti ābhogaṃ katvā gacchati, vaṭṭati,",
  "tika-vin05t:293_4": "pacchimassa ābhogena mutti natthi.",
  "tika-vin05t:293_5": "Bahū ekaṃ pesetvā santharāpenti,",
  "tika-vin05t:293_6": "gamanakāle sabbehi vā āpucchitabbaṃ,",
  "tika-vin05t:293_7": "ekaṃ vā pesetvā āpucchitabbaṃ.",
  "tika-vin05t:293_8": "Aññato mañcapīṭhādīni ānetvā aññatra vasitvā gamanakāle tattheva netabbāni.",
  "tika-vin05t:293_9": "Sace aññato ānetvā vasamānassa añño vuḍḍhataro āgacchati,",
  "tika-vin05t:293_10": "na paṭibāhitabbo, “mayā, bhante,",
  "tika-vin05t:293_11": "aññāvāsato ānītaṃ,",
  "tika-vin05t:293_12": "pākatikaṃ kareyyāthā”ti vattabbaṃ.",
  "tika-vin05t:293_13": "Tena “evaṃ karissāmī”ti sampaṭicchite itarassa gantuṃ vaṭṭati.",
  "tika-vin05t:293_14": "Evaṃ aññattha haritvāpi saṅghikaparibhogena paribhuñjantassa hi naṭṭhaṃ vā jiṇṇaṃ vā corehi vā haṭaṃ gīvā neva hoti,",
  "tika-vin05t:293_15": "puggalikaparibhogena paribhuñjantassa pana gīvā hoti.",
  "tika-vin05t:293_16": "Aññassa mañcapīṭhaṃ pana saṅghikaparibhogena vā puggalikaparibhogena vā paribhuñjantassa naṭṭhaṃ gīvāyeva.",
  "tika-vin05t:293_17": "Antovihāre seyyaṃ santharitvā “ajjeva āgantvā paṭijaggissāmī”ti evaṃ sāpekkho nadīpāraṃ gāmantaraṃ vā gantvā yatthassa gamanacittaṃ uppannaṃ,",
  "tika-vin05t:293_18": "tattheva ṭhito kañci pesetvā āpucchati,",
  "tika-vin05t:293_19": "nadīpūrarājacorādīsu vā kenaci palibodho hoti upadduto,",
  "tika-vin05t:293_20": "na sakkoti paccāgantuṃ,",
  "tika-vin05t:293_21": "evaṃbhūtassa anāpatti.",
  "tika-vin05t:294_0": "Vihārassa upacāre pana upaṭṭhānasālāya vā maṇḍape vā rukkhamūle vā seyyaṃ santharitvā vā santharāpetvā",
  "tika-vin05t:294_1": "vā taṃ pakkamanto neva uddharati na uddharāpeti anāpucchaṃ vā gacchati, dukkaṭaṃ.",
  "tika-vin05t:294_2": "Vuttappakārañhi dasavidhaṃ seyyaṃ antogabbhādimhi guttaṭṭhāne paññapetvā gacchantassa yasmā seyyāpi senāsanampi upacikāhi palujjati,",
  "tika-vin05t:294_3": "vammikarāsiyeva hoti,",
  "tika-vin05t:294_4": "tasmā pācittiyaṃ vuttaṃ.",
  "tika-vin05t:294_5": "Bahi pana upaṭṭhānasālādīsu paññapetvā gacchantassa seyyāmattameva nasseyya ṭhānassa aguttatāya,",
  "tika-vin05t:294_6": "na senāsanaṃ,",
  "tika-vin05t:294_7": "tasmā ettha dukkaṭaṃ vuttaṃ.",
  "tika-vin05t:294_8": "Mañcapīṭhaṃ pana yasmā na sakkā sahasā upacikāhi khāyituṃ,",
  "tika-vin05t:294_9": "tasmā taṃ vihārepi santharitvā gacchantassa dukkaṭaṃ.",
  "tika-vin05t:294_10": "Vihārassūpacāre upaṭṭhānasālāyaṃ maṇḍape rukkhamūlepi santharitvā pakkamantassa dukkaṭameva.",
  "tika-vin05t:295_0": "84.",
  "tika-vin05t:295_1": "“Yo pana bhikkhu saṅghikaṃ mañcaṃ vā pīṭhaṃ vā bhisiṃ vā kocchaṃ vā ajjhokāse santharitvā vā santharāpetvā",
  "tika-vin05t:295_2": "vā taṃ pakkamanto neva uddhareyya na uddharāpeyya anāpucchaṃ vā gaccheyya,",
  "tika-vin05t:295_3": "pācittiya”nti vacanato saṅghikāni pana mañcapīṭhādīni cattāri ajjhokāse santharitvā vā santharāpetvā",
  "tika-vin05t:295_4": "vā uddharaṇādīni akatvā “ajjeva āgamissāmī”ti gacchantassapi thāmamajjhimassa purisassa leḍḍupātātikkame",
  "tika-vin05t:295_5": "pācittiyaṃ.",
  "tika-vin05t:295_6": "Ettha kocchaṃ nāma vākamayaṃ vā usīramayaṃ vā muñjamayaṃ vā pabbajamayaṃ vā heṭṭhā ca upari ca vitthataṃ",
  "tika-vin05t:295_7": "majjhe saṃkhittaṃ paṇavasaṇṭhānaṃ katvā baddhaṃ.",
  "tika-vin05t:295_8": "Taṃ kira majjhe sīhabyagghacammaparikkhittampi karonti,",
  "tika-vin05t:295_9": "akappiyacammaṃ nāmettha natthi.",
  "tika-vin05t:295_10": "Senāsanañhi sovaṇṇamayampi vaṭṭati,",
  "tika-vin05t:295_11": "tasmā taṃ mahagghaṃ hoti.",
  "tika-vin05t:296_0": "“Anujānāmi,",
  "tika-vin05t:296_1": "bhikkhave,",
  "tika-vin05t:296_2": "aṭṭha māse avassikasaṅkete maṇḍape vā rukkhamūle vā yattha kākā vā kulalā vā na ūhadanti,",
  "tika-vin05t:296_3": "tattha senāsanaṃ nikkhipitu”nti vacanato pana vassikavassānamāsāti evaṃ apaññāte cattāro hemantike,",
  "tika-vin05t:296_4": "cattāro gimhiketi aṭṭha māse sākhāmaṇḍape vā padaramaṇḍape vā rukkhamūle vā nikkhipituṃ vaṭṭati.",
  "tika-vin05t:296_5": "Yasmiṃ pana kākā vā kulalā vā aññe vā sakuntā dhuvanivāsena kulāvake katvā vasanti,",
  "tika-vin05t:296_6": "tassa rukkhassa mūle na nikkhipitabbaṃ.",
  "tika-vin05t:296_7": "“Aṭṭha māse”ti vacanato yesu janapadesu vassakāle na vassati,",
  "tika-vin05t:296_8": "tesu cattāro māse nikkhipituṃ na vaṭṭatiyeva.",
  "tika-vin05t:296_9": "“Avassikasaṅkete”ti vacanato yattha hemante devo vassati,",
  "tika-vin05t:296_10": "tattha hemantepi ajjhokāse nikkhipituṃ na vaṭṭati.",
  "tika-vin05t:296_11": "Gimhe pana sabbattha vigatavalāhakaṃ visuddhaṃ nataṃ hoti,",
  "tika-vin05t:296_12": "evarūpe kāle kenacideva karaṇīyena ajjhokāse mañcapīṭhaṃ nikkhipituṃ vaṭṭati.",
  "tika-vin05t:297_0": "85.",
  "tika-vin05t:297_1": "Abbhokāsikenapi vattaṃ jānitabbaṃ.",
  "tika-vin05t:297_2": "Tassa hi sace puggalikamañcako atthi,",
  "tika-vin05t:297_3": "tattheva sayitabbaṃ.",
  "tika-vin05t:297_4": "Saṅghikaṃ gaṇhantena vettena vā vākena vā vītamañcako gahetabbo,",
  "tika-vin05t:297_5": "tasmiṃ asati purāṇamañcako gahetabbo,",
  "tika-vin05t:297_6": "tasmiṃ asati navavāyimo vā onaddhako vā gahetabbo.",
  "tika-vin05t:297_7": "Gahetvā pana “ahaṃ ukkaṭṭharukkhamūliko ukkaṭṭhaabbhokāsiko”ti cīvarakuṭimpi akatvā asamaye ajjhokāse",
  "tika-vin05t:297_8": "vā rukkhamūle vā paññapetvā nipajjituṃ na vaṭṭati.",
  "tika-vin05t:297_9": "Sace pana catugguṇenapi cīvarena katā kuṭi atementaṃ rakkhituṃ na sakkoti,",
  "tika-vin05t:297_10": "sattāhavaddalikādīni bhavanti,",
  "tika-vin05t:297_11": "bhikkhuno kāyānugatikattā vaṭṭati.",
  "tika-vin05t:297_12": "Araññe paṇṇakuṭīsu vasantānaṃ sīlasampadāya pasannacittā manussā navaṃ mañcapīṭhaṃ denti “saṅghikaparibhogena paribhuñjathā”ti,",
  "tika-vin05t:297_13": "vasitvā gacchantehi sāmantavihāre sabhāgabhikkhūnaṃ pesetvā gantabbaṃ,",
  "tika-vin05t:297_14": "sabhāgānaṃ abhāvena anovassake nikkhipitvā gantabbaṃ,",
  "tika-vin05t:297_15": "anovassake asati rukkhe laggetvā gantabbaṃ.",
  "tika-vin05t:297_16": "Cetiyaṅgaṇe sammajjaniṃ gahetvā bhojanasālaṅgaṇaṃ vā uposathāgāraṅgaṇaṃ vā pariveṇadivāṭṭhānaaggisālādīsu",
  "tika-vin05t:297_17": "vā aññataraṃ sammajjitvā dhovitvā puna sammajjanimāḷakeyeva ṭhapetabbā.",
  "tika-vin05t:297_18": "Uposathāgārādīsu aññatarasmiṃ gahetvā avasesāni sammajjantassapi eseva nayo.",
  "tika-vin05t:298_0": "Yo pana bhikkhācāramaggaṃ sammajjanto gantukāmo hoti,",
  "tika-vin05t:298_1": "tena sammajjitvā sace antarāmagge sālā atthi,",
  "tika-vin05t:298_2": "tattha ṭhapetabbā.",
  "tika-vin05t:298_3": "Sace natthi,",
  "tika-vin05t:298_4": "valāhakānaṃ anuṭṭhitabhāvaṃ sallakkhetvā “yāvāhaṃ gāmato nikkhamāmi,",
  "tika-vin05t:298_5": "tāva na vassissatī”ti jānantena yattha katthaci nikkhipitvā puna paccāgacchantena pākatikaṭṭhāne ṭhapetabbā.",
  "tika-vin05t:298_6": "“Sace vassissatīti jānanto ajjhokāse ṭhapeti,",
  "tika-vin05t:298_7": "dukkaṭa”nti mahāpaccariyaṃ vuttaṃ.",
  "tika-vin05t:298_8": "Sace pana tatra tatreva sammajjanatthāya sammajjanī nikkhittā hoti,",
  "tika-vin05t:298_9": "taṃ taṃ ṭhānaṃ sammajjitvā tatra tatreva nikkhipituṃ vaṭṭati,",
  "tika-vin05t:298_10": "āsanasālaṃ sammajjantena vattaṃ jānitabbaṃ.",
  "tika-vin05t:298_11": "Tatridaṃ vattaṃ –",
  "tika-vin05t:298_12": "majjhato paṭṭhāya pādaṭṭhānābhimukhā vālikā haritabbā,",
  "tika-vin05t:298_13": "kacavaraṃ hatthehi gahetvā bahi chaḍḍetabbaṃ.",
  "tika-vin05t:299_0": "86.",
  "tika-vin05t:299_1": "Sace vuttappakāraṃ catubbidhampi saṅghikaṃ senāsanaṃ ajjhokāse vā rukkhamūle vā maṇḍape vā anupasampannena santharāpeti,",
  "tika-vin05t:299_2": "yena santharāpitaṃ,",
  "tika-vin05t:299_3": "tassa palibodho.",
  "tika-vin05t:299_4": "Sace pana upasampannena santharāpeti,",
  "tika-vin05t:299_5": "yena santhataṃ,",
  "tika-vin05t:299_6": "tassa palibodho.",
  "tika-vin05t:299_7": "Tatrāyaṃ vinicchayo –",
  "tika-vin05t:299_8": "thero bhojanasālāyaṃ bhattakiccaṃ katvā daharaṃ āṇāpeti “gaccha divāṭṭhāne mañcapīṭhaṃ paññapehī”ti.",
  "tika-vin05t:299_9": "So tathā katvā nisinno,",
  "tika-vin05t:299_10": "thero yathāruci vicaritvā tattha gantvā thavikaṃ vā uttarāsaṅgaṃ vā ṭhapeti,",
  "tika-vin05t:299_11": "tato paṭṭhāya therassa palibodho.",
  "tika-vin05t:299_12": "Nisīditvā sayaṃ gacchanto neva uddharati na uddharāpeti,",
  "tika-vin05t:299_13": "leḍḍupātātikkame pācittiyaṃ.",
  "tika-vin05t:299_14": "Sace pana thero tattha thavikaṃ vā uttarāsaṅgaṃ vā aṭṭhapetvā caṅkamantova daharaṃ “gaccha tva”nti bhaṇati,",
  "tika-vin05t:299_15": "tena “idaṃ, bhante,",
  "tika-vin05t:299_16": "mañcapīṭha”nti ācikkhitabbaṃ.",
  "tika-vin05t:299_17": "Sace thero vattaṃ jānāti,",
  "tika-vin05t:299_18": "“tvaṃ gaccha,",
  "tika-vin05t:299_19": "ahaṃ pākatikaṃ karissāmī”ti vattabbaṃ.",
  "tika-vin05t:299_20": "Sace bālo hoti anuggahitavatto, “gaccha,",
  "tika-vin05t:299_21": "mā idha tiṭṭha,",
  "tika-vin05t:299_22": "neva nisīdituṃ na nipajjituṃ demī”ti daharaṃ tajjetiyeva.",
  "tika-vin05t:299_23": "Daharena “bhante,",
  "tika-vin05t:299_24": "sukhaṃ sayathā”ti kappaṃ labhitvā vanditvā gantabbaṃ.",
  "tika-vin05t:299_25": "Tasmiṃ gate therasseva palibodho,",
  "tika-vin05t:299_26": "purimanayeneva cassa āpatti veditabbā.",
  "tika-vin05t:300_0": "Atha pana āṇattikkhaṇeyeva daharo “mayhaṃ bhaṇḍe bhaṇḍadhovanādi kiñci karaṇīyaṃ atthī”ti vadati,",
  "tika-vin05t:300_1": "thero pana taṃ “paññapetvā gacchāhī”ti vatvā bhojanasālato nikkhamitvā aññattha gacchati,",
  "tika-vin05t:300_2": "pāduddhārena kāretabbo.",
  "tika-vin05t:300_3": "Sace tattheva gantvā nisīdati,",
  "tika-vin05t:300_4": "purimanayeneva cassa leḍḍupātātikkame āpatti.",
  "tika-vin05t:300_5": "Sace pana thero sāmaṇeraṃ āṇāpeti,",
  "tika-vin05t:300_6": "sāmaṇere tattha mañcapīṭhaṃ paññapetvā nisinnepi bhojanasālato aññattha gacchanto pāduddhārena kāretabbo.",
  "tika-vin05t:300_7": "Gantvā nisinno puna gamanakāle leḍḍupātātikkame āpattiyā kāretabbo.",
  "tika-vin05t:300_8": "Sace pana āṇāpento “mañcapīṭhaṃ paññapetvā tattheva nisīdā”ti āṇāpeti,",
  "tika-vin05t:300_9": "yatricchati,",
  "tika-vin05t:300_10": "tatra gantvā āgantuṃ labhati.",
  "tika-vin05t:300_11": "Sayaṃ pana pākatikaṃ akatvā gacchantassa leḍḍupātātikkame pācittiyaṃ.",
  "tika-vin05t:300_12": "Antarasannipāte mañcapīṭhādīni paññapetvā nisinnehi gamanakāle ārāmikānaṃ “idaṃ paṭisāmethā”ti vattabbaṃ,",
  "tika-vin05t:300_13": "avatvā gacchantānaṃ leḍḍupātātikkame āpatti.",
  "tika-vin05t:301_0": "87.",
  "tika-vin05t:301_1": "Mahādhammassavanaṃ nāma hoti,",
  "tika-vin05t:301_2": "tattha uposathāgāratopi bhojanasālatopi āharitvā mañcapīṭhāni paññapenti,",
  "tika-vin05t:301_3": "āvāsikānaṃyeva palibodho.",
  "tika-vin05t:301_4": "Sace āgantukā “idaṃ amhākaṃ upajjhāyassa,",
  "tika-vin05t:301_5": "idaṃ ācariyassā”ti gaṇhanti,",
  "tika-vin05t:301_6": "tato paṭṭhāya tesaṃ palibodho.",
  "tika-vin05t:301_7": "Gamanakāle pākatikaṃ akatvā leḍḍupātaṃ atikkamantānaṃ āpatti.",
  "tika-vin05t:301_8": "Mahāpaccariyaṃ pana vuttaṃ “yāva aññe na nisīdanti,",
  "tika-vin05t:301_9": "tāva yehi paññattaṃ,",
  "tika-vin05t:301_10": "tesaṃ bhāro,",
  "tika-vin05t:301_11": "aññesu āgantvā nisinnesu nisinnakānaṃ bhāro.",
  "tika-vin05t:301_12": "Sace te anuddharitvā vā anuddharāpetvā vā gacchanti, dukkaṭaṃ. Kasmā?",
  "tika-vin05t:301_13": "Anāṇattiyā paññapitattā”ti.",
  "tika-vin05t:301_14": "Dhammāsane paññatte yāva ussārako vā dhammakathiko vā nāgacchati,",
  "tika-vin05t:301_15": "tāva paññāpakānaṃ palibodho.",
  "tika-vin05t:301_16": "Tasmiṃ āgantvā nisinne tassa palibodho.",
  "tika-vin05t:301_17": "Sakalaṃ ahorattaṃ dhammassavanaṃ hoti,",
  "tika-vin05t:301_18": "añño ussārako vā dhammakathiko vā uṭṭhāti,",
  "tika-vin05t:301_19": "añño nisīdati,",
  "tika-vin05t:301_20": "yo yo āgantvā nisīdati,",
  "tika-vin05t:301_21": "tassa tasseva bhāro.",
  "tika-vin05t:301_22": "Uṭṭhahantena pana “idamāsanaṃ tumhākaṃ bhāro”ti vatvā gantabbaṃ.",
  "tika-vin05t:301_23": "Sacepi itarasmiṃ anāgate paṭhamaṃ nisinno uṭṭhāya gacchati,",
  "tika-vin05t:301_24": "tasmiñca antoupacāraṭṭheyeva itaro āgantvā nisīdati,",
  "tika-vin05t:301_25": "uṭṭhāya gato āpattiyā na kāretabbo.",
  "tika-vin05t:301_26": "Sace pana itarasmiṃ anāgateyeva paṭhamaṃ nisinno uṭṭhāyāsanā leḍḍupātaṃ atikkamati,",
  "tika-vin05t:301_27": "āpattiyā kāretabbo.",
  "tika-vin05t:301_28": "“Sabbattha leḍḍupātātikkame paṭhamapāde dukkaṭaṃ,",
  "tika-vin05t:301_29": "dutiyapāde pācittiya”nti ayaṃ nayo mahāpaccariyaṃ vuttoti.",
  "tika-vin05t:302_0": "88.",
  "tika-vin05t:302_1": "Sace pana vuttappakārasenāsanato aññaṃ saṅghikaṃ cimilikaṃ vā uttarattharaṇaṃ vā bhūmattharaṇaṃ vā taṭṭikaṃ",
  "tika-vin05t:302_2": "vā cammakhaṇḍaṃ vā pādapuñchaniṃ vā phalakapīṭhaṃ vā ajjhokāse santharitvā vā santharāpetvā vā taṃ pakkamanto",
  "tika-vin05t:302_3": "neva uddharati na uddharāpeti anāpucchaṃ vā gacchati, dukkaṭaṃ.",
  "tika-vin05t:302_4": "Ādhārakaṃ pattapidhānakaṃ pādakaṭhalikaṃ tālavaṇṭaṃ bījanipattakaṃ yaṃ kiñci dārubhaṇḍaṃ antamaso pānīyauḷuṅkaṃ",
  "tika-vin05t:302_5": "pānīyasaṅkhaṃ ajjhokāse nikkhipitvā gacchantassapi dukkaṭaṃ.",
  "tika-vin05t:302_6": "Ajjhokāse rajanaṃ pacitvā rajanabhājanaṃ rajanauḷuṅko rajanadoṇikāti sabbaṃ aggisālāya paṭisāmetabbaṃ.",
  "tika-vin05t:302_7": "Sace aggisālā natthi,",
  "tika-vin05t:302_8": "anovassake pabbhāre nikkhipitabbaṃ.",
  "tika-vin05t:302_9": "Tasmimpi asati yattha olokentā bhikkhū passanti,",
  "tika-vin05t:302_10": "tādise ṭhāne ṭhapetvā gantuṃ vaṭṭati.",
  "tika-vin05t:302_11": "Aññapuggalike pana mañcapīṭhādisenāsanepi dukkaṭameva.",
  "tika-vin05t:302_12": "Ettha pana “yasmiṃ vissāsaggāho na ruhati,",
  "tika-vin05t:302_13": "tassa santake dukkaṭaṃ.",
  "tika-vin05t:302_14": "Yasmiṃ pana vissāsaggāho ruhati,",
  "tika-vin05t:302_15": "tassa santakaṃ attano puggalikameva hotī”ti mahāpaccariyādīsu vuttaṃ.",
  "tika-vin05t:302_16": "Attano puggalike pana anāpattiyeva.",
  "tika-vin05t:302_17": "Yo bhikkhu vā sāmaṇero vā ārāmiko vā lajjī hoti,",
  "tika-vin05t:302_18": "attano palibodhaṃ viya maññati,",
  "tika-vin05t:302_19": "tathārūpaṃ anāpucchitvā gacchantassapi anāpatti.",
  "tika-vin05t:302_20": "Yo pana ātape otāpento “āgantvā uddharissāmī”ti gacchati,",
  "tika-vin05t:302_21": "tassapi anāpatti.",
  "tika-vin05t:303_0": "Iti pāḷimuttakavinayavinicchayasaṅgahe",
  "tika-vin05t:304_0": "Mañcapīṭhādisaṅghikasenāsanesu",
  "tika-vin05t:305_0": "Paṭipajjitabbavinicchayakathā samattā.",
  "tika-vin05t:306_0": "18. Kālikavinicchayakathā",
  "tika-vin05t:307_0": "89.",
  "tika-vin05t:307_1": "Kālikānipi cattārīti ettha yāvakālikaṃ yāmakālikaṃ sattāhakālikaṃ yāvajīvikanti imāni cattāri kālikāni veditabbāni.",
  "tika-vin05t:307_2": "Tattha purebhattaṃ paṭiggahetvā paribhuñjitabbaṃ yaṃ kiñci khādanīyabhojanīyaṃ yāva majjhanhikasaṅkhato kālo,",
  "tika-vin05t:307_3": "tāva paribhuñjitabbato yāvakālikaṃ.",
  "tika-vin05t:307_4": "Saddhiṃ anulomapānehi aṭṭhavidhaṃ pānaṃ yāva rattiyā pacchimayāmasaṅkhāto yāmo,",
  "tika-vin05t:307_5": "tāva paribhuñjitabbato yāmo kālo assāti yāmakālikaṃ.",
  "tika-vin05t:307_6": "Sappiādi pañcavidhaṃ bhesajjaṃ paṭiggahetvā sattāhaṃ nidhetabbato sattāho kālo assāti sattāhakālikaṃ.",
  "tika-vin05t:307_7": "Ṭhapetvā udakaṃ avasesaṃ sabbampi paṭiggahitaṃ yāvajīvaṃ pariharitvā sati paccaye paribhuñjitabbato yāvajīvikanti vuccati.",
  "tika-vin05t:308_0": "90.",
  "tika-vin05t:308_1": "Tattha yāvakālikesu bhojanīyaṃ nāma odano kummāso sattu maccho maṃsanti.",
  "tika-vin05t:308_2": "Pañca bhojanāni yāmakālikaṃ sattāhakālikaṃ yāvajīvikañca ṭhapetvā avasesaṃ khādanīyaṃ nāma.",
  "tika-vin05t:308_3": "Ettha pana yaṃ tāva sakkhalimodakādi pubbaṇṇāparaṇṇamayaṃ khādanīyaṃ,",
  "tika-vin05t:308_4": "tattha vattabbameva natthi.",
  "tika-vin05t:308_5": "Yampi vanamūlādippabhedaṃ āmisagatikaṃ hoti.",
  "tika-vin05t:308_6": "Seyyathidaṃ –",
  "tika-vin05t:308_7": "mūlakhādanīyaṃ kandakhādanīyaṃ muḷālakhādanīyaṃ matthakakhādanīyaṃ khandhakhādanīyaṃ tacakhādanīyaṃ pattakhādanīyaṃ",
  "tika-vin05t:308_8": "pupphakhādanīyaṃ phalakhādanīyaṃ aṭṭhikhādanīyaṃ piṭṭhakhādanīyaṃ niyyāsakhādanīyanti,",
  "tika-vin05t:308_9": "idampi khādanīyasaṅkhyameva gacchati.",
  "tika-vin05t:309_0": "Tattha pana āmisagatikasallakkhaṇatthaṃ idaṃ mukhamattanidassanaṃ –",
  "tika-vin05t:309_1": "mūlakhādanīye tāva mūlakamūlaṃ khārakamūlaṃ caccumūlaṃ tambakamūlaṃ taṇḍuleyyakamūlaṃ vatthuleyyakamūlaṃ",
  "tika-vin05t:309_2": "vajakalimūlaṃ jajjharimūlanti evamādīni sūpeyyapaṇṇamūlāni āmisagatikāni.",
  "tika-vin05t:309_3": "Ettha ca vajakalimūle jaraṭṭhaṃ chinditvā chaḍḍenti,",
  "tika-vin05t:309_4": "taṃ yāvajīvikaṃ hoti.",
  "tika-vin05t:309_5": "Aññampi evarūpaṃ eteneva nayena veditabbaṃ.",
  "tika-vin05t:309_6": "Mūlakakhārakajajjharimūlānaṃ pana jaraṭṭhānipi āmisagatikānevāti vuttaṃ.",
  "tika-vin05t:309_7": "Yāni pana pāḷiyaṃ –",
  "tika-vin05t:310_0": "“Anujānāmi,",
  "tika-vin05t:310_1": "bhikkhave,",
  "tika-vin05t:310_2": "mūlāni bhesajjāni haliddiṃ siṅgiveraṃ vacaṃ vacattaṃ ativisaṃ kaṭukarohiṇiṃ usīraṃ bhaddamuttakaṃ,",
  "tika-vin05t:310_3": "yāni vā panaññānipi atthi mūlāni bhesajjāni neva khādanīye khādanīyatthaṃ pharanti,",
  "tika-vin05t:310_4": "na bhojanīye bhojanīyatthaṃ pharantī”ti –",
  "tika-vin05t:311_0": "Vuttāni,",
  "tika-vin05t:311_1": "tāni yāvajīvikāni.",
  "tika-vin05t:311_2": "Tesaṃ cūḷapañcamūlaṃ mahāpañcamūlantiādinā nayena gaṇiyamānānaṃ gaṇanāya anto natthi,",
  "tika-vin05t:311_3": "khādanīyatthañca bhojanīyatthañca apharaṇabhāvoyeva panetesaṃ lakkhaṇaṃ.",
  "tika-vin05t:311_4": "Tasmā yaṃ kiñci mūlaṃ tesu tesu janapadesu pakatiāhāravasena manussānaṃ khādanīyatthaṃ bhojanīyatthañca pharati,",
  "tika-vin05t:311_5": "taṃ yāvakālikaṃ,",
  "tika-vin05t:311_6": "itaraṃ yāvajīvikanti veditabbaṃ.",
  "tika-vin05t:311_7": "Subahuṃ vatvāpi hi imasmiṃyeva lakkhaṇe ṭhātabbaṃ.",
  "tika-vin05t:311_8": "Nāmasaññāsu pana vuccamānāsu taṃ taṃ nāmaṃ ajānantānaṃ sammohoyeva hoti,",
  "tika-vin05t:311_9": "tasmā nāmasaññāya ādaraṃ akatvā lakkhaṇameva dassitaṃ.",
  "tika-vin05t:311_10": "Yathā ca mūle,",
  "tika-vin05t:311_11": "evaṃ kandādīsupi lakkhaṇaṃ dassayissāma,",
  "tika-vin05t:311_12": "tasseva vasena vinicchayo veditabbo.",
  "tika-vin05t:311_13": "Yañca taṃ pāḷiyaṃ haliddādi aṭṭhavidhaṃ vuttaṃ,",
  "tika-vin05t:311_14": "tassa khandhatacapupphaphalādi sabbaṃ yāvajīvikanti vuttaṃ.",
  "tika-vin05t:312_0": "Kandakhādanīye duvidho kando dīgho ca bhisakiṃsukakandādi,",
  "tika-vin05t:312_1": "vaṭṭo ca uppalakaserukakandādi,",
  "tika-vin05t:312_2": "yaṃ gaṇṭhītipi vadanti.",
  "tika-vin05t:312_3": "Tattha sabbesaṃ kandānaṃ jiṇṇajaraṭṭhaṭṭhānañca challi ca sukhumamūlāni ca yāvajīvikāni,",
  "tika-vin05t:312_4": "taruṇo pana sukhakhādanīyo sālakalyāṇipotakakando kiṃsukapotakakando ambāṭakakando ketakakando māluvakando",
  "tika-vin05t:312_5": "bhisasaṅkhāto padumapuṇḍarīkakando piṇḍālumasāluādayo ca khīravallikando āluvakando siggukando tālakando",
  "tika-vin05t:312_6": "nīluppalarattuppalakumudasogandhikānaṃ kandā kadalikando veḷukando kaserukakandoti evamādayo tesu tesu",
  "tika-vin05t:312_7": "janapadesu pakatiāhāravasena manussānaṃ khādanīyatthañca bhojanīyatthañca pharaṇakakandā yāvakālikā.",
  "tika-vin05t:312_8": "Khīravallikando adhoto yāvajīviko,",
  "tika-vin05t:312_9": "dhoto yāvakāliko.",
  "tika-vin05t:312_10": "Khīrakākolijīvikausabhakalasuṇādikandā pana yāvajīvikā.",
  "tika-vin05t:312_11": "Te pāḷiyaṃ “yāni vā panaññānipi atthi mūlāni bhesajjānī”ti evaṃ mūlabhesajjasaṅgaheneva saṅgahitā.",
  "tika-vin05t:313_0": "Muḷālakhādanīye padumamuḷālaṃ puṇḍarīkamuḷālaṃ mūlasadisaṃyeva.",
  "tika-vin05t:313_1": "Erakamuḷālaṃ kandulamuḷālanti evamādi tesu tesu janapadesu pakatiāhāravasena manussānaṃ khādanīyatthaṃ bhojanīyatthañca pharaṇakamuḷālaṃ yāvakālikaṃ,",
  "tika-vin05t:313_2": "haliddisiṅgiveramakacicaturassavalliketakatālahintālakuntālanāḷikerapūgarukkhādimuḷālaṃ pana yāvajīvikaṃ.",
  "tika-vin05t:313_3": "Taṃ sabbampi pāḷiyaṃ “yāni vā panaññānipi atthi mūlāni bhesajjānī”ti evaṃ mūlabhesajjasaṅgaheneva saṅgahitaṃ.",
  "tika-vin05t:314_0": "Matthakakhādanīye tālahintālakuntālaketakanāḷikerapūgarukkhakhajjūrivettaerakakadalīnaṃ kaḷīrasaṅkhātā matthakā,",
  "tika-vin05t:314_1": "veṇukaḷīro naḷakaḷīro ucchukaḷīro mūlakakaḷīro sāsapakaḷīro satāvarikaḷīro sattannaṃ dhaññānaṃ kaḷīrāti",
  "tika-vin05t:314_2": "evamādi tesu tesu janapadesu pakatiāhāravasena manussānaṃ khādanīyatthaṃ bhojanīyatthañca pharaṇako rukkhavalliādīnaṃ",
  "tika-vin05t:314_3": "matthako yāvakāliko,",
  "tika-vin05t:314_4": "haliddisiṅgiveravacamakacilasuṇānaṃ kaḷīrā,",
  "tika-vin05t:314_5": "tālahintālakuntālanāḷikerakaḷīrānañca chinditvā pātito jaraṭṭhabundo yāvajīviko.",
  "tika-vin05t:315_0": "Khandhakhādanīye antopathavīgato sālakalyāṇīkhandho ucchukhandho nīluppalarattuppalakumudasogandhikānaṃ",
  "tika-vin05t:315_1": "daṇḍakakhandhāti evamādi tesu tesu janapadesu pakatiāhāravasena manussānaṃ khādanīyatthaṃ bhojanīyatthañca",
  "tika-vin05t:315_2": "pharaṇako khandho yāvakāliko,",
  "tika-vin05t:315_3": "uppalajātīnaṃ paṇṇadaṇḍako padumajātīnaṃ sabbopi daṇḍako karavindadaṇḍādayo ca avasesasabbakhandhā yāvajīvikā.",
  "tika-vin05t:316_0": "Tacakhādanīye ucchutacova eko yāvakāliko,",
  "tika-vin05t:316_1": "sopi saraso,",
  "tika-vin05t:316_2": "seso sabbo yāvajīviko.",
  "tika-vin05t:316_3": "Tesaṃ pana matthakakhandhatacānaṃ tiṇṇampi pāḷiyaṃ kasāvabhesajjena saṅgaho veditabbo.",
  "tika-vin05t:316_4": "Vuttañhetaṃ –",
  "tika-vin05t:317_0": "“Anujānāmi,",
  "tika-vin05t:317_1": "bhikkhave,",
  "tika-vin05t:317_2": "kasāvāni bhesajjāni nimbakasāvaṃ kuṭajakasāvaṃ paṭolakasāvaṃ phaggavakasāvaṃ nattamālakasāvaṃ,",
  "tika-vin05t:317_3": "yāni vā panaññānipi atthi kasāvāni bhesajjāni neva khādanīye khādanīyatthaṃ pharanti,",
  "tika-vin05t:317_4": "na bhojanīye bhojanīyatthaṃ pharantī”ti.",
  "tika-vin05t:318_0": "Ettha hi etesampi saṅgaho sijjhati. Vuttakasāvāni ca sabbakappiyānīti veditabbāni.",
  "tika-vin05t:319_0": "Pattakhādanīye mūlakaṃ khārako caccu tambako taṇḍuleyyako papunnāgo vatthuleyyako vajakali jajjhari sellu",
  "tika-vin05t:319_1": "siggu kāsamaddako ummācīnamuggo māso rājamāso ṭhapetvā mahānipphāvaṃ avasesanipphāvo aggimantho sunisannako",
  "tika-vin05t:319_2": "setavaraṇo nāḷikā bhūmiyaṃ jātaloṇīti etesaṃ pattāni,",
  "tika-vin05t:319_3": "aññāni ca evarūpāni tesu tesu janapadesu pakatiāhāravasena manussānaṃ khādanīyatthañca bhojanīyatthañca pharaṇakāni pattāni ekaṃsena yāvakālikāni,",
  "tika-vin05t:319_4": "yā panaññā mahānakhapiṭṭhimattapaṇṇā loṇirukkhe ca gacche ca ārohati,",
  "tika-vin05t:319_5": "tassā pattaṃ yāvajīvikaṃ.",
  "tika-vin05t:319_6": "Brahmipattañca yāvakālikanti dīpavāsino vadanti.",
  "tika-vin05t:319_7": "Ambapallavaṃ yāvakālikaṃ,",
  "tika-vin05t:319_8": "asokapallavaṃ pana yāvajīvikaṃ.",
  "tika-vin05t:319_9": "Yāni caññāni pāḷiyaṃ –",
  "tika-vin05t:320_0": "“Anujānāmi,",
  "tika-vin05t:320_1": "bhikkhave,",
  "tika-vin05t:320_2": "paṇṇāni bhesajjāni nimbapaṇṇaṃ kuṭajapaṇṇaṃ paṭolapaṇṇaṃ sulasipaṇṇaṃ kappāsapaṇṇaṃ,",
  "tika-vin05t:320_3": "yāni vā panaññānipi atthi paṇṇāni bhesajjāni neva khādanīye khādanīyatthaṃ pharanti,",
  "tika-vin05t:320_4": "na bhojanīye bhojanīyatthaṃ pharantī”ti –",
  "tika-vin05t:321_0": "Vuttāni,",
  "tika-vin05t:321_1": "tāni yāvajīvikāni.",
  "tika-vin05t:321_2": "Na kevalañca paṇṇāni,",
  "tika-vin05t:321_3": "tesaṃ pupphaphalānipi.",
  "tika-vin05t:321_4": "Yāvajīvikapaṇṇānaṃ pana phaggavapaṇṇaṃ ajjukapaṇṇaṃ phaṇijjakapaṇṇaṃ tambūlapaṇṇaṃ paduminipaṇṇanti evaṃ gaṇanavasena anto natthi.",
  "tika-vin05t:322_0": "Pupphakhādanīye mūlakapupphaṃ khārakapupphaṃ caccupupphaṃ tambakapupphaṃ vajakalipupphaṃ jajjharipupphaṃ",
  "tika-vin05t:322_1": "cūḷanipphāvapupphaṃ mahānipphāvapupphaṃ kaserukapupphaṃ nāḷikeratālaketakānaṃ taruṇapupphāni setavaraṇapupphaṃ",
  "tika-vin05t:322_2": "siggupupphaṃ uppalapadumajātikānaṃ pupphānaṃ kaṇṇikāmattaṃ agandhipupphaṃ karīrapupphaṃ jīvantī pupphanti",
  "tika-vin05t:322_3": "evamādi tesu tesu janapadesu pakatiāhāravasena manussānaṃ khādanīyatthaṃ bhojanīyatthañca pharaṇapupphaṃ",
  "tika-vin05t:322_4": "yāvakālikaṃ,",
  "tika-vin05t:322_5": "asokabakulakuyyakapunnāgacampakajātikaravīrakaṇikārakundanavamālikamallikādīnaṃ pana pupphaṃ yāvajīvikaṃ,",
  "tika-vin05t:322_6": "tassa gaṇanāya anto natthi.",
  "tika-vin05t:322_7": "Pāḷiyaṃ panassa kasāvabhesajjena saṅgaho veditabbo.",
  "tika-vin05t:323_0": "Phalakhādanīye panasalabujatālanāḷikeraambajambuambāṭakatintiṇikamātuluṅgakapitthalābukumbhaṇḍapussaphalatimbarūsakatipusavātiṅgaṇacocamocamadhukādīnaṃ phalāni,",
  "tika-vin05t:323_1": "yāni loke tesu tesu janapadesu pakatiāhāravasena manussānaṃ khādanīyatthaṃ bhojanīyatthañca pharanti,",
  "tika-vin05t:323_2": "sabbāni tāni yāvakālikāni,",
  "tika-vin05t:323_3": "nāmagaṇanavasena tesaṃ na sakkā pariyantaṃ dassetuṃ.",
  "tika-vin05t:323_4": "Yāni pana pāḷiyaṃ –",
  "tika-vin05t:324_0": "“Anujānāmi,",
  "tika-vin05t:324_1": "bhikkhave,",
  "tika-vin05t:324_2": "phalāni bhesajjāni bilaṅgaṃ pippaliṃ marīcaṃ harītakaṃ vibhītakaṃ āmalakaṃ goṭṭhaphalaṃ,",
  "tika-vin05t:324_3": "yāni vā panaññānipi atthi phalāni bhesajjāni neva khādanīye khādanīyatthaṃ pharanti,",
  "tika-vin05t:324_4": "na bhojanīye bhojanīyatthaṃ pharantī”ti –",
  "tika-vin05t:325_0": "Vuttāni,",
  "tika-vin05t:325_1": "tāni yāvajīvikāni.",
  "tika-vin05t:325_2": "Tesampi aparipakkāni acchivabimbavaraṇaketakakāsmarīādīnaṃ phalāni jātiphalaṃ kaṭukaphalaṃ eḷā takkolanti",
  "tika-vin05t:325_3": "evaṃ nāmavasena na sakkā pariyantaṃ dassetuṃ.",
  "tika-vin05t:326_0": "Aṭṭhikhādanīye labujaṭṭhi panasaṭṭhi ambāṭakaṭṭhi sālaṭṭhi khajjūrīketakatimbarūsakānaṃ taruṇaphalaṭṭhi",
  "tika-vin05t:326_1": "tintiṇikaṭṭhi bimbaphalaṭṭhi uppalapadumajātīnaṃ pokkharaṭṭhīti evamādīni tesu tesu janapadesu manussānaṃ",
  "tika-vin05t:326_2": "pakatiāhāravasena khādanīyatthaṃ bhojanīyatthañca pharaṇakāni aṭṭhīni yāvakālikāni,",
  "tika-vin05t:326_3": "madhukaṭṭhi punnāgaṭṭhi harītakādīnaṃ aṭṭhīni siddhatthakaṭṭhi rājikaṭṭhīti evamādīni aṭṭhīni yāvajīvikāni.",
  "tika-vin05t:326_4": "Tesaṃ pāḷiyaṃ phalabhesajjeneva saṅgaho veditabbo.",
  "tika-vin05t:327_0": "Piṭṭhakhādanīye sattannaṃ tāva dhaññānaṃ dhaññānulomānaṃ aparaṇṇānañca piṭṭhaṃ panasapiṭṭhaṃ labujapiṭṭhaṃ",
  "tika-vin05t:327_1": "ambāṭakapiṭṭhaṃ sālapiṭṭhaṃ dhotakatālapiṭṭhaṃ khīravallipiṭṭhañcāti evamādīni tesu tesu janapadesu pakatiāhāravasena",
  "tika-vin05t:327_2": "manussānaṃ khādanīyatthaṃ bhojanīyatthañca pharaṇakāni piṭṭhāni yāvakālikāni,",
  "tika-vin05t:327_3": "adhotakaṃ tālapiṭṭhaṃ khīravallipiṭṭhaṃ assagandhādipiṭṭhāni ca yāvajīvikāni.",
  "tika-vin05t:327_4": "Tesaṃ pāḷiyaṃ kasāvehi mūlaphalehi ca saṅgaho veditabbo.",
  "tika-vin05t:328_0": "Niyyāsakhādanīye – eko ucchuniyyāsova sattāhakāliko, sesā –",
  "tika-vin05t:329_0": "“Anujānāmi,",
  "tika-vin05t:329_1": "bhikkhave,",
  "tika-vin05t:329_2": "jatūni bhesajjāni hiṅguṃ hiṅgujatuṃ hiṅgusipāṭikaṃ takaṃ takapattiṃ takapaṇṇiṃ sajjulasaṃ,",
  "tika-vin05t:329_3": "yāni vā panaññānipi atthi jatūni bhesajjānī”ti –",
  "tika-vin05t:330_0": "Evaṃ pāḷiyaṃ vuttā niyyāsā yāvajīvikā.",
  "tika-vin05t:330_1": "Tattha yevāpanakavasena saṅgahitānaṃ ambaniyyāso kaṇikāraniyyāsoti evaṃ nāmavasena na sakkā pariyantaṃ dassetuṃ.",
  "tika-vin05t:330_2": "Evaṃ imesu mūlakhādanīyādīsu yaṃ kiñci yāvakālikaṃ,",
  "tika-vin05t:330_3": "sabbampi imasmiṃ atthe avasesaṃ khādanīyaṃ nāmāti saṅgahitaṃ.",
  "tika-vin05t:331_0": "91.",
  "tika-vin05t:331_1": "Yāmakālikesu pana aṭṭha pānāni nāma ambapānaṃ jambupānaṃ cocapānaṃ mocapānaṃ madhukapānaṃ muddikapānaṃ",
  "tika-vin05t:331_2": "sālūkapānaṃ phārusakapānanti imāni aṭṭha pānāni.",
  "tika-vin05t:331_3": "Tattha ambapānanti āmehi vā pakkehi vā ambehi katapānaṃ.",
  "tika-vin05t:331_4": "Tattha āmehi karontena ambataruṇāni bhinditvā udake pakkhipitvā ātape ādiccapākena pacitvā parissāvetvā",
  "tika-vin05t:331_5": "tadahupaṭiggahitakehi madhusakkārakappūrādīhi yojetvā kātabbaṃ,",
  "tika-vin05t:331_6": "evaṃ kataṃ purebhattameva kappati.",
  "tika-vin05t:331_7": "Anupasampannehi kataṃ labhitvā pana purebhattaṃ paṭiggahitaṃ purebhattaṃ sāmisaparibhogenapi vaṭṭati,",
  "tika-vin05t:331_8": "pacchābhattaṃ nirāmisaparibhogena yāva aruṇuggamanā vaṭṭati.",
  "tika-vin05t:331_9": "Esa nayo sabbapānesu.",
  "tika-vin05t:331_10": "Jambupānanti jambuphalehi katapānaṃ.",
  "tika-vin05t:331_11": "Cocapānanti aṭṭhikakadaliphalehi katapānaṃ.",
  "tika-vin05t:331_12": "Mocapānanti anaṭṭhikehi kadaliphalehi katapānaṃ.",
  "tika-vin05t:331_13": "Madhukapānanti madhukānaṃ jātirasena katapānaṃ.",
  "tika-vin05t:331_14": "Taṃ pana udakasambhinnaṃ vaṭṭati,",
  "tika-vin05t:331_15": "suddhaṃ na vaṭṭati.",
  "tika-vin05t:331_16": "Muddikapānanti muddikā udake madditvā ambapānaṃ viya katapānaṃ.",
  "tika-vin05t:331_17": "Sālūkapānanti rattuppalanīluppalādīnaṃ sālūke madditvā katapānaṃ.",
  "tika-vin05t:331_18": "Phārusakapānanti phārusakaphalehi ambapānaṃ viya katapānaṃ.",
  "tika-vin05t:331_19": "Imāni aṭṭha pānāni sītānipi ādiccapākānipi vaṭṭanti,",
  "tika-vin05t:331_20": "aggipākāni na vaṭṭanti.",
  "tika-vin05t:332_0": "Avasesāni vettatintiṇikamātuluṅgakapitthakosambakaramandādikhuddakaphalapānāni aṭṭhapānagaakāneva.",
  "tika-vin05t:332_1": "Tāni kiñcāpi pāḷiyaṃ na vuttāni,",
  "tika-vin05t:332_2": "atha kho kappiyaṃ anulomenti,",
  "tika-vin05t:332_3": "tasmā kappanti.",
  "tika-vin05t:332_4": "“Anujānāmi,",
  "tika-vin05t:332_5": "bhikkhave,",
  "tika-vin05t:332_6": "sabbaṃ phalarasaṃ ṭhapetvā dhaññaphalarasa”nti vuttattā ṭhapetvā sānulomadhaññaphalarasaṃ aññaṃ phalapānaṃ nāma akappiyaṃ natthi,",
  "tika-vin05t:332_7": "sabbaṃ yāmakālikameva.",
  "tika-vin05t:332_8": "Tattha sānulomadhaññaphalaraso nāma sattannañceva dhaññānaṃ tālanāḷikerapanasalabujaalābukumbhaṇḍapussaphalatipusaeḷālukāti",
  "tika-vin05t:332_9": "navannañca mahāphalānaṃ sabbesañca pubbaṇṇāparaṇṇānaṃ anulomadhaññānaṃ raso yāvakāliko,",
  "tika-vin05t:332_10": "tasmā pacchābhattaṃ na vaṭṭati.",
  "tika-vin05t:332_11": "“Anujānāmi,",
  "tika-vin05t:332_12": "bhikkhave,",
  "tika-vin05t:332_13": "sabbaṃ pattarasaṃ ṭhapetvā ḍākarasa”nti vuttattā pakkaḍākarasaṃ ṭhapetvā yāvakālikapattānampi sītodakena madditvā kataraso vā ādiccapāko vā vaṭṭati.",
  "tika-vin05t:332_14": "“Anujānāmi,",
  "tika-vin05t:332_15": "bhikkhave,",
  "tika-vin05t:332_16": "sabbaṃ puppharasaṃ ṭhapetvā madhukapuppharasa”nti vuttattā madhukapuppharasaṃ ṭhapetvā sabbopi puppharaso vaṭṭati.",
  "tika-vin05t:333_0": "92.",
  "tika-vin05t:333_1": "Sattāhakālikaṃ nāma sappi navanītaṃ telaṃ madhu phāṇitanti imāni pañca bhesajjāni.",
  "tika-vin05t:333_2": "Tattha sappi nāma gosappi vā ajikāsappi vā mahiṃsasappi vā yesaṃ maṃsaṃ kappati,",
  "tika-vin05t:333_3": "tesaṃ sappi.",
  "tika-vin05t:333_4": "Navanītaṃ nāma tesaṃyeva navanītaṃ.",
  "tika-vin05t:333_5": "Telaṃ nāma tilatelaṃ sāsapatelaṃ madhukatelaṃ eraṇḍatelaṃ vasātelaṃ.",
  "tika-vin05t:333_6": "Madhu nāma makkhikāmadhu.",
  "tika-vin05t:333_7": "Phāṇitaṃ nāma ucchumhā nibbattaṃ.",
  "tika-vin05t:333_8": "Yāvajīvikaṃ pana heṭṭhā yāvakālike mūlakhādanīyādīsu vuttanayeneva veditabbaṃ.",
  "tika-vin05t:334_0": "93.",
  "tika-vin05t:334_1": "Tattha aruṇodaye paṭiggahitaṃ yāvakālikaṃ satakkhattumpi nidahitvā yāva kālo nātikkamati,",
  "tika-vin05t:334_2": "tāva paribhuñjituṃ vaṭṭati,",
  "tika-vin05t:334_3": "yāmakālikaṃ ekaṃ ahorattaṃ,",
  "tika-vin05t:334_4": "sattāhakālikaṃ sattarattaṃ,",
  "tika-vin05t:334_5": "itaraṃ sati paccaye yāvajīvampi paribhuñjituṃ vaṭṭati.",
  "tika-vin05t:334_6": "Paṭiggahetvā ekarattaṃ vītināmitaṃ pana yaṃ kiñci yāvakālikaṃ vā yāmakālikaṃ vā ajjhoharitukāmatāya gaṇhantassa paṭiggahaṇe tāva dukkaṭaṃ,",
  "tika-vin05t:334_7": "ajjhoharato pana ekamekasmiṃ ajjhohāre sannidhipaccayā pācittiyaṃ.",
  "tika-vin05t:334_8": "Sacepi patto duddhoto hoti,",
  "tika-vin05t:334_9": "yaṃ aṅguliyā ghaṃsantassa lekhā paññāyati,",
  "tika-vin05t:334_10": "gaṇṭhikapattassa vā gaṇṭhikantare sneho paviṭṭho hoti,",
  "tika-vin05t:334_11": "so uṇhe otāpentassa paggharati,",
  "tika-vin05t:334_12": "uṇhayāguyā vā gahitāya sandissati,",
  "tika-vin05t:334_13": "tādise pattepi punadivase bhuñjantassa pācittiyaṃ,",
  "tika-vin05t:334_14": "tasmā pattaṃ dhovitvā puna tattha acchodakaṃ vā āsiñcitvā aṅguliyā vā ghaṃsitvā nisnehabhāvo jānitabbo.",
  "tika-vin05t:334_15": "Sace hi udake vā snehabhāvo,",
  "tika-vin05t:334_16": "patte vā aṅgulilekhā paññāyati,",
  "tika-vin05t:334_17": "duddhoto hoti,",
  "tika-vin05t:334_18": "telavaṇṇapatte pana aṅgulilekhā paññāyati,",
  "tika-vin05t:334_19": "sā abbohārikā.",
  "tika-vin05t:334_20": "Yampi bhikkhū nirapekkhā sāmaṇerānaṃ pariccajanti,",
  "tika-vin05t:334_21": "tañce sāmaṇerā nidahitvā denti,",
  "tika-vin05t:334_22": "sabbaṃ vaṭṭati.",
  "tika-vin05t:334_23": "Sayaṃ paṭiggahetvā apariccattameva hi dutiyadivase na vaṭṭati.",
  "tika-vin05t:334_24": "Tato hi ekasitthampi ajjhoharato pācittiyameva.",
  "tika-vin05t:334_25": "Akappiyamaṃsesu manussamaṃse thullaccayena saddhiṃ pācittiyaṃ,",
  "tika-vin05t:334_26": "avasesesu dukkaṭena saddhiṃ.",
  "tika-vin05t:335_0": "Yāmakālikaṃ sati paccaye ajjhoharato pācittiyaṃ,",
  "tika-vin05t:335_1": "āhāratthāya ajjhoharato dukkaṭena saddhiṃ pācittiyaṃ.",
  "tika-vin05t:335_2": "Sace pavārito hutvā anatirittakataṃ ajjhoharati,",
  "tika-vin05t:335_3": "pakatiāmise dve pācittiyāni,",
  "tika-vin05t:335_4": "manussamaṃse thullaccayena saddhiṃ dve,",
  "tika-vin05t:335_5": "sesaakappiyamaṃse dukkaṭena saddhiṃ.",
  "tika-vin05t:335_6": "Yāmakālikaṃ sati paccaye sāmisena mukhena ajjhoharato dve,",
  "tika-vin05t:335_7": "nirāmisena ekameva.",
  "tika-vin05t:335_8": "Āhāratthāya ajjhoharato vikappadvayepi dukkaṭaṃ vaḍḍhati.",
  "tika-vin05t:335_9": "Sace vikāle ajjhoharati,",
  "tika-vin05t:335_10": "pakatibhojane sannidhipaccayā ca vikālabhojanapaccayā ca dve pācittiyāni,",
  "tika-vin05t:335_11": "akappiyamaṃse thullaccayaṃ dukkaṭañca vaḍḍhati.",
  "tika-vin05t:335_12": "Yāmakālike vikālapaccayā anāpatti.",
  "tika-vin05t:335_13": "Anatirittapaccayā pana vikāle sabbavikappesu anāpatti.",
  "tika-vin05t:336_0": "Sattāhakālikaṃ pana yāvajīvikañca āhāratthāya paṭiggaṇhato paṭiggaṇhanapaccayā tāva dukkaṭaṃ,",
  "tika-vin05t:336_1": "ajjhoharato pana sace nirāmisaṃ hoti,",
  "tika-vin05t:336_2": "ajjhohāre dukkaṭaṃ.",
  "tika-vin05t:336_3": "Atha āmisasaṃsaṭṭhaṃ paṭiggahetvā ṭhapitaṃ hoti,",
  "tika-vin05t:336_4": "yathāvatthukaṃ pācittiyameva.",
  "tika-vin05t:337_0": "94.",
  "tika-vin05t:337_1": "Sattāhakālikesu pana sappiādīsu ayaṃ vinicchayo –",
  "tika-vin05t:337_2": "sappi tāva purebhattaṃ paṭiggahitaṃ tadahupurebhattaṃ sāmisampi nirāmisampi paribhuñjituṃ vaṭṭati,",
  "tika-vin05t:337_3": "pacchābhattato paṭṭhāya sattāhaṃ nirāmisaṃ paribhuñjitabbaṃ.",
  "tika-vin05t:337_4": "Sattāhātikkame sace ekabhājane ṭhapitaṃ,",
  "tika-vin05t:337_5": "ekaṃ nissaggiyaṃ.",
  "tika-vin05t:337_6": "Sace bahūsu,",
  "tika-vin05t:337_7": "vatthugaṇanāya nissaggiyāni.",
  "tika-vin05t:337_8": "Pacchābhattaṃ paṭiggahitaṃ nirāmisameva vaṭṭati,",
  "tika-vin05t:337_9": "purebhattaṃ vā pacchābhattaṃ vā uggahitakaṃ katvā nikkhittaṃ ajjhoharituṃ na vaṭṭati,",
  "tika-vin05t:337_10": "abbhañjanādīsu upanetabbaṃ.",
  "tika-vin05t:337_11": "Sattāhātikkamepi anāpatti anajjhoharaṇīyataṃ āpannattā.",
  "tika-vin05t:337_12": "Sace anupasampanno purebhattaṃ paṭiggahitanavanītena sappiṃ katvā deti,",
  "tika-vin05t:337_13": "purebhattaṃ sāmisampi vaṭṭati,",
  "tika-vin05t:337_14": "sace sayaṃ karoti,",
  "tika-vin05t:337_15": "sattāhampi nirāmisameva vaṭṭati.",
  "tika-vin05t:337_16": "Pacchābhattaṃ paṭiggahitanavanītena yena kenaci katasappi sattāhampi nirāmisameva vaṭṭati,",
  "tika-vin05t:337_17": "uggahitakena kate pubbe vuttasuddhasappinayeneva vinicchayo veditabbo.",
  "tika-vin05t:337_18": "Purebhattaṃ paṭiggahitakhīrena vā dadhinā vā katasappi anupasampannena kataṃ sāmisampi tadahupurebhattaṃ vaṭṭati,",
  "tika-vin05t:337_19": "sayaṃkataṃ nirāmisameva vaṭṭati.",
  "tika-vin05t:338_0": "95.",
  "tika-vin05t:338_1": "Navanītaṃ tāpentassa hi sāmaṃpāko na hoti,",
  "tika-vin05t:338_2": "sāmaṃpakkena pana tena saddhiṃ āmisaṃ na vaṭṭati,",
  "tika-vin05t:338_3": "pacchābhattato paṭṭhāya ca na vaṭṭatiyeva.",
  "tika-vin05t:338_4": "Sattāhātikkamepi anāpatti savatthukassa paṭiggahitattā.",
  "tika-vin05t:338_5": "Pacchābhattaṃ paṭiggahitakehi kataṃ pana abbhañjanādīsu upanetabbaṃ.",
  "tika-vin05t:338_6": "Purebhattampi ca uggahitakehi kataṃ,",
  "tika-vin05t:338_7": "ubhayesampi sattāhātikkame anāpatti.",
  "tika-vin05t:338_8": "Esa nayo akappiyamaṃsasappimhi.",
  "tika-vin05t:338_9": "Ayaṃ pana viseso –",
  "tika-vin05t:338_10": "yattha pāḷiyaṃ āgatasappinā nissaggiyaṃ,",
  "tika-vin05t:338_11": "tattha iminā dukkaṭaṃ.",
  "tika-vin05t:338_12": "Andhakaṭṭhakathāyaṃ kāraṇapatirūpakaṃ vatvā manussasappi ca navanītañca paṭikkhittaṃ,",
  "tika-vin05t:338_13": "taṃ duppaṭikkhittaṃ sabbaaṭṭhakathāsu anuññātattā.",
  "tika-vin05t:338_14": "Parato cassa vinicchayopi āgacchissati.",
  "tika-vin05t:338_15": "Pāḷiyaṃ āgatanavanītampi purebhattaṃ paṭiggahitaṃ tadahupurebhattaṃ sāmisampi vaṭṭati,",
  "tika-vin05t:338_16": "pacchābhattato paṭṭhāya nirāmisameva.",
  "tika-vin05t:338_17": "Sattāhātikkame nānābhājanesu ṭhapite bhājanagaṇanāya,",
  "tika-vin05t:338_18": "ekabhājanepi amissetvā piṇḍapiṇḍavasena ṭhapite piṇḍagaṇanāya nissaggiyāni.",
  "tika-vin05t:338_19": "Pacchābhattaṃ paṭiggahitaṃ sappinayena veditabbaṃ.",
  "tika-vin05t:338_20": "Ettha pana dadhiguḷikāyopi takkabindūnipi honti,",
  "tika-vin05t:338_21": "tasmā dhotaṃ vaṭṭatīti upaḍḍhattherā āhaṃsu.",
  "tika-vin05t:338_22": "Mahāsivatthero pana “bhagavatā anuññātakālato paṭṭhāya takkato uddhaṭamattameva khādiṃsū”ti āha.",
  "tika-vin05t:338_23": "Tasmā navanītaṃ paribhuñjantena dhovitvā dadhitakkamakkhikākipillikādīni apanetvā paribhuñjitabbaṃ.",
  "tika-vin05t:338_24": "Pacitvā sappiṃ katvā paribhuñjitukāmena adhotampi paribhuñjituṃ vaṭṭati.",
  "tika-vin05t:338_25": "Yaṃ tattha dadhigataṃ vā takkagataṃ vā,",
  "tika-vin05t:338_26": "taṃ khayaṃ gamissati.",
  "tika-vin05t:338_27": "Ettāvatā hi savatthukapaṭiggahitaṃ nāma na hotīti ayamettha adhippāyo.",
  "tika-vin05t:338_28": "Āmisena saddhiṃ pakkattā pana tasmimpi kukkuccāyanti kukkuccakā.",
  "tika-vin05t:338_29": "Idāni uggahetvā ṭhapitanavanīte ca purebhattaṃ khīradadhīni paṭiggahetvā katanavanīte ca pacchābhattaṃ",
  "tika-vin05t:338_30": "tāni paṭiggahetvā katanavanīte ca uggahitakehi katanavanīte ca akappiyamaṃsanavanīte ca sabbo āpattānāpattiparibhogāparibhoganayo",
  "tika-vin05t:338_31": "sappimhi vuttakkameneva gahetabbo.",
  "tika-vin05t:338_32": "Telabhikkhāya paviṭṭhānaṃ pana bhikkhūnaṃ tattheva sappimpi navanītampi pakkatelampi apakkatelampi ākiranti.",
  "tika-vin05t:338_33": "Tattha takkadadhibindūnipi bhattasitthānipi taṇḍulakaṇāpi makkhikādayopi honti,",
  "tika-vin05t:338_34": "ādiccapākaṃ katvā parissāvetvā gahitaṃ sattāhakālikaṃ hoti.",
  "tika-vin05t:338_35": "Paṭiggahetvā ca ṭhapitabhesajjehi saddhiṃ pacitvā natthupānampi kātuṃ vaṭṭati.",
  "tika-vin05t:338_36": "Sace vaddalisamaye lajjī sāmaṇero yathā tattha patitataṇḍulakaṇādayo na paccanti,",
  "tika-vin05t:338_37": "evaṃ aggimhi vilīyāpetvā parissāvetvā puna pacitvā deti,",
  "tika-vin05t:338_38": "purimanayeneva sattāhaṃ vaṭṭati.",
  "tika-vin05t:339_0": "96.",
  "tika-vin05t:339_1": "Telesu tilatelaṃ tāva purebhattaṃ paṭiggahitaṃ purebhattaṃ sāmisampi vaṭṭati,",
  "tika-vin05t:339_2": "pacchābhattato paṭṭhāya nirāmisameva vaṭṭati.",
  "tika-vin05t:339_3": "Sattāhātikkame tassa bhājanagaṇanāya nissaggiyabhāvo veditabbo.",
  "tika-vin05t:339_4": "Pacchābhattaṃ paṭiggahitaṃ sattāhaṃ nirāmisameva vaṭṭati,",
  "tika-vin05t:339_5": "uggahitakaṃ katvā nikkhittaṃ ajjhoharituṃ na vaṭṭati,",
  "tika-vin05t:339_6": "sīsamakkhanādīsu upanetabbaṃ,",
  "tika-vin05t:339_7": "sattāhātikkamepi anāpatti.",
  "tika-vin05t:339_8": "Purebhattaṃ tile paṭiggahetvā katatelaṃ purebhattaṃ sāmisampi vaṭṭati,",
  "tika-vin05t:339_9": "pacchābhattato paṭṭhāya anajjhoharaṇīyaṃ hoti,",
  "tika-vin05t:339_10": "sīsamakkhanādīsu upanetabbaṃ,",
  "tika-vin05t:339_11": "sattāhātikkamepi anāpatti.",
  "tika-vin05t:339_12": "Pacchābhattaṃ tile paṭiggahetvā katatelaṃ anajjhoharaṇīyameva savatthukapaṭiggahitattā.",
  "tika-vin05t:339_13": "Sattāhātikkamepi anāpatti,",
  "tika-vin05t:339_14": "sīsamakkhanādīsu upanetabbaṃ.",
  "tika-vin05t:339_15": "Purebhattaṃ vā pacchābhattaṃ vā uggahitakatilehi katatelepi eseva nayo.",
  "tika-vin05t:339_16": "Purebhattaṃ paṭiggahitatile bhajjitvā vā tilapiṭṭhaṃ vā sedetvā uṇhodakena vā temetvā katatelaṃ sace anupasampannena kataṃ,",
  "tika-vin05t:339_17": "purebhattaṃ sāmisampi vaṭṭati,",
  "tika-vin05t:339_18": "attanā kataṃ nibbaṭṭitattā purebhattaṃ nirāmisaṃ vaṭṭati,",
  "tika-vin05t:339_19": "sāmaṃpakkattā sāmisaṃ na vaṭṭati.",
  "tika-vin05t:339_20": "Savatthukapaṭiggahitattā pana pacchābhattato paṭṭhāya ubhayampi anajjhoharaṇīyaṃ,",
  "tika-vin05t:339_21": "sīsamakkhanādīsu upanetabbaṃ,",
  "tika-vin05t:339_22": "sattāhātikkamepi anāpatti.",
  "tika-vin05t:339_23": "Yadi pana appaṃ uṇhodakaṃ hoti abbhukkiraṇamattaṃ,",
  "tika-vin05t:339_24": "abbohārikaṃ hoti sāmaṃpākagaṇanaṃ na gacchati.",
  "tika-vin05t:339_25": "Sāsapatelādīsupi avatthukapaṭiggahitesu avatthukatilatele vuttasadisova vinicchayo.",
  "tika-vin05t:340_0": "Sace pana purebhattaṃ paṭiggahitānaṃ sāsapādīnaṃ cuṇṇehi ādiccapākena sakkā telaṃ kātuṃ,",
  "tika-vin05t:340_1": "taṃ purebhattaṃ sāmisampi vaṭṭati,",
  "tika-vin05t:340_2": "pacchābhattato paṭṭhāya nirāmisameva vaṭṭati,",
  "tika-vin05t:340_3": "sattāhātikkame nissaggiyaṃ.",
  "tika-vin05t:340_4": "Yasmā pana sāsapamadhukacuṇṇāni sedetvā eraṇḍakaṭṭhīni ca bhajjitvā eva telaṃ karonti,",
  "tika-vin05t:340_5": "tasmā etesaṃ telaṃ anupasampannehi kataṃ purebhattaṃ sāmisampi vaṭṭati,",
  "tika-vin05t:340_6": "vatthūnaṃ yāvajīvikattā pana savatthukapaṭiggahaṇe doso natthi.",
  "tika-vin05t:340_7": "Attanā kataṃ sattāhaṃ nirāmisaparibhogeneva paribhuñjitabbaṃ.",
  "tika-vin05t:340_8": "Uggahitakehi kataṃ anajjhoharaṇīyaṃ,",
  "tika-vin05t:340_9": "bāhiraparibhoge vaṭṭati,",
  "tika-vin05t:340_10": "sattāhātikkamepi anāpatti.",
  "tika-vin05t:340_11": "Telakaraṇatthāya sāsapamadhukaeraṇḍakaṭṭhīni paṭiggahetvā katatelaṃ sattāhakālikaṃ,",
  "tika-vin05t:340_12": "dutiyadivase kataṃ chāhaṃ vaṭṭati,",
  "tika-vin05t:340_13": "tatiyadivase kataṃ pañcāhaṃ vaṭṭati, catuttha, pañcama, chaṭṭha,",
  "tika-vin05t:340_14": "sattamadivase kataṃ tadaheva vaṭṭati.",
  "tika-vin05t:340_15": "Sace yāva aruṇassa uggamanā tiṭṭhati,",
  "tika-vin05t:340_16": "nissaggiyaṃ,",
  "tika-vin05t:340_17": "aṭṭhamadivase kataṃ anajjhoharaṇīyaṃ,",
  "tika-vin05t:340_18": "anissaggiyattā pana bāhiraparibhoge vaṭṭati.",
  "tika-vin05t:340_19": "Sacepi na karoti,",
  "tika-vin05t:340_20": "telatthāya gahitasāsapādīnaṃ sattāhātikkame dukkaṭameva.",
  "tika-vin05t:340_21": "Pāḷiyaṃ pana anāgatāni aññānipi nāḷikeranimbakosambakaramandādīnaṃ telāni atthi,",
  "tika-vin05t:340_22": "tāni paṭiggahetvā sattāhaṃ atikkāmayato dukkaṭaṃ hoti.",
  "tika-vin05t:340_23": "Ayametesu viseso –",
  "tika-vin05t:340_24": "sesaṃ yāvakālikavatthuṃ yāvajīvikavatthuñca sallakkhetvā sāmaṃpākasavatthukapurebhattapacchābhattapaṭiggahitauggahitavatthuvidhānaṃ",
  "tika-vin05t:340_25": "sabbaṃ vuttanayeneva veditabbaṃ.",
  "tika-vin05t:341_0": "Vasātelaṃ nāma “anujānāmi,",
  "tika-vin05t:341_1": "bhikkhave,",
  "tika-vin05t:341_2": "pañca vasāni acchavasaṃ macchavasaṃ susukāvasaṃ sūkaravasaṃ gadrabhavasa”nti evaṃ anuññātavasānaṃ telaṃ.",
  "tika-vin05t:341_3": "Ettha ca “acchavasa”nti vacanena ṭhapetvā manussavasaṃ sabbesaṃ akappiyamaṃsānaṃ vasā anuññātā.",
  "tika-vin05t:341_4": "Macchaggahaṇena ca susukāpi gahitā honti,",
  "tika-vin05t:341_5": "vāḷamacchattā pana visuṃ vuttaṃ.",
  "tika-vin05t:341_6": "Macchādiggahaṇena cettha sabbesampi kappiyamaṃsānaṃ vasā anuññātā.",
  "tika-vin05t:341_7": "Maṃsesu hi dasa manussahatthiassasunakhaahisīhabyagghadīpiacchataracchānaṃ maṃsāni akappiyāni,",
  "tika-vin05t:341_8": "vasāsu ekā manussavasā.",
  "tika-vin05t:341_9": "Khīrādīsu akappiyaṃ nāma natthi.",
  "tika-vin05t:341_10": "Anupasampannehi kataṃ nibbaṭṭitaṃ vasātelaṃ purebhattaṃ paṭiggahitaṃ purebhattaṃ sāmisampi vaṭṭati,",
  "tika-vin05t:341_11": "pacchābhattato paṭṭhāya sattāhaṃ nirāmisameva vaṭṭati.",
  "tika-vin05t:341_12": "Yaṃ pana tattha sukhumarajasadisaṃ maṃsaṃ vā nhāru vā aṭṭhi vā lohitaṃ vā hoti,",
  "tika-vin05t:341_13": "taṃ abbohārikaṃ.",
  "tika-vin05t:341_14": "Sace pana vasaṃ paṭiggahetvā sayaṃ karoti,",
  "tika-vin05t:341_15": "purebhattaṃ paṭiggahetvā pacitvā parissāvetvā sattāhaṃ nirāmisaparibhogena paribhuñjitabbaṃ.",
  "tika-vin05t:341_16": "Nirāmisaparibhogañhi sandhāya idaṃ vuttaṃ “kāle paṭiggahitaṃ kāle nippakkaṃ kāle saṃsaṭṭhaṃ telaparibhogena paribhuñjitu”nti.",
  "tika-vin05t:341_17": "Tatrāpi abbohārikaṃ abbohārikameva,",
  "tika-vin05t:341_18": "pacchābhattaṃ pana paṭiggahetuṃ vā kātuṃ vā na vaṭṭatiyeva.",
  "tika-vin05t:341_19": "Vuttañhetaṃ –",
  "tika-vin05t:342_0": "“Vikāle ce,",
  "tika-vin05t:342_1": "bhikkhave,",
  "tika-vin05t:342_2": "paṭiggahitaṃ vikāle nippakkaṃ vikāle saṃsaṭṭhaṃ,",
  "tika-vin05t:342_3": "taṃ ce paribhuñjeyya,",
  "tika-vin05t:342_4": "āpatti tiṇṇaṃ dukkaṭānaṃ. Kāle ce,",
  "tika-vin05t:342_5": "bhikkhave,",
  "tika-vin05t:342_6": "paṭiggahitaṃ vikāle nippakkaṃ vikāle saṃsaṭṭhaṃ,",
  "tika-vin05t:342_7": "taṃ ce paribhuñjeyya,",
  "tika-vin05t:342_8": "āpatti dvinnaṃ dukkaṭānaṃ. Kāle ce,",
  "tika-vin05t:342_9": "bhikkhave,",
  "tika-vin05t:342_10": "paṭiggahitaṃ kāle nippakkaṃ vikāle saṃsaṭṭhaṃ,",
  "tika-vin05t:342_11": "taṃ ce paribhuñjeyya,",
  "tika-vin05t:342_12": "āpatti dukkaṭassa. Kāle ce,",
  "tika-vin05t:342_13": "bhikkhave,",
  "tika-vin05t:342_14": "paṭiggahitaṃ kāle nippakkaṃ kāle saṃsaṭṭhaṃ,",
  "tika-vin05t:342_15": "taṃ ce paribhuñjeyya,",
  "tika-vin05t:342_16": "anāpattī”ti.",
  "tika-vin05t:343_0": "Upatissattheraṃ pana antevāsikā pucchiṃsu “bhante,",
  "tika-vin05t:343_1": "sappinavanītavasāni ekato pacitvā nibbaṭṭitāni vaṭṭanti,",
  "tika-vin05t:343_2": "na vaṭṭantī”ti?",
  "tika-vin05t:343_3": "“Na vaṭṭanti, āvuso”ti.",
  "tika-vin05t:343_4": "Thero kirettha pakkatelakasaṭe viya kukkuccāyati.",
  "tika-vin05t:343_5": "Tato naṃ uttari pucchiṃsu “bhante,",
  "tika-vin05t:343_6": "navanīte dadhiguḷikā vā takkabindu vā hoti,",
  "tika-vin05t:343_7": "etaṃ vaṭṭatī”ti? “Etampi, āvuso,",
  "tika-vin05t:343_8": "na vaṭṭatī”ti.",
  "tika-vin05t:343_9": "Tato naṃ āhaṃsu “bhante,",
  "tika-vin05t:343_10": "ekato pacitvā ekato saṃsaṭṭhāni tejavantāni honti,",
  "tika-vin05t:343_11": "rogaṃ niggaṇhantī”ti.",
  "tika-vin05t:343_12": "“Sādhāvuso”ti thero sampaṭicchi.",
  "tika-vin05t:343_13": "Mahāsumatthero panāha “kappiyamaṃsavasāva sāmisaparibhoge vaṭṭati,",
  "tika-vin05t:343_14": "itarā nirāmisaparibhoge vaṭṭatī”ti.",
  "tika-vin05t:343_15": "Mahāpadumatthero pana “idaṃ ki”nti paṭikkhipitvā “nanu vātābādhikā bhikkhū pañcamūlakasāvayāguyaṃ acchasūkaratelādīni pakkhipitvā yāguṃ pivanti,",
  "tika-vin05t:343_16": "sā tejussadattā rogaṃ niggaṇhātī”ti vatvā “vaṭṭatī”ti āha.",
  "tika-vin05t:344_0": "97.",
  "tika-vin05t:344_1": "Madhu nāma madhukarīhi madhumakkhikāhi khuddakamakkhikāhi bhamaramakkhikāhi ca kataṃ madhu.",
  "tika-vin05t:344_2": "Taṃ purebhattaṃ paṭiggahitaṃ purebhattaṃ sāmisaparibhogampi vaṭṭati,",
  "tika-vin05t:344_3": "pacchābhattato paṭṭhāya sattāhaṃ nirāmisaparibhogameva vaṭṭati,",
  "tika-vin05t:344_4": "sattāhātikkame nissaggiyaṃ.",
  "tika-vin05t:344_5": "Sace silesasadisaṃ mahāmadhuṃ khaṇḍaṃ katvā ṭhapitaṃ,",
  "tika-vin05t:344_6": "itaraṃ vā nānābhājanesu,",
  "tika-vin05t:344_7": "vatthugaṇanāya nissaggiyāni.",
  "tika-vin05t:344_8": "Sace ekameva khaṇḍaṃ,",
  "tika-vin05t:344_9": "ekabhājane vā itaraṃ,",
  "tika-vin05t:344_10": "ekameva nissaggiyaṃ.",
  "tika-vin05t:344_11": "Uggahitakaṃ vuttanayeneva veditabbaṃ,",
  "tika-vin05t:344_12": "arumakkhanādīsu upanetabbaṃ.",
  "tika-vin05t:344_13": "Madhupaṭalaṃ vā madhusitthakaṃ vā sace madhunā amakkhitaṃ parisuddhaṃ,",
  "tika-vin05t:344_14": "yāvajīvikaṃ,",
  "tika-vin05t:344_15": "madhumakkhitaṃ pana madhugatikameva.",
  "tika-vin05t:344_16": "Cīrikā nāma sapakkhā dīghamakkhikā tumbaḷanāmikā ca aṭṭhipakkhikā kāḷamahābhamarā honti,",
  "tika-vin05t:344_17": "tesaṃ āsayesu niyyāsasadisaṃ madhu hoti,",
  "tika-vin05t:344_18": "taṃ yāvajīvikaṃ.",
  "tika-vin05t:345_0": "98.",
  "tika-vin05t:345_1": "Phāṇitaṃ nāma ucchurasaṃ upādāya apakkā vā avatthukapakkā vā sabbāpi avatthukā ucchuvikati.",
  "tika-vin05t:345_2": "Taṃ phāṇitaṃ purebhattaṃ paṭiggahitaṃ purebhattaṃ sāmisampi vaṭṭati,",
  "tika-vin05t:345_3": "pacchābhattato paṭṭhāya sattāhaṃ nirāmisameva vaṭṭati,",
  "tika-vin05t:345_4": "sattāhātikkame vatthugaṇanāya nissaggiyaṃ.",
  "tika-vin05t:345_5": "Bahū piṇḍā cuṇṇe katvā ekabhājane pakkhittā honti ghanasannivesā,",
  "tika-vin05t:345_6": "ekameva nissaggiyaṃ.",
  "tika-vin05t:345_7": "Uggahitakaṃ vuttanayeneva veditabbaṃ,",
  "tika-vin05t:345_8": "gharadhūpanādīsu upanetabbaṃ.",
  "tika-vin05t:345_9": "Purebhattaṃ paṭiggahitena aparissāvitaucchurasena kataphāṇitaṃ sace anupasampannena kataṃ,",
  "tika-vin05t:345_10": "sāmisampi vaṭṭati,",
  "tika-vin05t:345_11": "sayaṃkataṃ nirāmisameva vaṭṭati,",
  "tika-vin05t:345_12": "pacchābhattato paṭṭhāya pana savatthukapaṭiggahitattā anajjhoharaṇīyaṃ,",
  "tika-vin05t:345_13": "sattāhātikkamepi anāpatti.",
  "tika-vin05t:345_14": "Pacchābhattaṃ aparissāvitapaṭiggahitena katampi anajjhoharaṇīyameva,",
  "tika-vin05t:345_15": "sattāhātikkamepi anāpatti.",
  "tika-vin05t:345_16": "Esa nayo ucchuṃ paṭiggahetvā kataphāṇitepi.",
  "tika-vin05t:345_17": "Purebhattaṃ pana parissāvitapaṭiggahitena kataṃ sace anupasampannena kataṃ,",
  "tika-vin05t:345_18": "purebhattaṃ sāmisampi vaṭṭati,",
  "tika-vin05t:345_19": "pacchābhattato paṭṭhāya sattāhaṃ nirāmisameva.",
  "tika-vin05t:345_20": "Sayaṃkataṃ purebhattampi nirāmisameva,",
  "tika-vin05t:345_21": "pacchābhattaṃ parissāvitapaṭiggahitena kataṃ pana nirāmisameva sattāhaṃ vaṭṭati.",
  "tika-vin05t:345_22": "Uggahitakataṃ vuttanayameva.",
  "tika-vin05t:345_23": "“Jhāmaucchuphāṇitaṃ vā koṭṭitaucchuphāṇitaṃ vā purebhattameva vaṭṭatī”ti mahāaṭṭhakathāyaṃ vuttaṃ.",
  "tika-vin05t:345_24": "Mahāpaccariyaṃ pana “etaṃ savatthukapakkaṃ vaṭṭati,",
  "tika-vin05t:345_25": "no vaṭṭatī”ti pucchaṃ katvā “ucchuphāṇitaṃ pacchābhattaṃ no vaṭṭanakaṃ nāma natthī”ti vuttaṃ,",
  "tika-vin05t:345_26": "taṃ yuttaṃ.",
  "tika-vin05t:345_27": "Sītodakena kataṃ madhukapupphaphāṇitaṃ purebhattaṃ sāmisampi vaṭṭati,",
  "tika-vin05t:345_28": "pacchābhattato paṭṭhāya sattāhaṃ nirāmisameva vaṭṭati,",
  "tika-vin05t:345_29": "sattāhātikkame vatthugaṇanāya dukkaṭaṃ,",
  "tika-vin05t:345_30": "khīraṃ pakkhipitvā kataṃ madhukaphāṇitaṃ yāvakālikaṃ.",
  "tika-vin05t:345_31": "Khaṇḍasakkharaṃ pana khīrajallikaṃ apanetvā sodhenti,",
  "tika-vin05t:345_32": "tasmā vaṭṭati.",
  "tika-vin05t:346_0": "99.",
  "tika-vin05t:346_1": "Madhukapupphaṃ pana purebhattampi allaṃ vaṭṭati.",
  "tika-vin05t:346_2": "Bhajjitampi vaṭṭati,",
  "tika-vin05t:346_3": "bhajjitvā tilādīhi missaṃ vā amissaṃ vā katvā koṭṭitaṃ vaṭṭati.",
  "tika-vin05t:346_4": "Yadi pana taṃ gahetvā merayatthāya yojenti,",
  "tika-vin05t:346_5": "yojitaṃ bījato paṭṭhāya na vaṭṭati.",
  "tika-vin05t:346_6": "Kadalīkhajjūrīambalabujapanasaciñcādīnaṃ sabbesaṃ yāvakālikaphalānaṃ phāṇitaṃ yāvakālikameva.",
  "tika-vin05t:346_7": "Maricapakkehi phāṇitaṃ karonti,",
  "tika-vin05t:346_8": "taṃ yāvajīvikaṃ.",
  "tika-vin05t:346_9": "Evaṃ yathāvuttāni sattāhakālikāni sappiādīni pañca “anujānāmi,",
  "tika-vin05t:346_10": "bhikkhave,",
  "tika-vin05t:346_11": "pañca bhesajjānī”ti bhesajjanāmena anuññātattā bhesajjakiccaṃ karontu vā mā vā,",
  "tika-vin05t:346_12": "āhāratthaṃ pharituṃ samatthānipi paṭiggahetvā tadahupurebhattaṃ yathāsukhaṃ,",
  "tika-vin05t:346_13": "pacchābhattato paṭṭhāya sati paccaye vuttanayena sattāhaṃ paribhuñjitabbāni,",
  "tika-vin05t:346_14": "sattāhātikkame pana bhesajjasikkhāpadena nissaggiyaṃ pācittiyaṃ.",
  "tika-vin05t:346_15": "Sacepi sāsapamattaṃ hoti,",
  "tika-vin05t:346_16": "sakiṃ vā aṅguliyā gahetvā jivhāya sāyanamattaṃ,",
  "tika-vin05t:346_17": "nissajjitabbameva pācittiyañca desetabbaṃ.",
  "tika-vin05t:346_18": "Nissaṭṭhaṃ paṭilabhitvā na ajjhoharitabbaṃ,",
  "tika-vin05t:346_19": "na kāyikena paribhogena paribhuñjitabbaṃ,",
  "tika-vin05t:346_20": "kāyo vā kāye aru vā na makkhetabbaṃ.",
  "tika-vin05t:346_21": "Tehi makkhitāni kāsāvakattarayaṭṭhiupāhanapādakaṭhalikamañcapīṭhādīnipi aparibhogāni.",
  "tika-vin05t:346_22": "“Dvāravātapānakavāṭesupi hatthena gahaṇaṭṭhānaṃ na makkhetabba”nti mahāpaccariyaṃ vuttaṃ.",
  "tika-vin05t:346_23": "“Kasāve pana pakkhipitvā dvāravātapānakavāṭāni makkhetabbānī”ti mahāaṭṭhakathāyaṃ vuttaṃ.",
  "tika-vin05t:346_24": "Padīpe vā kāḷavaṇṇe vā upanetuṃ vaṭṭati.",
  "tika-vin05t:346_25": "Aññena pana bhikkhunā kāyikena paribhogena paribhuñjitabbaṃ,",
  "tika-vin05t:346_26": "na ajjhoharitabbaṃ.",
  "tika-vin05t:346_27": "“Anāpatti antosattāhaṃ adhiṭṭhetī”ti vacanato pana sattāhabbhantare sappiñca telañca vasañca muddhani",
  "tika-vin05t:346_28": "telaṃ vā abbhañjanaṃ vā madhuṃ arumakkhanaṃ phāṇitaṃ gharadhūpanaṃ adhiṭṭheti anāpatti,",
  "tika-vin05t:346_29": "neva nissaggiyaṃ hoti.",
  "tika-vin05t:346_30": "Sace adhiṭṭhitatelaṃ anadhiṭṭhitatelabhājane ākiritukāmo hoti,",
  "tika-vin05t:346_31": "bhājane ce sukhumaṃ chiddaṃ,",
  "tika-vin05t:346_32": "paviṭṭhaṃ paviṭṭhaṃ telaṃ purāṇatelena ajjhottharīyati,",
  "tika-vin05t:346_33": "puna adhiṭṭhātabbaṃ.",
  "tika-vin05t:346_34": "Atha mahāmukhaṃ hoti,",
  "tika-vin05t:346_35": "sahasāva bahu telaṃ pavisitvā purāṇatelaṃ ajjhottharati,",
  "tika-vin05t:346_36": "puna adhiṭṭhānakiccaṃ natthi.",
  "tika-vin05t:346_37": "Adhiṭṭhitagatikameva hi taṃ hoti.",
  "tika-vin05t:346_38": "Etena nayena adhiṭṭhitatelabhājane anadhiṭṭhitatelaākiraṇampi veditabbaṃ.",
  "tika-vin05t:347_0": "Sace pana sattāhātikkantaṃ anupasampannassa pariccajitvā deti,",
  "tika-vin05t:347_1": "puna tena attano santakaṃ katvā dinnaṃ paribhuñjituṃ vaṭṭati.",
  "tika-vin05t:347_2": "Sace hi so abhisaṅkharitvā vā anabhisaṅkharitvā vā tassa bhikkhuno natthukammatthaṃ dadeyya,",
  "tika-vin05t:347_3": "gahetvā natthukammaṃ kātabbaṃ.",
  "tika-vin05t:347_4": "Sace bālo hoti,",
  "tika-vin05t:347_5": "dātuṃ na jānāti,",
  "tika-vin05t:347_6": "aññena bhikkhunā vattabbo “atthi te sāmaṇera tela”nti? “Āma, bhante, atthī”ti.",
  "tika-vin05t:347_7": "Āhara therassa bhesajjaṃ karissāmāti.",
  "tika-vin05t:347_8": "Evampi vaṭṭati.",
  "tika-vin05t:347_9": "Sace dvinnaṃ santakaṃ ekena paṭiggahitaṃ avibhattaṃ hoti,",
  "tika-vin05t:347_10": "sattāhātikkame dvinnampi anāpatti,",
  "tika-vin05t:347_11": "paribhuñjituṃ pana na vaṭṭati.",
  "tika-vin05t:347_12": "Sace yena paṭiggahitaṃ,",
  "tika-vin05t:347_13": "so itaraṃ bhaṇati “āvuso,",
  "tika-vin05t:347_14": "imaṃ telaṃ sattāhamattaṃ paribhuñjituṃ vaṭṭatī”ti,",
  "tika-vin05t:347_15": "so ca paribhogaṃ na karoti,",
  "tika-vin05t:347_16": "kassa āpatti?",
  "tika-vin05t:347_17": "Na kassaci. Kasmā?",
  "tika-vin05t:347_18": "Yena paṭiggahitaṃ,",
  "tika-vin05t:347_19": "tena vissajjitattā,",
  "tika-vin05t:347_20": "itarassa appaṭiggahitattā.",
  "tika-vin05t:348_0": "100.",
  "tika-vin05t:348_1": "Imesu pana catūsu kālikesu yāvakālikaṃ yāmakālikanti idameva dvayaṃ antovutthakañceva sannidhikārakañca hoti,",
  "tika-vin05t:348_2": "sattāhakālikañca yāvajīvikañca akappiyakuṭiyaṃ nikkhipitumpi vaṭṭati,",
  "tika-vin05t:348_3": "sannidhimpi na janeti.",
  "tika-vin05t:348_4": "Yāvakālikaṃ pana attanā saddhiṃ sambhinnarasāni tīṇipi yāmakālikādīni attano sabhāvaṃ upaneti.",
  "tika-vin05t:348_5": "Yāmakālikaṃ dvepi sattāhakālikādīni attano sabhāvaṃ upaneti,",
  "tika-vin05t:348_6": "sattāhakālikampi attanā saddhiṃ saṃsaṭṭhaṃ yāvajīvikaṃ attano sabhāvaññeva upaneti,",
  "tika-vin05t:348_7": "tasmā yāvakālikena tadahupaṭiggahitena saddhiṃ saṃsaṭṭhaṃ sambhinnarasaṃ sesakālikattayaṃ tadahupurebhattameva vaṭṭati.",
  "tika-vin05t:348_8": "Yāmakālikena saṃsaṭṭhaṃ pana itaradvayaṃ tadahupaṭiggahitaṃ yāva aruṇuggamanā vaṭṭati.",
  "tika-vin05t:348_9": "Sattāhakālikena pana tadahupaṭiggahitena saddhiṃ saṃsaṭṭhaṃ tadahupaṭiggahitaṃ vā purepaṭiggahitaṃ vā yāvajīvikaṃ sattāhaṃ kappati.",
  "tika-vin05t:348_10": "Dvīhapaṭiggahitena chāhaṃ.",
  "tika-vin05t:348_11": "Tīhapaṭiggahitena pañcāhaṃ…pe…",
  "tika-vin05t:348_12": "sattāhapaṭiggahitena tadaheva kappatīti veditabbaṃ.",
  "tika-vin05t:348_13": "Kālayāmasattāhātikkamesu cettha vikālabhojanasannidhibhesajjasikkhāpadānaṃ vasena āpattiyo veditabbā.",
  "tika-vin05t:349_0": "Sace pana ekato paṭiggahitānipi cattāri kālikāni sambhinnarasāni na honti,",
  "tika-vin05t:349_1": "tassa tasseva kālassa vasena paribhuñjituṃ vaṭṭanti.",
  "tika-vin05t:349_2": "Sace hi challimpi anapanetvā sakaleneva nāḷikeraphalena saddhiṃ ambapānādipānakaṃ paṭiggahitaṃ hoti,",
  "tika-vin05t:349_3": "nāḷikeraṃ apanetvā taṃ vikālepi kappati.",
  "tika-vin05t:349_4": "Upari sappipiṇḍaṃ ṭhapetvā sītalapāyāsaṃ denti,",
  "tika-vin05t:349_5": "yaṃ pāyāsena asaṃsaṭṭhaṃ sappi,",
  "tika-vin05t:349_6": "taṃ apanetvā sattāhaṃ paribhuñjituṃ vaṭṭati.",
  "tika-vin05t:349_7": "Thaddhamadhuphāṇitādīsupi eseva nayo.",
  "tika-vin05t:349_8": "Takkolajātiphalādīhi alaṅkaritvā piṇḍapātaṃ denti,",
  "tika-vin05t:349_9": "tāni uddharitvā dhovitvā yāvajīvaṃ paribhuñjitabbāni.",
  "tika-vin05t:349_10": "Yāguyaṃ pakkhipitvā dinnasiṅgiverādīsupi telādīsu pakkhipitvā dinnalaṭṭhimadhukādīsupi eseva nayo.",
  "tika-vin05t:349_11": "Evaṃ yaṃ yaṃ asambhinnarasaṃ hoti,",
  "tika-vin05t:349_12": "taṃ taṃ ekato paṭiggahitampi yathā suddhaṃ hoti,",
  "tika-vin05t:349_13": "tathā dhovitvā tacchetvā vā tassa tassa kālassa vasena paribhuñjituṃ vaṭṭati.",
  "tika-vin05t:349_14": "Sace sambhinnarasaṃ hoti saṃsaṭṭhaṃ,",
  "tika-vin05t:349_15": "na vaṭṭati.",
  "tika-vin05t:350_0": "Iti pāḷimuttakavinayavinicchayasaṅgahe",
  "tika-vin05t:351_0": "Kālikavinicchayakathā samattā.",
  "tika-vin05t:352_0": "19. Kappiyabhūmivinicchayakathā",
  "tika-vin05t:353_0": "101.",
  "tika-vin05t:353_1": "Kappiyācatubhūmiyoti ettha “anujānāmi,",
  "tika-vin05t:353_2": "bhikkhave,",
  "tika-vin05t:353_3": "catasso kappiyabhūmiyo ussāvanantikaṃ gonisādikaṃ gahapatiṃ sammuti”nti vacanato ussāvanantikā gonisādikā",
  "tika-vin05t:353_4": "gahapati sammutīti imā catasso kappiyabhūmiyo veditabbā.",
  "tika-vin05t:353_5": "Tattha ussāvanantikā tāva evaṃ kātabbā –",
  "tika-vin05t:353_6": "yo thambhānaṃ vā upari bhittipāde vā nikhanitvā vihāro karīyati,",
  "tika-vin05t:353_7": "tassa heṭṭhā thambhapaṭicchakā pāsāṇā bhūmigatikā eva.",
  "tika-vin05t:353_8": "Paṭhamatthambhaṃ pana paṭhamabhittipādaṃ vā patiṭṭhāpentehi bahūhi samparivāretvā “kappiyakuṭiṃ karoma,",
  "tika-vin05t:353_9": "kappiyakuṭiṃ karomā”ti vācaṃ nicchārentehi manussesu ukkhipitvā patiṭṭhāpentesu āmasitvā vā sayaṃ ukkhipitvā",
  "tika-vin05t:353_10": "vā thambho vā bhittipādo vā patiṭṭhāpetabbo.",
  "tika-vin05t:353_11": "Kurundimahāpaccarīsu pana “kappiyakuṭi kappiyakuṭīti vatvā patiṭṭhāpetabba”nti vuttaṃ.",
  "tika-vin05t:353_12": "Andhakaṭṭhakathāyaṃ “saṅghassa kappiyakuṭiṃ adhiṭṭhāmī”ti vuttaṃ,",
  "tika-vin05t:353_13": "taṃ pana avatvāpi aṭṭhakathāsu vuttanayena vutte doso natthi.",
  "tika-vin05t:353_14": "Idaṃ panettha sādhāraṇalakkhaṇaṃ “thambhapatiṭṭhāpanañca vacanapariyosānañca samakālaṃ vaṭṭatī”ti.",
  "tika-vin05t:353_15": "Sace hi aniṭṭhite vacane thambho patiṭṭhāti,",
  "tika-vin05t:353_16": "appatiṭṭhite vā tasmiṃ vacanaṃ niṭṭhāti,",
  "tika-vin05t:353_17": "akatā hoti kappiyakuṭi.",
  "tika-vin05t:353_18": "Teneva mahāpaccariyaṃ vuttaṃ “bahūhi samparivāretvā vattabbaṃ,",
  "tika-vin05t:353_19": "avassañhi ettha ekassapi vacananiṭṭhānañca thambhapatiṭṭhānañca ekato bhavissatī”ti.",
  "tika-vin05t:353_20": "Iṭṭhakāsilāmattikākuṭṭakāsu pana kuṭīsu heṭṭhā cayaṃ bandhitvā vā abandhitvā vā karontu,",
  "tika-vin05t:353_21": "yato paṭṭhāya bhittiṃ uṭṭhāpetukāmā honti,",
  "tika-vin05t:353_22": "taṃ sabbapaṭhamaṃ iṭṭhakaṃ vā silaṃ vā mattikāpiṇḍaṃ vā gahetvā vuttanayeneva kappiyakuṭi kātabbā,",
  "tika-vin05t:353_23": "iṭṭhakādayo bhittiyaṃ paṭhamiṭṭhakādīnaṃ heṭṭhā na vaṭṭanti,",
  "tika-vin05t:353_24": "thambhā pana upari uggacchanti,",
  "tika-vin05t:353_25": "tasmā vaṭṭanti.",
  "tika-vin05t:353_26": "Andhakaṭṭhakathāyaṃ “thambhehi kariyamāne catūsu koṇesu cattāro thambhā,",
  "tika-vin05t:353_27": "iṭṭhakādikuṭṭe catūsu koṇesu dve tisso iṭṭhakā adhiṭṭhātabbā”ti vuttaṃ.",
  "tika-vin05t:353_28": "Tathā pana akatāyapi doso natthi,",
  "tika-vin05t:353_29": "aṭṭhakathāsu hi vuttameva pamāṇaṃ.",
  "tika-vin05t:354_0": "Gonisādikā duvidhā ārāmagonisādikā vihāragonisādikāti.",
  "tika-vin05t:354_1": "Tāsu yattha neva ārāmo,",
  "tika-vin05t:354_2": "na senāsanāni parikkhittāni honti,",
  "tika-vin05t:354_3": "ayaṃ ārāmagonisādikā nāma.",
  "tika-vin05t:354_4": "Yattha senāsanāni sabbāni vā ekaccāni vā parikkhittāni,",
  "tika-vin05t:354_5": "ārāmo aparikkhitto,",
  "tika-vin05t:354_6": "ayaṃ vihāragonisādikā nāma.",
  "tika-vin05t:354_7": "Iti ubhayatrāpi ārāmassa aparikkhittabhāvoyeva pamāṇaṃ.",
  "tika-vin05t:354_8": "“Ārāmo pana upaḍḍhaparikkhittopi bahutaraṃ parikkhittopi parikkhittoyeva nāmā”ti kurundimahāpaccarīsu vuttaṃ,",
  "tika-vin05t:354_9": "ettha kappiyakuṭiṃ laddhuṃ vaṭṭati.",
  "tika-vin05t:355_0": "Gahapatīti manussā āvāsaṃ katvā “kappiyakuṭiṃ dema,",
  "tika-vin05t:355_1": "paribhuñjathā”ti vadanti,",
  "tika-vin05t:355_2": "esā gahapati nāma,",
  "tika-vin05t:355_3": "“kappiyakuṭiṃ kātuṃ demā”ti vuttepi vaṭṭatiyeva.",
  "tika-vin05t:355_4": "Andhakaṭṭhakathāyaṃ pana “yasmā bhikkhuṃ ṭhapetvā sesasahadhammikānaṃ sabbesañca devamanussānaṃ hatthato",
  "tika-vin05t:355_5": "paṭiggaho ca sannidhi ca antovutthañca tesaṃ santakaṃ bhikkhussa vaṭṭati,",
  "tika-vin05t:355_6": "tasmā tesaṃ gehāni vā tehi dinnakappiyakuṭi vā gahapatīti vuccatī”ti vuttaṃ,",
  "tika-vin05t:355_7": "punapi vuttaṃ “bhikkhusaṅghassa vihāraṃ ṭhapetvā bhikkhunupassayo vā ārāmikānaṃ vā titthiyānaṃ vā devatānaṃ",
  "tika-vin05t:355_8": "vā nāgānaṃ vā api brahmānaṃ vimānaṃ kappiyakuṭi hotī”ti,",
  "tika-vin05t:355_9": "taṃ suvuttaṃ.",
  "tika-vin05t:355_10": "Saṅghasantakameva hi bhikkhusantakaṃ vā gehaṃ gahapatikuṭikā na hoti.",
  "tika-vin05t:356_0": "Sammuti nāma ñattidutiyakammavācāya sāvetvā sammatā.",
  "tika-vin05t:356_1": "Evañca pana,",
  "tika-vin05t:356_2": "bhikkhave,",
  "tika-vin05t:356_3": "sammannitabbā,",
  "tika-vin05t:356_4": "byattena bhikkhunā paṭibalena saṅgho ñāpetabbo –",
  "tika-vin05t:357_0": "“Suṇātu me, bhante, saṅgho.",
  "tika-vin05t:357_1": "Yadi saṅghassa pattakallaṃ saṅgho itthannāmaṃ vihāraṃ kappiyabhūmiṃ sammanneyya,",
  "tika-vin05t:357_2": "esā ñatti.",
  "tika-vin05t:358_0": "“Suṇātu me, bhante, saṅgho.",
  "tika-vin05t:358_1": "Saṅgho itthannāmaṃ vihāraṃ kappiyabhūmiṃ sammannati.",
  "tika-vin05t:358_2": "Yassāyasmato khamati itthannāmassa vihārassa kappiyabhūmiyā sammuti,",
  "tika-vin05t:358_3": "so tuṇhassa.",
  "tika-vin05t:358_4": "Yassa nakkhamati,",
  "tika-vin05t:358_5": "so bhāseyya.",
  "tika-vin05t:359_0": "“Sammato saṅghena itthannāmo vihāro kappiyabhūmi khamati saṅghassa,",
  "tika-vin05t:359_1": "tasmā tuṇhī,",
  "tika-vin05t:359_2": "evametaṃ dhārayāmī”ti.",
  "tika-vin05t:360_0": "Kammavācaṃ avatvā apalokanakammavasena sāvetvā katāpi sammatā eva.",
  "tika-vin05t:361_0": "102.",
  "tika-vin05t:361_1": "Yaṃ imāsu catūsu kappiyabhūmīsu vuttaṃ āmisaṃ,",
  "tika-vin05t:361_2": "taṃ sabbaṃ antovutthasaṅkhyaṃ na gacchati.",
  "tika-vin05t:361_3": "Bhikkhūnañca bhikkhunīnañca antovutthaantopakkamocanatthañhi kappiyakuṭiyo anuññātā.",
  "tika-vin05t:361_4": "Yaṃ pana akappiyabhūmiyaṃ sahaseyyappahonake gehe vuttaṃ saṅghikaṃ vā puggalikaṃ vā bhikkhussa bhikkhuniyā vā santakaṃ ekarattampi ṭhapitaṃ,",
  "tika-vin05t:361_5": "taṃ antovutthaṃ,",
  "tika-vin05t:361_6": "tattha pakkañca antopakkaṃ nāma hoti,",
  "tika-vin05t:361_7": "etaṃ na kappati.",
  "tika-vin05t:361_8": "Sattāhakālikaṃ pana yāvajīvikañca vaṭṭati.",
  "tika-vin05t:362_0": "Tatrāyaṃ vinicchayo –",
  "tika-vin05t:362_1": "sāmaṇero bhikkhussa taṇḍulādikaṃ āmisaṃ āharitvā kappiyakuṭiyaṃ nikkhipitvā punadivase pacitvā deti,",
  "tika-vin05t:362_2": "antovutthaṃ na hoti.",
  "tika-vin05t:362_3": "Tattha akappiyakuṭiyaṃ nikkhittasappiādīsu kiñci pakkhipitvā deti.",
  "tika-vin05t:362_4": "Mukhasannidhi nāma hoti.",
  "tika-vin05t:362_5": "Mahāpaccariyaṃ pana “antovutthaṃ hotī”ti vuttaṃ.",
  "tika-vin05t:362_6": "Tattha nāmamattameva nānākaraṇaṃ,",
  "tika-vin05t:362_7": "bhikkhu akappiyakuṭiyaṃ ṭhapitasappiñca yāvajīvikapaṇṇañca ekato pacitvā paribhuñjati,",
  "tika-vin05t:362_8": "sattāhaṃ nirāmisaṃ vaṭṭati.",
  "tika-vin05t:362_9": "Sace āmisasaṃsaṭṭhaṃ katvā paribhuñjati,",
  "tika-vin05t:362_10": "antovutthañceva sāmaṃpakkañca hoti.",
  "tika-vin05t:362_11": "Etenupāyena sabbasaṃsaggā veditabbā.",
  "tika-vin05t:362_12": "Yaṃ kiñci āmisaṃ bhikkhuno pacituṃ na vaṭṭati.",
  "tika-vin05t:362_13": "Sacepissa uṇhayāguyā sulasipaṇṇāni vā siṅgiveraṃ vā loṇaṃ vā pakkhipanti,",
  "tika-vin05t:362_14": "tampi cāletuṃ na vaṭṭati,",
  "tika-vin05t:362_15": "“yāguṃ nibbāpemī”ti pana cāletuṃ vaṭṭati.",
  "tika-vin05t:362_16": "Uttaṇḍulabhattaṃ labhitvā pidahituṃ na vaṭṭati.",
  "tika-vin05t:362_17": "Sace pana manussā pidahitvā denti, vaṭṭati.",
  "tika-vin05t:362_18": "“Bhattaṃ mā nibbāyatū”ti pidahituṃ vaṭṭati,",
  "tika-vin05t:362_19": "khīratakkādīsu pana sakiṃ kuthitesu aggiṃ kātuṃ vaṭṭati punapākassa anuññātattā.",
  "tika-vin05t:363_0": "Imā pana kappiyakuṭiyo kadā jahitavatthukā honti?",
  "tika-vin05t:363_1": "Ussāvanantikā tāva yā thambhānaṃ upari bhittipāde vā nikhanitvā katā,",
  "tika-vin05t:363_2": "sā sabbesu thambhesu ca bhittipādesu ca apanītesu jahitavatthukā hoti.",
  "tika-vin05t:363_3": "Sace pana thambhe vā bhittipāde vā parivattenti,",
  "tika-vin05t:363_4": "yo yo ṭhito,",
  "tika-vin05t:363_5": "tattha tattha patiṭṭhāti,",
  "tika-vin05t:363_6": "sabbesupi parivattitesu ajahitavatthukāva hoti.",
  "tika-vin05t:363_7": "Iṭṭhakādīhi katā cayassa upari bhittiatthāya ṭhapitaṃ iṭṭhakaṃ vā silaṃ vā mattikāpiṇḍaṃ vā ādiṃ katvā vināsitakāle jahitavatthukāva hoti.",
  "tika-vin05t:363_8": "Yehi pana iṭṭhakādīhi adhiṭṭhitā,",
  "tika-vin05t:363_9": "tesu apanītesupi tadaññesu patiṭṭhātīti ajahitavatthukāva hoti.",
  "tika-vin05t:363_10": "Gonisādikā pākārādīhi parikkhepe kate jahitavatthukāva hoti.",
  "tika-vin05t:363_11": "Puna tasmiṃ ārāme kappiyakuṭiṃ laddhuṃ vaṭṭati.",
  "tika-vin05t:363_12": "Sace pana punapi pākārādayo tattha tattha khaṇḍā honti,",
  "tika-vin05t:363_13": "tato tato gāvo pavisanti,",
  "tika-vin05t:363_14": "puna kappiyakuṭi hoti.",
  "tika-vin05t:363_15": "Itarā pana dve gopānasīmattaṃ ṭhapetvā sabbasmiṃ chadane vinaṭṭhe jahitavatthukāva honti.",
  "tika-vin05t:363_16": "Sace gopānasīnaṃ upari ekampi pakkhapāsakamaṇḍalaṃ atthi, rakkhati.",
  "tika-vin05t:364_0": "103.",
  "tika-vin05t:364_1": "Yatra panimā catassopi kappiyabhūmiyo natthi,",
  "tika-vin05t:364_2": "tattha kiṃ kātabbanti?",
  "tika-vin05t:364_3": "Anupasampannassa datvā tassa santakaṃ katvā paribhuñjitabbaṃ.",
  "tika-vin05t:364_4": "Tatridaṃ vatthu –",
  "tika-vin05t:364_5": "karavikatissatthero kira vinayadharapāmokkho mahāsīvattherassa santikaṃ agamāsi.",
  "tika-vin05t:364_6": "So dīpālokena sappikumbhaṃ passitvā “bhante,",
  "tika-vin05t:364_7": "kimeta”nti pucchi.",
  "tika-vin05t:364_8": "Thero “āvuso,",
  "tika-vin05t:364_9": "gāmato sappikumbho ābhato lūkhadivase sappinā bhuñjanatthāyā”ti āha.",
  "tika-vin05t:364_10": "Tato naṃ tissatthero “na vaṭṭati,",
  "tika-vin05t:364_11": "bhante”ti āha.",
  "tika-vin05t:364_12": "Thero punadivase pamukhe nikkhipāpesi.",
  "tika-vin05t:364_13": "Tissatthero puna ekadivasaṃ āgato taṃ disvā tatheva pucchitvā “bhante,",
  "tika-vin05t:364_14": "sahaseyyappahonakaṭṭhāne ṭhapetuṃ na vaṭṭatī”ti āha.",
  "tika-vin05t:364_15": "Thero punadivase bahi nīharāpetvā nikkhipāpesi,",
  "tika-vin05t:364_16": "taṃ corā hariṃsu.",
  "tika-vin05t:364_17": "So puna ekadivasaṃ āgataṃ tissattheramāha “āvuso,",
  "tika-vin05t:364_18": "tayā ‘na vaṭṭatī’ti vutte so kumbho bahi nikkhitto corehi haṭo”ti.",
  "tika-vin05t:364_19": "Tato naṃ tissatthero āha “nanu, bhante,",
  "tika-vin05t:364_20": "anupasampannassa dātabbo assa,",
  "tika-vin05t:364_21": "anupasampannassa hi datvā tassa santakaṃ katvā paribhuñjituṃ vaṭṭatī”ti.",
  "tika-vin05t:365_0": "Iti pāḷimuttakavinayavinicchayasaṅgahe",
  "tika-vin05t:366_0": "Kappiyabhūmivinicchayakathā samattā.",
  "tika-vin05t:367_0": "20. Paṭiggahaṇavinicchayakathā",
  "tika-vin05t:368_0": "104.",
  "tika-vin05t:368_1": "Khādanīyādipaṭiggāhoti ajjhoharitabbassa yassa kassaci khādanīyassa vā bhojanīyassa vā paṭiggahaṇaṃ.",
  "tika-vin05t:368_2": "Tatrāyaṃ vinicchayo –",
  "tika-vin05t:368_3": "pañcahi aṅgehi paṭiggahaṇaṃ ruhati,",
  "tika-vin05t:368_4": "thāmamajjhimassa purisassa uccāraṇamattaṃ hoti,",
  "tika-vin05t:368_5": "hatthapāso paññāyati,",
  "tika-vin05t:368_6": "abhihāro paññāyati,",
  "tika-vin05t:368_7": "devo vā manusso vā tiracchānagato vā kāyena kāyapaṭibaddhena nissaggiyena vā deti,",
  "tika-vin05t:368_8": "tañce bhikkhu kāyena vā kāyapaṭibaddhena vā paṭiggaṇhāti.",
  "tika-vin05t:368_9": "Evaṃ pañcahaṅgehi paṭiggahaṇaṃ ruhati.",
  "tika-vin05t:369_0": "Tattha ṭhitanisinnanipannānaṃ vasena evaṃ hatthapāso veditabbo –",
  "tika-vin05t:369_1": "sace bhikkhu nisinno hoti,",
  "tika-vin05t:369_2": "āsanassa pacchimantato paṭṭhāya,",
  "tika-vin05t:369_3": "sace ṭhito,",
  "tika-vin05t:369_4": "paṇhiantato paṭṭhāya,",
  "tika-vin05t:369_5": "sace nipanno,",
  "tika-vin05t:369_6": "yena passena nipanno,",
  "tika-vin05t:369_7": "tassa pārimantato paṭṭhāya,",
  "tika-vin05t:369_8": "dāyakassa nisinnassa vā ṭhitassa vā nipannassa vā ṭhapetvā pasāritahatthaṃ yaṃ āsannataraṃ aṅgaṃ,",
  "tika-vin05t:369_9": "tassa orimantena paricchinditvā aḍḍhateyyahattho hatthapāso nāma.",
  "tika-vin05t:370_0": "Sace pana dāyakapaṭiggāhakesu eko ākāse hoti,",
  "tika-vin05t:370_1": "eko bhūmiyaṃ,",
  "tika-vin05t:370_2": "bhūmaṭṭhassa ca sīsena,",
  "tika-vin05t:370_3": "ākāsaṭṭhassa ca ṭhapetvā dātuṃ vā gahetuṃ vā pasāritahatthaṃ yaṃ āsannataraṃ aṅgaṃ,",
  "tika-vin05t:370_4": "tassa orimantena hatthapāsapamāṇaṃ paricchinditabbaṃ.",
  "tika-vin05t:370_5": "Sacepi eko kūpe hoti,",
  "tika-vin05t:370_6": "eko kūpataṭe,",
  "tika-vin05t:370_7": "eko vā pana rukkhe,",
  "tika-vin05t:370_8": "eko pathaviyaṃ,",
  "tika-vin05t:370_9": "vuttanayeneva hatthapāsapamāṇaṃ paricchinditabbaṃ.",
  "tika-vin05t:370_10": "Evarūpe hatthapāse ṭhatvā sacepi pakkhī mukhatuṇḍakena vā hatthī vā soṇḍāya gahetvā pupphaṃ vā phalaṃ vā deti,",
  "tika-vin05t:370_11": "paṭiggahaṇaṃ ruhati.",
  "tika-vin05t:370_12": "Sace pana aḍḍhaṭṭhamaratanassapi hatthino khandhe nisinno tena soṇḍāya dīyamānaṃ gaṇhāti,",
  "tika-vin05t:370_13": "vaṭṭatiyeva.",
  "tika-vin05t:370_14": "Hatthādīsu yena kenaci sarīrāvayavena antamaso pādaṅguliyāpi dīyamānaṃ kāyena dinnaṃ nāma hoti.",
  "tika-vin05t:370_15": "Paṭiggahaṇepi eseva nayo.",
  "tika-vin05t:370_16": "Yena kenaci hi sarīrāvayavena gahitaṃ kāyena gahitameva hoti.",
  "tika-vin05t:370_17": "Sacepi natthukaraṇiyaṃ dīyamānaṃ nāsāpuṭena akallako vā mukhena paṭiggaṇhāti,",
  "tika-vin05t:370_18": "ābhogameva hettha pamāṇaṃ.",
  "tika-vin05t:371_0": "105.",
  "tika-vin05t:371_1": "Kaṭacchuādīsu pana yena kenaci upakaraṇena dinnaṃ kāyapaṭibaddhena dinnaṃ nāma hoti.",
  "tika-vin05t:371_2": "Paṭiggahaṇepi eseva nayo.",
  "tika-vin05t:371_3": "Yena kenaci hi sarīrasambaddhena pattathālakādinā gahitaṃ kāyapaṭibaddhena gahitameva hoti.",
  "tika-vin05t:371_4": "Kāyato pana kāyapaṭibaddhato ca mocetvā hatthapāse ṭhitassa kāye vā kāyapaṭibaddhe vā pātiyamānampi nissaggiyena payogena dinnaṃ nāma hoti.",
  "tika-vin05t:371_5": "Eko bahūni bhattabyañjanabhājanāni sīse katvā bhikkhussa santikaṃ āgantvā ṭhitakova “gaṇhathā”ti vadati,",
  "tika-vin05t:371_6": "na tāva abhihāro paññāyati,",
  "tika-vin05t:371_7": "tasmā na gahetabbaṃ.",
  "tika-vin05t:371_8": "Sace pana īsakampi onamati,",
  "tika-vin05t:371_9": "bhikkhunā hatthaṃ pasāretvā heṭṭhimabhājanaṃ ekadesenapi sampaṭicchitabbaṃ.",
  "tika-vin05t:371_10": "Ettāvatā sabbabhājanāni paṭiggahitāni honti.",
  "tika-vin05t:371_11": "Tato paṭṭhāya oropetvā ugghāṭetvā vā yaṃ icchati,",
  "tika-vin05t:371_12": "taṃ gahetuṃ vaṭṭati.",
  "tika-vin05t:371_13": "Bhattapacchiādimhi pana ekabhājane vattabbameva natthi.",
  "tika-vin05t:372_0": "Kājena bhattaṃ harantopi sace kājaṃ onametvā deti, vaṭṭati.",
  "tika-vin05t:372_1": "Tiṃsahattho veṇu hoti,",
  "tika-vin05t:372_2": "ekasmiṃ ante guḷakumbho baddho,",
  "tika-vin05t:372_3": "ekasmiṃ sappikumbho,",
  "tika-vin05t:372_4": "tañce paṭiggaṇhāti,",
  "tika-vin05t:372_5": "sabbaṃ paṭiggahitameva.",
  "tika-vin05t:372_6": "Ucchuyantadoṇito paggharantameva “rasaṃ gaṇhathā”ti vadati,",
  "tika-vin05t:372_7": "abhihāro na paññāyatīti na gahetabbo.",
  "tika-vin05t:372_8": "Sace pana kasaṭaṃ chaḍḍetvā hatthena ussiñcitvā deti, vaṭṭati.",
  "tika-vin05t:372_9": "Bahū pattā mañce vā pīṭhe vā kaṭasāre vā doṇiyaṃ vā phalake vā ṭhapitā honti,",
  "tika-vin05t:372_10": "yattha ṭhitassa dāyako hatthapāse hoti,",
  "tika-vin05t:372_11": "tattha ṭhatvā paṭiggahaṇasaññāya mañcādīni aṅguliyāpi phusitvā ṭhitena vā nisinnena vā nipannena vā yaṃ tesu pattesu dīyati,",
  "tika-vin05t:372_12": "taṃ sabbaṃ paṭiggahitaṃ hoti.",
  "tika-vin05t:372_13": "Sacepi “paṭiggahessāmī”ti mañcādīni abhiruhitvā nisīdati,",
  "tika-vin05t:372_14": "vaṭṭatiyeva.",
  "tika-vin05t:373_0": "Pathaviyaṃ pana sacepi kucchiyā kucchiṃ āhacca ṭhitā honti,",
  "tika-vin05t:373_1": "yaṃ yaṃ aṅguliyā vā sūciyā vā phusitvā nisinno hoti,",
  "tika-vin05t:373_2": "tattha tattha dīyamānameva paṭiggahitaṃ hoti.",
  "tika-vin05t:373_3": "Yattha katthaci mahākaṭasārahatthattharaṇādīsu ṭhapitapatte paṭiggahaṇaṃ na ruhatīti vuttaṃ,",
  "tika-vin05t:373_4": "taṃ hatthapāsātikkamaṃ sandhāya vuttanti veditabbaṃ,",
  "tika-vin05t:373_5": "hatthapāse pana sati yattha katthaci vaṭṭati aññatra tatthajātakā.",
  "tika-vin05t:373_6": "Tatthajātake pana paduminipaṇṇe vā kiṃsukapaṇṇādimhi vā na vaṭṭati.",
  "tika-vin05t:373_7": "Na hi taṃ kāyapaṭibaddhasaṅkhyaṃ gacchati.",
  "tika-vin05t:373_8": "Yathā ca tatthajātake,",
  "tika-vin05t:373_9": "evaṃ khāṇuke bandhitvā ṭhapitamañcādimhi asaṃhārime phalake vā pāsāṇe vā na ruhatiyeva.",
  "tika-vin05t:373_10": "Tepi hi tatthajātakasaṅkhyupagā honti.",
  "tika-vin05t:373_11": "Bhūmiyaṃ atthatesu sukhumesu tintiṇikādipaṇṇesu paṭiggahaṇaṃ na ruhati.",
  "tika-vin05t:373_12": "Na hi tāni sandhāretuṃ samatthānīti.",
  "tika-vin05t:373_13": "Mahantesu pana paduminipaṇṇādīsu ruhati.",
  "tika-vin05t:373_14": "Sace hatthapāsaṃ atikkammaṭhito dīghadaṇḍakena uḷuṅkena deti,",
  "tika-vin05t:373_15": "“āgantvā dehī”ti vattabbo.",
  "tika-vin05t:373_16": "Vacanaṃ asutvā vā anādiyitvā vā patte ākiratiyeva,",
  "tika-vin05t:373_17": "puna paṭiggahetabbaṃ.",
  "tika-vin05t:373_18": "Dūre ṭhatvā bhattapiṇḍaṃ khipantepi eseva nayo.",
  "tika-vin05t:374_0": "106.",
  "tika-vin05t:374_1": "Sace pattathavikato nīhariyamāne patte rajanacuṇṇāni honti,",
  "tika-vin05t:374_2": "sati udake dhovitabbo,",
  "tika-vin05t:374_3": "asati rajanacuṇṇaṃ puñchitvā paṭiggahetvā vā piṇḍāya caritabbaṃ.",
  "tika-vin05t:374_4": "Sace piṇḍāya carantassa patte rajaṃ patati,",
  "tika-vin05t:374_5": "paṭiggahetvā bhikkhā gaṇhitabbā,",
  "tika-vin05t:374_6": "appaṭiggahetvā gaṇhato vinayadukkaṭaṃ,",
  "tika-vin05t:374_7": "taṃ pana puna paṭiggahetvā bhuñjato anāpatti.",
  "tika-vin05t:374_8": "Sace pana “paṭiggahetvā dethā”ti vutte vacanaṃ asutvā vā anādiyitvā vā bhikkhaṃ dentiyeva,",
  "tika-vin05t:374_9": "vinayadukkaṭaṃ natthi,",
  "tika-vin05t:374_10": "puna paṭiggahetvā aññā bhikkhā gahetabbā.",
  "tika-vin05t:374_11": "Sace mahāvāto tato tato rajaṃ pāteti,",
  "tika-vin05t:374_12": "na sakkā hoti bhikkhaṃ gahetuṃ,",
  "tika-vin05t:374_13": "“anupasampannassa dassāmī”ti suddhacittena ābhogaṃ katvā gaṇhituṃ vaṭṭati.",
  "tika-vin05t:374_14": "Evaṃ piṇḍāya caritvā vihāraṃ vā āsanasālaṃ vā gantvā taṃ anupasampannassa datvā puna tena dinnaṃ vā tassa vissāsena vā paṭiggahetvā bhuñjituṃ vaṭṭati.",
  "tika-vin05t:374_15": "Sace bhikkhācāre sarajaṃ pattaṃ bhikkhussa deti,",
  "tika-vin05t:374_16": "so vattabbo “imaṃ paṭiggahetvā bhikkhaṃ vā gaṇheyyāsi paribhuñjeyyāsi vā”ti,",
  "tika-vin05t:374_17": "tena tathā kātabbaṃ.",
  "tika-vin05t:374_18": "Sace rajaṃ upari uppilavati,",
  "tika-vin05t:374_19": "kañjikaṃ pavāhetvā sesaṃ bhuñjitabbaṃ.",
  "tika-vin05t:374_20": "Sace antopaviṭṭhaṃ hoti,",
  "tika-vin05t:374_21": "paṭiggahetabbaṃ.",
  "tika-vin05t:374_22": "Anupasampanne asati hatthato amocenteneva yattha anupasampanno atthi,",
  "tika-vin05t:374_23": "tattha netvā paṭiggahetabbaṃ.",
  "tika-vin05t:374_24": "Sukkhabhatte patitarajaṃ apanetvā bhuñjituṃ vaṭṭati.",
  "tika-vin05t:374_25": "Sace atisukhumaṃ hoti,",
  "tika-vin05t:374_26": "upari bhattena saddhiṃ apanetabbaṃ,",
  "tika-vin05t:374_27": "paṭiggahetvā vā bhuñjitabbaṃ.",
  "tika-vin05t:374_28": "Yāguṃ vā sūpaṃ vā purato ṭhapetvā āluḷentānaṃ bhājanato phusitāni uggantvā patte patanti,",
  "tika-vin05t:374_29": "patto paṭiggahetabbo.",
  "tika-vin05t:375_0": "107.",
  "tika-vin05t:375_1": "Uḷuṅkena āharitvā dentānaṃ paṭhamataraṃ uḷuṅkato thevā patte patanti, supatitā,",
  "tika-vin05t:375_2": "abhihaṭattā doso natthi.",
  "tika-vin05t:375_3": "Sacepi carukena bhatte ākiriyamāne carukato masi vā chārikā vā patati,",
  "tika-vin05t:375_4": "abhihaṭattā nevatthi doso.",
  "tika-vin05t:375_5": "Anantarassa bhikkhuno dīyamānaṃ pattato uppatitvā itarassa patte patati,",
  "tika-vin05t:375_6": "supatitaṃ.",
  "tika-vin05t:375_7": "Paṭiggahitameva hi taṃ hoti.",
  "tika-vin05t:375_8": "Sace jajjharisākhādiṃ phāletvā ekassa bhikkhuno dentānaṃ sākhato phusitāni aññassa patte patanti,",
  "tika-vin05t:375_9": "patto paṭiggahetabbo,",
  "tika-vin05t:375_10": "yassa pattassa upari phālenti,",
  "tika-vin05t:375_11": "tassa patte patitesu dātukāmatāya abhihaṭattā doso natthi.",
  "tika-vin05t:375_12": "Pāyāsassa pūretvā pattaṃ denti,",
  "tika-vin05t:375_13": "uṇhattā heṭṭhā gahetuṃ na sakkoti,",
  "tika-vin05t:375_14": "mukhavaṭṭiyāpi gahetuṃ vaṭṭati.",
  "tika-vin05t:375_15": "Sace tathāpi na sakkoti,",
  "tika-vin05t:375_16": "ādhārakena gahetabbo.",
  "tika-vin05t:375_17": "Āsanasālāya pattaṃ gahetvā nisinno bhikkhu niddaṃ okkanto hoti,",
  "tika-vin05t:375_18": "neva āhariyamānaṃ,",
  "tika-vin05t:375_19": "na dīyamānaṃ jānāti,",
  "tika-vin05t:375_20": "appaṭiggahitaṃ hoti.",
  "tika-vin05t:375_21": "Sace pana ābhogaṃ katvā nisinno hoti, vaṭṭati.",
  "tika-vin05t:375_22": "Sacepi so hatthena ādhārakaṃ muñcitvā pādena pelletvā niddāyati,",
  "tika-vin05t:375_23": "vaṭṭatiyeva.",
  "tika-vin05t:375_24": "Pādena ādhārakaṃ akkamitvā paṭiggaṇhantassa pana jāgarantassapi anādarapaṭiggahaṇaṃ hoti,",
  "tika-vin05t:375_25": "tasmā na kattabbaṃ.",
  "tika-vin05t:375_26": "Keci “evaṃ ādhārakena paṭiggahaṇaṃ kāyapaṭibaddhapaṭibaddhena paṭiggahaṇaṃ nāma hoti,",
  "tika-vin05t:375_27": "tasmā na vaṭṭatī”ti vadanti,",
  "tika-vin05t:375_28": "taṃ vacanamattameva,",
  "tika-vin05t:375_29": "atthato pana sabbampetaṃ kāyapaṭibaddhameva hoti.",
  "tika-vin05t:375_30": "Kāyasaṃsaggepi cesa nayo dassito.",
  "tika-vin05t:375_31": "Yampi bhikkhussa dīyamānaṃ patati,",
  "tika-vin05t:375_32": "tampi sāmaṃ gahetvā paribhuñjituṃ vaṭṭati.",
  "tika-vin05t:376_0": "Tatridaṃ suttaṃ –",
  "tika-vin05t:377_0": "“Anujānāmi,",
  "tika-vin05t:377_1": "bhikkhave,",
  "tika-vin05t:377_2": "yaṃ dīyamānaṃ patati,",
  "tika-vin05t:377_3": "taṃ sāmaṃ gahetvā paribhuñjituṃ,",
  "tika-vin05t:377_4": "pariccattaṃ taṃ,",
  "tika-vin05t:377_5": "bhikkhave,",
  "tika-vin05t:377_6": "dāyakehī”ti.",
  "tika-vin05t:378_0": "Idañca pana suttaṃ neyyatthaṃ,",
  "tika-vin05t:378_1": "tasmā evamettha adhippāyo veditabbo –",
  "tika-vin05t:378_2": "yaṃ dīyamānaṃ dāyakassa hatthato parigaḷitvā suddhāya vā bhūmiyā paduminipaṇṇe vā vatthakaṭasārakādīsu vā patati,",
  "tika-vin05t:378_3": "taṃ sāmaṃ gahetvā paribhuñjituṃ vaṭṭati.",
  "tika-vin05t:378_4": "Yaṃ pana sarajāya bhūmiyaṃ patati,",
  "tika-vin05t:378_5": "taṃ rajaṃ puñchitvā vā dhovitvā vā paṭiggahetvā vā paribhuñjitabbaṃ.",
  "tika-vin05t:378_6": "Sace pavaṭṭantaṃ aññassa bhikkhuno santikaṃ gacchati,",
  "tika-vin05t:378_7": "tena āharāpetumpi vaṭṭati.",
  "tika-vin05t:378_8": "Sace taṃ bhikkhuṃ vadati “tvaṃyeva khādā”ti,",
  "tika-vin05t:378_9": "tassapi khādituṃ vaṭṭati,",
  "tika-vin05t:378_10": "anāṇattena pana tena na gahetabbaṃ.",
  "tika-vin05t:378_11": "“Anāṇattenapi itarassa dassāmīti gahetuṃ vaṭṭatī”ti kurundiyaṃ vuttaṃ.",
  "tika-vin05t:378_12": "Kasmā panetaṃ itarassa bhikkhuno gahetuṃ na vaṭṭatīti?",
  "tika-vin05t:378_13": "Bhagavatā ananuññātattā.",
  "tika-vin05t:378_14": "Bhagavatā hi “sāmaṃ gahetvā paribhuñjitu”nti vadantena yasseva taṃ dīyamānaṃ patati,",
  "tika-vin05t:378_15": "tassa appaṭiggahitakampi taṃ gahetvā paribhogo anuññāto.",
  "tika-vin05t:378_16": "“Pariccattaṃ taṃ,",
  "tika-vin05t:378_17": "bhikkhave,",
  "tika-vin05t:378_18": "dāyakehī”ti vacanena panettha parasantakabhāvo dīpito,",
  "tika-vin05t:378_19": "tasmā aññassa sāmaṃ gahetvā paribhuñjituṃ na vaṭṭati,",
  "tika-vin05t:378_20": "tassa pana āṇattiyā vaṭṭatīti ayaṃ kirettha adhippāyo.",
  "tika-vin05t:378_21": "Yasmā ca etaṃ appaṭiggahitakattā anuññātaṃ,",
  "tika-vin05t:378_22": "tasmā yathāṭhitaṃyeva anāmasitvā kenaci pidahitvā ṭhapitaṃ dutiyadivasepi paribhuñjituṃ vaṭṭati,",
  "tika-vin05t:378_23": "sannidhipaccayā anāpatti,",
  "tika-vin05t:378_24": "paṭiggahetvā pana paribhuñjitabbaṃ.",
  "tika-vin05t:378_25": "Taṃ divasaṃyeva hi tassa sāmaṃ gahetvā paribhogo anuññāto,",
  "tika-vin05t:378_26": "na tato paranti ayampi kirettha adhippāyo.",
  "tika-vin05t:379_0": "108.",
  "tika-vin05t:379_1": "Idāni abbohārikanayo vuccati.",
  "tika-vin05t:379_2": "Bhuñjantānañhi dantā khīyanti,",
  "tika-vin05t:379_3": "nakhā khīyanti,",
  "tika-vin05t:379_4": "pattassa vaṇṇo khīyati,",
  "tika-vin05t:379_5": "sabbaṃ abbohārikaṃ.",
  "tika-vin05t:379_6": "Satthakena ucchuādīsu phālitesu malaṃ paññāyati,",
  "tika-vin05t:379_7": "etaṃ navasamuṭṭhitaṃ nāma,",
  "tika-vin05t:379_8": "paṭiggahetvā paribhuñjitabbaṃ.",
  "tika-vin05t:379_9": "Satthakaṃ dhovitvā phālitesu malaṃ na paññāyati,",
  "tika-vin05t:379_10": "lohagandhamattaṃ hoti,",
  "tika-vin05t:379_11": "taṃ abbohārikaṃ.",
  "tika-vin05t:379_12": "Yampi satthakaṃ gahetvā pariharanti,",
  "tika-vin05t:379_13": "tena phālitepi eseva nayo.",
  "tika-vin05t:379_14": "Na hi taṃ paribhogatthāya pariharantīti.",
  "tika-vin05t:379_15": "Mūlabhesajjādīni pisantānaṃ vā koṭṭentānaṃ vā nisadanisadapotakaudukkhalamusalādīni khīyanti,",
  "tika-vin05t:379_16": "pariharaṇakavāsiṃ tāpetvā bhesajjatthāya takke vā khīre vā pakkhipanti,",
  "tika-vin05t:379_17": "tattha nīlikā paññāyati,",
  "tika-vin05t:379_18": "satthake vuttasadisova vinicchayo.",
  "tika-vin05t:379_19": "Āmakatakkādīsu pana sayaṃ na pakkhipitabbā,",
  "tika-vin05t:379_20": "pakkhipati ce,",
  "tika-vin05t:379_21": "sāmaṃpākato na muccati.",
  "tika-vin05t:379_22": "Deve vassante piṇḍāya carantassa sarīrato vā cīvarato vā kiliṭṭhaudakaṃ patte patati,",
  "tika-vin05t:379_23": "paṭiggahetabbaṃ.",
  "tika-vin05t:379_24": "Rukkhamūlādīsu bhuñjantassa patitepi eseva nayo.",
  "tika-vin05t:379_25": "Sace pana sattāhaṃ vassante deve suddhaṃ udakaṃ hoti,",
  "tika-vin05t:379_26": "abbhokāsato vā patati, vaṭṭati.",
  "tika-vin05t:380_0": "109.",
  "tika-vin05t:380_1": "Sāmaṇerassa odanaṃ dentena tassa pattagataṃ acchupanteneva dātabbo,",
  "tika-vin05t:380_2": "patto vāssa paṭiggahetabbo.",
  "tika-vin05t:380_3": "Appaṭiggahite odanaṃ chupitvā puna attano patte odanaṃ gaṇhantassa uggahitako hoti.",
  "tika-vin05t:380_4": "Sace pana dātukāmo hutvā “āhara, sāmaṇera, pattaṃ,",
  "tika-vin05t:380_5": "odanaṃ gaṇhāhī”ti vadati,",
  "tika-vin05t:380_6": "itaro “alaṃ mayha”nti paṭikkhipati,",
  "tika-vin05t:380_7": "puna “tavetaṃ mayā pariccatta”nti ca vutte “na mayhaṃ etenattho”ti vadati,",
  "tika-vin05t:380_8": "satakkhattumpi pariccajatu,",
  "tika-vin05t:380_9": "yāva attano hatthagataṃ,",
  "tika-vin05t:380_10": "tāva paṭiggahitameva hoti.",
  "tika-vin05t:380_11": "Sace pana ādhārake ṭhitaṃ nirapekkho “gaṇhāhī”ti vadati,",
  "tika-vin05t:380_12": "puna paṭiggahetabbaṃ.",
  "tika-vin05t:380_13": "Sāpekkho ādhārake pattaṃ ṭhapetvā “etto pūvaṃ vā bhattaṃ vā gaṇhāhī”ti sāmaṇeraṃ vadati,",
  "tika-vin05t:380_14": "sāmaṇero hatthaṃ dhovitvā sacepi satakkhattuṃ gahetvā attano pattagataṃ aphusantova attano patte pakkhipati,",
  "tika-vin05t:380_15": "puna paṭiggahaṇakiccaṃ natthi.",
  "tika-vin05t:380_16": "Yadi pana attano pattagataṃ phusitvā tato gaṇhāti,",
  "tika-vin05t:380_17": "sāmaṇerasantakena saṃsaṭṭhaṃ hoti,",
  "tika-vin05t:380_18": "puna paṭiggahetabbaṃ.",
  "tika-vin05t:380_19": "Keci pana “sacepi gayhamānaṃ chijjitvā tattha patati,",
  "tika-vin05t:380_20": "puna paṭiggahetabba”nti vadanti.",
  "tika-vin05t:380_21": "Taṃ “ekaṃ bhattapiṇḍaṃ gaṇha,",
  "tika-vin05t:380_22": "ekaṃ pūvaṃ gaṇha,",
  "tika-vin05t:380_23": "imassa guḷapiṇḍassa ettakaṃ padesaṃ gaṇhā”ti evaṃ paricchinditvā vutte veditabbaṃ,",
  "tika-vin05t:380_24": "idha pana paricchedo natthi,",
  "tika-vin05t:380_25": "tasmā yaṃ sāmaṇerassa patte patati,",
  "tika-vin05t:380_26": "tadeva paṭiggahaṇaṃ vijahati,",
  "tika-vin05t:380_27": "hatthagataṃ pana yāva sāmaṇero vā “ala”nti na oramati,",
  "tika-vin05t:380_28": "bhikkhu vā na vāreti,",
  "tika-vin05t:380_29": "tāva bhikkhusseva santakaṃ,",
  "tika-vin05t:380_30": "tasmā paṭiggahaṇaṃ na vijahati.",
  "tika-vin05t:380_31": "Sace attano vā bhikkhūnaṃ vā yāgupacanakabhājane kesañci atthāya bhattaṃ pakkhipati,",
  "tika-vin05t:380_32": "“sāmaṇera,",
  "tika-vin05t:380_33": "bhājanassa upari hatthaṃ karohī”ti vatvā tassa hatthe pakkhipitabbaṃ.",
  "tika-vin05t:380_34": "Tassa hatthato bhājane patitañhi dutiyadivase bhājanassa akappiyabhāvaṃ na karoti pariccattattā.",
  "tika-vin05t:380_35": "Sace evaṃ akatvā pakkhipati,",
  "tika-vin05t:380_36": "pattamiva bhājanaṃ nirāmisaṃ katvā paribhuñjitabbaṃ.",
  "tika-vin05t:381_0": "110.",
  "tika-vin05t:381_1": "Dāyakā yāgukuṭaṃ ṭhapetvā gatā,",
  "tika-vin05t:381_2": "taṃ daharasāmaṇero paṭiggaṇhāpetuṃ na sakkoti,",
  "tika-vin05t:381_3": "bhikkhu pattaṃ upanāmeti,",
  "tika-vin05t:381_4": "sāmaṇero kuṭassa gīvaṃ pattassa mukhavaṭṭiyaṃ ṭhapetvā āvajjeti,",
  "tika-vin05t:381_5": "pattagatā yāgu paṭiggahitāva hoti.",
  "tika-vin05t:381_6": "Atha vā bhikkhu bhūmiyaṃ hatthaṃ ṭhapeti,",
  "tika-vin05t:381_7": "sāmaṇero pavaṭṭetvā hatthaṃ āropeti, vaṭṭati.",
  "tika-vin05t:381_8": "Pūvapacchibhattapacchiucchubhārādīsupi eseva nayo.",
  "tika-vin05t:381_9": "Sace paṭiggahaṇūpagaṃ bhāraṃ dve tayo sāmaṇerā denti,",
  "tika-vin05t:381_10": "ekena vā balavatā ukkhittaṃ dve tayo bhikkhū gaṇhanti, vaṭṭati.",
  "tika-vin05t:381_11": "Mañcassa vā pīṭhassa vā pāde telaghaṭaṃ vā phāṇitaghaṭaṃ vā laggenti,",
  "tika-vin05t:381_12": "bhikkhussa mañcepi pīṭhepi nisīdituṃ vaṭṭati,",
  "tika-vin05t:381_13": "uggahitakaṃ nāma na hoti.",
  "tika-vin05t:382_0": "Nāgadantake vā aṅkusake vā dve telaghaṭā laggitā honti upari paṭiggahitako,",
  "tika-vin05t:382_1": "heṭṭhā appaṭiggahitako.",
  "tika-vin05t:382_2": "Uparimaṃ gahetuṃ vaṭṭati,",
  "tika-vin05t:382_3": "heṭṭhā paṭiggahitako,",
  "tika-vin05t:382_4": "upari appaṭiggahitako,",
  "tika-vin05t:382_5": "uparimaṃ gahetvā itaraṃ gaṇhato uparimo uggahitako hoti.",
  "tika-vin05t:382_6": "Heṭṭhāmañce appaṭiggahitakaṃ telathālakaṃ hoti,",
  "tika-vin05t:382_7": "tañce sammajjanto sammuñjaniyā ghaṭṭeti,",
  "tika-vin05t:382_8": "uggahitakaṃ na hoti,",
  "tika-vin05t:382_9": "“paṭiggahitakaṃ gaṇhissāmī”ti appaṭiggahitakaṃ gahetvā ñatvā puna ṭhapeti,",
  "tika-vin05t:382_10": "uggahitakaṃ na hoti,",
  "tika-vin05t:382_11": "bahi nīharitvā sañjānāti,",
  "tika-vin05t:382_12": "bahi aṭṭhapetvā haritvā tattheva ṭhapetabbaṃ,",
  "tika-vin05t:382_13": "natthi doso.",
  "tika-vin05t:382_14": "Sace pana pubbe vivaritvā ṭhapitaṃ,",
  "tika-vin05t:382_15": "na pidahitabbaṃ.",
  "tika-vin05t:382_16": "Yathā pubbe ṭhitaṃ,",
  "tika-vin05t:382_17": "tatheva ṭhapetabbaṃ.",
  "tika-vin05t:382_18": "Sace bahi ṭhapeti,",
  "tika-vin05t:382_19": "puna na chupitabbaṃ.",
  "tika-vin05t:383_0": "111.",
  "tika-vin05t:383_1": "Paṭiggahitake telādimhi kaṇṇikā uṭṭheti,",
  "tika-vin05t:383_2": "siṅgiverādimhi ghanacuṇṇaṃ,",
  "tika-vin05t:383_3": "taṃsamuṭṭhānameva nāma taṃ,",
  "tika-vin05t:383_4": "puna paṭiggahaṇakiccaṃ natthi.",
  "tika-vin05t:383_5": "Tālaṃ vā nāḷikeraṃ vā āruḷho yottena phalapiṇḍiṃ otāretvā upari ṭhitova “gaṇhathā”ti vadati,",
  "tika-vin05t:383_6": "na gahetabbaṃ.",
  "tika-vin05t:383_7": "Sace añño bhūmiyaṃ ṭhito yottapāsake gahetvā ukkhipitvā deti, vaṭṭati.",
  "tika-vin05t:383_8": "Saphalaṃ mahāsākhaṃ kappiyaṃ kāretvā paṭiggaṇhāti,",
  "tika-vin05t:383_9": "phalāni paṭiggahitāneva honti,",
  "tika-vin05t:383_10": "yathāsukhaṃ paribhuñjituṃ vaṭṭati.",
  "tika-vin05t:383_11": "Antovatiyaṃ ṭhatvā vatiṃ chinditvā ucchuṃ vā timbarūsakaṃ vā denti,",
  "tika-vin05t:383_12": "hatthapāse sati vaṭṭati.",
  "tika-vin05t:383_13": "Daṇḍakesu apaharitvā niggataṃ gaṇhantassa vaṭṭati,",
  "tika-vin05t:383_14": "paharitvā niggate aṭṭhakathāsu doso na dassito.",
  "tika-vin05t:383_15": "Mayaṃ pana “yaṃ ṭhānaṃ pahaṭaṃ,",
  "tika-vin05t:383_16": "tato sayaṃpatitamiva hotī”ti takkayāma,",
  "tika-vin05t:383_17": "tampi ṭhatvā gacchante yujjati suṅkaghātato pavaṭṭetvā bahipatitabhaṇḍaṃ viya.",
  "tika-vin05t:383_18": "Vatiṃ vā pākāraṃ vā laṅghāpetvā denti,",
  "tika-vin05t:383_19": "sace pana aputhulo pākāro,",
  "tika-vin05t:383_20": "antopākāre bahipākāre ca ṭhitassa hatthapāso pahoti,",
  "tika-vin05t:383_21": "hatthasatampi uddhaṃ gantvā sampattaṃ gahetuṃ vaṭṭati.",
  "tika-vin05t:384_0": "Bhikkhu gilānaṃ sāmaṇeraṃ khandhena vahati,",
  "tika-vin05t:384_1": "so phalāphalaṃ disvā gahetvā khandhe nisinnova deti, vaṭṭati.",
  "tika-vin05t:384_2": "Aparo bhikkhuṃ vahanto khandhe nisinnassa bhikkhuno deti,",
  "tika-vin05t:384_3": "vaṭṭatiyeva.",
  "tika-vin05t:384_4": "Bhikkhu phaliniṃ sākhaṃ chāyatthāya gahetvā gacchati,",
  "tika-vin05t:384_5": "phalāni khādituṃ citte uppanne paṭiggahāpetvā khādituṃ vaṭṭati.",
  "tika-vin05t:384_6": "Macchikavāraṇatthaṃ kappiyaṃ kāretvā paṭiggaṇhāti,",
  "tika-vin05t:384_7": "khāditukāmo ce hoti,",
  "tika-vin05t:384_8": "mūlapaṭiggahaṇameva vaṭṭati,",
  "tika-vin05t:384_9": "khādantassa natthi doso.",
  "tika-vin05t:384_10": "Bhikkhu paṭiggahaṇārahaṃ bhaṇḍaṃ manussānaṃ yāne ṭhapetvā maggaṃ gacchati,",
  "tika-vin05t:384_11": "yānaṃ kaddame laggati,",
  "tika-vin05t:384_12": "daharo cakkaṃ gahetvā ukkhipati, vaṭṭati,",
  "tika-vin05t:384_13": "uggahitakaṃ nāma na hoti.",
  "tika-vin05t:384_14": "Nāvāya ṭhapetvā nāvaṃ arittena vā pājeti,",
  "tika-vin05t:384_15": "hatthena vā kaḍḍhati, vaṭṭati.",
  "tika-vin05t:384_16": "Uḷumpepi eseva nayo.",
  "tika-vin05t:384_17": "Cāṭiyaṃ vā kuṇḍake vā ṭhapetvāpi taṃ anupasampannena gāhāpetvā anupasampannaṃ bāhāyaṃ gahetvā tarituṃ vaṭṭati.",
  "tika-vin05t:384_18": "Tasmimpi asati anupasampannaṃ gāhāpetvā taṃ bāhāyaṃ gahetvā tarituṃ vaṭṭati.",
  "tika-vin05t:385_0": "Upāsakā gamikabhikkhūnaṃ pātheyyataṇḍule denti,",
  "tika-vin05t:385_1": "sāmaṇerā bhikkhūnaṃ taṇḍule gahetvā attano taṇḍule gahetuṃ na sakkonti,",
  "tika-vin05t:385_2": "bhikkhū tesaṃ taṇḍule gaṇhanti,",
  "tika-vin05t:385_3": "sāmaṇerā attanā gahitataṇḍulesu khīṇesu itarehi taṇḍulehi yāguṃ pacitvā sabbesaṃ pattāni paṭipāṭiyā ṭhapetvā yāguṃ ākiranti,",
  "tika-vin05t:385_4": "paṇḍito sāmaṇero attano pattaṃ gahetvā therassa deti,",
  "tika-vin05t:385_5": "therassa pattaṃ dutiyattherassāti evaṃ sabbānipi parivatteti,",
  "tika-vin05t:385_6": "sabbehi sāmaṇerassa santakaṃ bhuttaṃ hoti, vaṭṭati.",
  "tika-vin05t:385_7": "Sacepi sāmaṇero apaṇḍito hoti,",
  "tika-vin05t:385_8": "attano patte yāguṃ sayameva pātuṃ ārabhati, “āvuso,",
  "tika-vin05t:385_9": "tuyhaṃ yāguṃ mayhaṃ dehī”ti therehi paṭipāṭiyā yācitvāpi pivituṃ vaṭṭati,",
  "tika-vin05t:385_10": "sabbehi sāmaṇerassa santakameva bhuttaṃ hoti,",
  "tika-vin05t:385_11": "neva uggahitapaccayā,",
  "tika-vin05t:385_12": "na sannidhipaccayā vajjaṃ phusanti.",
  "tika-vin05t:385_13": "Ettha pana mātāpitūnaṃ telādīni,",
  "tika-vin05t:385_14": "chāyādīnaṃ atthāya sākhādīni ca harantānaṃ imesañca viseso na dissati,",
  "tika-vin05t:385_15": "tasmā kāraṇaṃ upaparikkhitabbaṃ.",
  "tika-vin05t:386_0": "112.",
  "tika-vin05t:386_1": "Sāmaṇero bhattaṃ pacitukāmo taṇḍule dhovitvā niccāletuṃ na sakkoti,",
  "tika-vin05t:386_2": "bhikkhunā taṇḍule ca bhājanañca paṭiggahetvā taṇḍule dhovitvā niccāletvā bhājanaṃ uddhanaṃ āropetabbaṃ,",
  "tika-vin05t:386_3": "aggi na kātabbo,",
  "tika-vin05t:386_4": "pakkakāle vivaritvā pakkabhāvo jānitabbo.",
  "tika-vin05t:386_5": "Sace duppakkaṃ hoti,",
  "tika-vin05t:386_6": "pākatthāya pidahituṃ na vaṭṭati,",
  "tika-vin05t:386_7": "rajassa vā chārikāya vā apatanatthāya vaṭṭati,",
  "tika-vin05t:386_8": "pakkakāle oropituṃ bhuñjitumpi vaṭṭati,",
  "tika-vin05t:386_9": "puna paṭiggahaṇakiccaṃ natthi.",
  "tika-vin05t:386_10": "Sāmaṇero paṭibalo pacituṃ,",
  "tika-vin05t:386_11": "khaṇo panassa natthi katthaci gantukāmo,",
  "tika-vin05t:386_12": "bhikkhunā sataṇḍulodakaṃ bhājanaṃ paṭiggahetvā uddhanaṃ āropetvā “aggiṃ jāletvā gacchā”ti vattabbo.",
  "tika-vin05t:386_13": "Tato paraṃ purimanayeneva sabbaṃ kātuṃ vaṭṭati.",
  "tika-vin05t:386_14": "Bhikkhu yāguatthāya suddhabhājanaṃ āropetvā udakaṃ tāpeti, vaṭṭati.",
  "tika-vin05t:386_15": "Tatte udake sāmaṇero taṇḍule pakkhipati,",
  "tika-vin05t:386_16": "tato paṭṭhāya bhikkhunā aggi na kātabbo,",
  "tika-vin05t:386_17": "pakkayāguṃ paṭiggahetvā pātuṃ vaṭṭati.",
  "tika-vin05t:386_18": "Sāmaṇero yāguṃ pacati,",
  "tika-vin05t:386_19": "hatthakukkuccako bhikkhu kīḷanto bhājanaṃ āmasati,",
  "tika-vin05t:386_20": "pidhānaṃ āmasati,",
  "tika-vin05t:386_21": "uggataṃ pheṇaṃ chinditvā paharati,",
  "tika-vin05t:386_22": "tasseva pātuṃ na vaṭṭati,",
  "tika-vin05t:386_23": "durupaciṇṇaṃ nāma hoti.",
  "tika-vin05t:386_24": "Sace pana dabbiṃ vā uḷuṅkaṃ vā gahetvā anukkhipanto āloḷeti,",
  "tika-vin05t:386_25": "sabbesaṃ na vaṭṭati,",
  "tika-vin05t:386_26": "sāmaṃpākañceva hoti durupaciṇṇañca.",
  "tika-vin05t:386_27": "Sace ukkhipati,",
  "tika-vin05t:386_28": "uggahitakampi hoti.",
  "tika-vin05t:387_0": "113.",
  "tika-vin05t:387_1": "Bhikkhunā piṇḍāya caritvā ādhārake patto ṭhapito hoti.",
  "tika-vin05t:387_2": "Tatra ce añño lolabhikkhu kīḷanto pattaṃ āmasati,",
  "tika-vin05t:387_3": "pattapidhānaṃ āmasati,",
  "tika-vin05t:387_4": "tasseva tato laddhabhattaṃ na vaṭṭati.",
  "tika-vin05t:387_5": "Sace na pattaṃ ukkhipitvā ṭhapeti,",
  "tika-vin05t:387_6": "sabbesaṃ na vaṭṭati.",
  "tika-vin05t:387_7": "Tatthajātakaphalinisākhāya vā valliyā vā gahetvā cāleti,",
  "tika-vin05t:387_8": "tasseva tato laddhaphalaṃ na vaṭṭati,",
  "tika-vin05t:387_9": "durupaciṇṇadukkaṭañca āpajjati.",
  "tika-vin05t:387_10": "“Phalarukkhaṃ pana apassayituṃ vā tattha kaṇṭakaṃ vā bandhituṃ vaṭṭati,",
  "tika-vin05t:387_11": "durupaciṇṇaṃ na hotī”ti mahāpaccariyaṃ vuttaṃ.",
  "tika-vin05t:387_12": "Araññe patitaṃ pana ambaphalādiṃ disvā “sāmaṇerassa dassāmī”ti āharitvā dātuṃ vaṭṭati.",
  "tika-vin05t:387_13": "Sīhavighāsādiṃ disvāpi “sāmaṇerassa dassāmī”ti paṭiggahetvā vā appaṭiggahetvā vā āharitvā dātuṃ vaṭṭati.",
  "tika-vin05t:387_14": "Sace pana sakkoti vitakkaṃ sodhetuṃ,",
  "tika-vin05t:387_15": "tato laddhaṃ khāditumpi vaṭṭati,",
  "tika-vin05t:387_16": "neva āmakamaṃsapaṭiggahaṇapaccayā,",
  "tika-vin05t:387_17": "na uggahitakapaccayā vajjaṃ phusati.",
  "tika-vin05t:387_18": "Mātāpitūnaṃ atthāya telādīni gahetvā gacchato antarāmagge byādhi uppajjati,",
  "tika-vin05t:387_19": "tato yaṃ icchati,",
  "tika-vin05t:387_20": "taṃ paṭiggahetvā paribhuñjituṃ vaṭṭati.",
  "tika-vin05t:387_21": "Sace pana mūlepi paṭiggahitaṃ hoti,",
  "tika-vin05t:387_22": "puna paṭiggahaṇakiccaṃ natthi.",
  "tika-vin05t:387_23": "Mātāpitūnaṃ taṇḍule āharitvā deti,",
  "tika-vin05t:387_24": "te tatoyeva yāguādīni sampādetvā tassa denti, vaṭṭati,",
  "tika-vin05t:387_25": "sannidhipaccayā uggahitapaccayā vā doso natthi.",
  "tika-vin05t:388_0": "114.",
  "tika-vin05t:388_1": "Bhikkhu pidahitvā udakaṃ tāpeti,",
  "tika-vin05t:388_2": "yāva parikkhayā paribhuñjituṃ vaṭṭati.",
  "tika-vin05t:388_3": "Sace panettha chārikā patati,",
  "tika-vin05t:388_4": "paṭiggahetabbaṃ.",
  "tika-vin05t:388_5": "Dīghasaṇḍāsena thālakaṃ gahetvā telaṃ pacantassa chārikā patati,",
  "tika-vin05t:388_6": "hatthena amuñcanteneva pacitvā otāretvā paṭiggahetabbaṃ.",
  "tika-vin05t:388_7": "Sace aṅgārāpi dārūnipi paṭiggahetvā ṭhapitāni,",
  "tika-vin05t:388_8": "mūlapaṭiggahaṇameva vaṭṭati.",
  "tika-vin05t:388_9": "Bhikkhu ucchuṃ khādati,",
  "tika-vin05t:388_10": "sāmaṇero “mayhampi dethā”ti vadati,",
  "tika-vin05t:388_11": "“ito chinditvā gaṇhā”ti vutto gaṇhāti,",
  "tika-vin05t:388_12": "avasese puna paṭiggahaṇakiccaṃ natthi.",
  "tika-vin05t:388_13": "Guḷapiṇḍaṃ khādantassapi eseva nayo.",
  "tika-vin05t:388_14": "Vuttokāsato chinditvā gahitāvasesañhi ajahitapaṭiggahaṇameva hoti.",
  "tika-vin05t:388_15": "Bhikkhu guḷaṃ bhājento paṭiggahetvā koṭṭhāse karoti,",
  "tika-vin05t:388_16": "bhikkhūpi sāmaṇerāpi āgantvā ekaggahaṇeneva ekamekaṃ koṭṭhāsaṃ gaṇhanti,",
  "tika-vin05t:388_17": "gahitāvasesaṃ paṭiggahitameva hoti.",
  "tika-vin05t:388_18": "Sace lolasāmaṇero gaṇhitvā gaṇhitvā puna ṭhapeti,",
  "tika-vin05t:388_19": "tassa gahitāvasesaṃ appaṭiggahitakameva hoti.",
  "tika-vin05t:389_0": "Bhikkhu dhūmavaṭṭiṃ paṭiggahetvā dhūmaṃ pivati,",
  "tika-vin05t:389_1": "mukhañca kaṇṭho ca manosilāya litto viya hoti,",
  "tika-vin05t:389_2": "yāvakālikaṃ bhuñjituṃ vaṭṭati,",
  "tika-vin05t:389_3": "yāvakālikena yāvajīvikasaṃsagge doso natthi.",
  "tika-vin05t:389_4": "Pattaṃ vā rajanaṃ vā pacantassa kaṇṇanāsacchiddehi dhūmo pavisati,",
  "tika-vin05t:389_5": "byādhipaccayā pupphaṃ vā phalaṃ vā upasiṅghati,",
  "tika-vin05t:389_6": "abbohārikattā vaṭṭati.",
  "tika-vin05t:389_7": "Bhattuggāro tāluṃ āhacca antoyeva pavisati,",
  "tika-vin05t:389_8": "avisayattā vaṭṭati,",
  "tika-vin05t:389_9": "mukhaṃ paviṭṭhaṃ pana ajjhoharato vikāle āpatti.",
  "tika-vin05t:389_10": "Dantantare laggassa āmisassa raso pavisati,",
  "tika-vin05t:389_11": "āpattiyeva.",
  "tika-vin05t:389_12": "Sace sukhumaṃ āmisaṃ hoti,",
  "tika-vin05t:389_13": "raso na paññāyati,",
  "tika-vin05t:389_14": "abbohārikapakkhaṃ bhajati.",
  "tika-vin05t:389_15": "Upakaṭṭhe kāle nirudakaṭṭhāne bhattaṃ bhuñjitvā kakkhāretvā dve tayo kheḷapiṇḍe pātetvā udakaṭṭhānaṃ gantvā mukhaṃ vikkhāletabbaṃ.",
  "tika-vin05t:389_16": "Paṭiggahetvā ṭhapitasiṅgiverādīnaṃ aṅkurā nikkhamanti,",
  "tika-vin05t:389_17": "puna paṭiggahaṇakiccaṃ natthi.",
  "tika-vin05t:389_18": "Loṇe asati samuddodakena loṇakiccaṃ kātuṃ vaṭṭati,",
  "tika-vin05t:389_19": "paṭiggahetvā ṭhapitaloṇodakaṃ loṇaṃ hoti,",
  "tika-vin05t:389_20": "loṇaṃ vā udakaṃ hoti,",
  "tika-vin05t:389_21": "raso vā phāṇitaṃ hoti,",
  "tika-vin05t:389_22": "phāṇitaṃ vā raso hoti,",
  "tika-vin05t:389_23": "mūlapaṭiggahaṇameva vaṭṭati.",
  "tika-vin05t:390_0": "Himakarakā udakagatikā eva.",
  "tika-vin05t:390_1": "Pārihārikena katakaṭṭhinā udakaṃ pasādenti,",
  "tika-vin05t:390_2": "taṃ abbohārikaṃ,",
  "tika-vin05t:390_3": "āmisena saddhiṃ vaṭṭati.",
  "tika-vin05t:390_4": "Āmisagatikehi kapitthaphalādīhi pasāditaṃ purebhattameva vaṭṭati.",
  "tika-vin05t:390_5": "Pokkharaṇīādīsu udakaṃ bahalaṃ hoti, vaṭṭati.",
  "tika-vin05t:390_6": "Sace pana mukhe hatthe ca laggati,",
  "tika-vin05t:390_7": "na vaṭṭati,",
  "tika-vin05t:390_8": "paṭiggahetvā paribhuñjitabbaṃ.",
  "tika-vin05t:390_9": "Khettesu kasitaṭṭhāne bahalaṃ udakaṃ hoti,",
  "tika-vin05t:390_10": "paṭiggahetabbaṃ.",
  "tika-vin05t:390_11": "Sace sanditvā kandarādīni pavisitvā nadiṃ pūreti, vaṭṭati.",
  "tika-vin05t:390_12": "Kakudhasobbhādayo honti rukkhato patitehi pupphehi sañchannodakā.",
  "tika-vin05t:390_13": "Sace puppharaso na paññāyati,",
  "tika-vin05t:390_14": "paṭiggahaṇakiccaṃ natthi.",
  "tika-vin05t:390_15": "Parittaṃ udakaṃ hoti,",
  "tika-vin05t:390_16": "raso paññāyati,",
  "tika-vin05t:390_17": "paṭiggahetabbaṃ.",
  "tika-vin05t:390_18": "Pabbatakandarādīsu kāḷavaṇṇapaṇṇacchannaudakepi eseva nayo.",
  "tika-vin05t:391_0": "Pānīyaghaṭe sareṇukāni vā savaṇṭakhīrāni vā pupphāni pakkhittāni honti,",
  "tika-vin05t:391_1": "paṭiggahetabbaṃ,",
  "tika-vin05t:391_2": "pupphāni vā paṭiggahetvā pakkhipitabbāni.",
  "tika-vin05t:391_3": "Pāṭalimallikā pakkhittā honti,",
  "tika-vin05t:391_4": "vāsamattaṃ tiṭṭhati,",
  "tika-vin05t:391_5": "taṃ abbohārikaṃ.",
  "tika-vin05t:391_6": "Dubhiyadivasepi āmisena saddhiṃ vaṭṭati.",
  "tika-vin05t:391_7": "Bhikkhunā ṭhapitapupphavāsitakapānīyato sāmaṇero pānīyaṃ gahetvā pītāvasesakaṃ tattheva ākirati,",
  "tika-vin05t:391_8": "paṭiggahetabbaṃ.",
  "tika-vin05t:391_9": "Padumasarādīsu udakaṃ santharitvā ṭhitaṃ pupphareṇuṃ ghaṭena vikkhambhetvā udakaṃ gahetuṃ vaṭṭati.",
  "tika-vin05t:391_10": "Kappiyaṃ kārāpetvā paṭiggahetvā ṭhapitaṃ dantakaṭṭhaṃ hoti,",
  "tika-vin05t:391_11": "sace tassa rasaṃ pivitukāmo,",
  "tika-vin05t:391_12": "mūlapaṭiggahaṇameva vaṭṭati,",
  "tika-vin05t:391_13": "appaṭiggahetvā ṭhapitaṃ paṭiggahetabbaṃ.",
  "tika-vin05t:391_14": "Ajānantassa rase paviṭṭhepi āpattiyeva.",
  "tika-vin05t:391_15": "Acittakañhi idaṃ sikkhāpadaṃ.",
  "tika-vin05t:392_0": "115.",
  "tika-vin05t:392_1": "Mahābhūtesu kiṃ vaṭṭati,",
  "tika-vin05t:392_2": "kiṃ na vaṭṭatīti?",
  "tika-vin05t:392_3": "Khīraṃ tāva vaṭṭati,",
  "tika-vin05t:392_4": "kappiyamaṃsakhīraṃ vā hotu akappiyamaṃsakhīraṃ vā,",
  "tika-vin05t:392_5": "pivantassa anāpatti.",
  "tika-vin05t:392_6": "Assu kheḷo siṅghāṇikā muttaṃ karīsaṃ semhaṃ dantamalaṃ akkhigūthako kaṇṇagūthako sarīre uṭṭhitaloṇanti idaṃ sabbaṃ vaṭṭati.",
  "tika-vin05t:392_7": "Yaṃ panettha ṭhānato cavitvā patte vā hatthe vā patati,",
  "tika-vin05t:392_8": "taṃ paṭiggahetabbaṃ,",
  "tika-vin05t:392_9": "aṅgalaggaṃ paṭiggahitakameva.",
  "tika-vin05t:392_10": "Uṇhapāyāsaṃ bhuñjantassa sedo aṅgulianusārena ekābaddhova hutvā pāyāse santiṭṭhati,",
  "tika-vin05t:392_11": "piṇḍāya vā carantassa hatthato pattassa mukhavaṭṭito vā pattatalaṃ orohati,",
  "tika-vin05t:392_12": "ettha paṭiggahaṇakiccaṃ natthi,",
  "tika-vin05t:392_13": "jhāmamahābhūte idaṃ nāma na vaṭṭatīti natthi,",
  "tika-vin05t:392_14": "dujjhāpitaṃ pana na vaṭṭati.",
  "tika-vin05t:392_15": "Sujjhāpitaṃ pana manussaṭṭhimpi cuṇṇaṃ katvā lehe upanetuṃ vaṭṭati.",
  "tika-vin05t:392_16": "Cattāri mahāvikaṭāni asati kappiyakārake sāmaṃ gahetvā paribhuñjituṃ vaṭṭanti.",
  "tika-vin05t:392_17": "Ettha ca dubbacopi asamatthopi kappiyakārako asantapakkheyeva tiṭṭhati.",
  "tika-vin05t:392_18": "Chārikāya asati sukkhadāruṃ jhāpetvā chārikā gahetabbā.",
  "tika-vin05t:392_19": "Sukkhadārumhi asati alladāruṃ rukkhato chinditvāpi kātuṃ vaṭṭati.",
  "tika-vin05t:392_20": "Idaṃ pana catubbidhampi mahāvikaṭaṃ kālodissaṃ nāma,",
  "tika-vin05t:392_21": "sappadaṭṭhakkhaṇeyeva vaṭṭati.",
  "tika-vin05t:393_0": "Iti pāḷimuttakavinayavinicchayasaṅgahe",
  "tika-vin05t:394_0": "Paṭiggahaṇavinicchayakathā samattā.",
  "tika-vin05t:395_0": "21. Pavāraṇāvinicchayakathā",
  "tika-vin05t:396_0": "116.",
  "tika-vin05t:396_1": "Paṭikkhepapavāraṇāti pañcannaṃ bhojanānaṃ aññataraṃ bhuñjamānena yassa kassaci abhihaṭabhojanassa paṭikkhepasaṅkhātā pavāraṇā.",
  "tika-vin05t:396_2": "Sā ca na kevalaṃ paṭikkhepamattena hoti,",
  "tika-vin05t:396_3": "atha kho pañcaṅgavasena.",
  "tika-vin05t:396_4": "Tatrimāni pañcaṅgāni – asanaṃ, bhojanaṃ,",
  "tika-vin05t:396_5": "dāyakassa hatthapāse ṭhānaṃ, abhihāro,",
  "tika-vin05t:396_6": "abhihaṭassa paṭikkhepoti.",
  "tika-vin05t:396_7": "Tattha asananti vippakatabhojanaṃ,",
  "tika-vin05t:396_8": "bhuñjamāno cesa puggalo hotīti attho.",
  "tika-vin05t:396_9": "Bhojananti pavāraṇappahonakaṃ bhojanaṃ,",
  "tika-vin05t:396_10": "odanādīnañca aññataraṃ paṭikkhipitabbaṃ bhojanaṃ hotīti attho.",
  "tika-vin05t:396_11": "Dāyakassa hatthapāse ṭhānanti pavāraṇappahonakaṃ bhojanaṃ gaṇhitvā dāyakassa aḍḍhateyyahatthappamāṇe okāse avaṭṭhānaṃ.",
  "tika-vin05t:396_12": "Abhihāroti hatthapāse ṭhitassa dāyakassa kāyena abhihāro.",
  "tika-vin05t:396_13": "Abhihaṭassa paṭikkhepoti evaṃ abhihaṭassa kāyena vā vācāya vā paṭikkhepo.",
  "tika-vin05t:396_14": "Iti imesaṃ pañcannaṃ aṅgānaṃ vasena pavāraṇā hoti.",
  "tika-vin05t:396_15": "Vuttampi cetaṃ –",
  "tika-vin05t:397_0": "“Pañcahi, upāli,",
  "tika-vin05t:397_1": "ākārehi pavāraṇā paññāyati,",
  "tika-vin05t:397_2": "asanaṃ paññāyati,",
  "tika-vin05t:397_3": "bhojanaṃ paññāyati,",
  "tika-vin05t:397_4": "hatthapāse ṭhito,",
  "tika-vin05t:397_5": "abhiharati,",
  "tika-vin05t:397_6": "paṭikkhepo paññāyatī”ti.",
  "tika-vin05t:398_0": "117.",
  "tika-vin05t:398_1": "Tatrāyaṃ vinicchayo –",
  "tika-vin05t:398_2": "“asana”ntiādīsu tāva yaṃ asnāti,",
  "tika-vin05t:398_3": "yañca bhojanaṃ hatthapāse ṭhitena abhihaṭaṃ paṭikkhipati,",
  "tika-vin05t:398_4": "taṃ odano kummāso sattu maccho maṃsanti imesaṃ aññatarameva veditabbaṃ.",
  "tika-vin05t:398_5": "Tattha odano nāma sāli vīhi yavo godhumo kaṅgu varako kudrūsakoti sattannaṃ dhaññānaṃ taṇḍulehi nibbatto.",
  "tika-vin05t:398_6": "Tatra sālīti antamaso nīvāraṃ upādāya sabbāpi sālijāti.",
  "tika-vin05t:398_7": "Vīhīti sabbāpi vīhijāti.",
  "tika-vin05t:398_8": "Yavagodhumesu bhedo natthi.",
  "tika-vin05t:398_9": "Kaṅgūti setarattakāḷabhedā sabbāpi kaṅgujāti.",
  "tika-vin05t:398_10": "Varakoti antamaso varakacorakaṃ upādāya sabbāpi setavaṇṇā varakajāti.",
  "tika-vin05t:398_11": "Kudrūsakoti kāḷakudrūsako ceva sāmākādibhedā ca sabbāpi tiṇadhaññajāti.",
  "tika-vin05t:398_12": "Nīvāravarakacorakā cettha dhaññānulomāti vadanti,",
  "tika-vin05t:398_13": "dhaññāni hontu dhaññānulomāni vā,",
  "tika-vin05t:398_14": "etesaṃ vuttappabhedānaṃ sattannaṃ dhaññānaṃ taṇḍule gahetvā “bhattaṃ pacissāmā”ti vā “yāguṃ pacissāmā”ti",
  "tika-vin05t:398_15": "vā “ambilapāyāsādīsu aññataraṃ pacissāmā”ti vā yaṃ kiñci sandhāya pacantu,",
  "tika-vin05t:398_16": "sace uṇhaṃ sītalaṃ vā bhuñjantānaṃ bhojanakāle gahitagahitaṭṭhāne odhi paññāyati,",
  "tika-vin05t:398_17": "odanasaṅgahameva gacchati,",
  "tika-vin05t:398_18": "pavāraṇaṃ janeti.",
  "tika-vin05t:398_19": "Sace odhi na paññāyati,",
  "tika-vin05t:398_20": "yāgusaṅgahaṃ gacchati,",
  "tika-vin05t:398_21": "pavāraṇaṃ na janeti.",
  "tika-vin05t:399_0": "Yopi pāyāso vā paṇṇaphalakaḷīramissakā ambilayāgu vā uddhanato otāritamattā abbhuṇhā hoti āvajjitvā pivituṃ sakkā,",
  "tika-vin05t:399_1": "hatthena gahitokāsepi odhiṃ na dasseti,",
  "tika-vin05t:399_2": "pavāraṇaṃ na janeti.",
  "tika-vin05t:399_3": "Sace pana usumāya vigatāya sītalabhūtā ghanabhāvaṃ gacchati,",
  "tika-vin05t:399_4": "odhiṃ dasseti,",
  "tika-vin05t:399_5": "puna pavāraṇaṃ janeti,",
  "tika-vin05t:399_6": "pubbe tanubhāvo na rakkhati.",
  "tika-vin05t:399_7": "Sacepi dadhitakkādīni āropetvā bahū paṇṇaphalakaḷīre pakkhipitvā muṭṭhimattāpi taṇḍulā pakkhittā honti,",
  "tika-vin05t:399_8": "bhojanakāle ce odhi paññāyati,",
  "tika-vin05t:399_9": "pavāraṇaṃ janeti.",
  "tika-vin05t:399_10": "Ayāguke nimantane “yāguṃ dassāmā”ti bhatte udakakañjikakhīrādīni ākiritvā “yāguṃ gaṇhathā”ti denti.",
  "tika-vin05t:399_11": "Kiñcāpi tanuko hoti,",
  "tika-vin05t:399_12": "pavāraṇaṃ janetiyeva.",
  "tika-vin05t:399_13": "Sace pana pakkuthitesu udakādīsu pakkhipitvā pacitvā denti,",
  "tika-vin05t:399_14": "yāgusaṅgahameva gacchati.",
  "tika-vin05t:399_15": "Yāgusaṅgahaṃ gatepi tasmiṃ vā aññasmiṃ vā yattha macchamaṃsaṃ pakkhipanti,",
  "tika-vin05t:399_16": "sace sāsapamattampi macchamaṃsakhaṇḍaṃ vā nhāru vā paññāyati,",
  "tika-vin05t:399_17": "pavāraṇaṃ janeti,",
  "tika-vin05t:399_18": "suddharasako pana rasakayāgu vā na janeti.",
  "tika-vin05t:399_19": "Ṭhapetvā vuttadhaññataṇḍule aññehi veṇutaṇḍulādīhi vā kaṇḍamūlaphalehi vā yehi kehici kataṃ bhattampi pavāraṇaṃ na janeti,",
  "tika-vin05t:399_20": "pageva ghanayāgu.",
  "tika-vin05t:399_21": "Sace panettha macchamaṃsaṃ pakkhipanti, janeti.",
  "tika-vin05t:399_22": "Mahāpaccariyaṃ “pupphiatthāya bhattampi pavāraṇaṃ janetī”ti vuttaṃ.",
  "tika-vin05t:399_23": "Pupphiatthāya bhattaṃ nāma pupphikhajjakatthāya kuthitudake pakkhipitvā seditataṇḍulā vuccanti.",
  "tika-vin05t:399_24": "Sace pana te taṇḍule sukkhāpetvā khādanti, vaṭṭati,",
  "tika-vin05t:399_25": "neva sattusaṅkhyaṃ,",
  "tika-vin05t:399_26": "na bhattasaṅkhyaṃ gacchanti.",
  "tika-vin05t:399_27": "Puna tehi katabhattaṃ pavāretiyeva.",
  "tika-vin05t:399_28": "Te taṇḍule sappitelādīsu vā pacanti,",
  "tika-vin05t:399_29": "pūvaṃ vā karonti,",
  "tika-vin05t:399_30": "na pavārenti.",
  "tika-vin05t:399_31": "Puthukā vā tāhi katasattubhattādīni vā na pavārenti.",
  "tika-vin05t:400_0": "Kummāso nāma yavehi katakummāso. Aññehi pana muggādīhi katakummāso pavāraṇaṃ na janeti.",
  "tika-vin05t:401_0": "Sattu nāma sālivīhiyavehi katasattu.",
  "tika-vin05t:401_1": "Kaṅguvarakakudrūsakasīsānipi bhajjitvā īsakaṃ koṭṭetvā thuse palāpetvā puna daḷhaṃ koṭṭetvā cuṇṇaṃ karonti.",
  "tika-vin05t:401_2": "Sacepi taṃ allattā ekabaddhaṃ hoti,",
  "tika-vin05t:401_3": "sattusaṅgahameva gacchati.",
  "tika-vin05t:401_4": "Kharapākabhajjitānaṃ vīhīnaṃ taṇḍule koṭṭetvā denti,",
  "tika-vin05t:401_5": "tampi cuṇṇaṃ sattusaṅgahameva gacchati.",
  "tika-vin05t:401_6": "Samapākabhajjitānaṃ pana vīhīnaṃ vā vīhipalāsānaṃ vā taṇḍulā bhajjitataṇḍulā eva vā na pavārenti.",
  "tika-vin05t:401_7": "Tesaṃ pana taṇḍulānaṃ cuṇṇaṃ pavāreti,",
  "tika-vin05t:401_8": "kharapākabhajjitānaṃ vīhīnaṃ kuṇḍakampi pavāreti.",
  "tika-vin05t:401_9": "Samapākabhajjitānaṃ pana ātapasukkhānaṃ vā kuṇḍakaṃ na pavāreti.",
  "tika-vin05t:401_10": "Lājā vā tehi katabhattasattuādīni vā na pavārenti,",
  "tika-vin05t:401_11": "bhajjitapiṭṭhaṃ vā yaṃ kiñci suddhakhajjakaṃ vā na pavāreti.",
  "tika-vin05t:401_12": "Macchamaṃsapūritakhajjakaṃ pana sattumodako vā pavāreti.",
  "tika-vin05t:401_13": "Maccho maṃsañca pākaṭameva.",
  "tika-vin05t:402_0": "Ayaṃ pana viseso –",
  "tika-vin05t:402_1": "sace yāguṃ pivantassa yāgusitthamattāneva dve macchakhaṇḍāni vā maṃsakhaṇḍāni vā ekabhājane vā nānābhājane vā denti,",
  "tika-vin05t:402_2": "tāni ce akhādanto aññaṃ yaṃ kiñci pavāraṇappahonakaṃ paṭikkhipati,",
  "tika-vin05t:402_3": "na pavāreti.",
  "tika-vin05t:402_4": "Tato ekaṃ khāditaṃ,",
  "tika-vin05t:402_5": "ekaṃ hatthe vā patte vā hoti,",
  "tika-vin05t:402_6": "so ce aññaṃ paṭikkhipati, pavāreti.",
  "tika-vin05t:402_7": "Dvepi khāditāni honti,",
  "tika-vin05t:402_8": "mukhe sāsapamattampi avasiṭṭhaṃ natthi,",
  "tika-vin05t:402_9": "sacepi aññaṃ paṭikkhipati,",
  "tika-vin05t:402_10": "na pavāreti.",
  "tika-vin05t:402_11": "Kappiyamaṃsaṃ khādanto kappiyamaṃsaṃ paṭikkhipati, pavāreti.",
  "tika-vin05t:402_12": "Kappiyamaṃsaṃ khādanto akappiyamaṃsaṃ paṭikkhipati,",
  "tika-vin05t:402_13": "na pavāreti. Kasmā?",
  "tika-vin05t:402_14": "Avatthutāya.",
  "tika-vin05t:402_15": "Yañhi bhikkhuno khādituṃ vaṭṭati,",
  "tika-vin05t:402_16": "taṃyeva paṭikkhipato pavāraṇā hoti.",
  "tika-vin05t:402_17": "Idaṃ pana jānanto akappiyattā paṭikkhipati,",
  "tika-vin05t:402_18": "ajānantopi paṭikkhipitabbaṭṭhāne ṭhitameva paṭikkhipati nāma,",
  "tika-vin05t:402_19": "tasmā na pavāreti.",
  "tika-vin05t:402_20": "Sace pana akappiyamaṃsaṃ khādanto kappiyamaṃsaṃ paṭikkhipati, pavāreti. Kasmā?",
  "tika-vin05t:402_21": "Vatthutāya.",
  "tika-vin05t:402_22": "Yañhi tena paṭikkhittaṃ,",
  "tika-vin05t:402_23": "taṃ pavāraṇāya vatthu,",
  "tika-vin05t:402_24": "yaṃ pana khādati,",
  "tika-vin05t:402_25": "taṃ kiñcāpi paṭikkhipitabbaṭṭhāne ṭhitaṃ,",
  "tika-vin05t:402_26": "khādiyamānaṃ pana maṃsabhāvaṃ na jahati,",
  "tika-vin05t:402_27": "tasmā pavāreti.",
  "tika-vin05t:402_28": "Akappiyamaṃsaṃ vā khādanto akappiyamaṃsaṃ paṭikkhipati,",
  "tika-vin05t:402_29": "purimanayeneva na pavāreti.",
  "tika-vin05t:402_30": "Kappiyamaṃsaṃ vā akappiyamaṃsaṃ vā khādanto pañcannaṃ bhojanānaṃ yaṃ kiñci kappiyabhojanaṃ paṭikkhipati, pavāreti.",
  "tika-vin05t:402_31": "Kuladūsakavejjakammauttarimanussadhammārocanasāditarūpiyādīhi nibbattaṃ buddhapaṭikuṭṭhaṃ anesanāya uppannaṃ akappiyabhojanaṃ paṭikkhipati,",
  "tika-vin05t:402_32": "na pavāreti.",
  "tika-vin05t:402_33": "Kappiyabhojanaṃ vā akappiyabhojanaṃ paṭikkhipati,",
  "tika-vin05t:402_34": "na pavāreti.",
  "tika-vin05t:402_35": "Kappiyabhojanaṃ vā akappiyabhojanaṃ vā bhuñjantopi kappiyabhojanaṃ paṭikkhipati, pavāreti.",
  "tika-vin05t:402_36": "Akappiyabhojanaṃ paṭikkhipati,",
  "tika-vin05t:402_37": "na pavāretīti sabbattha vuttanayeneva kāraṇaṃ veditabbaṃ.",
  "tika-vin05t:403_0": "118.",
  "tika-vin05t:403_1": "Evaṃ “asana”ntiādīsu yañca asnāti,",
  "tika-vin05t:403_2": "yañca bhojanaṃ hatthapāse ṭhitena abhihaṭaṃ paṭikkhipanto pavāraṇaṃ āpajjati,",
  "tika-vin05t:403_3": "taṃ utvā idāni yathā āpajjati,",
  "tika-vin05t:403_4": "tassa jānanatthaṃ ayaṃ vinicchayo –",
  "tika-vin05t:403_5": "asanaṃ bhojananti ettha tāva yena ekasitthampi ajjhohaṭaṃ hoti so sace pattamukhahatthānaṃ yattha katthaci",
  "tika-vin05t:403_6": "pañcasu bhojanesu ekasmimpi sati aññaṃ pañcasu bhojanesu ekampi paṭikkhipati, pavāreti.",
  "tika-vin05t:403_7": "Katthaci bhojanaṃ natthi,",
  "tika-vin05t:403_8": "āmisagandhamattaṃ paññāyati,",
  "tika-vin05t:403_9": "na pavāreti.",
  "tika-vin05t:403_10": "Mukhe ca hatthe ca bhojanaṃ natthi,",
  "tika-vin05t:403_11": "patte atthi,",
  "tika-vin05t:403_12": "tasmiṃ pana āsane abhuñjitukāmo,",
  "tika-vin05t:403_13": "vihāraṃ vā pavisitvā bhuñjitukāmo,",
  "tika-vin05t:403_14": "aññassa vā dātukāmo tasmiṃ ce antare bhojanaṃ paṭikkhipati,",
  "tika-vin05t:403_15": "na pavāreti. Kasmā?",
  "tika-vin05t:403_16": "Vippakatabhojanabhāvassa upacchinnattā.",
  "tika-vin05t:403_17": "“Yopi aññatra gantvā bhuñjitukāmo mukhe bhattaṃ gilitvā sesaṃ ādāya gacchanto antarāmagge aññaṃ bhojanaṃ paṭikkhipati,",
  "tika-vin05t:403_18": "tassapi pavāraṇā na hotī”ti mahāpaccariyaṃ vuttaṃ.",
  "tika-vin05t:403_19": "Yathā ca patte,",
  "tika-vin05t:403_20": "evaṃ hatthepi.",
  "tika-vin05t:403_21": "Mukhepi vā vijjamānaṃ bhojanaṃ sace anajjhoharitukāmo hoti,",
  "tika-vin05t:403_22": "tasmiñca khaṇe aññaṃ paṭikkhipati,",
  "tika-vin05t:403_23": "na pavāreti.",
  "tika-vin05t:403_24": "Ekasmiñhi pade vuttaṃ lakkhaṇaṃ sabbattha veditabbaṃ hoti.",
  "tika-vin05t:403_25": "Apica kurundiyaṃ esa nayo dassitoyeva.",
  "tika-vin05t:403_26": "Vuttañhi tattha “mukhe bhattaṃ gilitaṃ,",
  "tika-vin05t:403_27": "hatthe bhattaṃ vighāsādassa dātukāmo,",
  "tika-vin05t:403_28": "patte bhattaṃ bhikkhussa dātukāmo,",
  "tika-vin05t:403_29": "sace tasmiṃ khaṇe paṭikkhipati,",
  "tika-vin05t:403_30": "na pavāretī”ti.",
  "tika-vin05t:404_0": "Hatthapāse ṭhitoti ettha pana sace bhikkhu nisinno hoti,",
  "tika-vin05t:404_1": "āsanassa pacchimantato paṭṭhāya,",
  "tika-vin05t:404_2": "sace ṭhito,",
  "tika-vin05t:404_3": "paṇhiantato paṭṭhāya,",
  "tika-vin05t:404_4": "sace nipanno,",
  "tika-vin05t:404_5": "yena passena nipanno,",
  "tika-vin05t:404_6": "tassa pārimantato paṭṭhāya,",
  "tika-vin05t:404_7": "dāyakassa nisinnassa vā ṭhitassa vā nipannassa vā ṭhapetvā pasāritahatthaṃ yaṃ āsannataraṃ aṅgaṃ,",
  "tika-vin05t:404_8": "tassa orimantena paricchinditvā aḍḍhateyyahattho “hatthapāso”ti veditabbo.",
  "tika-vin05t:404_9": "Tasmiṃ ṭhatvā abhihaṭaṃ paṭikkhipantasseva pavāraṇā hoti,",
  "tika-vin05t:404_10": "na tato paraṃ.",
  "tika-vin05t:405_0": "Abhiharatīti hatthapāsabbhantare ṭhito gahaṇatthaṃ upanāmeti.",
  "tika-vin05t:405_1": "Sace pana anantaranisinnopi bhikkhu hatthe vā ūrūsu vā ādhārake vā ṭhitaṃ pattaṃ anabhiharitvā “bhattaṃ gaṇhāhī”ti vadati,",
  "tika-vin05t:405_2": "taṃ paṭikkhipato pavāraṇā natthi.",
  "tika-vin05t:405_3": "Bhattapacchiṃ ānetvā purato bhūmiyaṃ ṭhapetvā “gaṇhāhī”ti vuttepi eseva nayo.",
  "tika-vin05t:405_4": "Īsakaṃ pana uddharitvā vā apanāmetvā vā “gaṇhathā”ti vutte paṭikkhipato pavāraṇā hoti.",
  "tika-vin05t:405_5": "Therāsane nisinno thero dūre nisinnassa daharabhikkhussa pattaṃ pesetvā “ito odanaṃ gaṇhāhī”ti vadati,",
  "tika-vin05t:405_6": "gaṇhitvā pana gato tuṇhī tiṭṭhati,",
  "tika-vin05t:405_7": "daharo “alaṃ mayha”nti paṭikkhipati,",
  "tika-vin05t:405_8": "na pavāreti. Kasmā?",
  "tika-vin05t:405_9": "Therassa dūrabhāvato dūtassa ca anabhiharaṇato.",
  "tika-vin05t:405_10": "Sace pana gahetvā āgato bhikkhu “idaṃ bhattaṃ gaṇhā”ti vadati,",
  "tika-vin05t:405_11": "taṃ paṭikkhipato pavāraṇā hoti.",
  "tika-vin05t:405_12": "Parivesanāyaeko ekena hatthena odanapacchiṃ,",
  "tika-vin05t:405_13": "ekena kaṭacchuṃ gahetvā bhikkhuṃ parivisati,",
  "tika-vin05t:405_14": "tatra ce añño āgantvā “ahaṃ pacchiṃ dhāressāmi,",
  "tika-vin05t:405_15": "tvaṃ odanaṃ dehī”ti vatvā gahitamattameva karoti,",
  "tika-vin05t:405_16": "parivesako eva pana taṃ dhāreti,",
  "tika-vin05t:405_17": "tasmā sā abhihaṭāva hoti,",
  "tika-vin05t:405_18": "tato dātukāmatāya gaṇhantaṃ paṭikkhipantassa pavāraṇā hoti.",
  "tika-vin05t:405_19": "Sace pana parivesakena phuṭṭhamattāva hoti,",
  "tika-vin05t:405_20": "itarova naṃ dhāreti,",
  "tika-vin05t:405_21": "tato dātukāmatāya gaṇhantaṃ paṭikkhipantassa pavāraṇā na hoti,",
  "tika-vin05t:405_22": "kaṭacchunā uddhaṭabhatte pana hoti.",
  "tika-vin05t:405_23": "Kaṭacchunā abhihāroyeva hi tassa abhihāro.",
  "tika-vin05t:405_24": "“Dvinnaṃ samabhārepi paṭikkhipanto pavāretiyevā”ti mahāpaccariyaṃ vuttaṃ.",
  "tika-vin05t:405_25": "Anantarassa bhikkhuno bhatte dīyamāne itaro pattaṃ hatthena pidahati,",
  "tika-vin05t:405_26": "pavāraṇā natthi. Kasmā?",
  "tika-vin05t:405_27": "Aññassa abhihaṭe paṭikkhittattā.",
  "tika-vin05t:406_0": "Paṭikkhepo paññāyatīti ettha vācāya abhihaṭaṃ paṭikkhipato pavāraṇā natthi,",
  "tika-vin05t:406_1": "kāyena abhihaṭaṃ pana yena kenaci ākārena kāyena vā vācāya vā paṭikkhipantassa pavāraṇā hotīti veditabbo.",
  "tika-vin05t:406_2": "Tatra kāyena paṭikkhepo nāma aṅguliṃ vā hatthaṃ vā makkhikābījaniṃ vā cīvarakaṇṇaṃ vā cāleti,",
  "tika-vin05t:406_3": "bhamukāya vā ākāraṃ karoti,",
  "tika-vin05t:406_4": "kuddho vā oloketi.",
  "tika-vin05t:406_5": "Vācāya paṭikkhepo nāma “ala”nti vā “na gaṇhāmī”ti vā “mā ākirā”ti vā “apagacchā”ti vā vadati.",
  "tika-vin05t:406_6": "Evaṃ yena kenaci ākārena kāyena vā vācāya vā paṭikkhitte pavāraṇā hoti.",
  "tika-vin05t:407_0": "119.",
  "tika-vin05t:407_1": "Eko abhihaṭe bhatte pavāraṇāya bhīto hatthe apanetvā punappunaṃ patte odanaṃ ākirantaṃ “ākira ākira,",
  "tika-vin05t:407_2": "koṭṭetvā koṭṭetvā pūrehī”ti vadati,",
  "tika-vin05t:407_3": "ettha kathanti?",
  "tika-vin05t:407_4": "Mahāsumatthero tāva “anākiraṇatthāya vuttattā pavāraṇā hotī”ti āha.",
  "tika-vin05t:407_5": "Mahāpadumatthero pana “ākira pūrehīti vadantassa nāma kassaci pavāraṇā atthī”ti vatvā “na pavāretī”ti āha.",
  "tika-vin05t:408_0": "Aparo bhattaṃ abhiharantaṃ bhikkhuṃ sallakkhetvā “kiṃ, āvuso,",
  "tika-vin05t:408_1": "itopi kiñci gaṇhissasi,",
  "tika-vin05t:408_2": "dammi te kiñcī”ti āha,",
  "tika-vin05t:408_3": "tatrāpi “evaṃ nāgamissatīti vuttattā pavāraṇā hotī”ti mahāsumatthero āha.",
  "tika-vin05t:408_4": "Mahāpadumatthero pana “gaṇhissasīti vadantassa nāma kassaci pavāraṇā atthī”ti vatvā “na pavāretī”ti āha.",
  "tika-vin05t:409_0": "Eko samaṃsakaṃ rasaṃ abhiharitvā “rasaṃ gaṇhathā”ti vadati,",
  "tika-vin05t:409_1": "taṃ sutvā paṭikkhipato pavāraṇā natthi.",
  "tika-vin05t:409_2": "“Macchamaṃsarasa”nti vutte paṭikkhipato pavāraṇā hoti,",
  "tika-vin05t:409_3": "“idaṃ gaṇhathā”ti vuttepi hotiyeva.",
  "tika-vin05t:409_4": "Maṃsaṃ visuṃ katvā “maṃsarasaṃ gaṇhathā”ti vadati,",
  "tika-vin05t:409_5": "“tattha ce sāsapamattampi maṃsakhaṇḍaṃ atthi,",
  "tika-vin05t:409_6": "taṃ paṭikkhipato pavāraṇā hoti.",
  "tika-vin05t:409_7": "Sace pana parissāvito hoti,",
  "tika-vin05t:409_8": "vaṭṭatī”ti abhayatthero āha.",
  "tika-vin05t:410_0": "Maṃsarasena āpucchantaṃ mahāthero “muhuttaṃ āgamehī”ti vatvā “thālakaṃ, āvuso,",
  "tika-vin05t:410_1": "āharā”ti āha,",
  "tika-vin05t:410_2": "ettha kathanti?",
  "tika-vin05t:410_3": "Mahāsumatthero tāva “abhihārakassa gamanaṃ upacchinnaṃ,",
  "tika-vin05t:410_4": "tasmā pavāretī”ti āha.",
  "tika-vin05t:410_5": "Mahāpadumatthero pana “ayaṃ kuhiṃ gacchati,",
  "tika-vin05t:410_6": "kīdisaṃ etassa gamanaṃ,",
  "tika-vin05t:410_7": "gaṇhantassapi nāma kassaci pavāraṇā atthī”ti vatvā “na pavāretī”ti āha.",
  "tika-vin05t:411_0": "Kaḷīrapanasādīhi missetvā maṃsaṃ pacanti,",
  "tika-vin05t:411_1": "taṃ gahetvā “kaḷīrasūpaṃ gaṇhatha,",
  "tika-vin05t:411_2": "panasabyañjanaṃ gaṇhathā”ti vadanti,",
  "tika-vin05t:411_3": "evampi na pavāreti. Kasmā?",
  "tika-vin05t:411_4": "Apavāraṇārahassa nāmena vuttattā.",
  "tika-vin05t:411_5": "Sace pana “macchasūpaṃ maṃsasūpa”nti vā “idaṃ gaṇhathā”ti vā vadanti, pavāreti,",
  "tika-vin05t:411_6": "maṃsakarambako nāma hoti.",
  "tika-vin05t:411_7": "Taṃ dātukāmopi “karambakaṃ gaṇhathā”ti vadati, vaṭṭati,",
  "tika-vin05t:411_8": "na pavāreti,",
  "tika-vin05t:411_9": "“maṃsakarambaka”nti vā “ida”nti vā vutte pana pavāreti.",
  "tika-vin05t:411_10": "Esa nayo sabbesu macchamaṃsamissakesu.",
  "tika-vin05t:412_0": "120.",
  "tika-vin05t:412_1": "“Yo pana nimantane bhuñjamāno maṃsaṃ abhihaṭaṃ ‘uddissakata’nti maññamāno paṭikkhipati,",
  "tika-vin05t:412_2": "pavāritova hotī”ti mahāpaccariyaṃ vuttaṃ.",
  "tika-vin05t:412_3": "Missakakathā pana kurundiyaṃ suṭṭhu vuttā.",
  "tika-vin05t:412_4": "Evañhi tattha vuttaṃ –",
  "tika-vin05t:412_5": "piṇḍacāriko bhikkhu bhattamissakaṃ yāguṃ āharitvā “yāguṃ gaṇhathā”ti vadati,",
  "tika-vin05t:412_6": "na pavāreti,",
  "tika-vin05t:412_7": "“bhattaṃ gaṇhathā”ti vutte pavāreti. Kasmā?",
  "tika-vin05t:412_8": "Yenāpucchito,",
  "tika-vin05t:412_9": "tassa atthitāya.",
  "tika-vin05t:412_10": "Ayamettha adhippāyo –",
  "tika-vin05t:412_11": "“yāgumissakaṃ gaṇhathā”ti vadati,",
  "tika-vin05t:412_12": "tatra ce yāgu bahutarā vā hoti samasamā vā,",
  "tika-vin05t:412_13": "na pavāreti.",
  "tika-vin05t:412_14": "Yāgu mandā,",
  "tika-vin05t:412_15": "bhattaṃ bahutaraṃ, pavāreti.",
  "tika-vin05t:412_16": "Idañca sabbaaṭṭhakathāsu vuttattā na sakkā paṭikkhipituṃ,",
  "tika-vin05t:412_17": "kāraṇaṃ panettha duddasaṃ.",
  "tika-vin05t:412_18": "“Bhattamissakaṃ gaṇhathā”ti vadati,",
  "tika-vin05t:412_19": "bhattaṃ bahutaraṃ vā samaṃ vā appataraṃ vā hoti,",
  "tika-vin05t:412_20": "pavāretiyeva.",
  "tika-vin05t:412_21": "Bhattaṃ vā yāguṃ vā anāmasitvā “missakaṃ gaṇhathā”ti vadati,",
  "tika-vin05t:412_22": "tatra ce bhattaṃ bahutaraṃ vā samakaṃ vā hoti, pavāreti,",
  "tika-vin05t:412_23": "appataraṃ na pavāreti,",
  "tika-vin05t:412_24": "idañca karambakena na samānetabbaṃ.",
  "tika-vin05t:412_25": "Karambako hi maṃsamissakopi hoti amaṃsamissakopi,",
  "tika-vin05t:412_26": "tasmā karambakanti vutte pavāraṇā natthi,",
  "tika-vin05t:412_27": "idaṃ pana bhattamissakameva.",
  "tika-vin05t:412_28": "Ettha vuttanayeneva pavāraṇā hoti.",
  "tika-vin05t:412_29": "Bahurase bhatte rasaṃ,",
  "tika-vin05t:412_30": "bahukhīre khīraṃ,",
  "tika-vin05t:412_31": "bahusappimhi ca pāyāse sappiṃ gaṇhathāti visuṃ katvā deti,",
  "tika-vin05t:412_32": "taṃ paṭikkhipato pavāraṇā natthi.",
  "tika-vin05t:413_0": "Yo pana gacchanto pavāreti,",
  "tika-vin05t:413_1": "so gacchantova bhuñjituṃ labhati.",
  "tika-vin05t:413_2": "Kaddamaṃ vā udakaṃ vā patvā ṭhitena atirittaṃ kāretabbaṃ.",
  "tika-vin05t:413_3": "Sace antarā nadī pūrā hoti,",
  "tika-vin05t:413_4": "nadītīre gumbaṃ anupariyāyantena bhuñjitabbaṃ.",
  "tika-vin05t:413_5": "Atha nāvā vā setu vā atthi,",
  "tika-vin05t:413_6": "taṃ abhiruhitvāpi caṅkamanteneva bhuñjitabbaṃ,",
  "tika-vin05t:413_7": "gamanaṃ na upacchinditabbaṃ.",
  "tika-vin05t:413_8": "Yāne vā hatthiassapiṭṭhe vā candamaṇḍale vā sūriyamaṇḍale vā nisīditvā pavāritena yāva majjhanhikaṃ,",
  "tika-vin05t:413_9": "tāva tesu gacchantesupi nisinneneva bhuñjitabbaṃ.",
  "tika-vin05t:413_10": "Yo ṭhito pavāreti,",
  "tika-vin05t:413_11": "ṭhiteneva,",
  "tika-vin05t:413_12": "yo nisinno pavāreti,",
  "tika-vin05t:413_13": "nisinneneva paribhuñjitabbaṃ,",
  "tika-vin05t:413_14": "taṃ taṃ iriyāpathaṃ vikopentena atirittaṃ kāretabbaṃ.",
  "tika-vin05t:413_15": "Yo ukkuṭiko nisīditvā pavāreti,",
  "tika-vin05t:413_16": "tena ukkuṭikeneva bhuñjitabbaṃ.",
  "tika-vin05t:413_17": "Tassa pana heṭṭhā palālapīṭhaṃ vā kiñci vā nisīdanakaṃ dātabbaṃ.",
  "tika-vin05t:413_18": "Pīṭhake nisīditvā pavāritena āsanaṃ acāletvāva catasso disā parivattantena bhuñjituṃ labbhati.",
  "tika-vin05t:413_19": "Mañce nisīditvā pavāritena ito vā etto vā sañcarituṃ na labbhati.",
  "tika-vin05t:413_20": "Sace pana naṃ saha mañcena ukkhipitvā aññatra nenti, vaṭṭati.",
  "tika-vin05t:413_21": "Nipajjitvā pavāritena nipanneneva paribhuñjitabbaṃ.",
  "tika-vin05t:413_22": "Parivattantena yena passena nipanno,",
  "tika-vin05t:413_23": "tassa ṭhānaṃ nātikkametabbaṃ.",
  "tika-vin05t:414_0": "121.",
  "tika-vin05t:414_1": "Pavāritena pana kiṃkātabbanti?",
  "tika-vin05t:414_2": "Yena iriyāpathena pavārito hoti,",
  "tika-vin05t:414_3": "taṃ vikopetvā aññena iriyāpathena ce bhuñjati,",
  "tika-vin05t:414_4": "atirittaṃ kārāpetvā bhuñjitabbaṃ.",
  "tika-vin05t:414_5": "Anatirittaṃ pana yaṃ kiñci yāvakālikasaṅgahitaṃ khādanīyaṃ vā bhojanīyaṃ vā khādati vā bhuñjati vā,",
  "tika-vin05t:414_6": "ajjhohāre ajjhohāre pācittiyaṃ.",
  "tika-vin05t:415_0": "Tattha anatirittaṃ nāma nātirittaṃ,",
  "tika-vin05t:415_1": "na adhikanti attho.",
  "tika-vin05t:415_2": "Taṃ pana yasmā kappiyakatādīhi sattahi vinayakammākārehi akataṃ vā gilānassa anadhikaṃ vā hoti,",
  "tika-vin05t:415_3": "tasmā padabhājane vuttaṃ –",
  "tika-vin05t:416_0": "“Anatirittaṃ nāma akappiyakataṃ hoti,",
  "tika-vin05t:416_1": "appaṭiggahitakataṃ hoti,",
  "tika-vin05t:416_2": "anuccāritakataṃ hoti,",
  "tika-vin05t:416_3": "ahatthapāse kataṃ hoti,",
  "tika-vin05t:416_4": "abhuttāvinā kataṃ hoti,",
  "tika-vin05t:416_5": "bhuttāvinā ca pavāritena āsanā vuṭṭhitena kataṃ hoti,",
  "tika-vin05t:416_6": "‘alametaṃ sabba’nti avuttaṃ hoti,",
  "tika-vin05t:416_7": "na gilānātirittaṃ hoti,",
  "tika-vin05t:416_8": "etaṃ anatirittaṃ nāmā”ti.",
  "tika-vin05t:417_0": "Tattha akappiyakatanti yaṃ tattha phalaṃ vā kandamūlādiṃ vā pañcahi samaṇakappehi kappiyaṃ akataṃ,",
  "tika-vin05t:417_1": "yañca akappiyamaṃsaṃ vā akappiyabhojanaṃ vā,",
  "tika-vin05t:417_2": "etaṃ akappiyaṃ nāma.",
  "tika-vin05t:417_3": "Taṃ akappiyaṃ “alametaṃ sabba”nti evaṃ atirittaṃ katampi “akappiyakata”nti veditabbaṃ.",
  "tika-vin05t:417_4": "Appaṭiggahitakatanti bhikkhunā appaṭiggahitaṃyeva purimanayena atirittaṃ kataṃ.",
  "tika-vin05t:417_5": "Anuccāritakatanti kappiyaṃ kāretuṃ āgatena bhikkhunā īsakampi anukkhittaṃ vā anapanāmitaṃ vā kataṃ.",
  "tika-vin05t:417_6": "Ahatthapāse katanti kappiyaṃ kāretuṃ āgatassa hatthapāsato bahi ṭhitena kataṃ.",
  "tika-vin05t:417_7": "Abhuttāvinā katanti yo “alametaṃ sabba”nti atirittaṃ karoti,",
  "tika-vin05t:417_8": "tena pavāraṇappahonakabhojanaṃ abhuttena kataṃ.",
  "tika-vin05t:417_9": "Bhuttāvinā pavāritena āsanā vuṭṭhitena katanti idaṃ uttānameva.",
  "tika-vin05t:417_10": "“Alametaṃ sabba”nti avuttanti vacībhedaṃ katvā evaṃ avuttaṃ hoti.",
  "tika-vin05t:417_11": "Iti imehi sattahi vinayakammākārehi yaṃ atirittaṃ kappiyaṃ akataṃ,",
  "tika-vin05t:417_12": "yañca na gilānātirittaṃ,",
  "tika-vin05t:417_13": "tadubhayampi “anatiritta”nti veditabbaṃ.",
  "tika-vin05t:418_0": "122. Atirittaṃ pana tasseva paṭipakkhanayena veditabbaṃ. Teneva vuttaṃ padabhājane –",
  "tika-vin05t:419_0": "“Atirittaṃ nāma kappiyakataṃ hoti,",
  "tika-vin05t:419_1": "paṭiggahitakataṃ hoti,",
  "tika-vin05t:419_2": "uccāritakataṃ hoti,",
  "tika-vin05t:419_3": "hatthapāse kataṃ hoti,",
  "tika-vin05t:419_4": "bhuttāvinā kataṃ hoti,",
  "tika-vin05t:419_5": "bhuttāvinā pavāritena āsanā avuṭṭhitena kataṃ hoti,",
  "tika-vin05t:419_6": "‘alametaṃ sabba’nti vuttaṃ hoti,",
  "tika-vin05t:419_7": "gilānātirittaṃ hoti,",
  "tika-vin05t:419_8": "etaṃ atirittaṃ nāmā”ti.",
  "tika-vin05t:420_0": "Apicettha bhuttāvinā kataṃ hotīti anantaranisinnassa sabhāgassa bhikkhuno pattato ekampi sitthaṃ vā maṃsahīraṃ",
  "tika-vin05t:420_1": "vā khāditvā katampi “bhuttāvināva kataṃ hotī”ti veditabbaṃ.",
  "tika-vin05t:420_2": "Āsanā avuṭṭhitenāti ettha pana asammohatthaṃ ayaṃ vinicchayo –",
  "tika-vin05t:420_3": "dve bhikkhū pātoyeva bhuñjamānā pavāritā honti,",
  "tika-vin05t:420_4": "ekena tattheva nisīditabbaṃ,",
  "tika-vin05t:420_5": "itarena niccabhattaṃ vā salākabhattaṃ vā ānetvā upaḍḍhaṃ tassa bhikkhuno patte ākiritvā hatthaṃ dhovitvā",
  "tika-vin05t:420_6": "sesaṃ tena bhikkhunā kappiyaṃ kārāpetvā bhuñjitabbaṃ. Kasmā?",
  "tika-vin05t:420_7": "Yañhi tassa hatthe laggaṃ,",
  "tika-vin05t:420_8": "taṃ akappiyaṃ hoti.",
  "tika-vin05t:420_9": "Sace pana paṭhamaṃ nisinno bhikkhu sayameva tassa pattato hatthena gaṇhāti,",
  "tika-vin05t:420_10": "hatthadhovanakiccaṃ natthi.",
  "tika-vin05t:420_11": "Sace pana evaṃ ‘kappiyaṃ kāretvā bhuñjantassa puna kiñci byañjanaṃ vā khādanīyaṃ vā patte ākira’nti yena paṭhamaṃ kappiyaṃ kataṃ hoti,",
  "tika-vin05t:420_12": "so puna kātuṃ na labhati.",
  "tika-vin05t:420_13": "Yena akataṃ,",
  "tika-vin05t:420_14": "tena kātabbaṃ,",
  "tika-vin05t:420_15": "yañca akataṃ,",
  "tika-vin05t:420_16": "taṃ kātabbaṃ.",
  "tika-vin05t:420_17": "Yena akatanti aññena bhikkhunā yena paṭhamaṃ na kataṃ,",
  "tika-vin05t:420_18": "tena kātabbaṃ.",
  "tika-vin05t:420_19": "Yañca akatanti yena paṭhamaṃ kappiyaṃ kataṃ,",
  "tika-vin05t:420_20": "tenapi yaṃ akataṃ,",
  "tika-vin05t:420_21": "taṃ kātabbaṃ.",
  "tika-vin05t:420_22": "Paṭhamabhājane pana kātuṃ na labbhati.",
  "tika-vin05t:420_23": "Tattha hi kariyamāne paṭhamaṃ katena saddhiṃ kataṃ hoti,",
  "tika-vin05t:420_24": "tasmā aññasmiṃ bhājane kātuṃ vaṭṭatīti adhippāyo.",
  "tika-vin05t:420_25": "Evaṃ kataṃ pana tena bhikkhunā paṭhamaṃ katena saddhiṃ bhuñjituṃ vaṭṭati.",
  "tika-vin05t:421_0": "Kappiyaṃ karontena ca na kevalaṃ patteyeva,",
  "tika-vin05t:421_1": "kuṇḍepi pacchiyampi yattha katthaci purato ṭhapetvā onāmitabhājane kātabbaṃ.",
  "tika-vin05t:421_2": "Taṃ sace bhikkhusataṃ pavāritaṃ hoti,",
  "tika-vin05t:421_3": "sabbesaṃ bhuñjituṃ vaṭṭati,",
  "tika-vin05t:421_4": "appavāritānampi vaṭṭati.",
  "tika-vin05t:421_5": "Yena pana kappiyaṃ kataṃ,",
  "tika-vin05t:421_6": "tassa na vaṭṭati.",
  "tika-vin05t:421_7": "Sacepi pavāretvā piṇḍāya paviṭṭhaṃ bhikkhuṃ pattaṃ gahetvā avassaṃ bhuñjanake maṅgalanimantane nisīdāpenti,",
  "tika-vin05t:421_8": "atirittaṃ kārāpetvāva bhuñjitabbaṃ.",
  "tika-vin05t:421_9": "Sace tattha añño bhikkhu natthi,",
  "tika-vin05t:421_10": "āsanasālaṃ vā vihāraṃ vā pattaṃ pesetvā kāretabbaṃ,",
  "tika-vin05t:421_11": "kappiyaṃ karontena pana anupasampannassa hatthe ṭhitaṃ na kātabbaṃ.",
  "tika-vin05t:421_12": "Sace āsanasālāyaṃ abyatto bhikkhu hoti,",
  "tika-vin05t:421_13": "sayaṃ gantvā kappiyaṃ kārāpetvā ānetvā bhuñjitabbaṃ.",
  "tika-vin05t:422_0": "Gilānātirittanti ettha na kevalaṃ yaṃ gilānassa bhuttāvasesaṃ hoti,",
  "tika-vin05t:422_1": "taṃ gilānātirittaṃ,",
  "tika-vin05t:422_2": "atha kho yaṃ kiñci gilānaṃ uddissa “ajja vā yadā vā icchati,",
  "tika-vin05t:422_3": "tadā khādissatī”ti āhaṭaṃ,",
  "tika-vin05t:422_4": "taṃ sabbaṃ gilānātirittanti veditabbaṃ.",
  "tika-vin05t:422_5": "Yāmakālikaṃ pana sattāhakālikaṃ yāvajīvikaṃ vā yaṃ kiñci anatirittaṃ āhāratthāya paribhuñjantassa ajjhohāre ajjhohāre dukkaṭaṃ.",
  "tika-vin05t:422_6": "Sace pana yāmakālikādīni āmisasaṃsaṭṭhāni honti,",
  "tika-vin05t:422_7": "āhāratthāyapi anāhāratthāyapi paṭiggahetvā ajjhoharantassa pācittiyameva,",
  "tika-vin05t:422_8": "asaṃsaṭṭhāni pana sati paccaye bhuñjantassa anāpatti.",
  "tika-vin05t:423_0": "Iti pāḷimuttakavinayavinicchayasaṅgahe",
  "tika-vin05t:424_0": "Pavāraṇāvinicchayakathā samattā.",
  "tika-vin05t:425_0": "22. Pabbajjāvinicchayakathā",
  "tika-vin05t:426_0": "123.",
  "tika-vin05t:426_1": "Pabbajjāti ettha pana pabbajjāpekkhaṃ kulaputtaṃ pabbājentena ye pāḷiyaṃ “na bhikkhave pañcahi ābādhehi",
  "tika-vin05t:426_2": "phuṭṭho pabbājetabbo”tiādinā paṭikkhittā puggalā,",
  "tika-vin05t:426_3": "te vajjetvā pabbajjādosavirahito puggalo pabbājetabbo.",
  "tika-vin05t:426_4": "Tatrāyaṃ vinicchayo –",
  "tika-vin05t:426_5": "kuṭṭhaṃ gaṇḍo kilāso soso apamāroti imehi pañcahi ābādhehi phuṭṭho na pabbājetabbo,",
  "tika-vin05t:426_6": "pabbājento pana dukkaṭaṃ āpajjati “yo pabbājeyya,",
  "tika-vin05t:426_7": "āpatti dukkaṭassā”ti vuttattā.",
  "tika-vin05t:426_8": "Tattha kuṭṭhanti rattakuṭṭhaṃ vā hotu kāḷakuṭṭhaṃ vā,",
  "tika-vin05t:426_9": "yaṃ kiñci kiṭibhadaddaukacchuādippabhedampi sabbaṃ kuṭṭhamevāti vuttaṃ.",
  "tika-vin05t:426_10": "Tañce nakhapiṭṭhippamāṇampi vaḍḍhanakapakkhe ṭhitaṃ hoti,",
  "tika-vin05t:426_11": "na pabbājetabbo.",
  "tika-vin05t:426_12": "Sace pana nivāsanapāvuraṇehi pakatipaṭicchannaṭṭhāne nakhapiṭṭhippamāṇaṃ avaḍḍhanakapakkhe ṭhitaṃ hoti, vaṭṭati.",
  "tika-vin05t:426_13": "“Mukhe pana hatthapādapiṭṭhīsu vā sacepi avaḍḍhanakapakkhe ṭhitaṃ,",
  "tika-vin05t:426_14": "nakhapiṭṭhito ca khuddakatarampi na vaṭṭatiyevā”ti kurundiyaṃ vuttaṃ.",
  "tika-vin05t:426_15": "Tikicchāpetvā pabbājentenapi pakativaṇṇe jāteyeva pabbājetabbo,",
  "tika-vin05t:426_16": "godhāpiṭṭhisadisacuṇṇaokiraṇasarīrampi pabbājetuṃ na vaṭṭati.",
  "tika-vin05t:427_0": "Gaṇḍoti medagaṇḍo vā hotu añño vā,",
  "tika-vin05t:427_1": "yo koci kolaṭṭhimattakopi ce vaḍḍhanakapakkhe ṭhito gaṇḍo hoti,",
  "tika-vin05t:427_2": "na pabbājetabbo.",
  "tika-vin05t:427_3": "Paṭicchannaṭṭhāne pana kolaṭṭhimatte avaḍḍhanakapakkhe ṭhite vaṭṭati,",
  "tika-vin05t:427_4": "mukhādike appaṭicchannaṭṭhāne avaḍḍhanakapakkhe ṭhitepi na vaṭṭati.",
  "tika-vin05t:427_5": "Tikicchāpetvā pabbājentenapi sarīraṃ sacchaviṃ kārāpetvā pabbājetabbo.",
  "tika-vin05t:427_6": "Uṇṇigaṇḍā nāma honti gothanakā viya aṅgulikā viya ca tattha tattha lambanti,",
  "tika-vin05t:427_7": "etepi gaṇḍāyeva,",
  "tika-vin05t:427_8": "tesu sati pabbājetuṃ na vaṭṭati.",
  "tika-vin05t:427_9": "Daharakāle khīrapīḷakā yobbannakāle ca mukhe kharapīḷakā nāma honti,",
  "tika-vin05t:427_10": "mahallakakāle nassanti,",
  "tika-vin05t:427_11": "na tā gaṇḍasaṅkhyaṃ gacchanti,",
  "tika-vin05t:427_12": "tāsu sati pabbājetuṃ vaṭṭati.",
  "tika-vin05t:427_13": "Aññā pana sarīre kharapīḷakā nāma,",
  "tika-vin05t:427_14": "aparā padumakaṇṇikā nāma honti,",
  "tika-vin05t:427_15": "aññā sāsapabījakā nāma sāsapamattāyeva sakalasarīraṃ pharanti,",
  "tika-vin05t:427_16": "sabbā kuṭṭhajātikāva,",
  "tika-vin05t:427_17": "tāsu sati na pabbājetabbo.",
  "tika-vin05t:428_0": "Kilāsoti na bhijjanakaṃ na paggharaṇakaṃ padumapuṇḍarīkapattavaṇṇaṃ kuṭṭhaṃ.",
  "tika-vin05t:428_1": "Yena gunnaṃ viya sabalaṃ sarīraṃ hoti,",
  "tika-vin05t:428_2": "tasmiṃ kuṭṭhe vuttanayeneva vinicchayo veditabbo.",
  "tika-vin05t:428_3": "Sosoti sosabyādhi.",
  "tika-vin05t:428_4": "Tasmiṃ sati na pabbājetabbo.",
  "tika-vin05t:428_5": "Apamāroti pittummādo vā yakkhummādo vā.",
  "tika-vin05t:428_6": "Tattha pubbaverikena amanussena gahito duttikiccho hoti,",
  "tika-vin05t:428_7": "appamattakepi pana apamāre sati na pabbājetabbo.",
  "tika-vin05t:429_0": "124. “Na,",
  "tika-vin05t:429_1": "bhikkhave,",
  "tika-vin05t:429_2": "rājabhaṭo pabbājetabbo,",
  "tika-vin05t:429_3": "yo pabbājeyya,",
  "tika-vin05t:429_4": "āpatti dukkaṭassā”ti vacanato rājabhaṭopi na pabbājetabbo.",
  "tika-vin05t:429_5": "Ettha ca amacco vā hotu mahāmatto vā sevako vā kiñci ṭhānantaraṃ patto vā appatto vā,",
  "tika-vin05t:429_6": "yo koci rañño bhattavetanabhaṭo,",
  "tika-vin05t:429_7": "sabbo rājabhaṭoti saṅkhyaṃ gacchati,",
  "tika-vin05t:429_8": "so na pabbājetabbo.",
  "tika-vin05t:429_9": "Tassa pana puttanattabhātukā ye rājato bhattavetanaṃ na gaṇhanti,",
  "tika-vin05t:429_10": "te pabbājetuṃ vaṭṭati.",
  "tika-vin05t:429_11": "Yo pana rājato laddhaṃ nibaddhabhogaṃ vā māsasaṃvaccharaparibbayaṃ vā raññoyeva niyyādeti,",
  "tika-vin05t:429_12": "puttabhātuke vā taṃ ṭhānaṃ sampaṭicchāpetvā rājānaṃ “na dānāhaṃ devassa bhaṭo”ti āpucchati,",
  "tika-vin05t:429_13": "yena vā yaṃkāraṇā vetanaṃ gahitaṃ,",
  "tika-vin05t:429_14": "taṃ kammaṃ kataṃ hoti,",
  "tika-vin05t:429_15": "yo vā “pabbajassū”ti raññā anuññāto hoti,",
  "tika-vin05t:429_16": "tampi pabbājetuṃ vaṭṭati.",
  "tika-vin05t:430_0": "125.",
  "tika-vin05t:430_1": "Coropi dhajabandho na pabbājetabbo “na,",
  "tika-vin05t:430_2": "bhikkhave,",
  "tika-vin05t:430_3": "dhajabandho coro pabbājetabbo,",
  "tika-vin05t:430_4": "yo pabbājeyya,",
  "tika-vin05t:430_5": "āpatti dukkaṭassā”ti vuttattā.",
  "tika-vin05t:430_6": "Tattha dhajaṃ bandhitvā viya vicaratīti dhajabandho,",
  "tika-vin05t:430_7": "mūladevādayo viya loke pākaṭoti vuttaṃ hoti.",
  "tika-vin05t:430_8": "Tasmā yo gāmaghātaṃ vā panthaduhanaṃ vā nagare sandhicchedādikammaṃ vā karonto vicarati,",
  "tika-vin05t:430_9": "paññāyati ca “asuko nāma idaṃ idaṃ karotī”ti,",
  "tika-vin05t:430_10": "so na pabbājetabbo.",
  "tika-vin05t:430_11": "Yo pana rājaputto rajjaṃ patthento gāmaghātādīni karoti,",
  "tika-vin05t:430_12": "so pabbājetabbo.",
  "tika-vin05t:430_13": "Rājāno hi tasmiṃ pabbajite tussanti,",
  "tika-vin05t:430_14": "sace pana na tussanti,",
  "tika-vin05t:430_15": "na pabbājetabbo.",
  "tika-vin05t:430_16": "Pubbe mahājane pākaṭo coro pacchā corakammaṃ pahāya pañca sīlāni samādiyati,",
  "tika-vin05t:430_17": "tañce manussā evaṃ jānanti,",
  "tika-vin05t:430_18": "pabbājetabbo.",
  "tika-vin05t:430_19": "Ye pana ambalabujādicorakā sandhicchedādicorā eva vā adissamānā theyyaṃ karonti,",
  "tika-vin05t:430_20": "pacchāpi “iminā nāma idaṃ kata”nti na paññāyanti,",
  "tika-vin05t:430_21": "tepi pabbājetuṃ vaṭṭati.",
  "tika-vin05t:431_0": "126.",
  "tika-vin05t:431_1": "Kārabhedako pana coro na pabbājetabbo “na,",
  "tika-vin05t:431_2": "bhikkhave,",
  "tika-vin05t:431_3": "kārabhedako coro pabbājetabbo,",
  "tika-vin05t:431_4": "yo pabbājeyya,",
  "tika-vin05t:431_5": "āpatti dukkaṭassā”ti vuttattā.",
  "tika-vin05t:431_6": "Tattha kāro vuccati bandhanāgāraṃ.",
  "tika-vin05t:431_7": "Idha pana andubandhanaṃ vā hotu saṅkhalikabandhanaṃ vā rajjubandhanaṃ vā gāmabandhanaṃ vā nigamabandhanaṃ",
  "tika-vin05t:431_8": "vā nagarabandhanaṃ vā purisagutti vā janapadabandhanaṃ vā dīpabandhanaṃ vā,",
  "tika-vin05t:431_9": "yo etesu yaṃ kiñci bandhanaṃ bhinditvā vā chinditvā vā muñcitvā vā vivaritvā vā apassamānānaṃ vā palāyati,",
  "tika-vin05t:431_10": "so kārabhedakoti saṅkhyaṃ gacchati.",
  "tika-vin05t:431_11": "Tasmā īdiso kārabhedako coro dīpabandhanaṃ bhinditvā dīpantaraṃ gatopi na pabbājetabbo.",
  "tika-vin05t:431_12": "Yo pana na coro,",
  "tika-vin05t:431_13": "kevalaṃ hatthakammaṃ akaronto “evaṃ no apalāyanto karissatī”ti rājayuttādīhi baddho,",
  "tika-vin05t:431_14": "so kāraṃ bhinditvā palātopi pabbājetabbo.",
  "tika-vin05t:431_15": "Yo pana gāmanigamapaṭṭanādīni keṇiyā gahetvā taṃ asampādento bandhanāgāraṃ pavesito hoti,",
  "tika-vin05t:431_16": "sopi palāyitvā āgato na pabbājetabbo.",
  "tika-vin05t:431_17": "Yopi kasikammādīhi dhanaṃ sampādetvā jīvanto “nidhānaṃ iminā laddha”nti pesuññaṃ upasaṃharitvā kenaci bandhāpito hoti,",
  "tika-vin05t:431_18": "taṃ tattheva pabbājetuṃ na vaṭṭati,",
  "tika-vin05t:431_19": "palāyitvā gataṃ pana gataṭṭhāne pabbājetuṃ vaṭṭati.",
  "tika-vin05t:432_0": "127. “Na,",
  "tika-vin05t:432_1": "bhikkhave,",
  "tika-vin05t:432_2": "likhitako coro pabbājetabbo,",
  "tika-vin05t:432_3": "yo pabbājeyya,",
  "tika-vin05t:432_4": "āpatti dukkaṭassā”ti vacanato pana likhitako coro na pabbājetabbo.",
  "tika-vin05t:432_5": "Tattha likhitako nāma yo koci corikaṃ vā aññaṃ vā garuṃ rājāparādhaṃ katvā palāto,",
  "tika-vin05t:432_6": "rājā ca naṃ paṇṇe vā potthake vā “itthannāmo yattha dissati,",
  "tika-vin05t:432_7": "tattha gahetvā māretabbo”ti vā “hatthapādādīni assa chinditabbānī”ti vā “ettakaṃ nāma daṇḍaṃ āharāpetabbo”ti vā likhāpeti,",
  "tika-vin05t:432_8": "ayaṃ likhitako nāma,",
  "tika-vin05t:432_9": "so na pabbājetabbo.",
  "tika-vin05t:433_0": "128.",
  "tika-vin05t:433_1": "Kasāhato katadaṇḍakammopi na pabbājetabbo “na,",
  "tika-vin05t:433_2": "bhikkhave,",
  "tika-vin05t:433_3": "kasāhato katadaṇḍakammo pabbājetabbo,",
  "tika-vin05t:433_4": "yo pabbājeyya,",
  "tika-vin05t:433_5": "āpatti dukkaṭassā”ti vacanato.",
  "tika-vin05t:433_6": "Ettha pana yo vacanapesanādīni akaronto haññati,",
  "tika-vin05t:433_7": "na so katadaṇḍakammo.",
  "tika-vin05t:433_8": "Yo pana keṇiyā vā aññathā vā kiñci gahetvā khāditvā puna dātuṃ asakkonto “ayameva te daṇḍo hotū”ti kasāhi haññati,",
  "tika-vin05t:433_9": "ayameva kasāhato katadaṇḍakammo.",
  "tika-vin05t:433_10": "So ca kasāhi vā hato hotu aḍḍhadaṇḍakādīnaṃ vā aññatarena,",
  "tika-vin05t:433_11": "yāva allavaṇo hoti,",
  "tika-vin05t:433_12": "na tāva pabbājetabbo,",
  "tika-vin05t:433_13": "vaṇe pana pākatike katvā pabbājetabbo.",
  "tika-vin05t:433_14": "Sace pana jāṇūhi vā kapparehi vā nāḷikerapāsāṇādīhi vā ghātetvā mutto hoti,",
  "tika-vin05t:433_15": "sarīre cassa gaṇṭhiyo paññāyanti,",
  "tika-vin05t:433_16": "na pabbājetabbo,",
  "tika-vin05t:433_17": "phāsukaṃ katvā eva gaṇṭhīsu sannisinnāsu pabbājetabbo.",
  "tika-vin05t:434_0": "129.",
  "tika-vin05t:434_1": "Lakkhaṇāhato pana katadaṇḍakammo na pabbājetabbo “na,",
  "tika-vin05t:434_2": "bhikkhave,",
  "tika-vin05t:434_3": "lakkhaṇahato katadaṇḍakammo pabbājetabbo,",
  "tika-vin05t:434_4": "yo pabbājeyya,",
  "tika-vin05t:434_5": "āpatti dukkaṭassā”ti vacanato.",
  "tika-vin05t:434_6": "Etthapi katadaṇḍakammabhāvo purimanayeneva veditabbo.",
  "tika-vin05t:434_7": "Yassa pana nalāṭe vā ūruādīsu vā tattena lohena lakkhaṇaṃ āhataṃ hoti,",
  "tika-vin05t:434_8": "so sace bhujisso,",
  "tika-vin05t:434_9": "yāva allavaṇo hoti,",
  "tika-vin05t:434_10": "tāva na pabbājetabbo.",
  "tika-vin05t:434_11": "Sacepissa vaṇā ruḷhā honti chaviyā samaparicchedā,",
  "tika-vin05t:434_12": "lakkhaṇaṃ na paññāyati,",
  "tika-vin05t:434_13": "timaṇḍalaṃ nivatthassa uttarāsaṅge kate paṭicchannokāse ce hoti,",
  "tika-vin05t:434_14": "pabbājetuṃ vaṭṭati,",
  "tika-vin05t:434_15": "appaṭicchannokāse ce,",
  "tika-vin05t:434_16": "na vaṭṭati.",
  "tika-vin05t:435_0": "130. “Na,",
  "tika-vin05t:435_1": "bhikkhave,",
  "tika-vin05t:435_2": "iṇāyiko pabbājetabbo,",
  "tika-vin05t:435_3": "yo pabbājeyya,",
  "tika-vin05t:435_4": "āpatti dukkaṭassā”ti vacanato iṇāyikopi na pabbājetabbo.",
  "tika-vin05t:435_5": "Tattha iṇāyiko nāma yassa pitipitāmahehi vā iṇaṃ gahitaṃ hoti,",
  "tika-vin05t:435_6": "sayaṃ vā iṇaṃ gahitaṃ hoti,",
  "tika-vin05t:435_7": "yaṃ vā āṭhapetvā mātāpitūhi kiñci gahitaṃ hoti,",
  "tika-vin05t:435_8": "so taṃ iṇaṃ paresaṃ dhāretīti iṇāyiko.",
  "tika-vin05t:435_9": "Yaṃ pana aññe ñātakā āṭhapetvā kiñci gaṇhanti,",
  "tika-vin05t:435_10": "so na iṇāyiko.",
  "tika-vin05t:435_11": "Na hi te taṃ āṭhapetuṃ issarā,",
  "tika-vin05t:435_12": "tasmā taṃ pabbājetuṃ vaṭṭati,",
  "tika-vin05t:435_13": "itaraṃ na vaṭṭati.",
  "tika-vin05t:435_14": "Sace panassa ñātisālohitā “mayaṃ dassāma,",
  "tika-vin05t:435_15": "pabbājetha na”nti iṇaṃ attano bhāraṃ karonti,",
  "tika-vin05t:435_16": "añño vā koci tassa ācārasampattiṃ disvā “pabbājetha naṃ,",
  "tika-vin05t:435_17": "ahaṃ iṇaṃ dassāmī”ti vadati,",
  "tika-vin05t:435_18": "pabbājetuṃ vaṭṭati.",
  "tika-vin05t:435_19": "Tesu asati bhikkhunā tathārūpassa upaṭṭhākassapi ārocetabbaṃ “sahetuko satto iṇapalibodhena na pabbajatī”ti.",
  "tika-vin05t:435_20": "Sace so paṭipajjati,",
  "tika-vin05t:435_21": "pabbājetabbo.",
  "tika-vin05t:435_22": "Sacepi attano kappiyabhaṇḍaṃ atthi,",
  "tika-vin05t:435_23": "“etaṃ dassāmī”ti pabbājetabbo.",
  "tika-vin05t:435_24": "Sace pana neva ñātakādayo paṭipajjanti,",
  "tika-vin05t:435_25": "na attano dhanaṃ atthi,",
  "tika-vin05t:435_26": "“pabbājetvā bhikkhāya caritvā mocessāmī”ti pabbājetuṃ na vaṭṭati.",
  "tika-vin05t:435_27": "Sace pabbājeti, dukkaṭaṃ.",
  "tika-vin05t:435_28": "Palātopi ānetvā dātabbo.",
  "tika-vin05t:435_29": "No ce deti,",
  "tika-vin05t:435_30": "sabbaṃ iṇaṃ gīvā hoti.",
  "tika-vin05t:435_31": "Ajānitvā pabbājayato anāpatti,",
  "tika-vin05t:435_32": "passantena pana ānetvā iṇasāmikānaṃ dassetabbo,",
  "tika-vin05t:435_33": "apassantassa gīvā na hoti.",
  "tika-vin05t:436_0": "Sace iṇāyiko aññaṃ desaṃ gantvā pucchiyamānopi “nāhaṃ kassaci kiñci dhāremī”ti vatvā pabbajati,",
  "tika-vin05t:436_1": "iṇasāmiko ca taṃ pariyesanto tattha gacchati,",
  "tika-vin05t:436_2": "daharo taṃ disvā palāyati,",
  "tika-vin05t:436_3": "so theraṃ upasaṅkamitvā “ayaṃ, bhante,",
  "tika-vin05t:436_4": "kena pabbājito,",
  "tika-vin05t:436_5": "mama ettakaṃ nāma dhanaṃ gahetvā palāto”ti vadati,",
  "tika-vin05t:436_6": "therena vattabbaṃ “mayā, upāsaka,",
  "tika-vin05t:436_7": "‘aṇaṇo aha’nti vadanto pabbājito,",
  "tika-vin05t:436_8": "kiṃ dāni karomi,",
  "tika-vin05t:436_9": "passa me pattacīvara”nti.",
  "tika-vin05t:436_10": "Ayaṃ tattha sāmīci.",
  "tika-vin05t:436_11": "Palāte pana gīvā na hoti.",
  "tika-vin05t:436_12": "Sace pana naṃ therassa sammukhāva disvā “ayaṃ mama iṇāyiko”ti vadati,",
  "tika-vin05t:436_13": "“tava iṇāyikaṃ tvameva jānāhī”ti vattabbo,",
  "tika-vin05t:436_14": "evampi gīvā na hoti.",
  "tika-vin05t:436_15": "Sacepi so “pabbajito ayaṃ dāni kuhiṃ gamissatī”ti vadati,",
  "tika-vin05t:436_16": "therena “tvaṃyeva jānāhī”ti vattabbo.",
  "tika-vin05t:436_17": "Evampissa palāte gīvā na hoti.",
  "tika-vin05t:436_18": "Sace pana thero “kuhiṃ dāni ayaṃ gamissati,",
  "tika-vin05t:436_19": "idheva acchatū”ti vadati,",
  "tika-vin05t:436_20": "so ce palāyati,",
  "tika-vin05t:436_21": "gīvā hoti.",
  "tika-vin05t:436_22": "Sace so sahetuko satto hoti vattasampanno,",
  "tika-vin05t:436_23": "therena “īdiso aya”nti vattabbaṃ.",
  "tika-vin05t:436_24": "Iṇasāmiko ce “sādhū”ti vissajjeti,",
  "tika-vin05t:436_25": "iccetaṃ kusalaṃ,",
  "tika-vin05t:436_26": "“upaḍḍhupaḍḍhaṃ dethā”ti vadati, dātabbaṃ.",
  "tika-vin05t:436_27": "Aparena samayena atiārādhako hoti,",
  "tika-vin05t:436_28": "“sabbaṃ dethā”ti vuttepi dātabbameva.",
  "tika-vin05t:436_29": "Sace pana uddesaparipucchādīsu kusalo hoti bahūpakāro bhikkhūnaṃ,",
  "tika-vin05t:436_30": "bhikkhācāravattena pariyesitvāpi iṇaṃ dātabbameva.",
  "tika-vin05t:437_0": "131.",
  "tika-vin05t:437_1": "Dāsopi na pabbājetabbo “na,",
  "tika-vin05t:437_2": "bhikkhave,",
  "tika-vin05t:437_3": "dāso pabbājetabbo,",
  "tika-vin05t:437_4": "yo pabbājeyya,",
  "tika-vin05t:437_5": "āpatti dukkaṭassā”ti vacanato.",
  "tika-vin05t:437_6": "Tattha cattāro dāsā antojāto dhanakkīto karamarānīto sāmaṃ dāsabyaṃ upagatoti.",
  "tika-vin05t:437_7": "Tattha antojāto nāma jātiyā dāso gharadāsiyā putto.",
  "tika-vin05t:437_8": "Dhanakkīto nāma mātāpitūnaṃ santikā putto vā sāmikānaṃ santikā dāso vā dhanaṃ datvā dāsacārittaṃ āropetvā kīto.",
  "tika-vin05t:437_9": "Ete dvepi na pabbājetabbā.",
  "tika-vin05t:437_10": "Pabbājentena tattha tattha cārittavasena adāse katvā pabbājetabbā.",
  "tika-vin05t:437_11": "Karamarānīto nāma tiroraṭṭhaṃ vilopaṃ vā katvā upalāpetvā vā tiroraṭṭhato bhujissamānusakāni āharanti,",
  "tika-vin05t:437_12": "antoraṭṭheyeva vā katāparādhaṃ kiñci gāmaṃ rājā “vilumpathā”ti ca āṇāpeti,",
  "tika-vin05t:437_13": "tato mānusakānipi āharanti,",
  "tika-vin05t:437_14": "tattha sabbe purisā dāsā,",
  "tika-vin05t:437_15": "itthiyo dāsiyo.",
  "tika-vin05t:437_16": "Evarūpo karamarānīto dāso yehi ānīto,",
  "tika-vin05t:437_17": "tesaṃ santike vasanto vā bandhanāgāre baddho vā purisehi rakkhiyamāno vā na pabbājetabbo,",
  "tika-vin05t:437_18": "palāyitvā pana gato gataṭṭhāne pabbājetabbo.",
  "tika-vin05t:437_19": "Raññā tuṭṭhena “karamarānītake muñcathā”ti vatvā vā sabbasādhāraṇena vā nayena bandhanamokkhe kate pabbājetabbova.",
  "tika-vin05t:438_0": "Sāmaṃ dāsabyaṃ upagato nāma jīvitahetu vā ārakkhahetu vā “ahaṃ te dāso”ti sayameva dāsabhāvaṃ upagato rājūnaṃ hatthiassagomahiṃsagopakādayo viya.",
  "tika-vin05t:438_1": "Tādiso dāso na pabbājetabbo.",
  "tika-vin05t:438_2": "Rañño vaṇṇadāsīnaṃ puttā honti amaccaputtasadisā,",
  "tika-vin05t:438_3": "tepi na pabbājetabbā.",
  "tika-vin05t:438_4": "Bhujissitthiyo asaññatā vaṇṇadāsīhi saddhiṃ vicaranti,",
  "tika-vin05t:438_5": "tāsaṃ putte pabbājetuṃ vaṭṭati.",
  "tika-vin05t:438_6": "Sace sayameva paṇṇaṃ āropenti,",
  "tika-vin05t:438_7": "na vaṭṭati.",
  "tika-vin05t:438_8": "Bhaṭiputtagaṇādīnaṃ dāsāpi tehi adinnā na pabbājetabbā.",
  "tika-vin05t:438_9": "Vihāresu rājūhi ārāmikadāsā nāma dinnā honti,",
  "tika-vin05t:438_10": "tepi pabbājetuṃ na vaṭṭati,",
  "tika-vin05t:438_11": "bhujisse katvā pana pabbājetuṃ vaṭṭati.",
  "tika-vin05t:438_12": "Mahāpaccariyaṃ “antojātadhanakkītake ānetvā bhikkhusaṅghassa ‘ārāmike demā’ti denti,",
  "tika-vin05t:438_13": "takkaṃ sīse āsittakasadisāva honti,",
  "tika-vin05t:438_14": "te pabbājetuṃ vaṭṭatī”ti vuttaṃ.",
  "tika-vin05t:438_15": "Kurundiyaṃ pana “ārāmikaṃ demāti kappiyavohārena denti,",
  "tika-vin05t:438_16": "yena kenaci vohārena dinno hotu,",
  "tika-vin05t:438_17": "neva pabbājetabbo”ti vuttaṃ.",
  "tika-vin05t:438_18": "Duggatamanussā “saṅghaṃ nissāya jīvissāmā”ti vihāre kappiyakārakā honti,",
  "tika-vin05t:438_19": "ete pabbājetuṃ vaṭṭati.",
  "tika-vin05t:438_20": "Yassa mātāpitaro dāsā,",
  "tika-vin05t:438_21": "mātā eva vā dāsī,",
  "tika-vin05t:438_22": "pitā adāso,",
  "tika-vin05t:438_23": "taṃ pabbājetuṃ na vaṭṭati.",
  "tika-vin05t:438_24": "Yassa pana mātā adāsī,",
  "tika-vin05t:438_25": "pitā dāso,",
  "tika-vin05t:438_26": "taṃ pabbājetuṃ vaṭṭati.",
  "tika-vin05t:438_27": "Bhikkhussa ñātakā vā upaṭṭhākā vā dāsaṃ denti “imaṃ pabbājetha,",
  "tika-vin05t:438_28": "tumhākaṃ veyyāvaccaṃ karissatī”ti,",
  "tika-vin05t:438_29": "attano vāssa dāso atthi,",
  "tika-vin05t:438_30": "bhujisso katova pabbājetabbo.",
  "tika-vin05t:438_31": "Sāmikā dāsaṃ denti “imaṃ pabbājetha,",
  "tika-vin05t:438_32": "sace abhiramissati, adāso.",
  "tika-vin05t:438_33": "Vibbhamissati ce,",
  "tika-vin05t:438_34": "amhākaṃ dāsova bhavissatī”ti,",
  "tika-vin05t:438_35": "ayaṃ tāvakāliko nāma,",
  "tika-vin05t:438_36": "taṃ pabbājetuṃ na vaṭṭatīti kurundiyaṃ vuttaṃ.",
  "tika-vin05t:438_37": "Nissāmikadāso hoti,",
  "tika-vin05t:438_38": "sopi bhujisso katova pabbājetabbo.",
  "tika-vin05t:438_39": "Ajānanto pabbājetvā upasampādetvā vā pacchā jānanti,",
  "tika-vin05t:438_40": "bhujissaṃ kātumeva vaṭṭati.",
  "tika-vin05t:439_0": "Imassa ca atthassa pakāsanatthaṃ idaṃ vatthuṃ vadanti –",
  "tika-vin05t:439_1": "ekā kira kuladāsī ekena saddhiṃ anurādhapurā palāyitvā rohaṇe vasamānā puttaṃ paṭilabhi,",
  "tika-vin05t:439_2": "so pabbajitvā upasampannakāle lajjī kukkuccako ahosi.",
  "tika-vin05t:439_3": "Athekadivasaṃ mātaraṃ pucchi “kiṃ upāsike tumhākaṃ bhātā vā bhaginī vā natthi,",
  "tika-vin05t:439_4": "na kiñci ñātakaṃ passāmī”ti. Tāta,",
  "tika-vin05t:439_5": "ahaṃ anurādhapure kuladāsī,",
  "tika-vin05t:439_6": "tava pitarā saddhiṃ palāyitvā idha vasāmīti.",
  "tika-vin05t:439_7": "Sīlavā bhikkhu “asuddhā kira me pabbajjā”ti saṃvegaṃ labhitvā mātaraṃ tassa kulassa nāmagottaṃ pucchitvā",
  "tika-vin05t:439_8": "anurādhapuraṃ āgamma tassa kulassa gharadvāre aṭṭhāsi,",
  "tika-vin05t:439_9": "“aticchatha,",
  "tika-vin05t:439_10": "bhante”ti vuttepi nātikkami.",
  "tika-vin05t:439_11": "Te āgantvā “kiṃ,",
  "tika-vin05t:439_12": "bhante”ti pucchiṃsu.",
  "tika-vin05t:439_13": "“Tumhākaṃ itthannāmā dāsī palātā atthī”ti? “Atthi, bhante”.",
  "tika-vin05t:439_14": "Ahaṃ tassā putto,",
  "tika-vin05t:439_15": "sace maṃ tumhe anujānātha,",
  "tika-vin05t:439_16": "pabbajjaṃ labhāmi,",
  "tika-vin05t:439_17": "tumhe mayhaṃ sāmikāti.",
  "tika-vin05t:439_18": "Te haṭṭhatuṭṭhā hutvā “suddhā, bhante,",
  "tika-vin05t:439_19": "tumhākaṃ pabbajjā”ti taṃ bhujissaṃ katvā mahāvihāre vasāpesuṃ catūhi paccayehi paṭijaggantā.",
  "tika-vin05t:439_20": "Thero taṃ kulaṃ nissāya vasamānoyeva arahattaṃ pāpuṇīti.",
  "tika-vin05t:440_0": "132. “Na,",
  "tika-vin05t:440_1": "bhikkhave,",
  "tika-vin05t:440_2": "hatthacchinno pabbājetabbo.",
  "tika-vin05t:440_3": "Na pādacchinno,",
  "tika-vin05t:440_4": "na hatthapādacchinno,",
  "tika-vin05t:440_5": "na kaṇṇacchinno,",
  "tika-vin05t:440_6": "na kaṇṇanāsacchinno,",
  "tika-vin05t:440_7": "na aṅgulicchinno,",
  "tika-vin05t:440_8": "na aḷacchinno,",
  "tika-vin05t:440_9": "na kaṇḍaracchinno,",
  "tika-vin05t:440_10": "na phaṇahatthako,",
  "tika-vin05t:440_11": "na khujjo,",
  "tika-vin05t:440_12": "na vāmano na galagaṇḍī,",
  "tika-vin05t:440_13": "na lakkhaṇāhato,",
  "tika-vin05t:440_14": "na kasāhato,",
  "tika-vin05t:440_15": "na likhitako,",
  "tika-vin05t:440_16": "na sīpadī,",
  "tika-vin05t:440_17": "na pāparogī,",
  "tika-vin05t:440_18": "na parisadūsako, na kāṇo, na kuṇī,",
  "tika-vin05t:440_19": "na khañjo,",
  "tika-vin05t:440_20": "na pakkhahato,",
  "tika-vin05t:440_21": "na chinniriyāpatho,",
  "tika-vin05t:440_22": "na jarādubbalo, na andho, na mūgo,",
  "tika-vin05t:440_23": "na badhiro,",
  "tika-vin05t:440_24": "na andhamūgo,",
  "tika-vin05t:440_25": "na andhabadhiro,",
  "tika-vin05t:440_26": "na mūgabadhiro,",
  "tika-vin05t:440_27": "na andhamūgabadhiro pabbājetabbo,",
  "tika-vin05t:440_28": "yo pabbājeyya,",
  "tika-vin05t:440_29": "āpatti dukkaṭassā”ti vacanato pana hatthacchinnādayopi na pabbājetabbā.",
  "tika-vin05t:441_0": "Tattha hatthacchinnoti yassa hatthatale vā maṇibandhe vā kappare vā yattha katthaci eko vā dve vā hatthā chinnā honti.",
  "tika-vin05t:441_1": "Pādacchinnoti yassa aggapāde vā gopphakesu vā jaṅghāya vā yattha katthaci eko vā dve vā pādā chinnā honti.",
  "tika-vin05t:441_2": "Hatthapādacchinnoti yassa vuttappakāreneva catūsu hatthapādesu dve vā tayo vā sabbe vā hatthapādā chinnā honti.",
  "tika-vin05t:441_3": "Kaṇṇacchinnoti yassa kaṇṇamūle vā kaṇṇasakkhalikāya vā eko vā dve vā kaṇṇā chinnā honti.",
  "tika-vin05t:441_4": "Yassa pana kaṇṇāvaṭṭe chijjanti,",
  "tika-vin05t:441_5": "sakkā ca hoti saṅghāṭetuṃ,",
  "tika-vin05t:441_6": "so kaṇṇaṃ saṅghāṭetvā pabbājetabbo.",
  "tika-vin05t:441_7": "Nāsacchinnoti yassa ajapadake vā agge vā ekapuṭe vā yattha katthaci nāsā chinnā hoti.",
  "tika-vin05t:441_8": "Yassa pana nāsikā sakkā hoti sandhetuṃ,",
  "tika-vin05t:441_9": "so taṃ phāsukaṃ katvā pabbājetabbo.",
  "tika-vin05t:441_10": "Kaṇṇanāsacchinno ubhayavasena veditabbo.",
  "tika-vin05t:441_11": "Aṅgulicchinnoti yassa nakhasesaṃ adassetvā ekā vā bahū vā aṅguliyo chinnā honti.",
  "tika-vin05t:441_12": "Yassa pana suttatantumattampi nakhasesaṃ paññāyati,",
  "tika-vin05t:441_13": "taṃ pabbājetuṃ vaṭṭati.",
  "tika-vin05t:441_14": "Aḷacchinnoti yassa catūsu aṅguṭṭhakesu aṅguliyaṃ vuttanayeneva eko vā bahū vā aṅguṭṭhakā chinnā honti.",
  "tika-vin05t:441_15": "Kaṇḍaracchinnoti yassa kaṇḍaranāmakā mahānhārū purato vā pacchato vā chinnā honti,",
  "tika-vin05t:441_16": "yesu ekassapi chinnattā aggapādena vā caṅkamati,",
  "tika-vin05t:441_17": "mūlena vā caṅkamati,",
  "tika-vin05t:441_18": "na pādaṃ patiṭṭhāpetuṃ sakkoti.",
  "tika-vin05t:442_0": "Phaṇahatthakoti yassa vaggulipakkhakā viya aṅguliyo sambaddhā honti,",
  "tika-vin05t:442_1": "etaṃ pabbājetukāmena aṅgulantarikāyo phāletvā sabbaṃ antaracammaṃ apanetvā phāsukaṃ katvā pabbājetabbo.",
  "tika-vin05t:442_2": "Yassapi cha aṅguliyo honti,",
  "tika-vin05t:442_3": "taṃ pabbājetukāmena adhikaṃ aṅguliṃ chinditvā phāsukaṃ katvā pabbājetabbo.",
  "tika-vin05t:442_4": "Khujjoti yo urassa vā piṭṭhiyā vā passassa vā nikkhantattā khujjasarīro.",
  "tika-vin05t:442_5": "Yassa pana kiñci kiñci aṅgapaccaṅgaṃ īsakaṃ vaṅkaṃ,",
  "tika-vin05t:442_6": "taṃ pabbājetuṃ vaṭṭati.",
  "tika-vin05t:442_7": "Mahāpuriso eva hi brahmujugatto,",
  "tika-vin05t:442_8": "avaseso satto akhujjo nāma natthi.",
  "tika-vin05t:442_9": "Vāmanoti jaṅghavāmano vā kaṭivāmano vā ubhayavāmano vā.",
  "tika-vin05t:442_10": "Jaṅghavāmanassa kaṭito paṭṭhāya heṭṭhimakāyo rasso hoti,",
  "tika-vin05t:442_11": "uparimakāyo paripuṇṇo.",
  "tika-vin05t:442_12": "Kaṭivāmanassa kaṭito paṭṭhāya uparimakāyo rasso hoti,",
  "tika-vin05t:442_13": "heṭṭhimakāyo paripuṇṇo.",
  "tika-vin05t:442_14": "Ubhayavāmanassa ubhopi kāyā rassā honti,",
  "tika-vin05t:442_15": "yesaṃ rassattā bhūtānaṃ viya parivaṭumo mahākucchighaṭasadiso attabhāvo hoti,",
  "tika-vin05t:442_16": "taṃ tividhampi pabbājetuṃ na vaṭṭati.",
  "tika-vin05t:443_0": "Galagaṇḍīti yassa kumbhaṇḍaṃ viya gale gaṇḍo hoti.",
  "tika-vin05t:443_1": "Desanāmattameva cetaṃ,",
  "tika-vin05t:443_2": "yasmiṃ kismiñci pana padese gaṇḍe sati na pabbājetabbo.",
  "tika-vin05t:443_3": "Tattha vinicchayo “na,",
  "tika-vin05t:443_4": "bhikkhave,",
  "tika-vin05t:443_5": "pañcahi ābādhehi phuṭṭho pabbājetabbo”ti ettha vuttanayeneva veditabbo.",
  "tika-vin05t:443_6": "Lakkhaṇāhatakasāhatalikhitakesu yaṃ vattabbaṃ,",
  "tika-vin05t:443_7": "taṃ heṭṭhā vuttameva.",
  "tika-vin05t:443_8": "Sīpadīti bhārapādo vuccati.",
  "tika-vin05t:443_9": "Yassa pādo thūlo hoti sañjātapīḷako kharo,",
  "tika-vin05t:443_10": "so na pabbājetabbo.",
  "tika-vin05t:443_11": "Yassa pana na tāva kharabhāvaṃ gaṇhāti,",
  "tika-vin05t:443_12": "sakkā hoti upanāhaṃ bandhitvā udakaāvāṭe pavesetvā udakavālikāya pūretvā yathā sirā paññāyanti,",
  "tika-vin05t:443_13": "jaṅghā ca telanāḷikā viya hoti,",
  "tika-vin05t:443_14": "evaṃ milāpetuṃ,",
  "tika-vin05t:443_15": "tassa pādaṃ īdisaṃ katvā taṃ pabbājetuṃ vaṭṭati.",
  "tika-vin05t:443_16": "Sace puna vaḍḍhati,",
  "tika-vin05t:443_17": "upasampādentenapi tathā katvāva upasampādetabbo.",
  "tika-vin05t:443_18": "Pāparogīti arisabhagandarapittasemhakāsasosādīsu yena kenaci rogena niccāturo atekiccharogo jeguccho amanāpo,",
  "tika-vin05t:443_19": "ayaṃ na pabbājetabbo.",
  "tika-vin05t:444_0": "133.",
  "tika-vin05t:444_1": "Parisadūsakoti yo attano virūpatāya parisaṃ dūseti,",
  "tika-vin05t:444_2": "atidīgho vā hoti aññesaṃ sīsappamāṇanābhippadeso,",
  "tika-vin05t:444_3": "atirasso vā ubhayavāmanabhūtarūpaṃ viya,",
  "tika-vin05t:444_4": "atikāḷo vā jhāpitakkhette khāṇuko viya,",
  "tika-vin05t:444_5": "accodāto vā dadhitakkādīhi pamajjitatambalohavaṇṇo,",
  "tika-vin05t:444_6": "atikiso vā mandamaṃsalohito aṭṭhisirācammasarīro viya,",
  "tika-vin05t:444_7": "atithūlo vā bhāriyamaṃso mahodaro mahābhūtasadiso,",
  "tika-vin05t:444_8": "abhimahantasīso vā pacchiṃ sīse katvā ṭhito viya,",
  "tika-vin05t:444_9": "atikhuddakasīso vā sarīrassa ananurūpena atikhuddakena sīsena samannāgato,",
  "tika-vin05t:444_10": "kūṭakūṭasīso vā tālaphalapiṇḍisadisena sīsena samannāgato,",
  "tika-vin05t:444_11": "sikharasīso vā uddhaṃ anupubbatanukena sīsena samannāgato,",
  "tika-vin05t:444_12": "nāḷisīso vā mahāveṇupabbasadisena sīsena samannāgato,",
  "tika-vin05t:444_13": "kappasīso vā pabbhārasīso vā catūsu passesu yena kenaci passena onatena sīsena samannāgato,",
  "tika-vin05t:444_14": "vaṇasīso vā pūtisīso vā kaṇṇikakeso vā pāṇakehi khāyitakedāre sassasadisehi tahiṃ tahiṃ uṭṭhitehi kesehi samannāgato,",
  "tika-vin05t:444_15": "nillomasīso vā thūlathaddhakeso vā tālahīrasadisehi kesehi samannāgato,",
  "tika-vin05t:444_16": "jātipalitehi paṇḍarakeso vā pakatitambakeso vā ādittehi viya kesehi samannāgato,",
  "tika-vin05t:444_17": "āvaṭṭasīso vā gunnaṃ sarīre āvaṭṭasadisehi uddhaggehi kesāvaṭṭehi samannāgato,",
  "tika-vin05t:444_18": "sīsalomehi saddhiṃ ekābaddhabhamukalomo vā jālabaddhena viya nalāṭena samannāgato.",
  "tika-vin05t:445_0": "Sambaddhabhamuko vā nillomabhamuko vā makkaṭabhamuko vā atimahantakkhi vā atikhuddakakkhi vā mahiṃsacamme",
  "tika-vin05t:445_1": "vāsikoṇena paharitvā katachiddasadisehi akkhīhi samannāgato,",
  "tika-vin05t:445_2": "visamakkhi vā ekena mahantena,",
  "tika-vin05t:445_3": "ekena khuddakena akkhinā samannāgato,",
  "tika-vin05t:445_4": "visamacakkalo vā ekena uddhaṃ,",
  "tika-vin05t:445_5": "ekena adhoti evaṃ visamajātehi akkhicakkehi samannāgato,",
  "tika-vin05t:445_6": "kekaro vā gambhīrakkhi vā yassa gambhīre udapāne udakatārakā viya akkhitārakā paññāyanti,",
  "tika-vin05t:445_7": "nikkhantakkhi vā yassa kakkaṭasseva akkhitārakā nikkhantā honti,",
  "tika-vin05t:445_8": "hatthikaṇṇo vā mahantāhi kaṇṇasakkhalīhi samannāgato,",
  "tika-vin05t:445_9": "mūsikakaṇṇo vā jatukakaṇṇo vā khuddakāhi kaṇṇasakkhalīhi samannāgato,",
  "tika-vin05t:445_10": "chiddamattakaṇṇo vā yassa vinā kaṇṇasakkhalīhi kaṇṇacchiddamattameva hoti,",
  "tika-vin05t:445_11": "aviddhakaṇṇo vā,",
  "tika-vin05t:445_12": "yonakajātiko pana parisadūsako na hoti,",
  "tika-vin05t:445_13": "sabhāvoyeva hi so tassa.",
  "tika-vin05t:445_14": "Kaṇṇabhagandariko vā niccapūtinā kaṇṇena samannāgato,",
  "tika-vin05t:445_15": "gaṇḍakaṇṇo vā sadā paggharitapubbena kaṇṇena samannāgato,",
  "tika-vin05t:445_16": "ṭaṅkitakaṇṇo vā gobhattanāḷikāya aggasadisehi kaṇṇehi samannāgato,",
  "tika-vin05t:445_17": "atipiṅgalakkhi vā,",
  "tika-vin05t:445_18": "madhupiṅgalaṃ pana pabbājetuṃ vaṭṭati.",
  "tika-vin05t:445_19": "Nippakhumakkhi vā assupaggharaṇakkhi vā pupphitakkhi vā akkhipākena samannāgatakkhi vā.",
  "tika-vin05t:446_0": "Atimahantanāsiko vā atikhuddakanāsiko vā cipiṭanāsiko vā majjhe appatiṭṭhahitvā ekapasse ṭhitavaṅkanāsiko",
  "tika-vin05t:446_1": "vā dīghanāsiko vā sukatuṇḍasadisāya jivhāya lehituṃ sakkuṇeyyāya nāsikāya samannāgato,",
  "tika-vin05t:446_2": "niccaṃ paggharitasiṅghāṇikanāso vā,",
  "tika-vin05t:446_3": "mahāmukho vā yassa paṭaṅgamaṇḍūkasseva mukhanimittaṃyeva mahantaṃ hoti,",
  "tika-vin05t:446_4": "mukhaṃ pana lābusadisaṃ atikhuddakaṃ,",
  "tika-vin05t:446_5": "bhinnamukho vā vaṅkamukho vā mahāoṭṭho vā ukkhalimukhavaṭṭisadisehi oṭṭhehi samannāgato,",
  "tika-vin05t:446_6": "tanukaoṭṭho vā bhericammasadisehi dante pidahituṃ asamatthehi oṭṭhehi samannāgato,",
  "tika-vin05t:446_7": "mahādharoṭṭho vā tanukauttaroṭṭho vā tanukaadharoṭṭho vā mahāuttaroṭṭho vā oṭṭhachinnako vā eḷamukho",
  "tika-vin05t:446_8": "vā uppakkamukho vā saṅkhatuṇḍako vā bahi setehi anto atirattehi oṭṭhehi samannāgato,",
  "tika-vin05t:446_9": "duggandhakuṇapamukho vā,",
  "tika-vin05t:446_10": "mahādanto vā aṭṭhakadantasadisehi dantehi samannāgato,",
  "tika-vin05t:446_11": "asuradanto vā heṭṭhā vā upari vā bahi nikkhantadanto,",
  "tika-vin05t:446_12": "yassa pana sakkā hoti oṭṭhehi pidahituṃ,",
  "tika-vin05t:446_13": "kathentasseva paññāyati,",
  "tika-vin05t:446_14": "no akathentassa,",
  "tika-vin05t:446_15": "taṃ pabbājetuṃ vaṭṭati.",
  "tika-vin05t:446_16": "Pūtidanto vā niddanto vā atikhuddakadanto vā yassa pana dantantare kalandakadanto viya sukhumadanto hoti,",
  "tika-vin05t:446_17": "taṃ pabbājetuṃ vaṭṭati.",
  "tika-vin05t:447_0": "Mahāhanuko vā gohanusadisena hanunā samannāgato,",
  "tika-vin05t:447_1": "dīghahanuko vā cipiṭahanuko vā antopaviṭṭhena viya atirassena hanukena samannāgato,",
  "tika-vin05t:447_2": "bhinnahanuko vā vaṅkahanuko vā nimmassudāṭhiko vā bhikkhunīsadisamukho,",
  "tika-vin05t:447_3": "dīghagalo vā bakagalasadisena galena samannāgato,",
  "tika-vin05t:447_4": "rassagalo vā antopaviṭṭhena viya galena samannāgato,",
  "tika-vin05t:447_5": "bhinnagalo vā bhaṭṭhaaṃsakūṭo vā ahattho vā ekahattho vā atirassahattho vā atidīghahattho vā bhinnauro",
  "tika-vin05t:447_6": "vā bhinnapiṭṭhi vā kacchugatto vā kaṇḍugatto vā daddugatto vā godhāgatto vā yassa godhāya viya gattato",
  "tika-vin05t:447_7": "cuṇṇāni patanti.",
  "tika-vin05t:447_8": "Sabbañcetaṃ virūpakaraṇaṃ sandhāya vitthāritavasena vuttaṃ,",
  "tika-vin05t:447_9": "vinicchayo panettha pañcābādhesu vuttanayena veditabbo.",
  "tika-vin05t:448_0": "Bhaṭṭhakaṭiko vā mahāānisado vā uddhanakūṭasadisehi ānisadamaṃsehi accuggatehi samannāgato,",
  "tika-vin05t:448_1": "mahāūruko vā vātaṇḍiko vā mahājāṇuko vā saṅghaṭṭanajāṇuko vā dīghajaṅgho vā yaṭṭhisadisajaṅgho,",
  "tika-vin05t:448_2": "vikaṭo vā saṅghaṭṭo vā ubbaddhapiṇḍiko vā,",
  "tika-vin05t:448_3": "so duvidho heṭṭhā oruḷhāhi vā upari āruḷhāhi vā mahatīhi jaṅghapiṇḍikāhi samannāgato,",
  "tika-vin05t:448_4": "mahājaṅgho vā thūlajaṅghapiṇḍiko vā mahāpādo vā mahāpaṇhi vā piṭṭhikapādo vā pādavemajjhato uṭṭhitajaṅgho,",
  "tika-vin05t:448_5": "vaṅkapādo vā,",
  "tika-vin05t:448_6": "so duvidho anto vā bahi vā parivattapādo,",
  "tika-vin05t:448_7": "gaṇṭhikaṅguli vā siṅgiveraphaṇasadisāhi aṅgulīhi samannāgato,",
  "tika-vin05t:448_8": "andhanakho vā kāḷavaṇṇehi pūtinakhehi samannāgato,",
  "tika-vin05t:448_9": "sabbopi esa parisadūsako.",
  "tika-vin05t:448_10": "Evarūpo parisadūsako na pabbājetabbo.",
  "tika-vin05t:449_0": "134.",
  "tika-vin05t:449_1": "Kāṇoti pasannandho vā hotu pupphādīhi vā upahatapasādo,",
  "tika-vin05t:449_2": "dvīhi vā ekena vā akkhinā na passati,",
  "tika-vin05t:449_3": "so na pabbājetabbo.",
  "tika-vin05t:449_4": "Mahāpaccariyaṃ pana ekakkhikāṇo “kāṇo”ti vutto,",
  "tika-vin05t:449_5": "dviakkhikāṇo andhena saṅgahito.",
  "tika-vin05t:449_6": "Mahāaṭṭhakathāyaṃ jaccandho “andho”ti vutto.",
  "tika-vin05t:449_7": "Tasmā ubhayampi pariyāyena yujjati.",
  "tika-vin05t:449_8": "Kuṇīti hatthakuṇī vā pādakuṇī vā aṅgulikuṇī vā,",
  "tika-vin05t:449_9": "yassa etesu hatthādīsu yaṃ kiñci vaṅkaṃ paññāyati.",
  "tika-vin05t:449_10": "Khañjoti natajāṇuko vā bhinnajaṅgho vā majjhe saṃkuṭitapādattā kuṇṭhapādako vā piṭṭhipādamajjhena caṅkamanto,",
  "tika-vin05t:449_11": "agge saṃkuṭitapādattā kuṇṭhapādako vā piṭṭhipādaggena caṅkamanto,",
  "tika-vin05t:449_12": "aggapādeneva caṅkamanakhañjo vā paṇhikāya caṅkamanakhañjo vā pādassa bāhirantena caṅkamanakhañjo vā pādassa",
  "tika-vin05t:449_13": "abbhantarena caṅkamanakhañjo vā gopphakānaṃ upari bhaggattā sakalena piṭṭhipādena caṅkamanakhañjo vā.",
  "tika-vin05t:449_14": "Sabbopesa khañjoyeva,",
  "tika-vin05t:449_15": "na pabbājetabbo.",
  "tika-vin05t:450_0": "Pakkhahatoti yassa eko hattho vā pādo vā addhasarīraṃ vā sukhaṃ na vahati.",
  "tika-vin05t:450_1": "Chinniriyāpathoti pīṭhasappī vuccati.",
  "tika-vin05t:450_2": "Jarādubbaloti jiṇṇabhāvena dubbalo attano cīvararajanādikammampi kātuṃ asamattho.",
  "tika-vin05t:450_3": "Yo pana mahallakopi balavā hoti,",
  "tika-vin05t:450_4": "attānaṃ paṭijaggituṃ sakkoti,",
  "tika-vin05t:450_5": "so pabbājetabbo.",
  "tika-vin05t:450_6": "Andhoti jaccandho vuccati.",
  "tika-vin05t:450_7": "Mūgoti yassa vacībhedo na pavattati,",
  "tika-vin05t:450_8": "yassapi pavattati,",
  "tika-vin05t:450_9": "saraṇagamanaṃ pana paripuṇṇaṃ bhāsituṃ na sakkoti,",
  "tika-vin05t:450_10": "tādisaṃ mammanampi pabbājetuṃ na vaṭṭati.",
  "tika-vin05t:450_11": "Yo pana saraṇagamanamattaṃ paripuṇṇaṃ bhāsituṃ sakkoti,",
  "tika-vin05t:450_12": "taṃ pabbājetuṃ vaṭṭati.",
  "tika-vin05t:450_13": "Badhiroti yo sabbena sabbaṃ na suṇāti.",
  "tika-vin05t:450_14": "Yo pana mahāsaddaṃ suṇāti,",
  "tika-vin05t:450_15": "taṃ pabbājetuṃ vaṭṭati.",
  "tika-vin05t:450_16": "Andhamūgādayo ubhayadosavasena vuttā.",
  "tika-vin05t:450_17": "Yesañca pabbajjā paṭikkhittā,",
  "tika-vin05t:450_18": "upasampadāpi tesaṃ paṭikkhittāva.",
  "tika-vin05t:450_19": "Sace pana ne saṅgho upasampādeti,",
  "tika-vin05t:450_20": "sabbepi sūpasampannā,",
  "tika-vin05t:450_21": "kārakasaṅgho pana ācariyupajjhāyā ca āpattito na muccanti.",
  "tika-vin05t:451_0": "135.",
  "tika-vin05t:451_1": "Paṇḍako ubhatobyañjanako theyyasaṃvāsako titthiyapakkantako tiracchānagato mātughātako pitughātako arahantaghātako",
  "tika-vin05t:451_2": "lohituppādako saṅghabhedako bhikkhunīdūsakoti ime pana ekādasa puggalā “paṇḍako,",
  "tika-vin05t:451_3": "bhikkhave,",
  "tika-vin05t:451_4": "anupasampanno na upasampādetabbo,",
  "tika-vin05t:451_5": "upasampanno nāsetabbo”ti ādivacanato abhabbā,",
  "tika-vin05t:451_6": "neva nesaṃ pabbajjā,",
  "tika-vin05t:451_7": "na upasampadā ca ruhati,",
  "tika-vin05t:451_8": "tasmā na pabbājetabbā na upasampādetabbā,",
  "tika-vin05t:451_9": "jānitvā pabbājento upasampādento ca dukkaṭaṃ āpajjati.",
  "tika-vin05t:451_10": "Ajānitvāpi pabbājitā upasampāditā ca jānitvā liṅganāsanāya nāsetabbā.",
  "tika-vin05t:452_0": "Tattha paṇḍakoti āsittapaṇḍako usūyapaṇḍako opakkamikapaṇḍako pakkhapaṇḍako napuṃsakapaṇḍakoti pañca paṇḍakā.",
  "tika-vin05t:452_1": "Tesu yassa paresaṃ aṅgajātaṃ mukhena gahetvā asucinā āsittassa pariḷāho vūpasammati,",
  "tika-vin05t:452_2": "ayaṃ āsittapaṇḍako.",
  "tika-vin05t:452_3": "Yassa paresaṃ ajjhācāraṃ passato usūyāya uppannāya pariḷāho vūpasammati,",
  "tika-vin05t:452_4": "ayaṃ usūyapaṇḍako.",
  "tika-vin05t:452_5": "Yassa upakkamena bījāni apanītāni,",
  "tika-vin05t:452_6": "ayaṃ opakkamikapaṇḍako.",
  "tika-vin05t:452_7": "Ekacco pana akusalavipākānubhāvena kāḷapakkhe paṇḍako hoti,",
  "tika-vin05t:452_8": "juṇhapakkhe panassa pariḷāho vūpasammati,",
  "tika-vin05t:452_9": "ayaṃ pakkhapaṇḍako.",
  "tika-vin05t:452_10": "Yo pana paṭisandhiyaṃyeva abhāvako uppanno,",
  "tika-vin05t:452_11": "ayaṃ na puṃsakapaṇḍako.",
  "tika-vin05t:452_12": "Tesu āsittapaṇḍakassa ca usūyapaṇḍakassa ca pabbajjā na vāritā,",
  "tika-vin05t:452_13": "itaresaṃ tiṇṇaṃ vāritā.",
  "tika-vin05t:452_14": "“Tesupi pakkhapaṇḍakassa yasmiṃ pakkhe paṇḍako hoti,",
  "tika-vin05t:452_15": "tasmiṃyevassa pakkhe pabbajjā vāritā”ti kurundiyaṃ vuttaṃ.",
  "tika-vin05t:453_0": "136.",
  "tika-vin05t:453_1": "Ubhatobyañjanakoti itthinimittuppādanakammato ca purisanimittuppādanakammato ca ubhatobyañjanamassa atthīti ubhatobyañjanako.",
  "tika-vin05t:453_2": "So duvidho hoti itthiubhatobyañjanako purisaubhatobyañjanakoti.",
  "tika-vin05t:453_3": "Tattha itthiubhatobyañjanakassa itthinimittaṃ pākaṭaṃ hoti,",
  "tika-vin05t:453_4": "purisanimittaṃ paṭicchannaṃ.",
  "tika-vin05t:453_5": "Purisaubhatobyañjanakassa purisanimittaṃ pākaṭaṃ,",
  "tika-vin05t:453_6": "itthinimittaṃ paṭicchannaṃ.",
  "tika-vin05t:453_7": "Itthiubhatobyañjanakassa itthīsu purisattaṃ karontassa itthinimittaṃ paṭicchannaṃ hoti,",
  "tika-vin05t:453_8": "purisanimittaṃ pākaṭaṃ.",
  "tika-vin05t:453_9": "Purisaubhatobyañjanakassa purisānaṃ itthibhāvaṃ upagacchantassa purisanimittaṃ paṭicchannaṃ hoti,",
  "tika-vin05t:453_10": "itthinimittaṃ pākaṭaṃ hoti.",
  "tika-vin05t:453_11": "Itthiubhatobyañjanako sayañca gabbhaṃ gaṇhāti,",
  "tika-vin05t:453_12": "parañca gaṇhāpeti,",
  "tika-vin05t:453_13": "purisaubhatobyañjanako pana sayaṃ na gaṇhāti,",
  "tika-vin05t:453_14": "paraṃ pana gaṇhāpetīti idametesaṃ nānākaraṇaṃ.",
  "tika-vin05t:453_15": "Imassa pana duvidhassapi ubhatobyañjanakassa neva pabbajjā atthi,",
  "tika-vin05t:453_16": "na upasampadā.",
  "tika-vin05t:454_0": "137.",
  "tika-vin05t:454_1": "Theyyasaṃvāsakoti tayo theyyasaṃvāsakā liṅgatthenako saṃvāsatthenako ubhayatthenakoti.",
  "tika-vin05t:454_2": "Tattha yo sayaṃ pabbajitvā vihāraṃ gantvā na bhikkhuvassāni gaṇeti,",
  "tika-vin05t:454_3": "na yathāvuḍḍhaṃ vandanaṃ sādiyati,",
  "tika-vin05t:454_4": "na āsanena paṭibāhati,",
  "tika-vin05t:454_5": "na uposathapavāraṇādīsu sandissati,",
  "tika-vin05t:454_6": "ayaṃ liṅgamattasseva thenitattā liṅgatthenako nāma.",
  "tika-vin05t:454_7": "Yo pana bhikkhūhi pabbājito sāmaṇero samāno videsaṃ gantvā “ahaṃ dasavasso vā vīsativasso vā”ti musā vatvā bhikkhuvassāni gaṇeti,",
  "tika-vin05t:454_8": "yathāvuḍḍhaṃ vandanaṃ sādiyati,",
  "tika-vin05t:454_9": "āsanena paṭibāhati,",
  "tika-vin05t:454_10": "uposathapavaāraṇādīsu sandissati,",
  "tika-vin05t:454_11": "ayaṃ saṃvāsamattasseva thenitattā saṃvāsatthenako nāma.",
  "tika-vin05t:454_12": "Bhikkhuvassagaṇanādiko hi sabbopi kiriyabhedo imasmiṃ atthe “saṃvāso”ti veditabbo.",
  "tika-vin05t:454_13": "Sikkhaṃ paccakkhāya “na maṃ koci jānātī”ti puna evaṃ paṭipajjantepi eseva nayo.",
  "tika-vin05t:454_14": "Yo pana sayaṃ pabbajitvā vihāraṃ gantvā bhikkhuvassāni gaṇeti,",
  "tika-vin05t:454_15": "yathāvuḍḍhaṃ vandanaṃ sādiyati,",
  "tika-vin05t:454_16": "āsanena paṭibāhati,",
  "tika-vin05t:454_17": "uposathapavāraṇādīsu sandissati,",
  "tika-vin05t:454_18": "ayaṃ liṅgassa ceva saṃvāsassa ca thenitattā ubhayatthenako nāma.",
  "tika-vin05t:454_19": "Ayaṃ tividhopi theyyasaṃvāsako anupasampanno na upasampādetabbo,",
  "tika-vin05t:454_20": "upasampanno nāsetabbo,",
  "tika-vin05t:454_21": "puna pabbajjaṃ yācantopi na pabbājetabbo.",
  "tika-vin05t:455_0": "138. Ettha ca asammohatthaṃ idaṃ pakiṇṇakaṃ veditabbaṃ –",
  "tika-vin05t:456_0": "“Rājadubbhikkhakantāra, rogaveribhayena vā;",
  "tika-vin05t:457_0": "Cīvarāharaṇatthaṃ vā, liṅgaṃ ādiyatīdha yo.",
  "tika-vin05t:458_0": "“Saṃvāsaṃ nādhivāseti, yāva so suddhamānaso;",
  "tika-vin05t:459_0": "Theyyasaṃvāsako nāma, tāva esa na vuccatī”ti. ;",
  "tika-vin05t:460_0": "Tatrāyaṃ vitthāranayo –",
  "tika-vin05t:460_1": "idhekaccassa rājā kuddho hoti,",
  "tika-vin05t:460_2": "so “evaṃ me sotthi bhavissatī”ti sayameva liṅgaṃ gahetvā palāyati.",
  "tika-vin05t:460_3": "Taṃ disvā rañño ārocenti,",
  "tika-vin05t:460_4": "rājā “sace pabbajito,",
  "tika-vin05t:460_5": "na taṃ labbhā kiñci kātu”nti tasmiṃ kodhaṃ paṭivineti.",
  "tika-vin05t:460_6": "So “vūpasantaṃ me rājabhaya”nti saṅghamajjhaṃ anosaritvāva gihiliṅgaṃ gahetvā āgato pabbājetabbo.",
  "tika-vin05t:460_7": "Athāpi “sāsanaṃ nissāya mayā jīvitaṃ laddhaṃ,",
  "tika-vin05t:460_8": "handa dāni ahaṃ pabbajāmī”ti uppannasaṃvego teneva liṅgena āgantvā āgantukavattaṃ na sādiyati,",
  "tika-vin05t:460_9": "bhikkhūhi puṭṭho vā apuṭṭho vā yathābhūtamattānaṃ āvikatvā pabbajjaṃ yācati,",
  "tika-vin05t:460_10": "liṅgaṃ apanetvā pabbājetabbo.",
  "tika-vin05t:460_11": "Sace pana so vattaṃ sādiyati,",
  "tika-vin05t:460_12": "pabbajitālayaṃ dasseti,",
  "tika-vin05t:460_13": "sabbaṃ pubbe vuttaṃ vassagaṇanādibhedaṃ vidhiṃ paṭipajjati,",
  "tika-vin05t:460_14": "ayaṃ na pabbājetabbo.",
  "tika-vin05t:461_0": "Idha panekacco dubbhikkhe jīvituṃ asakkonto sayameva liṅgaṃ gahetvā sabbapāsaṇḍiyabhattāni bhuñjanto",
  "tika-vin05t:461_1": "dubbhikkhe vītivatte saṅghamajjhaṃ anosaritvāva gihiliṅgaṃ gahetvā āgatoti sabbaṃ purimasadisameva.",
  "tika-vin05t:462_0": "Aparo mahākantāraṃ nittharitukāmo hoti,",
  "tika-vin05t:462_1": "satthavāho ca pabbajite gahetvā gacchati.",
  "tika-vin05t:462_2": "So “evaṃ maṃ satthavāho gahetvā gamissatī”ti sayameva liṅgaṃ gahetvā satthavāhena saddhiṃ kantāraṃ nittharitvā",
  "tika-vin05t:462_3": "khemantaṃ patvā saṅghamajjhaṃ anosaritvāva gihiliṅgaṃ gahetvā āgatoti sabbaṃ purimasadisameva.",
  "tika-vin05t:463_0": "Aparo rogabhaye uppanne jīvituṃ asakkonto sayameva liṅgaṃ gahetvā sabbapāsaṇḍiyabhattāni bhuñjanto rogabhaye",
  "tika-vin05t:463_1": "vūpasante saṅghamajjhaṃ anosaritvāva gihiliṅgaṃ gahetvā āgatoti sabbaṃ purimasadisameva.",
  "tika-vin05t:464_0": "Aparassa eko veriko kuddho hoti,",
  "tika-vin05t:464_1": "ghātetukāmo naṃ vicarati.",
  "tika-vin05t:464_2": "So “evaṃ me sotthi bhavissatī”ti sayameva liṅgaṃ gahetvā palāyati.",
  "tika-vin05t:464_3": "Veriko “kuhiṃ so”ti pariyesanto “pabbajitvā palāto”ti sutvā “sace pabbajito,",
  "tika-vin05t:464_4": "na taṃ labbhā kiñci kātu”nti tasmiṃ kodhaṃ paṭivineti.",
  "tika-vin05t:464_5": "So “vūpasantaṃ me veribhaya”nti saṅghamajjhaṃ anosaritvāva gihiliṅgaṃ gahetvā āgatoti sabbaṃ purimasadisameva.",
  "tika-vin05t:465_0": "Aparo ñātikulaṃ gantvā sikkhaṃ paccakkhāya gihī hutvā “imāni cīvarāni idha nassissanti,",
  "tika-vin05t:465_1": "sacepi imāni gahetvā vihāraṃ gamissāmi,",
  "tika-vin05t:465_2": "antarāmagge maṃ ‘coro’ti gahessanti,",
  "tika-vin05t:465_3": "yaṃnūnāhaṃ kāyaparihāriyāni katvā gaccheyya”nti cīvarāharaṇatthaṃ nivāsetvā ca pārupitvā ca vihāraṃ gacchati.",
  "tika-vin05t:465_4": "Taṃ dūratova āgacchantaṃ disvā sāmaṇerā ca daharā ca abbhuggacchanti,",
  "tika-vin05t:465_5": "vattaṃ dassenti.",
  "tika-vin05t:465_6": "So na sādiyati,",
  "tika-vin05t:465_7": "yathābhūtamattānaṃ āvikaroti.",
  "tika-vin05t:465_8": "Sace bhikkhū “na dāni mayaṃ taṃ muñcissāmā”ti balakkārena pabbājetukāmā honti,",
  "tika-vin05t:465_9": "kāsāyāni apanetvā puna pabbājetabbo.",
  "tika-vin05t:465_10": "Sace pana “nayime maṃ hīnāyāvattabhāvaṃ jānantī”ti taṃyeva bhikkhubhāvaṃ paṭijānitvā sabbaṃ pubbe vuttaṃ vassagaṇanādibhedaṃ vidhiṃ paṭipajjati,",
  "tika-vin05t:465_11": "ayaṃ na pabbājetabbo.",
  "tika-vin05t:466_0": "Aparo mahāsāmaṇero ñātikulaṃ gantvā uppabbajitvā kammantānuṭṭhānena ubbāḷho puna “dāni ahaṃ sāmaṇero bhavissāmi,",
  "tika-vin05t:466_1": "theropi me uppabbajitabhāvaṃ na jānātī”ti tadeva pattacīvaraṃ ādāya vihāraṃ gacchati,",
  "tika-vin05t:466_2": "tamatthaṃ bhikkhūnaṃ na āroceti,",
  "tika-vin05t:466_3": "sāmaṇerabhāvaṃ paṭijānāti,",
  "tika-vin05t:466_4": "ayaṃ theyyasaṃvāsakoyeva,",
  "tika-vin05t:466_5": "pabbajjaṃ na labhati.",
  "tika-vin05t:466_6": "Sacepissa liṅgaggahaṇakāle evaṃ hoti “nāhaṃ kassaci ārocessāmī”ti,",
  "tika-vin05t:466_7": "vihārañca gato āroceti,",
  "tika-vin05t:466_8": "gahaṇeneva theyyasaṃvāsako.",
  "tika-vin05t:466_9": "Athāpissa gahaṇakāle “ācikkhissāmī”ti cittaṃ uppannaṃ hoti,",
  "tika-vin05t:466_10": "vihārañca gantvā “kuhiṃ tvaṃ, āvuso,",
  "tika-vin05t:466_11": "gato”ti vutto “na dāni maṃ ime jānantī”ti vañcetvā nācikkhati,",
  "tika-vin05t:466_12": "“nācikkhissāmī”ti saha dhuranikkhepena ayampi theyyasaṃvāsakova.",
  "tika-vin05t:466_13": "Sace panassa gahaṇakālepi “ācikkhissāmī”ti hoti,",
  "tika-vin05t:466_14": "vihāraṃ gantvāpi ācikkhati,",
  "tika-vin05t:466_15": "ayaṃ puna pabbajjaṃ labhati.",
  "tika-vin05t:467_0": "Aparo daharasāmaṇero mahanto vā pana abyatto.",
  "tika-vin05t:467_1": "So purimanayeneva uppabbajitvā ghare vacchakagorakkhaṇādīni kammāni kātuṃ na icchati.",
  "tika-vin05t:467_2": "Tamenaṃ ñātakā tāniyeva kāsāyāni acchādetvā thālakaṃ vā pattaṃ vā hatthe datvā “gaccha,",
  "tika-vin05t:467_3": "samaṇova hohī”ti gharā nīharanti.",
  "tika-vin05t:467_4": "So vihāraṃ gacchati,",
  "tika-vin05t:467_5": "neva naṃ bhikkhū jānanti “ayaṃ uppabbajitvā puna sayameva pabbajito”ti,",
  "tika-vin05t:467_6": "nāpi sayaṃ jānāti “yo evaṃ pabbajati,",
  "tika-vin05t:467_7": "so theyyasaṃvāsako nāma hotī”ti.",
  "tika-vin05t:467_8": "Sace pana taṃ paripuṇṇavassaṃ upasampādenti,",
  "tika-vin05t:467_9": "sūpasampanno.",
  "tika-vin05t:467_10": "Sace pana anupasampannakāleyeva vinayavinicchaye vattamāne suṇāti “yo evaṃ pabbajati,",
  "tika-vin05t:467_11": "so theyyasaṃvāsako nāma hotī”ti,",
  "tika-vin05t:467_12": "tena “mayā evaṃ kata”nti bhikkhūnaṃ ācikkhitabbaṃ.",
  "tika-vin05t:467_13": "Evaṃ puna pabbajjaṃ labhati.",
  "tika-vin05t:467_14": "Sace pana “dāni na maṃ koci jānātī”ti nāroceti,",
  "tika-vin05t:467_15": "dhuraṃ nikkhittamatteyeva theyyasaṃvāsako.",
  "tika-vin05t:468_0": "Bhikkhu sikkhaṃ paccakkhāya liṅgaṃ anapanetvā dussīlakammaṃ katvā vā akatvā vā puna sabbaṃ pubbe vuttaṃ vassagaṇanādibhedaṃ vidhiṃ paṭipajjati,",
  "tika-vin05t:468_1": "theyyasaṃvāsako hoti.",
  "tika-vin05t:468_2": "Sikkhaṃ appaccakkhāya saliṅge ṭhito methunaṃ paṭisevitvā vassagaṇanādibhedaṃ vidhiṃ āpajjanto theyyasaṃvāsako na hoti,",
  "tika-vin05t:468_3": "pabbajjāmattaṃ labhati.",
  "tika-vin05t:468_4": "Andhakaṭṭhakathāyaṃ pana “eso theyyasaṃvāsako”ti vuttaṃ,",
  "tika-vin05t:468_5": "taṃ na gahetabbaṃ.",
  "tika-vin05t:469_0": "Eko bhikkhu kāsāye saussāhova odātaṃ nivāsetvā methunaṃ paṭisevitvā puna kāsāyāni nivāsetvā vassagaṇanādibhedaṃ vidhiṃ āpajjati,",
  "tika-vin05t:469_1": "ayampi theyyasaṃvāsako na hoti,",
  "tika-vin05t:469_2": "pabbajjāmattaṃ labhati.",
  "tika-vin05t:469_3": "Sace pana kāsāye dhuraṃ nikkhipitvā odātaṃ nivāsetvā methunaṃ paṭisevitvā puna kāsāyāni nivāsetvā vassagaṇanādibhedaṃ vidhiṃ āpajjati,",
  "tika-vin05t:469_4": "theyyasaṃvāsako hoti.",
  "tika-vin05t:469_5": "Sāmaṇero saliṅge ṭhito methunādiassamaṇakaraṇadhammaṃ āpajjitvāpitheyyasaṃvāsako na hoti.",
  "tika-vin05t:469_6": "Sacepi kāsāye saussāhova kāsāyāni apanetvā methunaṃ paṭisevitvā puna kāsāyāni nivāseti,",
  "tika-vin05t:469_7": "neva theyyasaṃvāsako hoti.",
  "tika-vin05t:469_8": "Sace pana kāsāye dhuraṃ nikkhipitvā naggo vā odātavattho vā methunasevanādīhi assamaṇo hutvā kāsāyaṃ nivāseti,",
  "tika-vin05t:469_9": "theyyasaṃvāsako hoti.",
  "tika-vin05t:470_0": "Sace gihibhāvaṃ patthayamāno kāsāyaṃ ovaṭṭikaṃ katvā aññena vā ākārena gihinivāsanena nivāseti “sobhati nu kho me gihiliṅgaṃ,",
  "tika-vin05t:470_1": "na sobhatī”ti vīmaṃsanatthaṃ,",
  "tika-vin05t:470_2": "rakkhati tāva.",
  "tika-vin05t:470_3": "“Sobhatī”ti sampaṭicchitvā pana puna liṅgaṃ sādiyanto theyyasaṃvāsako hoti.",
  "tika-vin05t:470_4": "Odātaṃ nivāsetvā vīmaṃsanasampaṭicchanesupi eseva nayo.",
  "tika-vin05t:470_5": "Sace pana nivatthakāsāvassa upari odātaṃ nivāsetvā vīmaṃsati vā sampaṭicchati vā,",
  "tika-vin05t:470_6": "rakkhatiyeva.",
  "tika-vin05t:470_7": "Bhikkhuniyāpi eseva nayo.",
  "tika-vin05t:470_8": "Sāpi gihibhāvaṃ patthayamānā sace kāsāyaṃ gihinivāsanaṃ nivāseti “sobhati nu kho me gihiliṅgaṃ,",
  "tika-vin05t:470_9": "na sobhatī”ti vīmaṃsanatthaṃ,",
  "tika-vin05t:470_10": "rakkhatiyeva.",
  "tika-vin05t:470_11": "Sace “sobhatī”ti sampaṭicchati,",
  "tika-vin05t:470_12": "na rakkhati.",
  "tika-vin05t:470_13": "Odātaṃ nivāsetvā vīmaṃsanasampaṭicchanesupi eseva nayo.",
  "tika-vin05t:470_14": "Nivatthakāsāyassa pana upari odātaṃ nivāsetvā vīmaṃsatu vā sampaṭicchatu vā,",
  "tika-vin05t:470_15": "rakkhatiyeva.",
  "tika-vin05t:471_0": "Sace koci vuḍḍhapabbajito vassāni agaṇetvā pāḷiyampi aṭṭhatvā ekapassena gantvā mahāpeḷādīsu kaṭacchunā",
  "tika-vin05t:471_1": "ukkhitte bhattapiṇḍe pattaṃ upanāmetvā seno viya maṃsapesiṃ gahetvā gacchati,",
  "tika-vin05t:471_2": "theyyasaṃvāsako na hoti,",
  "tika-vin05t:471_3": "bhikkhuvassāni pana gaṇetvā gaṇhanto theyyasaṃvāsako hoti.",
  "tika-vin05t:471_4": "Sayaṃ sāmaṇerova sāmaṇerapaṭipāṭiyā kūṭavassāni gaṇetvā gaṇhanto theyyasaṃvāsako na hoti.",
  "tika-vin05t:471_5": "Bhikkhu bhikkhupaṭipāṭiyā kūṭavassāni gaṇetvā gaṇhanto bhaṇḍagghena kāretabbo.",
  "tika-vin05t:472_0": "139.",
  "tika-vin05t:472_1": "Titthiyapakkantakoti titthiyesu pakkanto paviṭṭhoti titthiyapakkantako,",
  "tika-vin05t:472_2": "sopi na pabbājetabbo.",
  "tika-vin05t:472_3": "Tatrāyaṃ vinicchayo –",
  "tika-vin05t:472_4": "upasampanno bhikkhu “titthiyo bhavissāmī”ti saliṅgeneva tesaṃ upassayaṃ gacchati,",
  "tika-vin05t:472_5": "padavāre padavāre dukkaṭaṃ,",
  "tika-vin05t:472_6": "tesaṃ liṅge ādinnamatte titthiyapakkantako hoti.",
  "tika-vin05t:472_7": "Yopi sayameva “titthiyo bhavissa”nti kusacīrādīni nivāseti,",
  "tika-vin05t:472_8": "titthiyapakkantako hotiyeva.",
  "tika-vin05t:472_9": "Yo pana naggo nahāyanto attānaṃ oloketvā “sobhati me ājīvakabhāvo,",
  "tika-vin05t:472_10": "ājīvako bhavissa”nti kāsāyāni anādāya naggo ājīvakānaṃ upassayaṃ gacchati,",
  "tika-vin05t:472_11": "padavāre padavāre dukkaṭaṃ.",
  "tika-vin05t:472_12": "Sace panassa antarāmagge hirottappaṃ uppajjati,",
  "tika-vin05t:472_13": "dukkaṭāni desetvā muccati.",
  "tika-vin05t:472_14": "Tesaṃ upassayaṃ gantvāpi tehi vā ovadito attanā vā “imesaṃ pabbajjā atidukkhā”ti disvā nivattantopi muccatiyeva.",
  "tika-vin05t:472_15": "Sace pana “kiṃ tumhākaṃ pabbajjāya ukkaṭṭha”nti pucchitvā “kesamassuluñcanādīnī”ti vutto ekakesampi luñcāpeti,",
  "tika-vin05t:472_16": "ukkuṭikappadhānādīni vā vattāni ādiyati,",
  "tika-vin05t:472_17": "morapiñchādīni vā nivāseti,",
  "tika-vin05t:472_18": "tesaṃ liṅgaṃ gaṇhāti,",
  "tika-vin05t:472_19": "“ayaṃ pabbajjā seṭṭhā”ti seṭṭhabhāvaṃ vā upagacchati,",
  "tika-vin05t:472_20": "na muccati,",
  "tika-vin05t:472_21": "titthiyapakkantako hoti.",
  "tika-vin05t:472_22": "Sace pana “sobhati nu kho me titthiyapabbajjā,",
  "tika-vin05t:472_23": "nanu kho sobhatī”ti vīmaṃsanatthaṃ kusacīrādīni vā nivāseti,",
  "tika-vin05t:472_24": "jaṭaṃ vā bandhati,",
  "tika-vin05t:472_25": "khārikājaṃ vā ādiyati,",
  "tika-vin05t:472_26": "yāva na sampaṭicchati laddhiṃ,",
  "tika-vin05t:472_27": "tāva rakkhati,",
  "tika-vin05t:472_28": "sampaṭicchitamatte titthiyapakkantako hoti.",
  "tika-vin05t:472_29": "Acchinnacīvaro pana kusacīrādīni nivāsento rājabhayādīhi vā titthiyaliṅgaṃ gaṇhanto laddhiyā abhāvena neva titthiyapakkantako hoti.",
  "tika-vin05t:472_30": "“Ayañca titthiyapakkantako nāma upasampannabhikkhunā kathito,",
  "tika-vin05t:472_31": "tasmā sāmaṇero saliṅgena titthiyāyatanaṃ gatopi puna pabbajjañca upasampadañca labhatī”ti kurundiyaṃ vuttaṃ.",
  "tika-vin05t:472_32": "Purimo pana theyyasaṃvāsako anupasampannena kathito,",
  "tika-vin05t:472_33": "tasmā upasampanno kūṭavassaṃ gaṇentopi assamaṇo na hoti.",
  "tika-vin05t:472_34": "Liṅge saussāho pārājikaṃ āpajjitvā bhikkhuvassādīni gaṇhantopi theyyasaṃvāsako na hoti.",
  "tika-vin05t:473_0": "140.",
  "tika-vin05t:473_1": "Tiracchānagatoti nāgo vā hotu supaṇṇamāṇavakādīnaṃ vā aññataro antamaso sakkaṃ devarājānaṃ upādāya yo koci amanussajātiyo,",
  "tika-vin05t:473_2": "sabbova imasmiṃ atthe “tiracchānagato”ti veditabbo.",
  "tika-vin05t:473_3": "So ca neva upasampādetabbo na pabbājetabbo,",
  "tika-vin05t:473_4": "upasampannopi nāsetabbo.",
  "tika-vin05t:474_0": "141.",
  "tika-vin05t:474_1": "Mātughātakādīsu pana yena manussitthibhūtā janikā mātā sayampi manussajātikeneva sabhā sañcicca jīvitā voropitā,",
  "tika-vin05t:474_2": "ayaṃ ānantariyena mātughātakakammena mātughātako.",
  "tika-vin05t:474_3": "Etassa pabbajjā ca upasampadā ca paṭikkhittā.",
  "tika-vin05t:474_4": "Yena pana manussitthibhūtāpi ajanikā posāvanikā mātā vā cūḷamātā vā janikāpi vā na manussitthibhūtā mātā ghātitā,",
  "tika-vin05t:474_5": "tassa pabbajjā na vāritā,",
  "tika-vin05t:474_6": "na ca ānantariko hoti.",
  "tika-vin05t:474_7": "Yena sayaṃ tiracchānabhūtena manussitthibhūtā mātā ghātitā,",
  "tika-vin05t:474_8": "sopi ānantariko na hoti,",
  "tika-vin05t:474_9": "tiracchānagatattā panassa pabbajjā paṭikkhittā.",
  "tika-vin05t:474_10": "Pitughātakepi eseva nayo.",
  "tika-vin05t:474_11": "Sacepi hi vesiyā putto hoti,",
  "tika-vin05t:474_12": "“ayaṃ me pitā”ti na jānāti,",
  "tika-vin05t:474_13": "yassa sambhavena nibbatto,",
  "tika-vin05t:474_14": "so ce anena ghātito,",
  "tika-vin05t:474_15": "pitughātakotveva saṅkhyaṃ gacchati,",
  "tika-vin05t:474_16": "ānantariyañca phusati.",
  "tika-vin05t:475_0": "Arahantaghātakopi manussaarahantavaseneva veditabbo.",
  "tika-vin05t:475_1": "Manussajātiyañhi antamaso apabbajitampi khīṇāsavaṃ dārakaṃ vā dārikaṃ vā sañcicca jīvitā voropento arahantaghātakova hoti,",
  "tika-vin05t:475_2": "ānantariyañca phusati,",
  "tika-vin05t:475_3": "pabbajjā cassa vāritā.",
  "tika-vin05t:475_4": "Amanussajātikaṃ pana arahantaṃ manussajātikaṃ vā avasesaṃ ariyapuggalaṃ ghātetvā ānantariko na hoti,",
  "tika-vin05t:475_5": "pabbajjāpissa na vāritā,",
  "tika-vin05t:475_6": "kammaṃ pana balavaṃ hoti.",
  "tika-vin05t:475_7": "Tiracchāno manussaarahantampi ghātetvā ānantariko na hoti,",
  "tika-vin05t:475_8": "kammaṃ pana bhāriyanti ayamettha vinicchayo.",
  "tika-vin05t:476_0": "Yo pana devadatto viya duṭṭhacittena vadhakacittena tathāgatassa jīvamānakasarīre khuddakamakkhikāya pivanamattampi lohitaṃ uppādeti,",
  "tika-vin05t:476_1": "ayaṃ lohituppādako nāma.",
  "tika-vin05t:476_2": "Etassa pabbajjā ca upasampadā ca vāritā.",
  "tika-vin05t:476_3": "Yo pana rogavūpasamatthaṃ jīvako viya satthena phāletvā pūtimaṃsalohitaṃ haritvā phāsukaṃ karoti,",
  "tika-vin05t:476_4": "bahuṃ so puññaṃ pasavatīti.",
  "tika-vin05t:477_0": "Yo devadatto viya sāsanaṃ uddhammaṃ ubbinayaṃ katvā catunnaṃ kammānaṃ aññataravasena saṅghaṃ bhindati,",
  "tika-vin05t:477_1": "ayaṃ saṅghabhedako nāma.",
  "tika-vin05t:477_2": "Etassa pabbajjā ca upasampadā ca vāritā.",
  "tika-vin05t:478_0": "Yo pana pakatattaṃ bhikkhuniṃ tiṇṇaṃ maggānaṃ aññatarasmiṃ dūseti,",
  "tika-vin05t:478_1": "ayaṃ bhikkhunīdūsako nāma.",
  "tika-vin05t:478_2": "Etassa pabbajjā ca upasampadā ca vāritā.",
  "tika-vin05t:478_3": "Yo pana kāyasaṃsaggena sīlavināsaṃ pāpeti,",
  "tika-vin05t:478_4": "tassa pabbajjā ca upasampadā ca na vāritā.",
  "tika-vin05t:478_5": "Balakkārena odātavatthavasanaṃ katvā anicchamānaṃyeva dūsentopi bhikkhunīdūsakoyeva,",
  "tika-vin05t:478_6": "balakkārena pana odātavatthavasanaṃ katvā icchamānaṃ dūsento bhikkhunīdūsako na hoti. Kasmā?",
  "tika-vin05t:478_7": "Yasmā gihibhāve sampaṭicchi tamatteyeva sā abhikkhunī hoti.",
  "tika-vin05t:478_8": "Sakiṃsīlavipannaṃ pacchā dūsento sikkhamānasāmaṇerīsu ca vippaṭipajjanto neva bhikkhunīdūsako hoti,",
  "tika-vin05t:478_9": "pabbajjampi upasampadampi labhati.",
  "tika-vin05t:478_10": "Iti ime ekādasa abhabbapuggalā veditabbā.",
  "tika-vin05t:479_0": "142.",
  "tika-vin05t:479_1": "Ūnavīsativassassa pana upasampadāyeva paṭikkhittā,",
  "tika-vin05t:479_2": "na pabbajjā,",
  "tika-vin05t:479_3": "tasmā paṭisandhiggahaṇato paṭṭhāya paripuṇṇavīsativasso upasampādetabbo.",
  "tika-vin05t:479_4": "Gabbhavīsopi hi paripuṇṇavīsativassotveva saṅkhyaṃ gacchati.",
  "tika-vin05t:479_5": "Yathāha bhagavā –",
  "tika-vin05t:480_0": "“Yaṃ,",
  "tika-vin05t:480_1": "bhikkhave,",
  "tika-vin05t:480_2": "mātukucchismiṃ paṭhamaṃ cittaṃ uppannaṃ,",
  "tika-vin05t:480_3": "paṭhamaṃ viññāṇaṃ pātubhūtaṃ,",
  "tika-vin05t:480_4": "tadupādāya sāvassa jāti.",
  "tika-vin05t:480_5": "Anujānāmi,",
  "tika-vin05t:480_6": "bhikkhave,",
  "tika-vin05t:480_7": "gabbhavīsaṃ upasampādetu”nti.",
  "tika-vin05t:481_0": "Tattha yo dvādasa māse mātukucchismiṃ vasitvā mahāpavāraṇāya jāto,",
  "tika-vin05t:481_1": "so tato paṭṭhāya yāva ekūnavīsatime vasse mahāpavāraṇā,",
  "tika-vin05t:481_2": "taṃ atikkamitvā pāṭipade upasampādetabbo.",
  "tika-vin05t:481_3": "Etenupāyena hāyanavaḍḍhanaṃ veditabbaṃ.",
  "tika-vin05t:481_4": "Porāṇakattherā pana ekūnavīsativassaṃ sāmaṇeraṃ nikkhamanīyapuṇṇamāsiṃ atikkamma pāṭipadadivase upasampādenti. Kasmā?",
  "tika-vin05t:481_5": "Ekasmiṃ vasse cha cātuddasikauposathā honti,",
  "tika-vin05t:481_6": "iti vīsatiyā vassesu cattāro māsā parihāyanti,",
  "tika-vin05t:481_7": "rājāno tatiye tatiye gasse vassaṃ ukkaḍḍhanti,",
  "tika-vin05t:481_8": "iti aṭṭhārasavassesu cha māsā vaḍḍhanti,",
  "tika-vin05t:481_9": "tato uposathavasena parihīne cattāro māse apanetvā dve māsā avasesā honti,",
  "tika-vin05t:481_10": "te dve māse gahetvā vīsati vassāni paripuṇṇāni hontīti nikkaṅkhā hutvā nikkhamanīyapuṇṇamāsiṃ atikkamma pāṭipade upasampādenti.",
  "tika-vin05t:482_0": "Ettha pana yo pavāretvā vīsativasso bhavissati,",
  "tika-vin05t:482_1": "taṃ sandhāya “ekūnavīsativassa”nti vuttaṃ.",
  "tika-vin05t:482_2": "Tasmā yo mātukucchismiṃ dvādasa māse vasi,",
  "tika-vin05t:482_3": "so ekavīsativasso hoti.",
  "tika-vin05t:482_4": "Yo satta māse vasi,",
  "tika-vin05t:482_5": "so sattamāsādhikavīsativasso.",
  "tika-vin05t:482_6": "Chamāsajāto pana na jīvati,",
  "tika-vin05t:482_7": "ūnavīsativassaṃ pana “paripuṇṇavīsativasso”ti saññāya upasampādentassa anāpatti,",
  "tika-vin05t:482_8": "puggalo pana anupasampannova hoti.",
  "tika-vin05t:482_9": "Sace pana so dasavassaccayena aññaṃ upasampādeti,",
  "tika-vin05t:482_10": "tañce muñcitvā gaṇo pūrati,",
  "tika-vin05t:482_11": "sūpasampanno.",
  "tika-vin05t:482_12": "Sopi ca yāva na jānāti,",
  "tika-vin05t:482_13": "tāvassa neva saggantarāyo na mokkhantarāyo,",
  "tika-vin05t:482_14": "ñatvā pana puna upasampajjitabbaṃ.",
  "tika-vin05t:483_0": "143.",
  "tika-vin05t:483_1": "Iti imehi pabbajjādosehi virahitopi “na,",
  "tika-vin05t:483_2": "bhikkhave,",
  "tika-vin05t:483_3": "ananuññāto mātāpitūhi putto pabbājetabbo”ti vacanato mātāpitūhi ananuññāto na pabbājetabbo.",
  "tika-vin05t:483_4": "Tattha mātāpitūhīti janake sandhāya vuttaṃ.",
  "tika-vin05t:483_5": "Sace dvepi atthi,",
  "tika-vin05t:483_6": "dvepi āpucchitabbā.",
  "tika-vin05t:483_7": "Sace pitā mato hoti mātā vā,",
  "tika-vin05t:483_8": "yo jīvati,",
  "tika-vin05t:483_9": "so āpucchi tabbo,",
  "tika-vin05t:483_10": "pabbajitāpi āpucchitabbāva.",
  "tika-vin05t:483_11": "Āpucchantena sayaṃ vā gantvā āpucchitabbaṃ,",
  "tika-vin05t:483_12": "añño vā pesetabbo.",
  "tika-vin05t:483_13": "So eva vā pesetabbo “gaccha mātāpitaro āpucchitvā ehī”ti.",
  "tika-vin05t:483_14": "Sace “anuññātomhī”ti vadati,",
  "tika-vin05t:483_15": "saddahantena pabbājetabbo.",
  "tika-vin05t:483_16": "Pitā sayaṃ pabbajito puttampi pabbājetukāmo hoti,",
  "tika-vin05t:483_17": "mātaraṃ āpucchitvā pabbājetu.",
  "tika-vin05t:483_18": "Mātā vā dhītaraṃ pabbājetukāmā pitaraṃ āpucchitvāva pabbājetu.",
  "tika-vin05t:483_19": "Pitā puttadārena anatthiko palāyi,",
  "tika-vin05t:483_20": "mātā “imaṃ pabbajethā”ti puttaṃ bhikkhūnaṃ deti,",
  "tika-vin05t:483_21": "“pitāssa kuhi”nti vutte “cittakeḷiṃ kīḷituṃ palāto”ti vadati,",
  "tika-vin05t:483_22": "taṃ pabbājetuṃ vaṭṭati.",
  "tika-vin05t:483_23": "Mātā kenaci purisena saddhiṃ palātā hoti,",
  "tika-vin05t:483_24": "pitā pana “pabbājethā”ti vadati,",
  "tika-vin05t:483_25": "etthāpi eseva nayo.",
  "tika-vin05t:483_26": "Pitā vippavuttho hoti,",
  "tika-vin05t:483_27": "mātā puttaṃ “pabbājethā”ti anujānāti,",
  "tika-vin05t:483_28": "“pitāssa kuhi”nti vutte “kiṃ tumhākaṃ pitarā,",
  "tika-vin05t:483_29": "ahaṃ jānissāmī”ti vadati,",
  "tika-vin05t:483_30": "pabbājetuṃ vaṭṭatīti kurundiyaṃ vuttaṃ.",
  "tika-vin05t:484_0": "Mātāpitaro matā,",
  "tika-vin05t:484_1": "dārako cūḷamātādīnaṃ santike saṃvaddho,",
  "tika-vin05t:484_2": "tasmiṃ pabbājiyamāne ñātakā kalahaṃ vā karonti khiyyanti vā,",
  "tika-vin05t:484_3": "tasmā vivādupacchedanatthaṃ āpucchitvā pabbājetabbo,",
  "tika-vin05t:484_4": "anāpucchitvā pabbājentassa pana āpatti natthi.",
  "tika-vin05t:484_5": "Daharakāle gahetvā posakā mātāpitaro nāma honti,",
  "tika-vin05t:484_6": "tesupi eseva nayo.",
  "tika-vin05t:484_7": "Putto attānaṃ nissāya jīvati,",
  "tika-vin05t:484_8": "na mātāpitaro.",
  "tika-vin05t:484_9": "Sacepi rājā hoti,",
  "tika-vin05t:484_10": "āpucchitvāva pabbājetabbo.",
  "tika-vin05t:484_11": "Mātāpitūhi anuññāto pabbajitvā puna vibbhamati,",
  "tika-vin05t:484_12": "sacepi satakkhattuṃ pabbajitvā vibbhamati,",
  "tika-vin05t:484_13": "āgatāgatakāle punappunaṃ āpucchitvāva pabbājetabbo.",
  "tika-vin05t:484_14": "Sacepi evaṃ vadanti “ayaṃ vibbhamitvā gehaṃ āgato,",
  "tika-vin05t:484_15": "amhākaṃ kammaṃ na karoti,",
  "tika-vin05t:484_16": "pabbajitvā tumhākaṃ vattaṃ na pūreti,",
  "tika-vin05t:484_17": "natthi imassa āpucchanakiccaṃ,",
  "tika-vin05t:484_18": "āgatāgataṃ naṃ pabbājeyyāthā”ti,",
  "tika-vin05t:484_19": "evaṃ nissaṭṭhaṃ puna anāpucchāpi pabbājetuṃ vaṭṭati.",
  "tika-vin05t:485_0": "Yopi daharakāleyeva “ayaṃ tumhākaṃ dinno,",
  "tika-vin05t:485_1": "yadā icchatha,",
  "tika-vin05t:485_2": "tadā pabbājeyyāthā”ti evaṃ dinno hoti,",
  "tika-vin05t:485_3": "sopi āgatāgato puna anāpucchitvāva pabbājetabbo.",
  "tika-vin05t:485_4": "Yaṃ pana daharakāleyeva “imaṃ, bhante,",
  "tika-vin05t:485_5": "pabbājeyyāthā”ti anujānitvā pacchā vuḍḍhippattakāle nānujānanti,",
  "tika-vin05t:485_6": "ayaṃ na anāpucchā pabbājetabbo.",
  "tika-vin05t:485_7": "Eko mātāpitūhi saddhiṃ bhaṇḍitvā “pabbājetha ma”nti āgacchati,",
  "tika-vin05t:485_8": "“āpucchitvā ehī”ti ca vutto “nāhaṃ gacchāmi,",
  "tika-vin05t:485_9": "sace maṃ na pabbājetha,",
  "tika-vin05t:485_10": "vihāraṃ vā jhāpemi,",
  "tika-vin05t:485_11": "satthena vā tumhe paharāmi,",
  "tika-vin05t:485_12": "tumhākaṃ ñātakānaṃ vā upaṭṭhākānaṃ vā ārāmacchedanādīhi anatthaṃ uppādemi,",
  "tika-vin05t:485_13": "rukkhā vā patitvā marāmi,",
  "tika-vin05t:485_14": "coramajjhaṃ vā pavisāmi,",
  "tika-vin05t:485_15": "desantaraṃ vā gacchāmī”ti vadati,",
  "tika-vin05t:485_16": "taṃ tasseva rakkhaṇatthāya pabbājetuṃ vaṭṭati.",
  "tika-vin05t:485_17": "Sace panassa mātāpitaro āgantvā “kasmā amhākaṃ puttaṃ pabbājayitthā”ti vadanti,",
  "tika-vin05t:485_18": "tesaṃ tamatthaṃ ārocetvā “rakkhaṇatthāya naṃ pabbājayimha,",
  "tika-vin05t:485_19": "paññāyatha tumhe puttenā”ti vattabbā.",
  "tika-vin05t:485_20": "“Rukkhā patissāmī”ti abhiruhitvā pana hatthapāde muñcantaṃ pabbājetuṃ vaṭṭatiyeva.",
  "tika-vin05t:486_0": "Eko videsaṃ gantvā pabbajjaṃ yācati,",
  "tika-vin05t:486_1": "āpucchitvā ce gato,",
  "tika-vin05t:486_2": "pabbājetabbo. No ce,",
  "tika-vin05t:486_3": "daharabhikkhuṃ pesetvā āpucchāpetvā pabbājetabbo.",
  "tika-vin05t:486_4": "Atidūrañce hoti,",
  "tika-vin05t:486_5": "pabbājetvāpi bhikkhūhi saddhiṃ pesetvā dassetuṃ vaṭṭati.",
  "tika-vin05t:486_6": "Kurundiyaṃ pana vuttaṃ “sace dūraṃ hoti,",
  "tika-vin05t:486_7": "maggo ca mahākantāro,",
  "tika-vin05t:486_8": "‘gantvā āpucchissāmī’ti pabbājetuṃ vaṭṭatī”ti.",
  "tika-vin05t:486_9": "Sace pana mātāpitūnaṃ bahū puttā honti,",
  "tika-vin05t:486_10": "evañca vadanti “bhante,",
  "tika-vin05t:486_11": "etesaṃ dārakānaṃ yaṃ icchatha,",
  "tika-vin05t:486_12": "taṃ pabbājeyyāthā”ti,",
  "tika-vin05t:486_13": "dārake vīmaṃsitvā yaṃ icchati,",
  "tika-vin05t:486_14": "so pabbājetabbo.",
  "tika-vin05t:486_15": "Sacepi sakalena kulena vā gāmena vā anuññāto hoti “bhante,",
  "tika-vin05t:486_16": "imasmiṃ kule vā gāme vā yaṃ icchatha,",
  "tika-vin05t:486_17": "taṃ pabbājeyyāthā”ti,",
  "tika-vin05t:486_18": "yaṃ icchati,",
  "tika-vin05t:486_19": "so pabbājetabboti.",
  "tika-vin05t:487_0": "144.",
  "tika-vin05t:487_1": "Evaṃ pabbajjādosavirahitaṃ mātāpitūhi anuññātaṃ pabbājentenapi ca sace acchinnakeso hoti,",
  "tika-vin05t:487_2": "ekasīmāyañca aññepi bhikkhū atthi,",
  "tika-vin05t:487_3": "kesacchedanatthāya bhaṇḍukammaṃ āpucchitabbaṃ.",
  "tika-vin05t:487_4": "Tatrāyaṃ āpucchanavidhi –",
  "tika-vin05t:487_5": "sīmāpariyāpanne bhikkhū sannipātetvā pabbajjāpekkhaṃ tattha netvā “saṅghaṃ, bhante,",
  "tika-vin05t:487_6": "imassa dārakassa bhaṇḍukammaṃ āpucchāmī”ti tikkhattuṃ vā dvikkhattuṃ vā sakiṃ vā vattabbaṃ.",
  "tika-vin05t:487_7": "Ettha ca “imassa dārakassa bhaṇḍukammaṃ āpucchāmī”tipi “imassa samaṇakaraṇaṃ āpucchāmī”tipi “ayaṃ samaṇo",
  "tika-vin05t:487_8": "hotukāmo”tipi “ayaṃ pabbajitukāmo”tipi vattuṃ vaṭṭatiyeva.",
  "tika-vin05t:487_9": "Sace sabhāgaṭṭhānaṃ hoti,",
  "tika-vin05t:487_10": "dasa vā vīsati vā tiṃsaṃ vā bhikkhū vasantīti paricchedo paññāyati,",
  "tika-vin05t:487_11": "tesaṃ ṭhitokāsaṃ vā nisinnokāsaṃ vā gantvāpi purimanayeneva āpucchitabbaṃ.",
  "tika-vin05t:487_12": "Pabbajjāpekkhaṃ vināva daharabhikkhū vā sāmaṇere vā pesetvāpi “eko, bhante,",
  "tika-vin05t:487_13": "pabbajjāpekkho atthi,",
  "tika-vin05t:487_14": "tassa bhaṇḍukammaṃ āpucchāmā”tiādinā nayena āpucchāpetuṃ vaṭṭati.",
  "tika-vin05t:487_15": "Sace keci bhikkhū senāsanaṃ vā gumbādīni vā pavisitvā niddāyanti vā samaṇadhammaṃ vā karonti,",
  "tika-vin05t:487_16": "āpucchakā ca pariyesantāpi adisvā “sabbe āpucchitā amhehī”ti saññino honti,",
  "tika-vin05t:487_17": "pabbajjā nāma lahukakammaṃ,",
  "tika-vin05t:487_18": "tasmā pabbajito supabbajito,",
  "tika-vin05t:487_19": "pabbājentassapi anāpatti.",
  "tika-vin05t:488_0": "Sace pana vihāro mahā hoti anekabhikkhusahassāvāso,",
  "tika-vin05t:488_1": "sabbe bhikkhū sannipātāpetumpi dukkaraṃ,",
  "tika-vin05t:488_2": "pageva paṭipāṭiyā āpucchituṃ,",
  "tika-vin05t:488_3": "khaṇḍasīmāya vā ṭhatvā nadīsamuddādīni vā gantvā pabbājetabbo.",
  "tika-vin05t:488_4": "Yo pana navamuṇḍo vā hoti vibbhantako vā nigaṇṭhādīsu aññataro vā dvaṅgulakeso vā ūnadvaṅgulakeso vā,",
  "tika-vin05t:488_5": "tassa kesacchedanakiccaṃ natthi,",
  "tika-vin05t:488_6": "tasmā bhaṇḍukammaṃ anāpucchitvāpi tādisaṃ pabbājetuṃ vaṭṭati.",
  "tika-vin05t:488_7": "Dvaṅgulātirittakeso pana yo hoti antamaso ekasikhāmattadharopi,",
  "tika-vin05t:488_8": "so bhaṇḍukammaṃ āpucchitvāva pabbājetabbo.",
  "tika-vin05t:489_0": "145.",
  "tika-vin05t:489_1": "Evaṃ āpucchitvā pabbājentena ca paripuṇṇapattacīvarova pabbājetabbo.",
  "tika-vin05t:489_2": "Sace tassa natthi,",
  "tika-vin05t:489_3": "yācitakenapi pattacīvarena pabbājetuṃ vaṭṭati,",
  "tika-vin05t:489_4": "sabhāgaṭṭhāne vissāsena gahetvāpi pabbājetuṃ vaṭṭati.",
  "tika-vin05t:489_5": "Sace pana apakkaṃ pattaṃ cīvarūpagāni ca vatthāni gahetvā āgato hoti,",
  "tika-vin05t:489_6": "yāva patto paccati,",
  "tika-vin05t:489_7": "cīvarāni ca karīyanti,",
  "tika-vin05t:489_8": "tāva vihāre vasantassa anāmaṭṭhapiṇḍapātaṃ dātuṃ vaṭṭati,",
  "tika-vin05t:489_9": "thālakesu bhuñjituṃ vaṭṭati.",
  "tika-vin05t:489_10": "Purebhattaṃ sāmaṇerabhāgasamako āmisabhāgo dātuṃ vaṭṭati,",
  "tika-vin05t:489_11": "senāsanaggāho pana salākabhattauddesabhattanimantanādīni ca na vaṭṭanti.",
  "tika-vin05t:489_12": "Pacchābhattampi sāmaṇerabhāgasamo telataṇḍulamadhuphāṇitādibhesajjabhāgo vaṭṭati.",
  "tika-vin05t:489_13": "Sace gilāno hoti,",
  "tika-vin05t:489_14": "bhesajjamassa kātuṃ vaṭṭati,",
  "tika-vin05t:489_15": "sāmaṇerassa viya sabbaṃ paṭijagganakammaṃ.",
  "tika-vin05t:489_16": "Upasampadāpekkhaṃ pana yācitakena pattacīvarena upasampādetuṃ na vaṭṭati. “Na,",
  "tika-vin05t:489_17": "bhikkhave,",
  "tika-vin05t:489_18": "yācitakena pattacīvarena upasampādetabbo,",
  "tika-vin05t:489_19": "yo upasampādeyya,",
  "tika-vin05t:489_20": "āpatti dukkaṭassā”ti vuttaṃ.",
  "tika-vin05t:489_21": "Tasmā so paripuṇṇapattacīvaroyeva upasampādetabbo.",
  "tika-vin05t:489_22": "Sace tassa natthi,",
  "tika-vin05t:489_23": "ācariyupajjhāyā cassa dātukāmā honti,",
  "tika-vin05t:489_24": "aññe vā bhikkhū nirapekkhehi nissajjitvā adhiṭṭhānupagaṃ pattacīvaraṃ dātabbaṃ.",
  "tika-vin05t:489_25": "Yācitakena pana pattena vā cīvarena vā upasampādentasseva āpatti hoti,",
  "tika-vin05t:489_26": "kammaṃ pana na kuppati.",
  "tika-vin05t:490_0": "146.",
  "tika-vin05t:490_1": "Paripuṇṇapattacīvaraṃ pabbājentenapi sace okāso hoti,",
  "tika-vin05t:490_2": "sayaṃ pabbājetabbo.",
  "tika-vin05t:490_3": "Sace uddesaparipucchādīhi byāvaṭo hoti,",
  "tika-vin05t:490_4": "okāsaṃ na labhati,",
  "tika-vin05t:490_5": "eko daharabhikkhu vattabbo “etaṃ pabbājehī”ti.",
  "tika-vin05t:490_6": "Avuttopi ce daharabhikkhu upajjhāyaṃ uddissa pabbājeti, vaṭṭati.",
  "tika-vin05t:490_7": "Sace daharabhikkhu natthi,",
  "tika-vin05t:490_8": "sāmaṇeropi vattabbo “etaṃ khaṇḍasīmaṃ netvā pabbājetvā kāsāyāni acchādetvā ehī”ti.",
  "tika-vin05t:490_9": "Saraṇāni pana sayaṃ dātabbāni.",
  "tika-vin05t:490_10": "Evaṃ bhikkhunāva pabbājito hoti.",
  "tika-vin05t:490_11": "Purisañhi bhikkhuto añño pabbājetuṃ na labhati,",
  "tika-vin05t:490_12": "mātugāmaṃ bhikkhunīto añño,",
  "tika-vin05t:490_13": "sāmaṇero pana sāmaṇerī vā āṇattiyā kāsāyāni dātuṃ labhanti,",
  "tika-vin05t:490_14": "kesoropanaṃ yena kenaci kataṃ sukataṃ.",
  "tika-vin05t:491_0": "Sace pana bhabbarūpo hoti sahetuko ñāto yasassī kulaputto,",
  "tika-vin05t:491_1": "okāsaṃ katvāpi sayameva pabbājetabbo,",
  "tika-vin05t:491_2": "“mattikāmuṭṭhiṃ gahetvā nahāyitvā āgacchāhī”ti ca na pana vissajjetabbo.",
  "tika-vin05t:491_3": "Pabbajitukāmānañhi paṭhamaṃ balavaussāho hoti,",
  "tika-vin05t:491_4": "pacchā pana kāsāyāni ca kesaharaṇasatthakañca disvā utrasanti,",
  "tika-vin05t:491_5": "ettoyeva palāyanti,",
  "tika-vin05t:491_6": "tasmā sayameva nahānatitthaṃ netvā sace nātidaharo,",
  "tika-vin05t:491_7": "“nahāhī”ti vattabbo,",
  "tika-vin05t:491_8": "kesā panassa sayameva mattikaṃ gahetvā dhovitabbā.",
  "tika-vin05t:491_9": "Daharakumārako pana sayaṃ udakaṃ otaritvā gomayamattikāhi ghaṃsitvā nahāpetabbo.",
  "tika-vin05t:491_10": "Sacepissa kacchu vā piḷakā vā honti,",
  "tika-vin05t:491_11": "yathā mātā puttaṃ na jigucchati,",
  "tika-vin05t:491_12": "evamevaṃ ajigucchantena sādhukaṃ hatthapādato ca sīsato ca paṭṭhāya ghaṃsitvā ghaṃsitvā nahāpetabbo. Kasmā?",
  "tika-vin05t:491_13": "Ettakena hi upakārena kulaputtā ācariyupajjhāyesu ca sāsane ca balavasinehā tibbagāravā anivattidhammā honti,",
  "tika-vin05t:491_14": "uppannaṃ anabhiratiṃ vinodetvā therabhāvaṃ pāpuṇanti,",
  "tika-vin05t:491_15": "kataññukatavedino honti.",
  "tika-vin05t:492_0": "Evaṃ nahāpanakāle pana kesamassuṃ oropanakāle vā “tvaṃ ñāto yasassī,",
  "tika-vin05t:492_1": "idāni mayaṃ taṃ nissāya paccayehi na kilamissāmā”ti na vattabbo,",
  "tika-vin05t:492_2": "aññāpi aniyyānikakathā na vattabbā,",
  "tika-vin05t:492_3": "atha khvassa “āvuso,",
  "tika-vin05t:492_4": "suṭṭhu upadhārehi,",
  "tika-vin05t:492_5": "satiṃ upaṭṭhāpehī”ti vatvā tacapañcakakammaṭṭhānaṃ ācikkhitabbaṃ.",
  "tika-vin05t:492_6": "Ācikkhantena ca vaṇṇasaṇṭhānagandhāsayokāsavasena asucijegucchapaṭikkūlabhāvaṃ nijjīvanissattabhāvaṃ vā pākaṭaṃ karontena ācikkhitabbaṃ.",
  "tika-vin05t:492_7": "Sace hi so pubbe madditasaṅkhāro hoti bhāvitabhāvano kaṇṭakavedhāpekkho viya paripakkagaṇḍo sūriyuggamanāpekkhaṃ viya ca pariṇatapadumaṃ,",
  "tika-vin05t:492_8": "athassa āraddhamatte kammaṭṭhānaṃ manasikāre indāsani viya pabbate kilesapabbate cuṇṇayamānaṃyeva ñāṇaṃ pavattati,",
  "tika-vin05t:492_9": "khuraggeyeva arahattaṃ pāpuṇāti.",
  "tika-vin05t:492_10": "Ye hi keci khuragge arahattaṃ pattā,",
  "tika-vin05t:492_11": "sabbe te evarūpaṃ savanaṃ labhitvā kalyāṇamittena ācariyena dinnanayaṃ nissāya,",
  "tika-vin05t:492_12": "no anissāya.",
  "tika-vin05t:492_13": "Tasmāssa āditova evarūpī kathā kathetabbāti.",
  "tika-vin05t:493_0": "Kesesu pana oropitesu haliddicuṇṇena vā gandhacuṇṇena vā sīsañca sarīrañca ubbaṭṭetvā gihigandhaṃ apanetvā",
  "tika-vin05t:493_1": "kāsāyāni tikkhattuṃ vā dvikkhattuṃ vā sakiṃ vā paṭiggāhāpetabbo.",
  "tika-vin05t:493_2": "Athāpissa hatthe adatvā ācariyo vā upajjhāyo vā sayameva acchādeti, vaṭṭati.",
  "tika-vin05t:493_3": "Sace aññaṃ daharaṃ vā sāmaṇeraṃ vā upāsakaṃ vā āṇāpeti “āvuso,",
  "tika-vin05t:493_4": "etāni kāsāyāni gahetvā etaṃ acchādehī”ti,",
  "tika-vin05t:493_5": "taññeva vā āṇāpeti “etāni gahetvā acchādehī”ti,",
  "tika-vin05t:493_6": "sabbaṃ taṃ vaṭṭati,",
  "tika-vin05t:493_7": "sabbaṃ tena bhikkhunāva dinnaṃ hoti.",
  "tika-vin05t:493_8": "Yaṃ pana nivāsanaṃ vā pārupanaṃ vā anāṇattiyā nivāseti vā pārupati vā,",
  "tika-vin05t:493_9": "taṃ apanetvā puna dātabbaṃ.",
  "tika-vin05t:493_10": "Bhikkhunā hi sahatthena vā āṇattiyā vā dinnameva kāsāyaṃ vaṭṭati,",
  "tika-vin05t:493_11": "adinnaṃ na vaṭṭati.",
  "tika-vin05t:493_12": "Sacepi tasseva santakaṃ hoti,",
  "tika-vin05t:493_13": "ko pana vādo upajjhāyamūlake.",
  "tika-vin05t:494_0": "147.",
  "tika-vin05t:494_1": "Evaṃ pana dinnāni kāsāyāni acchādāpetvā ekaṃsaṃ uttarāsaṅgaṃ kārāpetvā ye tattha sannipatitā bhikkhū,",
  "tika-vin05t:494_2": "tesaṃ pāde vandāpetvā atha saraṇagahaṇatthaṃ ukkuṭikaṃ nisīdāpetvā añjaliṃ paggaṇhāpetvā “evaṃ vadehī”ti vattabbo,",
  "tika-vin05t:494_3": "“yamahaṃ vadāmi,",
  "tika-vin05t:494_4": "taṃ vadehī”ti vattabbo.",
  "tika-vin05t:494_5": "Athassa upajjhāyena vā ācariyena vā “buddhaṃ saraṇaṃ gacchāmī”tiādinā nayena saraṇāni dātabbāni yathāvuttapaṭipāṭiyāva,",
  "tika-vin05t:494_6": "na uppaṭipāṭiyā.",
  "tika-vin05t:494_7": "Sace hi ekapadampi ekakkharampi uppaṭipāṭiyā deti,",
  "tika-vin05t:494_8": "buddhaṃ saraṇaṃyeva vā tikkhattuṃ datvā puna itaresu ekekaṃ tikkhattuṃ deti,",
  "tika-vin05t:494_9": "adinnāni honti saraṇāni.",
  "tika-vin05t:495_0": "Imañca pana saraṇagamanupasampadaṃ paṭikkhipitvā anuññātaupasampadā ekatosuddhiyā vaṭṭati,",
  "tika-vin05t:495_1": "sāmaṇerapabbajjā pana ubhatosuddhiyāva vaṭṭati,",
  "tika-vin05t:495_2": "no ekatosuddhiyā.",
  "tika-vin05t:495_3": "Tasmā upasampadāya sace ācariyo ñattidosañceva kammavācādosañca vajjetvā kammaṃ karoti,",
  "tika-vin05t:495_4": "sukataṃ hoti.",
  "tika-vin05t:495_5": "Pabbajjāya pana imāni tīṇi saraṇāni bu- kāra dha-",
  "tika-vin05t:495_6": "kārādīnaṃ byañjanānaṃ ṭhānakaraṇasampadaṃ ahāpentena ācariyenapi antevāsikenapi vattabbāni.",
  "tika-vin05t:495_7": "Sace ācariyo vattuṃ sakkoti,",
  "tika-vin05t:495_8": "antevāsiko na sakkoti,",
  "tika-vin05t:495_9": "antevāsiko vā sakkoti,",
  "tika-vin05t:495_10": "ācariyo na sakkoti,",
  "tika-vin05t:495_11": "ubhopi vā na sakkonti,",
  "tika-vin05t:495_12": "na vaṭṭati.",
  "tika-vin05t:495_13": "Sace pana ubhopi sakkonti, vaṭṭati.",
  "tika-vin05t:495_14": "Imāni ca pana dadamānena “buddhaṃ saraṇaṃ gacchāmī”ti evaṃ ekasambandhāni anunāsikantāni vā katvā dātabbāni,",
  "tika-vin05t:495_15": "“buddhama saraṇama gacchāmī”ti evaṃ vicchinditvā makārantāni vā katvā dātabbāni.",
  "tika-vin05t:495_16": "Andhakaṭṭhakathāyaṃ “nāmaṃ sāvetvā ‘ahaṃ, bhante,",
  "tika-vin05t:495_17": "buddharakkhito yāvajīvaṃ buddhaṃ saraṇaṃ gacchāmī”ti vuttaṃ,",
  "tika-vin05t:495_18": "taṃ ekaṭṭhakathāyampi natthi,",
  "tika-vin05t:495_19": "pāḷiyampi na vuttaṃ,",
  "tika-vin05t:495_20": "tesaṃ rucimattameva,",
  "tika-vin05t:495_21": "tasmā na gahetabbaṃ.",
  "tika-vin05t:495_22": "Na hi tathā avadantassa saraṇaṃ kuppati.",
  "tika-vin05t:495_23": "Ettāvatā ca sāmaṇerabhūmiyaṃ patiṭṭhito hoti.",
  "tika-vin05t:496_0": "148.",
  "tika-vin05t:496_1": "Sace panesa gatimā hoti paṇḍitajātiko,",
  "tika-vin05t:496_2": "athassa tasmiṃyeva ṭhāne sikkhāpadāni uddisitabbāni. Kathaṃ?",
  "tika-vin05t:496_3": "Yathā bhagavatā uddiṭṭhāni.",
  "tika-vin05t:496_4": "Vuttañhetaṃ –",
  "tika-vin05t:497_0": "“Anujānāmi,",
  "tika-vin05t:497_1": "bhikkhave,",
  "tika-vin05t:497_2": "sāmaṇerānaṃ dasa sikkhāpadāni,",
  "tika-vin05t:497_3": "tesu ca sāmaṇerehi sikkhituṃ.",
  "tika-vin05t:497_4": "Pāṇātipātā veramaṇi,",
  "tika-vin05t:497_5": "adinnādānā veramaṇi,",
  "tika-vin05t:497_6": "abrahmacariyā veramaṇi,",
  "tika-vin05t:497_7": "musāvādā veramaṇi,",
  "tika-vin05t:497_8": "surāmerayamajjapamādaṭṭhānā veramaṇi,",
  "tika-vin05t:497_9": "vikālabhojanā veramaṇi,",
  "tika-vin05t:497_10": "naccagītavādita visūkadassanā veramaṇi,",
  "tika-vin05t:497_11": "mālāgandha vilepana dhāraṇa maṇḍana vibhūsanaṭṭhānā veramaṇi,",
  "tika-vin05t:497_12": "uccāsayanamahāsayanā veramaṇi,",
  "tika-vin05t:497_13": "jātarūparajatapaṭiggahaṇā veramaṇī”ti.",
  "tika-vin05t:498_0": "Andhakaṭṭhakathāyaṃ pana “ahaṃ, bhante,",
  "tika-vin05t:498_1": "itthannāmo yāvajīvaṃ pāṇātipātā veramaṇisikkhāpadaṃ samādiyāmī”ti evaṃ saraṇadānaṃ viya sikkhāpadadānampi vuttaṃ,",
  "tika-vin05t:498_2": "taṃ neva pāḷiyaṃ,",
  "tika-vin05t:498_3": "na aṭṭhakathāsu atthi,",
  "tika-vin05t:498_4": "tasmā yathāpāḷiyāva uddisitabbāni.",
  "tika-vin05t:498_5": "Pabbajjā hi saraṇagamaneheva siddhā,",
  "tika-vin05t:498_6": "sikkhāpadāni pana kevalaṃ sikkhāpadapūraṇatthaṃ jānitabbāni,",
  "tika-vin05t:498_7": "tasmā pāḷiyā āgatanayeneva uggahetuṃ asakkontassa yāya kāyaci bhāsāya atthavasenapi ācikkhituṃ vaṭṭati.",
  "tika-vin05t:498_8": "Yāva pana attanā sikkhitabbasikkhāpadāni na jānāti,",
  "tika-vin05t:498_9": "saṅghāṭipattacīvaradhāraṇaṭṭhānanisajjādīsu pānabhojanādividhimhi ca na kusalo hoti,",
  "tika-vin05t:498_10": "tāva bhojanasālaṃ vā salākabhājanaṭṭhānaṃ vā aññaṃ vā tathārūpaṭṭhānaṃ na pesetabbo,",
  "tika-vin05t:498_11": "santikāvacaroyeva kātabbo,",
  "tika-vin05t:498_12": "bāladārako viya paṭipajjitabbo,",
  "tika-vin05t:498_13": "sabbamassa kappiyākappiyaṃ ācikkhitabbaṃ,",
  "tika-vin05t:498_14": "nivāsanapārupanādīsu abhisamācārikesu vinetabbo. Tenapi –",
  "tika-vin05t:499_0": "“Anujānāmi,",
  "tika-vin05t:499_1": "bhikkhave,",
  "tika-vin05t:499_2": "dasahaṅgehi samannāgataṃ sāmaṇeraṃ nāsetuṃ.",
  "tika-vin05t:499_3": "Pāṇātipātī hoti,",
  "tika-vin05t:499_4": "adinnādāyī hoti,",
  "tika-vin05t:499_5": "abrahmacārī hoti,",
  "tika-vin05t:499_6": "musāvādī hoti,",
  "tika-vin05t:499_7": "majjapāyī hoti,",
  "tika-vin05t:499_8": "buddhassa avaṇṇaṃ bhāsati,",
  "tika-vin05t:499_9": "dhammassa avaṇṇaṃ bhāsati,",
  "tika-vin05t:499_10": "saṅghassa avaṇṇaṃ bhāsati,",
  "tika-vin05t:499_11": "micchādiṭṭhiko hoti,",
  "tika-vin05t:499_12": "bhikkhunīdūsako hotī”ti –",
  "tika-vin05t:500_0": "Evaṃ vuttāni dasa nāsanaṅgāni ārakā parivajjetvā ābhisamācārikaṃ paripūrentena dasavidhe sīle sādhukaṃ sikkhitabbaṃ.",
  "tika-vin05t:501_0": "149.",
  "tika-vin05t:501_1": "Yo pana pāṇātipātādīsu dasasu nāsanaṅgesu ekampi kammaṃ karoti,",
  "tika-vin05t:501_2": "so liṅganāsanāya nāsetabbo.",
  "tika-vin05t:501_3": "Tīsu hi nāsanāsu liṅganāsanāyeva idhādhippetā.",
  "tika-vin05t:501_4": "Yathā ca bhikkhūnaṃ pāṇātipātādīsu tā tā āpattiyo honti,",
  "tika-vin05t:501_5": "na tathā sāmaṇerānaṃ.",
  "tika-vin05t:501_6": "Sāmaṇero hi kuntha kipillikampi māretvā maṅgulaṇḍakampi bhinditvā nāsetabbataṃyeva pāpuṇāti,",
  "tika-vin05t:501_7": "tāvadevassa saraṇagamanāni ca upajjhāyaggahaṇañca senāsanaggāho ca paṭippassambhanti,",
  "tika-vin05t:501_8": "saṅghalābhaṃ na labhati,",
  "tika-vin05t:501_9": "liṅgamattameva ekaṃ avasiṭṭhaṃ hoti.",
  "tika-vin05t:501_10": "So sace ākiṇṇadosova hoti,",
  "tika-vin05t:501_11": "āyatiṃ saṃvare na tiṭṭhati,",
  "tika-vin05t:501_12": "nikkaḍḍhitabbo.",
  "tika-vin05t:501_13": "Atha sahasā virajjhitvā “duṭṭhu mayā kata”nti puna saṃvare ṭhātukāmo hoti,",
  "tika-vin05t:501_14": "liṅganāsanakiccaṃ natthi,",
  "tika-vin05t:501_15": "yathānivatthapārutasseva saraṇāni dātabbāni,",
  "tika-vin05t:501_16": "upajjhāyo dātabbo.",
  "tika-vin05t:501_17": "Sikkhāpadāni pana saraṇagamaneneva ijjhanti.",
  "tika-vin05t:501_18": "Sāmaṇerānañhi saraṇagamanaṃ bhikkhūnaṃ upasampadakammavācāsadisaṃ,",
  "tika-vin05t:501_19": "tasmā bhikkhūnaṃ viya catupārisuddhisīlaṃ imināpi dasa sīlāni samādinnāneva honti,",
  "tika-vin05t:501_20": "evaṃ santepi daḷhīkaraṇatthaṃ āyatiṃ saṃvare patiṭṭhāpanatthaṃ puna dātabbāni.",
  "tika-vin05t:501_21": "Sace purimikāya puna saraṇāni gahitāni,",
  "tika-vin05t:501_22": "pacchimikāya vassāvāsikaṃ lacchati.",
  "tika-vin05t:501_23": "Sace pacchimikāya gahitāni,",
  "tika-vin05t:501_24": "saṅghena apaloketvā lābho dātabbo.",
  "tika-vin05t:501_25": "Adinnādāne tiṇasalākamattenapi vatthunā,",
  "tika-vin05t:501_26": "abrahmacariye tīsu maggesu yattha katthaci vippaṭipattiyā,",
  "tika-vin05t:501_27": "musāvāde hasādhippāyatāyapi musā bhaṇite assamaṇo hoti,",
  "tika-vin05t:501_28": "nāsetabbataṃ āpajjati,",
  "tika-vin05t:501_29": "majjapāne pana bhikkhuno ajānitvāpi bījato paṭṭhāya majjaṃ pivantassa pācittiyaṃ.",
  "tika-vin05t:501_30": "Sāmaṇero jānitvā pivantova sīlabhedaṃ āpajjati,",
  "tika-vin05t:501_31": "na ajānitvā.",
  "tika-vin05t:501_32": "Yāni panassa itarāni pañca sikkhāpadāni,",
  "tika-vin05t:501_33": "etesu bhinnesu na nāsetabbo,",
  "tika-vin05t:501_34": "daṇḍakammaṃ kātabbaṃ.",
  "tika-vin05t:501_35": "Sikkhāpade pana puna dinnepi adinnepi vaṭṭati,",
  "tika-vin05t:501_36": "daṇḍakammena pana pīḷetvā āyatiṃ saṃvare ṭhapanatthāya dātabbameva.",
  "tika-vin05t:502_0": "Avaṇṇabhāsane pana “arahaṃ sammāsambuddho”tiādīnaṃ paṭipakkhavasena buddhassa vā “svākkhāto”tiādīnaṃ",
  "tika-vin05t:502_1": "paṭipakkhavasena dhammassa vā “suppaṭipanno”tiādīnaṃ paṭipakkhavasena saṅghassa vā avaṇṇaṃ bhāsanto ratanattayaṃ",
  "tika-vin05t:502_2": "nindanto garahanto ācariyupajjhāyādīhi “mā evaṃ avacā”ti avaṇṇabhāsane ādīnavaṃ dassetvā nivāretabbo.",
  "tika-vin05t:502_3": "“Sace yāvatatiyaṃ vuccamāno na oramati,",
  "tika-vin05t:502_4": "kaṇṭakanāsanāya nāsetabbo”ti kurundiyaṃ vuttaṃ.",
  "tika-vin05t:502_5": "Mahāaṭṭhakathāyaṃ pana “sace evaṃ vuccamāno taṃ laddhiṃ nissajjati,",
  "tika-vin05t:502_6": "daṇḍakammaṃ kāretvā accayaṃ desāpetabbo.",
  "tika-vin05t:502_7": "Sace na nissajjati,",
  "tika-vin05t:502_8": "tatheva ādāya paggayha tiṭṭhati,",
  "tika-vin05t:502_9": "liṅganāsanāya nāsetabbo”ti vuttaṃ,",
  "tika-vin05t:502_10": "taṃ yuttaṃ.",
  "tika-vin05t:502_11": "Ayameva hi nāsanā idhādhippetāti.",
  "tika-vin05t:502_12": "Micchādiṭṭhikepi eseva nayo.",
  "tika-vin05t:502_13": "Sassatucchedānañhi aññataradiṭṭhiko sace ācariyādīhi ovadiyamāno nissajjati,",
  "tika-vin05t:502_14": "daṇḍakammaṃ kāretvā accayaṃ desāpetabbo,",
  "tika-vin05t:502_15": "apaṭinissajjantova nāsetabbo.",
  "tika-vin05t:502_16": "Bhikkhunīdūsako cettha kāmaṃ abrahmacāriggahaṇena gahitova,",
  "tika-vin05t:502_17": "abrahmacāriṃ pana āyatiṃ saṃvare ṭhātukāmaṃ saraṇāni datvā upasampādetuṃ vaṭṭati.",
  "tika-vin05t:502_18": "Bhikkhunīdūsako āyatiṃ saṃvare ṭhātukāmopi pabbajjampi na labhati,",
  "tika-vin05t:502_19": "pageva upasampadanti etamatthaṃ dassetuṃ “bhikkhunīdūsako”ti idaṃ visuṃ dasamaṃ aṅgaṃ vuttanti veditabbaṃ.",
  "tika-vin05t:503_0": "150.",
  "tika-vin05t:503_1": "“Anujānāmi,",
  "tika-vin05t:503_2": "bhikkhave,",
  "tika-vin05t:503_3": "pañcahaṅgehi samannāgatassa sāmaṇerassa daṇḍakammaṃ kātuṃ.",
  "tika-vin05t:503_4": "Bhikkhūnaṃ alābhāya parisakkati,",
  "tika-vin05t:503_5": "bhikkhūnaṃ anatthāya parisakkati,",
  "tika-vin05t:503_6": "bhikkhūnaṃ avāsāya parisakkati,",
  "tika-vin05t:503_7": "bhikkhū akkosati,",
  "tika-vin05t:503_8": "paribhāsati,",
  "tika-vin05t:503_9": "bhikkhū bhikkhūhi bhedetī”ti “vacanato pana imāni pañca aṅgāni,",
  "tika-vin05t:503_10": "sikkhāpadesu ca pacchimāni vikālabhojanādīni pañcāti dasa daṇḍakammavatthūni.",
  "tika-vin05t:503_11": "Kiṃpanettha daṇḍakammaṃ kattabba”nti?",
  "tika-vin05t:503_12": "“Anujānāmi,",
  "tika-vin05t:503_13": "bhikkhave,",
  "tika-vin05t:503_14": "yattha vā vasati,",
  "tika-vin05t:503_15": "yattha vā paṭikkamati,",
  "tika-vin05t:503_16": "tattha āvaraṇaṃ kātu”nti vacanato yattha vasati vā pavisati vā,",
  "tika-vin05t:503_17": "tattha āvaraṇaṃ kātabbaṃ “mā idha pavisā”ti.",
  "tika-vin05t:503_18": "Ubhayenapi attano pariveṇañca vassaggena pattasenāsanañca vuttaṃ.",
  "tika-vin05t:503_19": "Tasmā na sabbo saṅghārāmo āvaraṇaṃ kātabbo,",
  "tika-vin05t:503_20": "karonto ca dukkaṭaṃ āpajjati “na,",
  "tika-vin05t:503_21": "bhikkhave,",
  "tika-vin05t:503_22": "sabbo saṅghārāmo āvaraṇaṃ kātabbo,",
  "tika-vin05t:503_23": "yo kareyya,",
  "tika-vin05t:503_24": "āpatti dukkaṭassā”ti vuttattā.",
  "tika-vin05t:503_25": "Na ca mukhadvāriko āhāro āvaraṇaṃ kātabbo,",
  "tika-vin05t:503_26": "karonto ca dukkaṭaṃ āpajjati “na,",
  "tika-vin05t:503_27": "bhikkhave,",
  "tika-vin05t:503_28": "mukhadvāriko āhāro āvaraṇaṃ kātabbo,",
  "tika-vin05t:503_29": "yo kareyya,",
  "tika-vin05t:503_30": "āpatti dukkaṭassā”ti vuttattā.",
  "tika-vin05t:503_31": "Tasmā “ajja mā khāda mā bhuñjā”ti vadatopi “āhārampi nivāressāmī”ti pattacīvaraṃ anto nikkhipatopi sabbapayogesu dukkaṭaṃ.",
  "tika-vin05t:503_32": "Anācārassa pana dubbacasāmaṇerassa daṇḍakammaṃ katvā yāguṃ vā bhattaṃ vā pattacīvaraṃ vā dassetvā “ettake",
  "tika-vin05t:503_33": "nāma daṇḍakamme āhaṭe idaṃ lacchasī”ti vattuṃ vaṭṭati.",
  "tika-vin05t:503_34": "Bhagavatā hi āvaraṇameva daṇḍakammaṃ vuttaṃ.",
  "tika-vin05t:503_35": "Dhammasaṅgāhakattherehi pana “aparādhānurūpaṃ udakadāruvālikādīnaṃ āharāpanampi kātabba”nti vuttaṃ,",
  "tika-vin05t:503_36": "tasmā tampi kātabbaṃ,",
  "tika-vin05t:503_37": "tañca kho “oramissati viramissatī”ti anukampāya,",
  "tika-vin05t:503_38": "na “nassissati vibbhamissatī”tiādinayappavattena pāpajjhāsayena.",
  "tika-vin05t:503_39": "“Daṇḍakammaṃ karomī”ti ca uṇhapāsāṇe vā nipajjāpetuṃ pāsāṇiṭṭhakādīni vā sīse nikkhipāpetuṃ udakaṃ vā pavesetuṃ na vaṭṭati.",
  "tika-vin05t:504_0": "Upajjhāyaṃ anāpucchāpi daṇḍakammaṃ na kāretabbaṃ “na,",
  "tika-vin05t:504_1": "bhikkhave,",
  "tika-vin05t:504_2": "upajjhāyaṃ anāpucchā āvaraṇaṃ kātabbaṃ,",
  "tika-vin05t:504_3": "yo kareyya,",
  "tika-vin05t:504_4": "āpatti dukkaṭassā”ti vacanato.",
  "tika-vin05t:504_5": "Ettha pana “tumhākaṃ sāmaṇerassa ayaṃ nāma aparādho,",
  "tika-vin05t:504_6": "daṇḍakammamassa karothā”ti tikkhattuṃ vutte sace so upajjhāyo daṇḍakammaṃ na karoti,",
  "tika-vin05t:504_7": "sayaṃ kātuṃ vaṭṭati.",
  "tika-vin05t:504_8": "Sacepi ādito upajjhāyo vadati “mayhaṃ sāmaṇerānaṃ dose sati tumhe daṇḍakammaṃ karothā”ti,",
  "tika-vin05t:504_9": "kātuṃ vaṭṭatiyeva.",
  "tika-vin05t:504_10": "Yathā ca sāmaṇerānaṃ,",
  "tika-vin05t:504_11": "evaṃ saddhivihārikantevāsikānampi daṇḍakammaṃ kātuṃ vaṭṭati,",
  "tika-vin05t:504_12": "aññesaṃ pana parisā na apalāḷetabbā,",
  "tika-vin05t:504_13": "apalāḷento dukkaṭaṃ āpajjati “na,",
  "tika-vin05t:504_14": "bhikkhave,",
  "tika-vin05t:504_15": "aññassa parisā apalāḷetabbā,",
  "tika-vin05t:504_16": "yo apalāḷeyya,",
  "tika-vin05t:504_17": "āpatti dukkaṭassā”ti vacanato.",
  "tika-vin05t:504_18": "Tasmā “tumhākaṃ pattaṃ dema,",
  "tika-vin05t:504_19": "cīvaraṃ demā”ti attano upaṭṭhānakaraṇatthaṃ saṅgaṇhitvā sāmaṇerā vā hontu upasampannā vā,",
  "tika-vin05t:504_20": "antamaso dussīlabhikkhussapi parassa parisabhūte bhinditvā gaṇhituṃ na vaṭṭati,",
  "tika-vin05t:504_21": "ādīnavaṃ pana vattuṃ vaṭṭati “tayā nahāyituṃ āgatena gūthamakkhanaṃ viya kataṃ dussīlaṃ nissāya viharantenā”ti.",
  "tika-vin05t:504_22": "Sace so sayameva jānitvā upajjhaṃ vā nissayaṃ vā yācati,",
  "tika-vin05t:504_23": "dātuṃ vaṭṭati.",
  "tika-vin05t:505_0": "Iti pāḷimuttakavinayavinicchayasaṅgahe",
  "tika-vin05t:506_0": "Pabbajjāvinicchayakathā samattā.",
  "tika-vin05t:507_0": "23. Nissayavinicchayakathā",
  "tika-vin05t:508_0": "151.",
  "tika-vin05t:508_1": "Nissayoti ettha pana ayaṃ nissayo nāma kena dātabbo,",
  "tika-vin05t:508_2": "kena na dātabbo,",
  "tika-vin05t:508_3": "kassa dātabbo,",
  "tika-vin05t:508_4": "kassa na dātabbo,",
  "tika-vin05t:508_5": "kathaṃ gahito hoti,",
  "tika-vin05t:508_6": "kathaṃ paṭippassambhati,",
  "tika-vin05t:508_7": "nissāya kena vasitabbaṃ,",
  "tika-vin05t:508_8": "kena ca na vasitabbanti?",
  "tika-vin05t:508_9": "Tattha kena dātabbo,",
  "tika-vin05t:508_10": "kena na dātabboti ettha tāva “anujānāmi,",
  "tika-vin05t:508_11": "bhikkhave,",
  "tika-vin05t:508_12": "byattena bhikkhunā paṭibalena dasavassena vā atirekadasavassena vā upasampādetuṃ,",
  "tika-vin05t:508_13": "nissayaṃ dātu”nti ca vacanato yo byatto hoti paṭibalo upasampadāya dasavasso vā atirekadasavasso vā,",
  "tika-vin05t:508_14": "tena dātabbo,",
  "tika-vin05t:508_15": "itarena na dātabbo.",
  "tika-vin05t:508_16": "Sace deti,",
  "tika-vin05t:508_17": "dukkaṭaṃ āpajjati.",
  "tika-vin05t:509_0": "Ettha ca “byatto”ti iminā parisupaṭṭhāpakabahussuto veditabbo.",
  "tika-vin05t:509_1": "Parisupaṭṭhāpakena hi sabbantimena paricchedena parisaṃ abhivinaye vinetuṃ dve vibhaṅgā paguṇā vācuggatā kātabbā,",
  "tika-vin05t:509_2": "asakkontena tīhi janehi saddhiṃ parivattanakkhamā kātabbā,",
  "tika-vin05t:509_3": "kammākammañca khandhakavattañca uggahetabbaṃ,",
  "tika-vin05t:509_4": "parisāya pana abhidhamme vinayanatthaṃ sace majjhimabhāṇako hoti,",
  "tika-vin05t:509_5": "mūlapaṇṇāsako uggahetabbo,",
  "tika-vin05t:509_6": "dīghabhāṇakena mahāvaggo,",
  "tika-vin05t:509_7": "saṃyuttabhāṇakena heṭṭhimā vā tayo vaggā mahāvaggo vā,",
  "tika-vin05t:509_8": "aṅguttarabhāṇakena heṭṭhā vā upari vā upaḍḍhanikāyo uggahetabbo,",
  "tika-vin05t:509_9": "asakkontena tikanipātato paṭṭhāya uggahetumpi vaṭṭati.",
  "tika-vin05t:509_10": "Mahāpaccariyaṃ pana “ekaṃ gaṇhantena catukkanipātaṃ vā pañcakanipātaṃ vā uggahetuṃ vaṭṭatī”ti vuttaṃ.",
  "tika-vin05t:509_11": "Jātakabhāṇakena sāṭṭhakathaṃ jātakaṃ uggahetabbaṃ,",
  "tika-vin05t:509_12": "tato oraṃ na vaṭṭati.",
  "tika-vin05t:509_13": "“Dhammapadampi saha vatthunā uggahetuṃ vaṭṭatī”ti mahāpaccariyaṃ vuttaṃ.",
  "tika-vin05t:509_14": "Tato tato samuccayaṃ katvā mūlapaṇṇāsakamattaṃ vaṭṭati,",
  "tika-vin05t:509_15": "“na vaṭṭatī”ti kurundaṭṭhakathāyaṃ paṭikkhittaṃ,",
  "tika-vin05t:509_16": "itarāsu vicāraṇāyeva natthi.",
  "tika-vin05t:509_17": "Abhidhamme kiñci gahetabbanti na vuttaṃ.",
  "tika-vin05t:509_18": "Yassa pana sāṭṭhakathampi vinayapiṭakaṃ abhidhammapiṭakañca paguṇaṃ,",
  "tika-vin05t:509_19": "suttante ca vuttappakāro gantho natthi,",
  "tika-vin05t:509_20": "parisaṃ upaṭṭhāpetuṃ na labhati.",
  "tika-vin05t:509_21": "Yena pana suttantato ca vinayato ca vuttappamāṇo gantho uggahito,",
  "tika-vin05t:509_22": "ayaṃ parisupaṭṭhāko bahussutova hoti,",
  "tika-vin05t:509_23": "disāpāmokkho yenakāmaṃgamo parisaṃ upaṭṭhāpetuṃ labhati,",
  "tika-vin05t:509_24": "ayaṃ imasmiṃ atthe “byatto”ti adhippeto.",
  "tika-vin05t:510_0": "Yo pana antevāsino vā saddhivihārikassa vā gilānassa sakkoti upaṭṭhānādīni kātuṃ,",
  "tika-vin05t:510_1": "ayaṃ idha “paṭibalo”ti adhippeto.",
  "tika-vin05t:510_2": "Yaṃ pana vuttaṃ –",
  "tika-vin05t:511_0": "“Pañcahi,",
  "tika-vin05t:511_1": "bhikkhave,",
  "tika-vin05t:511_2": "aṅgehi samannāgatena bhikkhunā na upasampādetabbaṃ,",
  "tika-vin05t:511_3": "na nissayo dātabbo,",
  "tika-vin05t:511_4": "na sāmaṇero upaṭṭhāpetabbo.",
  "tika-vin05t:511_5": "Na asekkhena sīlakkhandhena samannāgato hoti,",
  "tika-vin05t:511_6": "na asekkhena samādhikkhandhena samannāgato hoti,",
  "tika-vin05t:511_7": "na asekkhena paññākkhandhena samannāgato hoti,",
  "tika-vin05t:511_8": "na asekkhena vimuttikkhandhena samannāgato hoti,",
  "tika-vin05t:511_9": "na asekkhena vimuttiñāṇadassanakkhandhena samannāgato hoti.",
  "tika-vin05t:511_10": "Imehi kho,",
  "tika-vin05t:511_11": "bhikkhave,",
  "tika-vin05t:511_12": "pañcahaṅgehi samannāgatena bhikkhunā na upasampādetabbaṃ,",
  "tika-vin05t:511_13": "na nissayo dātabbo,",
  "tika-vin05t:511_14": "na sāmaṇero upaṭṭhāpetabbo.",
  "tika-vin05t:512_0": "“Aparehipi,",
  "tika-vin05t:512_1": "bhikkhave,",
  "tika-vin05t:512_2": "pañcahaṅgehi samannāgatena bhikkhunā na upasampādetabbaṃ,",
  "tika-vin05t:512_3": "na nissayo dātabbo,",
  "tika-vin05t:512_4": "na sāmaṇero upaṭṭhāpetabbo.",
  "tika-vin05t:512_5": "Attanā na asekkhena sīlakkhandhena samannāgato hoti,",
  "tika-vin05t:512_6": "na paraṃ asekkhe sīlakkhandhe samādapetā.",
  "tika-vin05t:512_7": "Attanā na asekkhena samādhikkhandhena samannāgato hoti,",
  "tika-vin05t:512_8": "na paraṃ asekkhe samādhikkhandhe samādapetā.",
  "tika-vin05t:512_9": "Attanā na asekkhena paññākkhandhena samannāgato hoti,",
  "tika-vin05t:512_10": "na paraṃ asekkhe paññākkhandhe samādapetā.",
  "tika-vin05t:512_11": "Attanā na asekkhena vimuttikkhandhena samannāgato hoti,",
  "tika-vin05t:512_12": "na paraṃ asekkhe vimuttikkhandhe samādapetā.",
  "tika-vin05t:512_13": "Attanā na asekkhena vimuttiñāṇadassanakkhandhena samannāgato hoti,",
  "tika-vin05t:512_14": "na paraṃ asekkhe vimuttiñāṇadassanakkhandhe samādapetā.",
  "tika-vin05t:512_15": "Imehi kho,",
  "tika-vin05t:512_16": "bhikkhave,",
  "tika-vin05t:512_17": "pañcahaṅgehi samannāgatena bhikkhunā na upasampādetabbaṃ,",
  "tika-vin05t:512_18": "na nissayo dātabbo,",
  "tika-vin05t:512_19": "na sāmaṇero upaṭṭhāpetabbo.",
  "tika-vin05t:513_0": "“Aparehipi,",
  "tika-vin05t:513_1": "bhikkhave,",
  "tika-vin05t:513_2": "pañcahaṅgehi samannāgatena bhikkhunā na upasampādetabbaṃ,",
  "tika-vin05t:513_3": "na nissayo dātabbo,",
  "tika-vin05t:513_4": "na sāmaṇero upaṭṭhāpetabbo.",
  "tika-vin05t:513_5": "Assaddho hoti,",
  "tika-vin05t:513_6": "ahiriko hoti,",
  "tika-vin05t:513_7": "anottappī hoti,",
  "tika-vin05t:513_8": "kusīto hoti,",
  "tika-vin05t:513_9": "muṭṭhassati hoti.",
  "tika-vin05t:513_10": "Imehi kho,",
  "tika-vin05t:513_11": "bhikkhave,",
  "tika-vin05t:513_12": "pañcahaṅgehi samannāgatena bhikkhunā na upasampādetabbaṃ,",
  "tika-vin05t:513_13": "na nissayo dātabbo,",
  "tika-vin05t:513_14": "na sāmaṇero upaṭṭhāpetabbo.",
  "tika-vin05t:514_0": "“Aparehipi,",
  "tika-vin05t:514_1": "bhikkhave,",
  "tika-vin05t:514_2": "pañcahaṅgehi samannāgatena bhikkhunā na upasampādetabbaṃ,",
  "tika-vin05t:514_3": "na nissayo dātabbo,",
  "tika-vin05t:514_4": "na sāmaṇero upaṭṭhāpetabbo.",
  "tika-vin05t:514_5": "Adhisīle sīlavipanno hoti,",
  "tika-vin05t:514_6": "ajjhācāre ācāravipanno hoti,",
  "tika-vin05t:514_7": "atidiṭṭhiyā diṭṭhivipanno hoti,",
  "tika-vin05t:514_8": "appassuto hoti,",
  "tika-vin05t:514_9": "duppañño hoti.",
  "tika-vin05t:514_10": "Imehi kho,",
  "tika-vin05t:514_11": "bhikkhave,",
  "tika-vin05t:514_12": "pañcahaṅgehi samannāgatena bhikkhunā na upasampādetabbaṃ,",
  "tika-vin05t:514_13": "na nissayo dātabbo,",
  "tika-vin05t:514_14": "na sāmaṇero upaṭṭhāpetabbo.",
  "tika-vin05t:515_0": "“Aparehipi,",
  "tika-vin05t:515_1": "bhikkhave,",
  "tika-vin05t:515_2": "pañcahaṅgehi samannāgatena bhikkhunā na upasampādetabbaṃ,",
  "tika-vin05t:515_3": "na nissayo dātabbo,",
  "tika-vin05t:515_4": "na sāmaṇero upaṭṭhāpetabbo.",
  "tika-vin05t:515_5": "Na paṭibalo hoti antevāsiṃ vā saddhivihāriṃ vā gilānaṃ upaṭṭhātuṃ vā upaṭṭhāpetuṃ vā,",
  "tika-vin05t:515_6": "anabhirataṃ vūpakāsetuṃ vā vūpakāsāpetuṃ vā,",
  "tika-vin05t:515_7": "uppannaṃ kukkuccaṃ dhammato vinodetuṃ,",
  "tika-vin05t:515_8": "āpattiṃ na jānāti,",
  "tika-vin05t:515_9": "āpattiyā vuṭṭhānaṃ na jānāti.",
  "tika-vin05t:515_10": "Imehi kho,",
  "tika-vin05t:515_11": "bhikkhave,",
  "tika-vin05t:515_12": "pañcahaṅgehi samannāgatena bhikkhunā na upasampādetabbaṃ,",
  "tika-vin05t:515_13": "na nissayo dātabbo,",
  "tika-vin05t:515_14": "na sāmaṇero upaṭṭhāpetabbo.",
  "tika-vin05t:516_0": "“Aparehipi,",
  "tika-vin05t:516_1": "bhikkhave,",
  "tika-vin05t:516_2": "pañcahaṅgehi samannāgatena bhikkhunā na upasampādetabbaṃ,",
  "tika-vin05t:516_3": "na nissayo dātabbo,",
  "tika-vin05t:516_4": "na sāmaṇero upaṭṭhāpetabbo.",
  "tika-vin05t:516_5": "Na paṭibalo hoti antevāsiṃ vā saddhivihāriṃ vā ābhisamācārikāya sikkhāya sikkhāpetuṃ,",
  "tika-vin05t:516_6": "ādibrahmacariyakāya sikkhāya vinetuṃ,",
  "tika-vin05t:516_7": "abhidhamme vinetuṃ,",
  "tika-vin05t:516_8": "abhivinaye vinetuṃ,",
  "tika-vin05t:516_9": "uppannaṃ diṭṭhigataṃ dhammato vivecetuṃ.",
  "tika-vin05t:516_10": "Imehi kho,",
  "tika-vin05t:516_11": "bhikkhave,",
  "tika-vin05t:516_12": "pañcahaṅgehi samannāgatena bhikkhunā na upasampādetabbaṃ,",
  "tika-vin05t:516_13": "na nissayo dātabbo,",
  "tika-vin05t:516_14": "na sāmaṇero upaṭṭhāpetabbo.",
  "tika-vin05t:517_0": "“Aparehipi,",
  "tika-vin05t:517_1": "bhikkhave,",
  "tika-vin05t:517_2": "pañcahaṅgehi samannāgatena bhikkhunā na upasampādetabbaṃ,",
  "tika-vin05t:517_3": "na nissayo dātabbo,",
  "tika-vin05t:517_4": "na sāmaṇero upaṭṭhāpetabbo.",
  "tika-vin05t:517_5": "Āpattiṃ na jānāti,",
  "tika-vin05t:517_6": "anāpattiṃ na jānāti,",
  "tika-vin05t:517_7": "lahukaṃ āpattiṃ na jānāti,",
  "tika-vin05t:517_8": "garukaṃ āpattiṃ na jānāti,",
  "tika-vin05t:517_9": "ubhayāni kho panassa pātimokkhāni vitthārena na svāgatāni honti na suvibhattāni na suppavattīni na suvinicchitāni suttaso anubyañjanaso.",
  "tika-vin05t:517_10": "Imehi kho,",
  "tika-vin05t:517_11": "bhikkhave,",
  "tika-vin05t:517_12": "pañcahaṅgehi samannāgatena bhikkhunā na upasampādetabbaṃ,",
  "tika-vin05t:517_13": "na nissayo dātabbo,",
  "tika-vin05t:517_14": "na sāmaṇero upaṭṭhāpetabbo.",
  "tika-vin05t:518_0": "“Aparehipi,",
  "tika-vin05t:518_1": "bhikkhave,",
  "tika-vin05t:518_2": "pañcahaṅgehi samannāgatena bhikkhunā na upasampādetabbaṃ,",
  "tika-vin05t:518_3": "na nissayo dātabbo,",
  "tika-vin05t:518_4": "na sāmaṇero upaṭṭhāpetabbo.",
  "tika-vin05t:518_5": "Āpattiṃ na jānāti,",
  "tika-vin05t:518_6": "anāpattiṃ na jānāti,",
  "tika-vin05t:518_7": "lahukaṃ āpattiṃ na jānāti,",
  "tika-vin05t:518_8": "garukaṃ āpattiṃ na jānāti,",
  "tika-vin05t:518_9": "ūnadasavasso hoti.",
  "tika-vin05t:518_10": "Imehi kho,",
  "tika-vin05t:518_11": "bhikkhave,",
  "tika-vin05t:518_12": "pañcahaṅgehi samannāgatena bhikkhunā na upasampādetabbaṃ,",
  "tika-vin05t:518_13": "na nissayo dātabbo,",
  "tika-vin05t:518_14": "na sāmaṇero upaṭṭhāpetabbo”tiādi. Tampi –",
  "tika-vin05t:519_0": "“Anujānāmi,",
  "tika-vin05t:519_1": "bhikkhave,",
  "tika-vin05t:519_2": "byattena bhikkhunā paṭibalena dasavassena vā atirekadasavassena vā upasampādetuṃ,",
  "tika-vin05t:519_3": "nissayaṃ dātu”nti ca evaṃ saṅkhepato vuttasseva upajjhāyācariyalakkhaṇassa vitthāradassanatthaṃ vuttaṃ.",
  "tika-vin05t:520_0": "Tattha kiñci ayuttavasena paṭikkhittaṃ,",
  "tika-vin05t:520_1": "kiñci āpattiaṅgavasena.",
  "tika-vin05t:520_2": "Tathā hi “na asekkhena sīlakkhandhenā”ti ca “attanā na asekkhenā”ti ca “assaddho”ti ca ādīsu tīsu pañcakesu ayuttavasena paṭikkhepo kato,",
  "tika-vin05t:520_3": "na āpattiaṅgavasena.",
  "tika-vin05t:520_4": "Yo hi asekkhehi sīlakkhandhādīhi asamannāgato pare ca tattha samādapetuṃ asakkonto assaddhiyādidosayuttova hutvā parisaṃ pariharati,",
  "tika-vin05t:520_5": "tassa parisā sīlādīhi pariyāyatiyeva na vaḍḍhati,",
  "tika-vin05t:520_6": "tasmā “tena na upasampādetabba”ntiādi ayuttavasena vuttaṃ,",
  "tika-vin05t:520_7": "na āpattiaṅgavasena.",
  "tika-vin05t:520_8": "Na hi khīṇāsavasseva upajjhācariyabhāvo bhagavatā anuññāto,",
  "tika-vin05t:520_9": "yadi tasseva anuññāto abhavissa,",
  "tika-vin05t:520_10": "“sace upajjhāyassa anabhirati uppannā hotī”tiādiṃ na vadeyya,",
  "tika-vin05t:520_11": "yasmā pana khīṇāsavassa parisā sīlādīhi na parihāyati,",
  "tika-vin05t:520_12": "tasmā “pañcahi,",
  "tika-vin05t:520_13": "bhikkhave,",
  "tika-vin05t:520_14": "aṅgehi samannāgatena bhikkhunā upasampādetabba”ntiādi vuttaṃ.",
  "tika-vin05t:521_0": "Adhisīle sīlavipannotiādīsu pārājikañca saṅghādisesañca āpanno adhisīle sīlavipanno nāma.",
  "tika-vin05t:521_1": "Itare pañcāpattikkhandhe āpanno ajjhācāre ācāravipanno nāma.",
  "tika-vin05t:521_2": "Sammādiṭṭhiṃ pahāya antaggāhikāya diṭṭhiyā samannāgato atidiṭṭhiyā diṭṭhivipanno nāma.",
  "tika-vin05t:521_3": "Yattakaṃ sutaṃ parisaṃ pariharantassa icchitabbaṃ,",
  "tika-vin05t:521_4": "tena virahitattā appassuto.",
  "tika-vin05t:521_5": "Yaṃ tena jānitabbaṃ āpattādi,",
  "tika-vin05t:521_6": "tassa ajānanato duppañño.",
  "tika-vin05t:521_7": "Imasmiṃ pañcake purimāni tīṇi padāni ayuttavasena vuttāni,",
  "tika-vin05t:521_8": "pacchimāni dve āpattiaṅgavasena.",
  "tika-vin05t:522_0": "Āpattiṃ na jānātīti “idaṃ nāma mayā kata”nti vutte “imaṃ nāma āpattiṃ ayaṃ āpanno”ti na jānāti.",
  "tika-vin05t:522_1": "Vuṭṭhānaṃ na jānātīti “vuṭṭhānagāminito vā desanāgāminito vā āpattito evaṃ nāma vuṭṭhānaṃ hotī”ti na jānāti.",
  "tika-vin05t:522_2": "Imasmiñhi pañcake purimāni dve padāni ayuttavasena vuttāni,",
  "tika-vin05t:522_3": "pacchimāni tīṇi āpattiaṅgavasena.",
  "tika-vin05t:523_0": "Ābhisamācārikāya sikkhāyāti khandhakavatte vinetuṃ na paṭibalo hotīti attho.",
  "tika-vin05t:523_1": "Ādibrahmacariyakāyāti sekkhapaṇṇattiyaṃ vinetuṃ na paṭibaloti attho.",
  "tika-vin05t:523_2": "Abhidhammeti nāmarūpaparicchede vinetuṃ na paṭibaloti attho.",
  "tika-vin05t:523_3": "Abhivinayeti sakale vinayapiṭake vinetuṃ na paṭibaloti attho.",
  "tika-vin05t:523_4": "Vinetuṃ na paṭibaloti ca sabbattha sikkhāpetuṃ na sakkotīti attho.",
  "tika-vin05t:523_5": "Dhammato vivecetunti dhammena kāraṇena vissajjāpetuṃ.",
  "tika-vin05t:523_6": "Imasmiṃ pañcake sabbapadesu āpatti.",
  "tika-vin05t:524_0": "“Āpattiṃ na jānātī”tiādipañcakasmiṃ vitthārenāti ubhatovibhaṅgena saddhiṃ.",
  "tika-vin05t:524_1": "Na svāgatānīti na suṭṭhu āgatāni.",
  "tika-vin05t:524_2": "Suvibhattānīti suṭṭhu vibhattāni padapaccābhaṭṭhasaṅkaradosaraatāni.",
  "tika-vin05t:524_3": "Suppavattīnīti paguṇāni vācuggatāni suvinicchitāni.",
  "tika-vin05t:524_4": "Suttasoti khandhakaparivārato āharitabbasuttavasena suṭṭhu vinicchitāni.",
  "tika-vin05t:524_5": "Anubyañjanasoti akkharapadapāripūriyā ca suvinicchitāni akhaṇḍāni aviparītakkharāni.",
  "tika-vin05t:524_6": "Etena aṭṭhakathā dīpitā.",
  "tika-vin05t:524_7": "Aṭṭhakathāto hi esa vinicchayo hotīti.",
  "tika-vin05t:524_8": "Imasmiṃ pañcakepi sabbapadesu āpatti.",
  "tika-vin05t:524_9": "Ūnadasavassapariyosānapañcakepi eseva nayo.",
  "tika-vin05t:524_10": "Iti ādito tayo pañcakā,",
  "tika-vin05t:524_11": "catutthe tīṇi padāni,",
  "tika-vin05t:524_12": "pañcame dve padānīti sabbepi cattāro pañcakā ayuttavasena vuttā,",
  "tika-vin05t:524_13": "catutthe pañcake dve padāni,",
  "tika-vin05t:524_14": "pañcame tīṇi,",
  "tika-vin05t:524_15": "chaṭṭhasattamaṭṭhamā tayo pañcakāti sabbepi cattāro pañcakā āpattiaṅgavasena vuttā.",
  "tika-vin05t:525_0": "Sukkapakkhe pana vuttavipariyāyena “pañcahi,",
  "tika-vin05t:525_1": "bhikkhave,",
  "tika-vin05t:525_2": "aṅgehi samannāgatena bhikkhunā upasampādetabbaṃ,",
  "tika-vin05t:525_3": "nissayo dātabbo,",
  "tika-vin05t:525_4": "sāmaṇero upaṭṭhāpetabbo.",
  "tika-vin05t:525_5": "Asekkhena sīlakkhandhena samannāgato hotī”tiādinā aṭṭha pañcakā āgatāyeva.",
  "tika-vin05t:525_6": "Tattha sabbattheva anāpatti.",
  "tika-vin05t:526_0": "152.",
  "tika-vin05t:526_1": "Kassa dātabbo,",
  "tika-vin05t:526_2": "kassa na dātabboti ettha pana yo lajjī hoti,",
  "tika-vin05t:526_3": "tassa dātabbo.",
  "tika-vin05t:526_4": "Itarassa na dātabbo “na,",
  "tika-vin05t:526_5": "bhikkhave,",
  "tika-vin05t:526_6": "alajjīnaṃ nissayo dātabbo,",
  "tika-vin05t:526_7": "yo dadeyya,",
  "tika-vin05t:526_8": "āpatti dukkaṭassā”ti vacanato.",
  "tika-vin05t:526_9": "Nissāya vasantenapi alajjī nissāya na vasitabbaṃ.",
  "tika-vin05t:526_10": "Vuttañhetaṃ “na,",
  "tika-vin05t:526_11": "bhikkhave,",
  "tika-vin05t:526_12": "alajjīnaṃ nissāya vatthabbaṃ,",
  "tika-vin05t:526_13": "yo vaseyya,",
  "tika-vin05t:526_14": "āpatti dukkaṭassā”ti.",
  "tika-vin05t:526_15": "Ettha ca alajjīnanti upayogatthe sāmivacanaṃ,",
  "tika-vin05t:526_16": "alajjipuggale nissāya na vasitabbanti vuttaṃ hoti.",
  "tika-vin05t:526_17": "Tasmā navaṃ ṭhānaṃ gatena “ehi, bhikkhu,",
  "tika-vin05t:526_18": "nissayaṃ gaṇhāhī”ti vuccamānenapi catūhapañcāhaṃ nissayadāyakassa lajjibhāvaṃ upaparikkhitvā nissayo gahetabbo.",
  "tika-vin05t:526_19": "“Anujānāmi,",
  "tika-vin05t:526_20": "bhikkhave,",
  "tika-vin05t:526_21": "catūhapañcāhaṃ āgametuṃ yāva bhikkhusabhāgataṃ jānāmī”ti hi vuttaṃ.",
  "tika-vin05t:526_22": "Sace “thero lajjī”ti bhikkhūnaṃ santike sutvā āgatadivaseyeva gahetukāmo hoti,",
  "tika-vin05t:526_23": "thero pana “āgamehi tāva,",
  "tika-vin05t:526_24": "vasanto jānissasī”ti katipāhaṃ ācāraṃ upaparikkhitvā nissayaṃ deti, vaṭṭati,",
  "tika-vin05t:526_25": "pakatiyā nissayagahaṇaṭṭhānaṃ gatena pana tadaheva gahetabbo,",
  "tika-vin05t:526_26": "ekadivasampi parihāro natthi.",
  "tika-vin05t:526_27": "Sace paṭhamayāme ācariyassa okāso natthi,",
  "tika-vin05t:526_28": "okāsaṃ alabhanto “paccūsasamaye gahessāmī”ti sayati,",
  "tika-vin05t:526_29": "aruṇaṃ uggatampi na jānāti, anāpatti.",
  "tika-vin05t:526_30": "Sace pana “gaṇhissāmī”ti ābhogaṃ akatvā sayati,",
  "tika-vin05t:526_31": "aruṇuggamane dukkaṭaṃ.",
  "tika-vin05t:526_32": "Agatapubbaṃ ṭhānaṃ gatena dve tīṇi divasāni vasitvā gantukāmena anissitena vasitabbaṃ.",
  "tika-vin05t:526_33": "“Sattāhaṃ vasissāmī”ti ālayaṃ karontena pana nissayo gahetabbo.",
  "tika-vin05t:526_34": "Sace thero “kiṃ sattāhaṃ vasantassa nissayenā”ti vadati,",
  "tika-vin05t:526_35": "paṭikkhittakālato paṭṭhāya laddhaparihāro hoti.",
  "tika-vin05t:527_0": "“Anujānāmi,",
  "tika-vin05t:527_1": "bhikkhave,",
  "tika-vin05t:527_2": "addhānamaggappaṭipannena bhikkhunā nissayaṃ alabhamānena anissitena vatthu”nti vacanato pana addhānamaggappaṭipanno",
  "tika-vin05t:527_3": "sace attanā saddhiṃ addhānamaggappaṭipannaṃ nissayadāyakaṃ na labhati,",
  "tika-vin05t:527_4": "evaṃ nissayaṃ alabhamānena anissitena bahūnipi divasāni gantuṃ vaṭṭati.",
  "tika-vin05t:527_5": "Sace pubbe nissayaṃ gahetvā vutthapubbaṃ kiñci āvāsaṃ pavisati,",
  "tika-vin05t:527_6": "ekarattaṃ vasantenapi nissayo gahetabbo.",
  "tika-vin05t:527_7": "Antarāmagge vissamanto vā satthaṃ vā pariyesanto katipāhaṃ vasati, anāpatti.",
  "tika-vin05t:527_8": "Antovasse pana nibaddhavāsaṃ vasitabbaṃ,",
  "tika-vin05t:527_9": "nissayo ca gahetabbo.",
  "tika-vin05t:527_10": "Nāvāya gacchantassa pana vassāne āgatepi nissayaṃ alabhantassa anāpatti.",
  "tika-vin05t:527_11": "Sace antarāmagge gilāno hoti,",
  "tika-vin05t:527_12": "nissayaṃ alabhamānena anissitena vasituṃ vaṭṭati.",
  "tika-vin05t:528_0": "Gilānupaṭṭhākopi gilānena yāciyamāno anissito eva vasituṃ labhati.",
  "tika-vin05t:528_1": "Vuttañhetaṃ “anujānāmi,",
  "tika-vin05t:528_2": "bhikkhave,",
  "tika-vin05t:528_3": "gilānena bhikkhunā nissayaṃ alabhamānena anissitena vatthuṃ,",
  "tika-vin05t:528_4": "anujānāmi,",
  "tika-vin05t:528_5": "bhikkhave,",
  "tika-vin05t:528_6": "gilānupaṭṭhākena bhikkhunā nissayaṃ alabhamānena yāciyamānena anissitena vatthu”nti.",
  "tika-vin05t:528_7": "Sace pana “yācāhi ma”nti vuccamānopi gilāno mānena na yācati,",
  "tika-vin05t:528_8": "gantabbaṃ.",
  "tika-vin05t:529_0": "“Anujānāmi,",
  "tika-vin05t:529_1": "bhikkhave,",
  "tika-vin05t:529_2": "āraññikena bhikkhunā phāsuvihāraṃ sallakkhentena nissayaṃ alabhamānena anissitena vatthuṃ ‘yadā patirūpo nissayadāyako āgacchissati,",
  "tika-vin05t:529_3": "tadā tassa nissāya vasissāmī”’ti vacanato pana yattha vasantassa samathavipassanānaṃ paṭilābhavasena phāsu hoti,",
  "tika-vin05t:529_4": "tādisaṃ phāsuvihāraṃ sallakkhentena nissayaṃ alabhamānena anissitena vatthabbaṃ.",
  "tika-vin05t:529_5": "Imañca pana parihāraṃ neva sotāpanno,",
  "tika-vin05t:529_6": "na sakadāgāmianāgāmiarahanto labhanti,",
  "tika-vin05t:529_7": "na thāmagatassa samādhino vā vipassanāya vā lābhī,",
  "tika-vin05t:529_8": "vissaṭṭhakammaṭṭhāne pana bālaputhujjane kathāva natthi.",
  "tika-vin05t:529_9": "Yassa kho pana samatho vā vipassanā vā taruṇā hoti,",
  "tika-vin05t:529_10": "ayaṃ imaṃ parihāraṃ labhati,",
  "tika-vin05t:529_11": "pavāraṇāsaṅgahopi etasseva anuññāto.",
  "tika-vin05t:529_12": "Tasmā iminā puggalena ācariye pavāretvā gatepi “yadā patirūponissayadāyako āgacchissati,",
  "tika-vin05t:529_13": "taṃ nissāya vasissāmī”ti ābhogaṃ katvā puna yāva āsāḷhīpuṇṇamā,",
  "tika-vin05t:529_14": "tāva anissitena vatthuṃ vaṭṭati.",
  "tika-vin05t:529_15": "Sace pana āsāḷhīmāse ācariyo nāgacchati,",
  "tika-vin05t:529_16": "yattha nissayo labbhati,",
  "tika-vin05t:529_17": "tattha gantabbaṃ.",
  "tika-vin05t:530_0": "153.",
  "tika-vin05t:530_1": "Kathaṃ gahito hotīti ettha upajjhāyassa santike tāva upajjhaṃ gaṇhantena ekaṃsaṃ uttarāsaṅgaṃ karitvā",
  "tika-vin05t:530_2": "pāde vanditvā ukkuṭikaṃ nisīditvā añjaliṃ paggahetvā “upajjhāyo me, bhante,",
  "tika-vin05t:530_3": "hohī”ti tikkhattuṃ vattabbaṃ.",
  "tika-vin05t:530_4": "Evaṃ saddhivihārikena vutte sace upajjhāyo “sāhū”ti vā “lahū”ti vā “opāyika”nti vā “patirūpa”nti vā “pāsādikena sampādehī”ti vā kāyena viññāpeti,",
  "tika-vin05t:530_5": "vācāya viññāpeti,",
  "tika-vin05t:530_6": "kāyena vācāya viññāpeti,",
  "tika-vin05t:530_7": "gahito hoti upajjhāyo.",
  "tika-vin05t:530_8": "Idameva hettha upajjhāyaggahaṇaṃ,",
  "tika-vin05t:530_9": "yadidaṃ upajjhāyassa imesu pañcasu padesu yassa kassaci padassa vācāya sāvanaṃ kāyena vā atthaviññāpananti.",
  "tika-vin05t:530_10": "Keci pana “sādhū”ti sampaṭicchanaṃ sandhāya vadanti,",
  "tika-vin05t:530_11": "na taṃ pamāṇaṃ.",
  "tika-vin05t:530_12": "Āyācanadānamattena hi gahito hoti upajjhāyo,",
  "tika-vin05t:530_13": "na ettha sampaṭicchanaṃ aṅgaṃ.",
  "tika-vin05t:530_14": "Saddhivihārikenapi na kevalaṃ “iminā me padena upajjhāyo gahito”ti ñātuṃ vaṭṭati,",
  "tika-vin05t:530_15": "“ajjatagge dāni thero mayhaṃ bhāro,",
  "tika-vin05t:530_16": "ahampi therassa bhāro”ti idampi ñātuṃ vaṭṭati.",
  "tika-vin05t:530_17": "Vuttañhetaṃ –",
  "tika-vin05t:531_0": "“Upajjhāyo,",
  "tika-vin05t:531_1": "bhikkhave,",
  "tika-vin05t:531_2": "saddhivihārikamhi puttacittaṃ upaṭṭhapessati,",
  "tika-vin05t:531_3": "saddhivihāriko upajjhāyamhi pitucittaṃ upaṭṭhapessati,",
  "tika-vin05t:531_4": "evaṃ te aññamaññaṃ sagāravā sappatissā sabhāgavuttino viharantā imasmiṃ dhammavinaye vuḍḍhiṃ virūḷhiṃ vepullaṃ āpajjissantī”ti.",
  "tika-vin05t:532_0": "Ācariyassa santike nissayaggahaṇepi ayameva vinicchayo.",
  "tika-vin05t:532_1": "Ayaṃ panettha viseso –",
  "tika-vin05t:532_2": "ācariyassa santike nissayaṃ gaṇhantena ukkuṭikaṃ nisīditvā “ācariyo me, bhante, hohi,",
  "tika-vin05t:532_3": "āyasmato nissāya vacchāmī”ti tikkhattuṃ vattabbaṃ,",
  "tika-vin05t:532_4": "sesaṃ vuttanayameva.",
  "tika-vin05t:533_0": "154.",
  "tika-vin05t:533_1": "Kathaṃ paṭippassambhatīti ettha tāva upajjhāyamhā pañcahākārehi nissayapaṭippassaddhi veditabbā,",
  "tika-vin05t:533_2": "ācariyamhā chahi ākārehi.",
  "tika-vin05t:533_3": "Vuttañhetaṃ –",
  "tika-vin05t:534_0": "“Pañcimā,",
  "tika-vin05t:534_1": "bhikkhave,",
  "tika-vin05t:534_2": "nissayapaṭippassaddhiyo upajjhāyamhā.",
  "tika-vin05t:534_3": "Upajjhāyo pakkanto vā hoti,",
  "tika-vin05t:534_4": "vibbhanto vā,",
  "tika-vin05t:534_5": "kālakato vā,",
  "tika-vin05t:534_6": "pakkhasaṅkanto vā,",
  "tika-vin05t:534_7": "āṇattiyeva pañcamī. Imā kho,",
  "tika-vin05t:534_8": "bhikkhave,",
  "tika-vin05t:534_9": "pañca nissayapaṭippassaddhiyo upajjhāyamhā.",
  "tika-vin05t:535_0": "Chayimā,",
  "tika-vin05t:535_1": "bhikkhave,",
  "tika-vin05t:535_2": "nissayapaṭippassaddhiyo ācariyamhā.",
  "tika-vin05t:535_3": "Ācariyo pakkanto vā hoti,",
  "tika-vin05t:535_4": "vibbhanto vā,",
  "tika-vin05t:535_5": "kālakato vā,",
  "tika-vin05t:535_6": "pakkhasaṅkanto vā,",
  "tika-vin05t:535_7": "āṇattiyeva pañcamī,",
  "tika-vin05t:535_8": "upajjhāyena vā samodhānagato hoti. Imā kho,",
  "tika-vin05t:535_9": "bhikkhave,",
  "tika-vin05t:535_10": "cha nissayapaṭippassaddhiyo ācariyamhā”ti.",
  "tika-vin05t:536_0": "Tatrāyaṃ vinicchayo –",
  "tika-vin05t:536_1": "pakkantoti disaṃ gato.",
  "tika-vin05t:536_2": "Evaṃ gate ca pana tasmiṃ sace vihāre nissayadāyako atthi,",
  "tika-vin05t:536_3": "yassa santike aññadāpi nissayo vā gahitapubbo hoti,",
  "tika-vin05t:536_4": "yo vā ekasambhogaparibhogo,",
  "tika-vin05t:536_5": "tassa santike nissayo gahetabbo,",
  "tika-vin05t:536_6": "ekadivasampi parihāro natthi.",
  "tika-vin05t:536_7": "Sace tādiso natthi,",
  "tika-vin05t:536_8": "añño lajjī pesalo atthi,",
  "tika-vin05t:536_9": "tassa pesalabhāvaṃ jānantena tadaheva nissayo yācitabbo.",
  "tika-vin05t:536_10": "Sace deti,",
  "tika-vin05t:536_11": "iccetaṃ kusalaṃ.",
  "tika-vin05t:536_12": "Atha pana “tumhākaṃ upajjhāyo lahuṃ āgamissatī”ti pucchati,",
  "tika-vin05t:536_13": "upajjhāyena ce tathā vuttaṃ, “āma,",
  "tika-vin05t:536_14": "bhante”ti vattabbaṃ.",
  "tika-vin05t:536_15": "Sace vadati “tena hi upajjhāyassa āgamanaṃ āgamethā”ti, vaṭṭati.",
  "tika-vin05t:536_16": "Atha panassa pakatiyā pesalabhāvaṃ na jānāti,",
  "tika-vin05t:536_17": "cattāri pañca divasāni tassa bhikkhussa sabhāgataṃ oloketvā okāsaṃ kāretvā nissayo gahetabbo.",
  "tika-vin05t:536_18": "Sace pana vihāre nissayadāyako natthi,",
  "tika-vin05t:536_19": "upajjhāyo ca “ahaṃ katipāhena āgamissāmi,",
  "tika-vin05t:536_20": "mā ukkaṇṭhitthā”ti vatvā gato,",
  "tika-vin05t:536_21": "yāva āgamanā parihāro labbhati,",
  "tika-vin05t:536_22": "athāpi naṃ tattha manussā paricchinnakālato uttaripi pañca vā dasa vā divasāni vāsentiyeva,",
  "tika-vin05t:536_23": "tena vihāraṃ pavatti pesetabbā “daharā mā ukkaṇṭhantu,",
  "tika-vin05t:536_24": "ahaṃ asukadivasaṃ nāma āgamissāmī”ti,",
  "tika-vin05t:536_25": "evampi parihāro labbhati.",
  "tika-vin05t:536_26": "Atha āgacchato antarāmagge nadīpūrena vā corādīhi vā upaddavo hoti,",
  "tika-vin05t:536_27": "thero udakosakkanaṃ vā āgameti,",
  "tika-vin05t:536_28": "sahāye vā pariyesati,",
  "tika-vin05t:536_29": "taṃ ce pavattiṃ daharā suṇanti,",
  "tika-vin05t:536_30": "yāva āgamanā parihāro labbhati.",
  "tika-vin05t:536_31": "Sace pana so “idhevāhaṃ vasissāmī”ti pahiṇati,",
  "tika-vin05t:536_32": "parihāro natthi.",
  "tika-vin05t:536_33": "Yattha nissayo labbhati,",
  "tika-vin05t:536_34": "tattha gantabbaṃ.",
  "tika-vin05t:536_35": "Vibbhante pana kālakate pakkhasaṅkante vā ekadivasampi parihāro natthi,",
  "tika-vin05t:536_36": "yattha nissayo labbhati,",
  "tika-vin05t:536_37": "tattha gantabbaṃ.",
  "tika-vin05t:537_0": "Āṇattīti pana nissayapaṇāmanā vuccati,",
  "tika-vin05t:537_1": "tasmā “paṇāmemi ta”nti vā “mā idha paṭikkamī”ti vā “nīhara te pattacīvara”nti vā “nāhaṃ tayā upaṭṭhāpetabbo”ti",
  "tika-vin05t:537_2": "vāti iminā pāḷinayena “mā maṃ gāmappavesanaṃ āpucchī”tiādinā pāḷimuttakanayena vā yo nissayapaṇāmanāya",
  "tika-vin05t:537_3": "paṇāmito hoti,",
  "tika-vin05t:537_4": "tena upajjhāyo khamāpetabbo.",
  "tika-vin05t:537_5": "Sace āditova na khamati,",
  "tika-vin05t:537_6": "daṇḍakammaṃ āharitvā tikkhattuṃ tāva sayameva khamāpetabbo.",
  "tika-vin05t:537_7": "No ce khamati,",
  "tika-vin05t:537_8": "tasmiṃ vihāre mahāthere gahetvā khamāpetabbo.",
  "tika-vin05t:537_9": "No ce khamati,",
  "tika-vin05t:537_10": "sāmantavihāre bhikkhū gahetvā khamāpetabbo.",
  "tika-vin05t:537_11": "Sace evampi na khamati,",
  "tika-vin05t:537_12": "aññattha gantvā upajjhāyassa sabhāgānaṃ santike vasitabbaṃ “appeva nāma ‘sabhāgānaṃ me santike vasatī’ti ñatvāpi khameyyā”ti.",
  "tika-vin05t:537_13": "Sace evampi na khamati,",
  "tika-vin05t:537_14": "tatreva vasitabbaṃ.",
  "tika-vin05t:537_15": "Tatra ce dubbhikkhādidosena na sakkā hoti vasituṃ,",
  "tika-vin05t:537_16": "taṃyeva vihāraṃ āgantvā aññassa santike nissayaṃ gahetvā vasituṃ vaṭṭati.",
  "tika-vin05t:537_17": "Ayamāṇattiyaṃ vinicchayo.",
  "tika-vin05t:538_0": "Ācariyamhā nissayapaṭippassaddhīsu ācariyo pakkanto vā hotīti ettha koci ācariyo āpucchitvā pakkamati,",
  "tika-vin05t:538_1": "koci anāpucchitvā,",
  "tika-vin05t:538_2": "antevāsikopi evameva.",
  "tika-vin05t:538_3": "Tatra sace antevāsiko ācariyaṃ āpucchati “asukaṃ nāma, bhante,",
  "tika-vin05t:538_4": "ṭhānaṃ gantuṃ icchāmi kenacideva karaṇīyenā”ti,",
  "tika-vin05t:538_5": "ācariyena ca “kadā gamissasī”ti vutto “sāyanhe vā rattiṃ vā uṭṭhahitvā gamissāmī”ti vadati,",
  "tika-vin05t:538_6": "ācariyopi “sādhū”ti sampaṭicchati,",
  "tika-vin05t:538_7": "taṃ khaṇaṃyeva nissayo paṭippassambhati.",
  "tika-vin05t:538_8": "Sace pana “bhante,",
  "tika-vin05t:538_9": "asukaṃ nāma ṭhānaṃ gantukāmomhī”ti vutte ācariyo “asukasmiṃ nāma gāme piṇḍāya caritvā pacchā jānissasī”ti vadati,",
  "tika-vin05t:538_10": "so ca “sādhū”ti sampaṭicchati,",
  "tika-vin05t:538_11": "tato ce gato sugato.",
  "tika-vin05t:538_12": "Sace pana na gacchati,",
  "tika-vin05t:538_13": "nissayo na paṭippassambhati.",
  "tika-vin05t:538_14": "Athāpi “gacchāmī”ti vutte ācariyena “mā tāva gaccha,",
  "tika-vin05t:538_15": "rattiṃ mantetvā jānissāmā”ti vutto mantetvā gacchati, sugato.",
  "tika-vin05t:538_16": "No ce gacchati,",
  "tika-vin05t:538_17": "nissayo na paṭippassambhati.",
  "tika-vin05t:538_18": "Ācariyaṃ anāpucchā pakkamantassa pana upacārasīmātikkame nissayo paṭippassambhati,",
  "tika-vin05t:538_19": "antoupacārasīmato paṭinivattantassa na paṭippassambhati.",
  "tika-vin05t:538_20": "Sace pana ācariyo antevāsikaṃ āpucchati “āvuso,",
  "tika-vin05t:538_21": "asukaṃ nāma ṭhānaṃ gamissāmī”ti,",
  "tika-vin05t:538_22": "antevāsikena ca “kadā”ti vutte “sāyanhe vā rattibhāge vā”ti vadati,",
  "tika-vin05t:538_23": "antevāsikopi “sādhū”ti sampaṭicchati,",
  "tika-vin05t:538_24": "taṃ khaṇaṃyeva nissayo paṭippassambhati,",
  "tika-vin05t:538_25": "sace pana ācariyo “sve piṇḍāya caritvā gamissāmī”ti vadati,",
  "tika-vin05t:538_26": "itaro ca “sādhū”ti sampaṭicchati,",
  "tika-vin05t:538_27": "ekadivasaṃ tāva nissayo na paṭippassambhati,",
  "tika-vin05t:538_28": "punadivase paṭippassaddho hoti.",
  "tika-vin05t:538_29": "“Asukasmiṃ nāma gāme piṇḍāya caritvā jānissāmi mama gamanaṃ vā agamanaṃ vā”ti vatvā pana sace na gacchati,",
  "tika-vin05t:538_30": "nissayo na paṭippassambhati.",
  "tika-vin05t:538_31": "Athāpi “gacchāmī”ti vutte antevāsikena “mā tāva gacchatha,",
  "tika-vin05t:538_32": "rattiṃ mantetvā jānissathā”ti vutto mantetvāpi na gacchati,",
  "tika-vin05t:538_33": "nissayo na paṭippassambhati.",
  "tika-vin05t:538_34": "Sace ubhopi ācariyantevāsikā kenacideva karaṇīyena bahisīmaṃ gacchanti,",
  "tika-vin05t:538_35": "tato ce ācariyo gamiyacitte uppanne anāpucchāva gantvā dvinnaṃ leḍḍupātānaṃ antoyeva nivattati,",
  "tika-vin05t:538_36": "nissayo na paṭippassambhati.",
  "tika-vin05t:538_37": "Sace dve leḍḍupāte atikkamitvā nivattati,",
  "tika-vin05t:538_38": "paṭippassaddho hoti.",
  "tika-vin05t:538_39": "Ācariyupajjhāyā dve leḍḍupāte atikkamma aññasmiṃ vihāre vasanti,",
  "tika-vin05t:538_40": "nissayo paṭippassambhati.",
  "tika-vin05t:538_41": "Ācariye vibbhante kālakate pakkhasaṅkante ca taṃ khaṇaṃyeva paṭippassambhati.",
  "tika-vin05t:539_0": "Āṇattiyaṃ pana ācariyo muñcitukāmova hutvā nissayapaṇāmanāya paṇāmeti,",
  "tika-vin05t:539_1": "antevāsiko ca “kiñcāpi maṃ ācariyo paṇāmeti,",
  "tika-vin05t:539_2": "atha kho hadayena muduko”ti sālayo hoti,",
  "tika-vin05t:539_3": "nissayo na paṭippassambhati.",
  "tika-vin05t:539_4": "Sacepi āriyo sālayo,",
  "tika-vin05t:539_5": "antevāsiko nirālayo “na dāni imaṃ nissāya vasissāmī”ti dhuraṃ nikkhipati,",
  "tika-vin05t:539_6": "evampi na paṭippassambhati.",
  "tika-vin05t:539_7": "Ubhinnaṃ sālayabhāve pana na paṭippassambhatiyeva,",
  "tika-vin05t:539_8": "ubhinnaṃ dhuranikkhepena paṭippassambhati,",
  "tika-vin05t:539_9": "paṇāmitena daṇḍakammaṃ āharitvā tikkhattuṃ khamāpetabbo.",
  "tika-vin05t:539_10": "No ce khamati,",
  "tika-vin05t:539_11": "upajjhāye vuttanayena paṭipajjitabbaṃ.",
  "tika-vin05t:539_12": "Yathāpaññattaṃ pana ācariyupajjhāyavattaṃ paripūrentaṃ adhimattapemādipañcaṅgasamannāgataṃ antevāsikaṃ saddhivihārikaṃ vā paṇāmentassa dukkaṭaṃ,",
  "tika-vin05t:539_13": "itaraṃ apaṇāmentassapi dukkaṭameva.",
  "tika-vin05t:539_14": "Vuttañhetaṃ –",
  "tika-vin05t:540_0": "“Na,",
  "tika-vin05t:540_1": "bhikkhave,",
  "tika-vin05t:540_2": "sammāvattanto paṇāmetabbo,",
  "tika-vin05t:540_3": "yo paṇāmeyya,",
  "tika-vin05t:540_4": "āpatti dukkaṭassa. Na ca,",
  "tika-vin05t:540_5": "bhikkhave,",
  "tika-vin05t:540_6": "asammāvattanto na paṇāmetabbo,",
  "tika-vin05t:540_7": "yo na paṇāmeyya,",
  "tika-vin05t:540_8": "āpatti dukkaṭassa.",
  "tika-vin05t:541_0": "“Pañcahi,",
  "tika-vin05t:541_1": "bhikkhave,",
  "tika-vin05t:541_2": "aṅgehi samannāgataṃ antevāsikaṃ apaṇāmento ācariyo sātisāro hoti,",
  "tika-vin05t:541_3": "paṇāmento anatisāro hoti.",
  "tika-vin05t:541_4": "Ācariyamhi nādhimattaṃ pemaṃ hoti,",
  "tika-vin05t:541_5": "nādhimatto pasādo hoti,",
  "tika-vin05t:541_6": "nādhimattā hirī hoti,",
  "tika-vin05t:541_7": "nādhimatto gāravo hoti,",
  "tika-vin05t:541_8": "nādhimattā bhāvanā hoti.",
  "tika-vin05t:541_9": "Imehi kho,",
  "tika-vin05t:541_10": "bhikkhave,",
  "tika-vin05t:541_11": "pañcahaṅgehi samannāgataṃ antevāsikaṃ apaṇāmento ācariyo sātisāro hoti,",
  "tika-vin05t:541_12": "paṇāmento anatisāro hoti.",
  "tika-vin05t:542_0": "“Pañcahi,",
  "tika-vin05t:542_1": "bhikkhave,",
  "tika-vin05t:542_2": "aṅgehi samannāgataṃ saddhivihārikaṃ apaṇāmento upajjhāyo sātisāro hoti,",
  "tika-vin05t:542_3": "paṇāmento anatisāro hoti.",
  "tika-vin05t:542_4": "Upajjhāyamhi nādhimattaṃ pemaṃ hoti,",
  "tika-vin05t:542_5": "nādhimatto pasādo hoti,",
  "tika-vin05t:542_6": "nādhimattā hirī hoti,",
  "tika-vin05t:542_7": "nādhimatto gāravo hoti,",
  "tika-vin05t:542_8": "nādhimattā bhāvanā hoti.",
  "tika-vin05t:542_9": "Imehi kho,",
  "tika-vin05t:542_10": "bhikkhave,",
  "tika-vin05t:542_11": "pañcahaṅgehi samannāgataṃ saddhivihārikaṃ apaṇāmento upajjhāyo sātisāro hoti,",
  "tika-vin05t:542_12": "paṇāmento anatisāro hotī”tiādi.",
  "tika-vin05t:543_0": "Tattha nādhimattaṃ pemaṃ hotīti upajjhāyamhi adhimattaṃ gehassitapemaṃ na hoti.",
  "tika-vin05t:543_1": "Nādhimattā bhāvanā hotīti adhimattā mettābhāvanā na hotīti attho.",
  "tika-vin05t:544_0": "Upajjhāyena vā samodhānagatoti ettha dassanasavanavasena samodhānaṃ veditabbaṃ.",
  "tika-vin05t:544_1": "Sace hi ācariyaṃ nissāya vasanto saddhivihāriko ekavihāre cetiyaṃ vā vandantaṃ,",
  "tika-vin05t:544_2": "ekagāme vā piṇḍāya carantaṃ upajjhāyaṃ passati,",
  "tika-vin05t:544_3": "nissayo paṭippassambhati.",
  "tika-vin05t:544_4": "Upajjhāyo passati,",
  "tika-vin05t:544_5": "saddhivihāriko na passati,",
  "tika-vin05t:544_6": "na paṭippassambhati.",
  "tika-vin05t:544_7": "Maggappaṭipannaṃ vā ākāsena vā gacchantaṃ upajjhāyaṃ disvā dūrattā “bhikkhū”ti jānāti,",
  "tika-vin05t:544_8": "“upajjhāyo”ti na jānāti,",
  "tika-vin05t:544_9": "na paṭippassambhati.",
  "tika-vin05t:544_10": "Sace jānāti,",
  "tika-vin05t:544_11": "paṭippassambhati.",
  "tika-vin05t:544_12": "Uparipāsāde upajjhāyo vasati,",
  "tika-vin05t:544_13": "heṭṭhā saddhivihāriko,",
  "tika-vin05t:544_14": "taṃ adisvāva yāguṃ pivitvā paṭikkamati,",
  "tika-vin05t:544_15": "āsanasālāya vā nisinnaṃ adisvāva ekamante bhuñjitvā pakkamati,",
  "tika-vin05t:544_16": "dhammassavanamaṇḍape vā nisinnampi taṃ adisvāva dhammaṃ sutvā pakkamati,",
  "tika-vin05t:544_17": "nissayo na paṭippassambhati.",
  "tika-vin05t:544_18": "Evaṃ tāva dassanavasena samodhānaṃ veditabbaṃ.",
  "tika-vin05t:544_19": "Savanavasena pana sace upajjhāyassa vihāre vā antaraghare vā dhammaṃ vā kathentassa anumodanaṃ vā karontassa",
  "tika-vin05t:544_20": "saddaṃ sutvā “upajjhāyassa me saddo”ti sañjānāti,",
  "tika-vin05t:544_21": "nissayo paṭippassambhati,",
  "tika-vin05t:544_22": "asañjānantassa na paṭippassambhati.",
  "tika-vin05t:544_23": "Ayaṃ samodhāne vinicchayo.",
  "tika-vin05t:545_0": "155.",
  "tika-vin05t:545_1": "Nissāya kena vasitabbaṃ,",
  "tika-vin05t:545_2": "kena na vasitabbanti ettha pana “anujānāmi,",
  "tika-vin05t:545_3": "bhikkhave,",
  "tika-vin05t:545_4": "byattena bhikkhunā paṭibalena pañca vassāni nissāya vatthuṃ,",
  "tika-vin05t:545_5": "abyattena yāvajīva”nti vacanato yo abyatto hoti,",
  "tika-vin05t:545_6": "tena yāvajīvaṃ nissāyeva vasitabbaṃ.",
  "tika-vin05t:545_7": "Sacāyaṃ vuḍḍhataraṃ ācariyaṃ na labhati,",
  "tika-vin05t:545_8": "upasampadāya saṭṭhivasso vā sattativasso vā hoti,",
  "tika-vin05t:545_9": "navakatarassapi byattassa santike ukkuṭikaṃ nisīditvā añjaliṃ paggahetvā “ācariyo me, āvuso, hoti,",
  "tika-vin05t:545_10": "āyasmato nissāya vacchāmī”ti evaṃ tikkhattuṃ vatvā nissayo gahetabbova.",
  "tika-vin05t:545_11": "Gāmappavesanaṃ āpucchantenapi ukkuṭikaṃ nisīditvā añjaliṃ paggahetvā “gāmappavesanaṃ āpucchāmi ācariyā”ti vattabbaṃ.",
  "tika-vin05t:545_12": "Esa nayo sabbaāpucchanesu.",
  "tika-vin05t:546_0": "Yo pana byatto hoti upasampadāya pañcavasso,",
  "tika-vin05t:546_1": "tena anissitena vatthuṃ vaṭṭati.",
  "tika-vin05t:546_2": "Tasmā nissayamuccanakena upasampadāya pañcavassena sabbantimena paricchedena dve mātikā paguṇā vācuggatā kattabbā,",
  "tika-vin05t:546_3": "pakkhadivasesu dhammassavanatthāya suttantato cattāro bhāṇavārā,",
  "tika-vin05t:546_4": "sampattānaṃ parisānaṃ parikathanatthāya andhakavinda mahārāhulovāda ambaṭṭha sadiso eko kathāmaggo,",
  "tika-vin05t:546_5": "saṅghabhattamaṅgalāmaṅgalesu anumodanatthāya tisso anumodanā,",
  "tika-vin05t:546_6": "uposathapavāraṇādijānanatthaṃ kammākammavinicchayo,",
  "tika-vin05t:546_7": "samaṇadhammakaraṇatthaṃ samādhivasena vā vipassanāvasena vā arahattapariyosānamekaṃ kammaṭṭhānaṃ,",
  "tika-vin05t:546_8": "ettakaṃ uggahetabbaṃ.",
  "tika-vin05t:546_9": "Ettāvatā hi ayaṃ bahussuto hoti cātuddiso,",
  "tika-vin05t:546_10": "yattha katthaci attano issariyena vasituṃ labhati.",
  "tika-vin05t:546_11": "Yaṃ pana vuttaṃ –",
  "tika-vin05t:547_0": "“Pañcahi,",
  "tika-vin05t:547_1": "bhikkhave,",
  "tika-vin05t:547_2": "aṅgehi samannāgatena bhikkhunā na anissitena vatthabbaṃ.",
  "tika-vin05t:547_3": "Na asekkhena sīlakkhandhena samannāgato hoti,",
  "tika-vin05t:547_4": "na asekkhena samādhikkhandhena…",
  "tika-vin05t:547_5": "na asekkhena paññākkhandhena…",
  "tika-vin05t:547_6": "na asekkhena vimuttikkhandhena…",
  "tika-vin05t:547_7": "na asekkhena vimuttiñāṇadassanakkhandhena samannāgato hoti.",
  "tika-vin05t:547_8": "Imehi kho,",
  "tika-vin05t:547_9": "bhikkhave,",
  "tika-vin05t:547_10": "pañcahaṅgehi samannāgatena bhikkhunā na anissitena vatthabbaṃ.",
  "tika-vin05t:548_0": "“Aparehipi,",
  "tika-vin05t:548_1": "bhikkhave,",
  "tika-vin05t:548_2": "pañcahaṅgehi samannāgatena bhikkhunā na anissitena vatthabbaṃ.",
  "tika-vin05t:548_3": "Assaddho hoti,",
  "tika-vin05t:548_4": "ahiriko hoti,",
  "tika-vin05t:548_5": "anottappī hoti,",
  "tika-vin05t:548_6": "kusīto hoti,",
  "tika-vin05t:548_7": "muṭṭhassati hoti.",
  "tika-vin05t:548_8": "Imehi kho,",
  "tika-vin05t:548_9": "bhikkhave,",
  "tika-vin05t:548_10": "pañcahaṅgehi samannāgatena bhikkhunā na anissitena vatthabbaṃ.",
  "tika-vin05t:549_0": "“Aparehipi,",
  "tika-vin05t:549_1": "bhikkhave,",
  "tika-vin05t:549_2": "pañcahaṅgehi samannāgatena bhikkhunā na anissitena vatthabbaṃ.",
  "tika-vin05t:549_3": "Adhisīle sīlavipanno hoti,",
  "tika-vin05t:549_4": "ajjhācāre ācāravipanno hoti,",
  "tika-vin05t:549_5": "atidiṭṭhiyā diṭṭhivipanno hoti,",
  "tika-vin05t:549_6": "appassuto hoti,",
  "tika-vin05t:549_7": "duppañño hoti.",
  "tika-vin05t:549_8": "Imehi kho,",
  "tika-vin05t:549_9": "bhikkhave,",
  "tika-vin05t:549_10": "pañcahaṅgehi samannāgatena bhikkhunā na anissitena vatthabbaṃ.",
  "tika-vin05t:550_0": "“Aparehipi,",
  "tika-vin05t:550_1": "bhikkhave,",
  "tika-vin05t:550_2": "pañcahaṅgehi samannāgatena bhikkhunā na anissitena vatthabbaṃ.",
  "tika-vin05t:550_3": "Āpattiṃ na jānāti,",
  "tika-vin05t:550_4": "anāpattiṃ na jānāti,",
  "tika-vin05t:550_5": "lahukaṃ āpattiṃ na jānāti,",
  "tika-vin05t:550_6": "garukaṃ āpattiṃ na jānāti,",
  "tika-vin05t:550_7": "ubhayāni kho panassa pātimokkhāni vitthārena na svāgatāni honti na suvibhattāni na suppavattīni na suvinicchitāni suttaso anubyañjanaso.",
  "tika-vin05t:550_8": "Imehi kho,",
  "tika-vin05t:550_9": "bhikkhave,",
  "tika-vin05t:550_10": "pañcahaṅgehi samannāgatena bhikkhunā na anissitena vatthabbaṃ.",
  "tika-vin05t:551_0": "“Aparehipi,",
  "tika-vin05t:551_1": "bhikkhave,",
  "tika-vin05t:551_2": "pañcahaṅgehi samannāgatena bhikkhunā na anissitena vatthabbaṃ.",
  "tika-vin05t:551_3": "Āpattiṃ na jānāti,",
  "tika-vin05t:551_4": "anāpattiṃ na jānāti,",
  "tika-vin05t:551_5": "lahukaṃ āpattiṃ na jānāti,",
  "tika-vin05t:551_6": "garukaṃ āpattiṃ na jānāti,",
  "tika-vin05t:551_7": "ūnapañcavasso hoti.",
  "tika-vin05t:551_8": "Imehi kho,",
  "tika-vin05t:551_9": "bhikkhave,",
  "tika-vin05t:551_10": "pañcahaṅgehi samannāgatena bhikkhunā na anissitena vatthabba”nti.",
  "tika-vin05t:551_11": "Etthāpi purimanayeneva ayuttavasena āpattiaṅgavasena ca paṭikkhepo katoti daṭṭhabbaṃ.",
  "tika-vin05t:552_0": "Bālānaṃ pana abyattānaṃ disaṃgamikānaṃ antevāsikasaddhivihārikānaṃ anuññā na dātabbā.",
  "tika-vin05t:552_1": "Sace denti,",
  "tika-vin05t:552_2": "ācariyupajjhāyānaṃ dukkaṭaṃ.",
  "tika-vin05t:552_3": "Te ce ananuññātā gacchanti,",
  "tika-vin05t:552_4": "tesampi dukkaṭaṃ.",
  "tika-vin05t:552_5": "Vuttañhetaṃ –",
  "tika-vin05t:553_0": "“Idha pana,",
  "tika-vin05t:553_1": "bhikkhave,",
  "tika-vin05t:553_2": "sambahulā bhikkhū bālā abyattā disaṃgamikā ācariyupajjhāye āpucchanti. Te,",
  "tika-vin05t:553_3": "bhikkhave,",
  "tika-vin05t:553_4": "ācariyupajjhāyehi pucchitabbā “kahaṃ gamissatha,",
  "tika-vin05t:553_5": "kena saddhiṃ gamissathā”ti. Te ce,",
  "tika-vin05t:553_6": "bhikkhave,",
  "tika-vin05t:553_7": "bālā abyattā aññe bāle abyatte apadiseyyuṃ. Na,",
  "tika-vin05t:553_8": "bhikkhave,",
  "tika-vin05t:553_9": "ācariyupajjhāyehi anujānitabbā,",
  "tika-vin05t:553_10": "anujāneyyuṃ ce,",
  "tika-vin05t:553_11": "āpatti dukkaṭassa. Te ce,",
  "tika-vin05t:553_12": "bhikkhave,",
  "tika-vin05t:553_13": "bālā abyattā ananuññātā ācariyupajjhāyehi gaccheyyuṃ ce,",
  "tika-vin05t:553_14": "āpatti dukkaṭassā”ti.",
  "tika-vin05t:554_0": "Iti pāḷimuttakavinayavinicchayasaṅgahe",
  "tika-vin05t:555_0": "Nissayavinicchayakathā samattā.",
  "tika-vin05t:556_0": "24. Sīmāvinicchayakathā",
  "tika-vin05t:557_0": "156.",
  "tika-vin05t:557_1": "Sīmāti ettha sīmā nāmesā baddhasīmā abaddhasīmāti duvidhā hoti.",
  "tika-vin05t:557_2": "Tattha ekādasa vipattisīmāyo atikkamitvā tividhasampattiyuttā nimittena nimittaṃ bandhitvā sammatā sīmā baddhasīmā nāma.",
  "tika-vin05t:557_3": "Atikhuddakā,",
  "tika-vin05t:557_4": "atimahatī,",
  "tika-vin05t:557_5": "khaṇḍanimittā,",
  "tika-vin05t:557_6": "chāyānimittā, animittā,",
  "tika-vin05t:557_7": "bahisīme ṭhitasammatā,",
  "tika-vin05t:557_8": "nadiyā sammatā,",
  "tika-vin05t:557_9": "samudde sammatā,",
  "tika-vin05t:557_10": "jātassare sammatā,",
  "tika-vin05t:557_11": "sīmāya sīmaṃ sambhindantena sammatā,",
  "tika-vin05t:557_12": "sīmāya sīmaṃ ajjhottharantena sammatāti imehi ekādasahi ākārehi sīmato kammāni vipajjantīti vacanato etā vipattisīmāyo nāma.",
  "tika-vin05t:558_0": "Tattha atikhuddakā nāma yattha ekavīsati bhikkhū nisīdituṃ na sakkonti.",
  "tika-vin05t:558_1": "Atimahatī nāma yā kesaggamattenapi tiyojanaṃ atikkamitvā sammatā.",
  "tika-vin05t:558_2": "Khaṇḍanimittā nāma aghaṭitanimittā vuccati.",
  "tika-vin05t:558_3": "Puratthimāya disāya nimittaṃ kittetvā anukkamena dakkhiṇāya disāya pacchimāya uttarāya disāya kittetvā",
  "tika-vin05t:558_4": "puna puratthimāya disāya pubbakittitaṃ paṭikittetvā ṭhapetuṃ vaṭṭati,",
  "tika-vin05t:558_5": "evaṃ akhaṇḍanimittā hoti.",
  "tika-vin05t:558_6": "Sace pana anukkamena āharitvā uttarāya disāya nimittaṃ kittetvā tattheva ṭhapeti,",
  "tika-vin05t:558_7": "khaṇḍanimittā hoti.",
  "tika-vin05t:558_8": "Aparāpi khaṇḍanimittā nāma yā animittupagaṃ tacasārarukkhaṃ vā khāṇukaṃ vā paṃsupuñjaṃ vā vālukapuñjaṃ vā aññataraṃ antarā ekanimittaṃ katvā sammatā.",
  "tika-vin05t:558_9": "Chāyānimittā nāma pabbatachāyādīnaṃ yaṃ kiñci chāyaṃ nimittaṃ katvā sammatā.",
  "tika-vin05t:558_10": "Animittā nāma sabbena sabbaṃ nimittāni akittetvā sammatā.",
  "tika-vin05t:558_11": "Bahisīme ṭhitasammatā nāma nimittāni kittetvā nimittānaṃ bahi ṭhitena sammatā. Nadiyā, samudde,",
  "tika-vin05t:558_12": "jātassare sammatā nāma etesu nadiādīsu sammatā.",
  "tika-vin05t:558_13": "Sā hi evaṃ sammatāpi “sabbā,",
  "tika-vin05t:558_14": "bhikkhave,",
  "tika-vin05t:558_15": "nadī asīmā,",
  "tika-vin05t:558_16": "sabbo samuddo asīmo,",
  "tika-vin05t:558_17": "sabbo jātassaro asīmo”ti vacanato asammatāva hoti.",
  "tika-vin05t:558_18": "Sīmāya sīmaṃ sambhindantena sammatā nāma attano sīmāya paresaṃ sīmaṃ sambhindantena sammatā.",
  "tika-vin05t:558_19": "Sace hi porāṇakassa vihārassa puratthimāya disāya ambo ceva jambu cāti dve rukkhā aññamaññaṃ saṃsaṭṭhaviṭapā honti,",
  "tika-vin05t:558_20": "tesu ambassa pacchimadisābhāge jambu,",
  "tika-vin05t:558_21": "vihārasīmā ca jambuṃ antokatvā ambaṃ kittetvā baddhā hoti.",
  "tika-vin05t:558_22": "Atha pacchā tassa vihārassa puratthimāya disāya vihāre kate sīmaṃ bandhantā bhikkhū taṃ ambaṃ antokatvā jambuṃ kittetvā bandhanti,",
  "tika-vin05t:558_23": "sīmāya sīmaṃ sambhinnā hoti.",
  "tika-vin05t:558_24": "Tasmā sace paṭhamataraṃ katassa vihārassa sīmā asammatā hoti,",
  "tika-vin05t:558_25": "sīmāya upacāro ṭhapetabbo.",
  "tika-vin05t:558_26": "Sace sammatā hoti,",
  "tika-vin05t:558_27": "pacchimakoṭiyā hatthamattā sīmantarikā ṭhapetabbā.",
  "tika-vin05t:558_28": "Kurundiyaṃ “vidatthimattampi”,",
  "tika-vin05t:558_29": "mahāpaccariyaṃ “caturaṅgulamattampi vaṭṭatī”ti vuttaṃ.",
  "tika-vin05t:558_30": "Ekarukkhopi ca dvinnaṃ sīmānaṃ nimittaṃ hoti.",
  "tika-vin05t:558_31": "So pana vaḍḍhanto sīmasaṅkaraṃ karoti,",
  "tika-vin05t:558_32": "tasmā na kātabbo.",
  "tika-vin05t:558_33": "Sīmāya sīmaṃ ajjhottharantena sammatā nāma attano sīmāya paresaṃ sīmaṃ ajjhottharantena sammatā.",
  "tika-vin05t:558_34": "Sace hi paresaṃ baddhasīmaṃ sakalaṃ vā tassā padesaṃ vā antokatvā attano sīmaṃ sammannanti,",
  "tika-vin05t:558_35": "sīmāya sīmaṃ ajjhottharitā nāma hoti.",
  "tika-vin05t:558_36": "Bhikkhunīnaṃ pana sīmaṃ ajjhottharitvā antopi bhikkhūnaṃ sīmaṃ sammannituṃ vaṭṭati.",
  "tika-vin05t:558_37": "Bhikkhunīnampi bhikkhūnaṃ sīmāya eseva nayo.",
  "tika-vin05t:558_38": "Na hi te aññamaññassa kamme gaṇapūrakā honti,",
  "tika-vin05t:558_39": "na kammavācaṃ vaggaṃ karonti.",
  "tika-vin05t:558_40": "Iti imā ekādasa vipattisīmāyo atikkamitvā sīmā sammannitabbā.",
  "tika-vin05t:559_0": "157.",
  "tika-vin05t:559_1": "Tividhasampattiyuttā nāma nimittasampattiyā parisasampattiyā kammavācāsampattiyā ca yuttā.",
  "tika-vin05t:559_2": "Tattha nimittasampattiyā yuttā nāma pabbatanimittaṃ pāsāṇanimittaṃ vananimittaṃ rukkhanimittaṃ magganimittaṃ",
  "tika-vin05t:559_3": "vammikanimittaṃ nadīnimittaṃ udakanimittanti evaṃ vuttesu aṭṭhasu nimittesu tasmiṃ tasmiṃ disābhāge yathāladdhāni",
  "tika-vin05t:559_4": "nimittupagāni nimittāni “puratthimāya disāya kiṃ nimittaṃ. Pabbato, bhante.",
  "tika-vin05t:559_5": "Eso pabbato nimitta”ntiādinā nayena sammā kittetvā sammatā.",
  "tika-vin05t:560_0": "Tatrāyaṃ vinicchayo –",
  "tika-vin05t:560_1": "vinayadharena pucchitabbaṃ “puratthimāya disāya kiṃ nimitta”nti? “Pabbato,",
  "tika-vin05t:560_2": "bhante”ti.",
  "tika-vin05t:560_3": "Idaṃ pana upasampanno vā ācikkhatu anupasampanno vā,",
  "tika-vin05t:560_4": "vaṭṭatiyeva.",
  "tika-vin05t:560_5": "Puna vinayadharena “eso pabbato nimitta”nti evaṃ nimittaṃ kittetabbaṃ,",
  "tika-vin05t:560_6": "“etaṃ pabbataṃ nimittaṃ karoma,",
  "tika-vin05t:560_7": "karissāma,",
  "tika-vin05t:560_8": "nimittaṃ kato,",
  "tika-vin05t:560_9": "nimittaṃ hotu, hoti,",
  "tika-vin05t:560_10": "bhavissatī”ti evaṃ pana kittetuṃ na vaṭṭati.",
  "tika-vin05t:560_11": "Pāsāṇādīsupi eseva nayo.",
  "tika-vin05t:560_12": "Puratthimāya disāya,",
  "tika-vin05t:560_13": "puratthimāya anudisāya,",
  "tika-vin05t:560_14": "dakkhiṇāya disāya,",
  "tika-vin05t:560_15": "dakkhiṇāya anudisāya,",
  "tika-vin05t:560_16": "pacchimāya disāya,",
  "tika-vin05t:560_17": "pacchimāya anudisāya,",
  "tika-vin05t:560_18": "uttarāya disāya,",
  "tika-vin05t:560_19": "uttarāya anudisāya kiṃ nimittaṃ? Udakaṃ, bhante.",
  "tika-vin05t:560_20": "Etaṃ udakaṃ nimittanti kittetabbaṃ.",
  "tika-vin05t:560_21": "Ettha pana aṭṭhapetvā puna “puratthimāya disāya kiṃ nimittaṃ? Pabbato, bhante.",
  "tika-vin05t:560_22": "Eso pabbato nimitta”nti evaṃ paṭhamaṃ kittitanimittaṃ kittetvāva ṭhapetabbaṃ.",
  "tika-vin05t:560_23": "Evañhi nimittena nimittaṃ ghaṭitaṃ hoti,",
  "tika-vin05t:560_24": "nimittāni sakiṃ kittitānipi kittitāneva honti.",
  "tika-vin05t:560_25": "Andhakaṭṭhakathāyaṃ pana “tikkhattuṃ sīmamaṇḍalaṃ bandhantena nimittaṃ kittetabba”nti vuttaṃ.",
  "tika-vin05t:561_0": "158.",
  "tika-vin05t:561_1": "Idāni nimittupagāni pabbatādīni veditabbāni –",
  "tika-vin05t:561_2": "tividho pabbato suddhapaṃsupabbato suddhapāsāṇapabbato ubhayamissakoti.",
  "tika-vin05t:561_3": "So tividhopi vaṭṭati,",
  "tika-vin05t:561_4": "vālikarāsi pana na vaṭṭati.",
  "tika-vin05t:561_5": "Itaropi hatthippamāṇato omakataro na vaṭṭati,",
  "tika-vin05t:561_6": "hatthippamāṇato paṭṭhāya sineruppamāṇopi vaṭṭati.",
  "tika-vin05t:561_7": "Sace catūsu disāsu cattāro tīsu vā tayo pabbatā honti,",
  "tika-vin05t:561_8": "catūhi vā tīhi vā pabbatanimittehi sammannitumpi vaṭṭati,",
  "tika-vin05t:561_9": "dvīhi pana nimittehi ekena vā sammannituṃ na vaṭṭati.",
  "tika-vin05t:561_10": "Ito paresu pāsāṇanimittādīsupi eseva nayo.",
  "tika-vin05t:561_11": "Tasmā pabbatanimittaṃ karontena pucchitabbaṃ “ekābaddho,",
  "tika-vin05t:561_12": "na ekābaddho”ti.",
  "tika-vin05t:561_13": "Sace ekābaddho hoti,",
  "tika-vin05t:561_14": "na kātabbo.",
  "tika-vin05t:561_15": "Tañhi catūsu vā aṭṭhasu vā disāsu kittentenapi ekameva nimittaṃ kittitaṃ hoti,",
  "tika-vin05t:561_16": "tasmā yo evaṃ cakkasaṇṭhānena vihārampi parikkhipitvā ṭhito pabbato,",
  "tika-vin05t:561_17": "taṃ ekadisāya kittetvā aññāsu disāsu taṃ bahiddhā katvā anto aññāni nimittāni kittetabbāni.",
  "tika-vin05t:561_18": "Sace pabbatassa tatiyabhāgaṃ vā upaḍḍhaṃ vā antosīmāya kattukāmā honti,",
  "tika-vin05t:561_19": "pabbataṃ akittetvā yattakaṃ padesaṃ anto kattukāmā,",
  "tika-vin05t:561_20": "tassa parato tasmiṃyeva pabbate jātarukkhavammikādīsu aññataraṃ nimittaṃ kittetabbaṃ.",
  "tika-vin05t:561_21": "Sace ekayojanadviyojanappamāṇaṃ sabbaṃ pabbataṃ anto kattukāmā honti,",
  "tika-vin05t:561_22": "pabbatassa parato bhūmiyaṃ jātarukkhavammikādīni nimittāni kittetabbāni.",
  "tika-vin05t:562_0": "Pāsāṇanimitte ayaguḷopi pāsāṇasaṅkhyameva gacchati,",
  "tika-vin05t:562_1": "tasmā yo koci pāsāṇo vaṭṭati.",
  "tika-vin05t:562_2": "Pamāṇato pana hatthippamāṇo pabbatasaṅkhyaṃ gato,",
  "tika-vin05t:562_3": "tasmā so na vaṭṭati,",
  "tika-vin05t:562_4": "mahāgoṇamahāmahiṃsappamāṇo pana vaṭṭati.",
  "tika-vin05t:562_5": "Heṭṭhimaparicchedena dvattiṃsapalaguḷapiṇḍappamāṇo vaṭṭati,",
  "tika-vin05t:562_6": "tato khuddakataro iṭṭhakā vā mahantīpi na vaṭṭati,",
  "tika-vin05t:562_7": "animittupagapāsāṇānaṃ rāsipi na vaṭṭati,",
  "tika-vin05t:562_8": "pageva paṃsuvālukarāsi.",
  "tika-vin05t:562_9": "Bhūmisamo khalamaṇḍalasadiso piṭṭhipāsāṇo vā bhūmito khāṇuko viya uṭṭhitapāsāṇo vā hoti,",
  "tika-vin05t:562_10": "sopi pamāṇupago ce, vaṭṭati.",
  "tika-vin05t:562_11": "Piṭṭhipāsāṇo atimahantopi pāsāṇasaṅkhyameva gacchati,",
  "tika-vin05t:562_12": "tasmā sace mahato piṭṭhipāsāṇassa ekappadesaṃ antosīmāya kattukāmā honti,",
  "tika-vin05t:562_13": "taṃ akittetvā tassupari añño pāsāṇo kittetabbo.",
  "tika-vin05t:562_14": "Sace piṭṭhipāsāṇupari vihāraṃ karonti,",
  "tika-vin05t:562_15": "vihāramajjhena vā piṭṭhipāsāṇo vinivijjhitvā gacchati,",
  "tika-vin05t:562_16": "evarūpo piṭṭhipāsāṇo na vaṭṭati.",
  "tika-vin05t:562_17": "Sace hi taṃ kittenti,",
  "tika-vin05t:562_18": "nimittassa upari vihāro hoti,",
  "tika-vin05t:562_19": "nimittañca nāma bahisīmāya hoti,",
  "tika-vin05t:562_20": "vihāropi bahisīmāyaṃ āpajjati.",
  "tika-vin05t:562_21": "Vihāraṃ parikkhipitvā ṭhitapiṭṭhipāsāṇo ekattha kittetvā aññattha na kittetabbo.",
  "tika-vin05t:563_0": "Vananimitte tiṇavanaṃ vā tacasāratālanāḷikerādirukkhavanaṃ vā na vaṭṭati,",
  "tika-vin05t:563_1": "antosārānaṃ pana sākasālādīnaṃ antosāramissakānaṃ vā rukkhānaṃ vanaṃ vaṭṭati,",
  "tika-vin05t:563_2": "tañca kho heṭṭhimaparicchedena catupañcarukkhamattampi,",
  "tika-vin05t:563_3": "tato oraṃ na vaṭṭati,",
  "tika-vin05t:563_4": "paraṃ yojanasatikampi vaṭṭati.",
  "tika-vin05t:563_5": "Sace pana vanamajjhe vihāraṃ karonti,",
  "tika-vin05t:563_6": "vanaṃ na kittetabbaṃ.",
  "tika-vin05t:563_7": "Ekadesaṃ antosīmāya kātukāmehipi vanaṃ akittetvā tattha rukkhapāsāṇādayo kittetabbā.",
  "tika-vin05t:563_8": "Vihāraṃ parikkhipitvā ṭhitavanaṃ ekattha kittetvā aññattha na kittetabbaṃ.",
  "tika-vin05t:564_0": "Rukkhanimitte tacasāro tālanāḷikerādirukkho na vaṭṭati,",
  "tika-vin05t:564_1": "antosāro jīvamānako antamaso ubbedhato aṭṭhaṅgulo pariṇāhato sūcidaṇḍakappamāṇopi vaṭṭati.",
  "tika-vin05t:564_2": "Tato oraṃ na vaṭṭati,",
  "tika-vin05t:564_3": "paraṃ dvādasayojano suppatiṭṭhitanigrodhopi vaṭṭati.",
  "tika-vin05t:564_4": "Vaṃsanaḷakasarāvādīsu bījaṃ ropetvā vaḍḍhāpito pamāṇupagopi na vaṭṭati,",
  "tika-vin05t:564_5": "tato apanetvā pana taṃ khaṇampi bhūmiyaṃ ropetvā koṭṭhakaṃ katvā udakaṃ āsiñcitvā kittetuṃ vaṭṭati.",
  "tika-vin05t:564_6": "Navamūlasākhāniggamanaṃ akāraṇaṃ,",
  "tika-vin05t:564_7": "khandhaṃ chinditvā ropite pana etaṃ yujjati.",
  "tika-vin05t:564_8": "Kittentena ca “rukkho”tipi vattuṃ vaṭṭati “sākarukkho”tipi “sālarukkho”tipi.",
  "tika-vin05t:564_9": "Ekābaddhaṃ pana suppatiṭṭhitanigrodhasadisaṃ ekattha kittetvā aññattha kittetuṃ na vaṭṭati.",
  "tika-vin05t:565_0": "Magganimitte araññakhettanadītaḷākamaggādayo na vaṭṭanti,",
  "tika-vin05t:565_1": "jaṅghamaggo vā sakaṭamaggo vā vaṭṭati.",
  "tika-vin05t:565_2": "Yo nibbijjhitvā dve tīṇi gāmantarāni gacchati,",
  "tika-vin05t:565_3": "yo pana jaṅghamaggasakaṭamaggato okkamitvā puna sakaṭamaggameva otarati,",
  "tika-vin05t:565_4": "ye vā jaṅghamaggasakaṭamaggā avaḷañjā,",
  "tika-vin05t:565_5": "te na vaṭṭanti,",
  "tika-vin05t:565_6": "jaṅghasatthasakaṭasatthehi vaḷañjiyamānāyeva vaṭṭanti.",
  "tika-vin05t:565_7": "Sace dve maggā nikkhamitvā pacchā sakaṭadhuramiva ekībhavanti,",
  "tika-vin05t:565_8": "dvedhā bhinnaṭṭhāne vā sambandhaṭṭhāne vā sakiṃ kittetvā puna na kittetabbā.",
  "tika-vin05t:565_9": "Ekābaddhanimittañhetaṃ hoti.",
  "tika-vin05t:565_10": "Sace vihāraṃ parikkhipitvā cattāro maggā catūsu disāsu gacchanti,",
  "tika-vin05t:565_11": "majjhe ekaṃ kittetvā aparaṃ kittetuṃ na vaṭṭati.",
  "tika-vin05t:565_12": "Ekābaddhanimittañhetaṃ.",
  "tika-vin05t:565_13": "Koṇaṃ nibbijjhitvā gataṃ pana parabhāge kittetuṃ vaṭṭati.",
  "tika-vin05t:565_14": "Vihāramajjhena nibbijjhitvā gatamaggo pana na kittetabbo,",
  "tika-vin05t:565_15": "kittite nimittassa upari vihāro hoti.",
  "tika-vin05t:565_16": "Sace sakaṭamaggassa antimacakkamaggaṃ nimittaṃ karonti,",
  "tika-vin05t:565_17": "maggo bahisīmāya hoti,",
  "tika-vin05t:565_18": "sace bāhiracakkamaggaṃ nimittaṃ karonti,",
  "tika-vin05t:565_19": "bāhiracakkamaggo bahisīmāya hoti,",
  "tika-vin05t:565_20": "sesaṃ antosīmaṃ bhajati.",
  "tika-vin05t:565_21": "Maggaṃ kittentena “maggo pantho patho pajjo”tiādīsu dasasu yena kenaci nāmena ca kittetuṃ vaṭṭati,",
  "tika-vin05t:565_22": "parikhāsaṇṭhānena vihāraṃ parikkhipitvā gatamaggo ekattha kittetvā aññattha kittetuṃ na vaṭṭati.",
  "tika-vin05t:566_0": "Vammikanimitte heṭṭhimaparicchedena taṃ divasaṃ jāto aṭṭhaṅgulubbedho govisāṇappamāṇopi vammiko vaṭṭati,",
  "tika-vin05t:566_1": "tato oraṃ na vaṭṭati.",
  "tika-vin05t:566_2": "Paraṃ himavantapabbatasadisopi vaṭṭati,",
  "tika-vin05t:566_3": "vihāraṃ parikkhipitvā ṭhitaṃ pana ekābaddhaṃ ekattha kittetvā aññattha kittetuṃ na vaṭṭati.",
  "tika-vin05t:567_0": "Nadīnimitte yassā dhammikānaṃ rājūnaṃ kāle anvaḍḍhamāsaṃ anudasāhaṃ anupañcāhanti evaṃ deve vassante valāhakesu vigatamattesu sotaṃ pacchijjati,",
  "tika-vin05t:567_1": "ayaṃ nadīsaṅkhyaṃ na gacchati.",
  "tika-vin05t:567_2": "Yassā pana īdise suvuṭṭhikāle vassānassa cātumāse sotaṃ na pacchijjati,",
  "tika-vin05t:567_3": "yattha titthena vā atitthena vā sikkhākaraṇīye āgatalakkhaṇena timaṇḍalaṃ paṭicchādetvā antaravāsakaṃ",
  "tika-vin05t:567_4": "anukkhipitvā uttarantiyā bhikkhuniyā ekaṅguladvaṅgulamattampi antaravāsako temiyati,",
  "tika-vin05t:567_5": "ayaṃ nadī sīmaṃ bandhantānaṃ nimittaṃ hoti.",
  "tika-vin05t:567_6": "Bhikkhuniyā nadīpāragamanepi uposathādisaṅghakammakaraṇepi nadīpārasīmāsammannanepi ayameva nadī.",
  "tika-vin05t:567_7": "Yā pana maggo viya sakaṭadhurasaṇṭhānena vā parikhāsaṇṭhānena vā vihāraṃ parikkhipitvā gatā,",
  "tika-vin05t:567_8": "taṃ ekattha kittetvā aññattha kittetuṃ na vaṭṭati.",
  "tika-vin05t:567_9": "Vihārassa catūsu disāsu aññamaññaṃ vinibbijjhitvā gate nadīcatukkepi eseva nayo.",
  "tika-vin05t:567_10": "Asammissā nadiyo pana catassopi kittetuṃ vaṭṭati.",
  "tika-vin05t:567_11": "Sace vatiṃ karonto viya rukkhapāde nikhaṇitvā vallipalālādīhi nadīsotaṃ rundhanti,",
  "tika-vin05t:567_12": "udakaṃ ajjhottharitvā āvaraṇaṃ pavattatiyeva,",
  "tika-vin05t:567_13": "nimittaṃ kātuṃ vaṭṭati.",
  "tika-vin05t:567_14": "Yathā pana udakaṃ na pavattati,",
  "tika-vin05t:567_15": "evaṃ setumhi kate apavattamānā nadīnimittaṃ kātuṃ na vaṭṭati,",
  "tika-vin05t:567_16": "pavattanaṭṭhāne nadīnimittaṃ,",
  "tika-vin05t:567_17": "appavattanaṭṭhāne udakanimittaṃ kātuṃ vaṭṭati.",
  "tika-vin05t:567_18": "Yā pana dubbuṭṭhikāle vā gimhe vā nirudakabhāvena na pavattati,",
  "tika-vin05t:567_19": "sā vaṭṭati.",
  "tika-vin05t:567_20": "Mahānadito udakamātikaṃ nīharanti,",
  "tika-vin05t:567_21": "sā kunnadīsadisā hutvā tīṇi sassāni sampādentī niccaṃ pavattati,",
  "tika-vin05t:567_22": "kiñcāpi pavattati,",
  "tika-vin05t:567_23": "nimittaṃ kātuṃ na vaṭṭati.",
  "tika-vin05t:567_24": "Yā pana mūle mahānadito nīhatāpi kālantarena teneva nīhatamaggena nadiṃ bhinditvā sayaṃ gacchati,",
  "tika-vin05t:567_25": "gacchantī parato susumārādisamākiṇṇā nāvādīhi sañcaritabbā nadī hoti,",
  "tika-vin05t:567_26": "taṃ nimittaṃ kātuṃ vaṭṭati.",
  "tika-vin05t:568_0": "Udakanimitte nirudakaṭṭhāne nāvāya vā cāṭiādīsu vā udakaṃ pūretvā udakanimittaṃ kittetuṃ na vaṭṭati,",
  "tika-vin05t:568_1": "bhūmigatameva vaṭṭati.",
  "tika-vin05t:568_2": "Tañca kho appavattanaudakaṃ āvāṭapokkharaṇītaḷaākajātassaraloṇisamuddādīsu ṭhitaṃ,",
  "tika-vin05t:568_3": "aṭṭhitaṃ pana oghanadīudakavāhakamātikādīsu udakaṃ na vaṭṭati.",
  "tika-vin05t:568_4": "Andhakaṭṭhakathāyaṃ pana “gambhīresu āvāṭādīsu ukkhepimaṃ udakaṃ nimittaṃ na kātabba”nti vuttaṃ,",
  "tika-vin05t:568_5": "taṃ duvuttaṃ,",
  "tika-vin05t:568_6": "attanomatimattameva.",
  "tika-vin05t:568_7": "Ṭhitaṃ pana antamaso sūkarakhatāyapi gāmadārakānaṃ kīḷanavāpiyampi taṃ khaṇaññeva pathaviyaṃ āvāṭaṃ katvā",
  "tika-vin05t:568_8": "kuṭehi āharitvā pūritaudakampi sace yāva kammavācāpariyosānā tiṭṭhati,",
  "tika-vin05t:568_9": "appaṃ vā hotu bahuṃ vā, vaṭṭati.",
  "tika-vin05t:568_10": "Tasmiṃ pana ṭhāne nimittasaññākaraṇatthaṃ pāsāṇavālikāpaṃsuādirāsi vā pāsāṇatthambho vā dārutthambho vā kātabbo.",
  "tika-vin05t:568_11": "Taṃ kātuṃ kāretuñca bhikkhussa vaṭṭati,",
  "tika-vin05t:568_12": "lābhasīmāyaṃ pana na vaṭṭati.",
  "tika-vin05t:568_13": "Samānasaṃvāsakasīmā kassaci pīḷanaṃ na karoti,",
  "tika-vin05t:568_14": "kevalaṃ bhikkhūnaṃ vinayakammameva sādheti,",
  "tika-vin05t:568_15": "tasmā ettha vaṭṭati.",
  "tika-vin05t:569_0": "Imehi ca aṭṭhahi nimittehi asammissehipi aññamaññaṃ sammissehipi sīmā sammannituṃ vaṭṭatiyeva.",
  "tika-vin05t:569_1": "Sā evaṃ sammannitvā bajjhamānā ekena dvīhi vā nimittehi abaddhā hoti,",
  "tika-vin05t:569_2": "tīṇi pana ādiṃ katvā vuttappakārānaṃ nimittānaṃ satenapi baddhā hoti.",
  "tika-vin05t:569_3": "Sā tīhi siṅghāṭakasaṇṭhānā hoti,",
  "tika-vin05t:569_4": "catūhi caturassā vā siṅghāṭakaaḍḍhacandamudiṅgādisaṇṭhānā vā,",
  "tika-vin05t:569_5": "tato adhikehi nānāsaṇṭhānā.",
  "tika-vin05t:569_6": "Evaṃ vuttanayena nimittāni kittetvā sammatā “nimittasampattiyuttā”ti veditabbā.",
  "tika-vin05t:570_0": "159.",
  "tika-vin05t:570_1": "Parisasampattiyuttā nāma sabbantimena paricchedena catūhi bhikkhūhi sannipatitvā yāvatikā tasmiṃ gāmakhette",
  "tika-vin05t:570_2": "baddhasīmaṃ vā nadīsamuddajātassare vā anokkamitvā ṭhitā bhikkhū,",
  "tika-vin05t:570_3": "te sabbe hatthapāse vā katvā chandaṃ vā āharitvā sammatā.",
  "tika-vin05t:571_0": "160. Kammavācāsampattiyuttā nāma –",
  "tika-vin05t:572_0": "“Suṇātu me, bhante, saṅgho,",
  "tika-vin05t:572_1": "yāvatā samantā nimittā kittitā,",
  "tika-vin05t:572_2": "yadi saṅghassa pattakallaṃ,",
  "tika-vin05t:572_3": "saṅgho etehi nimittehi sīmaṃ sammanneyya samānasaṃvāsaṃ ekūposathaṃ,",
  "tika-vin05t:572_4": "esā ñatti.",
  "tika-vin05t:573_0": "“Suṇātu me, bhante, saṅgho,",
  "tika-vin05t:573_1": "yāvatā samantā nimittā kittitā,",
  "tika-vin05t:573_2": "saṅgho etehi nimittehi sīmaṃ sammannati samānasaṃvāsaṃ ekūposathaṃ,",
  "tika-vin05t:573_3": "yassāyasmato khamati etehi nimittehi sīmāya sammuti samānasaṃvāsāya ekūposathāya,",
  "tika-vin05t:573_4": "so tuṇhassa.",
  "tika-vin05t:573_5": "Yassa nakkhamati,",
  "tika-vin05t:573_6": "so bhāseyya.",
  "tika-vin05t:574_0": "“Sammatā sīmā saṅghena etehi nimittehi samānasaṃvāsā ekūposathā,",
  "tika-vin05t:574_1": "khamati saṅghassa,",
  "tika-vin05t:574_2": "tasmā tuṇhī,",
  "tika-vin05t:574_3": "evametaṃ dhārayāmī”ti –",
  "tika-vin05t:575_0": "Evaṃ vuttāya parisuddhāya ñattidutiyakammavācāya sammatā.",
  "tika-vin05t:575_1": "Kammavācāpariyosāne nimittānaṃ anto sīmā hoti,",
  "tika-vin05t:575_2": "nimittāni sīmato bahi honti.",
  "tika-vin05t:576_0": "161.",
  "tika-vin05t:576_1": "Evaṃ baddhāya ca sīmāya ticīvarena vippavāsasukhatthaṃ daḷhīkammatthañca avippavāsasammuti kātabbā.",
  "tika-vin05t:576_2": "Sā pana evaṃ kattabbā –",
  "tika-vin05t:577_0": "“Suṇātu me, bhante, saṅgho,",
  "tika-vin05t:577_1": "yā sā saṅghena sīmā sammatā samānasaṃvāsā ekūposathā,",
  "tika-vin05t:577_2": "yadi saṅghassa pattakallaṃ,",
  "tika-vin05t:577_3": "saṅgho taṃ sīmaṃ ticīvarena avippavāsaṃ sammanneyya ṭhapetvā gāmañca gāmūpacārañca,",
  "tika-vin05t:577_4": "esā ñatti.",
  "tika-vin05t:578_0": "“Suṇātu me, bhante, saṅgho,",
  "tika-vin05t:578_1": "yā sā saṅghena sīmā sammatā samānasaṃvāsā ekūposathā,",
  "tika-vin05t:578_2": "saṅgho taṃ sīmaṃ ticīvarena avippavāsaṃ sammannati ṭhapetvā gāmañca gāmūpacārañca,",
  "tika-vin05t:578_3": "yassāyasmato khamati etissā sīmāya ticīvarena avippavāsāya sammuti ṭhapetvā gāmañca gāmūpacārañca,",
  "tika-vin05t:578_4": "so tuṇhassa.",
  "tika-vin05t:578_5": "Yassa nakkhamati,",
  "tika-vin05t:578_6": "so bhāseyya.",
  "tika-vin05t:579_0": "“Sammatā sā sīmā saṅghena ticīvarena avippavāsā ṭhapetvā gāmañca gāmūpacārañca,",
  "tika-vin05t:579_1": "khamati saṅghassa,",
  "tika-vin05t:579_2": "tasmā tuṇhī,",
  "tika-vin05t:579_3": "evametaṃ dhārayāmī”ti.",
  "tika-vin05t:580_0": "Ettha ca nigamanagarānampi gāmeneva saṅgaho veditabbo.",
  "tika-vin05t:580_1": "Gāmūpacāroti parikkhittassa parikkhepo,",
  "tika-vin05t:580_2": "aparikkhittassa parikkhepokāso.",
  "tika-vin05t:580_3": "Imesu pana gāmagāmūpacāresu adhiṭṭhitatecīvariko bhikkhu parihāraṃ na labhati.",
  "tika-vin05t:580_4": "Ayañhi avippavāsasīmā “ṭhapetvā gāmañca gāmūpacārañcā”ti vuttattā gāmañca gāmūpacārañca na ottharati,",
  "tika-vin05t:580_5": "samānasaṃvāsakasīmāva ottharati.",
  "tika-vin05t:580_6": "Samānasaṃvāsakasīmā cettha attano dhammatāya gacchati,",
  "tika-vin05t:580_7": "avippavāsasīmā pana yattha samānasaṃvāsakasīmā,",
  "tika-vin05t:580_8": "tattheva gacchati.",
  "tika-vin05t:580_9": "Na hi tassā visuṃ nimittakittanaṃ atthi,",
  "tika-vin05t:580_10": "tattha sace avippavāsāya sammutikāle gāmo atthi,",
  "tika-vin05t:580_11": "taṃ sā na ottharati.",
  "tika-vin05t:580_12": "Sace pana sammatāya sīmāya pacchā gāmo nivisati,",
  "tika-vin05t:580_13": "sopi sīmasaṅkhyaṃyeva gacchati.",
  "tika-vin05t:580_14": "Yathā ca pacchā niviṭṭho,",
  "tika-vin05t:580_15": "evaṃ paṭhamaṃ niviṭṭhassa pacchā vaḍḍhitappadesopi sīmasaṅkhyameva gacchati.",
  "tika-vin05t:580_16": "Sace sīmāsammutikāle gehāni katāni,",
  "tika-vin05t:580_17": "“pavisissāmā”ti ālayopi atthi,",
  "tika-vin05t:580_18": "manussā pana appaviṭṭhā,",
  "tika-vin05t:580_19": "porāṇakagāmaṃ vā sace gehameva chaḍḍetvā aññattha gatā,",
  "tika-vin05t:580_20": "agāmoyeva esa,",
  "tika-vin05t:580_21": "sīmā ottharati.",
  "tika-vin05t:580_22": "Sace pana ekampi kulaṃ paviṭṭhaṃ vā agataṃ vā atthi, gāmoyeva,",
  "tika-vin05t:580_23": "sīmā na ottharati.",
  "tika-vin05t:580_24": "Ayamettha saṅkhepo.",
  "tika-vin05t:581_0": "162.",
  "tika-vin05t:581_1": "Ayaṃ pana vitthāro sīmaṃ bandhitukāmena hi sāmantavihāresu bhikkhū tassa tassa vihārassa sīmāparicchedaṃ",
  "tika-vin05t:581_2": "pucchitvā baddhasīmavihārānaṃ sīmāya sīmantarikaṃ,",
  "tika-vin05t:581_3": "abaddhasīmavihārānaṃ sīmāya upacāraṃ ṭhapetvā disācārikabhikkhūnaṃ nissañcārasamaye sace ekasmiṃ gāmakhette sīmaṃ bandhitukāmā,",
  "tika-vin05t:581_4": "ye tattha baddhasīmavihārā,",
  "tika-vin05t:581_5": "tesu bhikkhūnaṃ “mayaṃ ajja sīmaṃ bandhissāma,",
  "tika-vin05t:581_6": "tumhe sakasīmāya paricchedato mā nikkhamitthā”ti pesetabbaṃ.",
  "tika-vin05t:581_7": "Ye abaddhasīmavihārā,",
  "tika-vin05t:581_8": "tesu bhikkhū ekajjhaṃ sannipātetabbā,",
  "tika-vin05t:581_9": "chandārahānaṃ chando āharāpetabbo.",
  "tika-vin05t:581_10": "“Sace aññānipi gāmakhettāni antokātukāmā,",
  "tika-vin05t:581_11": "tesu gāmesu ye bhikkhū vasanti,",
  "tika-vin05t:581_12": "tehipi āgantabbaṃ,",
  "tika-vin05t:581_13": "anāgacchantānaṃ chando āharitabbo”ti mahāsumatthero āha.",
  "tika-vin05t:581_14": "Mahāpadumatthero pana “nānāgāmakhettāni nāma pāṭiyekkaṃ baddhasīmasadisāni,",
  "tika-vin05t:581_15": "na tato chandapārisuddhi āgacchati,",
  "tika-vin05t:581_16": "antonimittagatehi pana bhikkhūhi āgantabba”nti vatvā puna āha “samānasaṃvāsakasīmāsammannanakāle āgamanampi anāgamanampi vaṭṭati,",
  "tika-vin05t:581_17": "avippavāsasīmāsammannanakāle pana antonimittagatehi āgantabbaṃ,",
  "tika-vin05t:581_18": "anāgacchantānaṃ chando āharitabbo”ti.",
  "tika-vin05t:582_0": "Evaṃ sannipatitesu bhikkhūsu chandārahānaṃ chande āhaṭe tesu tesu maggesu nadītitthagāmadvārādīsu ca",
  "tika-vin05t:582_1": "āgantukabhikkhūnaṃ sīghaṃ sīghaṃ hatthapāsanayanatthañceva bahisīmakaraṇatthañca ārāmike ceva samaṇuddese",
  "tika-vin05t:582_2": "ca ṭhapetvā bherisaññaṃ vā saṅkhasaññaṃ vā katvā nimittakittanānantaraṃ vuttāya “suṇātu me bhante saṅgho”tiādikāya",
  "tika-vin05t:582_3": "kammavācāya sīmā bandhitabbā.",
  "tika-vin05t:582_4": "Kammavācāpariyosāneyeva nimittāni bahikatvā heṭṭhā pathavīsandhārakaṃ udakapariyantaṃ katvā sīmā gatā hoti.",
  "tika-vin05t:583_0": "163.",
  "tika-vin05t:583_1": "Imaṃ pana samānasaṃvāsakasīmaṃ sammannantehi pabbajjūpasampadādīnaṃ saṅghakammānaṃ sukhakaraṇatthaṃ paṭhamaṃ khaṇḍasīmā bandhitabbā.",
  "tika-vin05t:583_2": "Taṃ pana bandhantehi vattaṃ jānitabbaṃ.",
  "tika-vin05t:583_3": "Sace hi bodhicetiyabhattasālādīni sabbavatthūni patiṭṭhāpetvā katavihāre bandhanti,",
  "tika-vin05t:583_4": "vihāramajjhe bahūnaṃ samosaraṇaṭṭhāne abandhitvā vihārapaccante vivittokāse bandhitabbā.",
  "tika-vin05t:583_5": "Akatavihāre bandhantehi bodhicetiyādīnaṃ sabbavatthūnaṃ ṭhānaṃ sallakkhetvā yathā patiṭṭhitesu vatthūsu vihārapaccante vivittokāse hoti,",
  "tika-vin05t:583_6": "evaṃ bandhitabbā.",
  "tika-vin05t:583_7": "Sā heṭṭhimaparicchedena sace ekavīsati bhikkhū gaṇhāti, vaṭṭati,",
  "tika-vin05t:583_8": "tato oraṃ na vaṭṭati,",
  "tika-vin05t:583_9": "paraṃ bhikkhusahassaṃ gaṇhantīpi vaṭṭati.",
  "tika-vin05t:583_10": "Taṃ bandhantehi sīmamāḷakassa samantā nimittupagā pāsāṇā ṭhapetabbā,",
  "tika-vin05t:583_11": "na khaṇḍasīmāya ṭhitehi mahāsīmā bandhitabbā,",
  "tika-vin05t:583_12": "na mahāsīmāya ṭhitehi khaṇḍasīmā,",
  "tika-vin05t:583_13": "khaṇḍasīmāyameva pana ṭhatvā khaṇḍasīmā bandhitabbā.",
  "tika-vin05t:584_0": "Tatrāyaṃ bandhanavidhi –",
  "tika-vin05t:584_1": "samantā “eso pāsāṇo nimitta”nti evaṃ nimittāni kittetvā kammavācāya sīmā sammannitabbā.",
  "tika-vin05t:584_2": "Atha tassā eva daḷhīkammatthaṃ avippavāsakammavācā kātabbā.",
  "tika-vin05t:584_3": "Evañhi “sīmaṃ samūhanissāmā”ti āgatā samūhanituṃ na sakkhissanti.",
  "tika-vin05t:584_4": "Sīmaṃ sammannitvā bahi sīmantarikapāsāṇā ṭhapetabbā.",
  "tika-vin05t:584_5": "Sīmantarikā pacchimakoṭiyā ekaratanappamāṇā vaṭṭati.",
  "tika-vin05t:584_6": "“Vidatthippamāṇāpi vaṭṭatī”ti kurundiyaṃ,",
  "tika-vin05t:584_7": "“caturaṅgulappamāṇāpi vaṭṭatī”ti mahāpaccariyaṃ vuttaṃ.",
  "tika-vin05t:584_8": "Sace pana vihāro mahā hoti,",
  "tika-vin05t:584_9": "dvepi tissopi tatuttarimpi khaṇḍasīmāyo bandhitabbā.",
  "tika-vin05t:585_0": "Evaṃ khaṇḍasīmaṃ sammannitvā mahāsīmasammutikāle khaṇḍasīmato nikkhamitvā mahāsīmāyaṃ ṭhatvā samantā anupariyāyantehi sīmantarikapāsāṇā kittetabbā,",
  "tika-vin05t:585_1": "tato avasesanimittāni kittetvā hatthapāsaṃ avijahantehi kammavācāya samānasaṃvāsakasīmaṃ sammannitvā",
  "tika-vin05t:585_2": "tassā daḷhīkammatthaṃ avippavāsakammavācāpi kātabbā.",
  "tika-vin05t:585_3": "Evañhi “sīmaṃ samūhanissāmā”ti āgatā samūhanituṃ na sakkhissanti.",
  "tika-vin05t:585_4": "Sace pana khaṇḍasīmāya nimittāni kittetvā tato sīmantarikāya nimittāni kittetvā mahāsīmāya nimittāni kittenti,",
  "tika-vin05t:585_5": "evaṃ tīsu ṭhānesu nimittāni kittetvā yaṃ sīmaṃ icchanti,",
  "tika-vin05t:585_6": "taṃ paṭhamaṃ bandhituṃ vaṭṭati.",
  "tika-vin05t:585_7": "Evaṃ santepi yathāvuttanayena khaṇḍasīmatova paṭṭhāya bandhitabbā.",
  "tika-vin05t:585_8": "Evaṃ baddhāsu pana sīmāsu khaṇḍasīmāya ṭhitā bhikkhū mahāsīmāya kammaṃ karontānaṃ na kopenti,",
  "tika-vin05t:585_9": "mahāsīmāya vā ṭhitā khaṇḍasīmāya karontānaṃ,",
  "tika-vin05t:585_10": "sīmantarikāya pana ṭhitā ubhinnampi na kopenti.",
  "tika-vin05t:585_11": "Gāmakhette ṭhatvā kammaṃ karontānaṃ pana sīmantarikāya ṭhitā kopenti.",
  "tika-vin05t:585_12": "Sīmantarikā hi gāmakhettaṃ bhajati.",
  "tika-vin05t:586_0": "Sīmā ca nāmesā na kevalā pathavītaleyeva baddhā baddhā nāma hoti,",
  "tika-vin05t:586_1": "atha kho piṭṭhipāsāṇepi kuṭigehepi leṇepi pāsādepi pabbatamatthakepi baddhā baddhāyeva hoti.",
  "tika-vin05t:586_2": "Tattha piṭṭhipāsāṇe bandhantehi pāsāṇapiṭṭhiyaṃ rājiṃ vā koṭṭetvā udukkhalaṃ vā khaṇitvā nimittaṃ na kātabbaṃ,",
  "tika-vin05t:586_3": "nimittupagapāsāṇe ṭhapetvā nimittāni kittetabbāni.",
  "tika-vin05t:586_4": "Kammavācāpariyosāne sīmā pathavīsandhārakaṃ udakapariyantaṃ katvā otarati.",
  "tika-vin05t:586_5": "Nimittapāsāṇā yathāṭhāne na tiṭṭhanti,",
  "tika-vin05t:586_6": "tasmā samantato rāji vā upaṭṭhāpetabbā,",
  "tika-vin05t:586_7": "catūsu vā koṇesu pāsāṇā vijjhitabbā,",
  "tika-vin05t:586_8": "“ayaṃ sīmāparicchedo”ti vatvā akkharāni vā chinditabbāni.",
  "tika-vin05t:586_9": "Keci usūyakā “sīmaṃ jhāpessāmā”ti aggiṃ denti,",
  "tika-vin05t:586_10": "pāsāṇāva jhāyanti, na sīmā.",
  "tika-vin05t:587_0": "Kuṭigehepi bhittiṃ akittetvā ekavīsatiyā bhikkhūnaṃ okāsaṭṭhānaṃ antokaritvā pāsāṇanimittāni ṭhapetvā sīmā sammannitabbā,",
  "tika-vin05t:587_1": "antokuṭṭameva sīmā hoti.",
  "tika-vin05t:587_2": "Sace antokuṭṭe ekavīsatiyā bhikkhūnaṃ okāso natthi,",
  "tika-vin05t:587_3": "pamukhe nimittapāsāṇe ṭhapetvā sammannitabbā.",
  "tika-vin05t:587_4": "Sace evampi nappahoti,",
  "tika-vin05t:587_5": "bahi nibbodakapatanaṭṭhānepi nimittāni ṭhapetvā sammannitabbā.",
  "tika-vin05t:587_6": "Evaṃ sammatāya pana sabbaṃ kuṭigehaṃ sīmaṭṭhameva hoti.",
  "tika-vin05t:588_0": "Catubhittiyaleṇepi bandhantehi kuṭṭaṃ akittetvā pāsāṇāva kittetabbā,",
  "tika-vin05t:588_1": "anto okāse asati pamukhepi nimittāni ṭhapetabbāni,",
  "tika-vin05t:588_2": "evaṃ leṇassa anto ca bahi ca sīmā hoti.",
  "tika-vin05t:589_0": "Uparipāsādepi bhittiṃ akittetvā antopāsāṇe ṭhapetvā sīmā sammannitabbā.",
  "tika-vin05t:589_1": "Sace nappahoti,",
  "tika-vin05t:589_2": "pamukhepi pāsāṇe ṭhapetvā sammannitabbā.",
  "tika-vin05t:589_3": "Evaṃ sammatā uparipāsādeyeva hoti,",
  "tika-vin05t:589_4": "heṭṭhā na otarati.",
  "tika-vin05t:589_5": "Sace pana bahūsu thambhesu tulānaṃ upari katapāsādassa heṭṭhimatale kuṭṭo yathā nimittānaṃ anto hoti,",
  "tika-vin05t:589_6": "evaṃ uṭṭhahitvā tulārukkhehi ekasambandho ṭhito,",
  "tika-vin05t:589_7": "heṭṭhāpi otarati,",
  "tika-vin05t:589_8": "ekathambhapāsādassa pana uparitale baddhā sīmā.",
  "tika-vin05t:589_9": "Sace thambhamatthake ekavīsatiyā bhikkhūnaṃ okāso hoti,",
  "tika-vin05t:589_10": "heṭṭhā otarati.",
  "tika-vin05t:589_11": "Sace pāsādabhittito niggatesu niyyūhakādīsu pāsāṇe ṭhapetvā sīmaṃ bandhanti,",
  "tika-vin05t:589_12": "pāsādabhitti antosīmāya hoti.",
  "tika-vin05t:589_13": "Heṭṭhā panassā otaraṇānotaraṇaṃ vuttanayeneva veditabbaṃ.",
  "tika-vin05t:590_0": "Heṭṭhāpāsāde kittentehipi bhitti ca rukkhatthambhā ca na kittetabbā,",
  "tika-vin05t:590_1": "bhittilagge pana pāsāṇatthambhe kittetuṃ vaṭṭati.",
  "tika-vin05t:590_2": "Evaṃ kittitā sīmā heṭṭhāpāsādassa pariyantathambhānaṃ antoyeva hoti.",
  "tika-vin05t:590_3": "Sace pana heṭṭhāpāsādassa kuṭṭo uparimatalena sambaddho hoti,",
  "tika-vin05t:590_4": "uparipāsādampi abhiruhati.",
  "tika-vin05t:590_5": "Sace pāsādassa bahi nibbodakapatanaṭṭhāne nimittāni karonti,",
  "tika-vin05t:590_6": "sabbo pāsādo sīmaṭṭho hoti.",
  "tika-vin05t:591_0": "Pabbatamatthake talaṃ hoti ekavīsatiyā bhikkhūnaṃ okāsārahaṃ,",
  "tika-vin05t:591_1": "tattha piṭṭhipāsāṇe viya sīmaṃ bandhanti,",
  "tika-vin05t:591_2": "heṭṭhāpabbatepi teneva paricchedena sīmā otarati.",
  "tika-vin05t:591_3": "Tālamūlakapabbatepi upari sīmā baddhā heṭṭhā otarateva.",
  "tika-vin05t:591_4": "Yo pana vitānasaṇṭhāno hoti,",
  "tika-vin05t:591_5": "upari ekavīsatiyā bhikkhūnaṃ okāso atthi,",
  "tika-vin05t:591_6": "heṭṭhā natthi,",
  "tika-vin05t:591_7": "tassupari baddhā sīmā heṭṭhā na otarati.",
  "tika-vin05t:591_8": "Evaṃ mudiṅgasaṇṭhāno vā hotu paṇavasaṇṭhāno vā,",
  "tika-vin05t:591_9": "yassa heṭṭhā vā majjhe vā sīmappamāṇaṃ natthi,",
  "tika-vin05t:591_10": "tassa upari baddhā sīmā heṭṭhā na otarati.",
  "tika-vin05t:591_11": "Yassa pana dve kūṭāni āsanne ṭhitāni,",
  "tika-vin05t:591_12": "ekassapi upari sīmappamāṇaṃ nappahoti,",
  "tika-vin05t:591_13": "tassa kūṭantaraṃ cinitvā vā pūretvā vā ekābaddhaṃ katvā upari sīmā sammannitabbā.",
  "tika-vin05t:591_14": "Eko sappaphaṇasadiso pabbato,",
  "tika-vin05t:591_15": "tassa upari sīmappamāṇassa atthitāya sīmaṃ bandhanti,",
  "tika-vin05t:591_16": "tassa ce heṭṭhā ākāsapabbhāraṃ hoti,",
  "tika-vin05t:591_17": "sīmā na otarati.",
  "tika-vin05t:591_18": "Sace panassa vemajjhe sīmappamāṇo susirapāsāṇo hoti, otarati,",
  "tika-vin05t:591_19": "so ca pāsāṇo sīmaṭṭhoyeva hoti.",
  "tika-vin05t:591_20": "Athāpissa heṭṭhāleṇassa kuṭṭo aggakoṭiṃ āhacca tiṭṭhati, otarati,",
  "tika-vin05t:591_21": "heṭṭhā ca upari ca sīmāyeva hoti.",
  "tika-vin05t:591_22": "Sace pana heṭṭhā uparimassa sīmāparicchedassa pārato antoleṇaṃ hoti,",
  "tika-vin05t:591_23": "bahi sīmā na otarati.",
  "tika-vin05t:591_24": "Athāpi uparimassa sīmāparicchedassa orato bahi leṇaṃ hoti,",
  "tika-vin05t:591_25": "anto sīmā na otarati.",
  "tika-vin05t:591_26": "Athāpi upari sīmāparicchedo khuddako,",
  "tika-vin05t:591_27": "heṭṭhā leṇaṃ mahantaṃ sīmāparicchedamatikkamitvā ṭhitaṃ,",
  "tika-vin05t:591_28": "sīmā upariyeva hoti,",
  "tika-vin05t:591_29": "heṭṭhā na otarati.",
  "tika-vin05t:591_30": "Yadi pana leṇaṃ khuddakaṃ sabbapacchimasīmāparimāṇaṃ,",
  "tika-vin05t:591_31": "upari sīmā mahatī naṃ ajjhottharitvā ṭhitā,",
  "tika-vin05t:591_32": "sīmā otarati.",
  "tika-vin05t:591_33": "Atha leṇaṃ atikhuddakaṃ sīmappamāṇaṃ na hoti,",
  "tika-vin05t:591_34": "sīmā upariyeva hoti,",
  "tika-vin05t:591_35": "heṭṭhā na otarati.",
  "tika-vin05t:591_36": "Sace tato upaḍḍhaṃ bhijjitvā patati,",
  "tika-vin05t:591_37": "sīmappamāṇaṃ cepi hoti,",
  "tika-vin05t:591_38": "bahi patitaṃ asīmā.",
  "tika-vin05t:591_39": "Apatitaṃ pana yadi sīmappamāṇaṃ,",
  "tika-vin05t:591_40": "sīmā hotiyeva.",
  "tika-vin05t:592_0": "Khaṇḍasīmā ca nīcavatthukā hoti,",
  "tika-vin05t:592_1": "taṃ pūretvā uccavatthukaṃ karonti, sīmāyeva.",
  "tika-vin05t:592_2": "Sīmāya gehaṃ karonti,",
  "tika-vin05t:592_3": "sīmaṭṭhakameva hoti.",
  "tika-vin05t:592_4": "Sīmāya pokkharaṇiṃ khaṇanti, sīmāyeva.",
  "tika-vin05t:592_5": "Ogho sīmāmaṇḍalaṃ ottharitvā gacchati,",
  "tika-vin05t:592_6": "sīmāmāḷake aṭṭaṃ bandhitvā kammaṃ kātuṃ vaṭṭati.",
  "tika-vin05t:592_7": "Sīmāya heṭṭhā umaṅganadī hoti,",
  "tika-vin05t:592_8": "iddhimā bhikkhu tattha nisīdati.",
  "tika-vin05t:592_9": "Sace sā nadī paṭhamaṃ gatā,",
  "tika-vin05t:592_10": "sīmā pacchā baddhā,",
  "tika-vin05t:592_11": "kammaṃ na kopeti.",
  "tika-vin05t:592_12": "Atha paṭhamaṃ sīmā baddhā,",
  "tika-vin05t:592_13": "pacchā nadī gatā,",
  "tika-vin05t:592_14": "kammaṃ kopeti,",
  "tika-vin05t:592_15": "heṭṭhāpathavītale ṭhito pana kopetiyeva.",
  "tika-vin05t:593_0": "Sīmāmāḷake vaṭarukkho hoti,",
  "tika-vin05t:593_1": "tassa sākhā vā tato niggatapāroho vā mahāsīmāya pathavītalaṃ vā tatthajātarukkhādīni vā āhacca tiṭṭhati,",
  "tika-vin05t:593_2": "mahāsīmaṃ vā sodhetvā kammaṃ kātabbaṃ,",
  "tika-vin05t:593_3": "te vā sākhāpārohā chinditvā bahiṭṭhakā kātabbā.",
  "tika-vin05t:593_4": "Anāhacca ṭhitasākhādīsu āruḷhabhikkhū hatthapāsaṃ ānetabbā.",
  "tika-vin05t:593_5": "Evaṃ mahāsīmāya jātarukkhassa sākhā vā pāroho vā vuttanayeneva sīmāmāḷake patiṭṭhāti,",
  "tika-vin05t:593_6": "vuttanayeneva sīmaṃ sodhetvā vā kammaṃ kātabbaṃ,",
  "tika-vin05t:593_7": "te vā sākhāpārohā chinditvā bahiṭṭhakā kātabbā.",
  "tika-vin05t:593_8": "Sace māḷake kamme kariyamāne koci bhikkhu māḷakassa anto pavisitvā vehāsaṃ ṭhitasākhāya nisīdati,",
  "tika-vin05t:593_9": "pādā vāssa bhūmigatā honti,",
  "tika-vin05t:593_10": "nivāsanapārupanaṃ vā bhūmiṃ phusati,",
  "tika-vin05t:593_11": "kammaṃ kātuṃ na vaṭṭati.",
  "tika-vin05t:593_12": "Pāde pana nivāsanapārupanañca ukkhipāpetvā kātuṃ kammaṃ vaṭṭati,",
  "tika-vin05t:593_13": "idañca lakkhaṇaṃ purimanayepi veditabbaṃ.",
  "tika-vin05t:593_14": "Ayaṃ pana viseso –",
  "tika-vin05t:593_15": "tatra ukkhipāpetvā kātuṃ na vaṭṭati,",
  "tika-vin05t:593_16": "hatthapāsameva ānetabbo.",
  "tika-vin05t:593_17": "Sace antosīmato pabbato abbhuggacchati,",
  "tika-vin05t:593_18": "tatraṭṭho bhikkhu hatthapāsaṃ ānetabbo.",
  "tika-vin05t:593_19": "Iddhiyā antopabbataṃ paviṭṭhepi eseva nayo.",
  "tika-vin05t:593_20": "Bajjhamānā eva hi sīmā pamāṇarahitaṃ padesaṃ na otarati,",
  "tika-vin05t:593_21": "baddhāya sīmāya jātaṃ yaṃ kiñci yattha katthaci ekasambandhena gataṃ sīmāsaṅkhyameva gacchatīti.",
  "tika-vin05t:594_0": "Tiyojanaparamaṃ pana sīmaṃ sammannantena majjhe ṭhatvā yathā catūsupi disāsu diyaḍḍhadiyaḍḍhayojanaṃ hoti,",
  "tika-vin05t:594_1": "evaṃ sammannitabbā.",
  "tika-vin05t:594_2": "Sace pana majjhe ṭhatvā ekekadisato tiyojanaṃ karonti,",
  "tika-vin05t:594_3": "chayojanaṃ hotīti na vaṭṭati.",
  "tika-vin05t:594_4": "Caturassaṃ vā tikoṇaṃ vā sammannantena yathā koṇato koṇaṃ tiyojanaṃ hoti,",
  "tika-vin05t:594_5": "evaṃ sammannitabbā.",
  "tika-vin05t:594_6": "Sace hi yena kenaci pariyantena kesaggamattampi tiyojanaṃ atikkāmeti,",
  "tika-vin05t:594_7": "āpattiñca āpajjati,",
  "tika-vin05t:594_8": "sīmā ca asīmā hoti.",
  "tika-vin05t:595_0": "164. “Na,",
  "tika-vin05t:595_1": "bhikkhave,",
  "tika-vin05t:595_2": "nadīpārasīmā sammannitabbā,",
  "tika-vin05t:595_3": "yo sammanneyya,",
  "tika-vin05t:595_4": "āpatti dukkaṭassā”ti vacanato nadīpārasīmā na sammannitabbā.",
  "tika-vin05t:595_5": "Yatra pana dhuvanāvā vā dhuvasetu vā abhimukhatittheyeva atthi,",
  "tika-vin05t:595_6": "evarūpaṃ nadīpārasīmaṃ sammannituṃ vaṭṭati.",
  "tika-vin05t:595_7": "“Anujānāmi,",
  "tika-vin05t:595_8": "bhikkhave,",
  "tika-vin05t:595_9": "yatthassa dhuvanāvā vā dhuvasetu vā,",
  "tika-vin05t:595_10": "evarūpaṃ nadīpārasīmaṃ sammannitu”nti hi vuttaṃ.",
  "tika-vin05t:595_11": "Sace dhuvanāvā vā dhuvasetu vā abhimukhatitthe natthi,",
  "tika-vin05t:595_12": "īsakaṃ uddhaṃ abhiruhitvā adho vā orohitvā atthi,",
  "tika-vin05t:595_13": "evampi vaṭṭati.",
  "tika-vin05t:595_14": "Karavikatissatthero pana “gāvutamattabbhantarepi vaṭṭatī”ti āha.",
  "tika-vin05t:596_0": "Imañca pana nadīpārasīmaṃ sammannantena ekasmiñca tīre ṭhatvā uparisote nadītīre nimittaṃ kittetvā tato",
  "tika-vin05t:596_1": "paṭṭhāya attānaṃ parikkhipantena yattakaṃ paricchedaṃ icchati,",
  "tika-vin05t:596_2": "tassa pariyosāne adhosotepi nadītīre nimittaṃ kittetvā paratīre sammukhaṭṭhāne nadītīre nimittaṃ kittetabbaṃ.",
  "tika-vin05t:596_3": "Tato paṭṭhāya yattakaṃ paricchedaṃ icchati,",
  "tika-vin05t:596_4": "tassa vasena yāva uparisote paṭhamaṃ kittitanimittassa sammukhā nadītīre nimittaṃ,",
  "tika-vin05t:596_5": "tāva kittetvā paccāharitvā paṭhamakittitanimittena saddhiṃ ghaṭetabbaṃ.",
  "tika-vin05t:596_6": "Atha sabbanimittānaṃ anto ṭhite bhikkhū hatthapāsagate katvā kammavācāya sīmā sammannitabbā.",
  "tika-vin05t:596_7": "Nadiyā ṭhitā anāgatāpi kammaṃ na kopenti,",
  "tika-vin05t:596_8": "sammutipariyosāne ṭhapetvā nadiṃ nimittānaṃ anto paratīre ca orimatīre ca ekasīmā hoti,",
  "tika-vin05t:596_9": "nadī pana baddhasīmāsaṅkhyaṃ na gacchati.",
  "tika-vin05t:596_10": "Visuṃ nadīsīmā eva hi sā.",
  "tika-vin05t:597_0": "Sace antonadiyaṃ dīpako hoti,",
  "tika-vin05t:597_1": "taṃ antosīmāya kātukāmena purimanayeneva attanā ṭhitatīre nimittāni kittetvā dīpakassa orimante ca pārimante ca nimittaṃ kittetabbaṃ.",
  "tika-vin05t:597_2": "Atha paratīre nadiyā orimatīre nimittassa sammukhaṭṭhāne nimittaṃ kittetvā tato paṭṭhāya purimanayeneva",
  "tika-vin05t:597_3": "yāva uparisote paṭhamaṃ kittitanimittassa sammukhā nimittaṃ,",
  "tika-vin05t:597_4": "tāva kittetabbaṃ.",
  "tika-vin05t:597_5": "Atha dīpakassa pārimante ca orimante ca nimittaṃ kittetvā paccāharitvā paṭhamaṃ kittitanimittena saddhiṃ ghaṭetabbaṃ.",
  "tika-vin05t:597_6": "Atha dvīsu tīresu dīpakesu ca bhikkhū sabbe hatthapāsagate katvā kammavācāya sīmā sammannitabbā,",
  "tika-vin05t:597_7": "nadiyaṃ ṭhitā anāgacchantāpi kammaṃ na kopenti,",
  "tika-vin05t:597_8": "sammutipariyosāne ṭhapetvā nadiṃ nimittānaṃ anto tīradvayañca dīpako ca ekasīmā hoti,",
  "tika-vin05t:597_9": "nadī pana nadīsīmāyeva.",
  "tika-vin05t:598_0": "Sace pana dīpako vihārasīmāparicchedato uddhaṃ vā adho vā adhikataro hoti,",
  "tika-vin05t:598_1": "atha vihārasīmāparicchedanimittassa ujukameva sammukhībhūte dīpakassa orimante nimittaṃ kittetvā tato",
  "tika-vin05t:598_2": "paṭṭhāya dīpakasikharaṃ parikkhipantena puna dīpakassa orimante nimittasammukhe pārimante nimittaṃ kittetabbaṃ.",
  "tika-vin05t:598_3": "Tato paraṃ purimanayeneva paratīre sammukhanimittamādiṃ katvā paratīre nimittāni ca dīpakassa pārimantaorimante",
  "tika-vin05t:598_4": "nimittāni ca kittetvā paṭhamakittitanimittena saddhiṃ ghaṭanā kātabbā.",
  "tika-vin05t:598_5": "Evaṃ kittetvā sammatā sīmā pabbatasaṇṭhānā hoti.",
  "tika-vin05t:598_6": "Sace pana dīpako vihārasīmāparicchedato uddhampi adhopi adhikataro hoti,",
  "tika-vin05t:598_7": "purimanayeneva dīpakassa ubhopi sikharāni parikkhipitvā nimittāni kittentena nimittaghaṭanā kātabbā.",
  "tika-vin05t:598_8": "Evaṃ kittetvā sammatā sīmā mudiṅgasaṇṭhānā hoti.",
  "tika-vin05t:598_9": "Sace dīpako vihārasīmāparicchedassa anto khuddako hoti,",
  "tika-vin05t:598_10": "sabbapaṭhamena nayena dīpake nimittāni kittetabbāni.",
  "tika-vin05t:598_11": "Evaṃ kittetvā sammatā sīmā paṇavasaṇṭhānā hoti.",
  "tika-vin05t:598_12": "Evaṃ tāva sīmābandhanaṃ veditabbaṃ.",
  "tika-vin05t:599_0": "165.",
  "tika-vin05t:599_1": "Evaṃ baddhā pana sīmā kadā asīmā hotīti?",
  "tika-vin05t:599_2": "Yadā saṅgho sīmaṃ samūhanati,",
  "tika-vin05t:599_3": "tadā asīmā hoti.",
  "tika-vin05t:599_4": "Kathaṃ panesā samūhanitabbāti? “Sīmaṃ,",
  "tika-vin05t:599_5": "bhikkhave,",
  "tika-vin05t:599_6": "sammannantena paṭhamaṃ samānasaṃvāsasīmā sammannitabbā,",
  "tika-vin05t:599_7": "pacchā ticīvarena avippavāso sammannitabbo. Sīmaṃ,",
  "tika-vin05t:599_8": "bhikkhave,",
  "tika-vin05t:599_9": "samūhanantena paṭhamaṃ ticīvarena avippavāso samūhantabbo,",
  "tika-vin05t:599_10": "pacchā samānasaṃvāsasīmā samūhantabbā”ti vacanato paṭhamaṃ avippavāso samūhanitabbo,",
  "tika-vin05t:599_11": "pacchā sīmā samūhanitabbāti. Kathaṃ?",
  "tika-vin05t:599_12": "Byattena bhikkhunā paṭibalena saṅgho ñāpetabbo –",
  "tika-vin05t:600_0": "“Suṇātu me, bhante, saṅgho,",
  "tika-vin05t:600_1": "yo so saṅghena ticīvarena avippavāso sammato,",
  "tika-vin05t:600_2": "yadi saṅghassa pattakallaṃ,",
  "tika-vin05t:600_3": "saṅgho taṃ ticīvarena avippavāsaṃ samūhaneyya,",
  "tika-vin05t:600_4": "esā ñatti.",
  "tika-vin05t:601_0": "“Suṇātu me, bhante, saṅgho,",
  "tika-vin05t:601_1": "yo so saṅghena ticīvarena avippavāso sammato,",
  "tika-vin05t:601_2": "saṅgho taṃ ticīrena avippavāsaṃ samūhanati.",
  "tika-vin05t:601_3": "Yassāyasmato khamati etassa ticīvarena avippavāsassa samugghāto,",
  "tika-vin05t:601_4": "so tuṇhassa.",
  "tika-vin05t:601_5": "Yassa nakkhamati,",
  "tika-vin05t:601_6": "so bhāseyya.",
  "tika-vin05t:602_0": "“Samūhato so saṅghena ticīvarena avippavāso, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:603_0": "Evaṃ tāva avippavāso samūhanitabbo.",
  "tika-vin05t:604_0": "“Suṇātu me, bhante, saṅgho,",
  "tika-vin05t:604_1": "yā sā saṅghena sīmā sammatā samānasaṃvāsā ekūposathā,",
  "tika-vin05t:604_2": "yadi saṅghassa pattakallaṃ,",
  "tika-vin05t:604_3": "saṅgho taṃ sīmaṃ samūhaneyya samānasaṃvāsaṃ ekūposathaṃ,",
  "tika-vin05t:604_4": "esā ñatti.",
  "tika-vin05t:605_0": "“Suṇātu me, bhante, saṅgho,",
  "tika-vin05t:605_1": "yā sā saṅghena sīmā sammatā samānasaṃvāsā ekūposathā,",
  "tika-vin05t:605_2": "saṅgho taṃ sīmaṃ samūhanati samānasaṃvāsaṃ ekūposathaṃ.",
  "tika-vin05t:605_3": "Yassāyasmato khamati etissā sīmāya samānasaṃvāsāya ekūposathāya samugghāto,",
  "tika-vin05t:605_4": "so tuṇhassa.",
  "tika-vin05t:605_5": "Yassa nakkhamati,",
  "tika-vin05t:605_6": "so bhāseyya.",
  "tika-vin05t:606_0": "“Samūhatā sā sīmā saṅghena samānasaṃvāsā ekūposathā,",
  "tika-vin05t:606_1": "khamati saṅghassa,",
  "tika-vin05t:606_2": "tasmā tuṇhī,",
  "tika-vin05t:606_3": "evametaṃ dhārayāmī”ti –",
  "tika-vin05t:607_0": "Evaṃ sīmā samūhanitabbā.",
  "tika-vin05t:608_0": "Samūhanantena pana bhikkhunā vattaṃ jānitabbaṃ.",
  "tika-vin05t:608_1": "Tatridaṃ vattaṃ –",
  "tika-vin05t:608_2": "khaṇḍasīmāya ṭhatvā avippavāsasīmā na samūhantabbā,",
  "tika-vin05t:608_3": "tathā avippavāsasīmāya ṭhatvā khaṇḍasīmāpi.",
  "tika-vin05t:608_4": "Khaṇḍasīmāya pana ṭhitena khaṇḍasīmāva samūhanitabbā,",
  "tika-vin05t:608_5": "tathā itarāya ṭhitena itarā.",
  "tika-vin05t:608_6": "Sīmaṃ nāma dvīhi kāraṇehi samūhananti pakatiyā khuddakaṃ puna āvāsavaḍḍhanatthāya mahatiṃ vā kātuṃ,",
  "tika-vin05t:608_7": "pakatiyā mahatiṃ puna aññesaṃ vihārokāsadānatthāya khuddakaṃ vā kātuṃ.",
  "tika-vin05t:608_8": "Tattha sace khaṇḍasīmañca avippavāsasīmañca jānanti,",
  "tika-vin05t:608_9": "samūhanituñceva bandhituñca sakkhissanti.",
  "tika-vin05t:608_10": "Khaṇḍasīmaṃ pana jānantā avippavāsaṃ ajānantāpi samūhanituñceva bandhituñca sakkhissanti.",
  "tika-vin05t:608_11": "Khaṇḍasīmaṃ ajānantā avippavāsaṃyeva jānantā cetiyaṅgaṇabodhiyaṅgaṇaupaosathāgārādīsu nirāsaṅkaṭṭhānesu ṭhatvā appeva nāma samūhanituṃ sakkhissanti,",
  "tika-vin05t:608_12": "paṭibandhituṃ pana na sakkhissanteva.",
  "tika-vin05t:608_13": "Sace bandheyyuṃ,",
  "tika-vin05t:608_14": "sīmāsambhedaṃ katvā vihāraṃ avihāraṃ kareyyuṃ,",
  "tika-vin05t:608_15": "tasmā na samūhanitabbā.",
  "tika-vin05t:608_16": "Ye pana ubhopi na jānanti,",
  "tika-vin05t:608_17": "te neva samūhanituṃ,",
  "tika-vin05t:608_18": "na bandhituṃ sakkhissanti.",
  "tika-vin05t:608_19": "Ayañhi sīmā nāma kammavācāya vā asīmā hoti sāsanantaradhānena vā,",
  "tika-vin05t:608_20": "na ca sakkā sīmaṃ ajānantehi kammavācā kātuṃ,",
  "tika-vin05t:608_21": "tasmā na samūhanitabbā,",
  "tika-vin05t:608_22": "sādhukaṃ pana ñatvāyeva samūhanitabbā ceva bandhitabbā cāti.",
  "tika-vin05t:608_23": "Ayaṃ tāva baddhasīmāya vinicchayo.",
  "tika-vin05t:609_0": "166.",
  "tika-vin05t:609_1": "Abaddhasīmā pana gāmasīmā sattabbhantarasīmā udakukkhepasīmāti tividhā.",
  "tika-vin05t:609_2": "Tattha yāvatā ekaṃ gāmakhettaṃ,",
  "tika-vin05t:609_3": "ayaṃ gāmasīmā nāma,",
  "tika-vin05t:609_4": "gāmaggahaṇena cettha nagarampi nigamampi gahitameva hoti.",
  "tika-vin05t:609_5": "Tattha yattake padese tassa tassa gāmassa gāmabhojakā baliṃ labhanti,",
  "tika-vin05t:609_6": "so padeso appo vā hotu mahanto vā,",
  "tika-vin05t:609_7": "gāmasīmātveva saṅkhyaṃ gacchati.",
  "tika-vin05t:609_8": "Nagaranigamasīmāsupi eseva nayo.",
  "tika-vin05t:609_9": "Yampi ekasmiṃyeva gāmakhette ekaṃ padesaṃ “ayaṃ visuṃgāmo hotū”ti paricchinditvā rājā kassaci deti,",
  "tika-vin05t:609_10": "sopi visuṃgāmasīmā hotiyeva,",
  "tika-vin05t:609_11": "tasmā sā ca itarā ca pakatigāmanagaranigamasīmā baddhasīmāsadisāyeva honti,",
  "tika-vin05t:609_12": "kevalaṃ pana ticīvaravippavāsaparihāraṃ na labhanti.",
  "tika-vin05t:610_0": "Agāmake pana araññe samantā sattabbhantarā sattabbhantarasīmā nāma.",
  "tika-vin05t:610_1": "Tattha agāmakaṃ nāma araññaṃ viñjhāṭavīādīsu vā samuddamajjhe vā macchabandhānaṃ agamanapathe dīpakesu labbhati.",
  "tika-vin05t:610_2": "Samantā sattabbhantarāti majjhe ṭhitānaṃ sabbadisāsu sattabbhantarā vinibbedhena cuddasa honti.",
  "tika-vin05t:610_3": "Tattha ekaṃ abbhantaraṃ aṭṭhavīsatihatthappamāṇaṃ hoti.",
  "tika-vin05t:610_4": "Ayañca sīmā parisavasena vaḍḍhati,",
  "tika-vin05t:610_5": "tasmā samantā parisapariyantato paṭṭhāya abbhantaraparicchedo kātabbo.",
  "tika-vin05t:610_6": "Sace pana dve saṅghā visuṃ uposathaṃ karonti,",
  "tika-vin05t:610_7": "dvinnaṃ sattabbhantarānaṃ antare aññamekaṃ abbhantaraṃ upacāratthāya ṭhapetabbaṃ.",
  "tika-vin05t:611_0": "167.",
  "tika-vin05t:611_1": "Yā panesā “sabbā,",
  "tika-vin05t:611_2": "bhikkhave,",
  "tika-vin05t:611_3": "nadī asīmā,",
  "tika-vin05t:611_4": "sabbo samuddo asīmo,",
  "tika-vin05t:611_5": "sabbo jātassaro asīmo”ti evaṃ nadīādīnaṃ baddhasīmabhāvaṃ paṭikkhipitvā puna “nadiyā vā,",
  "tika-vin05t:611_6": "bhikkhave,",
  "tika-vin05t:611_7": "samudde vā jātassare vā yaṃ majjhimassa purisassa samantā udakukkhepā,",
  "tika-vin05t:611_8": "ayaṃ tattha samānasaṃvāsā ekūposathā”ti vuttā,",
  "tika-vin05t:611_9": "ayaṃ udakukkhepasīmā nāma.",
  "tika-vin05t:611_10": "Tattha nadī nadīnimitte vuttalakkhaṇāva,",
  "tika-vin05t:611_11": "samuddopi pākaṭoyeva.",
  "tika-vin05t:611_12": "Yo pana yena kenaci khaṇitvā akato sayaṃjāto sobbho samantato āgatena udakena pūrito tiṭṭhati,",
  "tika-vin05t:611_13": "yattha nadiyaṃ vuttappakāre vassakāle udakaṃ santiṭṭhati,",
  "tika-vin05t:611_14": "ayaṃ jātassaro nāma.",
  "tika-vin05t:611_15": "Yopi nadiṃ vā samuddaṃ vā bhinditvā nikkhantaudakena khato sobbho etaṃ lakkhaṇaṃ pāpuṇāti,",
  "tika-vin05t:611_16": "ayampi jātassaroyeva.",
  "tika-vin05t:611_17": "Etesu nadīādīsu yaṃ ṭhānaṃ thāmamajjhimassa purisassa samantato udakukkhepena paricchinnaṃ,",
  "tika-vin05t:611_18": "ayaṃ udakukkhepasīmā nāma.",
  "tika-vin05t:612_0": "Kathaṃ pana udakukkhepo kātabboti?",
  "tika-vin05t:612_1": "Yathā akkhadhuttā dāruguḷaṃ khipanti,",
  "tika-vin05t:612_2": "evaṃ udakaṃ vā vālukaṃ vā hatthena gahetvā thāmamajjhimena purisena sabbathāmena khipitabbaṃ.",
  "tika-vin05t:612_3": "Yattha evaṃ khittaṃ udakaṃ vā vālukā vā patati,",
  "tika-vin05t:612_4": "ayameko udakukkhepo,",
  "tika-vin05t:612_5": "tassa antohatthapāsaṃ vijahitvā ṭhito kammaṃ kopeti.",
  "tika-vin05t:612_6": "Yāva parisā vaḍḍhati,",
  "tika-vin05t:612_7": "tāva sīmāpi vaḍḍhati,",
  "tika-vin05t:612_8": "parisapariyantato udakukkhepoyeva pamāṇaṃ,",
  "tika-vin05t:612_9": "ayaṃ pana etesaṃ nadīādīnaṃ antoyeva labbhati, na bahi.",
  "tika-vin05t:612_10": "Tasmā nadiyā vā jātassare vā yattakaṃ padesaṃ pakativassakāle catūsu māsesu udakaṃ ottharati,",
  "tika-vin05t:612_11": "samudde yasmiṃ padese pakativīciyo osaritvā saṇṭhahanti,",
  "tika-vin05t:612_12": "tato paṭṭhāya kappiyabhūmi,",
  "tika-vin05t:612_13": "tattha ṭhatvā uposathādikammaṃ kātuṃ vaṭṭati,",
  "tika-vin05t:612_14": "dubbuṭṭhikāle vā gimhe vā nadījātassaresu sukkhesupi sā eva kappiyabhūmi.",
  "tika-vin05t:612_15": "Sace pana sukkhe jātassare vāpiṃ vā khaṇanti,",
  "tika-vin05t:612_16": "vappaṃ vā karonti,",
  "tika-vin05t:612_17": "taṃ ṭhānaṃ gāmakhettaṃ hoti.",
  "tika-vin05t:612_18": "Yā panesā “kappiyabhūmī”ti vuttā,",
  "tika-vin05t:612_19": "tato bahi udakukkhepasīmā na gacchati,",
  "tika-vin05t:612_20": "anto gacchati,",
  "tika-vin05t:612_21": "tasmā tesaṃ anto parisapariyantato paṭṭhāya samantā udakukkhepaparicchedo kātabbo,",
  "tika-vin05t:612_22": "ayamettha saṅkhepo.",
  "tika-vin05t:613_0": "Ayaṃ pana vitthāro –",
  "tika-vin05t:613_1": "sace nadī nātidīghā hoti,",
  "tika-vin05t:613_2": "pabhavato paṭṭhāya yāva mukhadvārā sabbattha saṅgho nisīdati,",
  "tika-vin05t:613_3": "udakukkhepasīmāya kammaṃ natthi,",
  "tika-vin05t:613_4": "sakalāpi nadī etesaṃyeva bhikkhūnaṃ pahoti.",
  "tika-vin05t:613_5": "Yaṃ pana mahāsumattherena vuttaṃ “yojanaṃ pavattamānāyeva nadī,",
  "tika-vin05t:613_6": "tatrāpi upari aḍḍhayojanaṃ pahāya heṭṭhā aḍḍhayojane kammaṃ kātuṃ vaṭṭatī”ti,",
  "tika-vin05t:613_7": "taṃ mahāpadumatthereneva paṭikkhittaṃ.",
  "tika-vin05t:613_8": "Bhagavatā hi “timaṇḍalaṃ paṭicchādetvā yattha katthaci uttarantiyā bhikkhuniyā antaravāsako temiyatī”ti idaṃ nadiyā pamāṇaṃ vuttaṃ,",
  "tika-vin05t:613_9": "na yojanaṃ vā aḍḍhayojanaṃ vā,",
  "tika-vin05t:613_10": "tasmā yā imassa suttassa vasena pubbe vuttalakkhaṇā nadī,",
  "tika-vin05t:613_11": "tassā pabhavato paṭṭhāya saṅghakammaṃ kātuṃ vaṭṭati.",
  "tika-vin05t:613_12": "Sace panettha bahū bhikkhū visuṃ visuṃ kammaṃ karonti,",
  "tika-vin05t:613_13": "sabbehi attano ca aññesañca udakukkhepaparicchedassa antarā añño udakukkhepo sīmantarikatthāya ṭhapetabbo,",
  "tika-vin05t:613_14": "tato adhikaṃ vaṭṭatiyeva,",
  "tika-vin05t:613_15": "ūnaṃ pana na vaṭṭatīti vuttaṃ.",
  "tika-vin05t:613_16": "Jātassarasamuddepi eseva nayo.",
  "tika-vin05t:614_0": "Nadiyā pana “kammaṃ karissāmā”ti gatehi sace nadī paripuṇṇā hoti samatittikā,",
  "tika-vin05t:614_1": "udakasāṭikaṃ nivāsetvā antonadiyaṃyeva kammaṃ kātabbaṃ.",
  "tika-vin05t:614_2": "Sace na sakkonti,",
  "tika-vin05t:614_3": "nāvāyapi ṭhatvā kātabbaṃ.",
  "tika-vin05t:614_4": "Gacchantiyā pana nāvāya kātuṃ na vaṭṭati. Kasmā?",
  "tika-vin05t:614_5": "Udakukkhepamattameva hi sīmā.",
  "tika-vin05t:614_6": "Taṃ nāvā sīghameva atikkamati,",
  "tika-vin05t:614_7": "evaṃ sati aññissā sīmāya ñatti,",
  "tika-vin05t:614_8": "aññissā anusāvanā hoti,",
  "tika-vin05t:614_9": "tasmā nāvaṃ arittena vā ṭhapetvā pāsāṇe vā lambetvā antonadiyaṃ jātarukkhe vā bandhitvā kammaṃ kātabbaṃ.",
  "tika-vin05t:614_10": "Antonadiyaṃ baddhaaṭṭakepi antonadiyaṃ jātarukkhepi ṭhitehi kātuṃ vaṭṭati.",
  "tika-vin05t:614_11": "Sace pana rukkhassa sākhā vā tato nikkhantapāroho vā bahinadītīre vihārasīmāya vā gāmasīmāya vā patiṭṭhito,",
  "tika-vin05t:614_12": "sīmaṃ vā sodhetvā sākhaṃ vā chinditvā kammaṃ kātabbaṃ.",
  "tika-vin05t:614_13": "Bahinadītīre jātarukkhassa antonadiyaṃ paviṭṭhasākhāya vā pārohe vā nāvaṃ bandhitvā kammaṃ kātuṃ na vaṭṭati,",
  "tika-vin05t:614_14": "karontehi sīmā vā sodhetabbā,",
  "tika-vin05t:614_15": "chinditvā vāssa bahipatiṭṭhitabhāvo nāsetabbo.",
  "tika-vin05t:614_16": "Nadītīre pana khāṇukaṃ koṭṭetvā tattha baddhanāvāya na vaṭṭatiyeva.",
  "tika-vin05t:614_17": "Nadiyaṃ setuṃ karonti,",
  "tika-vin05t:614_18": "sace antonadiyaṃyeva setu ca setupādā ca honti,",
  "tika-vin05t:614_19": "setumhi ṭhitehi kammaṃ kātuṃ vaṭṭati.",
  "tika-vin05t:614_20": "Sace pana setu vā setupādā vā bahitīre patiṭṭhitā,",
  "tika-vin05t:614_21": "kammaṃ kātuṃ na vaṭṭati,",
  "tika-vin05t:614_22": "sīmaṃ sodhetvā kātabbaṃ.",
  "tika-vin05t:614_23": "Atha setupādā anto,",
  "tika-vin05t:614_24": "setu pana ubhinnampi tīrānaṃ upariākāse ṭhito, vaṭṭati.",
  "tika-vin05t:615_0": "Antonadiyaṃ pāsāṇo vā dīpako vā hoti,",
  "tika-vin05t:615_1": "tattha yattakaṃ padesaṃ pubbe vuttappakāre pakativassakāle vassānassa catūsu māsesu udakaṃ ottharati,",
  "tika-vin05t:615_2": "so nadīsaṅkhyameva gacchati.",
  "tika-vin05t:615_3": "Ativuṭṭhikāle oghena otthatokāso na gahetabbo.",
  "tika-vin05t:615_4": "So hi gāmasīmāsaṅkhyameva gacchati.",
  "tika-vin05t:615_5": "Nadito mātikaṃ nīharantā nadiyaṃ āvaraṇaṃ karonti,",
  "tika-vin05t:615_6": "taṃ ce ottharitvā vā vinibbijjhitvā vā udakaṃ gacchati,",
  "tika-vin05t:615_7": "sabbattha pavattanaṭṭhāne kammaṃ kātuṃ vaṭṭati.",
  "tika-vin05t:615_8": "Sace pana āvaraṇena vā koṭṭakabandhanena vā sotaṃ pacchindati,",
  "tika-vin05t:615_9": "udakaṃ nappavattati,",
  "tika-vin05t:615_10": "appavattanaṭṭhāne kātuṃ na vaṭṭati,",
  "tika-vin05t:615_11": "āvaraṇamattakepi kātuṃ na vaṭṭati.",
  "tika-vin05t:615_12": "Sace koci āvaraṇappadeso pubbe vuttapāsāṇadīpakappadeso viya udakena ajjhottharīyati,",
  "tika-vin05t:615_13": "tattha vaṭṭati.",
  "tika-vin05t:615_14": "So hi nadīsaṅkhyameva gacchati.",
  "tika-vin05t:615_15": "Nadiṃ vināsetvā taḷākaṃ karonti,",
  "tika-vin05t:615_16": "heṭṭhā pāḷibaddhā udakaṃ āgantvā taḷākaṃ pūretvā tiṭṭhati,",
  "tika-vin05t:615_17": "ettha kammaṃ kātuṃ na vaṭṭati,",
  "tika-vin05t:615_18": "upari pavattanaṭṭhāne heṭṭhā ca chaḍḍitodakaṃ nadiṃ otaritvā sandanaṭṭhānato paṭṭhāya vaṭṭati.",
  "tika-vin05t:615_19": "Deve avassante hemantagimhesu vā sukkhanadiyāpi vaṭṭati,",
  "tika-vin05t:615_20": "nadito nīhaṭamātikāya na vaṭṭati.",
  "tika-vin05t:615_21": "Sace sā kālantarena bhijjitvā nadī hoti, vaṭṭati.",
  "tika-vin05t:615_22": "Kāci nadī uppatitvā gāmanigamasīmaṃ ottharitvā pavattati,",
  "tika-vin05t:615_23": "nadīyeva hoti,",
  "tika-vin05t:615_24": "kammaṃ kātuṃ vaṭṭati.",
  "tika-vin05t:615_25": "Sace pana vihārasīmaṃ ottharati,",
  "tika-vin05t:615_26": "vihārasīmātveva saṅkhyaṃ gacchati.",
  "tika-vin05t:616_0": "Samuddepi kammaṃ karontehi yaṃ padesaṃ uddhaṃ vaḍḍhanaudakaṃ vā pakativīci vā vegena āgantvā ottharati,",
  "tika-vin05t:616_1": "tattha kātuṃ na vaṭṭati.",
  "tika-vin05t:616_2": "Yasmiṃ pana padese pakativīciyo osaritvā saṇṭhahanti,",
  "tika-vin05t:616_3": "so udakantato paṭṭhāya anto samuddo nāma,",
  "tika-vin05t:616_4": "tattha ṭhitehi kammaṃ kātabbaṃ.",
  "tika-vin05t:616_5": "Sace ūmivego bādhati,",
  "tika-vin05t:616_6": "nāvāya vā aṭṭake vā ṭhatvā kātabbaṃ.",
  "tika-vin05t:616_7": "Tesu vinicchayo nadiyaṃ vuttanayeneva veditabbo.",
  "tika-vin05t:616_8": "Samudde piṭṭhipāsāṇo hoti,",
  "tika-vin05t:616_9": "taṃ kadāci ūmiyo āgantvā ottharanti,",
  "tika-vin05t:616_10": "kadāci na ottharanti,",
  "tika-vin05t:616_11": "tattha kammaṃ kātuṃ na vaṭṭati.",
  "tika-vin05t:616_12": "So hi gāmasīmāsaṅkhyameva gacchati.",
  "tika-vin05t:616_13": "Sace pana vīcīsu āgatāsupi anāgatāsupi pakatiudakeneva ottharīyati, vaṭṭati.",
  "tika-vin05t:616_14": "Dīpako vā pabbato vā hoti,",
  "tika-vin05t:616_15": "so ce dūre hoti macchabandhānaṃ agamanapathe,",
  "tika-vin05t:616_16": "araññasīmāsaṅkhyameva gacchati.",
  "tika-vin05t:616_17": "Tesaṃ gamanapariyantassa orato pana gāmasīmāsaṅkhyaṃ gacchati,",
  "tika-vin05t:616_18": "tattha gāmasīmaṃ asodhetvā kammaṃ kātuṃ na vaṭṭati.",
  "tika-vin05t:616_19": "Samuddo gāmasīmaṃ vā nigamasīmaṃ vā ottharitvā tiṭṭhati,",
  "tika-vin05t:616_20": "samuddova hoti,",
  "tika-vin05t:616_21": "tattha kammaṃ kātuṃ vaṭṭati.",
  "tika-vin05t:616_22": "Sace pana vihārasīmaṃ ottharati,",
  "tika-vin05t:616_23": "vihārasīmātveva saṅkhyaṃ gacchati.",
  "tika-vin05t:617_0": "Jātassare kammaṃ karontehi yattha pubbe vuttappakāre vassakāle vasse pacchinnamatte pivituṃ vā hatthapāde vā dhovituṃ udakaṃ na hoti, sukkhati,",
  "tika-vin05t:617_1": "ayaṃ na jātassaro,",
  "tika-vin05t:617_2": "gāmakhettasaṅkhyameva gacchati,",
  "tika-vin05t:617_3": "tattha kammaṃ na kātabbaṃ.",
  "tika-vin05t:617_4": "Yattha pana vuttappakāre vassakāle udakaṃ santiṭṭhati,",
  "tika-vin05t:617_5": "ayameva jātassaro.",
  "tika-vin05t:617_6": "Tassa yattake padese vassānaṃ cātumāse udakaṃ tiṭṭhati,",
  "tika-vin05t:617_7": "tattha kammaṃ kātuṃ vaṭṭati.",
  "tika-vin05t:617_8": "Sace gambhīraṃ udakaṃ,",
  "tika-vin05t:617_9": "aṭṭakaṃ bandhitvā tattha ṭhitehipi jātassarassa antojātarukkhamhi baddhaaṭṭakepi kātuṃ vaṭṭati.",
  "tika-vin05t:617_10": "Piṭṭhipāsāṇadīpakesu panettha nadiyaṃ vuttasadisova vinicchayo.",
  "tika-vin05t:617_11": "Samavassadevakāle pahonakajātassaro pana cepi dubbuṭṭhikakāle vā gimhahemantesu vā sukkhati,",
  "tika-vin05t:617_12": "nirudako hoti,",
  "tika-vin05t:617_13": "tattha saṅghakammaṃ kātuṃ vaṭṭati.",
  "tika-vin05t:617_14": "Yaṃ andhakaṭṭhakathāyaṃ vuttaṃ “sabbo jātassaro sukkho anodako gāmakhettaṃyeva bhajatī”ti,",
  "tika-vin05t:617_15": "taṃ na gahetabbaṃ.",
  "tika-vin05t:617_16": "Sace panettha udakatthāya āvāṭaṃ vā pokkharaṇīādīni vā khaṇanti,",
  "tika-vin05t:617_17": "taṃ ṭhānaṃ ajātassaro hoti,",
  "tika-vin05t:617_18": "gāmasīmāsaṅkhyaṃ gacchati.",
  "tika-vin05t:617_19": "Lābutipusakādivappe katepi eseva nayo.",
  "tika-vin05t:617_20": "Sace pana naṃ pūretvā thalaṃ vā karonti,",
  "tika-vin05t:617_21": "ekasmiṃ disābhāge pāḷiṃ bandhitvā sabbameva naṃ mahātaḷākaṃ vā karonti,",
  "tika-vin05t:617_22": "sabbopi ajātassaro hoti,",
  "tika-vin05t:617_23": "gāmasīmāsaṅkhyaṃ gacchati.",
  "tika-vin05t:617_24": "Loṇīpi jātassarasaṅkhyameva gacchati.",
  "tika-vin05t:617_25": "Vassike cattāro māse udakaṭṭhānokāse kammaṃ kātuṃ vaṭṭatīti.",
  "tika-vin05t:617_26": "Ayaṃ abaddhasīmāya vinicchayo.",
  "tika-vin05t:618_0": "Iti pāḷimuttakavinayavinicchayasaṅgahe",
  "tika-vin05t:619_0": "Sīmāvinicchayakathā samattā.",
  "tika-vin05t:620_0": "25. Uposathapavāraṇāvinicchayakathā",
  "tika-vin05t:621_0": "168.",
  "tika-vin05t:621_1": "Uposathapavāraṇāti ettha divasavasena tayo uposathā cātuddasiko pannarasiko sāmaggīuposathoti.",
  "tika-vin05t:621_2": "Tattha hemantagimhavassānānaṃ tiṇṇaṃ utūnaṃ tatiyasattamapakkhesu dve dve katvā cha cātuddasikā,",
  "tika-vin05t:621_3": "sesā pannarasikāti evaṃ ekasaṃvacchare catuvīsati uposathā.",
  "tika-vin05t:621_4": "Idaṃ tāva pakaticārittaṃ.",
  "tika-vin05t:621_5": "Tathārūpapaccaye sati aññasmimpi cātuddase uposathaṃ kātuṃ vaṭṭati.",
  "tika-vin05t:621_6": "Purimavassaṃvuṭṭhānaṃ pana pubbakattikapuṇṇamā,",
  "tika-vin05t:621_7": "tesaṃyeva sace bhaṇḍanakārakehi upaddutā pavāraṇaṃ paccukkaḍḍhanti,",
  "tika-vin05t:621_8": "atha kattikamāsassa kāḷapakkhacātuddaso vā pacchimakattikapuṇṇamā vā pacchimavassaṃvuṭṭhānañca pacchimakattikapuṇṇamā",
  "tika-vin05t:621_9": "eva vāti ime tayo pavāraṇādivasāpi honti.",
  "tika-vin05t:621_10": "Idampi pakaticārittameva.",
  "tika-vin05t:621_11": "Tathārūpapaccaye sati dvinnaṃ kattikapuṇṇamānaṃ purimesu cātuddasesupi pavāraṇaṃ kātuṃ vaṭṭati.",
  "tika-vin05t:621_12": "Yadā pana kosambakakkhandhake āgatanayena bhinne bhikkhusaṅghe osārite tasmiṃ bhikkhusmiṃ saṅgho tassa vatthussa vūpasamāya saṅghasāmaggiṃ karoti,",
  "tika-vin05t:621_13": "tadā tāvadeva uposatho kātabbo.",
  "tika-vin05t:621_14": "“Pātimokkhaṃ uddisitabba”nti vacanato ṭhapetvā cātuddasapannarase aññopi yo koci divaso uposathadivaso nāma hoti,",
  "tika-vin05t:621_15": "vassaṃvuṭṭhānaṃ pana kattikamāsabbhantare ayameva sāmaggīpavāraṇādivaso nāma hoti.",
  "tika-vin05t:621_16": "Iti imesu tīsu divasesu uposatho kātabbo.",
  "tika-vin05t:621_17": "Karontena pana sace cātuddasiko hoti,",
  "tika-vin05t:621_18": "“ajjuposatho cātuddaso”ti vattabbaṃ.",
  "tika-vin05t:621_19": "Sace sāmaggīuposatho hoti,",
  "tika-vin05t:621_20": "“ajjuposatho sāmaggī”ti vattabbaṃ.",
  "tika-vin05t:621_21": "Pannarasiyaṃ pana pāḷiyaṃ āgatanayeneva “ajjuposatho pannaraso”ti vattabbaṃ.",
  "tika-vin05t:622_0": "169.",
  "tika-vin05t:622_1": "Saṅghe uposatho,",
  "tika-vin05t:622_2": "gaṇe uposatho,",
  "tika-vin05t:622_3": "puggale uposathoti evaṃ kārakavasena aparepi tayo uposathā vuttā,",
  "tika-vin05t:622_4": "kattabbākāravasena pana suttuddeso pārisuddhiuposatho adhiṭṭhānuposathoti aparepi tayo uposathā.",
  "tika-vin05t:622_5": "Tattha suttuddeso nāma “suṇātu me, bhante,",
  "tika-vin05t:622_6": "saṅgho”tiādinā nayena vutto pātimokkhuddeso.",
  "tika-vin05t:622_7": "Ye panitare dve uposathā,",
  "tika-vin05t:622_8": "tesu pārisuddhiuposatho tāva aññesañca santike aññamaññañca ārocanavasena duvidho.",
  "tika-vin05t:622_9": "Tattha yvāyaṃ aññesaṃ santike karīyati,",
  "tika-vin05t:622_10": "sopi pavāritānañca appavāritānañca santike karaṇavasena duvidho.",
  "tika-vin05t:622_11": "Tattha mahāpavāraṇāya pavāritānaṃ santike pacchimikāya upagatena vā anupagatena vā chinnavassena vā cātumāsiniyaṃ",
  "tika-vin05t:622_12": "pana pavāritānaṃ santike anupagatena vā chinnavassena vā kāyasāmaggiṃ datvā “parisuddho ahaṃ bhante,",
  "tika-vin05t:622_13": "parisuddhoti maṃ dhārethā”ti tikkhattuṃ vatvā kātabbo.",
  "tika-vin05t:622_14": "Ṭhapetvā pana pavāraṇādivasaṃ aññasmiṃ kāle āvāsikehi uddiṭṭhamatte pātimokkhe avuṭṭhitāya vā ekaccāya",
  "tika-vin05t:622_15": "vuṭṭhitāya vā sabbāya vā vuṭṭhitāya parisāya ye aññe samasamā vā thokatarā vā āgacchanti,",
  "tika-vin05t:622_16": "tehi tesaṃ santike vuttanayeneva pārisuddhi ārocetabbā.",
  "tika-vin05t:623_0": "Yo panāyaṃ aññamaññaṃ ārocanavasena karīyati,",
  "tika-vin05t:623_1": "so ñattiṃ ṭhapetvā karaṇavasena ca aṭṭhapetvā karaṇavasena ca duvidho.",
  "tika-vin05t:623_2": "Tattha yasmiṃ āvāse tayo bhikkhū viharanti,",
  "tika-vin05t:623_3": "tesu uposathadivase sannipatitesu ekena bhikkhunā “suṇantu me āyasmantā,",
  "tika-vin05t:623_4": "ajjuposatho cātuddaso”ti vā “pannaraso”ti vā vatvā “yadāyasmantānaṃ pattakallaṃ,",
  "tika-vin05t:623_5": "mayaṃ aññamaññaṃ pārisuddhiuposathaṃ kareyyāmā”ti ñattiyā ṭhapitāya therena bhikkhunā ekaṃsaṃ uttarāsaṅgaṃ",
  "tika-vin05t:623_6": "karitvā ukkuṭikaṃ nisīditvā añjaliṃ paggahetvā “parisuddho ahaṃ, āvuso,",
  "tika-vin05t:623_7": "parisuddhoti maṃ dhārethā”ti tikkhattuṃ vattabbaṃ.",
  "tika-vin05t:623_8": "Itarehi “bhante”ti vatvā evameva vattabbaṃ.",
  "tika-vin05t:623_9": "Evaṃ ñattiṃ ṭhapetvā kātabbo.",
  "tika-vin05t:623_10": "Yatra pana dve bhikkhū viharanti,",
  "tika-vin05t:623_11": "tatra ñattiṃ aṭṭhapetvā vuttanayeneva pārisuddhi ārocetabbāti ayaṃ pārisuddhiuposatho.",
  "tika-vin05t:624_0": "Sace pana ekova bhikkhu hoti,",
  "tika-vin05t:624_1": "sabbaṃ pubbakaraṇīyaṃ katvā aññesaṃ anāgamanaṃ ñatvā “ajja me uposatho cātuddaso”ti vā “pannaraso”ti vā vatvā “adhiṭṭhāmī”ti vattabbaṃ.",
  "tika-vin05t:624_2": "Ayaṃ adhiṭṭhānuposathoti evaṃ kattabbākāravasena tayo uposathā veditabbā.",
  "tika-vin05t:624_3": "Ettāvatā nava uposathā dīpitā honti.",
  "tika-vin05t:624_4": "Tesu divasavasena pannarasiko,",
  "tika-vin05t:624_5": "kārakavasena saṅghuposatho,",
  "tika-vin05t:624_6": "kattabbākāravasena suttuddesoti evaṃ tilakkhaṇasampanne uposathe pavattamāne uposathaṃ akatvā tadahuposathe",
  "tika-vin05t:624_7": "aññaṃ abhikkhukaṃ nānāsaṃvāsakehi vā sabhikkhukaṃ āvāsaṃ vā anāvāsaṃ vā vāsatthāya aññatra saṅghena aññatra",
  "tika-vin05t:624_8": "antarāyā gacchantassa dukkaṭaṃ hoti.",
  "tika-vin05t:625_0": "170.",
  "tika-vin05t:625_1": "Uposathakaraṇatthaṃ sannipatite saṅghe bahi uposathaṃ katvā āgatena sannipātaṭṭhānaṃ gantvā kāyasāmaggiṃ adentena chando dātabbo.",
  "tika-vin05t:625_2": "Yopi gilāno vā hoti kiccapasuto vā,",
  "tika-vin05t:625_3": "tenapi pārisuddhiṃ dentena chandopi dātabbo. Kathaṃ?",
  "tika-vin05t:625_4": "Ekassa bhikkhuno santike “chandaṃ dammi,",
  "tika-vin05t:625_5": "chandaṃ me hara,",
  "tika-vin05t:625_6": "chandaṃ me ārocehī”ti ayamattho kāyena vā vācāya vā ubhayena vā viññāpetabbo,",
  "tika-vin05t:625_7": "evaṃ dinno hoti chando.",
  "tika-vin05t:625_8": "Akatuposathena gilānena vā kiccapasutena vā pārisuddhi dātabbā. Kathaṃ?",
  "tika-vin05t:625_9": "Ekassa bhikkhuno santike “pārisuddhiṃ dammi,",
  "tika-vin05t:625_10": "pārisuddhiṃ me hara,",
  "tika-vin05t:625_11": "pārisuddhiṃ me ārocehī”ti ayamattho kāyena vā vācāya vā ubhayena vā viññāpetabbo,",
  "tika-vin05t:625_12": "evaṃ dinnā hoti pārisuddhi.",
  "tika-vin05t:625_13": "Taṃ pana dentena chandopi dātabbo.",
  "tika-vin05t:625_14": "Vuttañhetaṃ bhagavatā “anujānāmi,",
  "tika-vin05t:625_15": "bhikkhave,",
  "tika-vin05t:625_16": "tadahuposathe pārisuddhiṃ dentena chandampi dātuṃ,",
  "tika-vin05t:625_17": "santi saṅghassa karaṇīya”nti.",
  "tika-vin05t:625_18": "Tattha pārisuddhidānaṃ saṅghassapi attanopi uposathakaraṇaṃ sampādeti,",
  "tika-vin05t:625_19": "na avasesaṃ saṅghakiccaṃ,",
  "tika-vin05t:625_20": "chandadānaṃ saṅghasseva uposathakaraṇañca sesakiccañca sampādeti,",
  "tika-vin05t:625_21": "attano panassa uposatho akatoyeva hoti,",
  "tika-vin05t:625_22": "tasmā pārisuddhiṃ dentena chandopi dātabbo.",
  "tika-vin05t:625_23": "Pubbe vuttaṃ pana suddhikacchandaṃ vā pārisuddhiṃ vā imaṃ vā chandapārisuddhiṃ ekena bahūnampi āharituṃ vaṭṭati.",
  "tika-vin05t:625_24": "Sace pana so antarāmagge aññaṃ bhikkhuṃ passitvā yesaṃ tena chando vā pārisuddhi vā gahitā,",
  "tika-vin05t:625_25": "tesañca attano ca chandapārisuddhiṃ deti,",
  "tika-vin05t:625_26": "tasseva āgacchati.",
  "tika-vin05t:625_27": "Itarā pana biḷālasaṅkhalikā chandapārisuddhi nāma hoti,",
  "tika-vin05t:625_28": "sā na āgacchati,",
  "tika-vin05t:625_29": "tasmā sayameva sannipātaṭṭhānaṃ gantvā ārocetabbaṃ.",
  "tika-vin05t:625_30": "Sace pana sañcicca nāroceti,",
  "tika-vin05t:625_31": "dukkaṭaṃ āpajjati,",
  "tika-vin05t:625_32": "chandapārisuddhi pana tasmiṃ hatthapāsaṃ upagatamatteyeva āgatā hoti.",
  "tika-vin05t:626_0": "171.",
  "tika-vin05t:626_1": "Pārivāsiyena pana chandadānena yaṃ kiñci saṅghakammaṃ kātuṃ na vaṭṭati.",
  "tika-vin05t:626_2": "Tattha catubbidhaṃ pārivāsiyaṃ parisapārivāsiyaṃ rattipārivāsiyaṃ chandapārivāsiyaṃ ajjhāsayapārivāsiyanti.",
  "tika-vin05t:626_3": "Tesu parisapārivāsiyaṃ nāma bhikkhū kenacideva karaṇīyena sannipatitā honti,",
  "tika-vin05t:626_4": "atha megho vā uṭṭheti,",
  "tika-vin05t:626_5": "ussāraṇā vā karīyati,",
  "tika-vin05t:626_6": "manussā vā ajjhottharantā āgacchanti,",
  "tika-vin05t:626_7": "bhikkhū “anokāsā mayaṃ,",
  "tika-vin05t:626_8": "aññattha gacchāmā”ti chandaṃ avissajjetvāva uṭṭhahanti.",
  "tika-vin05t:626_9": "Idaṃ parisapārivāsiyaṃ.",
  "tika-vin05t:626_10": "Kiñcāpi parisapārivāsiyaṃ,",
  "tika-vin05t:626_11": "chandassa pana avissaṭṭhattā kammaṃ kātuṃ vaṭṭati.",
  "tika-vin05t:627_0": "Puna bhikkhū “uposathādīni karissāmā”ti rattiṃ sannipatitvā “yāva sabbe sannipatanti,",
  "tika-vin05t:627_1": "tāva dhammaṃ suṇissāmā”ti ekaṃ ajjhesanti,",
  "tika-vin05t:627_2": "tasmiṃ dhammakathaṃ kathenteyeva aruṇo uggacchati.",
  "tika-vin05t:627_3": "Sace “cātuddasikaṃ uposathaṃ karissāmā”ti nisinnā,",
  "tika-vin05t:627_4": "pannarasoti kātuṃ vaṭṭati.",
  "tika-vin05t:627_5": "Sace pannarasikaṃ kātuṃ nisinnā,",
  "tika-vin05t:627_6": "pāṭipade anuposathe uposathaṃ kātuṃ na vaṭṭati,",
  "tika-vin05t:627_7": "aññaṃ pana saṅghakiccaṃ kātuṃ vaṭṭati.",
  "tika-vin05t:627_8": "Idaṃ rattipārivāsiyaṃ nāma.",
  "tika-vin05t:628_0": "Puna bhikkhū “kiñcideva abbhānādisaṅghakammaṃ karissāmā”ti nisinnā honti,",
  "tika-vin05t:628_1": "tatreko nakkhattapāṭhako bhikkhu evaṃ vadati “ajja nakkhattaṃ dāruṇaṃ,",
  "tika-vin05t:628_2": "mā imaṃ karothā”ti.",
  "tika-vin05t:628_3": "Te tassa vacanena chandaṃ vissajjetvā tattheva nisinnā honti.",
  "tika-vin05t:628_4": "Athañño āgantvā “nakkhattaṃ patimānentaṃ,",
  "tika-vin05t:628_5": "attho bālaṃ upaccagā”ti vatvā “kiṃ nakkhattena,",
  "tika-vin05t:628_6": "karothā”ti vadati.",
  "tika-vin05t:628_7": "Idaṃ chandapārivāsiyañceva ajjhāsayapārivāsiyañca.",
  "tika-vin05t:628_8": "Etasmiṃ pārivāsiye puna chandapārisuddhiṃ anānetvā kammaṃ kātuṃ na vaṭṭati.",
  "tika-vin05t:629_0": "172.",
  "tika-vin05t:629_1": "Sace koci bhikkhu gilāno na sakkoti chandapārisuddhiṃ dātuṃ,",
  "tika-vin05t:629_2": "so mañcena vā pīṭhena vā saṅghamajjhaṃ ānetabbo.",
  "tika-vin05t:629_3": "Sace gilānupaṭṭhākānaṃ bhikkhūnaṃ evaṃ hoti “sace kho mayaṃ gilānaṃ ṭhānā cāvessāma,",
  "tika-vin05t:629_4": "ābādho vā abhivaḍḍhissati,",
  "tika-vin05t:629_5": "kālakiriyā vā bhavissatī”ti,",
  "tika-vin05t:629_6": "na so bhikkhu ṭhānā cāvetabbo,",
  "tika-vin05t:629_7": "saṅghena tattha gantvā uposatho kātabbo.",
  "tika-vin05t:629_8": "Sace bahū tādisā gilānā honti,",
  "tika-vin05t:629_9": "saṅghena paṭipāṭiyā ṭhatvā sabbe hatthapāse kātabbā.",
  "tika-vin05t:629_10": "Sace dūre honti,",
  "tika-vin05t:629_11": "saṅgho nappahoti,",
  "tika-vin05t:629_12": "taṃ divasaṃ uposatho na kātabbo.",
  "tika-vin05t:629_13": "Na tveva vaggena saṅghena uposatho kātabbo,",
  "tika-vin05t:629_14": "kareyya ce, dukkaṭaṃ.",
  "tika-vin05t:630_0": "Sace ekasmiṃ vihāre catūsu bhikkhūsu vasantesu ekassa chandapārisuddhiṃ āharitvā tayo pārisuddhiuposathaṃ karonti,",
  "tika-vin05t:630_1": "tīsu vā vasantesu ekassa chandapārisuddhiṃ āharitvā dve pātimokkhaṃ uddisanti,",
  "tika-vin05t:630_2": "adhammena vaggaṃ uposathakammaṃ hoti.",
  "tika-vin05t:630_3": "Sace pana cattāropi sannipatitvā pārisuddhiuposathaṃ karonti,",
  "tika-vin05t:630_4": "tayo vā dve vā pātimokkhaṃ uddisanti,",
  "tika-vin05t:630_5": "adhammena samaggaṃ nāma hoti.",
  "tika-vin05t:630_6": "Sace catūsu janesu ekassa pārisuddhiṃ āharitvā tayo pātimokkhaṃ uddisanti,",
  "tika-vin05t:630_7": "tīsu vā janesu ekassa pārisuddhiṃ āharitvā dve pārisuddhiuposathaṃ karonti,",
  "tika-vin05t:630_8": "dhammena vaggaṃ nāma hoti.",
  "tika-vin05t:630_9": "Sace pana cattāro ekattha vasantā sabbe sannipatitvā pātimokkhaṃ uddisanti,",
  "tika-vin05t:630_10": "tayo pārisuddhiuposathaṃ karonti,",
  "tika-vin05t:630_11": "dve aññamaññaṃ pārisuddhiuposathaṃ karonti,",
  "tika-vin05t:630_12": "dhammena samaggaṃ nāma hoti.",
  "tika-vin05t:631_0": "173.",
  "tika-vin05t:631_1": "Pavāraṇākammesu pana sace ekasmiṃ vihāre pañcasu bhikkhūsu vasantesu ekassa pavāraṇaṃ āharitvā cattāro gaṇañattiṃ ṭhapetvā pavārenti,",
  "tika-vin05t:631_2": "catūsu vā tīsu vā vasantesu ekassa pavāraṇaṃ āharitvā tayo vā dve vā saṅghañattiṃ ṭhapetvā pavārenti,",
  "tika-vin05t:631_3": "sabbametaṃ adhammena vaggaṃ pavāraṇākammaṃ.",
  "tika-vin05t:631_4": "Sace pana sabbepi pañca janā ekato sannipatitvā gaṇañattiṃ ṭhapetvā pavārenti,",
  "tika-vin05t:631_5": "cattāro vā tayo vā dve vā vasantā ekato sannipatitvā saṅghañattiṃ ṭhapetvā pavārenti,",
  "tika-vin05t:631_6": "sabbametaṃ adhammena samaggaṃ pavāraṇākammaṃ.",
  "tika-vin05t:631_7": "Sace pañcasu janesu ekassa pavāraṇaṃ āharitvā cattāro saṅghañattiṃ ṭhapetvā pavārenti,",
  "tika-vin05t:631_8": "catūsu vā tīsu vā ekassa pavāraṇaṃ āharitvā tayo vā dve vā gaṇañattiṃ ṭhapetvā pavārenti,",
  "tika-vin05t:631_9": "sabbametaṃ dhammena vaggaṃ pavāraṇākammaṃ.",
  "tika-vin05t:631_10": "Sace pana sabbepi pañca janā ekato sannipatitvā saṅghañattiṃ ṭhapetvā pavārenti,",
  "tika-vin05t:631_11": "cattāro vā tayo vā ekato sannipatitvā gaṇañattiṃ ṭhapetvā pavārenti,",
  "tika-vin05t:631_12": "dve aññamaññaṃ pavārenti,",
  "tika-vin05t:631_13": "ekako vasanto adhiṭṭhānapavāraṇaṃ karoti,",
  "tika-vin05t:631_14": "sabbametaṃ dhammena samaggaṃ nāma pavāraṇākammanti.",
  "tika-vin05t:632_0": "Ettha sace cātuddasikā hoti,",
  "tika-vin05t:632_1": "“ajja me pavāraṇā cātuddasī”ti,",
  "tika-vin05t:632_2": "sace pannarasikā,",
  "tika-vin05t:632_3": "“ajja me pavāraṇā pannarasī”ti evaṃ adhiṭṭhātabbaṃ.",
  "tika-vin05t:632_4": "Pavāraṇaṃ dentena pana “pavāraṇaṃ dammi,",
  "tika-vin05t:632_5": "pavāraṇaṃ me hara,",
  "tika-vin05t:632_6": "mamatthāya pavārehī”ti kāyena vā vācāya vā kāyavācāhi vā ayamattho viññāpetabbo.",
  "tika-vin05t:632_7": "Evaṃ dinnāya pavāraṇāya pavāraṇāhārakena saṅghaṃ upasaṅkamitvā evaṃ pavāretabbaṃ “tisso, bhante,",
  "tika-vin05t:632_8": "bhikkhu saṅghaṃ pavāreti diṭṭhena vā sutena vā parisaṅkāya vā,",
  "tika-vin05t:632_9": "vadatu taṃ, bhante,",
  "tika-vin05t:632_10": "saṅgho anukampaṃ upādāya,",
  "tika-vin05t:632_11": "passanto paṭikarissati.",
  "tika-vin05t:632_12": "Dutiyampi,",
  "tika-vin05t:632_13": "bhante…pe…",
  "tika-vin05t:632_14": "tatiyampi, bhante,",
  "tika-vin05t:632_15": "tisso bhikkhu saṅghaṃ pavāreti…pe…",
  "tika-vin05t:632_16": "paṭikarissatī”ti.",
  "tika-vin05t:632_17": "Sace pana vuḍḍhataro hoti, “āyasmā, bhante,",
  "tika-vin05t:632_18": "tisso”ti vattabbaṃ.",
  "tika-vin05t:632_19": "Evañhi tena tassatthāya pavāritaṃ hoti.",
  "tika-vin05t:632_20": "Pavāraṇaṃ dentena pana chandopi dātabbo,",
  "tika-vin05t:632_21": "chandadānaṃ heṭṭhā vuttanayeneva veditabbaṃ.",
  "tika-vin05t:632_22": "Idhāpi chandadānaṃ avasesakammatthāya.",
  "tika-vin05t:632_23": "Tasmā sace pavāraṇaṃ dento chandaṃ deti,",
  "tika-vin05t:632_24": "vuttanayena āhaṭāya pavāraṇāya tena ca bhikkhunā saṅghena ca pavāritameva hoti.",
  "tika-vin05t:632_25": "Atha pavāraṇameva deti,",
  "tika-vin05t:632_26": "na chandaṃ,",
  "tika-vin05t:632_27": "tassa ca pavāraṇāya ārocitāya saṅghena ca pavārite sabbesaṃ suppavāritaṃ hoti,",
  "tika-vin05t:632_28": "aññaṃ pana kammaṃ kuppati.",
  "tika-vin05t:632_29": "Sace chandameva deti,",
  "tika-vin05t:632_30": "na pavāraṇaṃ,",
  "tika-vin05t:632_31": "saṅghassa pavāraṇā ca sesakammāni ca na kuppanti,",
  "tika-vin05t:632_32": "tena pana bhikkhunā appavāritaṃ hoti,",
  "tika-vin05t:632_33": "pavāraṇādivase pana bahisīmāya pavāraṇaṃ adhiṭṭhahitvā āgatenapi chando dātabbo tena saṅghassa pavāraṇākammaṃ na kuppati.",
  "tika-vin05t:633_0": "Sace purimikāya pañca bhikkhū vassaṃ upagatā,",
  "tika-vin05t:633_1": "pacchimikāyapi pañca,",
  "tika-vin05t:633_2": "purimehi ñattiṃ ṭhapetvā pavārite pacchimehi tesaṃ santike pārisuddhiuposatho kātabbo,",
  "tika-vin05t:633_3": "na ekasmiṃ uposathagge dve ñattiyo ṭhapetabbā.",
  "tika-vin05t:633_4": "Sacepi pacchimikāya upagatā cattāro tayo dve eko vā hoti,",
  "tika-vin05t:633_5": "eseva nayo.",
  "tika-vin05t:633_6": "Atha purimikāya cattāro,",
  "tika-vin05t:633_7": "pacchimikāyapi cattāro tayo dve eko vā,",
  "tika-vin05t:633_8": "eseva nayo.",
  "tika-vin05t:633_9": "Athāpi purimikāya tayo,",
  "tika-vin05t:633_10": "pacchimikāyapi tayo dve eko vā,",
  "tika-vin05t:633_11": "eseva nayo.",
  "tika-vin05t:633_12": "Idañhettha lakkhaṇaṃ.",
  "tika-vin05t:634_0": "Sace purimikāya upagatehi pacchimikāya upagatā thokatarā ceva honti samasamā ca,",
  "tika-vin05t:634_1": "saṅghapavāraṇāya ca gaṇaṃ pūrenti,",
  "tika-vin05t:634_2": "saṅghapavāraṇāvasena ñatti ṭhapetabbā.",
  "tika-vin05t:634_3": "Sace pana pacchimikāya eko hoti,",
  "tika-vin05t:634_4": "tena saddhiṃ te cattāro honti,",
  "tika-vin05t:634_5": "catunnaṃ saṅghañattiṃ ṭhapetvā pavāretuṃ na vaṭṭati.",
  "tika-vin05t:634_6": "Gaṇañattiyā pana so gaṇapūrako hoti,",
  "tika-vin05t:634_7": "tasmā gaṇavasena ñattiṃ ṭhapetvā purimehi pavāretabbaṃ,",
  "tika-vin05t:634_8": "itarena tesaṃ santike pārisuddhiuposatho kātabboti.",
  "tika-vin05t:634_9": "Purimikāya dve,",
  "tika-vin05t:634_10": "pacchimikāya dve vā eko vā eseva nayo.",
  "tika-vin05t:634_11": "Purimikāya eko pacchimikāya ekoti ekena ekassa santike pavāretabbaṃ,",
  "tika-vin05t:634_12": "ekena pārisuddhiuposatho kātabbo.",
  "tika-vin05t:634_13": "Sace purimehi vassūpagatehi pacchā vassūpagatā ekenapi adhikatarā honti,",
  "tika-vin05t:634_14": "paṭhamaṃ pātimokkhaṃ uddisitvā pacchā thokatarehi tesaṃ santike pavāretabbaṃ.",
  "tika-vin05t:635_0": "Kattikāya cātumāsinipavāraṇāya pana sace paṭhamavassūpagatehi mahāpavāraṇāya pavāritehi pacchā upagatā adhikatarā vā samasamā vā honti,",
  "tika-vin05t:635_1": "pavāraṇāñattiṃ ṭhapetvā pavāretabbaṃ.",
  "tika-vin05t:635_2": "Tehi pavārite pacchā itarehi pārisuddhiuposatho kātabbo.",
  "tika-vin05t:635_3": "Atha mahāpavāraṇāyaṃ pavāritā bahū honti,",
  "tika-vin05t:635_4": "pacchā vassūpagatā thokā vā eko vā,",
  "tika-vin05t:635_5": "pātimokkhe uddiṭṭhe pacchā tesaṃ santike tena pavāretabbaṃ.",
  "tika-vin05t:635_6": "Kiṃ panetaṃ pātimokkhaṃ sakalameva uddisitabbaṃ,",
  "tika-vin05t:635_7": "udāhu ekadesampīti?",
  "tika-vin05t:635_8": "Ekadesampi uddisituṃ vaṭṭati.",
  "tika-vin05t:635_9": "Vuttañhetaṃ bhagavatā –",
  "tika-vin05t:636_0": "“Pañcime,",
  "tika-vin05t:636_1": "bhikkhave,",
  "tika-vin05t:636_2": "pātimokkhuddesā,",
  "tika-vin05t:636_3": "nidānaṃ uddisitvā avasesaṃ sutena sāvetabbaṃ,",
  "tika-vin05t:636_4": "ayaṃ paṭhamo pātimokkhuddeso.",
  "tika-vin05t:636_5": "Nidānaṃ uddisitvā cattāri pārājikāni uddisitvā avasesaṃ sutena sāvetabbaṃ,",
  "tika-vin05t:636_6": "ayaṃ dutiyo pātimokkhuddeso.",
  "tika-vin05t:636_7": "Nidānaṃ uddisitvā cattāri pārājikāni uddisitvā terasa saṅghādisese uddisitvā avasesaṃ sutena sāvetabbaṃ,",
  "tika-vin05t:636_8": "ayaṃ tatiyo pātimokkhuddeso.",
  "tika-vin05t:636_9": "Nidānaṃ uddisitvā cattāri pārājikāni uddisitvā terasa saṅghādisese uddisitvā dve aniyate uddisitvā avasesaṃ bhutena sāvetabbaṃ,",
  "tika-vin05t:636_10": "ayaṃ catuttho pātimokkhuddeso.",
  "tika-vin05t:636_11": "Vitthāreneva pañcamo”ti.",
  "tika-vin05t:637_0": "Tattha nidānaṃ uddisitvā avasesaṃ sutena sāvetabbanti “suṇātu me, bhante,",
  "tika-vin05t:637_1": "saṅgho…pe…",
  "tika-vin05t:637_2": "āvikatā hissa phāsu hotī”ti imaṃ nidānaṃ uddisitvā “uddiṭṭhaṃ kho āyasmanto nidānaṃ,",
  "tika-vin05t:637_3": "tatthāyasmante pucchāmi kaccittha parisuddhā.",
  "tika-vin05t:637_4": "Dutiyampi pucchāmi…pe…",
  "tika-vin05t:637_5": "evametaṃ dhārayāmi.",
  "tika-vin05t:637_6": "Sutā kho panāyasmantehi cattāro pārājikā dhammā …pe…",
  "tika-vin05t:637_7": "avivadamānehi sikkhitabba”nti evaṃ avasesaṃ sutena sāvetabbaṃ.",
  "tika-vin05t:637_8": "Etena nayena sesāpi cattāro pātimokkhuddesā veditabbā.",
  "tika-vin05t:638_0": "174.",
  "tika-vin05t:638_1": "“Anujānāmi,",
  "tika-vin05t:638_2": "bhikkhave,",
  "tika-vin05t:638_3": "sati antarāye saṃkhittena pātimokkhaṃ uddisituṃ. Na,",
  "tika-vin05t:638_4": "bhikkhave,",
  "tika-vin05t:638_5": "asati antarāye saṃkhittena pātimokkhaṃ uddisitabbaṃ,",
  "tika-vin05t:638_6": "yo uddiseyya,",
  "tika-vin05t:638_7": "āpatti dukkaṭassā”ti vacanato pana vinā antarāyā saṃkhittena pātimokkhaṃ na uddisitabbaṃ.",
  "tika-vin05t:638_8": "Tatrime antarāyā –",
  "tika-vin05t:638_9": "rājantarāyo corantarāyo agyantarāyo udakantarāyo manussantarāyo amanussantarāyo vāḷantarāyo sarīsapantarāyo jīvitantarāyo brahmacariyantarāyoti.",
  "tika-vin05t:639_0": "Tattha sace bhikkhūsu uposathaṃ karissāmāti nisinnesu rājā āgacchati,",
  "tika-vin05t:639_1": "ayaṃ rājantarāyo.",
  "tika-vin05t:639_2": "Corā āgacchanti,",
  "tika-vin05t:639_3": "ayaṃ corantarāyo.",
  "tika-vin05t:639_4": "Davaḍāho āgacchati,",
  "tika-vin05t:639_5": "āvāse vā aggi uṭṭhāti,",
  "tika-vin05t:639_6": "ayaṃ agyantarāyo.",
  "tika-vin05t:639_7": "Megho vā uṭṭheti,",
  "tika-vin05t:639_8": "ogho vā āgacchati,",
  "tika-vin05t:639_9": "ayaṃ udakantarāyo.",
  "tika-vin05t:639_10": "Bahū manussā āgacchanti,",
  "tika-vin05t:639_11": "ayaṃ manussantarāyo.",
  "tika-vin05t:639_12": "Bhikkhuṃ yakkho gaṇhāti,",
  "tika-vin05t:639_13": "ayaṃ amanussantarāyo.",
  "tika-vin05t:639_14": "Byagghādayo caṇḍamigā āgacchanti,",
  "tika-vin05t:639_15": "ayaṃ vāḷantarāyo.",
  "tika-vin05t:639_16": "Bhikkhuṃ sappādayo ḍaṃsanti,",
  "tika-vin05t:639_17": "ayaṃ sarīsapantarāyo.",
  "tika-vin05t:639_18": "Bhikkhu gilāno vā hoti,",
  "tika-vin05t:639_19": "kālaṃ vā karoti,",
  "tika-vin05t:639_20": "verino vā taṃ māretukāmā gaṇhanti,",
  "tika-vin05t:639_21": "ayaṃ jīvitantarāyo.",
  "tika-vin05t:639_22": "Manussā ekaṃ vā bahū vā bhikkhū brahmacariyā cāvetukāmā gaṇhanti,",
  "tika-vin05t:639_23": "ayaṃ brahmacariyantarāyo.",
  "tika-vin05t:639_24": "Evarūpesu antarāyesu saṃkhittena pātimokkho uddisitabbo,",
  "tika-vin05t:639_25": "paṭhamo vā uddeso uddisitabbo.",
  "tika-vin05t:639_26": "Ādimhi dve tayo cattāro vā.",
  "tika-vin05t:639_27": "Ettha dutiyādīsu uddesesu yasmiṃ apariyosite antarāyo hoti,",
  "tika-vin05t:639_28": "sopi suteneva sāvetabbo.",
  "tika-vin05t:639_29": "Nidānuddese pana aniṭṭhite sutena sāvetabbaṃ nāma natthi.",
  "tika-vin05t:640_0": "Pavāraṇākammepi sati antarāye dvevācikaṃ ekavācikaṃ samānavassikaṃ vā pavāretuṃ vaṭṭati.",
  "tika-vin05t:640_1": "Ettha ñattiṃ ṭhapentenapi “yadi saṅghassa pattakallaṃ,",
  "tika-vin05t:640_2": "saṅgho dvevācikaṃ pavāreyyā”ti vattabbaṃ.",
  "tika-vin05t:640_3": "Ekavācike “ekavācikaṃ pavāreyyā”ti,",
  "tika-vin05t:640_4": "samānavassikepi “samānavassikaṃ pavāreyyā”ti vattabbaṃ.",
  "tika-vin05t:640_5": "Ettha ca bahūpi samānavassā ekato pavāretuṃ labhanti.",
  "tika-vin05t:640_6": "“Suṇātu me, bhante, saṅgho,",
  "tika-vin05t:640_7": "ajja pavāraṇā pannarasī,",
  "tika-vin05t:640_8": "yadi saṅghassa pattakallaṃ,",
  "tika-vin05t:640_9": "saṅgho pavāreyyā”ti imāya pana sabbasaṅgāhikāya ñattiyā ṭhapitāya tevācikaṃ dvevācikaṃ ekavācikañca pavāretuṃ vaṭṭati,",
  "tika-vin05t:640_10": "samānavassikaṃ na vaṭṭati.",
  "tika-vin05t:640_11": "“Tevācikaṃ pavāreyyā”ti vutte pana tevācikameva vaṭṭati,",
  "tika-vin05t:640_12": "aññaṃ na vaṭṭati.",
  "tika-vin05t:640_13": "“Dvevācikaṃ pavāreyyā”ti vutte dvevācikaṃ tevācikañca vaṭṭati,",
  "tika-vin05t:640_14": "ekavācikañca samānavassikañca na vaṭṭati.",
  "tika-vin05t:640_15": "“Ekavācikaṃ pavāreyyā”ti vutte pana ekavācikadvevācikatevācikāni vaṭṭanti,",
  "tika-vin05t:640_16": "samānavassikameva na vaṭṭati.",
  "tika-vin05t:640_17": "“Samānavassika”nti vutte sabbaṃ vaṭṭati.",
  "tika-vin05t:641_0": "175.",
  "tika-vin05t:641_1": "Kena pana pātimokkhaṃ uddisitabbanti?",
  "tika-vin05t:641_2": "“Anujānāmi,",
  "tika-vin05t:641_3": "bhikkhave,",
  "tika-vin05t:641_4": "therādhikaṃ pātimokkha”nti vacanato therena vā pātimokkhaṃ uddisitabbaṃ,",
  "tika-vin05t:641_5": "“anujānāmi,",
  "tika-vin05t:641_6": "bhikkhave,",
  "tika-vin05t:641_7": "yo tattha bhikkhu byatto paṭibalo,",
  "tika-vin05t:641_8": "tassādheyyaṃ pātimokkha”nti vacanato navakatarena vā.",
  "tika-vin05t:641_9": "Ettha ca kiñcāpi navakatarassapi byattassa pātimokkhaṃ anuññātaṃ,",
  "tika-vin05t:641_10": "atha kho ettha ayaṃ adhippāyo –",
  "tika-vin05t:641_11": "sace therassa pañca vā cattāro vā tayo vā pātimokkhuddesā nāgacchanti,",
  "tika-vin05t:641_12": "dve pana akhaṇḍā suvisadā vācuggatā honti,",
  "tika-vin05t:641_13": "therāyattaṃva pātimokkhaṃ.",
  "tika-vin05t:641_14": "Sace pana ettakampi visadaṃ kātuṃ na sakkoti,",
  "tika-vin05t:641_15": "byattassa bhikkhuno āyatthaṃ hoti,",
  "tika-vin05t:641_16": "tasmā sayaṃ vā uddisitabbaṃ,",
  "tika-vin05t:641_17": "añño vā ajjhesitabbo. “Na,",
  "tika-vin05t:641_18": "bhikkhave,",
  "tika-vin05t:641_19": "saṅghamajjhe anajjhiṭṭhena pātimokkhaṃ uddisitabbaṃ,",
  "tika-vin05t:641_20": "yo uddiseyya,",
  "tika-vin05t:641_21": "āpatti dukkaṭassā”ti vacanato anajjhiṭṭhena pātimokkhaṃ na uddisitabbaṃ.",
  "tika-vin05t:641_22": "Na kevalaṃ pātimokkhaṃyeva,",
  "tika-vin05t:641_23": "dhammopi na bhāsitabbo “na,",
  "tika-vin05t:641_24": "bhikkhave,",
  "tika-vin05t:641_25": "saṅghamajjhe anajjhiṭṭhena dhammo bhāsitabbo,",
  "tika-vin05t:641_26": "yo bhāseyya,",
  "tika-vin05t:641_27": "āpatti dukkaṭassā”ti vacanato.",
  "tika-vin05t:642_0": "Ajjhesanā cettha saṅghena sammatadhammajjhesakāyattā vā saṅghatthe rāyattā vā,",
  "tika-vin05t:642_1": "tasmā dhammajjhesake asati saṅghattheraṃ āpucchitvā vā tena yācito vā bhāsituṃ labhati.",
  "tika-vin05t:642_2": "Saṅghattherenapi sace vihāre bahū dhammakathikā honti,",
  "tika-vin05t:642_3": "vārapaṭipāṭiyā vattabbo.",
  "tika-vin05t:642_4": "“Tvaṃ dhammaṃ bhaṇa,",
  "tika-vin05t:642_5": "dhammadānaṃ dehī”ti vā vuttena tīhipi vidhīhi dhammo bhāsitabbo,",
  "tika-vin05t:642_6": "“osārehī”ti vutto pana osāretumeva labhati,",
  "tika-vin05t:642_7": "“kathehī”ti vutto kathetumeva,",
  "tika-vin05t:642_8": "“sarabhaññaṃ bhaṇāhī”ti vutto sarabhaññameva.",
  "tika-vin05t:642_9": "Saṅghattheropi ca uccatare āsane nisinno yācituṃ na labhati.",
  "tika-vin05t:642_10": "Sace upajjhāyo ceva saddhivihāriko ca hoti,",
  "tika-vin05t:642_11": "upajjhāyo ca naṃ uccāsane nisinno “bhaṇā”ti vadati,",
  "tika-vin05t:642_12": "sajjhāyaṃ adhiṭṭhahitvā bhaṇitabbaṃ.",
  "tika-vin05t:642_13": "Sace panettha daharabhikkhū honti,",
  "tika-vin05t:642_14": "“tesaṃ bhaṇāmī”ti bhaṇitabbaṃ.",
  "tika-vin05t:642_15": "Sace vihāre saṅghatthero attanoyeva nissitake bhaṇāpeti,",
  "tika-vin05t:642_16": "aññe madhurabhāṇakepi nājjhesati,",
  "tika-vin05t:642_17": "so aññehi vattabbo – “bhante,",
  "tika-vin05t:642_18": "asukaṃ nāma bhaṇāpemā”ti.",
  "tika-vin05t:642_19": "Sace “bhaṇāpethā”ti vadati,",
  "tika-vin05t:642_20": "tuṇhī vā hoti,",
  "tika-vin05t:642_21": "bhaṇāpetuṃ vaṭṭati.",
  "tika-vin05t:642_22": "Sace pana paṭibāhati,",
  "tika-vin05t:642_23": "na bhaṇāpetabbaṃ.",
  "tika-vin05t:642_24": "Yadi pana anāgateyeva saṅghatthere dhammassavanaṃ āraddhaṃ,",
  "tika-vin05t:642_25": "puna āgate ṭhapetvā āpucchanakiccaṃ natthi.",
  "tika-vin05t:642_26": "Osāretvā pana kathentena āpucchitvā aṭṭhapetvāyeva vā kathetabbaṃ.",
  "tika-vin05t:642_27": "Kathentassa puna āgatepi eseva nayo.",
  "tika-vin05t:643_0": "Upanisinnakathāyampi saṅghattherova sāmī,",
  "tika-vin05t:643_1": "tasmā tena sayaṃ vā kathetabbaṃ,",
  "tika-vin05t:643_2": "añño vā bhikkhu “kathehī”ti vattabbo,",
  "tika-vin05t:643_3": "no ca kho uccatare āsanne nisinnena,",
  "tika-vin05t:643_4": "manussānaṃ pana “bhaṇāhī”ti vattuṃ vaṭṭati.",
  "tika-vin05t:643_5": "Manussā attano jānanakaṃ bhikkhuṃ pucchanti,",
  "tika-vin05t:643_6": "tena theraṃ āpucchitvāpi kathetabbaṃ.",
  "tika-vin05t:643_7": "Sace saṅghatthero “bhante,",
  "tika-vin05t:643_8": "ime pañhaṃ pucchantī”ti puṭṭho “kathehī”ti vā bhaṇati,",
  "tika-vin05t:643_9": "tuṇhī vā hoti,",
  "tika-vin05t:643_10": "kathetuṃ vaṭṭati.",
  "tika-vin05t:643_11": "Antaraghare anumodanādīsupi eseva nayo.",
  "tika-vin05t:643_12": "Sace saṅghatthero “vihāre vā antaraghare vā maṃ anāpucchitvāpi katheyyāsī”ti anujānāti,",
  "tika-vin05t:643_13": "laddhakappiyaṃ hoti,",
  "tika-vin05t:643_14": "sabbattha vattuṃ vaṭṭati.",
  "tika-vin05t:643_15": "Sajjhāyaṃ karontenāpi thero āpucchitabboyeva.",
  "tika-vin05t:643_16": "Ekaṃ āpucchitvā sajjhāyantassa aparo āgacchati,",
  "tika-vin05t:643_17": "puna āpucchanakiccaṃ natthi.",
  "tika-vin05t:643_18": "Sacepi “vissamissāmī”ti ṭhapitassa āgacchati,",
  "tika-vin05t:643_19": "puna ārabhantena āpucchitabbaṃ.",
  "tika-vin05t:643_20": "Saṅghatthere anāgateyeva āraddhaṃ sajjhāyantassāpi eseva nayo.",
  "tika-vin05t:643_21": "Ekena saṅghattherena “maṃ anāpucchāpi yathāsukhaṃ sajjhāyāhī”ti anuññāte yathāsukhaṃ sajjhāyituṃ vaṭṭati,",
  "tika-vin05t:643_22": "aññasmiṃ pana āgate taṃ āpucchitvāva sajjhāyitabbaṃ.",
  "tika-vin05t:644_0": "Yasmiṃ pana vihāre sabbeva bhikkhū bālā honti abyattā na jānanti pātimokkhaṃ uddisituṃ,",
  "tika-vin05t:644_1": "tattha kiṃ kātabbanti?",
  "tika-vin05t:644_2": "Tehi bhikkhūhi eko bhikkhu sāmantā āvāsā sajjukaṃ pāhetabbo “gacchāvuso,",
  "tika-vin05t:644_3": "saṃkhittena vā vitthārena vā pātimokkhaṃ pariyāpuṇitvā āgacchāhī”ti.",
  "tika-vin05t:644_4": "Evañcetaṃ labhetha,",
  "tika-vin05t:644_5": "iccetaṃ kusalaṃ.",
  "tika-vin05t:644_6": "No ce labhetha,",
  "tika-vin05t:644_7": "tehi bhikkhūhi sabbeheva yattha tādisā bhikkhū honti,",
  "tika-vin05t:644_8": "so āvāso uposathakaraṇatthāya anvaḍḍhamāsaṃ gantabbo,",
  "tika-vin05t:644_9": "agacchantānaṃ dukkaṭaṃ.",
  "tika-vin05t:644_10": "Idañca utuvasseyeva,",
  "tika-vin05t:644_11": "vassāne pana purimikāya pātimokkhuddesakena vinā na vassaṃ upagacchitabbaṃ.",
  "tika-vin05t:644_12": "Sace so vassūpagatānaṃ pakkamati vā vibbhamati vā kālaṃ vā karoti,",
  "tika-vin05t:644_13": "aññasmiṃ satiyeva pacchimikāya vasituṃ vaṭṭati,",
  "tika-vin05t:644_14": "asati aññattha gantabbaṃ,",
  "tika-vin05t:644_15": "agacchantānaṃ dukkaṭaṃ.",
  "tika-vin05t:644_16": "Sace pana pacchimikāya pakkamati vā vibbhamati vā kālaṃ vā karoti,",
  "tika-vin05t:644_17": "māsadvayaṃ vasitabbaṃ.",
  "tika-vin05t:645_0": "Yattha pana te bālā bhikkhū viharanti abyattā,",
  "tika-vin05t:645_1": "sace tattha koci bhikkhu āgacchati bahussuto āgatāgamo dhammadharo vinayadharo mātikādharo paṇḍito byatto medhāvī lajjī kukkuccako sikkhākāmo,",
  "tika-vin05t:645_2": "tehi bhikkhūhi so bhikkhu saṅgahetabbo anuggahetabbo upalāpetabbo,",
  "tika-vin05t:645_3": "upaṭṭhāpetabbo cuṇṇena mattikāya dantakaṭṭhena mukhodakena.",
  "tika-vin05t:645_4": "No ce saṅgaheyyuṃ anuggaheyyuṃ upalāpeyyuṃ,",
  "tika-vin05t:645_5": "upaṭṭhāpeyyuṃ cuṇṇena mattikāya dantakaṭṭhena mukhodakena,",
  "tika-vin05t:645_6": "sabbesaṃ dukkaṭaṃ.",
  "tika-vin05t:645_7": "Idha neva therā,",
  "tika-vin05t:645_8": "na daharā muccanti,",
  "tika-vin05t:645_9": "sabbehi vārena upaṭṭhāpetabbo.",
  "tika-vin05t:645_10": "Attano vāre anupaṭṭhahantassa āpatti.",
  "tika-vin05t:645_11": "Tena pana mahātherānaṃ pariveṇasammajjanadantakaṭṭhadānādīni na sāditabbāni,",
  "tika-vin05t:645_12": "evampi sati mahātherehi sāyaṃpātaṃ upaṭṭhānaṃ āgantabbaṃ,",
  "tika-vin05t:645_13": "tena pana tesaṃ āgamanaṃ ñatvā paṭhamataraṃ mahātherānaṃ upaṭṭhānaṃ gantabbaṃ.",
  "tika-vin05t:645_14": "Sacassa saddhiñcarā bhikkhū upaṭṭhākā atthi,",
  "tika-vin05t:645_15": "“mayhaṃ upaṭṭhākā atthi,",
  "tika-vin05t:645_16": "tumhe appossukkā viharathā”ti vattabbaṃ.",
  "tika-vin05t:645_17": "Athāpissa saddhiñcarā natthi,",
  "tika-vin05t:645_18": "tasmiṃyeva vihāre eko vā dve vā vattasampannā vadanti “mayaṃ therassa kattabbaṃ karissāma,",
  "tika-vin05t:645_19": "avasesā phāsu viharantū”ti,",
  "tika-vin05t:645_20": "sabbesaṃ anāpatti.",
  "tika-vin05t:646_0": "176.",
  "tika-vin05t:646_1": "“Yassa siyā āpatti,",
  "tika-vin05t:646_2": "so āvikareyyā”ti ādivacanato na sāpattikena uposatho kātabbo,",
  "tika-vin05t:646_3": "tasmā tadahuposathe āpattiṃ sarantena desetabbā.",
  "tika-vin05t:646_4": "Desentena ca ekaṃ bhikkhuṃ upasaṅkamitvā ekaṃsaṃ uttarāsaṅgaṃ karitvā ukkuṭikaṃ nisīditvā añjaliṃ paggahetvā evaṃ vattabbo “ahaṃ, āvuso,",
  "tika-vin05t:646_5": "itthannāmaṃ āpattiṃ āpanno,",
  "tika-vin05t:646_6": "taṃ paṭidesemī”ti.",
  "tika-vin05t:646_7": "Sace navakataro hoti, “ahaṃ,",
  "tika-vin05t:646_8": "bhante”ti vattabbaṃ.",
  "tika-vin05t:646_9": "“Taṃ paṭidesemī”ti idaṃ pana attano attano anurūpavasena “taṃ tuyhamūle,",
  "tika-vin05t:646_10": "taṃ tumhamūle paṭidesemī”ti vuttepi suvuttameva hoti.",
  "tika-vin05t:646_11": "Paṭiggāhakenapi attano attano anurūpavasena “passatha, bhante,",
  "tika-vin05t:646_12": "taṃ āpattiṃ, passasi, āvuso,",
  "tika-vin05t:646_13": "taṃ āpatti”nti vā vattabbaṃ,",
  "tika-vin05t:646_14": "puna desakena “āma, āvuso, passāmi, āma, bhante,",
  "tika-vin05t:646_15": "passāmī”ti vā vattabbaṃ.",
  "tika-vin05t:646_16": "Puna paṭiggāhakena “āyatiṃ, bhante,",
  "tika-vin05t:646_17": "saṃvareyyātha, āyatiṃ, āvuso,",
  "tika-vin05t:646_18": "saṃvareyyāsī”ti vā vattabbaṃ.",
  "tika-vin05t:646_19": "Evaṃ vutte desakena “sādhu suṭṭhu āvuso saṃvarissāmi,",
  "tika-vin05t:646_20": "sādhu suṭṭhu, bhante,",
  "tika-vin05t:646_21": "saṃvarissāmī”ti vā vattabbaṃ.",
  "tika-vin05t:646_22": "Sace āpattiyā vematiko hoti,",
  "tika-vin05t:646_23": "ekaṃ bhikkhuṃ upasaṅkamitvā ekaṃsaṃ uttarāsaṅgaṃ karitvā ukkuṭikaṃ nisīditvā añjaliṃ paggahetvā evaṃ vattabbo “ahaṃ, āvuso,",
  "tika-vin05t:646_24": "itthannāmāya āpattiyā vematiko,",
  "tika-vin05t:646_25": "yadā nibbematiko bhavissāmi,",
  "tika-vin05t:646_26": "tadā taṃ āpattiṃ paṭikarissāmī”ti vatvā uposatho kātabbo,",
  "tika-vin05t:646_27": "pātimokkhaṃ sotabbaṃ,",
  "tika-vin05t:646_28": "na tveva tappaccayā uposathassa antarāyo kātabbo. “Na,",
  "tika-vin05t:646_29": "bhikkhave,",
  "tika-vin05t:646_30": "sabhāgā āpatti desetabbā,",
  "tika-vin05t:646_31": "yo deseyya,",
  "tika-vin05t:646_32": "āpatti dukkaṭassa. Na,",
  "tika-vin05t:646_33": "bhikkhave,",
  "tika-vin05t:646_34": "sabhāgā āpatti paṭiggahetabbā,",
  "tika-vin05t:646_35": "yo paṭiggaṇheyya,",
  "tika-vin05t:646_36": "āpatti dukkaṭassā”ti vacanato yaṃ dvepi janā vikālabhojanādinā sabhāgavatthunā āpattiṃ āpajjanti,",
  "tika-vin05t:646_37": "evarūpā vatthusabhāgā āpatti neva desetabbā,",
  "tika-vin05t:646_38": "na ca paṭiggahetabbā.",
  "tika-vin05t:646_39": "Vikālabhojanapaccayā āpannaṃ pana āpattisabhāgaṃ anatirittabhojanapaccayā āpannassa santike desetuṃ vaṭṭati.",
  "tika-vin05t:647_0": "Sace pana sabbo saṅgho vikālabhojanādinā sabhāgavatthunā lahukāpattiṃ āpajjati,",
  "tika-vin05t:647_1": "tattha kiṃ kātabbanti?",
  "tika-vin05t:647_2": "Tehi bhikkhūhi eko bhikkhu sāmantā āvāsā sajjukaṃ pāhetabbo “gacchāvuso,",
  "tika-vin05t:647_3": "taṃ āpattiṃ paṭikaritvā āgaccha,",
  "tika-vin05t:647_4": "mayaṃ te santike āpattiṃ paṭikarissāmā”ti.",
  "tika-vin05t:647_5": "Evañcetaṃ labhetha,",
  "tika-vin05t:647_6": "iccetaṃ kusalaṃ.",
  "tika-vin05t:647_7": "No ce labhetha,",
  "tika-vin05t:647_8": "byattena bhikkhunā paṭibalena saṅgho ñāpetabbo –",
  "tika-vin05t:647_9": "“suṇātu me, bhante, saṅgho,",
  "tika-vin05t:647_10": "ayaṃ sabbo saṅgho sabhāgaṃ āpattiṃ āpanno,",
  "tika-vin05t:647_11": "yadā aññaṃ bhikkhuṃ suddhaṃ anāpattikaṃ passissati,",
  "tika-vin05t:647_12": "tadā tassa santike taṃ āpattiṃ paṭikarissatī”ti vatvā uposatho kātabbo.",
  "tika-vin05t:647_13": "Sace pana vematiko hoti,",
  "tika-vin05t:647_14": "“suṇātu me, bhante, saṅgho,",
  "tika-vin05t:647_15": "ayaṃ sabbo saṅgho sabhāgāya āpattiyā vematiko,",
  "tika-vin05t:647_16": "yadā nibbematiko bhavissati,",
  "tika-vin05t:647_17": "tadā taṃ āpattiṃ paṭikarissatī”ti vatvā uposatho kātabbo.",
  "tika-vin05t:647_18": "Sace panettha koci “taṃ sabhāgaṃ āpattiṃ desetuṃ vaṭṭatī”ti maññamāno ekassa santike deseti,",
  "tika-vin05t:647_19": "desitā sudesitāva.",
  "tika-vin05t:647_20": "Aññaṃ pana desanāpaccayā desako paṭiggahaṇapaccayā paṭiggāhako cāti ubhopi dukkaṭaṃ āpajjanti,",
  "tika-vin05t:647_21": "taṃ nānāvatthukaṃ hoti,",
  "tika-vin05t:647_22": "tasmā aññamaññaṃ desetabbaṃ.",
  "tika-vin05t:647_23": "Ettāvatā te nirāpattikā honti,",
  "tika-vin05t:647_24": "tesaṃ santike sesehi sabhāgāpattiyo desetabbā vā ārocetabbā vā.",
  "tika-vin05t:647_25": "Sace te evaṃ akatvā uposathaṃ karonti,",
  "tika-vin05t:647_26": "“pārisuddhiṃ āyasmanto ārocethā”tiādinā nayena sāpattikassa uposathakaraṇe paññattaṃ dukkaṭaṃ āpajjanti.",
  "tika-vin05t:648_0": "Sace koci bhikkhu pātimokkhe uddissamāne āpattiṃ sarati,",
  "tika-vin05t:648_1": "tena bhikkhunā sāmanto bhikkhu evaṃ vattabbo “ahaṃ, āvuso,",
  "tika-vin05t:648_2": "itthannāmaṃ āpattiṃ āpanno,",
  "tika-vin05t:648_3": "ito vuṭṭhahitvā taṃ āpattiṃ paṭikarissāmī”ti.",
  "tika-vin05t:648_4": "Sāmanto ca bhikkhu sabhāgoyeva vattabbo.",
  "tika-vin05t:648_5": "Visabhāgassa hi vuccamāne bhaṇḍanakalahasaṅghabhedādīnipi honti,",
  "tika-vin05t:648_6": "tasmā tassa avatvā “ito vuṭṭhahitvā paṭikarissāmī”ti ābhogaṃ katvā uposatho kātabbo.",
  "tika-vin05t:648_7": "Sace pana koci pātimokkhe uddissamāne āpattiyā vematiko hoti,",
  "tika-vin05t:648_8": "tenapi sabhāgoyeva sāmanto bhikkhu evaṃ vattabbo “ahaṃ, āvuso,",
  "tika-vin05t:648_9": "itthannāmāya āpattiyā vematiko,",
  "tika-vin05t:648_10": "yadā nibbematiko bhavissāmi,",
  "tika-vin05t:648_11": "tadā taṃ āpattiṃ paṭikarissāmī”ti.",
  "tika-vin05t:648_12": "Evañca vatvā uposatho kātabbo,",
  "tika-vin05t:648_13": "pātimokkhaṃ sotabbaṃ,",
  "tika-vin05t:648_14": "na tveva tappaccayā uposathassa antarāyo kātabbo.",
  "tika-vin05t:649_0": "177. “Anujānāmi, bhikkhave, uposathāgāraṃ sammajjitu”nti ādivacanato –",
  "tika-vin05t:650_0": "“Sammajjanī padīpo ca, udakaṃ āsanena ca;",
  "tika-vin05t:651_0": "Uposathassa etāni, pubbakaraṇanti vuccatī”ti. –",
  "tika-vin05t:652_0": "Evaṃ vuttaṃ catubbidhaṃ pubbakaraṇaṃ katvāva uposatho kātabbo.",
  "tika-vin05t:652_1": "Kena pana taṃ kātabbanti?",
  "tika-vin05t:652_2": "“Anujānāmi,",
  "tika-vin05t:652_3": "bhikkhave,",
  "tika-vin05t:652_4": "therena bhikkhunā navaṃ bhikkhuṃ āṇāpetuṃ, na,",
  "tika-vin05t:652_5": "bhikkhave,",
  "tika-vin05t:652_6": "therena āṇattena agilānena na sammajjitabbaṃ,",
  "tika-vin05t:652_7": "yo na sammajjeyya,",
  "tika-vin05t:652_8": "āpatti dukkaṭassā”tiādivacanato yo therena āṇatto,",
  "tika-vin05t:652_9": "tena kātabbaṃ.",
  "tika-vin05t:652_10": "Āṇāpentena ca kiñci kammaṃ karonto vā sadākālameva eko vā bhāranittharaṇako vā sarabhāṇakadhammakathikādīsu",
  "tika-vin05t:652_11": "aññataro vā na uposathāgārasammajjanatthaṃ āṇāpetabbo,",
  "tika-vin05t:652_12": "avasesā pana vārena āṇāpetabbā.",
  "tika-vin05t:652_13": "Sace āṇatto sammuñjaniṃ tāvakālikampi na labhati,",
  "tika-vin05t:652_14": "sākhābhaṅgaṃ kappiyaṃ kāretvā sammajjitabbaṃ,",
  "tika-vin05t:652_15": "tampi alabhantassa laddhakappiyaṃ hoti.",
  "tika-vin05t:653_0": "Āsanapaññāpanatthaṃ āṇattena ca sace uposathāgāre āsanāni natthi,",
  "tika-vin05t:653_1": "saṅghikāvāsato āharitvā paññapetvā puna āharitabbāni,",
  "tika-vin05t:653_2": "āsanesu asati kaṭasārakepi taṭṭikāyopi paññāpetuṃ vaṭṭati,",
  "tika-vin05t:653_3": "taṭṭikāsupi asati sākhābhaṅgāni kappiyaṃ kāretvā paññapetabbāni,",
  "tika-vin05t:653_4": "kappiyakārakaṃ alabhantassa laddhakappiyaṃ hoti.",
  "tika-vin05t:654_0": "Padīpakaraṇatthaṃ āṇāpentena pana “asukasmiṃ nāma okāse telaṃ vā vaṭṭi vā kapallikā vā atthi,",
  "tika-vin05t:654_1": "taṃ gahetvā karohī”ti vattabbo.",
  "tika-vin05t:654_2": "Sace telādīni natthi,",
  "tika-vin05t:654_3": "pariyesitabbāni,",
  "tika-vin05t:654_4": "pariyesitvā alabhantassa laddhakappiyaṃ hoti.",
  "tika-vin05t:654_5": "Apica kapāle aggipi jāletabbo.",
  "tika-vin05t:655_0": "“Chandapārisuddhiutukkhānaṃ, bhikkhugaṇanāca ovādo;",
  "tika-vin05t:656_0": "Uposathassa etāni, pubbakiccanti vuccatī”ti. –",
  "tika-vin05t:657_0": "Evaṃ vuttaṃ pana catubbidhampi pubbakiccaṃ pubbakaraṇato pacchā kātabbaṃ.",
  "tika-vin05t:657_1": "Tampi hi akatvā uposatho na kātabbo.",
  "tika-vin05t:658_0": "178.",
  "tika-vin05t:658_1": "Yadi saṅghassa pattakallaṃ,",
  "tika-vin05t:658_2": "saṅgho uposathaṃ kareyyā”ti vacanato yadā saṅghassa uposathakammaṃ pattakallaṃ hoti,",
  "tika-vin05t:658_3": "tadā taṃ kātabbaṃ,",
  "tika-vin05t:658_4": "pattakallañca nāmetaṃ catūhi aṅgehi saṅgahitaṃ.",
  "tika-vin05t:658_5": "Tenāhu aṭṭhakathācariyā –",
  "tika-vin05t:659_0": "“Uposatho yāvatikā ca bhikkhū kammappattā,",
  "tika-vin05t:660_0": "Sabhāgāpattiyo ca na vijjanti;",
  "tika-vin05t:661_0": "Vajjanīyā ca puggalā tasmiṃ na honti,",
  "tika-vin05t:662_0": "Pattakallanti vuccatī”ti. ;",
  "tika-vin05t:663_0": "Tattha uposathoti tīsu uposathadivasesu aññataradivaso.",
  "tika-vin05t:663_1": "Tasmiñhi sati idaṃ saṅghassa uposathakammaṃ pattakallaṃ nāma hoti, nāsati.",
  "tika-vin05t:663_2": "Yathāha “na ca,",
  "tika-vin05t:663_3": "bhikkhave,",
  "tika-vin05t:663_4": "anuposathe uposatho kātabbo”ti.",
  "tika-vin05t:664_0": "Yāvatikā ca bhikkhū kammappattāti yattakā bhikkhū tassa uposathakammassa pattā yuttā anurūpā sabbantimena paricchedena cattāro pakatattā,",
  "tika-vin05t:664_1": "te ca kho hatthapāsaṃ avijahitvā ekasīmāyaṃ ṭhitā.",
  "tika-vin05t:664_2": "Tesu hi catūsu bhikkhūsu ekasīmāyaṃ hatthapāsaṃ avijahitvā ṭhitesveva taṃ saṅghassa uposathakammaṃ pattakallaṃ nāma hoti,",
  "tika-vin05t:664_3": "na itarathā.",
  "tika-vin05t:664_4": "Yathāha “anujānāmi,",
  "tika-vin05t:664_5": "bhikkhave,",
  "tika-vin05t:664_6": "catunnaṃ pātimokkhaṃ uddisitu”nti.",
  "tika-vin05t:665_0": "Sabhāgāpattiyo ca na vijjantīti ettha yaṃ sabbo saṅgho vikālabhojanādinā sabhāgavatthunā lahukāpattiṃ āpajjati,",
  "tika-vin05t:665_1": "evarūpā vatthusabhāgā sabhāgāti vuccati.",
  "tika-vin05t:665_2": "Etāsu avijjamānāsupi sabhāgāsu vijjamānāsupi pattakallaṃ hotiyeva.",
  "tika-vin05t:666_0": "Vajjanīyā ca puggalā tasmiṃ na hontīti “na,",
  "tika-vin05t:666_1": "bhikkhave,",
  "tika-vin05t:666_2": "sagahaṭṭhāya parisāya pātimokkhaṃ uddisitabba”nti vacanato gahaṭṭho ca, “na,",
  "tika-vin05t:666_3": "bhikkhave,",
  "tika-vin05t:666_4": "bhikkhuniyā nisinnaparisāya pātimokkhaṃ uddisitabba”ntiādinā nayena vuttā bhikkhunī,",
  "tika-vin05t:666_5": "sikkhamānā, sāmaṇero, sāmaṇerī,",
  "tika-vin05t:666_6": "sikkhāpaccakkhātako,",
  "tika-vin05t:666_7": "antimavatthuajjhāpannako,",
  "tika-vin05t:666_8": "āpattiyā adassane ukkhittako,",
  "tika-vin05t:666_9": "āpattiyā appaṭikamme ukkhittako,",
  "tika-vin05t:666_10": "pāpikāya diṭṭhiyā appaṭinissagge ukkhittako, paṇḍako,",
  "tika-vin05t:666_11": "theyyasaṃvāsako,",
  "tika-vin05t:666_12": "titthiyapakkantako,",
  "tika-vin05t:666_13": "tiracchānagato,",
  "tika-vin05t:666_14": "mātughātako,",
  "tika-vin05t:666_15": "pitughātako,",
  "tika-vin05t:666_16": "arahantaghātako,",
  "tika-vin05t:666_17": "bhikkhunīdūsako,",
  "tika-vin05t:666_18": "saṅghabhedako,",
  "tika-vin05t:666_19": "lohituppādako,",
  "tika-vin05t:666_20": "ubhatobyañjanakoti ime vīsati cāti ekavīsati puggalā vajjanīyā nāma.",
  "tika-vin05t:666_21": "Te hatthapāsato bahikaraṇavasena vajjetabbā.",
  "tika-vin05t:666_22": "Etesu hi tividhe ukkhittake sati uposathaṃ karonto saṅgho pācittiyaṃ āpajjati,",
  "tika-vin05t:666_23": "sesesu dukkaṭaṃ,",
  "tika-vin05t:666_24": "ettha ca tiracchānagatoti yassa upasampadā paṭikkhittā.",
  "tika-vin05t:666_25": "Titthiyā gahaṭṭheneva saṅgahitā.",
  "tika-vin05t:666_26": "Etepi hi vajjanīyā.",
  "tika-vin05t:666_27": "Evaṃ pattakallaṃ imehi catūhi aṅgehi saṅgahitanti veditabbaṃ.",
  "tika-vin05t:666_28": "Idañca sabbaṃ pavāraṇākammepi yojetvā dassetabbaṃ. “Na,",
  "tika-vin05t:666_29": "bhikkhave,",
  "tika-vin05t:666_30": "pātimokkhuddesakena sañcicca na sāvetabbaṃ,",
  "tika-vin05t:666_31": "yo na sāveyya,",
  "tika-vin05t:666_32": "āpatti dukkaṭassa.",
  "tika-vin05t:666_33": "Anujānāmi,",
  "tika-vin05t:666_34": "bhikkhave,",
  "tika-vin05t:666_35": "pātimokkhuddesakena vāyamituṃ ‘kathaṃ sāveyya’nti,",
  "tika-vin05t:666_36": "vāyamantassa anāpattī”ti vacanato pātimokkhuddesakena parisaṃ sāvetuṃ vāyamitabbanti.",
  "tika-vin05t:667_0": "Iti pāḷimuttakavinayavinicchayasaṅgahe",
  "tika-vin05t:668_0": "Uposathapavāraṇāvinicchayakathā samattā.",
  "tika-vin05t:669_0": "26. Vassūpanāyikavinicchayakathā",
  "tika-vin05t:670_0": "179.",
  "tika-vin05t:670_1": "Vassūpanāyikāti ettha purimikā pacchimikāti duve vassūpanāyikā.",
  "tika-vin05t:670_2": "Tattha āsāḷhīpuṇṇamāya anantare pāṭipadadivase purimikā upagantabbā,",
  "tika-vin05t:670_3": "pacchimikā pana āsāḷhīpuṇṇamato aparāya puṇṇamāya anantare pāṭipadadivase.",
  "tika-vin05t:670_4": "Upagacchantena ca vihāraṃ paṭijaggitvā pānīyaṃ paribhojanīyaṃ upaṭṭhāpetvā sabbaṃ cetiyavandanādisāmīcikammaṃ",
  "tika-vin05t:670_5": "niṭṭhāpetvā “imasmiṃ vihāre imaṃ temāsaṃ vassaṃ upemī”ti sakiṃ vā dvattikkhattuṃ vā vācaṃ nicchāretvā",
  "tika-vin05t:670_6": "vassaṃ upagantabbaṃ.",
  "tika-vin05t:670_7": "Sacepi “idha vasissāmī”ti ālayo atthi,",
  "tika-vin05t:670_8": "asatiyā pana vassaṃ na upeti,",
  "tika-vin05t:670_9": "gahitasenāsanaṃ suggahitaṃ,",
  "tika-vin05t:670_10": "chinnavasso na hoti,",
  "tika-vin05t:670_11": "pavāretuṃ labhatiyeva.",
  "tika-vin05t:670_12": "Vināpi hi vacībhedaṃ ālayakaraṇamattenapi vassaṃ upagatameva hoti.",
  "tika-vin05t:670_13": "“Idha vassaṃ vasissāmī”ti cittuppādoyevettha ālayo nāma.",
  "tika-vin05t:671_0": "“Na,",
  "tika-vin05t:671_1": "bhikkhave,",
  "tika-vin05t:671_2": "tadahuvassūpanāyikāya vassaṃ anupagantukāmena sañcicca āvāso atikkamitabbo,",
  "tika-vin05t:671_3": "yo atikkameyya,",
  "tika-vin05t:671_4": "āpatti dukkaṭassā”ti vacanato vassūpanāyikadivase vassaṃ anupagantukāmo vihārasīmaṃ atikkamati,",
  "tika-vin05t:671_5": "vihāragaṇanāya dukkaṭaṃ.",
  "tika-vin05t:671_6": "Sace hi taṃ divasaṃ vihārasatassa upacāraṃ okkamitvā atikkamati,",
  "tika-vin05t:671_7": "sataṃ āpattiyo.",
  "tika-vin05t:671_8": "Sace pana vihāraṃ atikkamitvā aññassa vihārassa upacāraṃ anokkamitvāva nivattati,",
  "tika-vin05t:671_9": "ekāva āpatti.",
  "tika-vin05t:671_10": "Kenaci antarāyena purimikaṃ anupagatena pacchimikā upagantabbā.",
  "tika-vin05t:672_0": "“Na,",
  "tika-vin05t:672_1": "bhikkhave,",
  "tika-vin05t:672_2": "asenāsanikena vassaṃ upagantabbaṃ,",
  "tika-vin05t:672_3": "yo upagaccheyya,",
  "tika-vin05t:672_4": "āpatti dukkaṭassā”ti vacanato yassa pañcannaṃ chadanānaṃ aññatarena channaṃ yojitadvārabandhanaṃ senāsanaṃ natthi,",
  "tika-vin05t:672_5": "tena na upagantabbaṃ. “Na,",
  "tika-vin05t:672_6": "bhikkhave,",
  "tika-vin05t:672_7": "chavakuṭikāya vassaṃ upagantabbaṃ,",
  "tika-vin05t:672_8": "yo upagaccheyya,",
  "tika-vin05t:672_9": "āpatti dukkaṭassā”ti ādivacanato chavakuṭikāyaṃ chatte cāṭiyañca upagantuṃ na vaṭṭati.",
  "tika-vin05t:672_10": "Tattha chavakuṭikā nāma ṭaṅkitamañcādibhedā kuṭi.",
  "tika-vin05t:672_11": "Tattheva upagantuṃ na vaṭṭati,",
  "tika-vin05t:672_12": "susāne pana aññaṃ kuṭikaṃ katvā upagantuṃ vaṭṭati,",
  "tika-vin05t:672_13": "chattepi catūsu thambhesu chattaṃ ṭhapetvā āvaraṇaṃ katvā dvāraṃ yojetvā upagantuṃ vaṭṭati,",
  "tika-vin05t:672_14": "chattakuṭi nāmesā hoti.",
  "tika-vin05t:672_15": "Cāṭiyāpi mahantena kapallena chatte vuttanayena kuṭikaṃ katvā upagantuṃ vaṭṭati.",
  "tika-vin05t:673_0": "“Na,",
  "tika-vin05t:673_1": "bhikkhave,",
  "tika-vin05t:673_2": "rukkhasusire vassaṃ upagantabbaṃ,",
  "tika-vin05t:673_3": "yo upagaccheyya,",
  "tika-vin05t:673_4": "āpatti dukkaṭassā”ti vacanato suddhe rukkhasusire upagantuṃ na vaṭṭati,",
  "tika-vin05t:673_5": "mahantassa pana rukkhasusirassa anto padaracchadanaṃ kuṭikaṃ katvā pavisanadvāraṃ yojetvā upagantuṃ vaṭṭati,",
  "tika-vin05t:673_6": "rukkhaṃ chinditvā khāṇukamatthake padaracchadanaṃ kuṭikaṃ katvāpi vaṭṭatiyeva. “Na,",
  "tika-vin05t:673_7": "bhikkhave,",
  "tika-vin05t:673_8": "rukkhaviṭabhiyā”ti ādivacanato suddhe viṭabhimatte upagantuṃ na vaṭṭati,",
  "tika-vin05t:673_9": "mahāviṭape pana aṭṭakaṃ bandhitvā tattha padaracchadanaṃ kuṭikaṃ katvā dvāraṃ yojetvā upagantabbaṃ.",
  "tika-vin05t:674_0": "“Anujānāmi,",
  "tika-vin05t:674_1": "bhikkhave,",
  "tika-vin05t:674_2": "vaje vassaṃ upagantu”ntiādivacanato vaje satthe nāvāyañca upagantuṃ vaṭṭati.",
  "tika-vin05t:674_3": "Tattha vajoti gopālakānaṃ nivāsaṭṭhānaṃ.",
  "tika-vin05t:674_4": "Vaje vuṭṭhite vajena saddhiṃ gatassa vassacchede anāpatti “anujānāmi,",
  "tika-vin05t:674_5": "bhikkhave,",
  "tika-vin05t:674_6": "yena vajo,",
  "tika-vin05t:674_7": "tena gantu”nti vuttattā.",
  "tika-vin05t:674_8": "Satthe vassaṃ upagacchantena pana vassūpanāyikadivase upāsakā vattabbā “kuṭikā laddhuṃ vaṭṭatī”ti.",
  "tika-vin05t:674_9": "Sace karitvā denti,",
  "tika-vin05t:674_10": "tattha pavisitvā “idha vassaṃ upemī”ti tikkhattuṃ vattabbaṃ.",
  "tika-vin05t:674_11": "No ce denti,",
  "tika-vin05t:674_12": "sālāsaṅkhepena ṭhitasakaṭassa heṭṭhā upagantabbaṃ.",
  "tika-vin05t:674_13": "Tampi alabhantena ālayo kātabbo,",
  "tika-vin05t:674_14": "satthe pana vassaṃ upagantuṃ na vaṭṭati.",
  "tika-vin05t:674_15": "Ālayo nāma “idha vassaṃ vasissāmī”ti cittuppādamattaṃ.",
  "tika-vin05t:674_16": "Sace maggappaṭipanneyeva satthe pavāraṇādivaso hoti,",
  "tika-vin05t:674_17": "tattheva pavāretabbaṃ.",
  "tika-vin05t:674_18": "Atha sattho antovasseyeva bhikkhunā patthitaṭṭhānaṃ patvā atikkamati,",
  "tika-vin05t:674_19": "patthitaṭṭhāne vasitvā tattha bhikkhūhi saddhiṃ pavāretabbaṃ.",
  "tika-vin05t:674_20": "Athāpi sattho antovasseyeva antarā ekasmiṃ gāme tiṭṭhati vā vippakirati vā,",
  "tika-vin05t:674_21": "tasmiṃyeva gāme bhikkhūhi saddhiṃ vasitvā pavāretabbaṃ,",
  "tika-vin05t:674_22": "appavāretvā tato paraṃ gantuṃ na vaṭṭati.",
  "tika-vin05t:674_23": "Nāvāya vassaṃ upagacchantenapi kuṭiyaṃyeva upagantabbaṃ,",
  "tika-vin05t:674_24": "pariyesitvā alabhantena ālayo kātabbo.",
  "tika-vin05t:674_25": "Sace antotemāsaṃ nāvā samuddeyeva hoti,",
  "tika-vin05t:674_26": "tattheva pavāretabbaṃ.",
  "tika-vin05t:674_27": "Atha nāvā kūlaṃ labhati,",
  "tika-vin05t:674_28": "ayañca parato gantukāmo hoti,",
  "tika-vin05t:674_29": "gantuṃ na vaṭṭati,",
  "tika-vin05t:674_30": "nāvāya laddhagāmeyeva vasitvā bhikkhūhi saddhiṃ pavāretabbaṃ.",
  "tika-vin05t:674_31": "Sacepi nāvā anutīrameva aññattha gacchati,",
  "tika-vin05t:674_32": "bhikkhu ca paṭhamaṃ laddhagāmeyeva vasitukāmo,",
  "tika-vin05t:674_33": "nāvā gacchatu,",
  "tika-vin05t:674_34": "bhikkhunā tattheva vasitvā bhikkhūhi saddhiṃ pavāretabbaṃ.",
  "tika-vin05t:674_35": "Iti vaje satthe nāvāyanti tīsu ṭhānesu natthi vassacchede āpatti,",
  "tika-vin05t:674_36": "pavāretuñca labhati.",
  "tika-vin05t:675_0": "“Na,",
  "tika-vin05t:675_1": "bhikkhave,",
  "tika-vin05t:675_2": "vassaṃ upagantvā purimaṃ vā temāsaṃ pacchimaṃ vā temāsaṃ avasitvā cārikā pakkamitabbā,",
  "tika-vin05t:675_3": "yo pakkameyya,",
  "tika-vin05t:675_4": "āpatti dukkaṭassā”ti vacanato purimikāya vassaṃ upagatena purimaṃ temāsaṃ,",
  "tika-vin05t:675_5": "pacchimikāya upagatena pacchimaṃ temāsaṃ avasitvā cārikā na pakkamitabbā,",
  "tika-vin05t:675_6": "vassaṃ upagantvā pana aruṇaṃ anuṭṭhāpetvāpi tadaheva sattāhakaraṇīyena pakkamantassapi antosattāhe nivattantassa anāpatti,",
  "tika-vin05t:675_7": "ko pana vādo dvīhatīhaṃ vasitvā sattāhakaraṇīyena pakkamantassa antosattāhe nivattantassa.",
  "tika-vin05t:676_0": "180.",
  "tika-vin05t:676_1": "“Anujānāmi,",
  "tika-vin05t:676_2": "bhikkhave,",
  "tika-vin05t:676_3": "sattannaṃ sattāhakaraṇīyena pahite gantuṃ,",
  "tika-vin05t:676_4": "na tveva appahite.",
  "tika-vin05t:676_5": "Bhikkhussa bhikkhuniyā sikkhamānāya sāmaṇerassa sāmaṇeriyā upāsakassa upāsikāyā”ti vacanato pañcannaṃ",
  "tika-vin05t:676_6": "sahadhammikānaṃ aññatarena saṅghagaṇapuggale uddissa attano vā atthāya vihāraṃ aḍḍhayogaṃ pāsādaṃ hammiyaṃ",
  "tika-vin05t:676_7": "guhaṃ pariveṇaṃ koṭṭhakaṃ upaṭṭhānasālaṃ aggisālaṃ kappiyakuṭiṃ vaccakuṭiṃ caṅkamaṃ caṅkamanasālaṃ udapānaṃ",
  "tika-vin05t:676_8": "udapānasālaṃ jantāgharaṃ jantāgharasālaṃ pokkharaṇiṃ maṇḍapaṃ ārāmaṃ ārāmavatthuṃ vā kāretvā “āgacchantu bhikkhū,",
  "tika-vin05t:676_9": "icchāmi dānañca dātuṃ dhammañca sotuṃ bhikkhū ca passitu”nti evaṃ niddisitvā pesite gantabbaṃ sattāhakaraṇīyena,",
  "tika-vin05t:676_10": "na tveva appahite.",
  "tika-vin05t:676_11": "Upāsako vā upāsikā vā tatheva saṅghagaṇapuggale uddissa vihārādīsu aññataraṃ kāretvā attano vā atthāya",
  "tika-vin05t:676_12": "nivesanasayanigharādīsu aññataraṃ kārāpetvā aññaṃ vā kiccakaraṇīyaṃ niddisitvā gilāno vā hutvā bhikkhūnaṃ",
  "tika-vin05t:676_13": "santike dūtaṃ pahiṇeyya “āgacchantu bhadantā,",
  "tika-vin05t:676_14": "icchāmi dānañca dātuṃ dhammañca sotuṃ bhikkhū ca passitu”nti,",
  "tika-vin05t:676_15": "gantabbaṃ sattāhakaraṇīyena,",
  "tika-vin05t:676_16": "na tveva appahite.",
  "tika-vin05t:677_0": "“Anujānāmi,",
  "tika-vin05t:677_1": "bhikkhave,",
  "tika-vin05t:677_2": "sattannaṃ sattāhakaraṇīyena appahitepi gantuṃ,",
  "tika-vin05t:677_3": "pageva pahite.",
  "tika-vin05t:677_4": "Bhikkhussa bhikkhuniyā sikkhamānāya sāmaṇerassa sāmaṇeriyā mātuyā ca pitussa cā”ti vacanato “gilānānaṃ",
  "tika-vin05t:677_5": "etesaṃ bhikkhuādīnaṃ sahadhammikānaṃ mātāpitūnañca gilānānaṃyeva gilānabhattaṃ vā gilānupaṭṭhākabhattaṃ",
  "tika-vin05t:677_6": "vā bhesajjaṃ vā pariyesissāmi,",
  "tika-vin05t:677_7": "pucchissāmi vā upaṭṭhahissāmi vā”ti iminā kāraṇena appahitepi gantabbaṃ,",
  "tika-vin05t:677_8": "pageva pahite.",
  "tika-vin05t:677_9": "Andhakaṭṭhakathāyaṃ pana “ye mātāpitūnaṃ upaṭṭhākā ñātakā vā aññātakā vā,",
  "tika-vin05t:677_10": "tesampi appahite gantuṃ vaṭṭatī”ti vuttaṃ,",
  "tika-vin05t:677_11": "taṃ neva aṭṭhakathāyaṃ,",
  "tika-vin05t:677_12": "na pāḷiyaṃ vuttaṃ,",
  "tika-vin05t:677_13": "tasmā na gahetabbaṃ.",
  "tika-vin05t:678_0": "Sace pana bhikkhuno bhātā vā añño vā ñātako gilāno hoti,",
  "tika-vin05t:678_1": "so ce bhikkhussa santike dūtaṃ pahiṇeyya “ahaṃ gilāno,",
  "tika-vin05t:678_2": "āgacchatu bhadanto,",
  "tika-vin05t:678_3": "icchāmi bhadantassa āgata”nti,",
  "tika-vin05t:678_4": "gantabbaṃ sattāhakaraṇīyena,",
  "tika-vin05t:678_5": "na tveva appahite.",
  "tika-vin05t:678_6": "Sace ekasmiṃ vihāre bhikkhūhi saddhiṃ vasanto bhikkhubhattiko gilāno hoti,",
  "tika-vin05t:678_7": "so ce bhikkhūnaṃ santike dūtaṃ pahiṇeyya “ahaṃ gilāno,",
  "tika-vin05t:678_8": "āgacchantu bhikkhū,",
  "tika-vin05t:678_9": "icchāmi bhikkhūnaṃ āgata”nti,",
  "tika-vin05t:678_10": "gantabbaṃ sattāhakaraṇīyena,",
  "tika-vin05t:678_11": "na tveva appahite.",
  "tika-vin05t:679_0": "Sace bhikkhussa bhikkhuniyā sikkhamānāya sāmaṇerassa sāmaṇeriyā anabhirati vā kukkuccaṃ vā diṭṭhigataṃ vā uppannaṃ hoti,",
  "tika-vin05t:679_1": "gantabbaṃ sattāhakaraṇīyena appahitepi “anabhiratiṃ vūpakāsessāmi vā vūpakāsāpessāmi vā kumkuccaṃ vinodessāmi",
  "tika-vin05t:679_2": "vā vinodāpessāmi vā diṭṭhigataṃ vivecessāmi vā vivecāpessāmi vā dhammakathaṃ vā karissāmī”ti,",
  "tika-vin05t:679_3": "pageva pahite.",
  "tika-vin05t:679_4": "Sace koci bhikkhu garudhammaṃ ajjhāpanno hoti parivāsāraho mūlāyapaṭikassanāraho mānattāraho abbhānāraho vā,",
  "tika-vin05t:679_5": "appahitepi gantabbaṃ “parivāsadānādīsu ussukkaṃ āpajjissāmi,",
  "tika-vin05t:679_6": "anussāvessāmi,",
  "tika-vin05t:679_7": "gaṇapūrako vā bhavissāmī”ti,",
  "tika-vin05t:679_8": "pageva pahite.",
  "tika-vin05t:679_9": "Bhikkhuniyāpi mānattārahāya mūlāyapaṭikassanārahāya abbhānārahāya vā eseva nayo.",
  "tika-vin05t:679_10": "Sace sāmaṇero upasampajjitukāmo hoti,",
  "tika-vin05t:679_11": "vassaṃ vā pucchitukāmo,",
  "tika-vin05t:679_12": "sikkhamānā vā upasampajjitukāmā hoti,",
  "tika-vin05t:679_13": "sikkhā vāssā kupitā,",
  "tika-vin05t:679_14": "sāmaṇerī vā sikkhā samādiyitukāmā hoti,",
  "tika-vin05t:679_15": "vassaṃ vā pucchitukāmā,",
  "tika-vin05t:679_16": "appahitepi gantabbaṃ,",
  "tika-vin05t:679_17": "pageva pahite.",
  "tika-vin05t:680_0": "Sace bhikkhussa bhikkhuniyā vā saṅgho kammaṃ kātukāmo hoti,",
  "tika-vin05t:680_1": "tajjanīyaṃ vā niyassaṃ vā pabbājanīyaṃ vā paṭisāraṇīyaṃ vā ukkhepanīyaṃ vā,",
  "tika-vin05t:680_2": "appahitepi gantabbaṃ,",
  "tika-vin05t:680_3": "pageva pahite “kiṃ nu kho saṅgho kammaṃ na kareyya,",
  "tika-vin05t:680_4": "lahukāya vā pariṇāmeyyā”ti.",
  "tika-vin05t:680_5": "Sacepi kataṃyeva hoti kammaṃ,",
  "tika-vin05t:680_6": "appahitepi gantabbaṃ “kiṃ nu kho sammā vatteyya,",
  "tika-vin05t:680_7": "lomaṃ pāteyya,",
  "tika-vin05t:680_8": "netthāraṃ vatteyya,",
  "tika-vin05t:680_9": "saṅgho taṃ kammaṃ paṭippassambheyyā”ti.",
  "tika-vin05t:681_0": "181.",
  "tika-vin05t:681_1": "“Anujānāmi,",
  "tika-vin05t:681_2": "bhikkhave,",
  "tika-vin05t:681_3": "saṅghakaraṇīyena gantu”nti vacanato senāsanapaṭibaddhasaṅghakaraṇīyenapi gantuṃ vaṭṭati.",
  "tika-vin05t:681_4": "Ettha hi yaṃ kiñci uposathāgārādīsu senāsanesu cetiyachattavedikādīsu vā kattabbaṃ,",
  "tika-vin05t:681_5": "antamaso bhikkhuno puggalikasenāsanampi sabbaṃ saṅghakaraṇīyamevāti adhippetaṃ,",
  "tika-vin05t:681_6": "tasmā tassa nipphādanatthaṃ dabbasambhārādīni vā āharituṃ vaḍḍhakīpabhutīnaṃ bhattavetanādīni vā dātuṃ gantabbaṃ.",
  "tika-vin05t:681_7": "Apicettha ayampi pāḷimuttakanayo veditabbo –",
  "tika-vin05t:681_8": "dhammassavanatthāya animantitena gantuṃ na vaṭṭati,",
  "tika-vin05t:681_9": "sace ekasmiṃ mahāvāse paṭhamaṃyeva katikā katā hoti “asukadivasaṃ nāma sannipatitabba”nti,",
  "tika-vin05t:681_10": "nimantitoyeva nāma hoti,",
  "tika-vin05t:681_11": "gantuṃ vaṭṭati.",
  "tika-vin05t:681_12": "“Bhaṇḍakaṃ dhovissāmī”ti gantuṃ na vaṭṭati.",
  "tika-vin05t:681_13": "Sace pana ācariyupajjhāyā pahiṇanti, vaṭṭati.",
  "tika-vin05t:681_14": "Nātidūre vihāro hoti,",
  "tika-vin05t:681_15": "“tattha gantvā ajjeva āgamissāmī”ti sampāpuṇituṃ na sakkoti, vaṭṭati.",
  "tika-vin05t:681_16": "Uddesaparipucchādīnaṃ atthāyapi gantuṃ na labhati,",
  "tika-vin05t:681_17": "“ācariyaṃ pana passissāmī”ti gantuṃ labhati.",
  "tika-vin05t:681_18": "Sace naṃ ācariyo “ajja mā gacchā”ti vadati, vaṭṭati,",
  "tika-vin05t:681_19": "upaṭṭhākakulaṃ vā ñātikulaṃ vā dassanāya gantuṃ na labhati.",
  "tika-vin05t:682_0": "Sace bhikkhūsu vassūpagatesu gāmo corehi vuṭṭhāti,",
  "tika-vin05t:682_1": "tattha kiṃ kātabbanti?",
  "tika-vin05t:682_2": "Yena gāmo,",
  "tika-vin05t:682_3": "tena gantabbaṃ.",
  "tika-vin05t:682_4": "Sace gāmo dvidhā bhijjati,",
  "tika-vin05t:682_5": "yattha bahutarā manussā,",
  "tika-vin05t:682_6": "tattha gantabbaṃ.",
  "tika-vin05t:682_7": "Sace bahutarā assaddhā honti appasannā,",
  "tika-vin05t:682_8": "yattha saddhā pasannā,",
  "tika-vin05t:682_9": "tattha gantabbaṃ.",
  "tika-vin05t:682_10": "Ettha ca sace gāmo avidūragato hoti,",
  "tika-vin05t:682_11": "tattha piṇḍāya caritvā vihārameva āgantvā vasitabbaṃ.",
  "tika-vin05t:682_12": "Sace dūraṃ gato,",
  "tika-vin05t:682_13": "sattāhavārena aruṇo uṭṭhāpetabbo,",
  "tika-vin05t:682_14": "na sakkā ce hoti,",
  "tika-vin05t:682_15": "tattheva sabhāgaṭṭhāne vasitabbaṃ.",
  "tika-vin05t:682_16": "Sace manussā yathāpavattāni salākabhattādīni denti,",
  "tika-vin05t:682_17": "“na mayaṃ tasmiṃ vihāre vasimhā”ti vattabbā.",
  "tika-vin05t:682_18": "“Mayaṃ vihārassa vā pāsādassa vā na dema,",
  "tika-vin05t:682_19": "tumhākaṃ dema,",
  "tika-vin05t:682_20": "yattha katthaci vasitvā bhuñjathā”ti vutte pana yathāsukhaṃ bhuñjitabbaṃ,",
  "tika-vin05t:682_21": "tesaṃyeva taṃ pāpuṇāti.",
  "tika-vin05t:682_22": "“Tumhākaṃ vasanaṭṭhāne pāpuṇāpetvā bhuñjathā”ti vutte pana yattha vasanti,",
  "tika-vin05t:682_23": "tattha netvā vassaggena pāpuṇāpetvā bhuñjitabbaṃ.",
  "tika-vin05t:682_24": "Sace pavāritakāle vassāvāsikaṃ denti,",
  "tika-vin05t:682_25": "yadi sattāhavārena aruṇaṃ uṭṭhāpayiṃsu,",
  "tika-vin05t:682_26": "gahetabbaṃ.",
  "tika-vin05t:682_27": "Chinnavassehi pana “na mayaṃ tattha vasimha,",
  "tika-vin05t:682_28": "chinnavassā maya”nti vattabbaṃ.",
  "tika-vin05t:682_29": "Yadi “yesaṃ amhākaṃ senāsanaṃ pāpitaṃ,",
  "tika-vin05t:682_30": "te gaṇhantū”ti vadanti,",
  "tika-vin05t:682_31": "gahetabbaṃ.",
  "tika-vin05t:682_32": "Yaṃ pana “vihāre upanikkhittakaṃ mā vinassī”ti idha āhaṭaṃ cīvarādivebhaṅgiyabhaṇḍaṃ,",
  "tika-vin05t:682_33": "taṃ tattheva gantvā apaloketvā bhājetabbaṃ.",
  "tika-vin05t:682_34": "“Ito ayyānaṃ cattāro paccaye dethā”ti kappiyakārakānaṃ dinne khettavatthuādike tatruppādepi eseva nayo.",
  "tika-vin05t:682_35": "Saṅghikañhi vebhaṅgiyabhaṇḍaṃ antovihāre vā bahisīmāya vā hotu,",
  "tika-vin05t:682_36": "bahisīmāya ṭhitānaṃ apaloketvā bhājetuṃ na vaṭṭati.",
  "tika-vin05t:682_37": "Ubhayattha ṭhitampi pana antosīmāya ṭhitānaṃ apaloketvā bhājetuṃ vaṭṭatiyeva.",
  "tika-vin05t:683_0": "Sace pana vassūpagatā bhikkhū vāḷehi ubbāḷhā honti,",
  "tika-vin05t:683_1": "gaṇhantipi paripātentipi,",
  "tika-vin05t:683_2": "sarīsapehi vā ubbāḷhā honti,",
  "tika-vin05t:683_3": "ḍaṃsantipi paripātentipi,",
  "tika-vin05t:683_4": "corehi vā ubbāḷhā honti,",
  "tika-vin05t:683_5": "vilumpantipi ākoṭentipi,",
  "tika-vin05t:683_6": "pisācehi vā ubbāḷhā honti,",
  "tika-vin05t:683_7": "āvisantipi hanantipi,",
  "tika-vin05t:683_8": "“eseva antarāyo”ti pakkamitabbaṃ,",
  "tika-vin05t:683_9": "natthi vassacchede āpatti.",
  "tika-vin05t:683_10": "Sace gāmo agginā vā daḍḍho hoti,",
  "tika-vin05t:683_11": "udakena vā vuḷho.",
  "tika-vin05t:683_12": "Bhikkhū piṇḍakena kilamanti,",
  "tika-vin05t:683_13": "“eseva antarāyo”ti pakkamitabbaṃ,",
  "tika-vin05t:683_14": "vassacchede anāpatti.",
  "tika-vin05t:683_15": "Senāsanaṃ agginā vā daḍḍhaṃ hoti,",
  "tika-vin05t:683_16": "udakena vā vuḷhaṃ,",
  "tika-vin05t:683_17": "bhikkhū senāsanena kilamanti,",
  "tika-vin05t:683_18": "“eseva antarāyo”ti pakkamitabbaṃ,",
  "tika-vin05t:683_19": "vassacchede anāpatti.",
  "tika-vin05t:683_20": "Sace vassūpagatā bhikkhū na labhanti lūkhassa vā paṇītassa vā bhojanassa yāvadatthaṃ pāripūriṃ,",
  "tika-vin05t:683_21": "“eseva antarāyo”ti pakkamitabbaṃ.",
  "tika-vin05t:683_22": "Sace labhanti lūkhassa vā paṇītassa vā bhojanassa yāvadatthaṃ pāripūriṃ,",
  "tika-vin05t:683_23": "na labhanti sappāyāni bhojanāni,",
  "tika-vin05t:683_24": "“eseva antarāyo”ti pakkamitabbaṃ.",
  "tika-vin05t:683_25": "Sacepi labhanti lūkhassa vā paṇītassa vā bhojanassa yāvadatthaṃ pāripūriṃ,",
  "tika-vin05t:683_26": "labhanti sappāyāni bhojanāni,",
  "tika-vin05t:683_27": "na labhanti sappāyāni bhesajjāni,",
  "tika-vin05t:683_28": "“eseva antarāyo”ti pakkamitabbaṃ.",
  "tika-vin05t:683_29": "Sace labhanti lūkhassa vā paṇītassa vā bhojanassa yāvadatthaṃ pāripūriṃ,",
  "tika-vin05t:683_30": "labhanti sappāyāni bhojanāni,",
  "tika-vin05t:683_31": "labhanti sappāyāni bhesajjāni,",
  "tika-vin05t:683_32": "na labhanti patirūpaṃ upaṭṭhākaṃ,",
  "tika-vin05t:683_33": "“eseva antarāyo”ti pakkamitabbaṃ,",
  "tika-vin05t:683_34": "sabbattha vassacchede anāpatti.",
  "tika-vin05t:684_0": "Sace pana vassūpagataṃ bhikkhuṃ itthī nimanteti “ehi, bhante,",
  "tika-vin05t:684_1": "hiraññaṃ vā te demi,",
  "tika-vin05t:684_2": "suvaṇṇaṃ vā khettaṃ vā vatthuṃ vā gāvuṃ vā gāviṃ vā dāsaṃ vā dāsiṃ vā te demi,",
  "tika-vin05t:684_3": "dhītaraṃ vā te demi bhariyatthāya,",
  "tika-vin05t:684_4": "ahaṃ vā te bhariyā homi,",
  "tika-vin05t:684_5": "aññaṃ vā te bhariyaṃ ānemī”ti,",
  "tika-vin05t:684_6": "tatra ce bhikkhuno evaṃ hoti “lahuparivattaṃ kho cittaṃ vuttaṃ bhagavatā,",
  "tika-vin05t:684_7": "siyāpime brahmacariyassa antarāyo”ti,",
  "tika-vin05t:684_8": "pakkamitabbaṃ,",
  "tika-vin05t:684_9": "natthi vassacchede āpatti.",
  "tika-vin05t:684_10": "Vuttanayeneva vesī vā nimanteti,",
  "tika-vin05t:684_11": "thullakumārī vā nimanteti,",
  "tika-vin05t:684_12": "paṇḍako vā nimanteti,",
  "tika-vin05t:684_13": "ñātakā vā nimantenti,",
  "tika-vin05t:684_14": "rājāno vā nimantenti,",
  "tika-vin05t:684_15": "corā vā nimantenti,",
  "tika-vin05t:684_16": "dhuttā vā nimantenti,",
  "tika-vin05t:684_17": "eseva nayo.",
  "tika-vin05t:684_18": "Sace vassūpagato bhikkhu passati asāmikaṃ nidhiṃ,",
  "tika-vin05t:684_19": "tatra ce bhikkhuno evaṃ hoti “lahuparivattaṃ kho cittaṃ vuttaṃ bhagavatā,",
  "tika-vin05t:684_20": "siyāpi me brahmacariyassa antarāyo”ti,",
  "tika-vin05t:684_21": "pakkamitabbaṃ,",
  "tika-vin05t:684_22": "anāpatti vassacchede.",
  "tika-vin05t:685_0": "Sace vassūpagato bhikkhu passati sambahule bhikkhū saṅghabhedāya parakkamante,",
  "tika-vin05t:685_1": "suṇāti vā “sambahulā bhikkhū saṅghabhedāya parakkamantī”ti,",
  "tika-vin05t:685_2": "tatra ce bhikkhuno evaṃ hoti “garuko kho saṅghabhedo vutto bhagavatā,",
  "tika-vin05t:685_3": "mā mayi sammukhībhūte saṅgho bhijjī”ti,",
  "tika-vin05t:685_4": "pakkamitabbaṃ,",
  "tika-vin05t:685_5": "anāpatti vassacchede.",
  "tika-vin05t:685_6": "Sace vassūpagato bhikkhu suṇāti “asukasmiṃ kira āvāse sambahulā bhikkhū saṅghabhedāya parakkamantī”ti,",
  "tika-vin05t:685_7": "tatra ce bhikkhuno evaṃ hoti “te ca kho me bhikkhū mittā,",
  "tika-vin05t:685_8": "tyāhaṃ vakkhāmi ‘garuko kho, āvuso,",
  "tika-vin05t:685_9": "saṅghabhedo vutto bhagavatā,",
  "tika-vin05t:685_10": "mā āyasmantānaṃ saṅghabhedo ruccitthā’ti,",
  "tika-vin05t:685_11": "karissanti me vacanaṃ sussūsissanti,",
  "tika-vin05t:685_12": "sotaṃ odahissantī”ti,",
  "tika-vin05t:685_13": "pakkamitabbaṃ,",
  "tika-vin05t:685_14": "anāpatti vassacchede,",
  "tika-vin05t:685_15": "bhinne pana saṅghe gantvā karaṇīyaṃ natthi.",
  "tika-vin05t:686_0": "Sace pana koci bhikkhu “imaṃ temāsaṃ idha vassaṃ vasathā”ti vutte paṭissuṇitvā visaṃvādeti, dukkaṭaṃ.",
  "tika-vin05t:686_1": "Na kevalaṃ tasseva paṭissavassa visaṃvāde dukkaṭaṃ,",
  "tika-vin05t:686_2": "“imaṃ temāsaṃ bhikkhaṃ gaṇhatha,",
  "tika-vin05t:686_3": "ubhopi mayaṃ idha vassaṃ vasissāma,",
  "tika-vin05t:686_4": "ekato uddisāpessāmā”ti evamādināpi tassa tassa paṭissavassa visaṃvāde dukkaṭaṃ.",
  "tika-vin05t:686_5": "Tañca kho paṭhamaṃ suddhacittassa pacchā visaṃvādanapaccayā,",
  "tika-vin05t:686_6": "paṭhamampi asuddhacittassa pana paṭissave pācittiyaṃ.",
  "tika-vin05t:686_7": "Visaṃvāde dukkaṭanti pācittiyena saddhiṃ dukkaṭaṃ yujjati.",
  "tika-vin05t:687_0": "182.",
  "tika-vin05t:687_1": "Vassūpagatehi antovasse nibaddhavattaṃ ṭhapetvā vassūpagatā bhikkhū “sammuñjaniyo bandhathā”ti vattabbā.",
  "tika-vin05t:687_2": "Sulabhā ce daṇḍakā ceva salākāyo ca honti,",
  "tika-vin05t:687_3": "ekakena cha pañca muṭṭhisammuñjaniyo dve tisso yaṭṭhisammuñjaniyo vā bandhitabbā.",
  "tika-vin05t:687_4": "Dullabhā honti,",
  "tika-vin05t:687_5": "dve tisso muṭṭhisammuñjaniyo ekā yaṭṭhisammuñjanī bandhitabbā.",
  "tika-vin05t:687_6": "Sāmaṇerehi pañca pañca ukkā vā koṭṭetabbā,",
  "tika-vin05t:687_7": "vasanaṭṭhānesu kasāvaparibhaṇḍaṃ kātabbaṃ.",
  "tika-vin05t:687_8": "Vattaṃ karontehi ca na uddisitabbaṃ na uddisāpetabbaṃ,",
  "tika-vin05t:687_9": "na sajjhāyo kātabbo,",
  "tika-vin05t:687_10": "na pabbājetabbaṃ na upasampādetabbaṃ,",
  "tika-vin05t:687_11": "na nissayo dātabbo,",
  "tika-vin05t:687_12": "na dhammassavanaṃ kātabbaṃ.",
  "tika-vin05t:687_13": "Sabbeva hi ete papañcā,",
  "tika-vin05t:687_14": "nippapañcā hutvā samaṇadhammameva karissāmāti vā sabbe terasa dhutaṅgāni samādiyantu,",
  "tika-vin05t:687_15": "seyyaṃ akappetvā ṭhānacaṅkamehi vītināmentu,",
  "tika-vin05t:687_16": "mūgabbataṃ gaṇhantu,",
  "tika-vin05t:687_17": "sattāhakaraṇīyena gatāpi bhājanīyabhaṇḍaṃ labhantūti vā evarūpaṃ adhammikavattaṃ na kātabbaṃ.",
  "tika-vin05t:687_18": "Evaṃ pana kātabbaṃ –",
  "tika-vin05t:687_19": "pariyattidhammo nāma tividhampi saddhammaṃ patiṭṭhāpeti,",
  "tika-vin05t:687_20": "tasmā sakkaccaṃ uddisatha uddisāpetha,",
  "tika-vin05t:687_21": "sajjhāyaṃ karotha,",
  "tika-vin05t:687_22": "padhānaghare vasantānaṃ saṅghaṭṭanaṃ akatvā antovihāre nisīditvā uddisatha uddisāpetha,",
  "tika-vin05t:687_23": "sajjhāyaṃ karotha,",
  "tika-vin05t:687_24": "dhammassavanaṃ samiddhaṃ karotha,",
  "tika-vin05t:687_25": "pabbājentā sodhetvā pabbājetha,",
  "tika-vin05t:687_26": "sodhetvā upasampādetha,",
  "tika-vin05t:687_27": "sodhetvā nissayaṃ detha.",
  "tika-vin05t:687_28": "Ekopi hi kulaputto pabbajjañca upasampadañca labhitvā sakalaṃ sāsanaṃ patiṭṭhāpeti,",
  "tika-vin05t:687_29": "attano thāmena yattakāni sakkotha,",
  "tika-vin05t:687_30": "tattakāni dhutaṅgāni samādiyatha,",
  "tika-vin05t:687_31": "antovassaṃ nāmetaṃ sakaladivasaṃ rattiyā ca paṭhamayāmapacchimayāmesu appamattehi bhavitabbaṃ,",
  "tika-vin05t:687_32": "vīriyaṃ ārabhitabbaṃ.",
  "tika-vin05t:687_33": "Porāṇakamahātherāpi sabbapalibodhe chinditvā antovasse ekacāriyavattaṃ pūrayiṃsu,",
  "tika-vin05t:687_34": "bhasse mattaṃ jānitvā dasavatthukathaṃ dasaasubhadasānussatiaṭṭhatiṃsārammaṇakathaṃ kātuṃ vaṭṭati,",
  "tika-vin05t:687_35": "āgantukānaṃ vattaṃ kātuṃ,",
  "tika-vin05t:687_36": "sattāhakaraṇīyena gatānaṃ apaloketvā dātuṃ vaṭṭatīti evarūpaṃ vattaṃ kātabbaṃ.",
  "tika-vin05t:688_0": "Apica bhikkhū ovaditabbā “viggāhikapisuṇapharusavacanāni mā vadatha,",
  "tika-vin05t:688_1": "divase divase sīlāni āvajjentā caturārakkhaṃ ahāpentā manasikārabahulā viharathā”ti.",
  "tika-vin05t:688_2": "Dantakaṭṭhakhādanavattaṃ ācikkhitabbaṃ,",
  "tika-vin05t:688_3": "cetiyaṃ vā bodhiṃ vā vandantena gandhamālaṃ vā pūjentena pattaṃ vā thavikāya pakkhipantena na kathetabbaṃ,",
  "tika-vin05t:688_4": "bhikkhācāravattaṃ ācikkhitabbaṃ,",
  "tika-vin05t:688_5": "antogāme manussehi saddhiṃ paccayasaññuttakathā vā visabhāgakathā vā na kathetabbā,",
  "tika-vin05t:688_6": "rakkhitindriyehi bhavitabbaṃ,",
  "tika-vin05t:688_7": "khandhakavattañca sekhiyavattañca pūretabbanti evarūpā bahukāpi niyyānikakathā ācikkhitabbāti.",
  "tika-vin05t:689_0": "Iti pāḷimuttakavinayavinicchayasaṅgahe",
  "tika-vin05t:690_0": "Vassūpanāyikavinicchayakathā samattā.",
  "tika-vin05t:691_0": "27. Upajjhāyādivattavinicchayakathā",
  "tika-vin05t:692_0": "183.",
  "tika-vin05t:692_1": "Vattanti ettha pana vattaṃ nāmetaṃ upajjhāyavattaṃ ācariyavattaṃ āgantukavattaṃ āvāsikavattaṃ gamikavattaṃ",
  "tika-vin05t:692_2": "bhattaggavattaṃ piṇḍacārikavattaṃ āraññikavattaṃ senāsanavattaṃ jantāgharavattaṃ vaccakuṭivattanti bahuvidhaṃ.",
  "tika-vin05t:692_3": "Tattha upajjhāyavattaṃ tāva evaṃ veditabbaṃ –",
  "tika-vin05t:692_4": "saddhivihārikena kālasseva uṭṭhāya upāhanā omuñcitvā ekaṃsaṃ uttarāsaṅgaṃ karitvā upajjhāyassa dantakaṭṭhaṃ dātabbaṃ,",
  "tika-vin05t:692_5": "mukhodakaṃ dātabbaṃ.",
  "tika-vin05t:692_6": "Tattha dantakaṭṭhaṃ dentena mahantaṃ majjhimaṃ khuddakanti tīṇi dantakaṭṭhāni upanetvā ito yaṃ tīṇi divasāni gaṇhāti,",
  "tika-vin05t:692_7": "catutthadivasato paṭṭhāya tādisameva dātabbaṃ.",
  "tika-vin05t:692_8": "Sace aniyamaṃ katvā yaṃ vā taṃ vā gaṇhāti,",
  "tika-vin05t:692_9": "atha yādisaṃ labhati,",
  "tika-vin05t:692_10": "tādisaṃ dātabbaṃ.",
  "tika-vin05t:692_11": "Mukhodakaṃ dentenapi sītañca uṇhañca udakaṃ upanetvā tato yaṃ tīṇi divasāni vaḷañjeti.",
  "tika-vin05t:692_12": "Catutthadivasato paṭṭhāya tādisameva mukhadhovanodakaṃ dātabbaṃ.",
  "tika-vin05t:692_13": "Sace duvidhampi vaḷañjeti,",
  "tika-vin05t:692_14": "duvidhampi upanetabbaṃ.",
  "tika-vin05t:692_15": "Udakaṃ mukhadhovanaṭṭhāne ṭhapetvā vaccakuṭito paṭṭhāya sammajjitabbaṃ.",
  "tika-vin05t:692_16": "There vaccakuṭigate pariveṇaṃ sammajjitabbaṃ,",
  "tika-vin05t:692_17": "evaṃ pariveṇaṃ asuññaṃ hoti.",
  "tika-vin05t:692_18": "There vaccakuṭito anikkhanteyeva āsanaṃ paññapetabbaṃ.",
  "tika-vin05t:692_19": "Sarīrakiccaṃ katvā āgantvā tasmiṃ nisinnassa sace yāgu hoti,",
  "tika-vin05t:692_20": "bhājanaṃ dhovitvā yāgu upanāmetabbā,",
  "tika-vin05t:692_21": "yāguṃ pivitassa udakaṃ datvā bhājanaṃ paṭiggahetvā nīcaṃ katvā sādhukaṃ appaṭighaṃsantena dhovitvā paṭisāmetabbaṃ.",
  "tika-vin05t:692_22": "Upajjhāyamhi vuṭṭhite āsanaṃ uddharitabbaṃ.",
  "tika-vin05t:692_23": "Sace so deso uklāpo hoti kenaci kacavarena saṃkiṇṇo,",
  "tika-vin05t:692_24": "so deso sammajjitabbo.",
  "tika-vin05t:692_25": "Sace pana añño kacavaro natthi,",
  "tika-vin05t:692_26": "udakaphusitāneva honti,",
  "tika-vin05t:692_27": "hatthena pamajjitabbo.",
  "tika-vin05t:693_0": "Sace upajjhāyo gāmaṃ pavisitukāmo hoti,",
  "tika-vin05t:693_1": "nivāsanaṃ dātabbaṃ,",
  "tika-vin05t:693_2": "paṭinivāsanaṃ paṭiggahetabbaṃ,",
  "tika-vin05t:693_3": "kāyabandhanaṃ dātabbaṃ,",
  "tika-vin05t:693_4": "saguṇaṃ katvā saṅghāṭiyo dātabbā,",
  "tika-vin05t:693_5": "dhovitvā patto saudako dātabbo.",
  "tika-vin05t:693_6": "Sace upajjhāyo pacchāsamaṇaṃ ākaṅkhati,",
  "tika-vin05t:693_7": "timaṇḍalaṃ paṭicchādentena parimaṇḍalaṃ nivāsetvā kāyabandhanaṃ bandhitvā saguṇaṃ katvā saṅghāṭiyo pārupitvā",
  "tika-vin05t:693_8": "gaṇṭhikaṃ paṭimuñcitvā dhovitvā pattaṃ gahetvā upajjhāyassa pacchāsamaṇena hotabbaṃ,",
  "tika-vin05t:693_9": "nātidūre gantabbaṃ,",
  "tika-vin05t:693_10": "nāccāsanne gantabbaṃ.",
  "tika-vin05t:693_11": "Ettha pana sace upajjhāyaṃ nivattitvā olokentaṃ ekena vā dvīhi vā padavītihārehi sampāpuṇāti,",
  "tika-vin05t:693_12": "ettāvatā nātidūre nāccāsanne gato hotīti veditabbaṃ.",
  "tika-vin05t:693_13": "Sace upajjhāyena bhikkhācāre yāguyā vā bhatte vā laddhe patto uṇho vā bhāriko vā hoti,",
  "tika-vin05t:693_14": "attano pattaṃ tassa datvā so patto gahetabbo,",
  "tika-vin05t:693_15": "na upajjhāyassa bhaṇamānassa antarantarā kathā opātetabbā.",
  "tika-vin05t:693_16": "Ito paṭṭhāya pana yattha yattha na-",
  "tika-vin05t:693_17": "kārena paṭisedho karīyati,",
  "tika-vin05t:693_18": "sabbattha dukkaṭāpatti veditabbā.",
  "tika-vin05t:693_19": "Upajjhāyo āpattisāmantā bhaṇamāno nivāretabbo.",
  "tika-vin05t:693_20": "Nivārentena ca “bhante,",
  "tika-vin05t:693_21": "īdisaṃ nāma vattuṃ vaṭṭati,",
  "tika-vin05t:693_22": "āpatti na hotī”ti evaṃ pucchantena viya vāretabbo,",
  "tika-vin05t:693_23": "“vāressāmī”ti pana katvā “mahallaka,",
  "tika-vin05t:693_24": "mā evaṃ bhaṇā”ti na vattabbo.",
  "tika-vin05t:694_0": "Sace āsanne gāmo hoti,",
  "tika-vin05t:694_1": "vihāre vā gilāno bhikkhu hoti,",
  "tika-vin05t:694_2": "gāmato paṭhamataraṃ āgantabbaṃ.",
  "tika-vin05t:694_3": "Sace dūre gāmo hoti,",
  "tika-vin05t:694_4": "upajjhāyena saddhiṃ āgacchantopi natthi,",
  "tika-vin05t:694_5": "teneva saddhiṃ gāmato nikkhamitvā cīvarena pattaṃ veṭhetvā antarāmaggato paṭhamataraṃ āgantabbaṃ.",
  "tika-vin05t:694_6": "Evaṃ paṭhamataraṃ āgatena āsanaṃ paññapetabbaṃ,",
  "tika-vin05t:694_7": "pādodakaṃ pādapīṭhaṃ pādakathalikaṃ upanikkhipitabbaṃ,",
  "tika-vin05t:694_8": "paccuggantvā pattacīvaraṃ paṭiggahetabbaṃ,",
  "tika-vin05t:694_9": "paṭinivāsanaṃ dātabbaṃ,",
  "tika-vin05t:694_10": "nivāsanaṃ paṭiggahetabbaṃ.",
  "tika-vin05t:694_11": "Sace cīvaraṃ sedaggahitaṃ hoti,",
  "tika-vin05t:694_12": "muhuttaṃ uṇhe otāpetabbaṃ,",
  "tika-vin05t:694_13": "na ca uṇhe cīvaraṃ nidahitabbaṃ,",
  "tika-vin05t:694_14": "cīvaraṃ saṅgharitabbaṃ.",
  "tika-vin05t:694_15": "Cīvaraṃ saṅgharantena ca caturaṅgulaṃ kaṇṇaṃ ussāretvā cīvaraṃ saṅgharitabbaṃ.",
  "tika-vin05t:694_16": "Kiṃkāraṇā?",
  "tika-vin05t:694_17": "Mā majjhe bhaṅgo ahosīti.",
  "tika-vin05t:694_18": "Samaṃ katvā saṅgharitassa hi majjhe bhaṅgo hoti,",
  "tika-vin05t:694_19": "tato niccaṃ bhijjamānaṃ dubbalaṃ hoti,",
  "tika-vin05t:694_20": "taṃ nivāraṇatthametaṃ vuttaṃ.",
  "tika-vin05t:694_21": "Tasmā yathā ajja bhaṅgaṭṭhāneyeva sve na bhijjissati,",
  "tika-vin05t:694_22": "tathā divase divase caturaṅgulaṃ ussāretvā saṅgharitabbaṃ,",
  "tika-vin05t:694_23": "obhoge kāyabandhanaṃ kātabbaṃ.",
  "tika-vin05t:695_0": "Sace piṇḍapāto hoti,",
  "tika-vin05t:695_1": "upajjhāyo ca bhuñjitukāmo hoti,",
  "tika-vin05t:695_2": "udakaṃ datvā piṇḍapāto upanāmetabbo,",
  "tika-vin05t:695_3": "upajjhāyo pānīyena pucchitabbo.",
  "tika-vin05t:695_4": "Pucchantena ca tikkhattuṃ “pānīyaṃ, bhante,",
  "tika-vin05t:695_5": "āharīyatū”ti pānīyena pucchitabbo.",
  "tika-vin05t:695_6": "Sace kālo atthi,",
  "tika-vin05t:695_7": "upajjhāye bhutte sayaṃ bhuñjitabbaṃ.",
  "tika-vin05t:695_8": "Sace upakaṭṭho kālo,",
  "tika-vin05t:695_9": "pānīyaṃ upajjhāyassa santike ṭhapetvā sayampi bhuñjitabbaṃ.",
  "tika-vin05t:695_10": "Bhuttāvissa udakaṃ datvā pattaṃ paṭiggahetvā nīcaṃ katvā sādhukaṃ appaṭighaṃsantena dhovitvā vodakaṃ katvā muhuttaṃ uṇhe otāpetabbo,",
  "tika-vin05t:695_11": "na ca uṇhe patto nidahitabbo,",
  "tika-vin05t:695_12": "pattacīvaraṃ nikkhipitabbaṃ.",
  "tika-vin05t:695_13": "Pattaṃ nikkhipantena ekena hatthena pattaṃ gahetvā ekena hatthena heṭṭhāmañcaṃ vā heṭṭhāpīṭhaṃ vā parāmasitvā patto nikkhipitabbo,",
  "tika-vin05t:695_14": "na ca taṭṭikacammakhaṇḍādīhi anantarahitāya bhūmiyā patto nikkhipitabbo.",
  "tika-vin05t:695_15": "Sace pana kāḷavaṇṇakatā vā sudhābaddhā vā bhūmi hoti nirajamattikā,",
  "tika-vin05t:695_16": "tathārūpāya bhūmiyā ṭhapetuṃ vaṭṭati,",
  "tika-vin05t:695_17": "dhotavālikāyapi ṭhapetuṃ vaṭṭati,",
  "tika-vin05t:695_18": "paṃsurajasakkharādīsu na vaṭṭati.",
  "tika-vin05t:695_19": "Tatra pana paṇṇaṃ vā ādhārakaṃ vā ṭhapetvā tatra nikkhipitabbo.",
  "tika-vin05t:695_20": "Cīvaraṃ nikkhipantena ekena hatthena cīvaraṃ gahetvā ekena hatthena cīvaravaṃsaṃ vā cīvararajjuṃ vā pamajjitvā",
  "tika-vin05t:695_21": "pārato antaṃ orato bhogaṃ katvā cīvaraṃ nikkhipitabbaṃ.",
  "tika-vin05t:695_22": "Idañca cīvaravaṃsādīnaṃ heṭṭhā hatthaṃ pavesetvā abhimukhena hatthena saṇikaṃ nikkhipanatthaṃ vuttaṃ.",
  "tika-vin05t:695_23": "Ante pana gahetvā bhogena cīvaravaṃsādīnaṃ upari khipantassa bhittiyaṃ bhogo paṭihaññati,",
  "tika-vin05t:695_24": "tasmā tathā na kātabbaṃ.",
  "tika-vin05t:695_25": "Upajjhāyamhi vuṭṭhite āsanaṃ uddharitabbaṃ,",
  "tika-vin05t:695_26": "pādodakaṃ pādapīṭhaṃ pādakathalikaṃ paṭisāmetabbaṃ.",
  "tika-vin05t:695_27": "Sace so deso uklāpo hoti,",
  "tika-vin05t:695_28": "so deso sammajjitabbo.",
  "tika-vin05t:696_0": "Sace upajjhāyo nahāyitukāmo hoti,",
  "tika-vin05t:696_1": "nahānaṃ paṭiyādetabbaṃ.",
  "tika-vin05t:696_2": "Sace sītena attho hoti,",
  "tika-vin05t:696_3": "sītaṃ paṭiyādetabbaṃ.",
  "tika-vin05t:696_4": "Sace uṇhena attho hoti,",
  "tika-vin05t:696_5": "uṇhaṃ paṭiyādetabbaṃ.",
  "tika-vin05t:697_0": "Sace upajjhāyo jantāgharaṃ pavisitukāmo hoti,",
  "tika-vin05t:697_1": "cuṇṇaṃ sannetabbaṃ,",
  "tika-vin05t:697_2": "mattikā temetabbā.",
  "tika-vin05t:697_3": "Jantāgharapīṭhaṃ ādāya upajjhāyassa piṭṭhito piṭṭhito gantvā jantāgharapīṭhaṃ datvā cīvaraṃ paṭiggahetvā ekamante niddhūmaṭṭhāne ṭhapetabbaṃ,",
  "tika-vin05t:697_4": "cuṇṇaṃ dātabbaṃ,",
  "tika-vin05t:697_5": "mattikā dātabbā.",
  "tika-vin05t:697_6": "Sace ussahati,",
  "tika-vin05t:697_7": "jantāgharaṃ pavisitabbaṃ,",
  "tika-vin05t:697_8": "pavisantena mattikāya mukhaṃ makkhetvā purato ca pacchato ca paṭicchādetvā jantāgharaṃ pavisitabbaṃ.",
  "tika-vin05t:697_9": "Na there bhikkhū anupakhajja nisīditabbaṃ,",
  "tika-vin05t:697_10": "na navā bhikkhū āsanena paṭibāhitabbā,",
  "tika-vin05t:697_11": "jantāghare upajjhāyassa parikammaṃ kātabbaṃ.",
  "tika-vin05t:697_12": "Jantāghare parikammaṃ nāma aṅgāramattikāuṇhodakadānādikaṃ sabbakiccaṃ.",
  "tika-vin05t:697_13": "Jantāgharā nikkhamantena jantāgharapīṭhaṃ ādāya purato ca pacchato ca paṭicchādetvā jantāgharā nikkhamitabbaṃ.",
  "tika-vin05t:698_0": "Udakepi upajjhāyassa aṅgapaccaṅgaghaṃsanādikaṃ parikammaṃ kātabbaṃ,",
  "tika-vin05t:698_1": "nahātena paṭhamataraṃ uttaritvā attano gattaṃ vodakaṃ katvā nivāsetvā upajjhāyassa gattato udakaṃ pamajjitabbaṃ,",
  "tika-vin05t:698_2": "nivāsanaṃ dātabbaṃ,",
  "tika-vin05t:698_3": "saṅghāṭi dātabbā,",
  "tika-vin05t:698_4": "jantāgharapīṭhaṃ ādāya paṭhamataraṃ āgantvā āsanaṃ paññapetabbaṃ,",
  "tika-vin05t:698_5": "pādodakaṃ pādapīṭhaṃ pādakathalikaṃ upanikkhipitabbaṃ,",
  "tika-vin05t:698_6": "upajjhāyo pānīyena pucchitabbo.",
  "tika-vin05t:698_7": "Jantāghare hi uṇhasantāpena pipāsā hoti.",
  "tika-vin05t:698_8": "Sace uddisāpetukāmo hoti,",
  "tika-vin05t:698_9": "uddisitabbo.",
  "tika-vin05t:698_10": "Sace paripucchitukāmo hoti,",
  "tika-vin05t:698_11": "paripucchitabbo.",
  "tika-vin05t:699_0": "Yasmiṃ vihāre upajjhāyo viharati,",
  "tika-vin05t:699_1": "sace so vihāro uklāpo hoti,",
  "tika-vin05t:699_2": "sace ussahati,",
  "tika-vin05t:699_3": "kenaci gelaññena anabhibhūto hoti,",
  "tika-vin05t:699_4": "sodhetabbo.",
  "tika-vin05t:699_5": "Agilānena hi saddhivihārikena saṭṭhivassenapi sabbaṃ upajjhāyavattaṃ kātabbaṃ,",
  "tika-vin05t:699_6": "anādarena akarontassa vattabhede dukkaṭaṃ, na-",
  "tika-vin05t:699_7": "kārapaṭisaṃyuttesu pana padesu gilānassapi paṭikkhittakiriyaṃ karontassa dukkaṭameva.",
  "tika-vin05t:699_8": "Vihāraṃ sodhentena paṭhamaṃ pattacīvaraṃ nīharitvā ekamantaṃ nikkhipitabbaṃ,",
  "tika-vin05t:699_9": "nisīdanapaccattharaṇaṃ nīharitvā ekamantaṃ nikkhipitabbaṃ,",
  "tika-vin05t:699_10": "bhisibimbohanaṃ nīharitvā ekamantaṃ nikkhipitabbaṃ,",
  "tika-vin05t:699_11": "mañco nīcaṃ katvā sādhukaṃ apaṭighaṃsantena asaṅghaṭṭentena kavāṭapīṭhaṃ nīharitvā ekamantaṃ nikkhipitabbo,",
  "tika-vin05t:699_12": "pīṭhaṃ nīcaṃ katvā sādhukaṃ apaṭighaṃsantena asaṅghaṭṭentena kavāṭapīṭhaṃ nīharitvā ekamantaṃ nikkhipitabbaṃ,",
  "tika-vin05t:699_13": "mañcapaṭipādakā nīharitvā ekamantaṃ nikkhipitabbā,",
  "tika-vin05t:699_14": "kheḷamallako nīharitvā ekamantaṃ nikkhipitabbo,",
  "tika-vin05t:699_15": "apassenaphalakaṃ nīharitvā ekamantaṃ nikkhipitabbaṃ.",
  "tika-vin05t:699_16": "Bhūmattharaṇaṃ yathāpaññattaṃ sallakkhetvā nīharitvā ekamantaṃ nikkhipitabbaṃ.",
  "tika-vin05t:699_17": "Sace vihāre santānakaṃ hoti,",
  "tika-vin05t:699_18": "ullokā paṭhamaṃ ohāretabbaṃ,",
  "tika-vin05t:699_19": "ālokasandhikaṇṇabhāgā pamajjitabbā.",
  "tika-vin05t:699_20": "Sace gerukaparikammakatā bhitti kaṇṇakitā hoti,",
  "tika-vin05t:699_21": "coḷakaṃ temetvā pīḷetvā pamajjitabbā.",
  "tika-vin05t:699_22": "Sace kāḷavaṇṇakatā bhūmi kaṇṇakitā hoti,",
  "tika-vin05t:699_23": "coḷakaṃ temetvā pīḷetvā pamajjitabbā.",
  "tika-vin05t:699_24": "Sace akatā hoti bhūmi,",
  "tika-vin05t:699_25": "udakena paripphositvā paripphositvā sammajjitabbā “mā vihāro rajena uhaññī”ti,",
  "tika-vin05t:699_26": "saṅkāraṃ vicinitvā ekamantaṃ chaḍḍetabbaṃ.",
  "tika-vin05t:700_0": "Bhūmattharaṇaṃ otāpetvā sodhetvā papphoṭetvā abhiharitvā yathā paṭhamaṃ paññattaṃ ahosi,",
  "tika-vin05t:700_1": "tatheva paññapetabbaṃ.",
  "tika-vin05t:700_2": "Etadatthameva hi “yathāpaññattaṃ sallakkhetvā nīharitvā ekamantaṃ nikkhipitabba”nti vuttaṃ.",
  "tika-vin05t:700_3": "Sace pana paṭhamaṃ ajānantena kenaci paññattaṃ ahosi,",
  "tika-vin05t:700_4": "samantato bhittiṃ dvaṅgulamattena vā tivaṅgulamattena vā mocetvā paññapetabbaṃ.",
  "tika-vin05t:700_5": "Idañhettha paññāpanavattaṃ –",
  "tika-vin05t:700_6": "sace kaṭasārako hoti atimahanto ca,",
  "tika-vin05t:700_7": "chinditvā koṭiṃ nivattetvā bandhitvā paññapetabbo.",
  "tika-vin05t:700_8": "Sace koṭiṃ nivattetvā bandhituṃ na jānāti,",
  "tika-vin05t:700_9": "na chinditabbo.",
  "tika-vin05t:700_10": "Mañcapaṭipādakā otāpetvā pamajjitvā yathāṭhāne ṭhapetabbā,",
  "tika-vin05t:700_11": "mañco otāpetvā sodhetvā papphoṭetvā nīcaṃ katvā sādhukaṃ apaṭighaṃsantena asaṅghaṭṭentena kavāṭapīṭhaṃ atiharitvā yathāpaññattaṃ paññapetabbo,",
  "tika-vin05t:700_12": "pīṭhaṃ otāpetvā sodhetvā papphoṭetvā nīcaṃ katvā sādhukaṃ apaṭighaṃsantena asaṅghaṭṭentena kavāṭapīṭhaṃ atiharitvā yathāpaññattaṃ paññapetabbaṃ,",
  "tika-vin05t:700_13": "bhisibimbohanaṃ otāpetvā sodhetvā papphoṭetvā atiharitvā yathāpaññattaṃ paññapetabbaṃ,",
  "tika-vin05t:700_14": "nisīdanapaccattharaṇaṃ otāpetvā sodhetvā papphoṭetvā atiharitvā yathāpaññattaṃ paññapetabbaṃ,",
  "tika-vin05t:700_15": "kheḷamallako otāpetvā pamajjitvā atiharitvā yathāṭhāne ṭhapetabbo,",
  "tika-vin05t:700_16": "apassenaphalakaṃ otāpetvā pamajjitvā atiharitvā yathāṭhāne ṭhapetabbaṃ.",
  "tika-vin05t:700_17": "Pattacīvaraṃ nikkhipitabbaṃ,",
  "tika-vin05t:700_18": "pattaṃ nikkhipantena ekena hatthena pattaṃ gahetvā ekena hatthena heṭṭhāmañcaṃ vā heṭṭhāpīṭhaṃ vā parāmasitvā patto nikkhipitabbo,",
  "tika-vin05t:700_19": "na ca anantarahitāya bhūmiyā patto nikkhipitabbo.",
  "tika-vin05t:700_20": "Cīvaraṃ nikkhipantena ekena hatthena cīvaraṃ gahetvā ekena hatthena cīvaravaṃsaṃ vā cīvararajjuṃ vā pamajjitvā pārato antaṃ,",
  "tika-vin05t:700_21": "orato bhogaṃ katvā cīvaraṃ nikkhipitabbaṃ.",
  "tika-vin05t:701_0": "Sace puratthimā sarajā vātā vāyanti,",
  "tika-vin05t:701_1": "puratthimā vātapānā thaketabbā.",
  "tika-vin05t:701_2": "Sace pacchimā, uttarā,",
  "tika-vin05t:701_3": "dakkhiṇā sarajā vātā vāyanti,",
  "tika-vin05t:701_4": "dakkhiṇā vātapānā thaketabbā.",
  "tika-vin05t:701_5": "Sace sītakālo hoti,",
  "tika-vin05t:701_6": "divā vātapānā vivaritabbā,",
  "tika-vin05t:701_7": "rattiṃ thaketabbā.",
  "tika-vin05t:701_8": "Sace uṇhakālo hoti,",
  "tika-vin05t:701_9": "divā thaketabbā,",
  "tika-vin05t:701_10": "rattiṃ vivaritabbā.",
  "tika-vin05t:702_0": "Sace uklāpaṃ hoti,",
  "tika-vin05t:702_1": "pariveṇaṃ sammajjitabbaṃ,",
  "tika-vin05t:702_2": "koṭṭhako sammajjitabbo,",
  "tika-vin05t:702_3": "upaṭṭhānasālā sammajjitabbā,",
  "tika-vin05t:702_4": "aggisālā sammajjitabbā,",
  "tika-vin05t:702_5": "vaccakuṭi sammajjitabbā,",
  "tika-vin05t:702_6": "pānīyaṃ paribhojanīyaṃ upaṭṭhapetabbaṃ,",
  "tika-vin05t:702_7": "ācamanakumbhiyā udakaṃ āsiñcitabbaṃ.",
  "tika-vin05t:703_0": "Sace upajjhāyassa anabhirati uppannā hoti,",
  "tika-vin05t:703_1": "saddhivihārikena aññattha netabbo,",
  "tika-vin05t:703_2": "añño vā bhikkhu vattabbo “theraṃ gahetvā aññattha gacchā”ti,",
  "tika-vin05t:703_3": "dhammakathā vāssa kātabbā.",
  "tika-vin05t:703_4": "Sace upajjhāyassa kukkuccaṃ uppannaṃ hoti,",
  "tika-vin05t:703_5": "saddhivihārikena vinodetabbaṃ,",
  "tika-vin05t:703_6": "aññena vā vinodāpetabbaṃ dhammakathā vāssa kātabbā.",
  "tika-vin05t:703_7": "Sace upajjhāyassa diṭṭhigataṃ uppannaṃ hoti,",
  "tika-vin05t:703_8": "saddhivihārikena vissajjetabbaṃ,",
  "tika-vin05t:703_9": "añño vā vattabbo “theraṃ diṭṭhigataṃ vissajjāpehī”ti,",
  "tika-vin05t:703_10": "dhammakathā vāssa kātabbā.",
  "tika-vin05t:703_11": "Sace upajjhāyo garudhammaṃ ajjhāpanno hoti parivāsāraho,",
  "tika-vin05t:703_12": "saddhivihārikena ussukkaṃ kātabbaṃ,",
  "tika-vin05t:703_13": "parivāsadānatthaṃ so so bhikkhu upasaṅkamitvā yācitabbo.",
  "tika-vin05t:703_14": "Sace attanā paṭibalo hoti,",
  "tika-vin05t:703_15": "attanāva dātabbo.",
  "tika-vin05t:703_16": "No ce paṭibalo hoti,",
  "tika-vin05t:703_17": "aññena dāpetabbo.",
  "tika-vin05t:703_18": "Sace upajjhāyo mūlāyapaṭikassanāraho hoti mānattāraho abbhānāraho vā,",
  "tika-vin05t:703_19": "vuttanayeneva ussukkaṃ kātabbaṃ.",
  "tika-vin05t:703_20": "Sace saṅgho upajjhāyassa kammaṃ kattukāmo hoti tajjanīyaṃ vā niyassaṃ vā pabbājanīyaṃ vā paṭisāraṇīyaṃ vā ukkhepanīyaṃ vā,",
  "tika-vin05t:703_21": "saddhivihārikena ussukkaṃ kātabbaṃ “kena nu kho upāyena saṅgho upajjhāyassa kammaṃ na kareyya,",
  "tika-vin05t:703_22": "lahukāya vā pariṇāmeyyā”ti.",
  "tika-vin05t:703_23": "Saddhivihārikena hi “upajjhāyassa ukkhepanīyakammaṃ kattukāmo saṅgho”ti ñatvā ekamekaṃ bhikkhuṃ upasaṅkamitvā “mā, bhante,",
  "tika-vin05t:703_24": "amhākaṃ upajjhāyassa kammaṃ karitthā”ti yācitabbā.",
  "tika-vin05t:703_25": "Sace karontiyeva,",
  "tika-vin05t:703_26": "“tajjanīyaṃ vā niyassaṃ vā lahukakammaṃ karothā”ti yācitabbā.",
  "tika-vin05t:703_27": "Sace karontiyeva,",
  "tika-vin05t:703_28": "atha upajjhāyo “sammā vattatha,",
  "tika-vin05t:703_29": "bhante”ti yācitabbo.",
  "tika-vin05t:703_30": "Iti taṃ sammā vattāpetvā “paṭippassambhetha, bhante,",
  "tika-vin05t:703_31": "kamma”nti bhikkhū yācitabbā.",
  "tika-vin05t:704_0": "Sace upajjhāyassa cīvaraṃ dhovitabbaṃ hoti,",
  "tika-vin05t:704_1": "saddhivihārikena dhovitabbaṃ,",
  "tika-vin05t:704_2": "ussukkaṃ vā kātabbaṃ “kinti nu kho upajjhāyassa cīvaraṃ dhoviyethā”ti.",
  "tika-vin05t:704_3": "Sace upajjhāyassa cīvaraṃ kātabbaṃ hoti,",
  "tika-vin05t:704_4": "rajanaṃ vā pacitabbaṃ,",
  "tika-vin05t:704_5": "cīvaraṃ vā rajetabbaṃ hoti,",
  "tika-vin05t:704_6": "saddhivihārikena sabbaṃ kātabbaṃ,",
  "tika-vin05t:704_7": "ussakkaṃ vā kātabbaṃ “kinti nu kho upajjhāyassa cīvaraṃ rajiyethā”ti.",
  "tika-vin05t:704_8": "Cīvaraṃ rajantena sādhukaṃ saṃparivattetvā rajetabbaṃ,",
  "tika-vin05t:704_9": "na ca acchinne theve pakkamitabbaṃ.",
  "tika-vin05t:705_0": "Na upajjhāyaṃ anāpucchā ekaccassa patto dātabbo,",
  "tika-vin05t:705_1": "na ekaccassa patto paṭiggahetabbo,",
  "tika-vin05t:705_2": "na ekaccassa cīvaraṃ dātabbaṃ,",
  "tika-vin05t:705_3": "na ekaccassa cīvaraṃ paṭiggahetabbaṃ,",
  "tika-vin05t:705_4": "na ekaccassa parikkhāro dātabbo,",
  "tika-vin05t:705_5": "na ekaccassa parikkhāro paṭiggahetabbo,",
  "tika-vin05t:705_6": "na ekaccassa kesā chedetabbā,",
  "tika-vin05t:705_7": "na ekaccena kesā chedāpetabbā,",
  "tika-vin05t:705_8": "na ekaccassa parikammaṃ kātabbaṃ,",
  "tika-vin05t:705_9": "na ekaccena parikammaṃ kārāpetabbaṃ,",
  "tika-vin05t:705_10": "na ekaccassa veyyāvacco kātabbo,",
  "tika-vin05t:705_11": "na ekaccena veyyāvacco kārāpetabbo,",
  "tika-vin05t:705_12": "na ekaccassa pacchāsamaṇena hotabbaṃ,",
  "tika-vin05t:705_13": "na ekacco pacchāsamaṇo ādātabbo,",
  "tika-vin05t:705_14": "na ekaccassa piṇḍapāto nīharitabbo,",
  "tika-vin05t:705_15": "na ekaccena piṇḍapāto nīharāpetabbo,",
  "tika-vin05t:705_16": "na upajjhāyaṃ anāpucchā gāmo pavisitabbo,",
  "tika-vin05t:705_17": "piṇḍāya vā aññena vā karaṇīyena pavisitukāmena āpucchitvāva pavisitabbo.",
  "tika-vin05t:705_18": "Sace upajjhāyo kālasseva vuṭṭhāya dūraṃ bhikkhācāraṃ gantukāmo hoti,",
  "tika-vin05t:705_19": "“daharā piṇḍāya pavisantū”ti vatvā gantabbaṃ.",
  "tika-vin05t:705_20": "Avatvā gate pariveṇaṃ gantvā upajjhāyaṃ apassantena gāmaṃ pavisituṃ vaṭṭati.",
  "tika-vin05t:705_21": "Sace gāmaṃ pavisantopi passati,",
  "tika-vin05t:705_22": "diṭṭhaṭṭhānato paṭṭhāya āpucchituṃyeva vaṭṭati.",
  "tika-vin05t:705_23": "Na upajjhāyaṃ anāpucchā vāsatthāya vā asubhadassanatthāya vā susānaṃ gantabbaṃ,",
  "tika-vin05t:705_24": "na disā pakkamitabbā,",
  "tika-vin05t:705_25": "pakkamitukāmena pana kammaṃ ācikkhitvā yāvatatiyaṃ yācitabbo.",
  "tika-vin05t:705_26": "Sace anujānāti, sādhu,",
  "tika-vin05t:705_27": "no ce anujānāti,",
  "tika-vin05t:705_28": "taṃ nissāya vasato cassa uddeso vā paripucchā vā kammaṭṭhānaṃ vā na sampajjati,",
  "tika-vin05t:705_29": "upajjhāyo bālo hoti abyatto,",
  "tika-vin05t:705_30": "kevalaṃ attano santike vasāpetukāmatāya eva gantuṃ na deti,",
  "tika-vin05t:705_31": "evarūpe nivārentepi gantuṃ vaṭṭati.",
  "tika-vin05t:705_32": "Sace upajjhāyo gilāno hoti,",
  "tika-vin05t:705_33": "yāvajīvaṃ upaṭṭhāpetabbo,",
  "tika-vin05t:705_34": "vuṭṭhānamassa āgametabbaṃ,",
  "tika-vin05t:705_35": "na katthaci gantabbaṃ.",
  "tika-vin05t:705_36": "Sace añño bhikkhu upaṭṭhāko atthi,",
  "tika-vin05t:705_37": "bhesajjaṃ pariyesitvā tassa hatthe datvā “bhante,",
  "tika-vin05t:705_38": "ayaṃ upaṭṭhahissatī”ti vatvā gantabbaṃ.",
  "tika-vin05t:705_39": "Idaṃ tāva upajjhāyavattaṃ.",
  "tika-vin05t:706_0": "184.",
  "tika-vin05t:706_1": "Idameva ca antevāsikena ācariyassa kattabbattā ācariyavattanti vuccati.",
  "tika-vin05t:706_2": "Nāmamattameva hettha nānaṃ.",
  "tika-vin05t:706_3": "Tattha yāva cīvararajanaṃ,",
  "tika-vin05t:706_4": "tāva vatte akariyamāne upajjhāyassa ācariyassa ca parihāni hoti,",
  "tika-vin05t:706_5": "tasmā taṃ akarontassa nissayamuttakassapi amuttakassapi āpattiyeva,",
  "tika-vin05t:706_6": "ekaccassa pattadānato paṭṭhāya amuttanissayasseva āpatti.",
  "tika-vin05t:706_7": "Upajjhāye ācariye vā vattaṃ sādiyante saddhivihārikā antevāsikā ca bahukāpi hontu,",
  "tika-vin05t:706_8": "sabbesaṃ āpatti.",
  "tika-vin05t:706_9": "Sace upajjhāyo ācariyo vā “mayhaṃ upaṭṭhāko atthi,",
  "tika-vin05t:706_10": "tumhe attano sajjhāyamanasikārādīsu yogaṃ karothā”ti vadati,",
  "tika-vin05t:706_11": "saddhivihārikādīnaṃ anāpatti.",
  "tika-vin05t:706_12": "Upajjhāyo vā ācariyo vā sace sādiyanaṃ vā asādiyanaṃ vā na jānāti,",
  "tika-vin05t:706_13": "bālo hoti,",
  "tika-vin05t:706_14": "saddhivihārikādayo bahū,",
  "tika-vin05t:706_15": "tesu eko vattasampanno bhikkhu “upajjhāyassa vā ācariyassa vā kiccaṃ ahaṃ karissāmi,",
  "tika-vin05t:706_16": "tumhe appossukkā viharathā”ti evañce attano bhāraṃ katvā itare vissajjeti,",
  "tika-vin05t:706_17": "tassa bhārakaraṇato paṭṭhāya tesaṃ anāpatti.",
  "tika-vin05t:706_18": "Ettha antevāsikesu pana nissayantevāsikena yāva ācariyaṃ nissāya vasati,",
  "tika-vin05t:706_19": "tāva sabbaṃ ācariyavattaṃ kātabbaṃ.",
  "tika-vin05t:706_20": "Pabbajjaupasampadadhammantevāsikehi pana nissayamuttakehipi ādito paṭṭhāya yāva cīvararajanaṃ,",
  "tika-vin05t:706_21": "tāva vattaṃ kātabbaṃ.",
  "tika-vin05t:706_22": "Anāpucchitvā pattadānādimhi pana etesaṃ anāpatti.",
  "tika-vin05t:707_0": "Etesu pabbajjantevāsiko ca upasampadantevāsiko ca ācariyassa yāvajīvaṃ bhārā.",
  "tika-vin05t:707_1": "Nissayantevāsiko ca dhammantevāsiko ca yāva samīpe vasanti,",
  "tika-vin05t:707_2": "tāva ācariyupajjhāyehipi antevāsikasaddhivihārikā saṅgahetabbā anuggahetabbā uddesena paripucchāya ovādena anusāsaniyā.",
  "tika-vin05t:707_3": "Sace antevāsikasaddhivihārikānaṃ patto vā cīvaraṃ vā añño vā koci parikkhāro natthi,",
  "tika-vin05t:707_4": "attano atirekapattacīvaraṃ atirekaparikkhāro vā atthi, dātabbaṃ. No ce,",
  "tika-vin05t:707_5": "dhammiyena nayena pariyesanatthāya ussukkaṃ kātabbaṃ.",
  "tika-vin05t:707_6": "Sace antevāsikasaddhivihārikā gilānā honti,",
  "tika-vin05t:707_7": "upajjhāyavatte vuttanayena dantakaṭṭhadānaṃ ādiṃ katvā ācamanakumbhiyā udakasiñcanapariyosānaṃ sabbaṃ vattaṃ kātabbameva,",
  "tika-vin05t:707_8": "akarontānaṃ āpatti.",
  "tika-vin05t:707_9": "Tasmā ācariyupajjhāyehipi antevāsikasaddhivihārikesu sammā vattitabbaṃ.",
  "tika-vin05t:707_10": "Ācariyupajjhāyādīsu hi yo yo na sammā vattati,",
  "tika-vin05t:707_11": "tassa tassa āpatti.",
  "tika-vin05t:707_12": "Upajjhāyādivattakathā.",
  "tika-vin05t:708_0": "185.",
  "tika-vin05t:708_1": "Idāni āgantukavattādīni veditabbāni.",
  "tika-vin05t:708_2": "Āgantukena bhikkhunā upacārasīmāsamīpaṃ gantvā upāhanā omuñcitvā nīcaṃ katvā papphoṭetvā upāhanadaṇḍakena",
  "tika-vin05t:708_3": "gahetvā chattaṃ upanāmetvā sīsaṃ vivaritvā sīse cīvaraṃ khandhe karitvā sādhukaṃ ataramānena ārāmo pavisitabbo,",
  "tika-vin05t:708_4": "ārāmaṃ pavisantena sallakkhetabbaṃ “kattha āvāsikā bhikkhū sannipatantī”ti.",
  "tika-vin05t:708_5": "Yattha āvāsikā bhikkhū sannipatanti upaṭṭhānasālāya vā maṇḍape vā rukkhamūle vā,",
  "tika-vin05t:708_6": "tattha gantvā ekamantaṃ patto nikkhipitabbo,",
  "tika-vin05t:708_7": "ekamantaṃ cīvaraṃ nikkhipitabbaṃ,",
  "tika-vin05t:708_8": "patirūpaṃ āsanaṃ gahetvā nisīditabbaṃ,",
  "tika-vin05t:708_9": "pānīyaṃ pucchitabbaṃ,",
  "tika-vin05t:708_10": "paribhojanīyaṃ pucchitabbaṃ “katamaṃ pānīyaṃ,",
  "tika-vin05t:708_11": "katamaṃ paribhojanīya”nti.",
  "tika-vin05t:708_12": "Sace pānīyena attho hoti,",
  "tika-vin05t:708_13": "pānīyaṃ gahetvā pātabbaṃ.",
  "tika-vin05t:708_14": "Sace paribhojanīyena attho hoti,",
  "tika-vin05t:708_15": "paribhojanīyaṃ gahetvā pādā dhovitabbā.",
  "tika-vin05t:708_16": "Pāde dhovantena ekena hatthena udakaṃ āsiñcitabbaṃ,",
  "tika-vin05t:708_17": "ekena hatthena pādā dhovitabbā,",
  "tika-vin05t:708_18": "na teneva hatthena udakaṃ āsiñcitabbaṃ,",
  "tika-vin05t:708_19": "na teneva hatthena pādā dhovitabbā,",
  "tika-vin05t:708_20": "upāhanapuñchanacoḷakaṃ puñchitvā upāhanā puñchitabbā,",
  "tika-vin05t:708_21": "upāhanā puñchantena paṭhamaṃ sukkhena coḷakena puñchitabbā,",
  "tika-vin05t:708_22": "pacchā allena,",
  "tika-vin05t:708_23": "upāhanapuñchanacoḷakaṃ dhovitvā ekamantaṃ pattharitabbaṃ.",
  "tika-vin05t:709_0": "Sace āvāsiko bhikkhu vuḍḍho hoti,",
  "tika-vin05t:709_1": "abhivādetabbo.",
  "tika-vin05t:709_2": "Sace navako hoti,",
  "tika-vin05t:709_3": "abhivādāpetabbo.",
  "tika-vin05t:709_4": "Senāsanaṃ pucchitabbaṃ “katamaṃ me senāsanaṃ pāpuṇātī”ti,",
  "tika-vin05t:709_5": "ajjhāvuṭṭhaṃ vā anajjhāvuṭṭhaṃ vā pucchitabbaṃ,",
  "tika-vin05t:709_6": "“gocaragāmo āsanne,",
  "tika-vin05t:709_7": "udāhu dūre,",
  "tika-vin05t:709_8": "kālasseva piṇḍāya caritabbaṃ,",
  "tika-vin05t:709_9": "udāhu divā”ti evaṃ bhikkhācāro pucchitabbo,",
  "tika-vin05t:709_10": "agocaro pucchitabbo,",
  "tika-vin05t:709_11": "gocaro pucchitabbo.",
  "tika-vin05t:709_12": "Agocaro nāma micchādiṭṭhikānaṃ gāmo paricchinnabhikkho vā gāmo,",
  "tika-vin05t:709_13": "yattha ekassa vā dvinnaṃ vā bhikkhā dīyati,",
  "tika-vin05t:709_14": "sekkhasammahāni kulāni pucchitabbāni,",
  "tika-vin05t:709_15": "vaccaṭṭhānaṃ pucchitabbaṃ,",
  "tika-vin05t:709_16": "passāvaṭṭhānaṃ pucchitabbaṃ,",
  "tika-vin05t:709_17": "“kiṃ imissā pokkharaṇiyā pānīyaṃyeva pivanti,",
  "tika-vin05t:709_18": "nahānādiparibhogampi karontī”ti evaṃ pānīyañceva paribhojanīyañca pucchitabbaṃ,",
  "tika-vin05t:709_19": "kattaradaṇḍo pucchitabbo,",
  "tika-vin05t:709_20": "saṅghassa katikasaṇṭhānaṃ pucchitabbaṃ,",
  "tika-vin05t:709_21": "kesuci ṭhānesu vāḷamigā vā amanussā vā honti,",
  "tika-vin05t:709_22": "tasmā “kaṃ kālaṃ pavisitabbaṃ,",
  "tika-vin05t:709_23": "kaṃ kālaṃ nikkhamitabba”nti pucchitabbaṃ.",
  "tika-vin05t:709_24": "Sace vihāro anajjhāvuṭṭho hoti,",
  "tika-vin05t:709_25": "kavāṭaṃ ākoṭetvā muhuttaṃ āgametvā ghaṭikaṃ ugghāṭetvā kavāṭaṃ paṇāmetvā bahi ṭhitena nilloketabbo.",
  "tika-vin05t:710_0": "Sace so vihāro uklāpo hoti,",
  "tika-vin05t:710_1": "mañce vā mañco āropito hoti,",
  "tika-vin05t:710_2": "pīṭhe vā pīṭhaṃ āropitaṃ hoti,",
  "tika-vin05t:710_3": "senāsanaṃ upari puñjīkataṃ hoti,",
  "tika-vin05t:710_4": "sace sakkoti,",
  "tika-vin05t:710_5": "sabbo vihāro sodhetabbo,",
  "tika-vin05t:710_6": "asakkontena attano vasanokāso jaggitabbo.",
  "tika-vin05t:710_7": "Sabbaṃ sodhetuṃ sakkontena pana upajjhāyavatte vuttanayena bhūmattharaṇamañcapīṭhādīni bahi nīharitvā",
  "tika-vin05t:710_8": "vihāraṃ sodhetvā puna atiharitvā yathāṭhāne paññapetabbāni.",
  "tika-vin05t:711_0": "Sace puratthimā sarajā vātā vāyanti,",
  "tika-vin05t:711_1": "puratthimā vātapānā thaketabbā.",
  "tika-vin05t:711_2": "Sace pacchimā, uttarā,",
  "tika-vin05t:711_3": "dakkhiṇā sarajā vātā vāyanti,",
  "tika-vin05t:711_4": "dakkhiṇā vātapānā thaketabbā.",
  "tika-vin05t:711_5": "Sace sītakālo hoti,",
  "tika-vin05t:711_6": "divā vātapānā vivaritabbā,",
  "tika-vin05t:711_7": "rattiṃ thaketabbā.",
  "tika-vin05t:711_8": "Sace uṇhakālo hoti,",
  "tika-vin05t:711_9": "divā thaketabbā,",
  "tika-vin05t:711_10": "rattiṃ vivaritabbā.",
  "tika-vin05t:712_0": "Sace uklāpaṃ hoti,",
  "tika-vin05t:712_1": "pariveṇaṃ sammajjitabbaṃ,",
  "tika-vin05t:712_2": "koṭṭhako sammajjitabbo,",
  "tika-vin05t:712_3": "upaṭṭhānasālā sammajjitabbā,",
  "tika-vin05t:712_4": "aggisālā sammajjitabbā,",
  "tika-vin05t:712_5": "vaccakuṭi sammajjitabbā,",
  "tika-vin05t:712_6": "pānīyaṃ paribhojanīyaṃ upaṭṭhāpetabbaṃ,",
  "tika-vin05t:712_7": "ācamanakumbhiyā udakaṃ āsiñcitabbaṃ.",
  "tika-vin05t:712_8": "Idaṃ āgantukavattaṃ.",
  "tika-vin05t:713_0": "186.",
  "tika-vin05t:713_1": "Āvāsikavatte āvāsikena bhikkhunā āgantukaṃ bhikkhuṃ vuḍḍhataraṃ disvā āsanaṃ paññapetabbaṃ,",
  "tika-vin05t:713_2": "pādodakaṃ pādapīṭhaṃ pādakathalikaṃ upanikkhipitabbaṃ,",
  "tika-vin05t:713_3": "paccuggantvā pattacīvaraṃ paṭiggahetabbaṃ,",
  "tika-vin05t:713_4": "pānīyena pucchitabbo,",
  "tika-vin05t:713_5": "pucchantena pana sakiṃ ānītaṃ pānīyaṃ sabbaṃ pivati,",
  "tika-vin05t:713_6": "“puna ānemī”ti pucchitabboyeva.",
  "tika-vin05t:713_7": "Bījanenapi bījitabbo,",
  "tika-vin05t:713_8": "bījantena sakiṃ pādapiṭṭhiyaṃ bījitvā sakiṃ majjhe,",
  "tika-vin05t:713_9": "sakiṃ sīse bījitabbo,",
  "tika-vin05t:713_10": "“alaṃ hotū”ti vuttena mandataraṃ bījitabbaṃ,",
  "tika-vin05t:713_11": "puna “ala”nti vuttena tato mandataraṃ bījitabbaṃ,",
  "tika-vin05t:713_12": "tatiyavāraṃ vuttena bījanī ṭhapetabbā,",
  "tika-vin05t:713_13": "pādāpissa dhovitabbā.",
  "tika-vin05t:713_14": "Sace attano telaṃ atthi,",
  "tika-vin05t:713_15": "telena makkhetabbā.",
  "tika-vin05t:713_16": "No ce atthi,",
  "tika-vin05t:713_17": "tassa santakena makkhetabbā.",
  "tika-vin05t:713_18": "Sace ussahati,",
  "tika-vin05t:713_19": "upāhanā puñchitabbā.",
  "tika-vin05t:713_20": "Upāhanā puñchantena paṭhamaṃ sukkhena coḷena puñchitabbā,",
  "tika-vin05t:713_21": "pacchā allena,",
  "tika-vin05t:713_22": "upāhanapuñchanacoḷakaṃ dhovitvā ekamantaṃ vissajjetabbaṃ.",
  "tika-vin05t:714_0": "Āgantuko bhikkhu abhivādetabbo,",
  "tika-vin05t:714_1": "senāsanaṃ paññapetabbaṃ “etaṃ senāsanaṃ pāpuṇātī”ti.",
  "tika-vin05t:714_2": "Ajjhāvuṭṭhaṃ vā anajjhāvuṭṭhaṃ vā ācikkhitabbaṃ,",
  "tika-vin05t:714_3": "gocaro ācikkhitabbo,",
  "tika-vin05t:714_4": "agocaro ācikkhitabbo,",
  "tika-vin05t:714_5": "sekkhasammatāni kulāni ācikkhitabbāni,",
  "tika-vin05t:714_6": "vaccaṭṭhānaṃ ācikkhitabbaṃ,",
  "tika-vin05t:714_7": "passāvaṭṭhānaṃ ācikkhitabbaṃ,",
  "tika-vin05t:714_8": "pānīyaṃ ācikkhitabbaṃ,",
  "tika-vin05t:714_9": "paribhojanīyaṃ ācikkhitabbaṃ,",
  "tika-vin05t:714_10": "kattaradaṇḍo ācikkhitabbo,",
  "tika-vin05t:714_11": "saṅghassa katikasaṇṭhānaṃ ācikkhitabbaṃ “imaṃ kālaṃ pavisitabbaṃ,",
  "tika-vin05t:714_12": "imaṃ kālaṃ nikkhamitabba”nti.",
  "tika-vin05t:715_0": "Sace āgantuko navako hoti,",
  "tika-vin05t:715_1": "nisinnakeneva ācikkhitabbaṃ “atra pattaṃ nikkhipāhi,",
  "tika-vin05t:715_2": "atra cīvaraṃ nikkhipāhi,",
  "tika-vin05t:715_3": "idaṃ āsanaṃ,",
  "tika-vin05t:715_4": "nisīdāhī”ti.",
  "tika-vin05t:715_5": "Pānīyaṃ ācikkhitabbaṃ,",
  "tika-vin05t:715_6": "paribhojanīyaṃ ācikkhitabbaṃ,",
  "tika-vin05t:715_7": "upāhanapuñchanacoḷakaṃ ācikkhitabbaṃ,",
  "tika-vin05t:715_8": "āgantuko bhikkhu abhivādāpetabbo,",
  "tika-vin05t:715_9": "senāsanādīnipi nisinneneva ācikkhitabbāni.",
  "tika-vin05t:715_10": "Vuḍḍhatare pana āgate āsanaṃ paññapetabbanti evamādi sabbaṃ cīvarakammaṃ vā navakammaṃ vā ṭhapetvāpi kātabbaṃ.",
  "tika-vin05t:715_11": "Cetiyaṅgaṇaṃ sammajjantena sammuñjaniṃ nikkhipitvā tassa vattaṃ kātuṃ ārabhitabbaṃ.",
  "tika-vin05t:715_12": "Paṇḍito hi āgantuko “sammajjāhi tāva cetiyaṅgaṇa”nti vakkhati.",
  "tika-vin05t:715_13": "Gilānassa bhesajjaṃ karontena pana sace nātiāturo gilāno hoti,",
  "tika-vin05t:715_14": "bhesajjaṃ akatvā vattameva kātabbaṃ,",
  "tika-vin05t:715_15": "mahāgilānassa pana bhesajjameva kātabbaṃ.",
  "tika-vin05t:715_16": "Paṇḍito hi āgantuko “karohi tāva bhesajja”nti vakkhati.",
  "tika-vin05t:715_17": "Idaṃ āvāsikavattaṃ.",
  "tika-vin05t:716_0": "187.",
  "tika-vin05t:716_1": "Gamikavatte gamikena bhikkhunā mañcapīṭhādidārubhaṇḍaṃ mattikābhaṇḍampi rajanabhājanādi sabbaṃ aggisālāyaṃ",
  "tika-vin05t:716_2": "vā aññasmiṃ vā guttaṭṭhāne paṭisāmetvā dvāravātapānaṃ thaketvā senāsanaṃ āpucchitvā pakkamitabbaṃ.",
  "tika-vin05t:716_3": "Sace bhikkhu na hoti,",
  "tika-vin05t:716_4": "sāmaṇero āpucchitabbo.",
  "tika-vin05t:716_5": "Sace sāmaṇero na hoti,",
  "tika-vin05t:716_6": "ārāmiko āpucchitabbo.",
  "tika-vin05t:716_7": "Sace na hoti bhikkhu vā sāmaṇero vā ārāmiko vā,",
  "tika-vin05t:716_8": "catūsu pāsāṇesu mañcaṃ paññapetvā mañce mañcaṃ āropetvā pīṭhe pīṭhaṃ āropetvā senāsanaṃ upari puñjaṃ",
  "tika-vin05t:716_9": "karitvā dārubhaṇḍaṃ mattikābhaṇḍaṃ paṭisāmetvā dvāravātapānaṃ thaketvā pakkamitabbaṃ.",
  "tika-vin05t:716_10": "Sace vihāro ovassati,",
  "tika-vin05t:716_11": "sace ussahati,",
  "tika-vin05t:716_12": "sabbo chādetabbo,",
  "tika-vin05t:716_13": "ussukkaṃ vā kātabbaṃ “kinti nu kho vihāro chādiyethā”ti,",
  "tika-vin05t:716_14": "evañcetaṃ labhetha,",
  "tika-vin05t:716_15": "iccetaṃ kusalaṃ.",
  "tika-vin05t:716_16": "No ce labhetha,",
  "tika-vin05t:716_17": "yo deso anovassako hoti,",
  "tika-vin05t:716_18": "tattha catūsu pāsāṇesu mañcaṃ paññapetvā mañce mañcaṃ āropetvā pīṭhe pīṭhaṃ āropetvā senāsanaṃ upari",
  "tika-vin05t:716_19": "puñjaṃ karitvā dārubhaṇḍaṃ mattikābhaṇḍaṃ paṭisāmetvā dvāravātapānaṃ thaketvā pakkamitabbaṃ.",
  "tika-vin05t:716_20": "Sace vihāro ovassati,",
  "tika-vin05t:716_21": "sace ussahati,",
  "tika-vin05t:716_22": "senāsanaṃ gāmaṃ atiharitabbaṃ,",
  "tika-vin05t:716_23": "ussukkaṃ vā kātabbaṃ “kinti nu kho senāsanaṃ gāmaṃ atihariyethā”ti,",
  "tika-vin05t:716_24": "evañcetaṃ labhetha,",
  "tika-vin05t:716_25": "iccetaṃ kusalaṃ.",
  "tika-vin05t:716_26": "No ce labhetha,",
  "tika-vin05t:716_27": "ajjhokāse catūsu pāsāṇesu mañcaṃ paññapetvā mañce mañcaṃ āropetvā pīṭhe pīṭhaṃ āropetvā senāsanaṃ upari",
  "tika-vin05t:716_28": "puñjaṃ karitvā dārubhaṇḍaṃ mattikābhaṇḍaṃ paṭisāmetvā tiṇena vā paṇṇena vā paṭicchādetvā pakkamitabbaṃ",
  "tika-vin05t:716_29": "“appeva nāma aṅgānipi seseyyu”nti.",
  "tika-vin05t:716_30": "Idaṃ gamikavattaṃ.",
  "tika-vin05t:717_0": "188.",
  "tika-vin05t:717_1": "Bhattaggavatte sace ārāme kālo ārocito hoti,",
  "tika-vin05t:717_2": "timaṇḍalaṃ paṭicchādentena parimaṇḍalaṃ nivāsetvā kāyabandhanaṃ bandhitvā saguṇaṃ katvā saṅghāṭiyo pārupitvā",
  "tika-vin05t:717_3": "gaṇṭhikaṃ paṭimuñcitvā dhovitvā pattaṃ gahetvā sādhukaṃ ataramānena gāmo pavisitabbo.",
  "tika-vin05t:718_0": "Na okkamma therānaṃ bhikkhūnaṃ purato gantabbaṃ.",
  "tika-vin05t:718_1": "Suppaṭicchannena,",
  "tika-vin05t:718_2": "susaṃvutena,",
  "tika-vin05t:718_3": "okkhittacakkhunā,",
  "tika-vin05t:718_4": "appasaddena antaraghare gantabbaṃ,",
  "tika-vin05t:718_5": "na ukkhittakāya,",
  "tika-vin05t:718_6": "na ujjagghikāya antaraghare gantabbaṃ,",
  "tika-vin05t:718_7": "na kāyappacālakaṃ,",
  "tika-vin05t:718_8": "na bāhuppacālakaṃ,",
  "tika-vin05t:718_9": "na sīsappacālakaṃ antaraghare gantabbaṃ,",
  "tika-vin05t:718_10": "na khambhakatena,",
  "tika-vin05t:718_11": "na oguṇṭhitena,",
  "tika-vin05t:718_12": "na ukkuṭikāya antaraghare gantabbaṃ.",
  "tika-vin05t:719_0": "Suppaṭicchannena,",
  "tika-vin05t:719_1": "susaṃvutena,",
  "tika-vin05t:719_2": "okkhittacakkhunā,",
  "tika-vin05t:719_3": "appasaddena antaraghare nisīditabbaṃ,",
  "tika-vin05t:719_4": "na ukkhittakāya,",
  "tika-vin05t:719_5": "na ujjagghikāya antaraghare nisīditabbaṃ,",
  "tika-vin05t:719_6": "na kāyappacālakaṃ,",
  "tika-vin05t:719_7": "na bāhuppacālakaṃ,",
  "tika-vin05t:719_8": "na sīsappacālakaṃ antaraghare nisīditabbaṃ,",
  "tika-vin05t:719_9": "na khambhakatena,",
  "tika-vin05t:719_10": "na oguṇṭhitena,",
  "tika-vin05t:719_11": "na pallatthikāya antaraghare nisīditabbaṃ,",
  "tika-vin05t:719_12": "na there bhikkhū anupakhajja nisīditabbaṃ.",
  "tika-vin05t:719_13": "Sace mahātherassa nisinnāsanena samakaṃ āsanaṃ hoti,",
  "tika-vin05t:719_14": "bahūsu āsanesu sati ekaṃ dve āsanāni ṭhapetvā nisīditabbaṃ.",
  "tika-vin05t:719_15": "Bhikkhū gaṇetvā paññattāsanesu anisīditvā mahātherena “nisīdā”ti vuttena nisīditabbaṃ.",
  "tika-vin05t:719_16": "No ce mahāthero vadati, “idaṃ, bhante,",
  "tika-vin05t:719_17": "āsanaṃ ucca”nti vattabbaṃ.",
  "tika-vin05t:719_18": "“Nisīdā”ti vuttena nisīditabbaṃ.",
  "tika-vin05t:719_19": "Sace pana evaṃ āpucchitepi na vadati,",
  "tika-vin05t:719_20": "nisīdantassa anāpatti,",
  "tika-vin05t:719_21": "mahātherasseva āpatti.",
  "tika-vin05t:719_22": "Navako hi evarūpe āsane anāpucchā nisīdanto āpajjati,",
  "tika-vin05t:719_23": "thero āpucchite ananujānanto.",
  "tika-vin05t:719_24": "Na navā bhikkhū āsanena paṭibāhitabbā,",
  "tika-vin05t:719_25": "na saṅghāṭikaṃ ottharitvā antaraghare nisīditabbaṃ.",
  "tika-vin05t:720_0": "Pattadhovanodake dīyamāne ubhohi hatthehi pattaṃ paṭiggahetvā udakaṃ paṭiggahetabbaṃ,",
  "tika-vin05t:720_1": "dakkhiṇodakaṃ pana purato ādhārake pattaṃ ṭhapetvā gahetabbaṃ,",
  "tika-vin05t:720_2": "nīcaṃ katvā udakasaddaṃ akarontena apaṭighaṃsantena patto dhovitabbo.",
  "tika-vin05t:720_3": "Sace udakapaṭiggāhako hoti,",
  "tika-vin05t:720_4": "nīcaṃ katvā udakapaṭiggāhake udakaṃ āsiñcitabbaṃ “mā udakapaṭiggāhako udakena osiñci,",
  "tika-vin05t:720_5": "mā sāmantā bhikkhū udakena osiñciṃsu,",
  "tika-vin05t:720_6": "mā saṅghāṭi udakena osiñcī”ti.",
  "tika-vin05t:720_7": "Sace udakapaṭiggāhako na hoti,",
  "tika-vin05t:720_8": "nīcaṃ katvā chamāya udakaṃ āsiñcitabbaṃ “mā sāmantā bhikkhū udakena osiñciṃsu,",
  "tika-vin05t:720_9": "mā saṅghāṭi udakena osiñcī”ti.",
  "tika-vin05t:721_0": "Odane dīyamāne ubhohi hatthehi pattaṃ paṭiggahetvā odano paṭiggahetabbo.",
  "tika-vin05t:721_1": "Yathā sūpassa okāso hoti,",
  "tika-vin05t:721_2": "evaṃ mattāya odano gaṇhitabbo.",
  "tika-vin05t:721_3": "Sace hoti sappi vā telaṃ vā uttaribhaṅgaṃ vā,",
  "tika-vin05t:721_4": "therena vattabbo “sabbesaṃ samakaṃ sampādehī”ti.",
  "tika-vin05t:721_5": "Idañca na kevalaṃ sappiādīsu,",
  "tika-vin05t:721_6": "odanepi vattabbaṃ.",
  "tika-vin05t:721_7": "Sappiādīsu pana yaṃ appaṃ hoti ekassa vā dvinnaṃ vā anurūpaṃ,",
  "tika-vin05t:721_8": "taṃ sabbesaṃ samakaṃ sampādehīti vutte manussānaṃ vihesā hoti,",
  "tika-vin05t:721_9": "tasmā tādisaṃ sakiṃ vā dvikkhattuṃ vā gahetvā sesaṃ na gahetabbaṃ.",
  "tika-vin05t:721_10": "Sakkaccaṃ piṇḍapāto paṭiggahetabbo,",
  "tika-vin05t:721_11": "pattasaññinā piṇḍapāto paṭiggahetabbo,",
  "tika-vin05t:721_12": "samasūpako samatitthiko piṇḍapāto paṭiggahetabbo,",
  "tika-vin05t:721_13": "na tāva therena bhuñjitabbaṃ,",
  "tika-vin05t:721_14": "yāva na sabbesaṃ odano sampatto hoti.",
  "tika-vin05t:721_15": "Idañca yaṃ paricchinnabhikkhukaṃ bhattaggaṃ,",
  "tika-vin05t:721_16": "yattha manussā sabbesaṃ pāpetvā vanditukāmā honti,",
  "tika-vin05t:721_17": "taṃ sandhāya vuttaṃ.",
  "tika-vin05t:721_18": "Yaṃ pana mahābhattaggaṃ hoti,",
  "tika-vin05t:721_19": "yattha ekasmiṃ padese bhuñjanti,",
  "tika-vin05t:721_20": "ekasmiṃ padese udakaṃ dīyati,",
  "tika-vin05t:721_21": "tattha yathāsukhaṃ bhuñjitabbaṃ.",
  "tika-vin05t:722_0": "Sakkaccaṃ piṇḍapāto bhuñjitabbo,",
  "tika-vin05t:722_1": "pattasaññinā piṇḍapāto bhuñjitabbo,",
  "tika-vin05t:722_2": "sapadāno piṇḍapāto bhuñjitabbo,",
  "tika-vin05t:722_3": "samasūpako piṇḍapāto bhuñjitabbo,",
  "tika-vin05t:722_4": "na thūpakato omadditvā piṇḍapāto bhuñjitabbo,",
  "tika-vin05t:722_5": "na sūpaṃ vā byañjanaṃ vā odanena paṭicchādetabbaṃ bhiyyokamyataṃ upādāya,",
  "tika-vin05t:722_6": "na sūpaṃ vā odanaṃ vā agilānena attano atthāya viññāpetvā bhuñjitabbaṃ,",
  "tika-vin05t:722_7": "na ujjhānasaññinā paresaṃ patto oloketabbo,",
  "tika-vin05t:722_8": "nātimahanto kabaḷo kātabbo,",
  "tika-vin05t:722_9": "parimaṇḍalaṃ ālopo kātabbo,",
  "tika-vin05t:722_10": "na anāhaṭe kabaḷe mukhadvāraṃ vivaritabbaṃ,",
  "tika-vin05t:722_11": "na bhuñjamānena sabbo hattho mukhe pakkhipitabbo,",
  "tika-vin05t:722_12": "na sakabaḷena mukhena byāharitabbaṃ,",
  "tika-vin05t:722_13": "na piṇḍukkhepakaṃ bhuñjitabbaṃ,",
  "tika-vin05t:722_14": "na kabaḷāvacchekaṃ,",
  "tika-vin05t:722_15": "na avagaṇḍakārakaṃ,",
  "tika-vin05t:722_16": "na hatthaniddhunakaṃ,",
  "tika-vin05t:722_17": "na sitthāvakārakaṃ,",
  "tika-vin05t:722_18": "na jivhānicchārakaṃ,",
  "tika-vin05t:722_19": "na capucapukārakaṃ,",
  "tika-vin05t:722_20": "na surusurukārakaṃ,",
  "tika-vin05t:722_21": "na hatthanillehakaṃ,",
  "tika-vin05t:722_22": "na pattanillehakaṃ,",
  "tika-vin05t:722_23": "na oṭṭhanillehakaṃ bhuñjitabbaṃ.",
  "tika-vin05t:723_0": "Na sāmisena hatthena pānīyathālako paṭiggahetabbo,",
  "tika-vin05t:723_1": "na tāva therena hatthadhovanaudakaṃ paṭiggahetabbaṃ,",
  "tika-vin05t:723_2": "yāva na sabbe bhuttāvino honti.",
  "tika-vin05t:723_3": "Sace manussā “dhovatha, bhante,",
  "tika-vin05t:723_4": "pattañca hatthe cā”ti vadanti,",
  "tika-vin05t:723_5": "bhikkhū vā “tumhe udakaṃ gaṇhathā”ti vadanti, vaṭṭati.",
  "tika-vin05t:723_6": "Udake dīyamāne ubhohi hatthehi pattaṃ paṭiggahetvā udakaṃ paṭiggahetabbaṃ,",
  "tika-vin05t:723_7": "nīcaṃ katvā udakasaddaṃ akarontena apaṭighaṃsantena patto dhovitabbo.",
  "tika-vin05t:723_8": "Sace udakapaṭiggāhako hoti,",
  "tika-vin05t:723_9": "nīcaṃ katvā udakapaṭiggāhake udakaṃ āsiñcitabbaṃ “mā udakapaṭiggāhako udakena osiñci,",
  "tika-vin05t:723_10": "mā sāmantā bhikkhū udakena osiñciṃsu,",
  "tika-vin05t:723_11": "mā saṅghāṭi udakena osiñcī”ti.",
  "tika-vin05t:723_12": "Sace udakapaṭiggāhako na hoti,",
  "tika-vin05t:723_13": "nīcaṃ katvā chamāya udakaṃ āsiñcitabbaṃ “mā sāmantā bhikkhū udakena osiñciṃsu,",
  "tika-vin05t:723_14": "mā saṅghāṭi udakena osiñcī”ti,",
  "tika-vin05t:723_15": "na sasitthakaṃ pattadhovanaṃ antaraghare chaḍḍetabbaṃ.",
  "tika-vin05t:724_0": "Bhattaggato uṭṭhāya nivattantesu navakehi bhikkhūhi paṭhamataraṃ nivattitabbaṃ,",
  "tika-vin05t:724_1": "pacchā therehi.",
  "tika-vin05t:724_2": "Sambādhesu hi gharesu mahātherānaṃ nikkhamanokāso na hoti,",
  "tika-vin05t:724_3": "tasmā evaṃ vuttaṃ.",
  "tika-vin05t:724_4": "Evaṃ nivattantehi pana navakehi gehadvāre ṭhatvā theresu nikkhamantesu paṭipāṭiyā gantabbaṃ.",
  "tika-vin05t:724_5": "Sace pana mahātherā dhure nisinnā honti,",
  "tika-vin05t:724_6": "navakā antogehe,",
  "tika-vin05t:724_7": "therāsanato paṭṭhāya paṭipāṭiyā eva nikkhamitabbaṃ,",
  "tika-vin05t:724_8": "kāyena kāyaṃ asaṅghaṭṭentena yathā antarena manussā gantuṃ sakkonti,",
  "tika-vin05t:724_9": "evaṃ viraḷāya pāḷiyā gantabbaṃ.",
  "tika-vin05t:725_0": "“Anujānāmi,",
  "tika-vin05t:725_1": "bhikkhave,",
  "tika-vin05t:725_2": "therena bhikkhunā bhattagge anumoditu”nti vacanato saṅghattherena bhattagge anumoditabbaṃ.",
  "tika-vin05t:725_3": "Taṃ ekameva ohāya sesehi na gantabbaṃ.",
  "tika-vin05t:726_0": "“Anujānāmi,",
  "tika-vin05t:726_1": "bhikkhave,",
  "tika-vin05t:726_2": "bhattagge catūhi pañcahi therānutherehi bhikkhūhi āgametu”nti vacanato saṅghattherena anumodanatthāya nisinne heṭṭhā paṭipāṭiyā catūhi nisīditabbaṃ,",
  "tika-vin05t:726_3": "anuthere nisinne mahātherena ca heṭṭhā ca tīhi nisīditabbaṃ,",
  "tika-vin05t:726_4": "pañcame nisinne upari catūhi nisīditabbaṃ,",
  "tika-vin05t:726_5": "saṅghattherena heṭṭhā daharabhikkhusmiṃ ajjhiṭṭhepi saṅghattherato paṭṭhāya catūhi nisīditabbameva.",
  "tika-vin05t:726_6": "Sace pana anumodako bhikkhu “gacchatha, bhante,",
  "tika-vin05t:726_7": "āgametabbakiccaṃ natthī”ti vadati,",
  "tika-vin05t:726_8": "gantuṃ vaṭṭati.",
  "tika-vin05t:726_9": "Mahātherena “gacchāma,",
  "tika-vin05t:726_10": "āvuso”ti vutte “gacchathā”ti vadati,",
  "tika-vin05t:726_11": "evampi vaṭṭati,",
  "tika-vin05t:726_12": "“bahigāme āgamissāmā”ti ābhogaṃ katvāpi bahigāmaṃ gantvā attano nissitake “tumhe tassa āgamanaṃ āgamethā”ti vatvāpi gantuṃ vaṭṭatiyeva.",
  "tika-vin05t:726_13": "Sace pana manussā attano rucitena ekena anumodanaṃ kārenti,",
  "tika-vin05t:726_14": "neva tassa anumodato āpatti,",
  "tika-vin05t:726_15": "na mahātherassa bhāro hoti.",
  "tika-vin05t:726_16": "Upanisinnakathāyameva hi manussesu kathāpentesu thero āpucchitabbo.",
  "tika-vin05t:726_17": "Mahātherena ca anumodanāya ajjhiṭṭhova āgametabboti idamettha lakkhaṇaṃ.",
  "tika-vin05t:726_18": "“Anujānāmi,",
  "tika-vin05t:726_19": "bhikkhave,",
  "tika-vin05t:726_20": "sati karaṇīye ānantarikaṃ bhikkhuṃ āpucchitvā gantu”nti vacanato pana vaccādipīḷitena anantaraṃ bhikkhuṃ āpucchitvā gantabbanti.",
  "tika-vin05t:726_21": "Idaṃ bhattaggavattaṃ.",
  "tika-vin05t:727_0": "189.",
  "tika-vin05t:727_1": "Piṇḍacārikavatte pana piṇḍacārikena bhikkhunā “idāni gāmaṃ pavisissāmī”ti timaṇḍalaṃ paṭicchādentena",
  "tika-vin05t:727_2": "parimaṇḍalaṃ nivāsetvā kāyabandhanaṃ bandhitvā saguṇaṃ katvā saṅghāṭiyo pārupitvā gaṇṭhikaṃ paṭimuñcitvā",
  "tika-vin05t:727_3": "dhovitvā pattaṃ gahetvā sādhukaṃ ataramānena gāmo pavisitabbo.",
  "tika-vin05t:727_4": "Suppaṭicchannena antaraghare gantabbantiādi sabbaṃ bhattaggavatte vuttanayeneva idhāpi veditabbaṃ.",
  "tika-vin05t:728_0": "Nivesanaṃ pavisantena sallakkhetabbaṃ “iminā pavisissāmi,",
  "tika-vin05t:728_1": "iminā nikkhamissāmī”ti,",
  "tika-vin05t:728_2": "nātisahasā pavisitabbaṃ,",
  "tika-vin05t:728_3": "nātidūre nāccāsanne ṭhātabbaṃ,",
  "tika-vin05t:728_4": "nāticiraṃ ṭhātabbaṃ,",
  "tika-vin05t:728_5": "nātilahukaṃ nivattitabbaṃ,",
  "tika-vin05t:728_6": "ṭhitena sallakkhetabbaṃ “bhikkhaṃ dātukāmā vā adātukāmā vā”ti.",
  "tika-vin05t:728_7": "Sace kammaṃ vā nikkhipati,",
  "tika-vin05t:728_8": "āsanā vā vuṭṭhāti,",
  "tika-vin05t:728_9": "kaṭacchuṃ vā parāmasati,",
  "tika-vin05t:728_10": "bhājanaṃ vā parāmasati,",
  "tika-vin05t:728_11": "ṭhapeti vā,",
  "tika-vin05t:728_12": "“dātukāmassā”ti ṭhātabbaṃ.",
  "tika-vin05t:728_13": "Bhikkhāya dīyamānāya vāmena hatthena saṅghāṭiṃ uccāretvā dakkhiṇena hatthena pattaṃ paṇāmetvā ubhohi",
  "tika-vin05t:728_14": "hatthehi pattaṃ paṭiggahetvā bhikkhā paṭiggahetabbā,",
  "tika-vin05t:728_15": "itthī vā hotu puriso vā,",
  "tika-vin05t:728_16": "bhikkhādānasamaye mukhaṃ na oloketabbaṃ,",
  "tika-vin05t:728_17": "sallakkhetabbaṃ “sūpaṃ dātukāmā vā adātukāmā vā”ti.",
  "tika-vin05t:728_18": "Sace kaṭacchuṃ vā parāmasati,",
  "tika-vin05t:728_19": "bhājanaṃ vā parāmasati,",
  "tika-vin05t:728_20": "ṭhapeti vā,",
  "tika-vin05t:728_21": "“dātukāmassā”ti ṭhātabbaṃ.",
  "tika-vin05t:728_22": "Bhikkhāya dinnāya saṅghāṭiyā pattaṃ paṭicchādetvā sādhukaṃ ataramānena nivattitabbaṃ.",
  "tika-vin05t:729_0": "Yo paṭhamaṃ gāmato piṇḍāya paṭikkamati,",
  "tika-vin05t:729_1": "tena āsanaṃ paññapetabbaṃ,",
  "tika-vin05t:729_2": "pādodakaṃ pādapīṭhaṃ pādakathalikaṃ upanikkhipitabbaṃ,",
  "tika-vin05t:729_3": "avakkārapāti dhovitvā upaṭṭhāpetabbā,",
  "tika-vin05t:729_4": "pānīyaṃ paribhojanīyaṃ upaṭṭhāpetabbaṃ.",
  "tika-vin05t:729_5": "Yo pacchā gāmato piṇḍāya paṭikkamati,",
  "tika-vin05t:729_6": "sace hoti bhuttāvaseso,",
  "tika-vin05t:729_7": "sace ākaṅkhati,",
  "tika-vin05t:729_8": "bhuñjitabbaṃ.",
  "tika-vin05t:729_9": "No ce ākaṅkhati,",
  "tika-vin05t:729_10": "appaharite vā chaḍḍetabbaṃ,",
  "tika-vin05t:729_11": "appāṇake vā udake opilāpetabbaṃ,",
  "tika-vin05t:729_12": "tena āsanaṃ uddharitabbaṃ,",
  "tika-vin05t:729_13": "pādodakaṃ pādapīṭhaṃ pādakathalikaṃ paṭisāmetabbaṃ,",
  "tika-vin05t:729_14": "avakkārapāti dhovitvā paṭisāmetabbā,",
  "tika-vin05t:729_15": "pānīyaṃ paribhojanīyaṃ paṭisāmetabbaṃ,",
  "tika-vin05t:729_16": "bhattaggaṃ sammajjitabbaṃ.",
  "tika-vin05t:729_17": "Yo passati pānīyaghaṭaṃ vā paribhojanīyaghaṭaṃ vā vaccaghaṭaṃ vā rittaṃ tucchaṃ,",
  "tika-vin05t:729_18": "tena upaṭṭhāpetabbaṃ.",
  "tika-vin05t:729_19": "Sacassa hoti avisayhaṃ,",
  "tika-vin05t:729_20": "hatthavikārena dutiyaṃ āmantetvā hatthavilaṅghakena upaṭṭhāpetabbaṃ,",
  "tika-vin05t:729_21": "na ca tappaccayā vācā bhinditabbāti.",
  "tika-vin05t:729_22": "Idaṃ piṇḍacārikavattaṃ.",
  "tika-vin05t:730_0": "190.",
  "tika-vin05t:730_1": "Āraññikavatte āraññikena bhikkhunā kālasseva uṭṭhāya pattaṃ thavikāya pakkhipitvā aṃse laggetvā cīvaraṃ",
  "tika-vin05t:730_2": "khandhe karitvā upāhanā ārohitvā dārubhaṇḍaṃ mattikābhaṇḍaṃ paṭisāmetvā dvāravātapānaṃ thaketvā vasanaṭṭhānato",
  "tika-vin05t:730_3": "nikkhamitabbaṃ.",
  "tika-vin05t:730_4": "“Idāni gāmaṃ pavisissāmā”ti upāhanā omuñcitvā nīcaṃ katvā papphoṭetvā thavikāya pakkhipitvā aṃse laggetvā",
  "tika-vin05t:730_5": "timaṇḍalaṃ paṭicchādentena parimaṇḍalaṃ nivāsetvā kāyabandhanaṃ bandhitvā saguṇaṃ katvā saṅghāṭiyo pārupitvā",
  "tika-vin05t:730_6": "gaṇṭhikaṃ paṭimuñcitvā dhovitvā pattaṃ gahetvā sādhukaṃ ataramānena gāmo pavisitabbo.",
  "tika-vin05t:730_7": "Suppaṭicchannena antaraghare gantabbantiādi sabbaṃ gamanavidhānaṃ idhāpi bhattaggavatte vuttanayeneva veditabbaṃ.",
  "tika-vin05t:731_0": "Nivesanaṃ pavisantena sallakkhetabbaṃ “iminā pavisissāmi,",
  "tika-vin05t:731_1": "iminā nikkhamissāmī”tiādi sabbaṃ bhikkhācāravidhānaṃ piṇḍacārikavatte vuttanayeneva veditabbaṃ.",
  "tika-vin05t:731_2": "Āraññikena bhikkhunā pānīyaṃ paribhojanīyaṃ upaṭṭhāpetabbaṃ.",
  "tika-vin05t:731_3": "Sace bhājanāni nappahonti,",
  "tika-vin05t:731_4": "pānīyameva paribhojanīyampi katvā upaṭṭhāpetabbaṃ.",
  "tika-vin05t:731_5": "Bhājanaṃ alabhantena veḷunāḷikāyapi upaṭṭhāpetabbaṃ.",
  "tika-vin05t:731_6": "Tampi alabhantassa yathā samīpe udakaāvāṭo hoti,",
  "tika-vin05t:731_7": "evaṃ kātabbaṃ.",
  "tika-vin05t:731_8": "Aggi upaṭṭhāpetabbo,",
  "tika-vin05t:731_9": "araṇisahitaṃ upaṭṭhāpetabbaṃ,",
  "tika-vin05t:731_10": "araṇisahite sati aggiṃ akātumpi vaṭṭati.",
  "tika-vin05t:731_11": "Yathā ca āraññikassa,",
  "tika-vin05t:731_12": "evaṃ kantārappaṭipannassapi araṇisahitaṃ icchitabbaṃ.",
  "tika-vin05t:731_13": "Gaṇavāsino pana tena vināpi vaṭṭati.",
  "tika-vin05t:731_14": "Kattaradaṇḍo upaṭṭhāpetabbo,",
  "tika-vin05t:731_15": "nakkhattapadāni uggahetabbāni sakalāni vā ekadesāni vā,",
  "tika-vin05t:731_16": "disākusalena bhavitabbaṃ.",
  "tika-vin05t:731_17": "Idaṃ āraññikavattaṃ.",
  "tika-vin05t:732_0": "191.",
  "tika-vin05t:732_1": "Senāsanavatte yasmiṃ vihāre viharati,",
  "tika-vin05t:732_2": "sace so vihāro uklāpo hoti,",
  "tika-vin05t:732_3": "sace ussahati,",
  "tika-vin05t:732_4": "sodhetabbo.",
  "tika-vin05t:732_5": "Vihāraṃ sodhentena paṭhamaṃ pattacīvaraṃ nīharitvā ekamantaṃ nikkhipitabbaṃ,",
  "tika-vin05t:732_6": "nisīdanapaccattharaṇaṃ nīharitvā ekamantaṃ nikkhipitabbaṃ,",
  "tika-vin05t:732_7": "bhisibimbohanaṃ nīharitvā ekamantaṃ nikkhipitabbaṃ,",
  "tika-vin05t:732_8": "mañco nīcaṃ katvā sādhukaṃ apaṭighaṃsantena asaṅghaṭṭentena kavāṭapīṭhaṃ nīharitvā ekamantaṃ nikkhipitabbo,",
  "tika-vin05t:732_9": "pīṭhaṃ nīcaṃ katvā sādhukaṃ apaṭighaṃsantena asaṅghaṭṭentena kavāṭapīṭhaṃ nīharitvā ekamantaṃ nikkhipitabbaṃ,",
  "tika-vin05t:732_10": "mañcapaṭipādakā nīharitvā ekamantaṃ nikkhipitabbā,",
  "tika-vin05t:732_11": "kheḷamallako nīharitvā ekamantaṃ nikkhipitabbo,",
  "tika-vin05t:732_12": "apassenaphalakaṃ nīharitvā ekamantaṃ nikkhipitabbaṃ,",
  "tika-vin05t:732_13": "bhūmattharaṇaṃ yathāpaññattaṃ sallakkhetvā nīharitvā ekamantaṃ nikkhipitabbaṃ.",
  "tika-vin05t:732_14": "Sace vihāre santānakaṃ hoti,",
  "tika-vin05t:732_15": "ullokā paṭhamaṃ ohāretabbaṃ,",
  "tika-vin05t:732_16": "ālokasandhikaṇṇabhāgā pamajjitabbā.",
  "tika-vin05t:732_17": "Sace gerukaparikammakatā bhitti kaṇṇakitā hoti,",
  "tika-vin05t:732_18": "coḷakaṃ temetvā pīḷetvā pamajjitabbā.",
  "tika-vin05t:732_19": "Sace kāḷavaṇṇakatā bhūmi kaṇṇakitā hoti,",
  "tika-vin05t:732_20": "coḷakaṃ temetvā pīḷetvā pamajjitabbā.",
  "tika-vin05t:732_21": "Sace akatā hoti bhūmi,",
  "tika-vin05t:732_22": "udakena paripphositvā paripphositvā sammajjitabbā “mā vihāro rajena uhaññī”ti,",
  "tika-vin05t:732_23": "saṅkāraṃ vicinitvā ekamantaṃ chaḍḍetabbaṃ.",
  "tika-vin05t:733_0": "Na bhikkhusāmantā senāsanaṃ papphoṭetabbaṃ,",
  "tika-vin05t:733_1": "na vihārasāmantā senāsanaṃ papphoṭetabbaṃ,",
  "tika-vin05t:733_2": "na pānīyasāmantā senāsanaṃ papphoṭetabbaṃ,",
  "tika-vin05t:733_3": "na paribhojanīyasāmantā senāsanaṃ papphoṭetabbaṃ,",
  "tika-vin05t:733_4": "na paṭivāte aṅgaṇe senāsanaṃ papphoṭetabbaṃ,",
  "tika-vin05t:733_5": "adhovāte senāsanaṃ papphoṭetabbaṃ.",
  "tika-vin05t:734_0": "Bhūmattharaṇaṃ otāpetvā sodhetvā papphoṭetvā atiharitvā yathāpaññattaṃ paññapetabbaṃ,",
  "tika-vin05t:734_1": "mañcapaṭipādakā ekamantaṃ otāpetvā pamajjitvā abhiharitvā yathāṭhāne ṭhapetabbā,",
  "tika-vin05t:734_2": "mañco ekamantaṃ otāpetvā sodhetvā papphoṭetvā nīcaṃ katvā sādhukaṃ apaṭighaṃsantena asaṅghaṭṭentena kavāṭapīṭhaṃ",
  "tika-vin05t:734_3": "atiharitvā yathāpaññattaṃ paññapetabbo,",
  "tika-vin05t:734_4": "pīṭhaṃ ekamantaṃ otāpetvā sodhetvā papphoṭetvā nīcaṃ katvā sādhukaṃ apaṭighaṃsantena asaṅghaṭṭentena",
  "tika-vin05t:734_5": "kavāṭapīṭhaṃ atiharitvā yathāpaññattaṃ paññapetabbaṃ,",
  "tika-vin05t:734_6": "bhisibimbohanaṃ ekamantaṃ otāpetvā sodhetvā papphoṭetvā atiharitvā yathāpaññattaṃ paññapetabbaṃ,",
  "tika-vin05t:734_7": "nisīdanapaccattharaṇaṃ otāpetvā papphoṭetvā atiharitvā yathāpaññattaṃ paññapetabbaṃ,",
  "tika-vin05t:734_8": "kheḷamallako ekamantaṃ otāpetvā pamajjitvā atiharitvā yathāṭhāne ṭhapetabbo,",
  "tika-vin05t:734_9": "apassenaphalakaṃ ekamantaṃ otāpetvā pamajjitvā yathāṭhāne ṭhapetabbaṃ.",
  "tika-vin05t:734_10": "Pattacīvaraṃ nikkhipitabbaṃ,",
  "tika-vin05t:734_11": "pattaṃ nikkhipantena ekena hatthena pattaṃ gahetvā ekena hatthena heṭṭhāmañcaṃ vā heṭṭhāpīṭhaṃ vā parāmasitvā patto nikkhipitabbo,",
  "tika-vin05t:734_12": "na ca anantarahitāya bhūmiyā patto nikkhipitabbo.",
  "tika-vin05t:734_13": "Cīvaraṃ nikkhipantena ekena hatthena cīvaraṃ gahetvā ekena hatthena cīvaravaṃsaṃ vā cīvararajjuṃ vā pamajjitvā pārato antaṃ,",
  "tika-vin05t:734_14": "orato bhogaṃ katvā cīvaraṃ nikkhipitabbaṃ.",
  "tika-vin05t:735_0": "Sace puratthimā sarajā vātā vāyanti,",
  "tika-vin05t:735_1": "puratthimā vātapānā thaketabbā.",
  "tika-vin05t:735_2": "Sace pacchimā, uttarā,",
  "tika-vin05t:735_3": "dakkhiṇā sarajā vātā vāyanti,",
  "tika-vin05t:735_4": "dakkhiṇā vātapānā thaketabbā.",
  "tika-vin05t:735_5": "Sace sītakālo hoti,",
  "tika-vin05t:735_6": "divā vātapānā vivaritabbā,",
  "tika-vin05t:735_7": "rattiṃ thaketabbā.",
  "tika-vin05t:735_8": "Sace uṇhakālo hoti,",
  "tika-vin05t:735_9": "divā vātapānā thaketabbā,",
  "tika-vin05t:735_10": "rattiṃ vivaritabbā.",
  "tika-vin05t:736_0": "Sace uklāpaṃ hoti,",
  "tika-vin05t:736_1": "pariveṇaṃ sammajjitabbaṃ,",
  "tika-vin05t:736_2": "koṭṭhako sammajjitabbo,",
  "tika-vin05t:736_3": "upaṭṭhānasālā sammajjitabbā,",
  "tika-vin05t:736_4": "aggisālā sammajjitabbā,",
  "tika-vin05t:736_5": "vaccakuṭi sammajjitabbā.",
  "tika-vin05t:736_6": "Sace pānīyaṃ na hoti,",
  "tika-vin05t:736_7": "pānīyaṃ upaṭṭhāpetabbaṃ.",
  "tika-vin05t:736_8": "Sace paribhojanīyaṃ na hoti,",
  "tika-vin05t:736_9": "paribhojanīyaṃ upaṭṭhāpetabbaṃ.",
  "tika-vin05t:736_10": "Sace ācamanakumbhiyā udakaṃ na hoti,",
  "tika-vin05t:736_11": "ācamanakumbhiyā udakaṃ āsiñcitabbaṃ.",
  "tika-vin05t:737_0": "Sace vuḍḍhena saddhiṃ ekavihāre viharati,",
  "tika-vin05t:737_1": "na vuḍḍhaṃ anāpucchā uddeso dātabbo,",
  "tika-vin05t:737_2": "na paripucchā dātabbā,",
  "tika-vin05t:737_3": "na sajjhāyo kātabbo,",
  "tika-vin05t:737_4": "na dhammo bhāsitabbo,",
  "tika-vin05t:737_5": "na padīpo kātabbo,",
  "tika-vin05t:737_6": "na padīpo vijjhāpetabbo,",
  "tika-vin05t:737_7": "na vātapānā vivaritabbā,",
  "tika-vin05t:737_8": "na vātapānā thaketabbā.",
  "tika-vin05t:737_9": "Dvāraṃ nāma yasmā mahāvaḷañjaṃ,",
  "tika-vin05t:737_10": "tasmā tattha āpucchanakiccaṃ natthi,",
  "tika-vin05t:737_11": "sesāni pana uddesadānādīni āpucchitvāva kātabbāni,",
  "tika-vin05t:737_12": "devasikampi āpucchituṃ vaṭṭati.",
  "tika-vin05t:737_13": "Athāpi “bhante,",
  "tika-vin05t:737_14": "āpucchitameva hotū”ti vutte vuḍḍhataro “sādhū”ti sampaṭicchati,",
  "tika-vin05t:737_15": "sayameva vā “tvaṃ yathāsukhaṃ viharāhī”ti vadati,",
  "tika-vin05t:737_16": "evampi vaṭṭati.",
  "tika-vin05t:737_17": "Sabhāgassa vissāsenapi vaṭṭatiyeva.",
  "tika-vin05t:737_18": "Sace vuḍḍhena saddhiṃ ekacaṅkame caṅkamati,",
  "tika-vin05t:737_19": "yena vuḍḍho,",
  "tika-vin05t:737_20": "tena parivattetabbaṃ,",
  "tika-vin05t:737_21": "na ca vuḍḍho saṅghāṭikaṇṇena ghaṭṭetabbo.",
  "tika-vin05t:737_22": "Idaṃ senāsanavattaṃ.",
  "tika-vin05t:738_0": "192.",
  "tika-vin05t:738_1": "Jantāgharavatte yo paṭhamaṃ jantāgharaṃ gacchati,",
  "tika-vin05t:738_2": "sace chārikā ussannā hoti,",
  "tika-vin05t:738_3": "chārikā chaḍḍetabbā.",
  "tika-vin05t:738_4": "Sace uklāpaṃ hoti,",
  "tika-vin05t:738_5": "jantāgharaṃ sammajjitabbaṃ,",
  "tika-vin05t:738_6": "paribhaṇḍaṃ sammajjitabbaṃ,",
  "tika-vin05t:738_7": "pariveṇaṃ sammajjitabbaṃ,",
  "tika-vin05t:738_8": "koṭṭhako sammajjitabbo,",
  "tika-vin05t:738_9": "jantāgharasālā sammajjitabbā,",
  "tika-vin05t:738_10": "cuṇṇaṃ sannetabbaṃ,",
  "tika-vin05t:738_11": "mattikā temetabbā,",
  "tika-vin05t:738_12": "udakadoṇiyā udakaṃ āsiñcitabbaṃ.",
  "tika-vin05t:738_13": "Jantāgharaṃ pavisantena mattikāya mukhaṃ makkhetvā purato ca pacchato ca paṭicchādetvā jantāgharaṃ pavisitabbaṃ,",
  "tika-vin05t:738_14": "na there bhikkhū anupakhajja nisīditabbaṃ,",
  "tika-vin05t:738_15": "na navā bhikkhū āsanena paṭibāhitabbā.",
  "tika-vin05t:738_16": "Sace ussahati,",
  "tika-vin05t:738_17": "jantāghare therānaṃ bhikkhūnaṃ parikammaṃ kātabbaṃ.",
  "tika-vin05t:738_18": "Jantāgharā nikkhamantena jantāgharapīṭhaṃ ādāya purato ca pacchato ca paṭicchādetvā jantāgharā nikkhamitabbaṃ.",
  "tika-vin05t:738_19": "Sace ussahati,",
  "tika-vin05t:738_20": "udakepi therānaṃ bhikkhūnaṃ parikammaṃ kātabbaṃ,",
  "tika-vin05t:738_21": "na therānaṃ bhikkhūnaṃ purato nahāyitabbaṃ,",
  "tika-vin05t:738_22": "na uparito nahāyitabbaṃ,",
  "tika-vin05t:738_23": "nahātena uttarantena otarantānaṃ maggo dātabbo.",
  "tika-vin05t:738_24": "Yo pacchā jantāgharā nikkhamati,",
  "tika-vin05t:738_25": "sace jantāgharaṃ cikkhallaṃ hoti,",
  "tika-vin05t:738_26": "dhovitabbaṃ,",
  "tika-vin05t:738_27": "mattikādoṇiṃ dhovitvā jantāgharapīṭhaṃ paṭisāmetvā aggiṃ vijjhāpetvā dvāraṃ thaketvā pakkamitabbaṃ.",
  "tika-vin05t:738_28": "Idaṃ jantāgharavattaṃ.",
  "tika-vin05t:739_0": "193.",
  "tika-vin05t:739_1": "Vaccakuṭivatte yo vaccakuṭiṃ gacchati,",
  "tika-vin05t:739_2": "bahi ṭhitena ukkāsitabbaṃ,",
  "tika-vin05t:739_3": "anto nisinnenapi ukkāsitabbaṃ,",
  "tika-vin05t:739_4": "cīvaravaṃse vā cīvararajjuyā vā cīvaraṃ nikkhipitvā sādhukaṃ ataramānena vaccakuṭi pavisitabbā,",
  "tika-vin05t:739_5": "nātisahasā pavisitabbā,",
  "tika-vin05t:739_6": "na ubbhajitvā pavisitabbā,",
  "tika-vin05t:739_7": "vaccapādukāya ṭhitena ubbhajitabbaṃ,",
  "tika-vin05t:739_8": "na nitthunantena vacco kātabbo,",
  "tika-vin05t:739_9": "na dantakaṭṭhaṃ khādantena vacco kātabbo,",
  "tika-vin05t:739_10": "na bahiddhā vaccadoṇikāya vacco kātabbo,",
  "tika-vin05t:739_11": "na bahiddhā passāvadoṇikāya passāvo kātabbo,",
  "tika-vin05t:739_12": "na passāvadoṇikāya kheḷo kātabbo,",
  "tika-vin05t:739_13": "phālitena vā kharena vā gaṇṭhikena vā kaṇṭakena vā susirena vā pūtinā vā kaṭṭhena na avalekhitabbaṃ,",
  "tika-vin05t:739_14": "avalekhanakaṭṭhaṃ pana aggahetvā paviṭṭhassa āpatti natthi,",
  "tika-vin05t:739_15": "na avalekhanakaṭṭhaṃ vaccakūpamhi pātetabbaṃ,",
  "tika-vin05t:739_16": "vaccapādukāya ṭhitena paṭicchādetabbaṃ,",
  "tika-vin05t:739_17": "nātisahasā nikkhamitabbaṃ,",
  "tika-vin05t:739_18": "na ubbhajitvā nikkhamitabbaṃ,",
  "tika-vin05t:739_19": "ācamanapādukāya ṭhitena ubbhajitabbaṃ,",
  "tika-vin05t:739_20": "na capucapukārakaṃ ācametabbaṃ,",
  "tika-vin05t:739_21": "na ācamanasarāvake udakaṃ sesetabbaṃ.",
  "tika-vin05t:739_22": "Idañca sabbasādhāraṇaṭṭhānaṃ sandhāya vuttaṃ.",
  "tika-vin05t:739_23": "Tatra hi aññe aññe āgacchanti,",
  "tika-vin05t:739_24": "tasmā udakaṃ na sesetabbaṃ.",
  "tika-vin05t:739_25": "Yaṃ pana saṅghikepi vihāre ekadese nibaddhagamanatthāya kataṃ ṭhānaṃ hoti puggalikaṭṭhānaṃ vā,",
  "tika-vin05t:739_26": "tasmiṃ vaṭṭati.",
  "tika-vin05t:739_27": "Virecanaṃ pivitvā punappunaṃ pavisantassapi vaṭṭatiyeva.",
  "tika-vin05t:739_28": "Ācamanapādukāya ṭhitena paṭicchādetabbaṃ.",
  "tika-vin05t:740_0": "Sace vaccakuṭi uhatā hoti bahi vaccamakkhitā,",
  "tika-vin05t:740_1": "udakaṃ āharitvā dhovitabbā.",
  "tika-vin05t:740_2": "Udakaṃ atthi,",
  "tika-vin05t:740_3": "bhājanaṃ natthi,",
  "tika-vin05t:740_4": "asantaṃ nāma hoti.",
  "tika-vin05t:740_5": "Bhājanaṃ atthi,",
  "tika-vin05t:740_6": "udakaṃ natthi,",
  "tika-vin05t:740_7": "etampi asantaṃ.",
  "tika-vin05t:740_8": "Ubhayasmiṃ asati asantameva,",
  "tika-vin05t:740_9": "kaṭṭhena vā kenaci vā puñchitvā gantabbaṃ.",
  "tika-vin05t:740_10": "Sace avalekhanapiṭako pūrito hoti,",
  "tika-vin05t:740_11": "avalekhanakaṭṭhaṃ chaḍḍetabbaṃ.",
  "tika-vin05t:740_12": "Sace kacavaraṃ atthi,",
  "tika-vin05t:740_13": "vaccakuṭi sammajjitabbā,",
  "tika-vin05t:740_14": "paribhaṇḍaṃ sammajjitabbaṃ,",
  "tika-vin05t:740_15": "pariveṇaṃ sammajjitabbaṃ,",
  "tika-vin05t:740_16": "koṭṭhako sammajjitabbo.",
  "tika-vin05t:740_17": "Sace ācamanakumbhiyā udakaṃ na hoti,",
  "tika-vin05t:740_18": "ācamanakumbhiyā udakaṃ āsiñcitabbaṃ.",
  "tika-vin05t:741_0": "“Na,",
  "tika-vin05t:741_1": "bhikkhave,",
  "tika-vin05t:741_2": "vaccaṃ katvā sati udake nācametabbaṃ,",
  "tika-vin05t:741_3": "yo nācameyya,",
  "tika-vin05t:741_4": "āpatti dukkaṭassā”ti vacanato udake sati udakakiccaṃ akarontassa āpatti.",
  "tika-vin05t:741_5": "Sace udakaṃ atthi,",
  "tika-vin05t:741_6": "paṭicchannaṭṭhānaṃ pana natthi,",
  "tika-vin05t:741_7": "bhājanena nīharitvā ācamitabbaṃ.",
  "tika-vin05t:741_8": "Bhājane asati pattena nīharitabbaṃ,",
  "tika-vin05t:741_9": "pattepi asati asantaṃ nāma hoti.",
  "tika-vin05t:741_10": "“Idaṃ ativivaṭaṃ,",
  "tika-vin05t:741_11": "purato aññaṃ udakaṃ bhavissatī”ti gatassa udakaṃ alabhantasseva bhikkhācāravelā hoti,",
  "tika-vin05t:741_12": "kaṭṭhena vā kenaci vā puñchitvā gantabbaṃ,",
  "tika-vin05t:741_13": "bhuñjitumpi anumoditumpi vaṭṭati. “Na,",
  "tika-vin05t:741_14": "bhikkhave,",
  "tika-vin05t:741_15": "vaccakuṭiyā yathāvuḍḍhaṃ vacco kātabbo,",
  "tika-vin05t:741_16": "yo kareyya,",
  "tika-vin05t:741_17": "āpatti dukkaṭassa.",
  "tika-vin05t:741_18": "Anujānāmi,",
  "tika-vin05t:741_19": "bhikkhave,",
  "tika-vin05t:741_20": "āgatapaṭipāṭiyā vaccaṃ kātu”nti vacanato vaccakuṭiṃ pavisantena āgatapaṭipāṭiyā pavisitabbaṃ.",
  "tika-vin05t:741_21": "Vaccakuṭiyaṃ passāvaṭṭhāne nahānatittheti tīsupi āgatapaṭipāṭiyeva pamāṇaṃ.",
  "tika-vin05t:741_22": "Idaṃ vaccakuṭivattaṃ.",
  "tika-vin05t:742_0": "Iti pāḷimuttakavinayavinicchayasaṅgahe",
  "tika-vin05t:743_0": "Upajjhāyādivattavinicchayakathā samattā.",
  "tika-vin05t:744_0": "28. Catupaccayabhājanīyavinicchayakathā",
  "tika-vin05t:745_0": "194.",
  "tika-vin05t:745_1": "Catupaccayabhājananti cīvarādīnaṃ catunnaṃ paccayānaṃ bhājanaṃ.",
  "tika-vin05t:745_2": "Tattha cīvarabhājane tāva cīvarapaṭiggāhako veditabbo,",
  "tika-vin05t:745_3": "cīvaranidahako veditabbo,",
  "tika-vin05t:745_4": "bhaṇḍāgāriko veditabbo,",
  "tika-vin05t:745_5": "bhaṇḍāgāraṃ veditabbaṃ,",
  "tika-vin05t:745_6": "cīvarabhājako veditabbo,",
  "tika-vin05t:745_7": "cīvarabhājanaṃ veditabbaṃ.",
  "tika-vin05t:746_0": "Tattha “anujānāmi,",
  "tika-vin05t:746_1": "bhikkhave,",
  "tika-vin05t:746_2": "pañcahaṅgehi samannāgataṃ bhikkhuṃ cīvarapaṭiggāhakaṃ sammannituṃ,",
  "tika-vin05t:746_3": "yo na chandāgatiṃ gaccheyya,",
  "tika-vin05t:746_4": "na dosāgatiṃ gaccheyya,",
  "tika-vin05t:746_5": "na mohāgatiṃ gaccheyya,",
  "tika-vin05t:746_6": "na bhayāgatiṃ gaccheyya,",
  "tika-vin05t:746_7": "gahitāgahitañca jāneyyā”ti vacanato imehi pañcahaṅgehi samannāgato cīvarapaṭiggāhako sammannitabbo.",
  "tika-vin05t:746_8": "Tattha pacchā āgatānampi attano ñātakādīnaṃ paṭhamataraṃ paṭiggaṇhanto vā ekaccasmiṃ pemaṃ dassetvā gaṇhanto",
  "tika-vin05t:746_9": "vā lobhapakatitāya attano pariṇāmento vā chandāgatiṃ gacchati nāma.",
  "tika-vin05t:746_10": "Paṭhamataraṃ āgatassapi kodhavasena pacchā gaṇhanto vā duggatamanussesu avamaññaṃ katvā gaṇhanto vā “kiṃ vo ghare ṭhapanokāso natthi,",
  "tika-vin05t:746_11": "tumhākaṃ santakaṃ gahetvā gacchathā”ti evaṃ saṅghassa lābhantarāyaṃ karonto vā dosāgatiṃ gacchati nāma.",
  "tika-vin05t:746_12": "Yo pana muṭṭhassati asampajāno,",
  "tika-vin05t:746_13": "ayaṃ mohāgatiṃ gacchati nāma.",
  "tika-vin05t:746_14": "Pacchā āgatānampi issarānaṃ bhayena paṭhamataraṃ paṭiggaṇhanto vā “cīvarapaṭiggāhakaṭṭhānaṃ nāmetaṃ bhāriya”nti",
  "tika-vin05t:746_15": "santasanto vā bhayāgatiṃ gacchati nāma.",
  "tika-vin05t:746_16": "“Mayā idañcidañca gahitaṃ,",
  "tika-vin05t:746_17": "idañcidañca na gahita”nti evaṃ jānanto gahitāgahitaṃ jānāti nāma.",
  "tika-vin05t:746_18": "Tasmā yo chandāgatiādivasena na gacchati,",
  "tika-vin05t:746_19": "ñātakaaññātakaaḍḍhaduggatesu visesaṃ akatvā āgatapaṭipāṭiyā gaṇhāti,",
  "tika-vin05t:746_20": "sīlācārapaṭipattiyutto hoti satimā medhāvī bahussuto,",
  "tika-vin05t:746_21": "sakkoti dāyakānaṃ vissaṭṭhāya vācāya parimaṇḍalehi padabyañjanehi anumodanaṃ karonto pasādaṃ janetuṃ,",
  "tika-vin05t:746_22": "evarūpo sammannitabbo.",
  "tika-vin05t:747_0": "Evañca pana sammannitabbo.",
  "tika-vin05t:747_1": "Paṭhamaṃ bhikkhu yācitabbo,",
  "tika-vin05t:747_2": "yācitvā byattena bhikkhunā paṭibalena saṅgho ñāpetabbo –",
  "tika-vin05t:748_0": "“Suṇātu me, bhante, saṅgho,",
  "tika-vin05t:748_1": "yadi saṅghassa pattakallaṃ,",
  "tika-vin05t:748_2": "saṅgho itthannāmaṃ bhikkhuṃ cīvarapaṭiggāhakaṃ sammanneyya,",
  "tika-vin05t:748_3": "esā ñatti.",
  "tika-vin05t:749_0": "“Suṇātu me, bhante, saṅgho,",
  "tika-vin05t:749_1": "saṅgho itthannāmaṃ bhikkhuṃ cīvarapaṭiggāhakaṃ sammannati,",
  "tika-vin05t:749_2": "yassāyasmato khamati itthannāmassa bhikkhuno cīvarapaṭiggāhakassa sammuti,",
  "tika-vin05t:749_3": "so tuṇhassa.",
  "tika-vin05t:749_4": "Yassa nakkhamati,",
  "tika-vin05t:749_5": "so bhāseyya.",
  "tika-vin05t:750_0": "“Sammato saṅghena itthannāmo bhikkhu cīvarapaṭiggāhako,",
  "tika-vin05t:750_1": "khamati saṅghassa,",
  "tika-vin05t:750_2": "tasmā tuṇhī,",
  "tika-vin05t:750_3": "evametaṃ dhārayāmī”ti –",
  "tika-vin05t:751_0": "Iti imāya kammavācāya vā apalokanena vā antovihāre sabbasaṅghamajjhepi khaṇḍasīmāyampi sammannituṃ vaṭṭatiyeva.",
  "tika-vin05t:751_1": "Evaṃ sammatena ca vihārapaccante vā padhānaghare vā na acchitabbaṃ.",
  "tika-vin05t:751_2": "Yattha pana āgatāgatā manussā sukhaṃ passanti,",
  "tika-vin05t:751_3": "tādise dhuravihāraṭṭhāne bījaniṃ passe ṭhapetvā sunivatthena supārutena nisīditabbaṃ.",
  "tika-vin05t:752_0": "195.",
  "tika-vin05t:752_1": "Cīvaranidahakopi “anujānāmi,",
  "tika-vin05t:752_2": "bhikkhave,",
  "tika-vin05t:752_3": "pañcahaṅgehi samannāgataṃ bhikkhuṃ cīvaranidahakaṃ sammannituṃ,",
  "tika-vin05t:752_4": "yo na chandāgatiṃ gaccheyya,",
  "tika-vin05t:752_5": "na dosāgatiṃ gaccheyya,",
  "tika-vin05t:752_6": "na mohāgatiṃ gaccheyya,",
  "tika-vin05t:752_7": "na bhayāgatiṃ gaccheyya,",
  "tika-vin05t:752_8": "nihitānihitañca jāneyyā”ti vacanato pañcaṅgasamannāgato bhikkhu –",
  "tika-vin05t:753_0": "“Suṇātu me, bhante, saṅgho,",
  "tika-vin05t:753_1": "yadi saṅghassa pattakallaṃ,",
  "tika-vin05t:753_2": "saṅgho itthannāmaṃ bhikkhuṃ cīvaranidahakaṃ sammanneyya,",
  "tika-vin05t:753_3": "esā ñatti.",
  "tika-vin05t:754_0": "“Suṇātu me bhante saṅgho,",
  "tika-vin05t:754_1": "saṅgho itthannāmaṃ bhikkhuṃ cīvaranidahakaṃ sammannati,",
  "tika-vin05t:754_2": "yassāyasmato khamati itthannāmassa bhikkhuno cīvaranidahakassa sammuti,",
  "tika-vin05t:754_3": "so tuṇhassa.",
  "tika-vin05t:754_4": "Yassa nakkhamati,",
  "tika-vin05t:754_5": "so bhāseyya.",
  "tika-vin05t:755_0": "“Sammato saṅghena itthannāmo bhikkhu cīvaranidahako,",
  "tika-vin05t:755_1": "khamati saṅghassa,",
  "tika-vin05t:755_2": "tasmā tuṇhī,",
  "tika-vin05t:755_3": "evametaṃ dhārayāmī”ti –",
  "tika-vin05t:756_0": "Iti imāya kammavācāya vā apalokanena vā vuttanayeneva sammannitabbo.",
  "tika-vin05t:757_0": "196.",
  "tika-vin05t:757_1": "Bhaṇḍāgārikopi “anujānāmi,",
  "tika-vin05t:757_2": "bhikkhave,",
  "tika-vin05t:757_3": "pañcahaṅgehi samannāgataṃ bhikkhuṃ bhaṇḍāgārikaṃ sammannituṃ,",
  "tika-vin05t:757_4": "yo na chandāgatiṃ gaccheyya,",
  "tika-vin05t:757_5": "na dosāgatiṃ gaccheyya,",
  "tika-vin05t:757_6": "na mohāgatiṃ gaccheyya,",
  "tika-vin05t:757_7": "na bhayāgatiṃ gaccheyya,",
  "tika-vin05t:757_8": "guttāguttañca jāneyyā”ti vacanato pañcaṅgasamannāgato bhikkhu “suṇātu me, bhante, saṅgho,",
  "tika-vin05t:757_9": "yadi saṅghassa pattakallaṃ,",
  "tika-vin05t:757_10": "saṅgho itthannāmaṃ bhikkhuṃ bhaṇḍāgārikaṃ sammanneyyā”tiādinā nayena kammavācāya vā apalokanena vā sammannitabbo.",
  "tika-vin05t:758_0": "Ettha ca yattha chadanādīsu koci doso natthi,",
  "tika-vin05t:758_1": "taṃ guttaṃ.",
  "tika-vin05t:758_2": "Yattha pana chadanatiṇaṃ vā chadaniṭṭhakā vā yattha katthaci patitā,",
  "tika-vin05t:758_3": "yena ovassati vā,",
  "tika-vin05t:758_4": "mūsikādīnaṃ vā paveso hoti,",
  "tika-vin05t:758_5": "bhittiādīsu vā katthaci chiddaṃ hoti,",
  "tika-vin05t:758_6": "upacikā vā uṭṭhahanti,",
  "tika-vin05t:758_7": "taṃ sabbaṃ aguttaṃ nāma.",
  "tika-vin05t:758_8": "Taṃ sallakkhetvā bhaṇḍāgārikena paṭisaṅkharitabbaṃ.",
  "tika-vin05t:758_9": "Sītasamaye dvārañca vātapānañca supihitaṃ kātabbaṃ.",
  "tika-vin05t:758_10": "Sītena hi cīvarāni kaṇṇakitāni honti.",
  "tika-vin05t:758_11": "Uṇhasamaye antarantarā vātappavesanatthaṃ vivaritabbaṃ.",
  "tika-vin05t:758_12": "Evaṃ karonto hi guttāguttaṃ jānāti nāma.",
  "tika-vin05t:759_0": "197.",
  "tika-vin05t:759_1": "“Anujānāmi,",
  "tika-vin05t:759_2": "bhikkhave,",
  "tika-vin05t:759_3": "bhaṇḍāgāraṃ sammannituṃ,",
  "tika-vin05t:759_4": "yaṃ saṅgho ākaṅkhati vihāraṃ vā aḍḍhayogaṃ vā pāsādaṃ vā hammiyaṃ vā guhaṃ vā”ti vacanato bhaṇḍāgāraṃ sammannitvā ṭhapetabbaṃ.",
  "tika-vin05t:759_5": "Ettha ca yo ārāmamajjhe ārāmikasāmaṇerādīhi avivitto sabbesaṃ samosaraṇaṭṭhāne vihāro vā aḍḍhayogo vā hoti,",
  "tika-vin05t:759_6": "so sammannitabbo.",
  "tika-vin05t:759_7": "Paccantasenāsanaṃ pana na sammannitabbaṃ.",
  "tika-vin05t:759_8": "Imaṃ pana bhaṇḍāgāraṃ khaṇḍasīmaṃ gantvā khaṇḍasīmāya nisinnehi sammannituṃ na vaṭṭati.",
  "tika-vin05t:759_9": "Vihāramajjheyeva “suṇātu me, bhante, saṅgho,",
  "tika-vin05t:759_10": "yadi saṅghassa pattakallaṃ,",
  "tika-vin05t:759_11": "saṅgho itthannāmaṃ vihāraṃ bhaṇḍāgāraṃ sammanneyyā”tiādinā nayena kammavācāya vā apalokanena vā sammannitabbaṃ.",
  "tika-vin05t:760_0": "Cīvarapaṭiggāhakādīhi pana tīhipi attano vattaṃ jānitabbaṃ.",
  "tika-vin05t:760_1": "Tattha cīvarapaṭiggāhakena tāva yaṃ yaṃ manussā “kālacīvara”nti vā “akālacīvara”nti vā “accekacīvara”nti",
  "tika-vin05t:760_2": "vā “vassikasāṭika”nti vā “nisīdana”nti vā “paccattharaṇa”nti vā “mukhapuñchanacoḷa”nti vā denti,",
  "tika-vin05t:760_3": "taṃ sabbaṃ ekarāsiṃ katvā missetvā na gaṇhitabbaṃ,",
  "tika-vin05t:760_4": "visuṃ visuṃ katvāva gaṇhitvā cīvaranidahakassa tatheva ācikkhitvā dātabbaṃ.",
  "tika-vin05t:760_5": "Cīvaranidahakenapi bhaṇḍāgārikassa dadamānena “idaṃ kālacīvaraṃ…pe…",
  "tika-vin05t:760_6": "idaṃ mukhapuñchanacoḷa”nti ācikkhitvāva dātabbaṃ.",
  "tika-vin05t:760_7": "Bhaṇḍāgārikenapi tatheva visuṃ visuṃ saññāṇaṃ katvā ṭhapetabbaṃ.",
  "tika-vin05t:760_8": "Tato saṅghena “kālacīvaraṃ āharā”ti vutte kālacīvarameva dātabbaṃ…pe…",
  "tika-vin05t:760_9": "“mukhapuñchanacoḷaṃ āharā”ti vutte tadeva dātabbaṃ.",
  "tika-vin05t:760_10": "Iti bhagavatā cīvarapaṭiggāhako anuññāto,",
  "tika-vin05t:760_11": "cīvaranidahako anuññāto,",
  "tika-vin05t:760_12": "bhaṇḍāgāriko anuññāto,",
  "tika-vin05t:760_13": "bhaṇḍāgāraṃ anuññātaṃ,",
  "tika-vin05t:760_14": "na bāhulikatāya,",
  "tika-vin05t:760_15": "na asantuṭṭhitāya,",
  "tika-vin05t:760_16": "apica kho saṅghānuggahāya.",
  "tika-vin05t:760_17": "Sace hi āhaṭāhaṭaṃ gahetvā bhikkhū bhājeyyuṃ,",
  "tika-vin05t:760_18": "neva āhaṭaṃ,",
  "tika-vin05t:760_19": "na anāhaṭaṃ,",
  "tika-vin05t:760_20": "na dinnaṃ,",
  "tika-vin05t:760_21": "na adinnaṃ,",
  "tika-vin05t:760_22": "na laddhaṃ,",
  "tika-vin05t:760_23": "na aladdhaṃ jāneyyuṃ,",
  "tika-vin05t:760_24": "āhaṭāhaṭaṃ therāsane vā dadeyyuṃ,",
  "tika-vin05t:760_25": "khaṇḍākhaṇḍaṃ vā chinditvā gaṇheyyuṃ,",
  "tika-vin05t:760_26": "evaṃ sati ayuttaparibhogo ca hoti,",
  "tika-vin05t:760_27": "na ca sabbesaṃ saṅgaho kato hoti.",
  "tika-vin05t:760_28": "Bhaṇḍāgāre pana cīvaraṃ ṭhapetvā ussannakāle ekekassa bhikkhuno ticīvaraṃ vā dve dve vā ekekaṃ vā cīvaraṃ dassanti,",
  "tika-vin05t:760_29": "laddhāladdhaṃ jānissanti,",
  "tika-vin05t:760_30": "aladdhabhāvaṃ ñatvā saṅgahaṃ kātuṃ maññissantīti.",
  "tika-vin05t:761_0": "198.",
  "tika-vin05t:761_1": "Cīvarabhājakovi “anujānāmi,",
  "tika-vin05t:761_2": "bhikkhave,",
  "tika-vin05t:761_3": "pañcahaṅgehi samannāgataṃ bhikkhuṃ cīvarabhājakaṃ sammannituṃ,",
  "tika-vin05t:761_4": "yo na chandāgatiṃ gaccheyya,",
  "tika-vin05t:761_5": "na dosāgatiṃ gaccheyya,",
  "tika-vin05t:761_6": "na mohāgatiṃ gaccheyya,",
  "tika-vin05t:761_7": "na bhayāgatiṃ gaccheyya,",
  "tika-vin05t:761_8": "bhājitābhājitañca jāneyyā”ti vacanato pañcahaṅgehi samannāgatoyeva “suṇātu me, bhante, saṅgho,",
  "tika-vin05t:761_9": "yadi saṅghassa pattakallaṃ,",
  "tika-vin05t:761_10": "saṅgho itthannāmaṃ bhikkhuṃ cīvarabhājakaṃ sammanneyyā”ti ādinā nayena kammavācāya vā apalokanena vā sammannitvā ṭhapetabbo.",
  "tika-vin05t:762_0": "Ettha sabhāgānaṃ bhikkhūnaṃ apāpuṇantampi mahagghacīvaraṃ dento chandāgatiṃ gacchati nāma.",
  "tika-vin05t:762_1": "Aññesaṃ vuḍḍhatarānaṃ pāpuṇantampi mahagghacīvaraṃ adatvā appagghaṃ dento dosāgatiṃ gacchati nāma.",
  "tika-vin05t:762_2": "Mohamūḷho cīvaradānavattaṃ ajānanto mohāgatiṃ gacchati nāma.",
  "tika-vin05t:762_3": "Mukharānaṃ navakānampi bhayena apāpuṇantaṃ eva mahagghaṃ cīvaraṃ dento bhayāgatiṃ gacchati nāma.",
  "tika-vin05t:762_4": "Yo evaṃ na gacchati,",
  "tika-vin05t:762_5": "sabbesaṃ tulābhūto pamāṇabhūto majjhatto,",
  "tika-vin05t:762_6": "so sammannitabbo.",
  "tika-vin05t:762_7": "Tenapi cīvaraṃ bhājentena paṭhamaṃ “idaṃ thūlaṃ,",
  "tika-vin05t:762_8": "idaṃ saṇhaṃ,",
  "tika-vin05t:762_9": "idaṃ ghanaṃ,",
  "tika-vin05t:762_10": "idaṃ tanukaṃ,",
  "tika-vin05t:762_11": "idaṃ paribhuttaṃ,",
  "tika-vin05t:762_12": "idaṃ aparibhuttaṃ,",
  "tika-vin05t:762_13": "idaṃ dīghato ettakaṃ,",
  "tika-vin05t:762_14": "puthulato ettaka”nti evaṃ vatthāni vicinitvā “idaṃ ettakaṃ agghati,",
  "tika-vin05t:762_15": "idaṃ ettaka”nti evaṃ agghaparicchedaṃ katvā sace sabbesaṃ ekekameva dasadasaagghanakaṃ pāpuṇāti,",
  "tika-vin05t:762_16": "iccetaṃ kusalaṃ.",
  "tika-vin05t:762_17": "No ce pāpuṇāti,",
  "tika-vin05t:762_18": "yaṃ nava vā aṭṭha vā agghati,",
  "tika-vin05t:762_19": "taṃ aññena ekaagghanakena ca dviagghanakena ca saddhiṃ bandhitvā etena upāyena same paṭivīse ṭhapetvā kuso pātetabbo.",
  "tika-vin05t:762_20": "Sace ekekassa dīyamāne cīvare divaso nappahoti,",
  "tika-vin05t:762_21": "dasa dasa bhikkhū gaṇetvā dasa dasa cīvarapaṭivīse ekato bandhitvā bhaṇḍikaṃ katvā eko cīvarapaṭivīso ṭhapetabbo.",
  "tika-vin05t:762_22": "Evaṃ ṭhapitesu cīvarapaṭivīsesu kuso pātetabbo.",
  "tika-vin05t:762_23": "Tehipi bhikkhūhi puna kusapātaṃ katvā bhājetabbaṃ.",
  "tika-vin05t:763_0": "“Anujānāmi,",
  "tika-vin05t:763_1": "bhikkhave,",
  "tika-vin05t:763_2": "sāmaṇerānaṃ upaḍḍhapaṭivīsaṃ dātu”nti vacanato ye sāmaṇerā attissarā bhikkhusaṅghassa kattabbakammaṃ na karonti,",
  "tika-vin05t:763_3": "uddesaparipucchāsu yuttā ācariyupajjhāyānaṃyeva vattapaṭivattaṃ karonti,",
  "tika-vin05t:763_4": "aññesaṃ na karonti,",
  "tika-vin05t:763_5": "etesaṃyeva upaḍḍhabhāgo dātabbo.",
  "tika-vin05t:763_6": "Ye pana purebhattañca pacchābhattañca bhikkhusaṅghasseva kattabbakiccaṃ karonti,",
  "tika-vin05t:763_7": "tesaṃ samako dātabbo.",
  "tika-vin05t:763_8": "Idañca piṭṭhisamaye uppannena bhaṇḍāgāre ṭhapitena akālacīvareneva kathitaṃ,",
  "tika-vin05t:763_9": "kālacīvaraṃ pana samakaṃyeva dātabbaṃ.",
  "tika-vin05t:763_10": "Tatruppādavassāvāsikaṃ sammuñjanībandhanādi saṅghassa phātikammaṃ katvā gahetabbaṃ.",
  "tika-vin05t:763_11": "Etañhettha sabbesaṃ vattaṃ.",
  "tika-vin05t:763_12": "Bhaṇḍāgāracīvarepi sace sāmaṇerā āgantvā “bhante,",
  "tika-vin05t:763_13": "mayaṃ yāguṃ pacāma,",
  "tika-vin05t:763_14": "bhattaṃ pacāma,",
  "tika-vin05t:763_15": "khajjakaṃ pacāma,",
  "tika-vin05t:763_16": "appaharitaṃ karoma,",
  "tika-vin05t:763_17": "dantakaṭṭhaṃ āharāma,",
  "tika-vin05t:763_18": "raṅgachalliṃ kappiyaṃ katvā dema,",
  "tika-vin05t:763_19": "kiṃ amhehi na kataṃ nāmā”ti ukkuṭṭhiṃ karonti,",
  "tika-vin05t:763_20": "samabhāgova dātabbo.",
  "tika-vin05t:763_21": "Etaṃyeva virajjhitvā karonti,",
  "tika-vin05t:763_22": "yesañca karaṇabhāvo na paññāyati,",
  "tika-vin05t:763_23": "te sandhāya vuttaṃ “anujānāmi,",
  "tika-vin05t:763_24": "bhikkhave,",
  "tika-vin05t:763_25": "sāmaṇerānaṃ upaḍḍhapaṭivīsaṃ dātu”nti.",
  "tika-vin05t:763_26": "Kurundiyaṃ pana “sace sāmaṇerā ‘kasmā mayaṃ, bhante,",
  "tika-vin05t:763_27": "saṅghakammaṃ na karoma,",
  "tika-vin05t:763_28": "karissāmā’ti yācanti,",
  "tika-vin05t:763_29": "samapaṭivīso dātabbo”ti vuttaṃ.",
  "tika-vin05t:764_0": "Sace koci bhikkhu sakaṃ bhāgaṃ gahetvā satthaṃ labhitvā nadiṃ vā kantāraṃ vā uttaritvā disāpakkamitukāmo hoti,",
  "tika-vin05t:764_1": "tassa “anujānāmi,",
  "tika-vin05t:764_2": "bhikkhave,",
  "tika-vin05t:764_3": "uttarantassa sakaṃ bhāgaṃ dātu”nti vacanato cīvaresu bhaṇḍāgārato bahi nīhaṭesu ghaṇṭiṃ paharitvā bhikkhusaṅghe",
  "tika-vin05t:764_4": "sannipatite cīvarabhājakena “imassa bhikkhuno koṭṭhāsena ettakena bhavitabba”nti takketvā nayaggāhena",
  "tika-vin05t:764_5": "samabhāgena cīvaraṃ dātabbaṃ.",
  "tika-vin05t:764_6": "Tulāya tulitamiva hi samasamaṃ dātuṃ na sakkā,",
  "tika-vin05t:764_7": "tasmā ūnaṃ vā hotu adhikaṃ vā,",
  "tika-vin05t:764_8": "evaṃ takkena nayena dinnaṃ sudinnaṃ.",
  "tika-vin05t:764_9": "Neva ūnakaṃ puna dātabbaṃ,",
  "tika-vin05t:764_10": "nātirittaṃ paṭiggaṇhitabbaṃ.",
  "tika-vin05t:764_11": "Sace dasa bhikkhū honti,",
  "tika-vin05t:764_12": "sāṭakāpi daseva,",
  "tika-vin05t:764_13": "tesu eko dvādasa agghati,",
  "tika-vin05t:764_14": "sesā dasagghanakā.",
  "tika-vin05t:764_15": "Sabbesu dasagghanakavasena kuse pātite yassa bhikkhuno dvādasagghanako kuso pātito,",
  "tika-vin05t:764_16": "tena yattakaṃ tasmiṃ paṭivīse adhikaṃ,",
  "tika-vin05t:764_17": "tattakaṃ agghanakaṃ yaṃ kiñci attano santakaṃ kappiyabhaṇḍaṃ datvā so atirekabhāgo gahetabbo.",
  "tika-vin05t:764_18": "Sace sabbesaṃ pañca pañca vatthāni pattāni,",
  "tika-vin05t:764_19": "sesānipi atthi,",
  "tika-vin05t:764_20": "ekekaṃ pana na pāpuṇāti,",
  "tika-vin05t:764_21": "chinditvā dātabbāni.",
  "tika-vin05t:765_0": "Chindantena ca aḍḍhamaṇḍalādīnaṃ vā upāhanatthavikādīnaṃ vā pahonakāni khaṇḍāni katvā dātabbāni.",
  "tika-vin05t:765_1": "Heṭṭhimaparicchedena caturaṅgulavitthārampi anuvātappahonakāyāmaṃ khaṇḍaṃ katvā dātuṃ vaṭṭati,",
  "tika-vin05t:765_2": "aparibhogaṃ pana na kātabbaṃ.",
  "tika-vin05t:765_3": "Sacepi ekassa bhikkhuno koṭṭhāse ekaṃ vā dve vā vatthāni nappahonti,",
  "tika-vin05t:765_4": "tattha aññaṃ sāmaṇakaṃ parikkhāraṃ ṭhapetvā yo tena tussati,",
  "tika-vin05t:765_5": "tassa taṃ bhāgaṃ katvā pacchā kusapāto kātabbo.",
  "tika-vin05t:765_6": "Sace dasa dasa bhikkhū gaṇetvā vaggaṃ karontānaṃ eko vaggo na pūrati,",
  "tika-vin05t:765_7": "aṭṭha vā nava vā honti,",
  "tika-vin05t:765_8": "tesaṃ aṭṭha vā nava vā koṭṭhāsā “tumhe ime gahetvā visuṃ bhājethā”ti dātabbā.",
  "tika-vin05t:765_9": "Evaṃ datvā pacchā kusapāto kātabbo.",
  "tika-vin05t:766_0": "199.",
  "tika-vin05t:766_1": "Idāni “aṭṭhimā,",
  "tika-vin05t:766_2": "bhikkhave,",
  "tika-vin05t:766_3": "mātikā cīvarassa uppādāya,",
  "tika-vin05t:766_4": "sīmāya deti,",
  "tika-vin05t:766_5": "katikāya deti,",
  "tika-vin05t:766_6": "bhikkhāpaññattiyā deti,",
  "tika-vin05t:766_7": "saṅghassa deti,",
  "tika-vin05t:766_8": "ubhatosaṅghassa deti,",
  "tika-vin05t:766_9": "vassaṃvuṭṭhasaṅghassa deti,",
  "tika-vin05t:766_10": "ādissa deti,",
  "tika-vin05t:766_11": "puggalassa detī”ti cīvarānaṃ paṭilābhakhettadassanatthaṃ yā tā aṭṭha mātikā vuttā,",
  "tika-vin05t:766_12": "tāsaṃ vasena vinicchayo veditabbo.",
  "tika-vin05t:767_0": "Tattha “sīmāya dammī”ti evaṃ sīmaṃ parāmasitvā dento sīmāya deti nāma.",
  "tika-vin05t:767_1": "Evaṃ sīmāya dinnaṃ yāvatikā bhikkhū antosīmāgatā,",
  "tika-vin05t:767_2": "tehi bhājetabbaṃ.",
  "tika-vin05t:767_3": "Sīmā ca nāmesā khaṇḍasīmā upacārasīmā samānasaṃvāsasīmā avippavāsasīmā lābhasīmā gāmasīmā nigamasīmā",
  "tika-vin05t:767_4": "nagarasīmā abbhantarasīmā udakukkhepasīmā janapadasīmā raṭṭhasīmā rajjasīmā dīpasīmā cakkavāḷasīmāti",
  "tika-vin05t:767_5": "pannarasavidhā hoti.",
  "tika-vin05t:767_6": "Tattha khaṇḍasīmā sīmākathāyaṃ vuttāva.",
  "tika-vin05t:767_7": "Upacārasīmā nāma parikkhittassa vihārassa parikkhepena,",
  "tika-vin05t:767_8": "aparikkhittassa parikkhepārahaṭṭhānena paricchinnā hoti.",
  "tika-vin05t:767_9": "Apica bhikkhūnaṃ dhuvasannipātaṭṭhānato pariyante ṭhitabhojanasālato vā nibaddhavasanaāvāsato vā thāmamajjhimassa",
  "tika-vin05t:767_10": "purisassa dvinnaṃ leḍḍupātānaṃ anto upacārasīmāti veditabbā.",
  "tika-vin05t:767_11": "Sā pana āvāsesu vaḍḍhantesu vaḍḍhati,",
  "tika-vin05t:767_12": "parihāyantesu parihāyati.",
  "tika-vin05t:767_13": "Mahāpaccariyaṃ pana “bhikkhūsupi vaḍḍhantesu vaḍḍhatī”ti vuttaṃ.",
  "tika-vin05t:767_14": "Tasmā sace vihāre sannipatitabhikkhūhi saddhiṃ ekābaddhā hutvā yojanasatampi pūretvā nisīdanti,",
  "tika-vin05t:767_15": "yojanasatampi upacārasīmāva hoti,",
  "tika-vin05t:767_16": "sabbesaṃ lābho pāpuṇāti.",
  "tika-vin05t:767_17": "Samānasaṃvāsaavippavāsasīmādvayampi vuttameva.",
  "tika-vin05t:767_18": "Lābhasīmā nāma neva sammāsambuddhena anuññātā,",
  "tika-vin05t:767_19": "na dhammasaṅgāhakattherehi ṭhapitā,",
  "tika-vin05t:767_20": "apica kho rājarājamahāmattā vihāraṃ kāretvā gāvutaṃ vā aḍḍhayojanaṃ vā yojanaṃ vā samantato paricchinditvā",
  "tika-vin05t:767_21": "“ayaṃ amhākaṃ vihārassa lābhasīmā”ti nāmalikhitake thambhe nikhaṇitvā “yaṃ etthantare uppajjati,",
  "tika-vin05t:767_22": "sabbaṃ amhākaṃ vihārassa demā”ti sīmā ṭhapenti,",
  "tika-vin05t:767_23": "ayaṃ lābhasīmā nāma.",
  "tika-vin05t:767_24": "Gāmanigamanagaraabbhantaraudakukkhepasīmāpi vuttā eva.",
  "tika-vin05t:768_0": "Janapadasīmā nāma kāsikosalaraṭṭhādīnaṃ anto bahū janapadā honti,",
  "tika-vin05t:768_1": "tattha ekeko janapadaparicchedo janapadasīmā.",
  "tika-vin05t:768_2": "Raṭṭhasīmā nāma kāsikosalādiraṭṭhaparicchedo.",
  "tika-vin05t:768_3": "Rajjasīmā nāma “coḷabhogo keraḷabhogo”ti evaṃ ekekassa rañño āṇāpavattiṭṭhānaṃ.",
  "tika-vin05t:768_4": "Dīpasīmā nāma samuddantena paricchinnamahādīpā ca antaradīpā ca.",
  "tika-vin05t:768_5": "Cakkavāḷasīmā cakkavāḷapabbateneva paricchinnā.",
  "tika-vin05t:768_6": "Evametāsu sīmāsu khaṇḍasīmāya kenaci kammena sannipatitaṃ saṅghaṃ disvā “ettheva sīmāya saṅghassa demī”ti vutte yāvatikā bhikkhū antokhaṇḍasīmāgatā,",
  "tika-vin05t:768_7": "tehi bhājetabbaṃ.",
  "tika-vin05t:768_8": "Tesaṃyeva hi taṃ pāpuṇāti,",
  "tika-vin05t:768_9": "aññesaṃ sīmantarikāya vā upacārasīmāya vā ṭhitānampi na pāpuṇāti.",
  "tika-vin05t:768_10": "Khaṇḍasīmāya ṭhite pana rukkhe vā pabbate vā ṭhitassa heṭṭhā vā pathavīvemajjhagatassa pāpuṇātiyeva.",
  "tika-vin05t:768_11": "“Imissā upacārasīmāya saṅghassa dammī”ti dinnaṃ pana khaṇḍasīmāsīmantarikāsu ṭhitānampi pāpuṇāti.",
  "tika-vin05t:768_12": "“Samānasaṃvāsasīmāya dammī”ti dinnaṃ pana khaṇḍasīmāsīmantarikāsu ṭhitānaṃ na pāpuṇāti.",
  "tika-vin05t:768_13": "Avippavāsasīmālābhasīmāsu dinnaṃ tāsu sīmāsu antogatānaṃ pāpuṇāti.",
  "tika-vin05t:768_14": "Gāmasīmādīsu dinnaṃ tāsaṃ sīmānaṃ abbhantare baddhasīmāya ṭhitānampi pāpuṇāti.",
  "tika-vin05t:768_15": "Abbhantarasīmāudakukkhepasīmāsu dinnaṃ tattha antogatānaṃyeva pāpuṇāti.",
  "tika-vin05t:768_16": "Janapadaraṭṭharajjadīpacakkavāḷasīmāsupi gāmasīmādīsu vuttasadisoyeva vinicchayo.",
  "tika-vin05t:769_0": "Sace pana jambudīpe ṭhito “tambavaṇṇidīpe saṅghassa dammī”ti vadati,",
  "tika-vin05t:769_1": "tambapaṇṇidīpato ekopi āgantvā sabbesaṃ gaṇhituṃ labhati.",
  "tika-vin05t:769_2": "Sacepi tatreva eko sabhāgabhikkhu sabhāgānaṃ bhāgaṃ gaṇhāti,",
  "tika-vin05t:769_3": "na vāretabbo.",
  "tika-vin05t:769_4": "Evaṃ tāva yo sīmaṃ parāmasitvā deti,",
  "tika-vin05t:769_5": "tassa dāne vinicchayo veditabbo.",
  "tika-vin05t:769_6": "Yo pana “asukasīmāya”nti vattuṃ na jānāti,",
  "tika-vin05t:769_7": "kevalaṃ “sīmā”ti vacanamattameva jānanto vihāraṃ āgantvā “sīmāya dammī”ti vā “sīmaṭṭhakasaṅghassa dammī”ti vā bhaṇati,",
  "tika-vin05t:769_8": "so pucchitabbo “sīmā nāma bahuvidhā,",
  "tika-vin05t:769_9": "katarasīmaṃ sandhāya bhaṇasī”ti.",
  "tika-vin05t:769_10": "Sace vadati “ahaṃ ‘asukasīmā’ti na jānāmi,",
  "tika-vin05t:769_11": "sīmaṭṭhakasaṅgho bhājetvā gaṇhatū”ti,",
  "tika-vin05t:769_12": "katarasīmāya bhājetabbaṃ?",
  "tika-vin05t:769_13": "Mahāsīvatthero kirāha “avippavāsasīmāyā”ti.",
  "tika-vin05t:769_14": "Tato naṃ āhaṃsu “avippavāsasīmā nāma tiyojanāpi hoti,",
  "tika-vin05t:769_15": "evaṃ sante tiyojane ṭhitā lābhaṃ gaṇhissanti,",
  "tika-vin05t:769_16": "tiyojane ṭhatvā āgantukavattaṃ pūretvā ārāmaṃ pavisitabbaṃ bhavissati,",
  "tika-vin05t:769_17": "gamiko tiyojanaṃ gantvā senāsanaṃ āpucchissati,",
  "tika-vin05t:769_18": "nissayappaṭipannassa tiyojanātikkame nissayo paṭippassambhissati,",
  "tika-vin05t:769_19": "pārivāsikena tiyojanaṃ atikkamitvā aruṇaṃ uṭṭhapetabbaṃ bhavissati,",
  "tika-vin05t:769_20": "bhikkhuniyā tiyojane ṭhatvā ārāmappavesanaṃ āpucchitabbaṃ bhavissati,",
  "tika-vin05t:769_21": "sabbampetaṃ upacārasīmāparicchedavaseneva kātuṃ vaṭṭati,",
  "tika-vin05t:769_22": "tasmā upacārasīmāya bhājetabba”nti.",
  "tika-vin05t:770_0": "200.",
  "tika-vin05t:770_1": "Katikāya detīti ettha pana katikā nāma samānalābhakatikā.",
  "tika-vin05t:770_2": "Tatrevaṃ katikā kātabbā,",
  "tika-vin05t:770_3": "ekasmiṃ vihāre sannipatitehi bhikkhūhi yaṃ vihāraṃ saṅgaṇhitukāmā samānalābhaṃ kātuṃ icchanti,",
  "tika-vin05t:770_4": "tassa nāmaṃ gahetvā “asuko nāma vihāro porāṇako”ti vā “buddhādhivuttho”ti vā “appalābho”ti vā ya kiñci",
  "tika-vin05t:770_5": "kāraṇaṃ vatvā “taṃ vihāraṃ iminā vihārena saddhiṃ ekalābhaṃ kātuṃ saṅghassa ruccatī”ti tikkhattuṃ sāvetabbaṃ.",
  "tika-vin05t:770_6": "Ettāvatā tasmiṃ vihāre nisinnopi idha nisinnova hoti.",
  "tika-vin05t:770_7": "Tasmiṃ vihārepi saṅghena evameva kātabbaṃ.",
  "tika-vin05t:770_8": "Ettāvatā idha nisinnopi tasmiṃ nisinnova hoti.",
  "tika-vin05t:770_9": "Ekasmiṃ vihāre lābhe bhājiyamāne itarasmiṃ ṭhitassa bhāgaṃ gahetuṃ vaṭṭati.",
  "tika-vin05t:770_10": "Evaṃ ekena vihārena saddhiṃ bahūpi āvāsā ekalābhā kātabbā.",
  "tika-vin05t:770_11": "Evañca kate ekasmiṃ āvāse dinne sabbattha dinnaṃ hoti.",
  "tika-vin05t:771_0": "201.",
  "tika-vin05t:771_1": "Bhikkhāpaññatti nāma attano pariccāgapaññāpanaṭṭhānaṃ,",
  "tika-vin05t:771_2": "yattha saṅghassa dhuvakārā karīyanti.",
  "tika-vin05t:771_3": "Ettha ca yasmiṃ vihāre imassa cīvaradāyakassa santakaṃ saṅghassa pākavaṭṭaṃ vā vattati,",
  "tika-vin05t:771_4": "yasmiṃ vihāre bhikkhū attano bhāraṃ katvā sadā gehe bhojeti,",
  "tika-vin05t:771_5": "yattha vā tena āvāso kārito,",
  "tika-vin05t:771_6": "salākabhattādīni vā nibaddhāni,",
  "tika-vin05t:771_7": "ime dhuvakārā nāma.",
  "tika-vin05t:771_8": "Yena pana sakalopi vihāro patiṭṭhāpito,",
  "tika-vin05t:771_9": "tattha vattabbameva natthi,",
  "tika-vin05t:771_10": "tasmā sace so “yattha mayhaṃ dhuvakārā karīyanti,",
  "tika-vin05t:771_11": "tattha dammī”ti vā “tattha dethā”ti vā bhaṇati,",
  "tika-vin05t:771_12": "bahūsu cepi ṭhānesu dhuvakārā honti,",
  "tika-vin05t:771_13": "sabbattha dinnameva hoti.",
  "tika-vin05t:771_14": "Sace pana ekasmiṃ vihāre bhikkhū bahutarā honti,",
  "tika-vin05t:771_15": "tehi vattabbaṃ “tumhākaṃ dhuvakāre ekattha bhikkhū bahū,",
  "tika-vin05t:771_16": "ekattha appakā”ti.",
  "tika-vin05t:771_17": "Sace “bhikkhugaṇanāya gaṇhathā”ti bhaṇati,",
  "tika-vin05t:771_18": "tathā bhājetvā gaṇhituṃ vaṭṭati.",
  "tika-vin05t:771_19": "Ettha ca vatthabhesajjādi appakampi sukhena bhājīyati.",
  "tika-vin05t:771_20": "Yadi pana mañco vā pīṭhaṃ vā ekameva hoti,",
  "tika-vin05t:771_21": "taṃ pucchitvā yassa vihārassa,",
  "tika-vin05t:771_22": "ekavihārepi vā yassa senāsanassa so vicāreti,",
  "tika-vin05t:771_23": "tattha dātabbaṃ.",
  "tika-vin05t:771_24": "Sacepi “asukabhikkhu gaṇhatū”ti vadati, vaṭṭati.",
  "tika-vin05t:771_25": "Atha “mayhaṃ dhuvakāre dethā”ti vatvā avicāretvā gacchati,",
  "tika-vin05t:771_26": "saṅghassapi vicāretuṃ vaṭṭati.",
  "tika-vin05t:771_27": "Evaṃ pana vicāretabbaṃ,",
  "tika-vin05t:771_28": "“saṅghattherassa vasanaṭṭhāne dethā”ti vattabbaṃ.",
  "tika-vin05t:771_29": "Sace tattha senāsanaṃ paripuṇṇaṃ hoti,",
  "tika-vin05t:771_30": "yattha nappahoti,",
  "tika-vin05t:771_31": "tattha dātabbaṃ.",
  "tika-vin05t:771_32": "Sace eko bhikkhu “mayhaṃ vasanaṭṭhāne senāsanaparibhogabhaṇḍaṃ natthī”ti vadati,",
  "tika-vin05t:771_33": "tattha dātabbaṃ.",
  "tika-vin05t:772_0": "202.",
  "tika-vin05t:772_1": "Saṅghassa detīti ettha pana sace vihāraṃ pavisitvā “imāni cīvarāni saṅghassa dammī”ti deti,",
  "tika-vin05t:772_2": "upacārasīmāya ṭhitena saṅghena ghaṇṭiṃ paharitvā kālaṃ ghosetvā bhājetabbāni,",
  "tika-vin05t:772_3": "sīmaṭṭhakassa asampattassapi bhāgaṃ gaṇhanto na vāretabbo.",
  "tika-vin05t:772_4": "Vihāro mahā hoti,",
  "tika-vin05t:772_5": "therāsanato paṭṭhāya vatthesu dīyamānesu alasajātikā mahātherā pacchā āgacchanti, “bhante,",
  "tika-vin05t:772_6": "vīsativassānaṃ dīyati,",
  "tika-vin05t:772_7": "tumhākaṃ ṭhitikā atikkantā”ti na vattabbā,",
  "tika-vin05t:772_8": "ṭhitikaṃ ṭhapetvā tesaṃ datvā pacchā ṭhitibhāya dātabbaṃ.",
  "tika-vin05t:772_9": "“Asukavihāre kira bahu cīvaraṃ uppanna”nti sutvā yojanantarikavihāratopi bhikkhū āgacchanti,",
  "tika-vin05t:772_10": "sampattasampattānaṃ ṭhitaṭṭhānato paṭṭhāya dātabbaṃ,",
  "tika-vin05t:772_11": "asampattānampi upacārasīmaṃ paviṭṭhānaṃ antevāsikādīsu gaṇhantesu dātabbameva.",
  "tika-vin05t:772_12": "“Bahiupacārasīmāya ṭhitānaṃ dethā”ti vadanti,",
  "tika-vin05t:772_13": "na dātabbaṃ.",
  "tika-vin05t:772_14": "Sace pana upacārasīmaṃ okkantehi ekābaddhā hutvā attano vihāradvāre vā antovihāreyeva vā honti,",
  "tika-vin05t:772_15": "parisavasena vaḍḍhitā nāma sīmā hoti,",
  "tika-vin05t:772_16": "tasmā dātabbaṃ.",
  "tika-vin05t:772_17": "Saṅghanavakassa dinnepi pacchā āgatānaṃ dātabbameva.",
  "tika-vin05t:772_18": "Dutiyabhāge pana therāsanaṃ āruḷhe āgatānaṃ paṭhamabhāgo na pāpuṇāti,",
  "tika-vin05t:772_19": "dutiyabhāgato vassaggena dātabbaṃ.",
  "tika-vin05t:773_0": "Ekasmiṃ vihāre dasa bhikkhū honti,",
  "tika-vin05t:773_1": "dasa vatthāni “saṅghassa demā”ti denti,",
  "tika-vin05t:773_2": "pāṭekkaṃ bhājetabbāni.",
  "tika-vin05t:773_3": "Sace “sabbāneva amhākaṃ pāpuṇantī”ti gahetvā gacchanti,",
  "tika-vin05t:773_4": "duppāpitāni ceva duggahitāni ca,",
  "tika-vin05t:773_5": "gatagataṭṭhāne saṅghikāneva honti.",
  "tika-vin05t:773_6": "Ekaṃ pana uddharitvā “idaṃ tumhākaṃ pāpuṇātī”ti saṅghattherassa pāpetvā “sesāni amhākaṃ pāpuṇantī”ti gahetuṃ vaṭṭati.",
  "tika-vin05t:773_7": "Ekameva vatthaṃ “saṅghassa demā”ti āharanti,",
  "tika-vin05t:773_8": "abhājetvāva “amhākaṃ pāpuṇātī”ti gaṇhanti,",
  "tika-vin05t:773_9": "duppāpitañceva duggahitañca.",
  "tika-vin05t:773_10": "Satthakena vā haliddiādinā vā lekhaṃ katvā ekakoṭṭhāsaṃ “idaṃ ṭhānaṃ tumhākaṃ pāpuṇātī”ti saṅghattherassa",
  "tika-vin05t:773_11": "pāpetvā “sesaṃ amhākaṃ pāpuṇātī”ti gahetuṃ vaṭṭati.",
  "tika-vin05t:773_12": "Yaṃ pana vatthasseva pupphaṃ vā vali vā,",
  "tika-vin05t:773_13": "tena paricchedaṃ kātuṃ na vaṭṭati.",
  "tika-vin05t:773_14": "Sace ekaṃ tantaṃ uddharitvā “idaṃ ṭhānaṃ tumhākaṃ pāpuṇātī”ti therassa datvā “sesaṃ amhākaṃ pāpuṇātī”ti gaṇhanti, vaṭṭati.",
  "tika-vin05t:773_15": "Khaṇḍaṃ khaṇḍaṃ chinditvā bhājiyamānaṃ vaṭṭatiyeva.",
  "tika-vin05t:774_0": "Ekabhikkhuke vihāre saṅghassa cīvaresu uppannesu sace pubbe vuttanayeneva so bhikkhu “sabbāni mayhaṃ pāpuṇantī”ti gaṇhāti,",
  "tika-vin05t:774_1": "suggahitāni,",
  "tika-vin05t:774_2": "ṭhitikā pana na tiṭṭhati.",
  "tika-vin05t:774_3": "Sace ekekaṃ uddharitvā “idaṃ mayhaṃ pāpuṇātī”ti gaṇhāti,",
  "tika-vin05t:774_4": "ṭhitikā tiṭṭhati.",
  "tika-vin05t:774_5": "Tattha aṭṭhitāya ṭhitikāya puna aññasmiṃ cīvare uppanne sace eko bhikkhu āgacchati,",
  "tika-vin05t:774_6": "majjhe chinditvā dvīhipi gahetabbaṃ.",
  "tika-vin05t:774_7": "Ṭhitāya ṭhitikāya puna aññasmiṃ cīvare uppanne sace navakataro āgacchati,",
  "tika-vin05t:774_8": "ṭhitikā heṭṭhā orohati.",
  "tika-vin05t:774_9": "Sace vuḍḍhataro āgacchati,",
  "tika-vin05t:774_10": "ṭhitikā uddhaṃ ārohati.",
  "tika-vin05t:774_11": "Atha añño natthi,",
  "tika-vin05t:774_12": "puna attano pāpetvā gahetabbaṃ.",
  "tika-vin05t:774_13": "“Saṅghassa demā”ti vā “bhikkhusaṅghassa demā”ti vā yena kenaci ākārena saṅghaṃ āmasitvā dinnaṃ pana paṃsukūlikānaṃ",
  "tika-vin05t:774_14": "na vaṭṭati “gahapaticīvaraṃ paṭikkhipāmi,",
  "tika-vin05t:774_15": "paṃsukūlikaṅgaṃ samādiyāmī”ti vuttattā,",
  "tika-vin05t:774_16": "na pana akappiyattā.",
  "tika-vin05t:774_17": "Bhikkhusaṅghena apaloketvā dinnampi na gahetabbaṃ.",
  "tika-vin05t:774_18": "Yaṃ pana bhikkhu attano santakaṃ deti,",
  "tika-vin05t:774_19": "taṃ bhikkhudattiyaṃ nāma vaṭṭati,",
  "tika-vin05t:774_20": "paṃsukūlaṃ pana na hoti.",
  "tika-vin05t:774_21": "Evaṃ santepi dhutaṅgaṃ na bhijjati.",
  "tika-vin05t:774_22": "“Bhikkhūnaṃ dema,",
  "tika-vin05t:774_23": "therānaṃ demā”ti vutte pana paṃsukūlikānampi vaṭṭati,",
  "tika-vin05t:774_24": "“idaṃ vatthaṃ saṅghassa dema,",
  "tika-vin05t:774_25": "iminā upāhanatthavikapattatthavikaāyogaaṃsabaddhakādīni karontū”ti dinnampi vaṭṭati.",
  "tika-vin05t:774_26": "Pattatthavikādīnaṃ atthāya dinnāni bahūnipi honti,",
  "tika-vin05t:774_27": "cīvaratthāyapi pahonti,",
  "tika-vin05t:774_28": "tato cīvaraṃ katvā pārupituṃ vaṭṭati.",
  "tika-vin05t:774_29": "Sace pana saṅgho bhājitātirittāni vatthāni chinditvā upāhanatthavikādīnaṃ atthāya bhājeti,",
  "tika-vin05t:774_30": "tato gahetuṃ na vaṭṭati.",
  "tika-vin05t:774_31": "Sāmikehi vicāritameva hi vaṭṭati,",
  "tika-vin05t:774_32": "na itaraṃ.",
  "tika-vin05t:774_33": "Paṃsukūlikaṃ “saṅghassa dhammakaraṇapaṭādīnaṃ atthāya demā”ti vuttepi gahetuṃ vaṭṭati,",
  "tika-vin05t:774_34": "parikkhāro nāma paṃsukūlikānampi icchitabbo.",
  "tika-vin05t:774_35": "Yaṃ tattha atirekaṃ hoti,",
  "tika-vin05t:774_36": "taṃ cīvarepi upanetuṃ vaṭṭati.",
  "tika-vin05t:774_37": "Suttaṃ saṅghassa denti,",
  "tika-vin05t:774_38": "paṃsukūlikehipi gahetabbaṃ.",
  "tika-vin05t:774_39": "Ayaṃ tāva vihāraṃ pavisitvā “imāni cīvarāni saṅghassa dammī”ti dinnesu vinicchayo.",
  "tika-vin05t:774_40": "Sace pana bahiupacārasīmāya addhānamaggappaṭipanne bhikkhū disvā “saṅghassa dammī”ti saṅghattherassa vā saṅghanavakassa vā āroceti,",
  "tika-vin05t:774_41": "sacepi yojanaṃ pharitvā parisā ṭhitā hoti,",
  "tika-vin05t:774_42": "ekābaddhā ce,",
  "tika-vin05t:774_43": "sabbesaṃ pāpuṇāti.",
  "tika-vin05t:774_44": "Ye pana dvādasahi hatthehi parisaṃ asampattā,",
  "tika-vin05t:774_45": "tesaṃ na pāpuṇāti.",
  "tika-vin05t:775_0": "203.",
  "tika-vin05t:775_1": "Ubhatosaṅghassa detīti ettha “ubhatosaṅghassa dammī”ti vuttepi “dvidhā saṅghassa dammī”ti,",
  "tika-vin05t:775_2": "“dvinnaṃ saṅghānaṃ dammī”ti,",
  "tika-vin05t:775_3": "“bhikkhusaṅghassa ca bhikkhunīsaṅghassa ca dammī”ti vuttepi ubhatosaṅghassa dinnameva hoti.",
  "tika-vin05t:775_4": "Tattha sace bahukāpi bhikkhū honti,",
  "tika-vin05t:775_5": "ekā bhikkhunī hoti,",
  "tika-vin05t:775_6": "upaḍḍhaṃ dātabbaṃ,",
  "tika-vin05t:775_7": "dve bhāge same katvā eko bhāgo dātabboti attho.",
  "tika-vin05t:775_8": "Sace bahukāpi bhikkhuniyo honti,",
  "tika-vin05t:775_9": "eko bhikkhu hoti,",
  "tika-vin05t:775_10": "upaḍḍhaṃ dātabbaṃ.",
  "tika-vin05t:775_11": "“Ubhatosaṅghassa ca tuyhañca dammī”ti vutte sace dasa dasa bhikkhū ca bhikkhuniyo ca honti,",
  "tika-vin05t:775_12": "ekavīsati paṭivīse katvā eko puggalassa dātabbo,",
  "tika-vin05t:775_13": "dasa bhikkhusaṅghassa,",
  "tika-vin05t:775_14": "dasa bhikkhunīsaṅghassa.",
  "tika-vin05t:775_15": "Yena puggaliko laddho,",
  "tika-vin05t:775_16": "so saṅghatopi attano vassaggena gahetuṃ labhati. Kasmā?",
  "tika-vin05t:775_17": "Ubhatosaṅghaggahaṇena gahitattā.",
  "tika-vin05t:775_18": "“Ubhatosaṅghassa ca cetiyassa ca dammī”ti vuttepi eseva nayo.",
  "tika-vin05t:775_19": "Idha pana cetiyassa saṅghato pāpuṇanakoṭṭhāso nāma natthi,",
  "tika-vin05t:775_20": "ekapuggalassa pattakoṭṭhāsasamova koṭṭhāso hoti.",
  "tika-vin05t:775_21": "“Ubhatosaṅghassa ca tuyhañca cetiyassa cā”ti vutte pana dvāvīsati koṭṭhāse katvā dasa bhikkhūnaṃ,",
  "tika-vin05t:775_22": "dasa bhikkhunīnaṃ,",
  "tika-vin05t:775_23": "eko puggalassa,",
  "tika-vin05t:775_24": "eko cetiyassa dātabbo.",
  "tika-vin05t:775_25": "Tattha puggalo saṅghatopi attano vassaggena gahetuṃ labhati,",
  "tika-vin05t:775_26": "cetiyassa ekoyeva.",
  "tika-vin05t:776_0": "“Bhikkhusaṅghassa ca bhikkhunīnañca dammī”ti vutte pana na majjhe bhinditvā dātabbaṃ,",
  "tika-vin05t:776_1": "bhikkhū ca bhikkhuniyo ca gaṇetvā dātabbaṃ.",
  "tika-vin05t:776_2": "“Bhikkhusaṅghassa ca bhikkhunīnañca tuyhañcā”ti vutte pana puggalo visuṃ na labhati,",
  "tika-vin05t:776_3": "pāpuṇanaṭṭhānato ekameva labhati. Kasmā?",
  "tika-vin05t:776_4": "Bhikkhusaṅghaggahaṇena gahitattā.",
  "tika-vin05t:776_5": "“Bhikkhusaṅghassa ca bhikkhunīnañca tuyhañca cetiyassa cā”ti vuttepi cetiyassa ekapuggalapaṭivīso labbhati,",
  "tika-vin05t:776_6": "puggalassa visuṃ na labbhati,",
  "tika-vin05t:776_7": "tasmā ekaṃ cetiyassa datvā avasesaṃ bhikkhū ca bhikkhuniyo ca gaṇetvā bhājetabbaṃ.",
  "tika-vin05t:777_0": "“Bhikkhūnañca bhikkhunīnañca dammī”ti vuttepi majjhe bhinditvā na dātabbaṃ,",
  "tika-vin05t:777_1": "puggalagaṇanāya eva vibhajitabbaṃ.",
  "tika-vin05t:777_2": "“Bhikkhūnañca bhikkhunīnañca tuyhañca,",
  "tika-vin05t:777_3": "bhikkhūnañca bhikkhunīnañca cetiyassa ca,",
  "tika-vin05t:777_4": "bhikkhūnañca bhikkhunīnañca tuyhañca cetiyassa cā”ti evaṃ vuttepi cetiyassa ekapaṭivīso labbhati,",
  "tika-vin05t:777_5": "puggalassa visuṃ natthi,",
  "tika-vin05t:777_6": "bhikkhū ca bhikkhuniyo ca gaṇetvā eva bhājetabbaṃ.",
  "tika-vin05t:777_7": "Yathā ca bhikkhusaṅghaṃ ādiṃ katvā nayo nīto,",
  "tika-vin05t:777_8": "evaṃ bhikkhunīsaṅghaṃ ādiṃ katvāpi netabbo.",
  "tika-vin05t:778_0": "“Bhikkhusaṅghassa ca tuyhañcā”ti vutte puggalassa visuṃ na labbhati,",
  "tika-vin05t:778_1": "vassaggeneva gahetabbaṃ.",
  "tika-vin05t:778_2": "“Bhikkhusaṅghassa ca cetiyassa cā”ti vutte pana cetiyassa visuṃ paṭivīso labbhati.",
  "tika-vin05t:778_3": "“Bhikkhusaṅghassa ca tuyhañca cetiyassa cā”ti vuttepi cetiyasseva visuṃ labbhati,",
  "tika-vin05t:778_4": "na puggalassa.",
  "tika-vin05t:778_5": "“Bhikkhūnañca tuyhañcā”ti vuttepi visuṃ na labbhati,",
  "tika-vin05t:778_6": "“bhikkhūnañca cetiyassa cā”ti vutte pana cetiyassa labbhati.",
  "tika-vin05t:778_7": "“Bhikkhūnañca tuyhañca cetiyassa cā”ti vuttepi cetiyasseva visuṃ labbhati,",
  "tika-vin05t:778_8": "na puggalassa.",
  "tika-vin05t:778_9": "Bhikkhunīsaṅghaṃ ādiṃ katvāpi evameva yojetabbaṃ.",
  "tika-vin05t:779_0": "Pubbe buddhappamukhassa ubhatosaṅghassa dānaṃ denti,",
  "tika-vin05t:779_1": "bhagavā majjhe nisīdati,",
  "tika-vin05t:779_2": "dakkhiṇato bhikkhū,",
  "tika-vin05t:779_3": "vāmato bhikkhuniyo nisīdanti,",
  "tika-vin05t:779_4": "bhagavā ubhinnaṃ saṅghatthero,",
  "tika-vin05t:779_5": "tadā bhagavā attanā laddhapaccaye attanāpi paribhuñjati,",
  "tika-vin05t:779_6": "bhikkhūnampi dāpeti.",
  "tika-vin05t:779_7": "Etarahi pana paṇḍitamanussā sadhātukaṃ paṭimaṃ vā cetiyaṃ vā ṭhapetvā buddhappamukhassa ubhatosaṅghassa dānaṃ denti,",
  "tika-vin05t:779_8": "paṭimāya vā cetiyassa vā purato ādhārake pattaṃ ṭhapetvā dakkhiṇodakaṃ datvā “buddhānaṃ demā”ti,",
  "tika-vin05t:779_9": "tattha paṭhamaṃ khādanīyabhojanīyaṃ denti,",
  "tika-vin05t:779_10": "vihāraṃ vā āharitvā “idaṃ cetiyassa demā”ti piṇḍapātañca mālāgandhādīni ca denti,",
  "tika-vin05t:779_11": "tattha kathaṃ paṭipajjitabbanti?",
  "tika-vin05t:779_12": "Mālāgandhādīni tāva cetiye āropetabbāni,",
  "tika-vin05t:779_13": "vatthehi paṭākā,",
  "tika-vin05t:779_14": "telena padīpā kātabbā.",
  "tika-vin05t:779_15": "Piṇḍapātamadhuphāṇitādīni pana yo nibaddhacetiyajaggako hoti pabbajito vā gahaṭṭho vā,",
  "tika-vin05t:779_16": "tassa dātabbāni.",
  "tika-vin05t:779_17": "Nibaddhajaggake asati āhaṭabhattaṃ ṭhapetvā vattaṃ katvā paribhuñjituṃ vaṭṭati,",
  "tika-vin05t:779_18": "upakaṭṭhe kāle bhuñjitvā pacchāpi vattaṃ kātuṃ vaṭṭatiyeva.",
  "tika-vin05t:779_19": "Mālāgandhādīsu ca yaṃ kiñci “idaṃ haritvā cetiye pūjaṃ karothā”ti vutte dūrampi haritvā pūjetabbaṃ,",
  "tika-vin05t:779_20": "“bhikkhusaṅghassa harā”ti vuttepi haritabbaṃ.",
  "tika-vin05t:779_21": "Sace pana “ahaṃ piṇḍāya carāmi,",
  "tika-vin05t:779_22": "āsanasālāya bhikkhū atthi,",
  "tika-vin05t:779_23": "te harissantī”ti vutte “bhante,",
  "tika-vin05t:779_24": "tuyhameva dammī”ti vadati,",
  "tika-vin05t:779_25": "bhuñjituṃ vaṭṭati.",
  "tika-vin05t:779_26": "Atha pana “bhikkhusaṅghassa dassāmī”ti harantassa gacchato antarāva kālo upakaṭṭho hoti,",
  "tika-vin05t:779_27": "attano pāpetvā bhuñjituṃ vaṭṭati.",
  "tika-vin05t:780_0": "204.",
  "tika-vin05t:780_1": "Vassaṃvuṭṭhasaṅghassa detīti ettha pana sace vihāraṃ pavisitvā “imāni cīvarāni vassaṃvuṭṭhasaṅghassa dammī”ti deti,",
  "tika-vin05t:780_2": "yattakā bhikkhū tasmiṃ āvāse vassacchedaṃ akatvā purimavassaṃvuṭṭhā,",
  "tika-vin05t:780_3": "tehi bhājetabbaṃ,",
  "tika-vin05t:780_4": "aññesaṃ na pāpuṇāti.",
  "tika-vin05t:780_5": "Disāpakkantassapi sati gāhake yāva kathinassubbhārā dātabbaṃ.",
  "tika-vin05t:780_6": "“Anatthate pana kathine antohemante evañca vatvā dinnaṃ pacchimavassaṃvuṭṭhānampi pāpuṇātī”ti lakkhaṇaññū vadanti.",
  "tika-vin05t:780_7": "Aṭṭhakathāsu panetaṃ na vicāritaṃ.",
  "tika-vin05t:780_8": "Sace pana bahiupacārasīmāyaṃ ṭhito “vassaṃvuṭṭhasaṅghassa dammī”ti vadati,",
  "tika-vin05t:780_9": "sampattānaṃ sabbesaṃ pāpuṇāti.",
  "tika-vin05t:780_10": "Atha “asukavihāre vassaṃvuṭṭhasaṅghassā”ti vadati,",
  "tika-vin05t:780_11": "tatra vassaṃvuṭṭhānameva yāva kathinassubbhārā pāpuṇāti.",
  "tika-vin05t:780_12": "Sace pana gimhānaṃ paṭhamadivasato paṭṭhāya evaṃ vadati,",
  "tika-vin05t:780_13": "tatra sammukhībhūtānaṃ sabbesaṃ pāpuṇāti. Kasmā?",
  "tika-vin05t:780_14": "Piṭṭhisamaye uppannattā.",
  "tika-vin05t:780_15": "Antovasseyeva “vassaṃ vasantānaṃ dammī”ti vutte chinnavassā na labhanti,",
  "tika-vin05t:780_16": "vassaṃ vasantāva labhanti.",
  "tika-vin05t:780_17": "Cīvaramāse pana “vassaṃ vasantānaṃ dammī”ti vutte pacchimikāya vassūpagatānaṃyeva pāpuṇāti,",
  "tika-vin05t:780_18": "purimikāya vassūpagatānañca chinnavassānañca na pāpuṇāti.",
  "tika-vin05t:781_0": "Cīvaramāsato paṭṭhāya yāva hemantassa pacchimo divaso,",
  "tika-vin05t:781_1": "tāva “vassāvāsikaṃ demā”ti vutte kathinaṃ atthataṃ vā hotu anatthataṃ vā,",
  "tika-vin05t:781_2": "atītavassaṃvuṭṭhānameva pāpuṇāti.",
  "tika-vin05t:781_3": "Gimhānaṃ paṭhamadivasato paṭṭhāya vutte pana mātikā āropetabbā “atītapassāvāsassa pañca māsā atikkantā,",
  "tika-vin05t:781_4": "anāgato cātumāsaccayena bhavissati,",
  "tika-vin05t:781_5": "kataravassāvāsassa desī”ti.",
  "tika-vin05t:781_6": "Sace “atītavassaṃvuṭṭhānaṃ dammī”ti vadati,",
  "tika-vin05t:781_7": "taṃ antovassaṃvuṭṭhānameva pāpuṇāti,",
  "tika-vin05t:781_8": "disāpakkantānampi sabhāgā gaṇhituṃ labhanti.",
  "tika-vin05t:781_9": "Sace “anāgate vassāvāsikaṃ dammī”ti vadati,",
  "tika-vin05t:781_10": "taṃ ṭhapetvā vassūpanāyikadivase gahetabbaṃ.",
  "tika-vin05t:781_11": "Atha “agutto vihāro,",
  "tika-vin05t:781_12": "corabhayaṃ atthi,",
  "tika-vin05t:781_13": "na sakkā ṭhapetuṃ gaṇhitvā vā āhiṇḍitu”nti vutte “sampattānaṃ dammī”ti vadati,",
  "tika-vin05t:781_14": "bhājetvā gahetabbaṃ.",
  "tika-vin05t:781_15": "Sace vadati “ito me, bhante,",
  "tika-vin05t:781_16": "tatiye vasse vassāvāsikaṃ na dinnaṃ,",
  "tika-vin05t:781_17": "taṃ dammī”ti,",
  "tika-vin05t:781_18": "tasmiṃ antovasse vuṭṭhabhikkhūnaṃ pāpuṇāti.",
  "tika-vin05t:781_19": "Sace te disā pakkantā,",
  "tika-vin05t:781_20": "añño vissāsiko gaṇhāti, dātabbaṃ.",
  "tika-vin05t:781_21": "Athekoyeva avasiṭṭho,",
  "tika-vin05t:781_22": "sesā kālakatā,",
  "tika-vin05t:781_23": "sabbaṃ ekasseva pāpuṇāti.",
  "tika-vin05t:781_24": "Sace ekopi natthi,",
  "tika-vin05t:781_25": "saṅghikaṃ hoti,",
  "tika-vin05t:781_26": "sammukhībhūtehi bhājetabbaṃ.",
  "tika-vin05t:782_0": "205.",
  "tika-vin05t:782_1": "Ādissa detīti ettha pana yāguyā vā bhatte vā khādanīye vā cīvare vā senāsane vā bhesajje vā ādisitvā paricchinditvā dento ādissa deti nāma.",
  "tika-vin05t:782_2": "Tatrāyaṃ vinicchayo –",
  "tika-vin05t:782_3": "bhikkhū ajjatanāya vā svātanāya vā yāguyā nimantetvā tesaṃ gharaṃ paviṭṭhānaṃ yāguṃ deti,",
  "tika-vin05t:782_4": "yāguṃ datvā pītāya yāguyā “imāni cīvarāni yehi mayhaṃ yāgu pītā,",
  "tika-vin05t:782_5": "tesaṃ dammī”ti deti,",
  "tika-vin05t:782_6": "yehi nimantitehi yāgu pītā,",
  "tika-vin05t:782_7": "tesaṃyeva pāpuṇāti.",
  "tika-vin05t:782_8": "Yehi pana bhikkhācāravattena gharadvārena gacchantehi vā gharaṃ paviṭṭhehi vā yāgu laddhā,",
  "tika-vin05t:782_9": "yesaṃ vā āsanasālato pattaṃ āharitvā manussehi nītā,",
  "tika-vin05t:782_10": "yesaṃ vā therehi pesitā,",
  "tika-vin05t:782_11": "tesaṃ na pāpuṇāti.",
  "tika-vin05t:782_12": "Sace pana nimantihabhikkhūhi saddhiṃ aññepi bahū āgantvā antogehañca bahigehañca pūretvā nisinnā,",
  "tika-vin05t:782_13": "dāyako ca evaṃ vadati “nimantitā vā hontu animantitā vā,",
  "tika-vin05t:782_14": "yesaṃ mayā yāgu dinnā,",
  "tika-vin05t:782_15": "sabbesaṃ imāni vatthāni hontū”ti,",
  "tika-vin05t:782_16": "sabbesaṃ pāpuṇāti.",
  "tika-vin05t:782_17": "Yehi pana therānaṃ hatthato yāgu laddhā,",
  "tika-vin05t:782_18": "tesaṃ na pāpuṇāti.",
  "tika-vin05t:782_19": "Atha so “yehi mayhaṃ yāgu pītā,",
  "tika-vin05t:782_20": "sabbesaṃ hotū”ti vadati,",
  "tika-vin05t:782_21": "sabbesaṃ pāpuṇāti.",
  "tika-vin05t:782_22": "Bhattakhādanīyesupi eseva nayo.",
  "tika-vin05t:782_23": "Cīvare pana pubbepi tena vassaṃ vāsetvā bhikkhūnaṃ cīvaraṃ dinnapubbaṃ hoti,",
  "tika-vin05t:782_24": "so ce bhikkhū bhojetvā vadati “yesaṃ mayā pubbe cīvaraṃ dinnaṃ,",
  "tika-vin05t:782_25": "tesaṃyeva imaṃ cīvaraṃ vā suttaṃ vā sappimadhuphāṇitādīni vā hontū”ti,",
  "tika-vin05t:782_26": "sabbaṃ tesaṃyeva pāpuṇāti.",
  "tika-vin05t:782_27": "Senāsanepi “yo mayā kārite vihāre vā pariveṇe vā vasati,",
  "tika-vin05t:782_28": "tassidaṃ hotū”ti vutte tasseva hoti.",
  "tika-vin05t:782_29": "Bhesajjepi “mayaṃ kālena kālaṃ therānaṃ sappiādīni bhesajjāni dema,",
  "tika-vin05t:782_30": "yehi tāni laddhāni,",
  "tika-vin05t:782_31": "tesaṃyevidaṃ hotū”ti vutte tesaṃyeva hoti.",
  "tika-vin05t:783_0": "206.",
  "tika-vin05t:783_1": "Puggalassa detīti ettha pana “imaṃ cīvaraṃ itthannāmassa dammī”ti evaṃ parammukhā vā,",
  "tika-vin05t:783_2": "pādamūle ṭhapetvā “idaṃ, bhante,",
  "tika-vin05t:783_3": "tumhākaṃ dammī”ti evaṃ sammukhā vā deti,",
  "tika-vin05t:783_4": "taṃ tasseva hoti.",
  "tika-vin05t:783_5": "Sace pana “idaṃ tumhākañca tumhākaṃ antevāsikānañca dammī”ti evaṃ vadati,",
  "tika-vin05t:783_6": "therassa ca antevāsikānañca pāpuṇāti.",
  "tika-vin05t:783_7": "Uddesaṃ gahetuṃ āgato gahetvā gacchanto ca atthi,",
  "tika-vin05t:783_8": "tassapi pāpuṇāti.",
  "tika-vin05t:783_9": "“Tumhehi saddhiṃ nibaddhacārikabhikkhūnaṃ dammī”ti vutte uddesantevāsikānaṃ vattaṃ katvā uddesaparipucchādīni gahetvā vicarantānaṃ sabbesaṃ pāpuṇāti.",
  "tika-vin05t:783_10": "Ayaṃ “puggalassa detī”ti imasmiṃ pade vinicchayo.",
  "tika-vin05t:784_0": "Sace koci bhikkhu ekova vassaṃ vasati,",
  "tika-vin05t:784_1": "tattha manussā “saṅghassa demā”ti cīvarāni denti,",
  "tika-vin05t:784_2": "tattha kiṃ kātabbanti?",
  "tika-vin05t:784_3": "“Anujānāmi,",
  "tika-vin05t:784_4": "bhikkhave,",
  "tika-vin05t:784_5": "tasseva tāni cīvarāni yāva kathinassa ubbhārā”ti vacanato sace gaṇapūrake bhikkhū labhitvā kathinaṃ atthataṃ hoti,",
  "tika-vin05t:784_6": "pañca māse,",
  "tika-vin05t:784_7": "no ce atthataṃ hoti,",
  "tika-vin05t:784_8": "ekaṃ cīvaramāsaṃ aññattha gahetvā nītānipi tasseva tāni cīvarāni,",
  "tika-vin05t:784_9": "na tesaṃ añño koci issaro.",
  "tika-vin05t:784_10": "Yaṃ yañhi “saṅghassa demā”ti vā “saṅghaṃ uddissa demā”ti vā “vassaṃvuṭṭhasaṅghassa demā”ti vā “vassāvāsikaṃ demā”ti vā denti,",
  "tika-vin05t:784_11": "sacepi matakacīvaraṃ avibhajitvā taṃ vihāraṃ pavisati,",
  "tika-vin05t:784_12": "taṃ sabbaṃ tasseva bhikkhuno hoti.",
  "tika-vin05t:784_13": "Yampi so vassāvāsatthāya vaḍḍhiṃ payojetvā ṭhapitaupanikkhepato vā tatruppādato vā vassāvāsikaṃ gaṇhāti,",
  "tika-vin05t:784_14": "sabbaṃ suggahitameva hoti.",
  "tika-vin05t:784_15": "Idañhettha lakkhaṇaṃ –",
  "tika-vin05t:784_16": "yena tenākārena saṅghassa uppannavatthaṃ atthatakathinassa pañca māse,",
  "tika-vin05t:784_17": "anatthatakathinassa ekaṃ cīvaramāsaṃ pāpuṇāti.",
  "tika-vin05t:784_18": "Sace pana koci bhikkhu vassānato aññasmiṃ utukāle ekako vasati,",
  "tika-vin05t:784_19": "tattha manussā “saṅghassa demā”ti cīvarāni denti,",
  "tika-vin05t:784_20": "tena bhikkhunā adhiṭṭhātabbaṃ “mayhimāni cīvarānī”ti.",
  "tika-vin05t:784_21": "Adhiṭṭhahantena pana vattaṃ jānitabbaṃ.",
  "tika-vin05t:784_22": "Tena hi bhikkhunā ghaṇṭiṃ vā paharitvā kālaṃ vā ghosetvā thokaṃ āgametvā sace ghaṇṭisaññāya vā kālasaññāya vā bhikkhū āgacchanti,",
  "tika-vin05t:784_23": "tehi saddhiṃ bhājetabbāni.",
  "tika-vin05t:784_24": "Tehi ce bhikkhūhi tasmiṃ cīvare bhājiyamāne apātite kuse añño bhikkhu āgacchati,",
  "tika-vin05t:784_25": "samako dātabbo bhāgo,",
  "tika-vin05t:784_26": "pātite kuse añño bhikkhu āgacchati,",
  "tika-vin05t:784_27": "na akāmā dātabbo bhāgo.",
  "tika-vin05t:784_28": "Ekakoṭṭhāsepi hi kusadaṇḍake pātitamatte sacepi bhikkhusahassaṃ hoti,",
  "tika-vin05t:784_29": "gahitameva nāma cīvaraṃ,",
  "tika-vin05t:784_30": "tasmā na akāmā bhāgo dātabbo.",
  "tika-vin05t:784_31": "Sace pana attano ruciyā dātukāmā honti, dentu.",
  "tika-vin05t:784_32": "Anubhāgepi eseva nayo.",
  "tika-vin05t:785_0": "Atha ghaṇṭisaññāya vā kālasaññāya vā aññe bhikkhū na āgacchanti,",
  "tika-vin05t:785_1": "“mayhimāni cīvarāni pāpuṇantī”ti adhiṭṭhātabbāni.",
  "tika-vin05t:785_2": "Evaṃ adhiṭṭhite sabbāni tasseva honti,",
  "tika-vin05t:785_3": "ṭhitikā pana na tiṭṭhati.",
  "tika-vin05t:785_4": "Sace ekekaṃ uddharitvā “ayaṃ paṭhamabhāgo mayhaṃ pāpuṇāti,",
  "tika-vin05t:785_5": "ayaṃ dutiyabhāgo”ti evaṃ gaṇhāti,",
  "tika-vin05t:785_6": "gahitāni ca suggahitāni honti,",
  "tika-vin05t:785_7": "ṭhitikā ca tiṭṭhati,",
  "tika-vin05t:785_8": "evaṃ pāpetvā gaṇhantenapi adhiṭṭhitameva hoti.",
  "tika-vin05t:785_9": "Sace pana ghaṇṭiṃ paharitvā vā appaharitvā vā kālampi ghosetvā vā aghosetvā vā “ahamevettha,",
  "tika-vin05t:785_10": "mayhameva imāni cīvarānī”ti gaṇhāti,",
  "tika-vin05t:785_11": "duggahitāni honti.",
  "tika-vin05t:785_12": "Atha “añño koci idha natthi,",
  "tika-vin05t:785_13": "mayhaṃ etāni pāpuṇantī”ti gaṇhāti,",
  "tika-vin05t:785_14": "suggahitāni.",
  "tika-vin05t:785_15": "Atha anadhiṭṭhahitvāva tāni cīvarāni gahetvā aññaṃ vihāraṃ uddissa gacchati “tattha bhikkhūhi saddhiṃ bhājessāmī”ti,",
  "tika-vin05t:785_16": "tāni cīvarāni gatagataṭṭhāne saṅghikāneva honti.",
  "tika-vin05t:785_17": "Bhikkhūhi diṭṭhamattamevettha pamāṇaṃ.",
  "tika-vin05t:785_18": "Tasmā sace keci paṭipathaṃ āgacchantā “kuhiṃ, āvuso,",
  "tika-vin05t:785_19": "gacchasī”ti pucchitvā tamatthaṃ sutvā “kiṃ, āvuso,",
  "tika-vin05t:785_20": "mayaṃ saṅgho na homā”ti tattheva bhājetvā gaṇhanti,",
  "tika-vin05t:785_21": "suggahitāni.",
  "tika-vin05t:785_22": "Sacepi esa maggā okkamitvā kañci vihāraṃ vā āsanasālaṃ vā piṇḍāya caranto ekagehameva vā pavisati,",
  "tika-vin05t:785_23": "tatra ca naṃ bhikkhū disvā tamatthaṃ pucchitvā bhājetvā gaṇhanti,",
  "tika-vin05t:785_24": "suggahitāneva.",
  "tika-vin05t:786_0": "“Na,",
  "tika-vin05t:786_1": "bhikkhave,",
  "tika-vin05t:786_2": "aññatra vassaṃvuṭṭhena aññatra cīvarabhāgo sāditabbo,",
  "tika-vin05t:786_3": "yo sādiyeyya,",
  "tika-vin05t:786_4": "āpatti dukkaṭassā”ti vacanato aññatra vassaṃvuṭṭho aññatra bhāgaṃ gaṇhāti, dukkaṭaṃ.",
  "tika-vin05t:786_5": "Ettha pana kiñcāpi lahukā āpatti,",
  "tika-vin05t:786_6": "atha kho gahitāni cīvarāni gahitaṭṭhāne dātabbāni.",
  "tika-vin05t:786_7": "Sacepi naṭṭhāni vā jiṇṇāni vā honti,",
  "tika-vin05t:786_8": "tasseva gīvā.",
  "tika-vin05t:786_9": "“Dehī”ti vutte adento dhuranikkhepe bhaṇḍagghena kāretabbo.",
  "tika-vin05t:787_0": "Eko bhikkhu dvīsu āvāsesu vassaṃ vasati “evaṃ me bahu cīvaraṃ uppajjissatī”ti,",
  "tika-vin05t:787_1": "ekaṃ puggalapaṭivīsaṃyeva labhati.",
  "tika-vin05t:787_2": "Tasmā sace ekekasmiṃ vihāre ekāhamekāhaṃ vā sattāhaṃ vā vasati,",
  "tika-vin05t:787_3": "ekekasmiṃ vihāre yaṃ eko puggalo labhati,",
  "tika-vin05t:787_4": "tato tato upaḍḍhaṃ upaḍḍhaṃ dātabbaṃ.",
  "tika-vin05t:787_5": "Evañhi ekapuggalapaṭivīso dinno hoti.",
  "tika-vin05t:787_6": "Sace pana ekasmiṃ vihāre vasanto itarasmiṃ sattāhavārena aruṇameva uṭṭhāpeti,",
  "tika-vin05t:787_7": "bahutaraṃ vasitavihārato tassa paṭivīso dātabbo.",
  "tika-vin05t:787_8": "Evampi ekapuggalapaṭivīsoyeva dinno hoti.",
  "tika-vin05t:787_9": "Idañca nānālābhehi nānūpacārehi ekasīmāvihārehi kathitaṃ,",
  "tika-vin05t:787_10": "nānāsīmāvihāre pana senāsanaggāho paṭippassambhati.",
  "tika-vin05t:787_11": "Tasmā tattha cīvarapaṭivīso na pāpuṇāti,",
  "tika-vin05t:787_12": "sesaṃ pana āmisabhesajjādi sabbaṃ sabbattha antosīmāgatassa pāpuṇāti.",
  "tika-vin05t:788_0": "207.",
  "tika-vin05t:788_1": "“Bhikkhussa,",
  "tika-vin05t:788_2": "bhikkhave,",
  "tika-vin05t:788_3": "kālakate saṅgho sāmī pattacīvare,",
  "tika-vin05t:788_4": "apica gilānupaṭṭhākā bahūpakārā,",
  "tika-vin05t:788_5": "anujānāmi,",
  "tika-vin05t:788_6": "bhikkhave,",
  "tika-vin05t:788_7": "saṅghena ticīvarañca pattañca gilānupaṭṭhākānaṃ dātuṃ,",
  "tika-vin05t:788_8": "yaṃ tattha lahubhaṇḍaṃ lahuparikkhāraṃ,",
  "tika-vin05t:788_9": "taṃ sammukhībhūtena saṅghena bhājetuṃ,",
  "tika-vin05t:788_10": "yaṃ tattha garubhaṇḍaṃ garuparikkhāraṃ,",
  "tika-vin05t:788_11": "taṃ āgatānāgatacātuddisassa saṅghassa avissajjikaṃ avebhaṅgika”nti vacanato bhikkhusmiṃ kālakate apaloketvā vā –",
  "tika-vin05t:789_0": "“Suṇātu me, bhante, saṅgho,",
  "tika-vin05t:789_1": "itthannāmo bhikkhu kālakato,",
  "tika-vin05t:789_2": "idaṃ tassa ticīvarañca patto ca,",
  "tika-vin05t:789_3": "yadi saṅghassa pattakallaṃ,",
  "tika-vin05t:789_4": "saṅgho imaṃ ticīvarañca pattañca gilānupaṭṭhākānaṃ dadeyya,",
  "tika-vin05t:789_5": "esā ñatti.",
  "tika-vin05t:790_0": "“Suṇātu me, bhante, saṅgho,",
  "tika-vin05t:790_1": "itthannāmo bhikkhu kālakato,",
  "tika-vin05t:790_2": "idaṃ tassa ticīvarañca patto ca,",
  "tika-vin05t:790_3": "saṅgho imaṃ ticīvarañca pattañca gilānupaṭṭhākānaṃ deti,",
  "tika-vin05t:790_4": "yassāyasmato khamati imassa ticīvarassa ca pattassa ca gilānupaṭṭhākānaṃ dānaṃ,",
  "tika-vin05t:790_5": "so tuṇhassa.",
  "tika-vin05t:790_6": "Yassa nakkhamati,",
  "tika-vin05t:790_7": "so bhāseyya.",
  "tika-vin05t:791_0": "“Dinnaṃ idaṃ saṅghena ticīvarañca patto ca gilānupaṭṭhākānaṃ,",
  "tika-vin05t:791_1": "khamati saṅghassa,",
  "tika-vin05t:791_2": "tasmā tuṇhī,",
  "tika-vin05t:791_3": "evametaṃ dhārayāmī”ti –",
  "tika-vin05t:792_0": "Evaṃ kammavācaṃ vā sāvetvā gilānupaṭṭhākānaṃ pattacīvaraṃ datvā sesaṃ lahuparikkhāraṃ sammukhībhūtena saṅghena bhājetvā gahetabbaṃ.",
  "tika-vin05t:793_0": "208.",
  "tika-vin05t:793_1": "Gilānupaṭṭhākānaṃ lābhe pana ayaṃ vinicchayo –",
  "tika-vin05t:793_2": "sace sakale bhikkhusaṅghe upaṭṭhahante kālaṃ karoti,",
  "tika-vin05t:793_3": "sabbepi sāmikā.",
  "tika-vin05t:793_4": "Atha ekaccehi vāre kate ekaccehi akateyeva kālaṃ karoti,",
  "tika-vin05t:793_5": "tatra ekacce ācariyā vadanti “sabbepi attano vāre sampatte kareyyuṃ,",
  "tika-vin05t:793_6": "tasmā sabbepi sāmino”ti.",
  "tika-vin05t:793_7": "Ekacce vadanti “yehi jaggito,",
  "tika-vin05t:793_8": "te eva labhanti,",
  "tika-vin05t:793_9": "itare na labhantī”ti.",
  "tika-vin05t:793_10": "Sāmaṇerepi kālakate sace cīvaraṃ atthi,",
  "tika-vin05t:793_11": "gilānupaṭṭhākānaṃ dātabbaṃ.",
  "tika-vin05t:793_12": "No ce atthi,",
  "tika-vin05t:793_13": "yaṃ atthi,",
  "tika-vin05t:793_14": "taṃ dātabbaṃ.",
  "tika-vin05t:793_15": "Aññasmiṃ parikkhāre sati cīvarabhāgaṃ katvā dātabbaṃ.",
  "tika-vin05t:793_16": "Bhikkhu ca sāmaṇero ca sace samaṃ upaṭṭhahiṃsu,",
  "tika-vin05t:793_17": "samako bhāgo dātabbo.",
  "tika-vin05t:793_18": "Atha sāmaṇerova upaṭṭhahati,",
  "tika-vin05t:793_19": "bhikkhussa saṃvidahanamattameva hoti,",
  "tika-vin05t:793_20": "sāmaṇerassa jeṭṭhakoṭṭhāso dātabbo.",
  "tika-vin05t:793_21": "Sace sāmaṇero bhikkhunā ānītaudakena yāguṃ pacitvā paṭiggahāpanamattameva karoti,",
  "tika-vin05t:793_22": "bhikkhu upaṭṭhahati,",
  "tika-vin05t:793_23": "bhikkhussa jeṭṭhabhāgo dātabbo.",
  "tika-vin05t:793_24": "Bahū bhikkhū sabbe samaggā hutvā upaṭṭhahanti,",
  "tika-vin05t:793_25": "sabbesaṃ samako bhāgo dātabbo.",
  "tika-vin05t:793_26": "Yo panettha visesena upaṭṭhahati,",
  "tika-vin05t:793_27": "tassa viseso kātabbo.",
  "tika-vin05t:794_0": "Yena pana ekadivasampi gilānupaṭṭhākavasena yāgubhattaṃ vā pacitvā dinnaṃ,",
  "tika-vin05t:794_1": "nhānaṃ vā paṭisāditaṃ,",
  "tika-vin05t:794_2": "sopi gilānupaṭṭhākova.",
  "tika-vin05t:794_3": "Yo pana samīpaṃ anāgantvā bhesajjataṇḍulādīni peseti,",
  "tika-vin05t:794_4": "ayaṃ gilānupaṭṭhāko na hoti.",
  "tika-vin05t:794_5": "Yo pariyesitvā gāhetvā āgacchati,",
  "tika-vin05t:794_6": "ayaṃ gilānupaṭṭhākova.",
  "tika-vin05t:794_7": "Eko vattasīsena jaggati,",
  "tika-vin05t:794_8": "eko paccāsāya,",
  "tika-vin05t:794_9": "matakāle ubhopi paccāsīsanti,",
  "tika-vin05t:794_10": "ubhinnampi dātabbaṃ.",
  "tika-vin05t:794_11": "Eko upaṭṭhahitvā gilānassa vā kammena attano vā kammena katthaci gato “puna āgantvā jaggissāmī”ti,",
  "tika-vin05t:794_12": "etassapi dātabbaṃ.",
  "tika-vin05t:794_13": "Eko ciraṃ upaṭṭhahitvā “idāni na sakkomī”ti dhuraṃ nikkhipitvā gacchati,",
  "tika-vin05t:794_14": "sacepi taṃ divasameva gilāno kālaṃ karoti,",
  "tika-vin05t:794_15": "upaṭṭhākabhāgo na dātabbo.",
  "tika-vin05t:794_16": "Gilānupaṭṭhāko nāma gihī vā hotu pabbajito vā antamaso mātugāmopi,",
  "tika-vin05t:794_17": "sabbe bhāgaṃ labhanti.",
  "tika-vin05t:794_18": "Sace tassa bhikkhuno pattacīvaramattameva hoti,",
  "tika-vin05t:794_19": "aññaṃ natthi,",
  "tika-vin05t:794_20": "sabbaṃ gilānupaṭṭhākānaṃyeva dātabbaṃ.",
  "tika-vin05t:794_21": "Sacepi sahassaṃ agghati,",
  "tika-vin05t:794_22": "aññaṃ pana bahumpi parikkhāraṃ te na labhanti,",
  "tika-vin05t:794_23": "saṅghasseva hoti.",
  "tika-vin05t:794_24": "Avasesaṃ bhaṇḍaṃ bahu ceva mahagghañca,",
  "tika-vin05t:794_25": "ticīvaraṃ appagghaṃ,",
  "tika-vin05t:794_26": "tato gahetvā ticīvaraparikkhāro dātabbo,",
  "tika-vin05t:794_27": "sabbañcetaṃ saṅghikatova labbhati.",
  "tika-vin05t:794_28": "Sace pana so jīvamānoyeva sabbaṃ attano parikkhāraṃ nissajjitvā kassaci adāsi,",
  "tika-vin05t:794_29": "koci vā vissāsaṃ aggahesi,",
  "tika-vin05t:794_30": "yassa dinnaṃ,",
  "tika-vin05t:794_31": "yena ca gahitaṃ,",
  "tika-vin05t:794_32": "tasseva hoti,",
  "tika-vin05t:794_33": "tassa ruciyā eva gilānupaṭṭhākā labhanti.",
  "tika-vin05t:794_34": "Aññesaṃ adatvā dūre ṭhapitaparikkhārāpi tattha tattha saṅghasseva honti.",
  "tika-vin05t:794_35": "Dvinnaṃ santakaṃ hoti avibhattaṃ,",
  "tika-vin05t:794_36": "ekasmiṃ kālakate itaro sāmī.",
  "tika-vin05t:794_37": "Bahūnampi santake eseva nayo.",
  "tika-vin05t:794_38": "Sabbesu matesu saṅghikaṃ hoti.",
  "tika-vin05t:794_39": "Sacepi avibhajitvā saddhivihārikādīnaṃ denti,",
  "tika-vin05t:794_40": "adinnameva hoti,",
  "tika-vin05t:794_41": "vibhajitvā dinnaṃ pana sudinnaṃ.",
  "tika-vin05t:794_42": "Taṃ tesu matesupi saddhivihārikādīnaṃyeva hoti,",
  "tika-vin05t:794_43": "na saṅghassa.",
  "tika-vin05t:795_0": "Sace vassaṃvuṭṭho bhikkhu anuppanne vā uppanne vā cīvare abhājite vā pakkamati,",
  "tika-vin05t:795_1": "ummattako khittacitto vedanāṭṭo ukkhittako vā hoti,",
  "tika-vin05t:795_2": "sante patirūpe gāhake bhāgo dātabbo.",
  "tika-vin05t:795_3": "Sace pana vibbhamati vā kālaṃ vā karoti sāmaṇero vā paṭijānāti,",
  "tika-vin05t:795_4": "sikkhaṃ paccakkhātako,",
  "tika-vin05t:795_5": "antimavatthuṃ ajjhāpannako, paṇḍako,",
  "tika-vin05t:795_6": "theyyasaṃvāsako,",
  "tika-vin05t:795_7": "titthiyapakkantako,",
  "tika-vin05t:795_8": "tiracchānagato,",
  "tika-vin05t:795_9": "mātughātako,",
  "tika-vin05t:795_10": "pitughātako,",
  "tika-vin05t:795_11": "arahantaghātako,",
  "tika-vin05t:795_12": "bhikkhunīdūsako,",
  "tika-vin05t:795_13": "saṅghabhedako,",
  "tika-vin05t:795_14": "lohituppādako,",
  "tika-vin05t:795_15": "ubhatobyañjanako vā paṭijānāti,",
  "tika-vin05t:795_16": "saṅgho sāmī,",
  "tika-vin05t:795_17": "bhāgo na dātabbo.",
  "tika-vin05t:796_0": "Sace vassaṃvuṭṭhānaṃ bhikkhūnaṃ anuppanne cīvare saṅgho bhijjati,",
  "tika-vin05t:796_1": "kosambakabhikkhū viya dve koṭṭhāsā honti,",
  "tika-vin05t:796_2": "tattha manussā ekasmiṃ pakkhe dakkhiṇodakañca gandhādīni ca denti,",
  "tika-vin05t:796_3": "ekasmiṃ cīvarāni denti “saṅghassa demā”ti,",
  "tika-vin05t:796_4": "yattha vā udakaṃ dinnaṃ,",
  "tika-vin05t:796_5": "yasmiṃyeva pakkhe cīvarāni denti “saṅghassa demā”ti,",
  "tika-vin05t:796_6": "saṅghasseva tāni cīvarāni,",
  "tika-vin05t:796_7": "dvinnampi koṭṭhāsānaṃ pāpuṇanti,",
  "tika-vin05t:796_8": "ghaṇṭiṃ paharitvā dvīhipi pakkhehi ekato bhājetabbāni.",
  "tika-vin05t:796_9": "Sace pana manussā ekasmiṃ pakkhe dakkhiṇodakaṃ gandhādīni ca denti,",
  "tika-vin05t:796_10": "ekasmiṃ pakkhe cīvarāni denti “pakkhassa demā”ti,",
  "tika-vin05t:796_11": "pakkhasseva tāni cīvarāni.",
  "tika-vin05t:796_12": "Evañhi dinne yassa koṭṭhāsassa udakaṃ dinnaṃ,",
  "tika-vin05t:796_13": "tassa udakameva hoti.",
  "tika-vin05t:796_14": "Yassa cīvaraṃ dinnaṃ,",
  "tika-vin05t:796_15": "tasseva cīvaraṃ.",
  "tika-vin05t:796_16": "Yasmiṃ padese dakkhiṇodakaṃ pamāṇaṃ hoti,",
  "tika-vin05t:796_17": "tattha eko pakkho dakkhiṇodakassa laddhattā cīvarāni labhati,",
  "tika-vin05t:796_18": "eko cīvarānameva laddhattāti ubhohi ekato hutvā yathāvuḍḍhaṃ bhājetabbaṃ.",
  "tika-vin05t:796_19": "“Idaṃ kira parasamudde lakkhaṇa”nti mahāaṭṭhakathāyaṃ vuttaṃ.",
  "tika-vin05t:796_20": "Sace yasmiṃ pakkhe udakaṃ dinnaṃ,",
  "tika-vin05t:796_21": "tasmiṃyeva pakkhe cīvarāni denti “pakkhassa demā”ti,",
  "tika-vin05t:796_22": "pakkhasseva tāni cīvarāni,",
  "tika-vin05t:796_23": "itaro pakkho anissaroyeva.",
  "tika-vin05t:796_24": "Sace pana vassaṃvuṭṭhānaṃ bhikkhūnaṃ uppanne cīvare abhājite saṅgho bhijjati,",
  "tika-vin05t:796_25": "sabbesaṃ samakaṃ bhājetabbaṃ.",
  "tika-vin05t:797_0": "Sace sambahulesu bhikkhūsu addhānamaggappaṭipannesu keci bhikkhū paṃsukūlatthāya susānaṃ okkamanti,",
  "tika-vin05t:797_1": "keci anāgamentā pakkamanti,",
  "tika-vin05t:797_2": "anāgamentānaṃ na akāmā bhāgo dātabbo,",
  "tika-vin05t:797_3": "āgamentānaṃ pana akāmāpi dātabbo bhāgo.",
  "tika-vin05t:797_4": "Yadi pana manussā “idhāgatā eva gaṇhantū”ti denti,",
  "tika-vin05t:797_5": "saññāṇaṃ vā katvā gacchanti “sampattā gaṇhantū”ti,",
  "tika-vin05t:797_6": "sampattānaṃ sabbesampi pāpuṇāti.",
  "tika-vin05t:797_7": "Sace chaḍḍetvā gatā,",
  "tika-vin05t:797_8": "yena gahitaṃ,",
  "tika-vin05t:797_9": "so eva sāmī.",
  "tika-vin05t:797_10": "Sace keci bhikkhū paṭhamaṃ susānaṃ okkamanti,",
  "tika-vin05t:797_11": "keci pacchā,",
  "tika-vin05t:797_12": "tattha paṭhamaṃ okkantā paṃsukūlaṃ labhanti,",
  "tika-vin05t:797_13": "pacchā okkantā na labhanti.",
  "tika-vin05t:797_14": "“Anujānāmi,",
  "tika-vin05t:797_15": "bhikkhave,",
  "tika-vin05t:797_16": "pacchā okkantānaṃ na akāmā bhāgaṃ dātu”nti vacanato pacchā okkantānaṃ akāmā bhāgo na dātabbo.",
  "tika-vin05t:797_17": "Sace pana sabbepi samaṃ okkantā,",
  "tika-vin05t:797_18": "keci labhanti,",
  "tika-vin05t:797_19": "keci na labhanti.",
  "tika-vin05t:797_20": "“Anujānāmi,",
  "tika-vin05t:797_21": "bhikkhave,",
  "tika-vin05t:797_22": "sadisānaṃ okkantānaṃ akāmāpi bhāgaṃ dātu”nti vacanato samaṃ okkantānaṃ akāmāpi bhāgo dātabbo.",
  "tika-vin05t:797_23": "Sace pana “laddhaṃ paṃsukūlaṃ sabbe bhājetvā gaṇhissāmā”ti bahimeva katikaṃ katvā susānaṃ okkantā keci labhanti,",
  "tika-vin05t:797_24": "keci na labhanti,",
  "tika-vin05t:797_25": "“anujānāmi,",
  "tika-vin05t:797_26": "bhikkhave,",
  "tika-vin05t:797_27": "katikaṃ katvā okkantānaṃ akāmā bhāgaṃ dātu”nti vacanato katikaṃ katvā okkantānampi akāmā bhāgo dātabbo.",
  "tika-vin05t:797_28": "Ayaṃ tāva cīvarabhājanīyakathā.",
  "tika-vin05t:798_0": "209.",
  "tika-vin05t:798_1": "Piṇḍapātabhājane pana “anujānāmi,",
  "tika-vin05t:798_2": "bhikkhave,",
  "tika-vin05t:798_3": "saṅghabhattaṃ uddesabhattaṃ nimantanaṃ salākabhattaṃ pakkhikaṃ uposathikaṃ pāṭipadika”nti evaṃ anuññātesu saṅghabhattādīsu ayaṃ vinicchayo –",
  "tika-vin05t:799_0": "Saṅghabhattaṃ nāma sakalassa saṅghassa dātabbaṃ bhattaṃ.",
  "tika-vin05t:799_1": "Tasmā saṅghabhatte ṭhitikā nāma natthi,",
  "tika-vin05t:799_2": "tatoyeva ca “amhākaṃ ajja dasa dvādasa divasā bhuñjantānaṃ,",
  "tika-vin05t:799_3": "idāni aññato bhikkhū ānethā”ti na evaṃ tattha vattabbaṃ,",
  "tika-vin05t:799_4": "“purimadivasesu amhehi na laddhaṃ,",
  "tika-vin05t:799_5": "idāni taṃ amhākaṃ gāhethā”ti evampi vattuṃ na labhati.",
  "tika-vin05t:799_6": "Tañhi āgatāgatānaṃ pāpuṇātiyeva.",
  "tika-vin05t:800_0": "Uddesabhattādīsu pana ayaṃ nayo –",
  "tika-vin05t:800_1": "raññā vā rājamahāmattena vā “saṅghato uddisitvā ettake bhikkhū ānethā”ti pahite kālaṃ ghosetvā ṭhitikā pucchitabbā.",
  "tika-vin05t:800_2": "Sace atthi,",
  "tika-vin05t:800_3": "tato paṭṭhāya gāhetabbaṃ. No ce,",
  "tika-vin05t:800_4": "therāsanato paṭṭhāya gāhetabbaṃ.",
  "tika-vin05t:800_5": "Uddesakena piṇḍapātikānampi na atikkāmetabbaṃ.",
  "tika-vin05t:800_6": "Te pana dhutaṅgaṃ rakkhantā sayameva atikkamissanti.",
  "tika-vin05t:800_7": "Evaṃ gāhiyamāne alasajātikā mahātherā pacchā āgacchanti, “bhante,",
  "tika-vin05t:800_8": "vīsativassānaṃ gāhīyati,",
  "tika-vin05t:800_9": "tumhākaṃ ṭhitikā atikkantā”ti na vattabbā,",
  "tika-vin05t:800_10": "ṭhitikaṃ ṭhapetvā tesaṃ gāhetvā pacchā ṭhitikāya gāhetabbaṃ.",
  "tika-vin05t:800_11": "“Asukavihāre bahu uddesabhattaṃ uppanna”nti sutvā yojanantarikavihāratopi bhikkhū āgacchanti,",
  "tika-vin05t:800_12": "sampattasampattānaṃ ṭhitaṭṭhānato paṭṭhāya gāhetabbaṃ,",
  "tika-vin05t:800_13": "asampattānampi upacārasīmaṃ paviṭṭhānaṃ antevāsikādīsu gaṇhantesu gāhetabbameva.",
  "tika-vin05t:800_14": "“Bahiupacārasīmāyaṃ ṭhitānaṃ gāhethā”ti vadanti,",
  "tika-vin05t:800_15": "na gāhetabbaṃ.",
  "tika-vin05t:800_16": "Sace upacārasīmaṃ okkantehi ekābaddhā hutvā attano vihāradvāre vā antovihāreyeva vā honti,",
  "tika-vin05t:800_17": "parisavasena vaḍḍhitā nāma sīmā hoti,",
  "tika-vin05t:800_18": "tasmā gāhetabbaṃ.",
  "tika-vin05t:800_19": "Saṅghanavakassa dinnepi pacchā āgatānaṃ gāhetabbameva.",
  "tika-vin05t:800_20": "Dutiyabhāge pana therāsanaṃ āruḷhe puna āgatānaṃ paṭhamabhāgo na pāpuṇāti,",
  "tika-vin05t:800_21": "dutiyabhāgato vassaggena gāhetabbaṃ.",
  "tika-vin05t:801_0": "Ekasmiṃ vihāre ekaṃ bhattuddesaṭṭhānaṃ paricchinditvā gāvutappamāṇāyapi upacārasīmāya yattha katthaci",
  "tika-vin05t:801_1": "ārocitaṃ uddesabhattaṃ tasmiṃyeva bhattuddesaṭṭhāne gāhetabbaṃ.",
  "tika-vin05t:801_2": "Eko ekassa bhikkhuno pahiṇati “sve saṅghato uddisitvā dasa bhikkhū pahiṇathā”ti,",
  "tika-vin05t:801_3": "tena so attho bhattuddesakassa ārocetabbo.",
  "tika-vin05t:801_4": "Sace taṃ divasaṃ pamussati,",
  "tika-vin05t:801_5": "dutiyadivase pātova ārocetabbo,",
  "tika-vin05t:801_6": "atha pamussitvāva piṇḍāya pavisanto sarati,",
  "tika-vin05t:801_7": "yāva upacārasīmaṃ nātikkamati,",
  "tika-vin05t:801_8": "tāva yā bhojanasālāya pakatiṭhitikā,",
  "tika-vin05t:801_9": "tassāyeva vasena gāhetabbaṃ.",
  "tika-vin05t:801_10": "Sacepi upacārasīmaṃ atikkanto,",
  "tika-vin05t:801_11": "bhikkhū ca upacārasīmaṭṭhakehi ekābaddhā honti,",
  "tika-vin05t:801_12": "aññamaññaṃ dvādasahatthantaraṃ avijahitvā gacchanti,",
  "tika-vin05t:801_13": "pakatiṭhitikāya vasena gāhetabbaṃ.",
  "tika-vin05t:801_14": "Bhikkhūnaṃ pana tādise ekābaddhe asati bahiupacārasīmāya yasmiṃ ṭhāne sarati,",
  "tika-vin05t:801_15": "tattha navaṃ ṭhitikaṃ katvā gāhetabbaṃ.",
  "tika-vin05t:801_16": "Antogāme āsanasālāya sarantena āsanasālāya ṭhitikāya gāhetabbaṃ.",
  "tika-vin05t:801_17": "Yattha katthaci saritvā gāhetabbameva,",
  "tika-vin05t:801_18": "agāhetuṃ na vaṭṭati.",
  "tika-vin05t:801_19": "Na hi etaṃ dutiyadivase labbhatīti.",
  "tika-vin05t:802_0": "Sace sakavihārato aññaṃ vihāraṃ gacchante bhikkhū disvā koci uddesabhattaṃ uddisāpeti,",
  "tika-vin05t:802_1": "yāva antoupacāre vā upacārasīmaṭṭhakehi saddhiṃ vuttanayena ekābaddhā vā honti,",
  "tika-vin05t:802_2": "tāva sakavihāre ṭhitikāvasena gāhetabbaṃ.",
  "tika-vin05t:802_3": "Bahiupacāre ṭhitānaṃ dinnaṃ pana “saṅghato, bhante,",
  "tika-vin05t:802_4": "ettake nāma bhikkhū uddisathā”ti vutte sampattasampattānaṃ gāhetabbaṃ.",
  "tika-vin05t:802_5": "Tattha dvādasahatthantaraṃ avijahitvā ekābaddhanayena dūre ṭhitāpi sampattāyevāti veditabbā.",
  "tika-vin05t:802_6": "Sace yaṃ vihāraṃ gacchanti,",
  "tika-vin05t:802_7": "tattha paviṭṭhānaṃ ārocenti,",
  "tika-vin05t:802_8": "tassa vihārassa ṭhitikāvasena gāhetabbaṃ.",
  "tika-vin05t:802_9": "Sacepi gāmadvāre vā vīthiyaṃ vā catukke vā antaraghare vā bhikkhū disvā koci saṅghuddesaṃ āroceti,",
  "tika-vin05t:802_10": "tasmiṃ tasmiṃ ṭhāne antoupacāragatānaṃ gāhetabbaṃ.",
  "tika-vin05t:803_0": "Gharūpacāro cettha ekagharaṃ ekūpacāraṃ,",
  "tika-vin05t:803_1": "ekagharaṃ nānūpacāraṃ,",
  "tika-vin05t:803_2": "nānāgharaṃ ekūpacāraṃ,",
  "tika-vin05t:803_3": "nānāgharaṃ nānūpacāranti imesaṃ vasena veditabbo.",
  "tika-vin05t:803_4": "Tattha yaṃ ekakulassa gharaṃ ekavaḷañjaṃ hoti,",
  "tika-vin05t:803_5": "taṃ suppapātaparicchedassa anto ekūpacāraṃ nāma,",
  "tika-vin05t:803_6": "tatthuppanno uddesalābho ekasmiṃ upacāre bhikkhācāravattenapi ṭhitānaṃ sabbesaṃ pāpuṇāti.",
  "tika-vin05t:803_7": "Etaṃ ekagharaṃ ekūpacāraṃ nāma.",
  "tika-vin05t:803_8": "Yaṃ pana ekagharaṃ dvinnaṃ bhariyānaṃ sukhavihāratthāya majjhe bhittiṃ uṭṭhapetvā nānādvāravaḷañjaṃ kataṃ,",
  "tika-vin05t:803_9": "tatthuppanno uddesalābho bhittiantarikassa na pāpuṇāti,",
  "tika-vin05t:803_10": "tasmiṃ tasmiṃ ṭhāne nisinnasseva pāpuṇāti.",
  "tika-vin05t:803_11": "Etaṃ ekagharaṃ nānūpacāraṃ nāma.",
  "tika-vin05t:803_12": "Yasmiṃ pana ghare bahū bhikkhū nimantetvā antogehato paṭṭhāya ekābaddhe katvā paṭivissakagharānipi pūretvā nisīdāpenti,",
  "tika-vin05t:803_13": "tattha uppanno uddesalābho sabbesaṃ pāpuṇāti.",
  "tika-vin05t:803_14": "Yampi nānākulassa nivesanaṃ majjhe bhittiṃ akatvā ekadvāreneva vaḷañjanti,",
  "tika-vin05t:803_15": "tatrāpi eseva nayo.",
  "tika-vin05t:803_16": "Etaṃ nānāgharaṃ ekūpacāraṃ nāma.",
  "tika-vin05t:803_17": "Yo pana nānānivesanesu nisinnānaṃ bhikkhūnaṃ uddesalābho uppajjati,",
  "tika-vin05t:803_18": "kiñcāpi bhitticchiddena bhikkhū dissanti,",
  "tika-vin05t:803_19": "tasmiṃ tasmiṃ nivesane nisinnānaṃyeva pāpuṇāti.",
  "tika-vin05t:803_20": "Etaṃ nānāgharaṃ nānūpacāraṃ nāma.",
  "tika-vin05t:804_0": "Yo pana gāmadvāravīthicatukkesu aññatarasmiṃ ṭhāne uddesabhattaṃ labhitvā aññasmiṃ bhikkhusmiṃ asati",
  "tika-vin05t:804_1": "attanova pāpuṇāpetvā dutiyadivasepi tasmiṃyeva ṭhāne aññaṃ labhati,",
  "tika-vin05t:804_2": "tena yaṃ aññaṃ navakaṃ vā vuḍḍhaṃ vā bhikkhuṃ passati,",
  "tika-vin05t:804_3": "tassa gāhetabbaṃ.",
  "tika-vin05t:804_4": "Sace koci natthi,",
  "tika-vin05t:804_5": "attanova pāpetvā bhuñjitabbaṃ.",
  "tika-vin05t:804_6": "Sace āsanasālāya nisīditvā kālaṃ paṭimānentesu bhikkhūsu koci āgantvā “saṅghuddesapattaṃ detha,",
  "tika-vin05t:804_7": "uddesapattaṃ detha,",
  "tika-vin05t:804_8": "saṅghato uddisitvā pattaṃ detha,",
  "tika-vin05t:804_9": "saṅghikaṃ pattaṃ dethā”ti vā vadati,",
  "tika-vin05t:804_10": "uddesapattaṃ ṭhitikāya gāhetvā dātabbaṃ.",
  "tika-vin05t:804_11": "“Saṅghuddesabhikkhuṃ detha,",
  "tika-vin05t:804_12": "saṅghato uddisitvā bhikkhuṃ detha,",
  "tika-vin05t:804_13": "saṅghikaṃ bhikkhuṃ dethā”ti vuttepi eseva nayo.",
  "tika-vin05t:805_0": "Uddesako panettha pesalo lajjī medhāvī icchitabbo,",
  "tika-vin05t:805_1": "tena tikkhattuṃ ṭhitikaṃ pucchitvā sace koci ṭhitikaṃ jānanto natthi,",
  "tika-vin05t:805_2": "therāsanato gāhetabbaṃ.",
  "tika-vin05t:805_3": "Sace pana “ahaṃ jānāmi,",
  "tika-vin05t:805_4": "dasavassena laddha”nti koci bhaṇati,",
  "tika-vin05t:805_5": "“atthāvuso,",
  "tika-vin05t:805_6": "dasavassā bhikkhū”ti pucchitabbaṃ.",
  "tika-vin05t:805_7": "Sace tassa sutvāva “dasavassamha dasavassamhā”ti bahū āgacchanti,",
  "tika-vin05t:805_8": "“tuyhaṃ pāpuṇāti,",
  "tika-vin05t:805_9": "tuyhaṃ pāpuṇātī”ti agatvā “sabbe appasaddā hothā”ti vatvā paṭipāṭiyā ṭhapetabbā,",
  "tika-vin05t:805_10": "ṭhapetvā “kati bhikkhū icchathā”ti upāsako pucchitabbo,",
  "tika-vin05t:805_11": "“ettake nāma,",
  "tika-vin05t:805_12": "bhante”ti vutte “tuyhaṃ pāpuṇāti,",
  "tika-vin05t:805_13": "tuyhaṃ pāpuṇātī”ti avatvā sabbanavakassa vassaggañca utu ca divasabhāgo ca chāyā ca pucchitabbā.",
  "tika-vin05t:805_14": "Sace chāyāyapi pucchiyamānāya añño vuḍḍhataro āgacchati,",
  "tika-vin05t:805_15": "tassa dātabbaṃ.",
  "tika-vin05t:805_16": "Atha chāyaṃ pucchitvā “tuyhaṃ pāpuṇātī”ti vutte vuḍḍhataro āgacchati,",
  "tika-vin05t:805_17": "na labhati.",
  "tika-vin05t:805_18": "Kathāpapañcena hi nisinnassapi niddāyantassapi gāhitaṃ suggāhitaṃ,",
  "tika-vin05t:805_19": "atikkantaṃ suatikkantaṃ.",
  "tika-vin05t:805_20": "Bhājanīyabhaṇḍañhi nāmetaṃ sampattasseva pāpuṇāti,",
  "tika-vin05t:805_21": "tattha sampattabhāvo upacārena paricchinditabbo.",
  "tika-vin05t:805_22": "Āsanasālāya ca antoparikkhepo upacāro,",
  "tika-vin05t:805_23": "tasmiṃ ṭhitassa lābho pāpuṇāti.",
  "tika-vin05t:806_0": "Koci āsanasālato aṭṭha uddesapatte āharāpetvā satta patte paṇītabhojanānaṃ,",
  "tika-vin05t:806_1": "ekaṃ udakassa pūretvā āsanasālaṃ pahiṇati,",
  "tika-vin05t:806_2": "gahetvā āgatā kiñci avatvā bhikkhūnaṃ hatthesu patiṭṭhapetvā pakkamanti,",
  "tika-vin05t:806_3": "yena yaṃ laddhaṃ,",
  "tika-vin05t:806_4": "tasseva taṃ hoti.",
  "tika-vin05t:806_5": "Yena pana udakaṃ laddhaṃ,",
  "tika-vin05t:806_6": "tassa atikkantampi ṭhitikaṃ ṭhapetvā aññaṃ uddesabhattaṃ gāhetabbaṃ,",
  "tika-vin05t:806_7": "tañca lūkhaṃ vā labhatu paṇītaṃ vā ticīvaraparivāraṃ vā,",
  "tika-vin05t:806_8": "tasseva taṃ hoti.",
  "tika-vin05t:806_9": "Īdiso hissa puññaviseso,",
  "tika-vin05t:806_10": "udakaṃ pana yasmā āmisaṃ na hoti,",
  "tika-vin05t:806_11": "tasmā aññaṃ uddesabhattaṃ labhati.",
  "tika-vin05t:806_12": "Sace pana te gahetvā āgatā “idaṃ kira, bhante,",
  "tika-vin05t:806_13": "sabbaṃ bhājetvā bhuñjathā”ti vatvā gacchanti,",
  "tika-vin05t:806_14": "sabbehi bhājetvā bhuñjitvā udakaṃ pātabbaṃ.",
  "tika-vin05t:806_15": "“Saṅghato uddisitvā aṭṭha mahāthere detha,",
  "tika-vin05t:806_16": "majjhime detha,",
  "tika-vin05t:806_17": "navake detha,",
  "tika-vin05t:806_18": "paripuṇṇavasse sāmaṇere detha,",
  "tika-vin05t:806_19": "majjhimabhāṇakādayo detha,",
  "tika-vin05t:806_20": "mayhaṃ ñātibhikkhū dethā”ti vadantassa pana “upāsaka,",
  "tika-vin05t:806_21": "tvaṃ evaṃ vadasi,",
  "tika-vin05t:806_22": "ṭhitikāya pana tesaṃ na pāpuṇātī”ti vatvā ṭhitikāvaseneva dātabbā.",
  "tika-vin05t:806_23": "Daharasāmaṇerehi pana uddesabhattesu laddhesu sace dāyakānaṃ ghare maṅgalaṃ hoti,",
  "tika-vin05t:806_24": "“tumhākaṃ ācariyupajjhāye pesethā”ti vattabbaṃ.",
  "tika-vin05t:806_25": "Yasmiṃ pana uddesabhatte paṭhamabhāgo sāmaṇerānaṃ pāpuṇāti,",
  "tika-vin05t:806_26": "anubhāgo mahātherānaṃ,",
  "tika-vin05t:806_27": "na tattha sāmaṇerā “mayaṃ paṭhamabhāgaṃ labhimhā”ti purato gantuṃ labhanti,",
  "tika-vin05t:806_28": "yathāpaṭipāṭiyā eva gantabbaṃ.",
  "tika-vin05t:806_29": "“Saṅghato uddisitvā tumhe ethā”ti vutte “mayhaṃ aññadāpi jānissasi,",
  "tika-vin05t:806_30": "ṭhitikā pana evaṃ gacchatī”ti ṭhitikāvaseneva gāhetabbaṃ.",
  "tika-vin05t:806_31": "Atha “saṅghuddesapattaṃ dethā”ti vatvā aggāhiteyeva patte yassa kassaci pattaṃ gahetvā pūretvā āharati,",
  "tika-vin05t:806_32": "āhaṭampi ṭhitikāya eva gāhetabbaṃ.",
  "tika-vin05t:807_0": "Eko “saṅghuddesapattaṃ āharā”ti pesito “bhante,",
  "tika-vin05t:807_1": "ekaṃ pattaṃ detha,",
  "tika-vin05t:807_2": "nimantanabhattaṃ āharissāmī”ti vadati,",
  "tika-vin05t:807_3": "so ce “uddesabhattagharato ayaṃ āgato”ti ñatvā bhikkhūhi “nanu tvaṃ asukagharato āgato”ti vutto “āma, bhante,",
  "tika-vin05t:807_4": "na nimantanabhattaṃ,",
  "tika-vin05t:807_5": "uddesabhatta”nti bhaṇati,",
  "tika-vin05t:807_6": "ṭhitikāya gāhetabbaṃ.",
  "tika-vin05t:807_7": "Yo pana “ekaṃ pattaṃ āharā”ti vutte “kinti vatvā āharāmī”ti vatvā “yathā te ruccatī”ti vutto āgacchati,",
  "tika-vin05t:807_8": "ayaṃ vissaṭṭhadūto nāma.",
  "tika-vin05t:807_9": "Uddesapattaṃ vā paṭipāṭipattaṃ vā puggalikapattaṃ vā yaṃ icchati,",
  "tika-vin05t:807_10": "taṃ etassa dātabbaṃ.",
  "tika-vin05t:807_11": "Eko bālo abyatto “uddesapattaṃ āharā”ti pesito vattuṃ na jānāti,",
  "tika-vin05t:807_12": "tuṇhībhūto tiṭṭhati,",
  "tika-vin05t:807_13": "so “kassa santikaṃ āgatosī”ti vā “kassa pattaṃ harissasī”ti vā na vattabbo.",
  "tika-vin05t:807_14": "Evañhi vutto pucchāsabhāgena “tumhākaṃ santikaṃ āgatomhī”ti vā “tumhākaṃ pattaṃ harissāmī”ti vā vadeyya.",
  "tika-vin05t:807_15": "Tato taṃ bhikkhuṃ aññe bhikkhū jigucchantā na olokeyyuṃ,",
  "tika-vin05t:807_16": "“kuhiṃ gacchasi,",
  "tika-vin05t:807_17": "kiṃ karonto āhiṇḍasī”ti pana vattabbo.",
  "tika-vin05t:807_18": "Tassa “uddesapattatthāya āgatomhī”ti vadantassa gāhetvā patto dātabbo.",
  "tika-vin05t:808_0": "Ekā kūṭaṭṭhitikā nāma hoti.",
  "tika-vin05t:808_1": "Rañño vā rājamahāmattassa vā gehe atipaṇītāni aṭṭha uddesabhattāni niccaṃ dīyanti,",
  "tika-vin05t:808_2": "tāni ekacārikabhattāni katvā bhikkhū visuṃ ṭhitikāya paribhuñjanti.",
  "tika-vin05t:808_3": "Ekacce bhikkhū “sve dāni amhākaṃ pāpuṇissantī”ti attano ṭhitikaṃ sallakkhetvā gatā.",
  "tika-vin05t:808_4": "Tesu anāgatesuyeva aññe āgantukā bhikkhū āgantvā āsanasālāya nisīdanti.",
  "tika-vin05t:808_5": "Taṅkhaṇaññeva rājapurisā āgantvā “paṇītabhattapatte dethā”ti vadanti,",
  "tika-vin05t:808_6": "āgantukā ṭhitikaṃ ajānantā gāhenti,",
  "tika-vin05t:808_7": "taṅkhaṇaññeva ca ṭhitikaṃ jānanakabhikkhū āgantvā “kiṃ gāhethā”ti vadanti.",
  "tika-vin05t:808_8": "Rājagehe paṇītabhattanti.",
  "tika-vin05t:808_9": "Kativassato paṭṭhāyāti.",
  "tika-vin05t:808_10": "Ettakavassato nāmāti.",
  "tika-vin05t:808_11": "“Mā gāhethā”ti nivāretvā ṭhitikāya gāhetabbaṃ.",
  "tika-vin05t:808_12": "Gāhite āgatehipi,",
  "tika-vin05t:808_13": "pattadānakāle āgatehipi,",
  "tika-vin05t:808_14": "dinnakāle āgatehipi,",
  "tika-vin05t:808_15": "rājagehato patte pūretvā āhaṭakāle āgatehipi,",
  "tika-vin05t:808_16": "rājā “ajja bhikkhūyeva āgacchantū”ti pesetvā bhikkhūnaṃyeva hatthe piṇḍapātaṃ deti,",
  "tika-vin05t:808_17": "evaṃ dinnaṃ piṇḍapātaṃ gahetvā āgatakāle āgatehipi ṭhitikaṃ jānanakabhikkhūhi “mā bhuñjitthā”ti vāretvā ṭhitikāyameva gāhetabbaṃ.",
  "tika-vin05t:809_0": "Atha ne rājā bhojetvā pattepi nesaṃ pūretvā deti,",
  "tika-vin05t:809_1": "yaṃ āhaṭaṃ,",
  "tika-vin05t:809_2": "taṃ ṭhitikāya gāhetabbaṃ.",
  "tika-vin05t:809_3": "Sace pana “mā tucchahatthā gacchantū”ti thokameva pattesu pakkhittaṃ hoti,",
  "tika-vin05t:809_4": "taṃ na gāhetabbaṃ.",
  "tika-vin05t:809_5": "“Atha bhuñjitvā tucchapattāva āgacchanti,",
  "tika-vin05t:809_6": "yaṃ tehi bhuttaṃ,",
  "tika-vin05t:809_7": "taṃ nesaṃ gīvā hotī”ti mahāsumatthero āha.",
  "tika-vin05t:809_8": "Mahāpadumatthero panāha “gīvākiccaṃ ettha natthi,",
  "tika-vin05t:809_9": "ṭhitikaṃ pana ajānantehi yāva jānanakā āgacchanti,",
  "tika-vin05t:809_10": "tāva nisīditabbaṃ siyā,",
  "tika-vin05t:809_11": "evaṃ santepi bhikkhūhi bhuttaṃ subhuttaṃ,",
  "tika-vin05t:809_12": "idāni pattaṭṭhānena gāhetabba”nti.",
  "tika-vin05t:810_0": "Eko ticīvaraparivāro satagghanako piṇḍapāto avassikassa bhikkhuno patto,",
  "tika-vin05t:810_1": "vihāre ca “evarūpo piṇḍapāto avassikassa patto”ti likhitvā ṭhapesuṃ.",
  "tika-vin05t:810_2": "Atha saṭṭhivassaccayena añño tathārūpo piṇḍapāto uppanno,",
  "tika-vin05t:810_3": "ayaṃ kiṃ avassikaṭhitikāya gāhetabbo,",
  "tika-vin05t:810_4": "udāhu saṭṭhivassaṭhitikāyāti?",
  "tika-vin05t:810_5": "Saṭṭhivassaṭhitikāyāti vuttaṃ.",
  "tika-vin05t:810_6": "Ayañhi bhikkhuṭhitikaṃ gahetvāyeva vaḍḍhitoti.",
  "tika-vin05t:810_7": "Eko uddesabhattaṃ bhuñjitvā sāmaṇero jāto,",
  "tika-vin05t:810_8": "puna taṃ bhattaṃ sāmaṇeraṭhitikāya pattaṃ gaṇhituṃ labhati.",
  "tika-vin05t:810_9": "Ayaṃ kira antarābhaṭṭhako nāma.",
  "tika-vin05t:810_10": "Yo pana paripuṇṇavasso sāmaṇero “sve uddesabhattaṃ labhissatī”ti ajjeva upasampajjati,",
  "tika-vin05t:810_11": "atikkantā tassa ṭhitikā.",
  "tika-vin05t:810_12": "Ekassa bhikkhuno uddesabhattaṃ pattaṃ,",
  "tika-vin05t:810_13": "patto cassa na tuccho hoti,",
  "tika-vin05t:810_14": "so aññassa samīpe nisinnassa pattaṃ dāpeti,",
  "tika-vin05t:810_15": "taṃ ce theyyāya haranti,",
  "tika-vin05t:810_16": "gīvā hoti.",
  "tika-vin05t:810_17": "Sace pana so bhikkhu “mayhaṃ pattaṃ dammī”ti sayameva deti,",
  "tika-vin05t:810_18": "assa gīvā na hoti.",
  "tika-vin05t:810_19": "Athāpi tena bhattena anatthiko hutvā “alaṃ mayhaṃ,",
  "tika-vin05t:810_20": "tavetaṃ bhattaṃ dammi,",
  "tika-vin05t:810_21": "pattaṃ pesetvā āharāpehī”ti aññaṃ vadati,",
  "tika-vin05t:810_22": "yaṃ tato āharīyati,",
  "tika-vin05t:810_23": "sabbaṃ pattasāmikassa hoti.",
  "tika-vin05t:810_24": "Pattaṃ ce theyyāya haranti, suhaṭo,",
  "tika-vin05t:810_25": "bhattassa dinnattā gīvā na hoti.",
  "tika-vin05t:811_0": "Vihāre dasa bhikkhū honti,",
  "tika-vin05t:811_1": "tesu nava piṇḍapātikā,",
  "tika-vin05t:811_2": "eko sādiyanako,",
  "tika-vin05t:811_3": "“dasa uddesapatte dethā”ti vutte piṇḍapātikā gahetuṃ na icchanti.",
  "tika-vin05t:811_4": "Itaro bhikkhu “sabbāni mayhaṃ pāpuṇantī”ti gaṇhāti,",
  "tika-vin05t:811_5": "ṭhitikā na hoti.",
  "tika-vin05t:811_6": "Ekekaṃ ce pāpetvā gaṇhāti,",
  "tika-vin05t:811_7": "ṭhitikā tiṭṭhati.",
  "tika-vin05t:811_8": "Evaṃ gāhetvā dasahipi pattehi āharāpetvā “bhante,",
  "tika-vin05t:811_9": "mayhaṃ saṅgahaṃ karothā”ti nava patte piṇḍapātikānaṃ deti,",
  "tika-vin05t:811_10": "bhikkhudattiyaṃ nāmetaṃ,",
  "tika-vin05t:811_11": "gahetuṃ vaṭṭati.",
  "tika-vin05t:811_12": "Sace so upāsako “bhante,",
  "tika-vin05t:811_13": "gharaṃ āgantabba”nti vadati,",
  "tika-vin05t:811_14": "so ca bhikkhu te bhikkhū “etha, bhante,",
  "tika-vin05t:811_15": "mayhaṃ sahāyā hothā”ti tassa gharaṃ gacchati,",
  "tika-vin05t:811_16": "yaṃ tattha labhati,",
  "tika-vin05t:811_17": "sabbaṃ tasseva hoti,",
  "tika-vin05t:811_18": "itare tena dinnaṃ labhanti.",
  "tika-vin05t:811_19": "Atha nesaṃ ghareyeva nisīdāpetvā dakkhiṇodakaṃ datvā yāgukhajjakādīni denti “bhante,",
  "tika-vin05t:811_20": "yaṃ manussā denti,",
  "tika-vin05t:811_21": "taṃ gaṇhathā”ti,",
  "tika-vin05t:811_22": "tassa bhikkhuno vacaneneva itaresaṃ vaṭṭati.",
  "tika-vin05t:811_23": "Bhuttāvīnaṃ patte pūretvā gaṇhitvā gamanatthāya denti,",
  "tika-vin05t:811_24": "sabbaṃ tasseva bhikkhuno hoti,",
  "tika-vin05t:811_25": "tena dinnaṃ itaresaṃ vaṭṭati.",
  "tika-vin05t:811_26": "Yadi pana te vihāreyeva tena bhikkhunā “bhante,",
  "tika-vin05t:811_27": "mayhaṃ bhikkhaṃ gaṇhatha,",
  "tika-vin05t:811_28": "manussānaṃ vacanaṃ kātuṃ vaṭṭatī”ti vuttā gacchanti,",
  "tika-vin05t:811_29": "tattha yaṃ bhuñjanti ceva nīharanti ca,",
  "tika-vin05t:811_30": "sabbaṃ taṃ tesaṃyeva santakaṃ.",
  "tika-vin05t:811_31": "Athāpi “mayhaṃ bhikkhaṃ gaṇhathā”ti avuttā “manussānaṃ vacanaṃ kātuṃ vaṭṭatī”ti gacchanti,",
  "tika-vin05t:811_32": "tatra ce ekassa madhurena sarena anumodanaṃ karontassa sutvā therānañca upasame pasīditvā bahuṃ samaṇaparikkhāraṃ denti,",
  "tika-vin05t:811_33": "ayaṃ theresu pasādena uppanno akatabhāgo nāma,",
  "tika-vin05t:811_34": "tasmā sabbesaṃ pāpuṇāti.",
  "tika-vin05t:812_0": "Eko saṅghato uddisāpetvā ṭhitikāya gāhitapattaṃ haritvā paṇītassa khādanīyabhojanīyassa pūretvā āharitvā “imaṃ, bhante,",
  "tika-vin05t:812_1": "sabbo saṅgho paribhuñjatū”ti deti,",
  "tika-vin05t:812_2": "sabbehi bhājetvā paribhuñjitabbaṃ.",
  "tika-vin05t:812_3": "Pattasāmikassa pana atikkantampi ṭhitikaṃ ṭhapetvā aññaṃ uddesabhattaṃ dātabbaṃ.",
  "tika-vin05t:812_4": "Atha paṭhamaṃyeva “sabbaṃ saṅghikapattaṃ dethā”ti vadati,",
  "tika-vin05t:812_5": "ekassa lajjibhikkhuno santako patto dātabbo.",
  "tika-vin05t:812_6": "Āharitvā ca “sabbo saṅgho paribhuñjatū”ti vutte bhājetvā paribhuñjitabbaṃ.",
  "tika-vin05t:812_7": "Eko pātiyā bhattaṃ āharitvā “saṅghuddesaṃ dammī”ti vadati,",
  "tika-vin05t:812_8": "ekekaṃ ālopaṃ adatvā ṭhitikāya ekassa yāpanamattaṃ katvā dātabbaṃ.",
  "tika-vin05t:812_9": "Atha so bhattaṃ āharitvā kiñci vattuṃ ajānanto tuṇhībhūto acchati,",
  "tika-vin05t:812_10": "“kassa te ānītaṃ,",
  "tika-vin05t:812_11": "kassa dātukāmosī”ti na vattabbaṃ.",
  "tika-vin05t:812_12": "Pucchāsabhāgena hi “tumhākaṃ ānītaṃ,",
  "tika-vin05t:812_13": "tumhākaṃ dātukāmomhī”ti vadeyya,",
  "tika-vin05t:812_14": "tato taṃ bhikkhuṃ aññe bhikkhū jigucchantā gīvaṃ parivattetvā oloketabbampi na maññeyyuṃ.",
  "tika-vin05t:812_15": "Sace pana “kuhiṃ yāsi,",
  "tika-vin05t:812_16": "kiṃ karonto āhiṇḍasī”ti vutte “uddesabhattaṃ gahetvā āgatomhī”ti vadati,",
  "tika-vin05t:812_17": "ekena lajjibhikkhunā ṭhitikāya gāhetabbaṃ.",
  "tika-vin05t:812_18": "Sace ābhataṃ bahu hoti,",
  "tika-vin05t:812_19": "sabbesaṃ pahoti,",
  "tika-vin05t:812_20": "ṭhitikākiccaṃ natthi.",
  "tika-vin05t:812_21": "Therāsanato paṭṭhāya pattaṃ pūretvā dātabbaṃ.",
  "tika-vin05t:813_0": "“Saṅghuddesapattaṃ dethā”ti vutte “kiṃ āharissasī”ti avatvā pakatiṭhitikāya eva gāhetabbaṃ.",
  "tika-vin05t:813_1": "Yo pana pāyāso vā rasapiṇḍapāto vā niccaṃ labbhati,",
  "tika-vin05t:813_2": "evarūpānaṃ paṇītabhojanānaṃ āveṇikā ṭhitikā kātabbā,",
  "tika-vin05t:813_3": "tathā saparivārāya yāguyā mahagghānaṃ phalānaṃ paṇītānañca khajjakānaṃ.",
  "tika-vin05t:813_4": "Pakatibhattayāguphalakhajjakānaṃ ekāva ṭhitikā kātabbā.",
  "tika-vin05t:813_5": "“Sappiṃ āharissāmī”ti vutte sabbasappīnaṃ ekāva ṭhitikā vaṭṭati,",
  "tika-vin05t:813_6": "tathā sabbatelānaṃ.",
  "tika-vin05t:813_7": "“Madhuṃ āharissāmī”ti vutte pana madhuno ekāva ṭhitikā vaṭṭati,",
  "tika-vin05t:813_8": "tathā phāṇitassa laṭṭhimadhukādīnañca bhesajjānaṃ.",
  "tika-vin05t:813_9": "Sace pana gandhamālaṃ saṅghuddesaṃ denti,",
  "tika-vin05t:813_10": "piṇḍapātikassa vaṭṭati,",
  "tika-vin05t:813_11": "na vaṭṭatīti?",
  "tika-vin05t:813_12": "Āmisasseva paṭikkhittattā vaṭṭati.",
  "tika-vin05t:813_13": "“Saṅghaṃ uddissa dinnattā pana na gahetabba”nti vadanti.",
  "tika-vin05t:814_0": "Uddesabhattakathā niṭṭhitā.",
  "tika-vin05t:815_0": "210.",
  "tika-vin05t:815_1": "Nimantanaṃ puggalikaṃ ce,",
  "tika-vin05t:815_2": "sayameva issaro.",
  "tika-vin05t:815_3": "Saṅghikaṃ pana uddesabhatte vuttanayeneva gāhetabbaṃ.",
  "tika-vin05t:815_4": "Sace panettha dūto byatto hoti, “bhante,",
  "tika-vin05t:815_5": "rājagehe bhikkhusaṅghassa bhattaṃ gaṇhathā”ti avatvā “bhikkhaṃ gaṇhathā”ti vadati,",
  "tika-vin05t:815_6": "piṇḍapātikānampi vaṭṭati.",
  "tika-vin05t:815_7": "Atha dūto abyatto “bhattaṃ gaṇhathā”ti vadati,",
  "tika-vin05t:815_8": "bhattuddesako byatto “bhatta”nti avatvā “bhante,",
  "tika-vin05t:815_9": "tumhe yātha,",
  "tika-vin05t:815_10": "tumhe yāthā”ti vadati,",
  "tika-vin05t:815_11": "evampi piṇḍapātikānampi vaṭṭati,",
  "tika-vin05t:815_12": "“tumhākaṃ, bhante,",
  "tika-vin05t:815_13": "paṭipāṭiyā bhattaṃ pāpuṇātī”ti vutte pana na vaṭṭati.",
  "tika-vin05t:815_14": "Sace nimantituṃ āgatamanusso āsanasālaṃ pavisitvā “aṭṭha bhikkhū dethā”ti vā “aṭṭha patte dethā”ti vā vadati,",
  "tika-vin05t:815_15": "evampi piṇḍapātikānaṃ vaṭṭati,",
  "tika-vin05t:815_16": "“tumhe ca tumhe ca gacchathā”ti vattabbaṃ.",
  "tika-vin05t:815_17": "Sace “aṭṭha bhikkhū detha,",
  "tika-vin05t:815_18": "bhattaṃ gaṇhatha,",
  "tika-vin05t:815_19": "aṭṭha patte detha,",
  "tika-vin05t:815_20": "bhattaṃ gaṇhathā”ti vā vadati,",
  "tika-vin05t:815_21": "paṭipāṭiyā gāhetabbaṃ.",
  "tika-vin05t:815_22": "Gāhentena pana vicchinditvā “bhatta”nti avadantena “tumhe ca tumhe ca gacchathā”ti vutte piṇḍapātikānaṃ vaṭṭati. “Bhante,",
  "tika-vin05t:815_23": "tumhākaṃ pattaṃ detha,",
  "tika-vin05t:815_24": "tumhe ethā”ti vutte pana “sādhu upāsakā”ti gantabbaṃ.",
  "tika-vin05t:815_25": "“Saṅghato uddisitvā tumhe ethā”ti vuttepi ṭhitikāya gāhetabbaṃ.",
  "tika-vin05t:816_0": "Nimantanabhattagharato pana pattatthāya āgatassa uddesabhatte vuttanayeneva ṭhitikāya patto dātabbo.",
  "tika-vin05t:816_1": "Eko “saṅghato paṭipāṭiyā patta”nti avatvā kevalaṃ “ekaṃ pattaṃ dethā”ti vatvā aggāhiteyeva patte yassa kassaci pattaṃ gahetvā pūretvā āharati,",
  "tika-vin05t:816_2": "taṃ pattasāmikasseva hoti.",
  "tika-vin05t:816_3": "Uddesabhatte viya ṭhitikāya na gāhetabbaṃ.",
  "tika-vin05t:816_4": "Idhāpi yo āgantvā tuṇhībhūto tiṭṭhati,",
  "tika-vin05t:816_5": "so “kassa santikaṃ āgatosī”ti vā “kassa pattaṃ harissasī”ti vā na vattabbo.",
  "tika-vin05t:816_6": "Pucchāsabhāgena hi “tumhākaṃ santikaṃ āgato,",
  "tika-vin05t:816_7": "tumhākaṃ pattaṃ harissāmī”ti vadeyya,",
  "tika-vin05t:816_8": "tato so bhikkhu bhikkhūhi jigucchanīyo assa.",
  "tika-vin05t:816_9": "“Kuhiṃ gacchasi,",
  "tika-vin05t:816_10": "kiṃ karonto āhiṇḍasī”ti pana vutte “tassa pattatthāya āgatomhī”ti vadantassa paṭipāṭibhattaṭṭhitikāya gahetvā patto dātabbo.",
  "tika-vin05t:816_11": "“Bhattaharaṇapattaṃ dethā”ti vuttepi paṭipāṭibhattaṭṭhitikāya eva dātabbo.",
  "tika-vin05t:816_12": "Sace āharitvā “sabbo saṅgho bhuñjatū”ti vadati,",
  "tika-vin05t:816_13": "bhājetvā bhuñjitabbaṃ.",
  "tika-vin05t:816_14": "Pattasāmikassa atikkantampi ṭhitikaṃ ṭhapetvā aññaṃ paṭipāṭibhattaṃ gāhetabbaṃ.",
  "tika-vin05t:817_0": "Eko pātiyā bhattaṃ āharitvā “saṅghassa dammī”ti vadati,",
  "tika-vin05t:817_1": "ālopabhattaṭṭhitikato paṭṭhāya ālopasaṅkhepena bhājetabbaṃ.",
  "tika-vin05t:817_2": "Sace pana tuṇhībhūto acchati,",
  "tika-vin05t:817_3": "“kassa te ābhataṃ,",
  "tika-vin05t:817_4": "kassa dātukāmosī”ti na vattabbo.",
  "tika-vin05t:817_5": "Sace pana “kuhiṃ gacchasi,",
  "tika-vin05t:817_6": "kiṃ karonto āhiṇḍasī”ti vutte pana “saṅghassa me bhattaṃ ābhataṃ,",
  "tika-vin05t:817_7": "therānaṃ me bhattaṃ ābhata”nti vadati,",
  "tika-vin05t:817_8": "gahetvā ālopabhattaṭṭhitikāya bhājetabbaṃ.",
  "tika-vin05t:817_9": "Sace pana evaṃ ābhataṃ bhattaṃ bahu hoti,",
  "tika-vin05t:817_10": "sakalasaṅghassa pahoti,",
  "tika-vin05t:817_11": "abhihaṭabhikkhā nāma,",
  "tika-vin05t:817_12": "piṇḍapātikānampi vaṭṭati,",
  "tika-vin05t:817_13": "ṭhitikāpucchanakiccaṃ natthi,",
  "tika-vin05t:817_14": "therāsanato paṭṭhāya pattaṃ pūretvā dātabbaṃ.",
  "tika-vin05t:818_0": "Upāsako saṅghattherassa vā ganthadhutaṅgavasena abhiññātassa vā bhattuddesakassa vā pahiṇati “amhākaṃ",
  "tika-vin05t:818_1": "bhattagahaṇatthāya aṭṭha bhikkhū gahetvā āgacchathā”ti,",
  "tika-vin05t:818_2": "sacepi ñātiupaṭṭhākehi pesitaṃ hoti,",
  "tika-vin05t:818_3": "ime tayo janā pucchituṃ na labhanti,",
  "tika-vin05t:818_4": "āruḷhāyeva mātikaṃ.",
  "tika-vin05t:818_5": "Saṅghato aṭṭha bhikkhū uddisāpetvā attanavamehi gantabbaṃ. Kasmā?",
  "tika-vin05t:818_6": "Bhikkhusaṅghassa hi ete bhikkhū nissāya lābho uppajjatīti.",
  "tika-vin05t:818_7": "Ganthadhutaṅgādīhi pana anabhiññāto āvāsikabhikkhu āpucchituṃ labhati,",
  "tika-vin05t:818_8": "tasmā tena “kiṃ saṅghato gaṇhāmi,",
  "tika-vin05t:818_9": "udāhu ye jānāmi,",
  "tika-vin05t:818_10": "tehi saddhiṃ āgacchāmī”ti mātikaṃ āropetvā yathā dāyakā vadanti,",
  "tika-vin05t:818_11": "tathā paṭipajjitabbaṃ.",
  "tika-vin05t:818_12": "“Tumhākaṃ nissitake vā ye vā jānātha,",
  "tika-vin05t:818_13": "te gahetvā ethā”ti vutte pana ye icchanti,",
  "tika-vin05t:818_14": "tehi saddhiṃ gantuṃ labhati.",
  "tika-vin05t:818_15": "Sace “aṭṭha bhikkhū pahiṇathā”ti pesenti,",
  "tika-vin05t:818_16": "saṅghatova pesetabbā.",
  "tika-vin05t:818_17": "Attanā sace aññasmiṃ gāme sakkā hoti bhikkhā labhituṃ,",
  "tika-vin05t:818_18": "añño gāmo gantabbo.",
  "tika-vin05t:818_19": "Na sakkā ce hoti labhituṃ,",
  "tika-vin05t:818_20": "soyeva gāmo piṇḍāya pavisitabbo.",
  "tika-vin05t:819_0": "Nimantitabhikkhū āsanasālāya nisinnā honti,",
  "tika-vin05t:819_1": "tatra ce manussā “patte dethā”ti āgacchanti,",
  "tika-vin05t:819_2": "animantitehi na dātabbā,",
  "tika-vin05t:819_3": "“ete nimantitā bhikkhū”ti vattabbaṃ,",
  "tika-vin05t:819_4": "“tumhepi dethā”ti vutte pana dātuṃ vaṭṭati.",
  "tika-vin05t:819_5": "Ussavādīsu manussā sayameva pariveṇāni ca padhānagharāni ca gantvā tipiṭake ca dhammakathike ca bhikkhusatenapi saddhiṃ nimantenti,",
  "tika-vin05t:819_6": "tadā tehi ye jānanti,",
  "tika-vin05t:819_7": "te gahetvā gantuṃ vaṭṭati. Kasmā?",
  "tika-vin05t:819_8": "Na hi mahābhikkhusaṅghena atthikā manussā pariveṇapadhānagharāni gacchanti,",
  "tika-vin05t:819_9": "sannipātaṭṭhānatova yathāsatti yathābalaṃ bhikkhū gaṇhitvā gacchantīti.",
  "tika-vin05t:820_0": "Sace pana saṅghatthero vā ganthadhutaṅgavasena abhiññāto vā bhattuddesako vā aññatra vā vassaṃ vasitvā katthaci vā gantvā puna sakaṭṭhānaṃ āgacchati,",
  "tika-vin05t:820_1": "manussā ca āgantukassa sakkāraṃ karonti,",
  "tika-vin05t:820_2": "ekavāraṃ ye jānanti,",
  "tika-vin05t:820_3": "te gahetvā gantabbaṃ.",
  "tika-vin05t:820_4": "Paṭibaddhakālato paṭṭhāya dutiyavāre āraddhe saṅghatoyeva gahetvā gantabbaṃ.",
  "tika-vin05t:820_5": "Abhinavaāgantukāva hutvā “ñātī vā upaṭṭhāke vā passissāmī”ti gacchanti,",
  "tika-vin05t:820_6": "tatra ce tesaṃ ñātī ca upaṭṭhākā ca sakkāraṃ karonti,",
  "tika-vin05t:820_7": "ettha pana ye jānanti,",
  "tika-vin05t:820_8": "te gahetvā gantumpi vaṭṭati.",
  "tika-vin05t:820_9": "Yo pana atilābhī hoti,",
  "tika-vin05t:820_10": "sakaṭṭhānañca āgantukaṭṭhānañca ekasadisaṃ,",
  "tika-vin05t:820_11": "sabbattha manussā saṅghabhattaṃ sajjetvāva nisīdanti,",
  "tika-vin05t:820_12": "tena saṅghatova gahetvā gantabbanti ayaṃ nimantane viseso.",
  "tika-vin05t:820_13": "Avaseso sabbapañho uddesabhatte vuttanayeneva veditabbo.",
  "tika-vin05t:820_14": "Kurundiyaṃ pana “aṭṭha mahāthere dethāti vutte aṭṭha mahātherāva dātabbā”ti vuttaṃ.",
  "tika-vin05t:820_15": "Esa nayo majjhimādīsu.",
  "tika-vin05t:820_16": "Sace pana avisesetvā “aṭṭha bhikkhū dethā”ti vadati,",
  "tika-vin05t:820_17": "saṅghato dātabbāti.",
  "tika-vin05t:821_0": "Nimantanabhattakathā niṭṭhitā.",
  "tika-vin05t:822_0": "211.",
  "tika-vin05t:822_1": "Salākabhattaṃ pana “anujānāmi,",
  "tika-vin05t:822_2": "bhikkhave,",
  "tika-vin05t:822_3": "salākāya vā paṭṭikāya vā upanibandhitvā opuñjitvā bhattaṃ uddisitu”nti vacanato rukkhasāramayāya salākāya",
  "tika-vin05t:822_4": "vā veḷuvilīvatālapaṇṇādimayāya paṭṭikāya vā “asukassa nāma salākabhatta”nti evaṃ akkharāni upanibandhitvā",
  "tika-vin05t:822_5": "pacchiyaṃ vā cīvarabhoge vā katvā sabbasalākāyo opuñjitvā punappunaṃ heṭṭhupariyavasena āloḷetvā pañcaṅgasamannāgatena",
  "tika-vin05t:822_6": "bhattuddesakena sace ṭhitikā atthi,",
  "tika-vin05t:822_7": "ṭhitikato paṭṭhāya,",
  "tika-vin05t:822_8": "no ce atthi,",
  "tika-vin05t:822_9": "therāsanato paṭṭhāya salākā dātabbā.",
  "tika-vin05t:822_10": "Pacchā āgatānampi ekābaddhavasena dūre ṭhitānampi uddesabhatte vuttanayeneva dātabbā.",
  "tika-vin05t:823_0": "Sace vihārassa samantato bahū gocaragāmā,",
  "tika-vin05t:823_1": "bhikkhū pana na bahū,",
  "tika-vin05t:823_2": "gāmavasenapi salākā pāpuṇanti.",
  "tika-vin05t:823_3": "“Tumhākaṃ asukagāme salākabhattaṃ pāpuṇātī”ti gāmavaseneva gāhetabbaṃ.",
  "tika-vin05t:823_4": "Evaṃ gāhentena sacepi ekamekasmiṃ gāme nānappakārāni saṭṭhi salākabhattāni,",
  "tika-vin05t:823_5": "sabbāni gahitāneva honti.",
  "tika-vin05t:823_6": "Tassa pattagāmasamīpe aññānipi dve tīṇi salākabhattāni honti,",
  "tika-vin05t:823_7": "tāni tasseva dātabbāni.",
  "tika-vin05t:823_8": "Na hi sakkā tesaṃ kāraṇā aññaṃ bhikkhuṃ pahiṇitunti.",
  "tika-vin05t:824_0": "Sace ekaccesu gāmesu bahūni salākabhattāni sallakkhetvā sattannampi aṭṭhannampi bhikkhūnaṃ dātabbāni.",
  "tika-vin05t:824_1": "Dentena pana catunnaṃ pañcannaṃ bhattānaṃ salākāyo ekato bandhitvā dātabbā.",
  "tika-vin05t:824_2": "Sace taṃ gāmaṃ atikkamitvā añño gāmo hoti,",
  "tika-vin05t:824_3": "tasmiñca ekameva salākabhattaṃ,",
  "tika-vin05t:824_4": "taṃ pana pātova denti,",
  "tika-vin05t:824_5": "tampi etesu bhikkhūsu ekassa niggahena datvā “pātova taṃ gahetvā pacchā orimagāme itarāni bhattāni gaṇhāhī”ti vattabbo.",
  "tika-vin05t:824_6": "Sace orimagāme salākabhattesu aggahitesveva gahitasaññāya gacchati,",
  "tika-vin05t:824_7": "parabhāgagāme salākabhattaṃ gahetvā puna vihāraṃ āgantvā itarāni gahetvā orimagāmo gantabbo.",
  "tika-vin05t:824_8": "Na hi bahisīmāya saṅghalābho gāhetuṃ labbhatīti ayaṃ nayo kurundiyaṃ vutto.",
  "tika-vin05t:824_9": "Sace pana bhikkhū bahū honti,",
  "tika-vin05t:824_10": "gāmavasena salākā na pāpuṇanti,",
  "tika-vin05t:824_11": "vīthivasena vā vīthiyaṃ ekagehavasena vā ekakulavasena vā gāhetabbaṃ.",
  "tika-vin05t:824_12": "Vīthiādīsu ca yattha bahūni bhattāni,",
  "tika-vin05t:824_13": "tattha gāme vuttanayeneva bahūnaṃ bhikkhūnaṃ gāhetabbāni,",
  "tika-vin05t:824_14": "salākāsu asati uddisitvāpi gāhetabbāni.",
  "tika-vin05t:825_0": "212.",
  "tika-vin05t:825_1": "Salākadāyakena pana vattaṃ jānitabbaṃ.",
  "tika-vin05t:825_2": "Tena hi kālasseva vuṭṭhāya pattacīvaraṃ gahetvā bhojanasālaṃ gantvā asammaṭṭhaṭṭhānaṃ sammajjitvā pānīyaṃ",
  "tika-vin05t:825_3": "paribhojanīyaṃ upaṭṭhāpetvā “idāni bhikkhūhi vattaṃ kataṃ bhavissatī”ti kālaṃ sallakkhetvā ghaṇṭiṃ paharitvā",
  "tika-vin05t:825_4": "bhikkhūsu sannipatitesu paṭhamameva vāragāme salākabhattaṃ gāhetabbaṃ,",
  "tika-vin05t:825_5": "“tuyhaṃ asukasmiṃ nāma vāragāme salākā pāpuṇāti,",
  "tika-vin05t:825_6": "tatra gacchā”ti vattabbaṃ.",
  "tika-vin05t:825_7": "Sace abhirekagāvute gāmo hoti,",
  "tika-vin05t:825_8": "taṃ divasaṃ gacchantā kilamanti,",
  "tika-vin05t:825_9": "“sve tuyhaṃ vāragāme pāpuṇātī”ti ajjeva gāhetabbaṃ.",
  "tika-vin05t:825_10": "Yo vāragāmaṃ pesiyamāno na gacchati,",
  "tika-vin05t:825_11": "aññaṃ salākaṃ maggati,",
  "tika-vin05t:825_12": "na dātabbā.",
  "tika-vin05t:825_13": "Saddhānañhi manussānaṃ puññahāni ca saṅghassa ca lābhacchedo hoti,",
  "tika-vin05t:825_14": "tasmā tassa dutiyepi tatiyepi divase aññā salākā na dātabbā,",
  "tika-vin05t:825_15": "“attano pattaṭṭhānaṃ gantvā bhuñjāhī”ti vattabbo,",
  "tika-vin05t:825_16": "tīṇi pana divasāni agacchantassa vāragāmato orimavāragāme salākā gāhetabbā.",
  "tika-vin05t:825_17": "Tañce na gaṇhāti,",
  "tika-vin05t:825_18": "tato paṭṭhāya tassa aññaṃ salākaṃ dātuṃ na vaṭṭati,",
  "tika-vin05t:825_19": "daṇḍakammaṃ daḷhaṃ kātabbaṃ.",
  "tika-vin05t:825_20": "Saṭṭhito vā paṇṇāsato vā na parihāpetabbaṃ.",
  "tika-vin05t:825_21": "Vāragāme gāhetvā vihāravāro gāhetabbo,",
  "tika-vin05t:825_22": "“tuyhaṃ vihāravāro pāpuṇātī”ti vattabbaṃ.",
  "tika-vin05t:825_23": "Vihāravārikassa dve tisso yāgusalākāyo tisso catasso bhattasalākāyo ca dātabbā,",
  "tika-vin05t:825_24": "nibaddhaṃ katvā pana na dātabbā.",
  "tika-vin05t:825_25": "Yāgubhattadāyakā hi “amhākaṃ yāgubhattaṃ vihāragopakāvabhuñjantī”ti aññathattaṃ āpajjeyyuṃ,",
  "tika-vin05t:825_26": "tasmā aññesu kulesu dātabbā.",
  "tika-vin05t:826_0": "Sace vihāravārikānaṃ sabhāgā āharitvā denti,",
  "tika-vin05t:826_1": "iccetaṃ kusalaṃ. No ce,",
  "tika-vin05t:826_2": "vāraṃ gahetvā tesaṃ yāgubhattaṃ āharāpetabbaṃ,",
  "tika-vin05t:826_3": "tāva nesaṃ salākā phātikammameva bhavanti.",
  "tika-vin05t:826_4": "Vassaggena pattaṭṭhāne pana aññampi paṇītabhattasalākaṃ gaṇhituṃ labhantiyeva.",
  "tika-vin05t:826_5": "Atirekauttaribhaṅgassa ekacārikabhattassa visuṃ ṭhitikaṃ katvā salākā dātabbā.",
  "tika-vin05t:826_6": "Sace yena salākā laddhā,",
  "tika-vin05t:826_7": "so taṃ divasaṃ taṃ bhattaṃ na labhati,",
  "tika-vin05t:826_8": "puna divase gāhetabbaṃ.",
  "tika-vin05t:826_9": "Bhattaññeva labhati,",
  "tika-vin05t:826_10": "na uttaribhaṅgaṃ,",
  "tika-vin05t:826_11": "evampi puna gāhetabbaṃ.",
  "tika-vin05t:826_12": "Khīrabhattasalākāyapi eseva nayo.",
  "tika-vin05t:826_13": "Sace pana khīrameva labhati,",
  "tika-vin05t:826_14": "na bhattaṃ,",
  "tika-vin05t:826_15": "khīralābhato paṭṭhāya puna na gāhetabbaṃ.",
  "tika-vin05t:826_16": "Dve tīṇi ekacārikabhattāni ekasseva pāpuṇanti,",
  "tika-vin05t:826_17": "dubbhikkhasamaye saṅghanavakena laddhakāle vijaṭetvā visuṃ gāhetabbāni.",
  "tika-vin05t:826_18": "Pākatikasalākabhattaṃ aladdhassapi punadivase gāhetabbaṃ.",
  "tika-vin05t:827_0": "Sace khuddako vihāro hoti,",
  "tika-vin05t:827_1": "sabbe bhikkhū ekasambhogā,",
  "tika-vin05t:827_2": "ucchusalākaṃ gāhentena yassa kassaci sammukhībhūtassa pāpetvā mahātherādīnaṃ divā tacchetvā dātuṃ vaṭṭati.",
  "tika-vin05t:827_3": "Rasasalākaṃ pāpetvā pacchābhattampi parissāvetvā phāṇitaṃ vā kāretvā piṇḍapātikādīnampi dātabbaṃ,",
  "tika-vin05t:827_4": "āgantukānaṃ āgatānāgatabhāvaṃ ñatvā gāhetabbā.",
  "tika-vin05t:827_5": "Mahāāvāse ṭhitikaṃ katvā gāhetabbā.",
  "tika-vin05t:827_6": "Takkasalākampi sabhāgaṭṭhāne pāpetvā vā dhūmāpetvā pacāpetvā vā therānaṃ dātuṃ vaṭṭati.",
  "tika-vin05t:827_7": "Mahāāvāse vuttanayeneva paṭipajjitabbaṃ.",
  "tika-vin05t:827_8": "Phalasalākapūvasalākabhesajjagandhamālāsalākāyopi visuṃ ṭhitikāya gāhetabbā.",
  "tika-vin05t:827_9": "Bhesajjādisalākāyo cettha kiñcāpi piṇḍapātikānampi vaṭṭanti,",
  "tika-vin05t:827_10": "salākavasena pana gāhitattā na sāditabbā.",
  "tika-vin05t:827_11": "Aggabhikkhāmattaṃ salākabhattaṃ denti,",
  "tika-vin05t:827_12": "ṭhitikaṃ pucchitvā gāhetabbaṃ.",
  "tika-vin05t:827_13": "Asatiyā ṭhitikāya therāsanato paṭṭhāya gāhetabbaṃ.",
  "tika-vin05t:827_14": "Sace tādisāni bhattāni bahūni honti,",
  "tika-vin05t:827_15": "ekekassa bhikkhuno dve tīṇi dātabbāni. No ce,",
  "tika-vin05t:827_16": "ekekameva datvā paṭipāṭiyā gatāya puna therāsanato paṭṭhāya dātabbaṃ.",
  "tika-vin05t:827_17": "Atha antarāva upacchijjati,",
  "tika-vin05t:827_18": "ṭhitikā sallakkhetabbā.",
  "tika-vin05t:827_19": "Yadi pana tādisaṃ bhattaṃ nibaddhameva hoti,",
  "tika-vin05t:827_20": "yassa pāpuṇāti,",
  "tika-vin05t:827_21": "so vattabbo “laddhā vā aladdhā vā svepi gaṇheyyāsī”ti.",
  "tika-vin05t:827_22": "Ekaṃ anibaddhaṃ hoti,",
  "tika-vin05t:827_23": "labhanadivase pana yāvadatthaṃ labhati.",
  "tika-vin05t:827_24": "Alabhanadivasā bahutarā honti,",
  "tika-vin05t:827_25": "taṃ yassa pāpuṇāti,",
  "tika-vin05t:827_26": "so alabhitvā “sve gaṇheyyāsī”ti vattabbo.",
  "tika-vin05t:828_0": "Yo salākāsu gahitāsu pacchā āgacchati,",
  "tika-vin05t:828_1": "tassa atikkantāva salākā na upaṭṭhāpetvā dātabbā.",
  "tika-vin05t:828_2": "Salākaṃ nāma ghaṇṭiṃ paharaṇato paṭṭhāya āgantvā hatthaṃ pasārentova labhati,",
  "tika-vin05t:828_3": "aññassa āgantvā samīpe ṭhitassapi atikkantā atikkantāva hoti.",
  "tika-vin05t:828_4": "Sace panassa añño gaṇhanto atthi,",
  "tika-vin05t:828_5": "sayaṃ anāgatopi labhati,",
  "tika-vin05t:828_6": "sabhāgaṭṭhāne “asuko anāgato”ti ñatvā “ayaṃ tassa salākā”ti ṭhapetuṃ vaṭṭati.",
  "tika-vin05t:828_7": "Sace “anāgatassa na dātabbā”ti katikaṃ karonti,",
  "tika-vin05t:828_8": "adhammikā hoti.",
  "tika-vin05t:828_9": "Antoupacāre ṭhitassa hi bhājanīyabhaṇḍaṃ pāpuṇāti.",
  "tika-vin05t:828_10": "Sace pana “anāgatassa dethā”ti mahāsaddaṃ karonti,",
  "tika-vin05t:828_11": "daṇḍakammaṃ ṭhapetabbaṃ,",
  "tika-vin05t:828_12": "“āgantvā gaṇhantū”ti vattabbaṃ.",
  "tika-vin05t:828_13": "Cha pañcasalākā naṭṭhā honti,",
  "tika-vin05t:828_14": "bhattuddesako dāyakānaṃ nāmaṃ na sarati,",
  "tika-vin05t:828_15": "so ce naṭṭhasalākā mahātherassa vā attano vā pāpetvā bhikkhū vadeyya “mayā asukagāme salākabhattaṃ mayhaṃ pāpitaṃ,",
  "tika-vin05t:828_16": "tumhe tattha laddhasalākabhattaṃ bhuñjeyyāthā”ti, vaṭṭati,",
  "tika-vin05t:828_17": "vihāre apāpitaṃ pana āsanasālāya taṃ bhattaṃ labhitvā tattheva pāpetvā bhuñjituṃ na vaṭṭati.",
  "tika-vin05t:828_18": "“Ajja paṭṭhāya mayhaṃ salākabhattaṃ gaṇhathā”ti vutte tatra āsanasālāya gāhetuṃ na vaṭṭati,",
  "tika-vin05t:828_19": "vihāraṃ ānetvā gāhetabbaṃ.",
  "tika-vin05t:828_20": "“Sve paṭṭhāyā”ti vutte pana bhattuddesakassa ācikkhitabbaṃ “sve paṭṭhāya asukakulaṃ nāma salākabhattaṃ deti,",
  "tika-vin05t:828_21": "salākaggāhaṇakāle sareyyāsī”ti.",
  "tika-vin05t:828_22": "Dubbhikkhe salākabhattaṃ pacchinditvā subhikkhe jāte kañci bhikkhuṃ disvā “ajja paṭṭhāya amhākaṃ salākabhattaṃ gaṇhathā”ti puna paṭṭhapenti,",
  "tika-vin05t:828_23": "antogāme agāhetvā vihāraṃ ānetvā gāhetabbaṃ.",
  "tika-vin05t:828_24": "Idañhi salākabhattaṃ nāma uddesabhattasadisaṃ na hoti,",
  "tika-vin05t:828_25": "vihārameva sandhāya dīyati,",
  "tika-vin05t:828_26": "tasmā bahiupacāre gāhetuṃ na vaṭṭati,",
  "tika-vin05t:828_27": "“sve paṭṭhāyā”ti vutte pana vihāre gāhetabbameva.",
  "tika-vin05t:829_0": "Gamiko bhikkhu yaṃ disābhāgaṃ gantukāmo,",
  "tika-vin05t:829_1": "tattha aññena vāragāmasalākā laddhā hoti,",
  "tika-vin05t:829_2": "taṃ gahetvā itaraṃ bhikkhuṃ “mayhaṃ pattasalākaṃ tvaṃ gaṇhāhī”ti vatvā gantuṃ vaṭṭati.",
  "tika-vin05t:829_3": "Tena pana upacārasīmaṃ anatikkanteyeva tasmiṃ tassa salākā gāhetabbā.",
  "tika-vin05t:829_4": "Chaḍḍitavihāre vasitvā manussā “bodhicetiyādīni jaggitvā bhuñjantū”ti salākabhattaṃ paṭṭhapenti,",
  "tika-vin05t:829_5": "bhikkhū sabhāgaṭṭhānesu vasitvā kālasseva gantvā tattha vattaṃ karitvā taṃ bhattaṃ bhuñjanti, vaṭṭati.",
  "tika-vin05t:829_6": "Sace tesu svātanāya attano pāpetvā gatesu āgantuko bhikkhu chaḍḍitavihāre vasitvā kālasseva vattaṃ katvā",
  "tika-vin05t:829_7": "ghaṇṭiṃ paharitvā salākabhattaṃ attano pāpetvā āsanasālaṃ gacchati,",
  "tika-vin05t:829_8": "sova tassa bhattassa issaro.",
  "tika-vin05t:829_9": "Yo pana bhikkhūsu vattaṃ karontesuyeva bhūmiyaṃ dve tayo sammuñjanīpahāre datvā ghaṇṭiṃ paharitvā “dhuragāme",
  "tika-vin05t:829_10": "salākabhattaṃ mayhaṃ pāpuṇātī”ti gacchati,",
  "tika-vin05t:829_11": "tassa taṃ corikāya gahitattā na pāpuṇāti,",
  "tika-vin05t:829_12": "vattaṃ katvā pāpetvā pacchāgatabhikkhūnaṃyeva hoti.",
  "tika-vin05t:830_0": "Eko gāmo atidūre hoti,",
  "tika-vin05t:830_1": "bhikkhū niccaṃ gantuṃ na icchanti,",
  "tika-vin05t:830_2": "manussā “mayaṃ puññena paribāhirā homā”ti vadanti,",
  "tika-vin05t:830_3": "ye tassa gāmassa āsannavihāre sabhāgabhikkhū,",
  "tika-vin05t:830_4": "te vattabbā “imesaṃ bhikkhūnaṃ anāgatadivase tumhe bhuñjathā”ti,",
  "tika-vin05t:830_5": "salākā pana devasikaṃ pāpetabbā.",
  "tika-vin05t:830_6": "Tā ca kho pana ghaṇṭipaharaṇamattena vā pacchicālanamattena vā pāpitā na honti,",
  "tika-vin05t:830_7": "pacchiṃ pana gahetvā salākā pīṭhake ākiritabbā,",
  "tika-vin05t:830_8": "pacchi pana mukhavaṭṭiyaṃ na gahetabbā.",
  "tika-vin05t:830_9": "Sace hi tattha ahi vā vicchiko vā bhaveyya,",
  "tika-vin05t:830_10": "dukkhaṃ uppādeyya,",
  "tika-vin05t:830_11": "tasmā heṭṭhā gahetvā pacchiṃ parammukhaṃ katvā salākā ākiritabbā “sacepi sappo bhavissati,",
  "tika-vin05t:830_12": "ettova palāyissatī”ti.",
  "tika-vin05t:830_13": "Evaṃ salākā ākiritvā gāmādivasena pubbe vuttanayeneva gāhetabbā.",
  "tika-vin05t:831_0": "Apica ekaṃ mahātherassa pāpetvā “avasesā mayhaṃ pāpuṇantī”ti attano pāpetvā vattaṃ katvā cetiyaṃ vanditvā vitakkamāḷake ṭhitehi bhikkhūhi “pāpitā, āvuso,",
  "tika-vin05t:831_1": "salākā”ti vutte “āma, bhante,",
  "tika-vin05t:831_2": "tumhe gatagatagāme salākabhattaṃ gaṇhathā”ti vattabbaṃ.",
  "tika-vin05t:831_3": "Evañhi pāpitāpi supāpitāva honti.",
  "tika-vin05t:831_4": "Bhikkhū sabbarattiṃ dhammassavanatthaṃ aññaṃ vihāraṃ gacchantā “mayaṃ tattha dānaṃ aggahetvāva amhākaṃ",
  "tika-vin05t:831_5": "gocaragāme piṇḍāya caritvā āgamissāmā”ti salākā aggahetvāva gatā vihāre therassa pattaṃ salākabhattaṃ",
  "tika-vin05t:831_6": "bhuñjituṃ āgacchanti, vaṭṭati.",
  "tika-vin05t:831_7": "Atha mahātheropi “ahaṃ idha kiṃ karomī”ti tehiyeva saddhiṃ gacchati,",
  "tika-vin05t:831_8": "tehi gatavihāre abhuñjitvāva gocaragāmaṃ anuppattehi “detha, bhante, patte,",
  "tika-vin05t:831_9": "salākayāguādīni āharissāmā”ti vutte pattā na dātabbā. Kasmā, bhante,",
  "tika-vin05t:831_10": "na dethāti.",
  "tika-vin05t:831_11": "Vihāraṭṭhakaṃ bhattaṃ vihāre vutthānaṃ pāpuṇāti,",
  "tika-vin05t:831_12": "mayaṃ aññavihāre vutthāti. “Detha, bhante,",
  "tika-vin05t:831_13": "na mayaṃ vihāre pālikāya dema,",
  "tika-vin05t:831_14": "tumhākaṃ dema,",
  "tika-vin05t:831_15": "gaṇhatha amhākaṃ bhikkha”nti vutte pana vaṭṭati.",
  "tika-vin05t:832_0": "Salākabhattakathā niṭṭhitā.",
  "tika-vin05t:833_0": "213.",
  "tika-vin05t:833_1": "Pakkhikādīsu pana yaṃ abhilakkhitesu cātuddasī pañcadasī pañcamī aṭṭhamīti imesu pakkhesu kammappasutehi uposathaṃ kātuṃ satikaraṇatthāya dīyati,",
  "tika-vin05t:833_2": "taṃ pakkhikaṃ nāma.",
  "tika-vin05t:833_3": "Taṃ salākabhattagatikameva hoti,",
  "tika-vin05t:833_4": "gāhetvā bhuñjitabbaṃ.",
  "tika-vin05t:833_5": "Sace salākabhattampi pakkhikabhattampi bahuṃ sabbesaṃ vinivijjhitvā gacchati,",
  "tika-vin05t:833_6": "dvepi bhattāni visuṃ visuṃ gāhetabbāni.",
  "tika-vin05t:833_7": "Sace bhikkhusaṅgho mahā,",
  "tika-vin05t:833_8": "pakkhikaṃ gāhetvā tassa ṭhitikāya salākabhattaṃ gāhetabbaṃ,",
  "tika-vin05t:833_9": "salākabhattaṃ vā gāhāpetvā tassa ṭhitikāya pakkhikaṃ gāhetabbaṃ.",
  "tika-vin05t:833_10": "Yesaṃ na pāpuṇāti,",
  "tika-vin05t:833_11": "te piṇḍāya carissanti.",
  "tika-vin05t:833_12": "Sace dvepi bhattāni bahūni,",
  "tika-vin05t:833_13": "bhikkhū mandā,",
  "tika-vin05t:833_14": "salākabhattaṃ nāma devasikaṃ labbhati,",
  "tika-vin05t:833_15": "tasmā taṃ ṭhapetvā “pakkhikaṃ, āvuso,",
  "tika-vin05t:833_16": "bhuñjathā”ti pakkhikameva dātabbaṃ.",
  "tika-vin05t:833_17": "Pakkhikaṃ paṇītaṃ denti,",
  "tika-vin05t:833_18": "visuṃ ṭhitikā kātabbā,",
  "tika-vin05t:833_19": "“sve pakkho”ti ajja pakkhikaṃ na gāhetabbaṃ.",
  "tika-vin05t:833_20": "Sace pana dāyakā vadanti “svepi amhākaṃ ghare lūkhabhattaṃ bhavissati,",
  "tika-vin05t:833_21": "ajjeva pakkhikabhattaṃ uddisathā”ti,",
  "tika-vin05t:833_22": "evaṃ vaṭṭati.",
  "tika-vin05t:834_0": "Uposathikaṃ nāma anvaḍḍhamāse uposathadivase uposathaṅgāni samādiyitvā yaṃ attanā bhuñjati,",
  "tika-vin05t:834_1": "tadeva dīyati.",
  "tika-vin05t:834_2": "Pāṭipadikaṃ nāma “uposathe bahū saddhā pasannā bhikkhūnaṃ sakkāraṃ karonti,",
  "tika-vin05t:834_3": "pāṭipade pana bhikkhū kilamanti,",
  "tika-vin05t:834_4": "pāṭipade dinnaṃ dubbhikkhadānasadisaṃ mahapphalaṃ hoti,",
  "tika-vin05t:834_5": "uposathakammena vā parisuddhasīlānaṃ dutiyadivase dinnaṃ mahapphalaṃ hotī”ti sallakkhetvā pāṭipade dīyamānakadānaṃ.",
  "tika-vin05t:834_6": "Tampi ubhayaṃ salākabhattagatikameva.",
  "tika-vin05t:834_7": "Iti imāni sattapi bhattāni piṇḍapātikānaṃ na vaṭṭanti,",
  "tika-vin05t:834_8": "dhutaṅgabhedaṃ karontiyeva.",
  "tika-vin05t:835_0": "214.",
  "tika-vin05t:835_1": "Aparānipi cīvarakkhandhake visākhāya varaṃ yācitvā dinnāni āgantukabhattaṃ gamikabhattaṃ gilānabhattaṃ",
  "tika-vin05t:835_2": "gilānupaṭṭhākabhattanti cattāri bhattāni pāḷiyaṃ āgatāneva.",
  "tika-vin05t:835_3": "Tattha āgantukānaṃ dinnaṃ bhattaṃ āgantukabhattaṃ.",
  "tika-vin05t:835_4": "Esa nayo sesesu.",
  "tika-vin05t:835_5": "Sace panettha āgantukabhattānipi āgantukāpi bahū honti,",
  "tika-vin05t:835_6": "sabbesaṃ ekekaṃ gāhetabbaṃ.",
  "tika-vin05t:835_7": "Bhattesu appahontesu ṭhitikāya gāhetabbaṃ.",
  "tika-vin05t:835_8": "Eko āgantuko paṭhamameva āgantvā sabbaṃ āgantukabhattaṃ attano gāhetvā nisīdati,",
  "tika-vin05t:835_9": "sabbaṃ tasseva hoti.",
  "tika-vin05t:835_10": "Pacchā āgatehi āgantukehi tena dinnāni paribhuñjitabbāni.",
  "tika-vin05t:835_11": "Tenapi ekaṃ attano gahetvā sesāni dātabbāni.",
  "tika-vin05t:835_12": "Ayaṃ uḷāratā.",
  "tika-vin05t:835_13": "Sace pana paṭhamaṃ āgantvāpi attano aggahetvā tuṇhībhūto nisīdati,",
  "tika-vin05t:835_14": "pacchā āgatehi saddhiṃ paṭipāṭiyā gaṇhitabbaṃ.",
  "tika-vin05t:835_15": "Sace niccaṃ āgantukā āgacchanti,",
  "tika-vin05t:835_16": "āgatadivaseyeva bhuñjitabbaṃ.",
  "tika-vin05t:835_17": "Antarantarā ce āgacchanti,",
  "tika-vin05t:835_18": "dve tīṇi divasāni bhuñjitabbaṃ.",
  "tika-vin05t:835_19": "Mahāpaccariyaṃ pana “satta divasāni bhuñjituṃ vaṭṭatī”ti vuttaṃ.",
  "tika-vin05t:835_20": "Āvāsiko katthaci gantvā āgato,",
  "tika-vin05t:835_21": "tenapi āgantukabhattaṃ bhuñjitabbaṃ.",
  "tika-vin05t:835_22": "Sace pana taṃ vihāre nibandhāpitaṃ hoti,",
  "tika-vin05t:835_23": "vihāre gāhetabbaṃ.",
  "tika-vin05t:835_24": "Atha vihāro dūre hoti,",
  "tika-vin05t:835_25": "āsanasālāya nibandhāpitaṃ,",
  "tika-vin05t:835_26": "āsanasālāya gāhetabbaṃ.",
  "tika-vin05t:835_27": "Sace pana dāyakā “āgantukesu asati āvāsikāpi bhuñjantū”ti vadanti, vaṭṭati,",
  "tika-vin05t:835_28": "avutte pana na vaṭṭati.",
  "tika-vin05t:836_0": "Gamikabhattepi ayameva kathāmaggo.",
  "tika-vin05t:836_1": "Ayaṃ pana viseso –",
  "tika-vin05t:836_2": "āgantuko āgantukabhattameva labhati,",
  "tika-vin05t:836_3": "gamiko āgantukabhattampi gamikabhattampi.",
  "tika-vin05t:836_4": "Āvāsikopi pakkamitukāmo gamiko hoti,",
  "tika-vin05t:836_5": "gamikabhattaṃ labhati.",
  "tika-vin05t:836_6": "Yathā pana āgantukabhattaṃ,",
  "tika-vin05t:836_7": "evamidaṃ dve tīṇi vā satta vā divasāni na labhati.",
  "tika-vin05t:836_8": "“Gamissāmī”ti bhuttopi taṃ divasaṃ kenaci kāraṇena na gato,",
  "tika-vin05t:836_9": "punadivasepi bhuñjituṃ vaṭṭati saussāhattā.",
  "tika-vin05t:836_10": "“Gamissāmī”ti bhuttassa corā vā panthaṃ rundhanti,",
  "tika-vin05t:836_11": "udakaṃ vā devo vā vassati,",
  "tika-vin05t:836_12": "sattho vā na gacchati,",
  "tika-vin05t:836_13": "saussāhena bhuñjitabbaṃ.",
  "tika-vin05t:836_14": "“Ete upaddave olokentena dve tayo divase bhuñjituṃ vaṭṭatī”ti mahāpaccariyaṃ vuttaṃ.",
  "tika-vin05t:836_15": "“Gamissāmi gamissāmī”ti pana lesaṃ oḍḍetvā bhuñjituṃ na labhati.",
  "tika-vin05t:837_0": "Gilānabhattampi sace sabbesaṃ gilānānaṃ pahoti,",
  "tika-vin05t:837_1": "taṃ sabbesaṃ dātabbaṃ. No ce,",
  "tika-vin05t:837_2": "ṭhitikaṃ katvā gāhetabbaṃ.",
  "tika-vin05t:837_3": "Eko gilāno arogarūpo sakkoti antogāmaṃ gantuṃ,",
  "tika-vin05t:837_4": "eko na sakkoti,",
  "tika-vin05t:837_5": "ayaṃ mahāgilāno nāma,",
  "tika-vin05t:837_6": "etassa gilānabhattaṃ dātabbaṃ.",
  "tika-vin05t:837_7": "Dve mahāgilānā,",
  "tika-vin05t:837_8": "eko lābhī abhiññāto bahuṃ khādanīyabhojanīyaṃ labhati,",
  "tika-vin05t:837_9": "eko anātho appalābhatāya antogāmaṃ pavisati,",
  "tika-vin05t:837_10": "etassa gilānabhattaṃ dātabbaṃ.",
  "tika-vin05t:837_11": "Gilānabhatte divasaparicchedo natthi,",
  "tika-vin05t:837_12": "yāva rogo na vūpasammati,",
  "tika-vin05t:837_13": "sappāyabhojanaṃ abhuñjanto na yāpeti,",
  "tika-vin05t:837_14": "tāva bhuñjitabbaṃ.",
  "tika-vin05t:837_15": "Yadā pana missakayāguṃ vā missakabhattaṃ vā bhuttassapi rogo na kuppati,",
  "tika-vin05t:837_16": "tato paṭṭhāya na bhuñjitabbaṃ.",
  "tika-vin05t:838_0": "Gilānupaṭṭhākabhattampi yaṃ sabbesaṃ pahoti,",
  "tika-vin05t:838_1": "taṃ sabbesaṃ dātabbaṃ.",
  "tika-vin05t:838_2": "No ce pahoti,",
  "tika-vin05t:838_3": "ṭhitikaṃ katvā gāhetabbaṃ.",
  "tika-vin05t:838_4": "Idampi dvīsu gilānesu mahāgilānupaṭṭhākassa gāhetabbaṃ,",
  "tika-vin05t:838_5": "dvīsu mahāgilānesu anāthagilānupaṭṭhākassa.",
  "tika-vin05t:838_6": "Yaṃ kulaṃ gilānabhattampi deti gilānupaṭṭhākabhattampi,",
  "tika-vin05t:838_7": "tattha yassa gilānassa gilānabhattaṃ pāpuṇāti,",
  "tika-vin05t:838_8": "tadupaṭṭhākassapi tattheva gāhetabbaṃ.",
  "tika-vin05t:838_9": "Gilānupaṭṭhākabhattepi divasaparicchedo natthi,",
  "tika-vin05t:838_10": "yāva gilāno labhati,",
  "tika-vin05t:838_11": "tāvassa upaṭṭhākopi labhatīti.",
  "tika-vin05t:838_12": "Imāni cattāri bhattāni sace evaṃ dinnāni honti “āgantukagamikagilānagilānupaṭṭhākā mama bhikkhaṃ gaṇhantū”ti,",
  "tika-vin05t:838_13": "piṇḍapātikānampi vaṭṭati.",
  "tika-vin05t:838_14": "Sace pana “āgantukādīnaṃ catunnaṃ bhattaṃ nibandhāpemi,",
  "tika-vin05t:838_15": "mama bhattaṃ gaṇhantū”ti evaṃ dinnāni honti,",
  "tika-vin05t:838_16": "piṇḍapātikānaṃ na vaṭṭati.",
  "tika-vin05t:839_0": "215.",
  "tika-vin05t:839_1": "Aparānipi dhurabhattaṃ kuṭibhattaṃ vārakabhattanti tīṇi bhattāni.",
  "tika-vin05t:839_2": "Tattha dhurabhattanti niccabhattaṃ vuccati,",
  "tika-vin05t:839_3": "taṃ duvidhaṃ saṅghikañca puggalikañca.",
  "tika-vin05t:839_4": "Tattha yaṃ “saṅghassa dhurabhattaṃ demā”ti nibandhāpitaṃ,",
  "tika-vin05t:839_5": "taṃ salākabhattagatikaṃ.",
  "tika-vin05t:839_6": "“Mama nibaddhabhikkhaṃ gaṇhantū”ti vatvā dinnaṃ pana piṇḍapātikānampi vaṭṭati.",
  "tika-vin05t:839_7": "Puggalikepi “tumhākaṃ dhurabhattaṃ dammī”ti vutte piṇḍapātiko ce,",
  "tika-vin05t:839_8": "na vaṭṭati,",
  "tika-vin05t:839_9": "“mama nibaddhabhikkhaṃ gaṇhathā”ti vutte pana vaṭṭati,",
  "tika-vin05t:839_10": "sāditabbaṃ.",
  "tika-vin05t:839_11": "Sace pacchā katipāhe vītivatte “dhurabhattaṃ gaṇhathā”ti vadati,",
  "tika-vin05t:839_12": "mūle suṭṭhu sampaṭicchitattā vaṭṭati.",
  "tika-vin05t:840_0": "Kuṭibhattaṃ nāma yaṃ saṅghassa āvāsaṃ kāretvā “amhākaṃ senāsanavāsino amhākaṃyeva bhattaṃ gaṇhantū”ti evaṃ nibandhāpitaṃ,",
  "tika-vin05t:840_1": "taṃ salākabhattagatikameva hoti,",
  "tika-vin05t:840_2": "gāhetvā bhuñjitabbaṃ.",
  "tika-vin05t:840_3": "“Amhākaṃ senāsanavāsino amhākaṃyeva bhikkhaṃ gaṇhantū”ti vutte pana piṇḍapātikānampi vaṭṭati.",
  "tika-vin05t:840_4": "Yaṃ pana puggale pasīditvā tassa āvāsaṃ katvā “tumhākaṃ demā”ti dinnaṃ,",
  "tika-vin05t:840_5": "taṃ tasseva hoti,",
  "tika-vin05t:840_6": "tasmiṃ katthaci gate nissitakehi bhuñjitabbaṃ.",
  "tika-vin05t:841_0": "Vārakabhattaṃ nāma dubbhikkhasamaye “vārena bhikkhū jaggissāmā”ti dhuragehato paṭṭhāya dinnaṃ,",
  "tika-vin05t:841_1": "tampi bhikkhāvacanena dinnaṃ piṇḍapātikānaṃ vaṭṭati,",
  "tika-vin05t:841_2": "“vārakabhatta”nti vutte pana salākabhattagatikaṃ hoti.",
  "tika-vin05t:841_3": "Sace taṇḍulādīni pesenti “sāmaṇerā pacitvā dentū”ti,",
  "tika-vin05t:841_4": "piṇḍapātikānaṃ vaṭṭati.",
  "tika-vin05t:841_5": "Iti imāni ca tīṇi,",
  "tika-vin05t:841_6": "āgantukabhattādīni ca cattārīti satta,",
  "tika-vin05t:841_7": "tāni saṅghabhattādīhi saha cuddasa bhattāni honti.",
  "tika-vin05t:842_0": "216.",
  "tika-vin05t:842_1": "Aṭṭhakathāyaṃ pana vihārabhattaṃ aṭṭhakabhattaṃ catukkabhattaṃ guḷhakabhattanti aññānipi cattāri bhattāni vuttāni.",
  "tika-vin05t:842_2": "Tattha vihārabhattaṃ nāma vihāre tatruppādabhattaṃ,",
  "tika-vin05t:842_3": "taṃ saṅghabhattena saṅgahitaṃ.",
  "tika-vin05t:842_4": "Taṃ pana tissamahāvihāracittalapabbatādīsu paṭisambhidāppattehi khīṇāsavehi yathā piṇḍapātikānampi sakkā honti paribhuñjituṃ,",
  "tika-vin05t:842_5": "tathā paṭiggahitattā tādisesu ṭhānesu piṇḍapātikānampi vaṭṭati.",
  "tika-vin05t:842_6": "“Aṭṭhannaṃ bhikkhūnaṃ dema,",
  "tika-vin05t:842_7": "catunnaṃ demā”ti evaṃ dinnaṃ pana aṭṭhakabhattañceva catukkabhattañca,",
  "tika-vin05t:842_8": "tampi bhikkhāvacanena dinnaṃ piṇḍapātikānaṃ vaṭṭati.",
  "tika-vin05t:842_9": "Mahābhisaṅkhārena atirasakapūvena pattaṃ thaketvā dinnaṃ guḷhakabhattaṃ nāma.",
  "tika-vin05t:842_10": "Imāni tīṇi salākabhattagatikāneva.",
  "tika-vin05t:842_11": "Aparampi guḷhakabhattaṃ nāma atthi,",
  "tika-vin05t:842_12": "idhekacce manussā mahādhammassavanañca vihārapūjañca kāretvā “sakalasaṅghassa dātuṃ na sakkoma,",
  "tika-vin05t:842_13": "dve tīṇi bhikkhusatāni amhākaṃ bhikkhaṃ gaṇhantū”ti bhikkhuparicchedajānanatthaṃ guḷhake denti,",
  "tika-vin05t:842_14": "idaṃ piṇḍapātikānampi vaṭṭati.",
  "tika-vin05t:843_0": "Piṇḍapātabhājanīyaṃ niṭṭhitaṃ.",
  "tika-vin05t:844_0": "217.",
  "tika-vin05t:844_1": "Gilānapaccayabhājanīyaṃ pana evaṃ veditabbaṃ –",
  "tika-vin05t:844_2": "sappiādīsu bhesajjesu rājarājamahāmattā sappissa tāva kumbhasatampi kumbhasahassampi vihāraṃ pesenti,",
  "tika-vin05t:844_3": "ghaṇṭiṃ paharitvā therāsanato paṭṭhāya gahitabhājanaṃ pūretvā dātabbaṃ,",
  "tika-vin05t:844_4": "piṇḍapātikānampi vaṭṭati.",
  "tika-vin05t:844_5": "Sace alasajātikā mahātherā pacchā āgacchanti, “bhante,",
  "tika-vin05t:844_6": "vīsativassānaṃ dīyati,",
  "tika-vin05t:844_7": "tumhākaṃ ṭhitikā atikkantā”ti na vattabbā,",
  "tika-vin05t:844_8": "ṭhitikaṃ ṭhapetvā tesaṃ datvā pacchā ṭhitikāya dātabbaṃ.",
  "tika-vin05t:844_9": "“Asukavihāre bahu sappi uppanna”nti sutvā yojanantaravihāratopi bhikkhū āgacchanti,",
  "tika-vin05t:844_10": "sampattasampattānampi ṭhitaṭṭhānato paṭṭhāya dātabbaṃ.",
  "tika-vin05t:844_11": "Asampattānampi upacārasīmaṃ paviṭṭhānaṃ antevāsikādīsu gaṇhantesu dātabbameva.",
  "tika-vin05t:844_12": "“Bahiupacārasīmāya ṭhitānaṃ dethā”ti vadanti,",
  "tika-vin05t:844_13": "na dātabbaṃ.",
  "tika-vin05t:844_14": "Sace pana upacārasīmaṃ okkantehi ekābaddhā hutvā attano vihāradvāre antovihāreyeva vā honti,",
  "tika-vin05t:844_15": "parisavasena vaḍḍhitā nāma sīmā hoti,",
  "tika-vin05t:844_16": "tasmā dātabbā.",
  "tika-vin05t:844_17": "Saṅghanavakassa dinnepi pacchā āgatānaṃ dātabbameva.",
  "tika-vin05t:844_18": "Dutiyabhāge pana therāsanaṃ āruḷhe āgatānaṃ paṭhamabhāgo na pāpuṇāti,",
  "tika-vin05t:844_19": "dutiyabhāgato vassaggena dātabbaṃ.",
  "tika-vin05t:844_20": "Antoupacārasīmaṃ pavisitvā yattha katthaci dinnaṃ hoti,",
  "tika-vin05t:844_21": "sabbaṃ sannipātaṭṭhāneyeva bhājetabbaṃ.",
  "tika-vin05t:845_0": "Yasmiṃ vihāre dasa bhikkhū,",
  "tika-vin05t:845_1": "daseva ca sappikumbhā dīyanti,",
  "tika-vin05t:845_2": "ekekakumbhavasena bhājetabbaṃ.",
  "tika-vin05t:845_3": "Eko sappikumbho hoti,",
  "tika-vin05t:845_4": "dasabhikkhūhi bhājetvā gahetabbaṃ.",
  "tika-vin05t:845_5": "Sace “yathāṭhitaṃyeva amhākaṃ pāpuṇātī”ti gaṇhanti,",
  "tika-vin05t:845_6": "duggahitaṃ,",
  "tika-vin05t:845_7": "taṃ gatagataṭṭhāne saṅghikameva hoti.",
  "tika-vin05t:845_8": "Kumbhaṃ pana āvajjetvā thālake thokaṃ sappiṃ katvā “idaṃ mahātherassa pāpuṇāti,",
  "tika-vin05t:845_9": "avasesaṃ amhākaṃ pāpuṇātī”ti vatvā tampi kumbheyeva ākiritvā yathicchitaṃ gahetvā gantabbaṃ.",
  "tika-vin05t:845_10": "Sace thinaṃ sappi hoti,",
  "tika-vin05t:845_11": "lekhaṃ katvā “lekhato parabhāgo mahātherassa pāpuṇāti,",
  "tika-vin05t:845_12": "avasesaṃ amhāka”nti gahitampi suggahitaṃ.",
  "tika-vin05t:845_13": "Vuttaparicchedato ūnādhikesu bhikkhūsu sappikumbhesu ca eteneva upāyena bhājetabbaṃ.",
  "tika-vin05t:845_14": "Sace paneko bhikkhu,",
  "tika-vin05t:845_15": "eko kumbho hoti,",
  "tika-vin05t:845_16": "ghaṇṭiṃ paharitvā “ayaṃ mayhaṃ pāpuṇātī”tipi gahetuṃ vaṭṭati.",
  "tika-vin05t:845_17": "“Ayaṃ paṭhamabhāgo mayhaṃ pāpuṇāti,",
  "tika-vin05t:845_18": "ayaṃ dutiyabhāgo”ti evaṃ thokaṃ thokampi pāpetuṃ vaṭṭati.",
  "tika-vin05t:845_19": "Esa nayo navanītādīsupi.",
  "tika-vin05t:845_20": "Yasmiṃ pana vippasannatilatelādimhi lekhā na santiṭṭhati,",
  "tika-vin05t:845_21": "taṃ uddharitvā bhājetabbaṃ.",
  "tika-vin05t:845_22": "Siṅgiveramaricādibhesajjampi avasesapattathālakādisamaṇaparikkhāropi sabbo vuttānurūpeneva nayena suṭṭhu sallakkhetvā bhājetabboti.",
  "tika-vin05t:845_23": "Ayaṃ gilānapaccayabhājanīyakathā.",
  "tika-vin05t:846_0": "218.",
  "tika-vin05t:846_1": "Idāni senāsanaggāhe vinicchayo veditabbo –",
  "tika-vin05t:846_2": "ayaṃ senāsanaggāho nāma duvidho hoti utukāle ca vassāvāse ca.",
  "tika-vin05t:846_3": "Tattha utukāle tāva keci āgantukā bhikkhū purebhattaṃ āgacchanti,",
  "tika-vin05t:846_4": "keci pacchābhattaṃ paṭhamayāmaṃ majjhimayāmaṃ pacchimayāmaṃ vā.",
  "tika-vin05t:846_5": "Ye yadā āgacchanti,",
  "tika-vin05t:846_6": "tesaṃ tadāva bhikkhū uṭṭhāpetvā senāsanaṃ dātabbaṃ,",
  "tika-vin05t:846_7": "akālo nāma natthi.",
  "tika-vin05t:846_8": "Senāsanapaññāpakena pana paṇḍitena bhavitabbaṃ,",
  "tika-vin05t:846_9": "ekaṃ vā dve vā mañcaṭṭhānāni ṭhapetabbāni.",
  "tika-vin05t:846_10": "Sace vikāle eko vā dve vā therā āgacchanti,",
  "tika-vin05t:846_11": "te vattabbā “bhante,",
  "tika-vin05t:846_12": "ādito paṭṭhāya vuṭṭhāpiyamāne sabbepi bhikkhū ubbhaṇḍikā bhavissanti,",
  "tika-vin05t:846_13": "tumhe amhākaṃ vasanaṭṭhāne vasathā”ti.",
  "tika-vin05t:847_0": "Bahūsu pana āgatesu vuṭṭhāpetvā paṭipāṭiyā dātabbaṃ.",
  "tika-vin05t:847_1": "Sace ekekaṃ pariveṇaṃ pahoti,",
  "tika-vin05t:847_2": "ekekaṃ pariveṇaṃ dātabbaṃ.",
  "tika-vin05t:847_3": "Tattha aggisālādīghasālāmaṇḍalamāḷādayo sabbepi tasseva pāpuṇanti.",
  "tika-vin05t:847_4": "Evaṃ appahonte pāsādaggena dātabbaṃ,",
  "tika-vin05t:847_5": "pāsādesu appahontesu ovarakaggena dātabbaṃ,",
  "tika-vin05t:847_6": "ovarakesu appahontesu seyyaggena dātabbaṃ,",
  "tika-vin05t:847_7": "seyyaggesu appahontesu mañcaṭṭhānena dātabbaṃ,",
  "tika-vin05t:847_8": "mañcaṭṭhāne appahonte ekapīṭhakaṭṭhānavasena dātabbaṃ,",
  "tika-vin05t:847_9": "bhikkhuno pana ṭhitokāsamattaṃ na gāhetabbaṃ.",
  "tika-vin05t:847_10": "Etañhi senāsanaṃ nāma na hoti.",
  "tika-vin05t:847_11": "Pīṭhakaṭṭhāne pana appahonte ekaṃ mañcaṭṭhānaṃ vā ekaṃ pīṭhaṭṭhānaṃ vā “vārena vārena, bhante,",
  "tika-vin05t:847_12": "vissamathā”ti tiṇṇaṃ janānaṃ dātabbaṃ.",
  "tika-vin05t:847_13": "Na hi sakkā sītasamaye sabbarattiṃ ajjhokāseva vasituṃ.",
  "tika-vin05t:847_14": "Mahātherena paṭhamayāmaṃ vissamitvā nikkhamitvā dutiyattherassa vattabbaṃ “āvuso idha pavisāhī”ti.",
  "tika-vin05t:847_15": "Sace mahāthero niddāgaruko hoti,",
  "tika-vin05t:847_16": "kālaṃ na jānāti,",
  "tika-vin05t:847_17": "ukkāsitvā dvāraṃ ākoṭetvā “bhante kālo jāto,",
  "tika-vin05t:847_18": "sītaṃ anudahatī”ti vattabbaṃ.",
  "tika-vin05t:847_19": "Tena nikkhamitvā okāso dātabbo,",
  "tika-vin05t:847_20": "adātuṃ na labhati.",
  "tika-vin05t:847_21": "Dutiyattherenapi majjhimayāmaṃ vissamitvā purimanayeneva itarassa dātabbaṃ.",
  "tika-vin05t:847_22": "Niddāgaruko vuttanayeneva vuṭṭhāpetabbo.",
  "tika-vin05t:847_23": "Evaṃ ekarattiṃ ekamañcaṭṭhānaṃ tiṇṇaṃ dātabbaṃ.",
  "tika-vin05t:847_24": "Jambudīpe pana ekacce bhikkhū “senāsanaṃ nāma mañcaṭṭhānaṃ vā pīṭhaṭṭhānaṃ vā kiñcideva kassaci sappāyaṃ hoti,",
  "tika-vin05t:847_25": "kassaci asappāya”nti āgantukā hontu vā mā vā,",
  "tika-vin05t:847_26": "devasikaṃ senāsanaṃ gāhenti.",
  "tika-vin05t:847_27": "Ayaṃ utukāle senāsanaggāho nāma.",
  "tika-vin05t:848_0": "219.",
  "tika-vin05t:848_1": "Vassāvāse pana atthi āgantukavattaṃ,",
  "tika-vin05t:848_2": "atthi āvāsikavattaṃ.",
  "tika-vin05t:848_3": "Āgantukena tāva sakaṭṭhānaṃ muñcitvā aññattha gantvā vasitukāmena vassūpanāyikadivasameva tattha na gantabbaṃ.",
  "tika-vin05t:848_4": "Vasanaṭṭhānaṃ vā hi tatra sambādhaṃ bhaveyya,",
  "tika-vin05t:848_5": "bhikkhācāro vā na sampajjeyya,",
  "tika-vin05t:848_6": "tena na phāsukaṃ vihareyya,",
  "tika-vin05t:848_7": "tasmā “idāni māsamattena vassūpanāyikā bhavissatī”ti taṃ vihāraṃ pavisitabbaṃ.",
  "tika-vin05t:848_8": "Tattha māsamattaṃ vasanto sace uddesatthiko,",
  "tika-vin05t:848_9": "uddesasampattiṃ sallakkhetvā,",
  "tika-vin05t:848_10": "sace kammaṭṭhāniko,",
  "tika-vin05t:848_11": "kammaṭṭhānasappāyataṃ sallakkhetvā,",
  "tika-vin05t:848_12": "sace paccayatthiko,",
  "tika-vin05t:848_13": "paccayalābhaṃ sallakkhetvā antovasse sukhaṃ vasissati.",
  "tika-vin05t:848_14": "Sakaṭṭhānato ca tattha gacchantena na gocaragāmo ghaṭṭetabbo.",
  "tika-vin05t:848_15": "Na tattha manussā vattabbā “tumhe nissāya salākabhattādīni vā yāgukhajjakādīni vā vassāvāsikaṃ vā natthi,",
  "tika-vin05t:848_16": "ayaṃ cetiyassa parikkhāro,",
  "tika-vin05t:848_17": "ayaṃ uposathāgārassa,",
  "tika-vin05t:848_18": "idaṃ tāḷañceva sūci ca,",
  "tika-vin05t:848_19": "sampaṭicchatha tumhākaṃ vihāra”nti.",
  "tika-vin05t:848_20": "Senāsanaṃ pana jaggitvā dārubhaṇḍamattikābhaṇḍāni paṭisāmetvā gamikavattaṃ pūretvā gantabbaṃ.",
  "tika-vin05t:849_0": "Evaṃ gacchantenapi daharehi pattacīvarabhaṇḍikāyo ukkhipāpetvā telanāḷikattaradaṇḍādīni gāhetvā chattaṃ",
  "tika-vin05t:849_1": "paggayha attānaṃ dassentena gāmadvāreneva na gantabbaṃ,",
  "tika-vin05t:849_2": "paṭicchannena aṭavimaggena gantabbaṃ.",
  "tika-vin05t:849_3": "Aṭavimagge asati gumbādīni maddantena na gantabbaṃ,",
  "tika-vin05t:849_4": "gamikavattaṃ pana pūretvā vitakkaṃ chinditvā suddhacittena gamanavatteneva gantabbaṃ.",
  "tika-vin05t:849_5": "Sace pana gāmadvārena maggo hoti,",
  "tika-vin05t:849_6": "gacchantañca naṃ saparivāraṃ disvā manussā “amhākaṃ thero viyā”ti upadhāvitvā “kuhiṃ, bhante,",
  "tika-vin05t:849_7": "sabbaparikkhāre gahetvā gacchathā”ti vadanti,",
  "tika-vin05t:849_8": "tesu ce eko evaṃ vadati “vassūpanāyikakālo nāmāyaṃ,",
  "tika-vin05t:849_9": "yattha antovassenibaddhabhikkhācāro bhaṇḍapaṭicchādanañca labbhati,",
  "tika-vin05t:849_10": "tattha bhikkhū gacchantī”ti,",
  "tika-vin05t:849_11": "tassa ce sutvā te manussā “bhante,",
  "tika-vin05t:849_12": "imasmimpi gāme jano bhuñjati ceva nivāseti ca,",
  "tika-vin05t:849_13": "mā aññattha gacchathā”ti vatvā mittāmacce pakkositvā sabbe sammantayitvā vihāre nibaddhavattañca salākabhattādīni ca vassāvāsikañca ṭhapetvā “idheva, bhante,",
  "tika-vin05t:849_14": "vasathā”ti yācanti,",
  "tika-vin05t:849_15": "sabbesaṃ sādituṃ vaṭṭati.",
  "tika-vin05t:849_16": "Sabbañcetaṃ kappiyañceva anavajjañca.",
  "tika-vin05t:849_17": "Kurundiyaṃ pana “kuhiṃ gacchathāti vutte ‘asukaṭṭhāna’nti vatvā ‘kasmā tattha gacchathā’ti vutte ‘kāraṇaṃ ācikkhitabba”’nti vuttaṃ.",
  "tika-vin05t:849_18": "Ubhayampi panetaṃ suddhacittattāva anavajjaṃ.",
  "tika-vin05t:849_19": "Idaṃ āgantukavattaṃ nāma.",
  "tika-vin05t:850_0": "Idaṃ pana āvāsikavattaṃ.",
  "tika-vin05t:850_1": "Paṭikacceva hi āvāsikehi vihāro jaggitabbo,",
  "tika-vin05t:850_2": "khaṇḍaphullapaṭisaṅkharaṇaparibhaṇḍāni kātabbāni,",
  "tika-vin05t:850_3": "rattiṭṭhānadivāṭṭhānavaccakuṭipassāvaṭṭhānāni padhānagharavihāramaggoti imāni sabbāni paṭijaggitabbāni.",
  "tika-vin05t:850_4": "Cetiye sudhākammaṃ muṇḍavedikāya telamakkhanaṃ mañcapīṭhajaggananti idampi sabbaṃ kātabbaṃ “vassaṃ vasitukāmā",
  "tika-vin05t:850_5": "āgantvā uddesaparipucchākammaṭṭhānānuyogādīni karontā sukhaṃ vasissantī”ti.",
  "tika-vin05t:850_6": "Kataparikammehi āsāḷhījuṇhapañcamito paṭṭhāya vassāvāsikaṃ pucchitabbaṃ.",
  "tika-vin05t:850_7": "Kattha pucchitabbaṃ?",
  "tika-vin05t:850_8": "Yato pakatiyā labbhati.",
  "tika-vin05t:850_9": "Yehi pana na dinnapubbaṃ,",
  "tika-vin05t:850_10": "te pucchituṃ na vaṭṭati.",
  "tika-vin05t:850_11": "Kasmā pucchitabbaṃ?",
  "tika-vin05t:850_12": "Kadāci hi manussā denti,",
  "tika-vin05t:850_13": "kadāci dubbhikkhādīhi upaddutā na denti,",
  "tika-vin05t:850_14": "tattha ye na dassanti,",
  "tika-vin05t:850_15": "te apucchitvā vassāvāsike gāhite gāhitabhikkhūnaṃ lābhantarāyo hoti,",
  "tika-vin05t:850_16": "tasmā pucchitvāva gāhetabbaṃ.",
  "tika-vin05t:851_0": "Pucchantena “tumhākaṃ vassāvāsikaṃ gāhaṇakālo upakaṭṭho”ti vattabbaṃ.",
  "tika-vin05t:851_1": "Sace vadanti “bhante,",
  "tika-vin05t:851_2": "imaṃ saṃvaccharaṃ chātakādīhi upaddutamha,",
  "tika-vin05t:851_3": "na sakkoma dātu”nti vā “yaṃ pubbe dema,",
  "tika-vin05t:851_4": "tato ūnataraṃ dassāmā”ti vā “idāni kappāso sulabho,",
  "tika-vin05t:851_5": "yaṃ pubbe dema,",
  "tika-vin05t:851_6": "tato bahutaraṃ dassāmā”ti vā,",
  "tika-vin05t:851_7": "taṃ sallakkhetvā tadanurūpena nayena tesaṃ senāsane bhikkhūnaṃ vassāvāsikaṃ gāhetabbaṃ.",
  "tika-vin05t:851_8": "Sace manussā vadanti “yassa amhākaṃ vassāvāsikaṃ pāpuṇāti,",
  "tika-vin05t:851_9": "so temāsaṃ pānīyaṃ upaṭṭhāpetu,",
  "tika-vin05t:851_10": "vihāramaggaṃ jaggatu,",
  "tika-vin05t:851_11": "cetiyaṅgaṇabodhiyaṅgaṇāni jaggatu,",
  "tika-vin05t:851_12": "bodhirukkhe udakaṃ āsiñcatū”ti,",
  "tika-vin05t:851_13": "yassa taṃ pāpuṇāti,",
  "tika-vin05t:851_14": "tassa ācikkhitabbaṃ.",
  "tika-vin05t:851_15": "Yo pana gāmo paṭikkamma yojanadviyojanantare hoti,",
  "tika-vin05t:851_16": "tatra ce kulāni upanikkhepaṃ ṭhapetvā pahāre vassāvāsikaṃ dentiyeva,",
  "tika-vin05t:851_17": "tāni kulāni āpucchitvāpi tesaṃ senāsane vattaṃ katvā vasantassa vassāvāsitaṃ gāhetabbaṃ.",
  "tika-vin05t:851_18": "Sace pana tesaṃ senāsane paṃsukūliko vasati,",
  "tika-vin05t:851_19": "āgatañca taṃ disvā “tumhākaṃ vassāvāsikaṃ demā”ti vadanti,",
  "tika-vin05t:851_20": "tena saṅghassa ācikkhitabbaṃ.",
  "tika-vin05t:851_21": "Sace tāni kulāni saṅghassa dātuṃ na icchanti,",
  "tika-vin05t:851_22": "“tumhākaṃyeva demā”ti vadanti,",
  "tika-vin05t:851_23": "sabhāgo bhikkhu “vattaṃ katvā gaṇhāhī”ti vattabbo.",
  "tika-vin05t:851_24": "Paṃsukūlikassa panetaṃ na vaṭṭati.",
  "tika-vin05t:851_25": "Iti saddhādeyyadāyakamanussā pucchitabbā.",
  "tika-vin05t:852_0": "Tatruppāde pana kappiyakārakā pucchitabbā.",
  "tika-vin05t:852_1": "Kathaṃ pucchitabbā? Kiṃ, āvuso,",
  "tika-vin05t:852_2": "saṅghassa bhaṇḍapaṭicchādanaṃ bhavissatīti?",
  "tika-vin05t:852_3": "Sace vadanti “bhavissati, bhante,",
  "tika-vin05t:852_4": "ekekassa navahatthasāṭakaṃ dassāma,",
  "tika-vin05t:852_5": "vassāvāsikaṃ gāhethā”ti,",
  "tika-vin05t:852_6": "gāhetabbaṃ.",
  "tika-vin05t:852_7": "Sacepi vadanti “sāṭakā natthi,",
  "tika-vin05t:852_8": "vatthu pana atthi, gāhetha,",
  "tika-vin05t:852_9": "bhante”ti,",
  "tika-vin05t:852_10": "vatthumhi santepi gāhetuṃ vaṭṭatiyeva.",
  "tika-vin05t:852_11": "Kappiyakārakānañhi hatthe “kappiyabhaṇḍaṃ paribhuñjathā”ti dinnavatthuto yaṃ yaṃ kappiyaṃ,",
  "tika-vin05t:852_12": "sabbaṃ paribhuñjituṃ anuññātaṃ.",
  "tika-vin05t:852_13": "Yaṃ panettha piṇḍapātatthāya gilānapaccayatthāya ca uddissa dinnaṃ,",
  "tika-vin05t:852_14": "taṃ cīvare upanāmentehi saṅghasuṭṭhutāya apaloketvā upanāmetabbaṃ,",
  "tika-vin05t:852_15": "senāsanatthāya pana uddissa dinnaṃ garubhaṇḍaṃ hoti.",
  "tika-vin05t:852_16": "Cīvaravaseneva pana catupaccayavasena vā dinnaṃ cīvare upanāmentānaṃ apalokanakammakiccaṃ natthi.",
  "tika-vin05t:852_17": "Apalokanakammaṃ karontehi ca puggalavaseneva kātabbaṃ,",
  "tika-vin05t:852_18": "saṅghavasena na kātabbaṃ.",
  "tika-vin05t:852_19": "Jātarūparajatavasenapi āmakadhaññavasena vā apalokanakammaṃ na vaṭṭati,",
  "tika-vin05t:852_20": "kappiyabhaṇḍavasena cīvarataṇḍulādivaseneva ca vaṭṭati.",
  "tika-vin05t:852_21": "Taṃ pana evaṃ kattabbaṃ “idāni subhikkhaṃ sulabhapiṇḍaṃ,",
  "tika-vin05t:852_22": "bhikkhū cīvarena kilamanti,",
  "tika-vin05t:852_23": "ettakaṃ nāma taṇḍulabhāgaṃ bhikkhūnaṃ cīvaraṃ kātuṃ ruccatī”ti,",
  "tika-vin05t:852_24": "“gilānapaccayo sulabho,",
  "tika-vin05t:852_25": "gilāno vā natthi,",
  "tika-vin05t:852_26": "ettakaṃ nāma taṇḍulabhāgaṃ bhikkhūnaṃ cīvaraṃ kātuṃ ruccatī”ti.",
  "tika-vin05t:853_0": "Evaṃ cīvarapaccayaṃ sallakkhetvā senāsanassa kāle ghosite sannipatite saṅghe senāsanaggāhako sammannitabbo.",
  "tika-vin05t:853_1": "Sammannantena ca dve sammannitabbāti vuttaṃ.",
  "tika-vin05t:853_2": "Evañhi navako vuḍḍhassa,",
  "tika-vin05t:853_3": "vuḍḍho ca navakassa gāhessatīti.",
  "tika-vin05t:853_4": "Mahante pana mahāvihārasadise vihāre tayo cattāro janā sammannitabbā.",
  "tika-vin05t:853_5": "Kurundiyaṃ pana “aṭṭhapi soḷasapi jane sammannituṃ vaṭṭatī”ti vuttaṃ.",
  "tika-vin05t:853_6": "Tesaṃ sammuti kammavācāyapi apalokanenapi vaṭṭatiyeva.",
  "tika-vin05t:853_7": "Tehi sammatehi bhikkhūhi senāsanaṃ sallakkhetabbaṃ.",
  "tika-vin05t:853_8": "Cetiyagharaṃ bodhigharaṃ āsanagharaṃ sammuñjaniaṭṭo dāruaṭṭo vaccakuṭi iṭṭhakasālā vaḍḍhakisālā dvārakoṭṭhako",
  "tika-vin05t:853_9": "pānīyamāḷo maggo pokkharaṇīti etāni hi asenāsanāni,",
  "tika-vin05t:853_10": "vihāro aḍḍhayogo pāsādo hammiyaṃ guhā maṇḍapo rukkhamūlaṃ veḷugumboti imāni senāsanāni,",
  "tika-vin05t:853_11": "tāni gāhetabbāni.",
  "tika-vin05t:854_0": "220.",
  "tika-vin05t:854_1": "Gāhentena ca “anujānāmi,",
  "tika-vin05t:854_2": "bhikkhave,",
  "tika-vin05t:854_3": "paṭhamaṃ bhikkhū gaṇetuṃ,",
  "tika-vin05t:854_4": "bhikkhū gaṇetvā seyyā gaṇetuṃ,",
  "tika-vin05t:854_5": "seyyā gaṇetvā seyyaggena gāhetu”nti ādivacanato paṭhamaṃ vihāre bhikkhū gaṇetvā mañcaṭṭhānāni gaṇetabbāni,",
  "tika-vin05t:854_6": "tato ekekaṃ mañcaṭṭhānaṃ ekekassa bhikkhuno gāhetabbaṃ.",
  "tika-vin05t:854_7": "Sace mañcaṭṭhānāni atirekāni honti,",
  "tika-vin05t:854_8": "vihāraggena gāhetabbaṃ.",
  "tika-vin05t:854_9": "Sace vihārāpi atirekā honti,",
  "tika-vin05t:854_10": "pariveṇaggena gāhetabbaṃ.",
  "tika-vin05t:854_11": "Pariveṇesupi atirekesu puna aparopi bhāgo dātabbo.",
  "tika-vin05t:854_12": "Atimandesu hi bhikkhūsu ekekassa bhikkhuno dve tīṇi pariveṇāni dātabbāni.",
  "tika-vin05t:854_13": "Gahite pana dutiyabhāge añño bhikkhu āgacchati,",
  "tika-vin05t:854_14": "na attano aruciyā so bhāgo tassa dātabbo.",
  "tika-vin05t:854_15": "Sace pana yena gahito,",
  "tika-vin05t:854_16": "so attano ruciyā taṃ dutiyabhāgaṃ vā paṭhamabhāgaṃ vā deti, vaṭṭati.",
  "tika-vin05t:855_0": "“Na,",
  "tika-vin05t:855_1": "bhikkhave,",
  "tika-vin05t:855_2": "nissīme ṭhitassa senāsanaṃ gāhetabbaṃ,",
  "tika-vin05t:855_3": "yo gāheyya,",
  "tika-vin05t:855_4": "āpatti dukkaṭassā”ti vacanato upacārasīdhato bahi ṭhitassa na gāhetabbaṃ,",
  "tika-vin05t:855_5": "antoupacārasīmāya pana dūre ṭhitassapi labbhatiyeva.",
  "tika-vin05t:856_0": "“Anujānāmi,",
  "tika-vin05t:856_1": "bhikkhave,",
  "tika-vin05t:856_2": "gilānassa patirūpaṃ seyyaṃ dātu”nti vacanato yo kāsasāsabhagandarātisārādīhi gilāno hoti,",
  "tika-vin05t:856_3": "kheḷamallakavaccakapālādīni ṭhapetabbāni honti,",
  "tika-vin05t:856_4": "kuṭṭhī vā hoti,",
  "tika-vin05t:856_5": "senāsanaṃ dūseti,",
  "tika-vin05t:856_6": "evarūpassa heṭṭhāpāsādapaṇṇasālādīsu aññataraṃ ekamantaṃ senāsanaṃ dātabbaṃ.",
  "tika-vin05t:856_7": "Yasmiṃ vasante senāsanaṃ na dussati,",
  "tika-vin05t:856_8": "tassa varaseyyāpi dātabbāva.",
  "tika-vin05t:856_9": "Yopi sinehapānavirecananatthukammādīsu yaṃ kiñci bhesajjaṃ karoti,",
  "tika-vin05t:856_10": "sabbo so gilānoyeva.",
  "tika-vin05t:856_11": "Tassapi sallakkhetvā patirūpaṃ senāsanaṃ dātabbaṃ.",
  "tika-vin05t:857_0": "“Na,",
  "tika-vin05t:857_1": "bhikkhave,",
  "tika-vin05t:857_2": "ekena dve paṭibāhetabbā,",
  "tika-vin05t:857_3": "yo paṭibāheyya,",
  "tika-vin05t:857_4": "āpatti dukkaṭassā”ti vacanato ekena dve senāsanāni na gahetabbāni.",
  "tika-vin05t:857_5": "Sacepi gaṇheyya,",
  "tika-vin05t:857_6": "pacchimena gahaṇena purimaggahaṇaṃ paṭippassambhati.",
  "tika-vin05t:857_7": "Gahaṇena hi gahaṇaṃ paṭippassambhati,",
  "tika-vin05t:857_8": "gahaṇena ālayo paṭippassambhati,",
  "tika-vin05t:857_9": "ālayena gahaṇaṃ paṭippassambhati,",
  "tika-vin05t:857_10": "ālayena ālayo paṭippassambhati. Kathaṃ?",
  "tika-vin05t:857_11": "Idhekacco vassūpanāyikadivase ekasmiṃ vihāre senāsanaṃ gahetvā sāmantavihāraṃ gantvā tatrāpi gaṇhāti,",
  "tika-vin05t:857_12": "tassa iminā gahaṇena purimaggahaṇaṃ paṭippassambhati.",
  "tika-vin05t:857_13": "Aparo “idha vasissāmī”ti ālayamattaṃ katvā sāmantavihāraṃ gantvā tattha senāsanaṃ gaṇhāti,",
  "tika-vin05t:857_14": "tassa iminā gahaṇeneva purimo ālayo paṭippassambhati.",
  "tika-vin05t:857_15": "Eko “idha vasissāmī”ti senāsanaṃ vā gahetvā ālayaṃ vā katvā sāmantavihāraṃ gantvā “idheva dāni vasissāmī”ti ālayaṃ karoti,",
  "tika-vin05t:857_16": "iccassa ālayena vā gahaṇaṃ,",
  "tika-vin05t:857_17": "ālayena vā ālayo paṭippassambhati,",
  "tika-vin05t:857_18": "sabbattha pacchime gahaṇe vā ālaye vā tiṭṭhati.",
  "tika-vin05t:857_19": "Yo pana ekasmiṃ vihāre senāsanaṃ gahetvā “aññasmiṃ vihāre vasissāmī”ti gacchati,",
  "tika-vin05t:857_20": "tassa upacārasīmātikkame senāsanaggāho paṭippassambhati.",
  "tika-vin05t:857_21": "Yadi pana “tattha phāsu bhavissati,",
  "tika-vin05t:857_22": "vasissāmi, no ce,",
  "tika-vin05t:857_23": "āgamissāmī”ti gantvā aphāsukabhāvaṃ ñatvā pacchā vā gacchati, vaṭṭati.",
  "tika-vin05t:858_0": "Senāsanaggāhakena ca senāsanaṃ gāhetvā vassāvāsikaṃ gāhetabbaṃ.",
  "tika-vin05t:858_1": "Gāhentena sace saṅghiko ca saddhādeyyo cāti dve cīvarapaccayā honti,",
  "tika-vin05t:858_2": "tesu yaṃ bhikkhū paṭhamaṃ gahituṃ icchanti,",
  "tika-vin05t:858_3": "taṃ gahetvā tassa ṭhitikato paṭṭhāya itaro gāhetabbo.",
  "tika-vin05t:858_4": "“Sace bhikkhūnaṃ appatāya pariveṇaggena senāsane gāhiyamāne ekaṃ pariveṇaṃ mahālābhaṃ hoti,",
  "tika-vin05t:858_5": "dasa vā dvādasa vā cīvarāni labhanti,",
  "tika-vin05t:858_6": "taṃ vijaṭetvā aññesu alābhakesu āvāsesu pakkhipitvā aññesampi bhikkhūnaṃ gāhetabba”nti mahāsumatthero āha.",
  "tika-vin05t:858_7": "Mahāpadumatthero panāha “na evaṃ kātabbaṃ.",
  "tika-vin05t:858_8": "Manussā hi attano āvāsapaṭijagganatthāya paccayaṃ denti,",
  "tika-vin05t:858_9": "tasmā aññehi bhikkhūhi tattha pavisitabba”nti.",
  "tika-vin05t:859_0": "221.",
  "tika-vin05t:859_1": "Sace panettha mahāthero paṭikkosati “mā, āvuso,",
  "tika-vin05t:859_2": "evaṃ gāhetha,",
  "tika-vin05t:859_3": "bhagavato anusiṭṭhiṃ karotha.",
  "tika-vin05t:859_4": "Vuttañhetaṃ bhagavatā “anujānāmi,",
  "tika-vin05t:859_5": "bhikkhave,",
  "tika-vin05t:859_6": "pariveṇaggena gāhetu”nti.",
  "tika-vin05t:859_7": "Tassa paṭikkosanāya aṭṭhatvā “bhante,",
  "tika-vin05t:859_8": "bhikkhū bahū,",
  "tika-vin05t:859_9": "paccayo mando,",
  "tika-vin05t:859_10": "saṅgahaṃ kātuṃ vaṭṭatī”ti saññāpetvā gāhetabbameva.",
  "tika-vin05t:859_11": "Gāhentena ca sammatena bhikkhunā mahātherassa santikaṃ gantvā evaṃ vattabbaṃ “bhante,",
  "tika-vin05t:859_12": "tumhākaṃ senāsanaṃ pāpuṇāti,",
  "tika-vin05t:859_13": "paccayaṃ dhārethā”ti.",
  "tika-vin05t:859_14": "Asukakulassa paccayo asukasenāsanañca mayhaṃ pāpuṇāti, āvusoti.",
  "tika-vin05t:859_15": "Pāpuṇāti bhante,",
  "tika-vin05t:859_16": "gaṇhatha nanti. Gaṇhāmi, āvusoti.",
  "tika-vin05t:859_17": "Gahitaṃ hoti.",
  "tika-vin05t:859_18": "“Sace pana ‘gahitaṃ vo,",
  "tika-vin05t:859_19": "bhante’ti vutte ‘gahitaṃ me’ti vā,",
  "tika-vin05t:859_20": "‘gaṇhissatha,",
  "tika-vin05t:859_21": "bhante’ti vutte ‘gaṇhissāmī’ti vā vadati,",
  "tika-vin05t:859_22": "aggahitaṃ hotī”ti mahāsumatthero āha.",
  "tika-vin05t:859_23": "Mahāpadumatthero panāha “atītānāgatavacanaṃ vā hotu vattamānavacanaṃ vā,",
  "tika-vin05t:859_24": "satuppādamattaṃ ālayakaraṇamattameva cettha pamāṇaṃ,",
  "tika-vin05t:859_25": "tasmā gahitameva hotī”ti.",
  "tika-vin05t:860_0": "Yopi paṃsukūliko bhikkhu senāsanaṃ gahetvā paccayaṃ vissajjeti,",
  "tika-vin05t:860_1": "ayampi na aññasmiṃ āvāse pakkhipitabbo,",
  "tika-vin05t:860_2": "tasmiṃyeva pariveṇe aggisālāya vā dīghasālāya vā rukkhamūle vā aññassa gāhetuṃ vaṭṭati.",
  "tika-vin05t:860_3": "Paṃsukūliko “vasāmī”ti senāsanaṃ jaggissati,",
  "tika-vin05t:860_4": "itaro “paccayaṃ gaṇhāmī”ti evaṃ dvīhi kāraṇehi senāsanaṃ sujaggitataraṃ bhavissati.",
  "tika-vin05t:860_5": "Mahāpaccariyaṃ pana vuttaṃ “paṃsukūlike vāsatthāya senāsanaṃ gaṇhante senāsanaggāhakena vattabbaṃ,",
  "tika-vin05t:860_6": "‘bhante idha paccayo atthi,",
  "tika-vin05t:860_7": "so kiṃ kātabbo’ti.",
  "tika-vin05t:860_8": "Tena ‘heṭṭhā aññaṃ gāhāpehī’ti vattabbo.",
  "tika-vin05t:860_9": "Sace pana kiñci avatvāva vasati,",
  "tika-vin05t:860_10": "vuṭṭhavassassa ca pādamūle ṭhapetvā sāṭakaṃ denti, vaṭṭati.",
  "tika-vin05t:860_11": "Atha ‘vassāvāsikaṃ demā’ti vadanti,",
  "tika-vin05t:860_12": "tasmiṃ senāsane vassaṃvuṭṭhabhikkhūnaṃ pāpuṇātī”ti.",
  "tika-vin05t:860_13": "Yesaṃ pana senāsanaṃ natthi,",
  "tika-vin05t:860_14": "kevalaṃ paccayameva denti,",
  "tika-vin05t:860_15": "tesaṃ paccayaṃ avassāvāsikasenāsane gāhetuṃ vaṭṭati.",
  "tika-vin05t:860_16": "Manussā thūpaṃ katvā vassāvāsikaṃ gāhāpenti.",
  "tika-vin05t:860_17": "Thūpo nāma asenāsanaṃ,",
  "tika-vin05t:860_18": "tassa samīpe rukkhe vā maṇḍape vā upanibandhitvā gāhetabbaṃ.",
  "tika-vin05t:860_19": "Tena bhikkhunā cetiyaṃ jaggitabbaṃ.",
  "tika-vin05t:860_20": "Bodhirukkhabodhigharaāsanagharasammuñjaniaṭṭadāruaṭṭavaccakuṭidvārakoṭṭhakapānīyakuṭipānīyamāḷakadantakaṭṭhamāḷakesupi eseva nayo.",
  "tika-vin05t:860_21": "Bhojanasālā pana senāsanameva,",
  "tika-vin05t:860_22": "tasmā taṃ ekassa vā bahūnaṃ vā paricchinditvā gāhetuṃ vaṭṭatīti sabbamidaṃ vitthārena mahāpaccariyaṃ vuttaṃ.",
  "tika-vin05t:861_0": "Senāsanaggāhakena pana pāṭipadaaruṇato paṭṭhāya yāva puna aruṇaṃ na bhijjati,",
  "tika-vin05t:861_1": "tāva gāhetabbaṃ.",
  "tika-vin05t:861_2": "Idañhi senāsanaggāhassa khettaṃ.",
  "tika-vin05t:861_3": "Sace pātova gābhite senāsane añño vitakkacāriko bhikkhu āgantvā senāsanaṃ yācati, “gahitaṃ, bhante,",
  "tika-vin05t:861_4": "senāsanaṃ,",
  "tika-vin05t:861_5": "vassūpagato saṅgho,",
  "tika-vin05t:861_6": "ramaṇīyo vihāro,",
  "tika-vin05t:861_7": "rukkhamūlādīsu yattha icchatha,",
  "tika-vin05t:861_8": "tattha vasathā”ti vattabbo.",
  "tika-vin05t:861_9": "Pacchimavassūpanāyikadivase pana sace kālaṃ ghosetvā sannipatite saṅghe koci dasahatthaṃ vatthaṃ āharitvā vassāvāsikaṃ deti,",
  "tika-vin05t:861_10": "āgantuko ce bhikkhu saṅghatthero hoti,",
  "tika-vin05t:861_11": "tassa dātabbaṃ.",
  "tika-vin05t:861_12": "Navako ce hoti,",
  "tika-vin05t:861_13": "sammatena bhikkhunā saṅghatthero vattabbo “sace, bhante, icchatha,",
  "tika-vin05t:861_14": "paṭhamabhāgaṃ muñcitvā idaṃ vatthaṃ gaṇhathā”ti,",
  "tika-vin05t:861_15": "amuñcantassa na dātabbaṃ.",
  "tika-vin05t:861_16": "Sace pana pubbe gāhitaṃ muñcitvā gaṇhāti, dātabbaṃ.",
  "tika-vin05t:861_17": "Eteneva upāyena dutiyattherato paṭṭhāya parivattetvā pattaṭṭhāneva āgantukassa dātabbaṃ.",
  "tika-vin05t:861_18": "Sace pana paṭhamavassūpagatā dve tīṇi cattāri pañca vā vatthāni alatthuṃ,",
  "tika-vin05t:861_19": "laddhaṃ laddhaṃ eteneva upāyena vissajjāpetvā yāva āgantukassa samakaṃ hoti,",
  "tika-vin05t:861_20": "tāva dātabbaṃ.",
  "tika-vin05t:861_21": "Tena samake laddhe avasiṭṭho anubhāgo therāsane dātabbo.",
  "tika-vin05t:861_22": "Paccuppanne lābhe sati ṭhitikāya gāhetuṃ katikaṃ kātuṃ vaṭṭati.",
  "tika-vin05t:862_0": "Sace dubbhikkhaṃ hoti,",
  "tika-vin05t:862_1": "dvīsupi vassūpanāyikāsu vassūpagatā bhikkhū bhikkhāya kilamantā “āvuso,",
  "tika-vin05t:862_2": "idha vasantā sabbeva kilamāma,",
  "tika-vin05t:862_3": "sādhu vata dve bhāgā homa,",
  "tika-vin05t:862_4": "yesaṃ ñātipavāritaṭṭhānāni atthi,",
  "tika-vin05t:862_5": "te tattha vasitvā pavāraṇāya āgantvā attano pattaṃ vassāvāsikaṃ gaṇhantū”ti vadanti,",
  "tika-vin05t:862_6": "tesu ye tattha vasitvā pavāraṇāya āgacchanti,",
  "tika-vin05t:862_7": "tesaṃ apaloketvā vassāvāsikaṃ dātabbaṃ.",
  "tika-vin05t:862_8": "Sādiyantāpi hi teneva vassāvāsikassa sāmino,",
  "tika-vin05t:862_9": "khīyantāpi ca āvāsikā neva adātuṃ labhanti.",
  "tika-vin05t:862_10": "Kurundiyaṃ pana vuttaṃ “katikavattaṃ kātabbaṃ ‘sabbesaṃ no idha yāgubhattaṃ nappahoti,",
  "tika-vin05t:862_11": "sabhāgaṭṭhāne vasitvā āgacchatha,",
  "tika-vin05t:862_12": "tumhākaṃ pattaṃ vassāvāsikaṃ labhissathā’ti.",
  "tika-vin05t:862_13": "Tañce eko paṭibāhati,",
  "tika-vin05t:862_14": "supaṭibāhitaṃ.",
  "tika-vin05t:862_15": "No ce paṭibāhati,",
  "tika-vin05t:862_16": "katikā sukatā.",
  "tika-vin05t:862_17": "Pacchā tesaṃ tattha vasitvā āgatānaṃ apaloketvā dātabbaṃ,",
  "tika-vin05t:862_18": "apalokanakāle paṭibāhituṃ na labbhatī”ti.",
  "tika-vin05t:862_19": "Punapi vuttaṃ “sace vassūpagatesu ekaccānaṃ vassāvāsike apāpuṇante bhikkhū katikaṃ karonti ‘chinnavassānaṃ",
  "tika-vin05t:862_20": "vassāvāsikañca idāni uppajjanakavassāvāsikañca imesaṃ dātuṃ ruccatī’ti,",
  "tika-vin05t:862_21": "evaṃ katikāya katāya gāhitasadisameva hoti,",
  "tika-vin05t:862_22": "uppannuppannaṃ tesameva dātabba”nti.",
  "tika-vin05t:862_23": "Temāsaṃ pānīyaṃ upaṭṭhāpetvā vihāramaggacetiyaṅgaṇabodhiyaṅgaṇāni jaggitvā bodhirukkhe udakaṃ siñcitvā",
  "tika-vin05t:862_24": "pakkantopi vibbhantopi vassāvāsikaṃ labhatiyeva.",
  "tika-vin05t:862_25": "Bhatiniviṭṭhañhi tena kataṃ,",
  "tika-vin05t:862_26": "saṅghikaṃ pana apalokanakammaṃ katvā gāhitaṃ antovasse vibbhantopi labhateva,",
  "tika-vin05t:862_27": "paccayavasena gāhitaṃ pana na labhatīti vadanti.",
  "tika-vin05t:863_0": "Sace vuṭṭhavasso disaṃgamiko bhikkhu āvāsikassa hatthato kiñcideva kappiyabhaṇḍaṃ gahetvā “asukakule mayhaṃ vassāvāsikaṃ pattaṃ,",
  "tika-vin05t:863_1": "taṃ gaṇhathā”ti vatvā gataṭṭhāne vibbhamati,",
  "tika-vin05t:863_2": "vassāvāsikaṃ saṅghikaṃ hoti.",
  "tika-vin05t:863_3": "Sace pana manusse sammukhā sampaṭicchāpetvā gacchati, labhati.",
  "tika-vin05t:863_4": "“Idaṃ vassāvāsikaṃ amhākaṃ senāsane vutthabhikkhuno demā”ti vutte yassa gāhitaṃ,",
  "tika-vin05t:863_5": "tasseva hoti.",
  "tika-vin05t:863_6": "Sace pana senāsanasāmikassa piyakamyatāya puttadhītādayo bahūni vatthāni āharitvā “amhākaṃ senāsane demā”ti denti,",
  "tika-vin05t:863_7": "tattha vassūpagatassa ekameva vatthaṃ dātabbaṃ,",
  "tika-vin05t:863_8": "sesāni saṅghikāni honti.",
  "tika-vin05t:863_9": "Vassāvāsikaṭhitikāya gāhetabbāni,",
  "tika-vin05t:863_10": "ṭhitikāya asati therāsanato paṭṭhāya gāhetabbāni.",
  "tika-vin05t:863_11": "Senāsane vassūpagataṃ bhikkhuṃ nissāya uppannena cittappasādena bahūni vatthāni āharitvā “senāsanassa demā”ti dinnesupi eseva nayo.",
  "tika-vin05t:863_12": "Sace pana pādamūle ṭhapetvā “etassa bhikkhuno demā”ti vadanti,",
  "tika-vin05t:863_13": "tasseva honti.",
  "tika-vin05t:864_0": "Ekassa gehe dve vassāvāsikāni,",
  "tika-vin05t:864_1": "paṭhamabhāgo sāmaṇerassa gāhito hoti,",
  "tika-vin05t:864_2": "dutiyo therāsane.",
  "tika-vin05t:864_3": "So ekaṃ dasahatthaṃ,",
  "tika-vin05t:864_4": "ekaṃ aṭṭhahatthaṃ sāṭakaṃ peseti “vassāvāsikaṃ pattabhikkhūnaṃ dethā”ti,",
  "tika-vin05t:864_5": "vicinitvā varabhāgaṃ sāmaṇerassa datvā anubhāgo therāsane dātabbo.",
  "tika-vin05t:864_6": "Sace pana ubhopi gharaṃ netvā bhojetvā sayameva pādamūle ṭhapeti,",
  "tika-vin05t:864_7": "yaṃ yassa dinnaṃ,",
  "tika-vin05t:864_8": "tadeva tassa hoti.",
  "tika-vin05t:864_9": "Ito paraṃ mahāpaccariyaṃ āgatanayo hoti –",
  "tika-vin05t:864_10": "ekassa ghare daharasāmaṇerassa vassāvāsikaṃ pāpuṇāti,",
  "tika-vin05t:864_11": "so ce pucchati “amhākaṃ vassāvāsikaṃ kassa patta”nti,",
  "tika-vin05t:864_12": "“sāmaṇerassā”ti avatvā “dānakāle jānissasī”ti vatvā dānadivase ekaṃ mahātheraṃ pesetvā nīharāpetabbaṃ.",
  "tika-vin05t:864_13": "Sace yassa vassāvāsikaṃ pattaṃ,",
  "tika-vin05t:864_14": "so vibbhamati vā kālaṃ vā karoti,",
  "tika-vin05t:864_15": "manussā ce pucchanti “kassa amhākaṃ vassāvāsikaṃ patta”nti,",
  "tika-vin05t:864_16": "tesaṃ yathābhūtaṃ ācikkhitabbaṃ.",
  "tika-vin05t:864_17": "Sace te vadanti “tumhākaṃ demā”ti,",
  "tika-vin05t:864_18": "tassa bhikkhuno pāpuṇāti.",
  "tika-vin05t:864_19": "Atha saṅghassa vā gaṇassa vā denti,",
  "tika-vin05t:864_20": "saṅghassa vā gaṇassa vā pāpuṇāti.",
  "tika-vin05t:864_21": "Sace vassūpagatā suddhapaṃsukūlikāyeva honti,",
  "tika-vin05t:864_22": "ānetvā dinnaṃ vassāvāsikaṃ senāsanaparikkhāraṃ vā katvā ṭhapetabbaṃ,",
  "tika-vin05t:864_23": "bimbohanādīni vā kātabbānīti.",
  "tika-vin05t:865_0": "Ayaṃ tāva antovasse vassūpanāyikadivasavasena",
  "tika-vin05t:866_0": "Senāsanaggāhakathā.",
  "tika-vin05t:867_0": "222.",
  "tika-vin05t:867_1": "Ayamaparopi utukāle antarāmuttako nāma senāsanaggāho veditabbo.",
  "tika-vin05t:867_2": "Divasavasena hi tividho senāsanaggāho purimako pacchimako antarāmuttakoti.",
  "tika-vin05t:867_3": "Vuttañhetaṃ –",
  "tika-vin05t:868_0": "“Tayome,",
  "tika-vin05t:868_1": "bhikkhave,",
  "tika-vin05t:868_2": "senāsanaggāhā,",
  "tika-vin05t:868_3": "purimako pacchimako antarāmuttako.",
  "tika-vin05t:868_4": "Aparajjugatāya āsāḷhiyā purimako gāhetabbo,",
  "tika-vin05t:868_5": "māsagatāya āsāḷhiyā pacchimako gāhetabbo,",
  "tika-vin05t:868_6": "aparajjugatāya pavāraṇāya āyatiṃ vassāvāsatthāya antarāmuttako gāhetabbo”ti.",
  "tika-vin05t:869_0": "Etesu tīsu senāsanaggāhesu purimako pacchimako cāti ime dve gāhā thāvarā,",
  "tika-vin05t:869_1": "antarāmuttako pana senāsanapaṭijagganatthaṃ bhagavatā anuññāto.",
  "tika-vin05t:869_2": "Tathā hi ekasmiṃ vihāre mahālābhaṃ senāsanaṃ hoti,",
  "tika-vin05t:869_3": "senāsanasāmikā vassūpagataṃ bhikkhuṃ sabbapaccayehi sakkaccaṃ upaṭṭhahitvā pavāretvā gamanakāle bahuṃ samaṇaparikkhāraṃ denti,",
  "tika-vin05t:869_4": "mahātherā dūratova āgantvā vassūpanāyikadivase taṃ gahetvā phāsuṃ vasitvā vuṭṭhavassā lābhaṃ gaṇhitvā pakkamanti.",
  "tika-vin05t:869_5": "Āvāsikā “mayaṃ etthuppannaṃ lābhaṃ na labhāma,",
  "tika-vin05t:869_6": "niccaṃ āgantukamahātherāva labhanti,",
  "tika-vin05t:869_7": "teyeva naṃ āgantvā paṭijaggissantī”ti palujjantampi na olokenti.",
  "tika-vin05t:869_8": "Bhagavā tassa paṭijagganatthaṃ “aparajjugatāya pavāraṇāya āyatiṃ vassāvāsatthāya antarāmuttako gāhetabbo”ti āha.",
  "tika-vin05t:870_0": "Taṃ gāhentena saṅghatthero vattabbo “bhante,",
  "tika-vin05t:870_1": "antarāmuttakasenāsanaṃ gaṇhathā”ti.",
  "tika-vin05t:870_2": "Sace gaṇhāti, dātabbaṃ. No ce,",
  "tika-vin05t:870_3": "eteneva upāyena anutheraṃ ādiṃ katvā yo gaṇhāti,",
  "tika-vin05t:870_4": "tassa antamaso sāmaṇerassapi dātabbaṃ.",
  "tika-vin05t:870_5": "Tena taṃ senāsanaṃ aṭṭha māse paṭijaggitabbaṃ,",
  "tika-vin05t:870_6": "chadanabhittibhūmīsu yaṃ kiñci khaṇḍaṃ vā phullaṃ vā hoti,",
  "tika-vin05t:870_7": "taṃ sabbaṃ paṭisaṅkharitabbaṃ.",
  "tika-vin05t:870_8": "Uddesaparipucchādīhi divasaṃ khepetvā rattiṃ tattha vasituṃ vaṭṭati,",
  "tika-vin05t:870_9": "rattiṃ pariveṇe vasitvā tattha divasaṃ khepetumpi vaṭṭati,",
  "tika-vin05t:870_10": "rattindivaṃ tattheva vasitumpi vaṭṭati,",
  "tika-vin05t:870_11": "utukāle āgatānaṃ vuḍḍhānaṃ na paṭibāhitabbaṃ.",
  "tika-vin05t:870_12": "Vassūpanāyikadivase pana sampatte sace saṅghatthero “mayhaṃ idaṃ pana senāsanaṃ dethā”ti vadati,",
  "tika-vin05t:870_13": "na labhati. “Bhante,",
  "tika-vin05t:870_14": "idaṃ antarāmuttakaṃ gahetvā ekena bhikkhunā paṭijaggita”nti vatvā na dātabbaṃ,",
  "tika-vin05t:870_15": "aṭṭha māse paṭijaggitabhikkhusseva gāhitaṃ hoti.",
  "tika-vin05t:870_16": "Yasmiṃ pana senāsane ekasaṃvacchare dvikkhattuṃ paccaye denti chamāsaccayena chamāsaccayena,",
  "tika-vin05t:870_17": "taṃ antarāmuttakaṃ na gāhetabbaṃ.",
  "tika-vin05t:870_18": "Yasmiṃ vā tikkhattuṃ denti catumāsaccayena catumāsaccayena,",
  "tika-vin05t:870_19": "yasmiṃ vā catukkhattuṃ denti temāsaccayena temāsaccayena,",
  "tika-vin05t:870_20": "taṃ antarāmuttakaṃ na gāhetabbaṃ.",
  "tika-vin05t:870_21": "Paccayeneva hi taṃ paṭijagganaṃ labhissati.",
  "tika-vin05t:870_22": "Yasmiṃ pana ekasaṃvacchare sakideva bahū paccaye denti,",
  "tika-vin05t:870_23": "etaṃ antarāmuttakaṃ gāhetabbanti.",
  "tika-vin05t:871_0": "223.",
  "tika-vin05t:871_1": "“Anujānāmi,",
  "tika-vin05t:871_2": "bhikkhave,",
  "tika-vin05t:871_3": "akataṃ vā vihāraṃ vippakataṃ vā navakammaṃ dātuṃ,",
  "tika-vin05t:871_4": "khuddake vihāre kammaṃ oloketvā chappañcavassikaṃ navakammaṃ dātuṃ,",
  "tika-vin05t:871_5": "aḍḍhayoge kammaṃ oloketvā sattaṭṭhavassikaṃ navakammaṃ dātuṃ,",
  "tika-vin05t:871_6": "mahallake vihāre pāsāde vā kammaṃ oloketvā dasadvādasavassikaṃ navakammaṃ dātu”nti vacanato akataṃ vippakataṃ",
  "tika-vin05t:871_7": "vā senāsanaṃ ekassa bhikkhuno apalokanena vā kammavācāya vā sāvetvā navakammaṃ katvā vasituṃ yathāvuttakālaparicchedavasena dātabbaṃ.",
  "tika-vin05t:871_8": "Navakammiko bhikkhu antovasse taṃ āvāsaṃ labhati,",
  "tika-vin05t:871_9": "utukāle paṭibāhituṃ na labhati.",
  "tika-vin05t:871_10": "Laddhanavakammena pana bhikkhunā vāsipharasunikhādanādīni gahetvā sayaṃ na kātabbaṃ,",
  "tika-vin05t:871_11": "katākataṃ jānitabbaṃ.",
  "tika-vin05t:871_12": "Sace so āvāso jīrati,",
  "tika-vin05t:871_13": "āvāsasāmikassa vā tassa vaṃse uppannassa vā kassaci kathetabbaṃ “āvāso te nassati,",
  "tika-vin05t:871_14": "jaggatha etaṃ āvāsa”nti.",
  "tika-vin05t:871_15": "Sace so na sakkoti,",
  "tika-vin05t:871_16": "bhikkhūhi ñātīhi vā upaṭṭhākehi vā samādāpetvā jaggitabbo.",
  "tika-vin05t:871_17": "Sace tepi na sakkonti,",
  "tika-vin05t:871_18": "saṅghikena paccayena jaggitabbo,",
  "tika-vin05t:871_19": "tasmimpi asati ekaṃ āvāsaṃ vissajjetvā avasesā jaggitabbā,",
  "tika-vin05t:871_20": "bahū vissajjetvā ekaṃ saṇṭhapetumpi vaṭṭatiyeva.",
  "tika-vin05t:872_0": "Dubbhikkhe bhikkhūsu pakkantesu sabbe āvāsā nassanti,",
  "tika-vin05t:872_1": "tasmā ekaṃ vā dve vā tayo vā āvāse vissajjetvā tato yāgubhattacīvarādīni paribhuñjantehi sesāvāsā jaggitabbāyeva.",
  "tika-vin05t:873_0": "Kurundiyaṃ pana vuttaṃ “saṅghike paccaye asati eko bhikkhu ‘tuyhaṃ ekamañcaṭṭhānaṃ gahetvā jaggāhī’ti vattabbo.",
  "tika-vin05t:873_1": "Sace bahutaraṃ icchati,",
  "tika-vin05t:873_2": "tibhāgaṃ vā upaḍḍhabhāgaṃ vā datvāpi jaggāpetabbaṃ.",
  "tika-vin05t:873_3": "Atha thambhamattamevettha avasiṭṭhaṃ,",
  "tika-vin05t:873_4": "bahukammaṃ kātabbanti na icchati,",
  "tika-vin05t:873_5": "‘tuyhaṃ puggalikameva katvā jaggāhī’ti dātabbaṃ.",
  "tika-vin05t:873_6": "Evampi hi ‘saṅghassa bhaṇḍakaṭhapanaṭṭhānañca navakānañca vasanaṭṭhānaṃ labhissatī’ti jaggāpetabbo.",
  "tika-vin05t:873_7": "Evaṃ jaggito pana tasmiṃ jīvante puggaliko hoti,",
  "tika-vin05t:873_8": "mate saṅghikova.",
  "tika-vin05t:873_9": "Sace saddhivihārikānaṃ dātukāmo hoti,",
  "tika-vin05t:873_10": "kammaṃ oloketvā tibhāgaṃ vā upaḍḍhaṃ vā puggalikaṃ katvā jaggāpetabbo.",
  "tika-vin05t:873_11": "Evañhi saddhivihārikānaṃ dātuṃ labhati.",
  "tika-vin05t:873_12": "Evaṃ jagganake pana asati ekaṃ āvāsaṃ vissajjetvātiādinā nayena jaggāpetabbo”ti vuttaṃ.",
  "tika-vin05t:873_13": "Idampi ca aññaṃ tattheva vuttaṃ.",
  "tika-vin05t:874_0": "Dve bhikkhū saṅghikabhūmiṃ gahetvā sodhetvā saṅghikasenāsanaṃ karonti,",
  "tika-vin05t:874_1": "yena sā bhūmi paṭhamaṃ gahitā, so sāmī.",
  "tika-vin05t:874_2": "Ubhopi puggalikaṃ karonti,",
  "tika-vin05t:874_3": "soyeva sāmī.",
  "tika-vin05t:874_4": "So saṅghikaṃ karoti,",
  "tika-vin05t:874_5": "itaro puggalikaṃ karoti,",
  "tika-vin05t:874_6": "aññaṃ ce bahu senāsanaṭṭhānaṃ atthi,",
  "tika-vin05t:874_7": "puggalikaṃ karontopi na vāretabbo.",
  "tika-vin05t:874_8": "Aññasmiṃ pana tādise patirūpe ṭhāne asati taṃ paṭibāhitvā saṅghikaṃ karonteneva kātabbaṃ.",
  "tika-vin05t:874_9": "Yaṃ pana tassa tattha vayakammaṃ kataṃ,",
  "tika-vin05t:874_10": "taṃ dātabbaṃ.",
  "tika-vin05t:874_11": "Sace pana katāvāse vā āvāsakaraṇaṭṭhāne vā chāyūpagaphalūpagā rukkhā honti,",
  "tika-vin05t:874_12": "apaloketvā hāretabbā.",
  "tika-vin05t:874_13": "Puggalikā ce honti,",
  "tika-vin05t:874_14": "sāmikā āpucchitabbā.",
  "tika-vin05t:874_15": "No ce denti,",
  "tika-vin05t:874_16": "yāvatatiyakaṃ āpucchitvā “rukkhaagghanakamūlaṃ dassāmā”ti hāretabbā.",
  "tika-vin05t:875_0": "224.",
  "tika-vin05t:875_1": "Yo pana saṅghikaṃ vallimattampi aggahetvā āharimena upakaraṇena saṅghikāya bhūmiyā puggalikavihāraṃ kāreti,",
  "tika-vin05t:875_2": "upaḍḍhaṃ saṅghikaṃ hoti,",
  "tika-vin05t:875_3": "upaḍḍhaṃ puggalikaṃ.",
  "tika-vin05t:875_4": "Pāsādo ce hoti,",
  "tika-vin05t:875_5": "heṭṭhāpāsādo saṅghiko,",
  "tika-vin05t:875_6": "upari puggaliko.",
  "tika-vin05t:875_7": "Sace yo heṭṭhāpāsādaṃ icchati,",
  "tika-vin05t:875_8": "heṭṭhāpāsādaṃ tassa hoti.",
  "tika-vin05t:875_9": "Atha heṭṭhā ca upari ca icchati,",
  "tika-vin05t:875_10": "ubhayattha upaḍḍhaṃ labhati.",
  "tika-vin05t:875_11": "Dve senāsanāni kāreti,",
  "tika-vin05t:875_12": "ekaṃ saṅghikaṃ,",
  "tika-vin05t:875_13": "ekaṃ puggalikaṃ.",
  "tika-vin05t:875_14": "Sace vihāre uṭṭhitena dabbasambhārena kāreti,",
  "tika-vin05t:875_15": "tibhāgaṃ labhati.",
  "tika-vin05t:875_16": "Sace akataṭṭhāne cayaṃ vā pamukhaṃ vā karoti bahikuṭṭe,",
  "tika-vin05t:875_17": "upaḍḍhaṃ saṅghassa,",
  "tika-vin05t:875_18": "upaḍḍhaṃ tassa.",
  "tika-vin05t:875_19": "Atha mahantaṃ visamaṃ pūretvā apade padaṃ dassetvā kataṃ hoti,",
  "tika-vin05t:875_20": "anissaro tattha saṅgho.",
  "tika-vin05t:876_0": "Sace bhikkhu saṅghikavihārato gopānasiādīni gahetvā aññasmiṃ saṅghikāvāse yojeti,",
  "tika-vin05t:876_1": "suyojitāni.",
  "tika-vin05t:876_2": "Puggalikāvāse yojentehi pana mūlaṃ vā dātabbaṃ,",
  "tika-vin05t:876_3": "paṭipākatikaṃ vā kātabbaṃ.",
  "tika-vin05t:876_4": "Chaḍḍitavihārato mañcapīṭhādīni theyyacittena gaṇhanto uddhāreyeva bhaṇḍagghena kāretabbo.",
  "tika-vin05t:876_5": "“Puna āvāsikakāle dassāmī”ti gahetvā saṅghikaparibhogena paribhuñjantassa naṭṭhaṃ sunaṭṭhaṃ,",
  "tika-vin05t:876_6": "jiṇṇaṃ sujiṇṇaṃ.",
  "tika-vin05t:876_7": "Arogaṃ ce,",
  "tika-vin05t:876_8": "pākatikaṃ kātabbaṃ,",
  "tika-vin05t:876_9": "puggalikaparibhogena paribhuñjantassa naṭṭhaṃ vā jiṇṇaṃ vā gīvā hoti.",
  "tika-vin05t:876_10": "Tato dvāravātapānādīni saṅghikāvāse vā puggalikāvāse vā yojitāni,",
  "tika-vin05t:876_11": "paṭidātabbāniyeva.",
  "tika-vin05t:876_12": "Sace koci saṅghiko vihāro undriyati,",
  "tika-vin05t:876_13": "yaṃ tattha mañcapīṭhādikaṃ,",
  "tika-vin05t:876_14": "taṃ guttatthāya aññatra harituṃ vaṭṭati.",
  "tika-vin05t:876_15": "Tasmā aññatra haritvā saṅghikaparibhogena paribhuñjantassa naṭṭhaṃ sunaṭṭhaṃ,",
  "tika-vin05t:876_16": "jiṇṇaṃ sujiṇṇaṃ.",
  "tika-vin05t:876_17": "Sace arogaṃ,",
  "tika-vin05t:876_18": "tasmiṃ vihāre paṭisaṅkhate puna pākatikaṃ kātabbaṃ.",
  "tika-vin05t:876_19": "Puggalikaparibhogena paribhuñjato naṭṭhaṃ vā jiṇṇaṃ vā gīvā hoti,",
  "tika-vin05t:876_20": "tasmiṃ paṭisaṅkhate dātabbameva.",
  "tika-vin05t:876_21": "Ayaṃ senāsanaggāhakathā.",
  "tika-vin05t:877_0": "225.",
  "tika-vin05t:877_1": "Ayaṃ panettha catupaccayasādhāraṇakathā –",
  "tika-vin05t:877_2": "sammatena appamattakavissajjakena bhikkhunā cīvarakammaṃ karontassa “sūciṃ dehī”ti vadato ekā dīghā,",
  "tika-vin05t:877_3": "ekā rassāti dve sūciyo dātabbā.",
  "tika-vin05t:877_4": "“Avibhattaṃ saṅghikabhaṇḍa”nti pucchitabbakiccaṃ natthi.",
  "tika-vin05t:877_5": "Pipphalatthikassa eko pipphalako,",
  "tika-vin05t:877_6": "kantāraṃ paṭipajjitukāmassa upāhanayugaḷaṃ,",
  "tika-vin05t:877_7": "kāyabandhanatthikassa kāyabandhanaṃ,",
  "tika-vin05t:877_8": "“aṃsabaddhako me jiṇṇo”ti āgatassa aṃsabaddhako,",
  "tika-vin05t:877_9": "parissāvanatthikassa parissāvanaṃ dātabbaṃ,",
  "tika-vin05t:877_10": "dhammakaraṇatthikassa dhammakaraṇo.",
  "tika-vin05t:877_11": "Sace paṭṭako na hoti,",
  "tika-vin05t:877_12": "dhammakaraṇo paṭṭakena saddhiṃ dātabbo.",
  "tika-vin05t:877_13": "“Āgantukapattaṃ āropessāmī”ti yācantassa kusiyā ca aḍḍhakusiyā ca pahonakaṃ dātabbaṃ.",
  "tika-vin05t:877_14": "“Maṇḍalaṃ nappahotī”ti āgatassa maṇḍalaṃ ekaṃ dātabbaṃ,",
  "tika-vin05t:877_15": "aḍḍhamaṇḍalāni dve dātabbāni,",
  "tika-vin05t:877_16": "dve maṇḍalāni yācantassa na dātabbāni.",
  "tika-vin05t:877_17": "Anuvātaparibhaṇḍatthikassa ekassa cīvarassa pahonakaṃ dātabbaṃ,",
  "tika-vin05t:877_18": "sappinavanītādiatthikassa gilānassa ekaṃ bhesajjaṃ nāḷimattaṃ katvā tato tatiyakoṭṭhāso dātabbo.",
  "tika-vin05t:877_19": "Evaṃ tīṇi divasāni datvā nāḷiyā paripuṇṇāya catutthadivasato paṭṭhāya saṅghaṃ āpucchitvā dātabbaṃ,",
  "tika-vin05t:877_20": "guḷapiṇḍepi ekadivasaṃ tatiyabhāgo dātabbo.",
  "tika-vin05t:877_21": "Evaṃ tīhi divasehi niṭṭhite piṇḍe tato paraṃ saṅghaṃ āpucchitvā dātabbaṃ.",
  "tika-vin05t:877_22": "Sammannitvā ṭhapitayāgubhājakādīhi ca bhājanīyaṭṭhānaṃ āgatamanussānaṃ anāpucchitvāva upaḍḍhabhāgo dātabbo.",
  "tika-vin05t:877_23": "Asammatehi pana apaloketvā dātabboti.",
  "tika-vin05t:878_0": "Saṅghassa santakaṃ sammatena vā āṇattehi vā ārāmikādīhi dīyamānaṃ,",
  "tika-vin05t:878_1": "gihīnañca santakaṃ sāmikena vā āṇattena vā dīyamānaṃ “aparassa bhāgaṃ dehī”ti asantaṃ puggalaṃ vatvā gaṇhato bhaṇḍādeyyaṃ.",
  "tika-vin05t:878_2": "Aññena dīyamānaṃ gaṇhanto bhaṇḍagghena kāretabbo.",
  "tika-vin05t:878_3": "Asammatena vā anāṇattena vā dīyamāne “aparampi bhāgaṃ dehī”ti vatvā vā kūṭavassāni gaṇetvā vā gaṇhanto uddhāreyeva bhaṇḍagghena kāretabbo.",
  "tika-vin05t:878_4": "Itarehi dīyamānaṃ evaṃ gaṇhato bhaṇḍādeyyaṃ sāmikena pana “imassa dehī”ti dāpitaṃ vā sayaṃ dinnaṃ vā sudinnanti ayaṃ sabbaṭṭhakathāvinicchayato sāro.",
  "tika-vin05t:879_0": "Piṇḍāya paviṭṭhassapi odanapaṭivīso antoupacārasīmāyaṃ ṭhitasseva gahetuṃ vaṭṭati.",
  "tika-vin05t:879_1": "Yadi pana dāyakā “bahiupacārasīmaṭṭhānampi, bhante, gaṇhatha,",
  "tika-vin05t:879_2": "āgantvā paribhuñjissantī”ti vadanti,",
  "tika-vin05t:879_3": "evaṃ antogāmaṭṭhānampi gahetuṃ vaṭṭati.",
  "tika-vin05t:880_0": "Pāḷiṃ aṭṭhakathañceva, oloketvā vicakkhaṇo;",
  "tika-vin05t:881_0": "Saṅghike paccaye evaṃ, appamattova bhājayeti.",
  "tika-vin05t:882_0": "Iti pāḷimuttakavinayavinicchayasaṅgahe sabbākārato",
  "tika-vin05t:883_0": "Catupaccayabhājanīyavinicchayakathā samattā.",
  "tika-vin05t:884_0": "29. Kathinatthāravinicchayakathā",
  "tika-vin05t:885_0": "226.",
  "tika-vin05t:885_1": "Kathinanti ettha pana kathinaṃ attharituṃ ke labhanti,",
  "tika-vin05t:885_2": "ke na labhanti?",
  "tika-vin05t:885_3": "Gaṇanavasena tāva pacchimakoṭiyā pañca janā labhanti,",
  "tika-vin05t:885_4": "uddhaṃ satasahassampi,",
  "tika-vin05t:885_5": "pañcannaṃ heṭṭhā na labhanti.",
  "tika-vin05t:885_6": "Vuṭṭhavassavasena purimikāya vassaṃ upagantvā paṭhamapavāraṇāya pavāritā labhanti.",
  "tika-vin05t:885_7": "Chinnavassā vā pacchimikāya upagatā vā na labhanti.",
  "tika-vin05t:885_8": "“Aññasmiṃ vihāre vuṭṭhavassāpi na labhantī”ti mahāpaccariyaṃ vuttaṃ.",
  "tika-vin05t:885_9": "Purimikāya upagatānaṃ pana sabbe gaṇapūrakā honti,",
  "tika-vin05t:885_10": "ānisaṃsaṃ na labhanti,",
  "tika-vin05t:885_11": "ānisaṃso itaresaṃyeva hoti.",
  "tika-vin05t:885_12": "Sace purimikāya upagatā cattāro vā honti tayo vā dve vā eko vā,",
  "tika-vin05t:885_13": "itare gaṇapūrake katvā kathinaṃ attharitabbaṃ.",
  "tika-vin05t:885_14": "Atha cattāro bhikkhū upagatā,",
  "tika-vin05t:885_15": "eko paripuṇṇavasso sāmaṇero,",
  "tika-vin05t:885_16": "so ce pacchimikāya upasampajjati,",
  "tika-vin05t:885_17": "gaṇapūrako ceva hoti ānisaṃsañca labhati.",
  "tika-vin05t:885_18": "Tayo bhikkhū dve sāmaṇerā,",
  "tika-vin05t:885_19": "dve bhikkhū tayo sāmaṇerā,",
  "tika-vin05t:885_20": "eko bhikkhu cattāro sāmaṇerāti etthāpi eseva nayo.",
  "tika-vin05t:885_21": "Sace purimikāya upagatā kathinatthārakusalā na honti,",
  "tika-vin05t:885_22": "atthārakusalā khandhakabhāṇakattherā pariyesitvā ānetabbā.",
  "tika-vin05t:885_23": "Kammavācaṃ sāvetvā kathinaṃ attharāpetvā dānañca bhuñjitvā gamissanti,",
  "tika-vin05t:885_24": "ānisaṃso pana itaresaṃyeva hoti.",
  "tika-vin05t:886_0": "Kathinaṃ kena dinnaṃ vaṭṭati?",
  "tika-vin05t:886_1": "Yena kenaci devena vā manussena vā pañcannaṃ vā sahadhammikānaṃ aññatarena dinnaṃ vaṭṭati.",
  "tika-vin05t:886_2": "Kathinadāyakassa vattaṃ atthi,",
  "tika-vin05t:886_3": "sace so taṃ ajānanto pucchati – “bhante,",
  "tika-vin05t:886_4": "kathaṃ kathinaṃ dātabba”nti,",
  "tika-vin05t:886_5": "tassa evaṃ ācikkhitabbaṃ “tiṇṇaṃ cīvarānaṃ aññatarappahonakaṃ sūriyuggamanasamaye vatthaṃ ‘kathinacīvaraṃ demā’ti dātuṃ vaṭṭati.",
  "tika-vin05t:886_6": "Tassa parikammatthaṃ ettakā nāma sūciyo,",
  "tika-vin05t:886_7": "ettakaṃ suttaṃ,",
  "tika-vin05t:886_8": "ettakaṃ rajanaṃ,",
  "tika-vin05t:886_9": "parikammaṃ karontānaṃ ettakānaṃ bhikkhūnaṃ yāgubhattañca dātuṃ vaṭṭatī”ti.",
  "tika-vin05t:887_0": "Kathinatthārakenapi dhammena samena uppannaṃ kathinaṃ attharantena vattaṃ jānitabbaṃ.",
  "tika-vin05t:887_1": "Tantavāyagehato hi ābhatasantāneneva khalimakkhitasāṭako na vaṭṭati,",
  "tika-vin05t:887_2": "malīnasāṭakopi na vaṭṭati,",
  "tika-vin05t:887_3": "tasmā kathinatthārasāṭakaṃ labhitvā suṭṭhu dhovitvā sūciādīni cīvarakammūpakaraṇāni sajjetvā bahūhi bhikkhūhi",
  "tika-vin05t:887_4": "saddhiṃ tadaheva sibbitvā niṭṭhitasūcikammaṃ rajitvā kappabinduṃ datvā kathinaṃ attharitabbaṃ.",
  "tika-vin05t:887_5": "Sace tasmiṃ anatthateyeva aññaṃ kathinasāṭakaṃ āharati,",
  "tika-vin05t:887_6": "aññāni ca bahūni kathinānisaṃsavatthāni deti,",
  "tika-vin05t:887_7": "yo ānisaṃsaṃ bahuṃ deti,",
  "tika-vin05t:887_8": "tassa santakena attharitabbaṃ.",
  "tika-vin05t:887_9": "Itaro tathā tathā ovaditvā saññāpetabbo.",
  "tika-vin05t:888_0": "Kathinaṃ pana kena attharitabbaṃ?",
  "tika-vin05t:888_1": "Yassa saṅgho kathinacīvaraṃ deti.",
  "tika-vin05t:888_2": "Saṅghena pana kassa dātabbaṃ?",
  "tika-vin05t:888_3": "Yo jiṇṇacīvaro hoti.",
  "tika-vin05t:888_4": "Sace bahū jiṇṇacīvarā,",
  "tika-vin05t:888_5": "vuḍḍhassa dātabbaṃ.",
  "tika-vin05t:888_6": "Vuḍḍhesupi yo mahāpariso tadaheva cīvaraṃ katvā attharituṃ sakkoti,",
  "tika-vin05t:888_7": "tassa dātabbaṃ.",
  "tika-vin05t:888_8": "Sace vuḍḍho na sakkoti,",
  "tika-vin05t:888_9": "navakataro sakkoti,",
  "tika-vin05t:888_10": "tassa dātabbaṃ.",
  "tika-vin05t:888_11": "Apica saṅghena mahātherassa saṅgahaṃ kātuṃ vaṭṭati,",
  "tika-vin05t:888_12": "tasmā “tumhe, bhante, gaṇhatha,",
  "tika-vin05t:888_13": "mayaṃ katvā dassāmā”ti vattabbaṃ.",
  "tika-vin05t:888_14": "Tīsu cīvaresu yaṃ jiṇṇaṃ hoti,",
  "tika-vin05t:888_15": "tadatthāya dātabbaṃ.",
  "tika-vin05t:888_16": "Pakatiyā dupaṭṭacīvarassa dupaṭṭatthāyeva dātabbaṃ.",
  "tika-vin05t:888_17": "Sacepissa ekapaṭṭacīvaraṃ ghanaṃ hoti,",
  "tika-vin05t:888_18": "kathinasāṭakā ca pelavā,",
  "tika-vin05t:888_19": "sāruppatthāya dupaṭṭappahonakameva dātabbaṃ,",
  "tika-vin05t:888_20": "“ahaṃ alabhanto ekapaṭṭaṃ pārupāmī”ti vadantassapi dupaṭṭaṃ dātuṃ vaṭṭati.",
  "tika-vin05t:888_21": "Yo pana lobhapakatiko hoti,",
  "tika-vin05t:888_22": "tassa na dātabbaṃ.",
  "tika-vin05t:888_23": "Tenapi “kathinaṃ attharitvā pacchā visibbitvā dve cīvarāni karissāmī”ti na gahetabbaṃ.",
  "tika-vin05t:888_24": "Yassa pana dīyati, tassa –",
  "tika-vin05t:889_0": "“Suṇātu me, bhante, saṅgho,",
  "tika-vin05t:889_1": "idaṃ saṅghassa kathinadussaṃ uppannaṃ,",
  "tika-vin05t:889_2": "yadi saṅghassa pattakallaṃ,",
  "tika-vin05t:889_3": "saṅgho imaṃ kathinadussaṃ itthannāmassa bhikkhuno dadeyya kathinaṃ attharituṃ,",
  "tika-vin05t:889_4": "esā ñatti.",
  "tika-vin05t:890_0": "“Suṇātu me, bhante, saṅgho,",
  "tika-vin05t:890_1": "idaṃ saṅghassa kathinadussaṃ uppannaṃ,",
  "tika-vin05t:890_2": "saṅgho imaṃ kathinadussaṃ itthannāmassa bhikkhuno deti kathinaṃ attharituṃ,",
  "tika-vin05t:890_3": "yassāyasmato khamati imassa kathinadussassa itthannāmassa bhikkhuno dānaṃ kathinaṃ attharituṃ,",
  "tika-vin05t:890_4": "so tuṇhassa.",
  "tika-vin05t:890_5": "Yassa nakkhamati,",
  "tika-vin05t:890_6": "so bhāseyya.",
  "tika-vin05t:891_0": "“Dinnaṃ idaṃ saṅghena kathinadussaṃ itthannāmassa bhikkhuno kathinaṃ attharituṃ,",
  "tika-vin05t:891_1": "khamati saṅghassa,",
  "tika-vin05t:891_2": "tasmā tuṇhī,",
  "tika-vin05t:891_3": "evametaṃ dhārayāmī”ti –",
  "tika-vin05t:892_0": "Evaṃ dutiyakammavācāya dātabbaṃ.",
  "tika-vin05t:893_0": "Evaṃ dinne pana kathine sace taṃ kathinadussaṃ niṭṭhitaparikammameva hoti,",
  "tika-vin05t:893_1": "iccetaṃ kusalaṃ.",
  "tika-vin05t:893_2": "No ce niṭṭhitaparikammaṃ hoti,",
  "tika-vin05t:893_3": "“ahaṃ thero”ti vā “bahussuto”ti vā ekenapi akātuṃ na labbhati,",
  "tika-vin05t:893_4": "sabbeheva sannipatitvā dhovanasibbanarajanāni niṭṭhāpetabbāni.",
  "tika-vin05t:893_5": "Idañhi kathinavattaṃ nāma buddhappasatthaṃ.",
  "tika-vin05t:893_6": "Atīte padumuttaropi bhagavā kathinavattaṃ akāsi.",
  "tika-vin05t:893_7": "Tassa kira aggasāvako sujātatthero nāma kathinaṃ gaṇhi.",
  "tika-vin05t:893_8": "Taṃ satthā aṭṭhasaṭṭhiyā bhikkhusatasahassehi saddhiṃ nisīditvā akāsi.",
  "tika-vin05t:894_0": "Katapariyositaṃ pana kathinaṃ gahetvā atthārakena bhikkhunā sace saṅghāṭiyā kathinaṃ attharitukāmo hoti,",
  "tika-vin05t:894_1": "porāṇikā saṅghāṭi paccuddharitabbā,",
  "tika-vin05t:894_2": "navā saṅghāṭi adhiṭṭhātabbā,",
  "tika-vin05t:894_3": "“imāya saṅghāṭiyā kathinaṃ attharāmī”ti vācā bhinditabbā.",
  "tika-vin05t:894_4": "Sace uttarāsaṅgena kathinaṃ attharitukāmo hoti,",
  "tika-vin05t:894_5": "porāṇako uttarāsaṅgo paccuddharitabbo,",
  "tika-vin05t:894_6": "navo uttarāsaṅgo adhiṭṭhātabbo,",
  "tika-vin05t:894_7": "“iminā uttarāsaṅgena kathinaṃ attharāmī”ti vācā bhinditabbā.",
  "tika-vin05t:894_8": "Sace antaravāsakena kathinaṃ attharitukāmo hoti,",
  "tika-vin05t:894_9": "porāṇako antaravāsako paccuddharitabbo,",
  "tika-vin05t:894_10": "navo antaravāsako adhiṭṭhātabbo,",
  "tika-vin05t:894_11": "“iminā antaravāsakena kathinaṃ attharāmī”ti vācā bhinditabbā.",
  "tika-vin05t:895_0": "Tena kathinatthārakena bhikkhunā saṅghaṃ upasaṅkamitvā ekaṃsaṃ uttarāsaṅgaṃ karitvā añjaliṃ paggahetvā evamassa vacanīyo “atthataṃ, bhante,",
  "tika-vin05t:895_1": "saṅghassa kathinaṃ,",
  "tika-vin05t:895_2": "dhammiko kathinatthāro,",
  "tika-vin05t:895_3": "anumodathā”ti.",
  "tika-vin05t:895_4": "Tehi anumodakehi bhikkhūhi ekaṃsaṃ uttarāsaṅgaṃ karitvā añjaliṃ paggahetvā evamassa vacanīyo “atthataṃ, āvuso,",
  "tika-vin05t:895_5": "saṅghassa kathinaṃ,",
  "tika-vin05t:895_6": "dhammiko kathinatthāro,",
  "tika-vin05t:895_7": "anumodāmā”ti.",
  "tika-vin05t:895_8": "Tena kathinatthārakena bhikkhunā sambahule bhikkhū upasaṅkamitvā ekaṃsaṃ uttarāsaṅgaṃ karitvā añjaliṃ paggahetvā evamassa vacanīyo “atthataṃ, bhante,",
  "tika-vin05t:895_9": "saṅghassa kathinaṃ,",
  "tika-vin05t:895_10": "dhammiko kathinatthāro,",
  "tika-vin05t:895_11": "anumodathā”ti.",
  "tika-vin05t:895_12": "Tehi anumodakehi bhikkhūhi ekaṃsaṃ uttarāsaṅgaṃ karitvā añjaliṃ paggahetvā evamassa vacanīyo “atthataṃ, āvuso,",
  "tika-vin05t:895_13": "saṅghassa kathinaṃ,",
  "tika-vin05t:895_14": "dhammiko kathinatthāro,",
  "tika-vin05t:895_15": "anumodāmā”ti.",
  "tika-vin05t:895_16": "Tena kathinatthārakena bhikkhunā ekaṃ bhikkhuṃ upasaṅkamitvā ekaṃsaṃ uttarāsaṅgaṃ karitvā añjaliṃ paggahetvā evamassa vacanīyo “atthataṃ, āvuso,",
  "tika-vin05t:895_17": "saṅghassa kathinaṃ,",
  "tika-vin05t:895_18": "dhammiko kathinatthāro,",
  "tika-vin05t:895_19": "anumodāhī”ti.",
  "tika-vin05t:895_20": "Tena anumodakena bhikkhunā ekaṃsaṃ uttarāsaṅgaṃ karitvā añjaliṃ paggahetvā evamassa vacanīyo “atthataṃ, āvuso,",
  "tika-vin05t:895_21": "saṅghassa kathinaṃ,",
  "tika-vin05t:895_22": "dhammiko kathinatthāro,",
  "tika-vin05t:895_23": "anumodāmī”ti.",
  "tika-vin05t:895_24": "Evaṃ sabbesaṃ atthataṃ hoti kathinaṃ.",
  "tika-vin05t:895_25": "Vuttañhetaṃ parivāre “dvinnaṃ puggalānaṃ atthataṃ hoti kathinaṃ atthārakassa ca anumodakassa cā”ti.",
  "tika-vin05t:895_26": "Punapi vuttaṃ “na saṅgho kathinaṃ attharati,",
  "tika-vin05t:895_27": "na gaṇo kathinaṃ attharati,",
  "tika-vin05t:895_28": "puggalo kathinaṃ attharati,",
  "tika-vin05t:895_29": "saṅghassa anumodanāya gaṇassa anumodanāya puggalassa attharāya saṅghassa atthataṃ hoti kathinaṃ,",
  "tika-vin05t:895_30": "gaṇassa atthataṃ hoti kathinaṃ,",
  "tika-vin05t:895_31": "puggalassa atthataṃ hoti kathina”nti.",
  "tika-vin05t:896_0": "Evaṃ atthate pana kathine sace kathinacīvarena saddhiṃ ābhataṃ ānisaṃsaṃ dāyakā “yena amhākaṃ kathinaṃ gahitaṃ,",
  "tika-vin05t:896_1": "tasseva demā”ti denti,",
  "tika-vin05t:896_2": "bhikkhusaṅgho anissaro.",
  "tika-vin05t:896_3": "Atha avicāretvāva datvā gacchanti,",
  "tika-vin05t:896_4": "bhikkhusaṅgho issaro.",
  "tika-vin05t:896_5": "Tasmā sace kathinatthārakassa sesacīvarānipi dubbalāni honti,",
  "tika-vin05t:896_6": "saṅghena apaloketvā tesampi atthāya vatthāni dātabbāni,",
  "tika-vin05t:896_7": "kammavācā pana ekāyeva vaṭṭati.",
  "tika-vin05t:896_8": "Avasesakathinānisaṃse balavavatthāni vassāvāsikaṭhitikāya dātabbāni,",
  "tika-vin05t:896_9": "ṭhitikāya abhāve therāsanato paṭṭhāya dātabbāni,",
  "tika-vin05t:896_10": "garubhaṇḍaṃ na bhājetabbaṃ.",
  "tika-vin05t:896_11": "Sace pana ekasīmāya bahū vihārā honti,",
  "tika-vin05t:896_12": "sabbehi bhikkhūhi sannipātāpetvā ekattha kathinaṃ attharitabbaṃ,",
  "tika-vin05t:896_13": "visuṃ visuṃ attharituṃ na vaṭṭati.",
  "tika-vin05t:897_0": "“Atthatakathinānaṃ vo,",
  "tika-vin05t:897_1": "bhikkhave,",
  "tika-vin05t:897_2": "pañca kappissanti,",
  "tika-vin05t:897_3": "anāmantacāro asamādānacāro gaṇabhojanaṃ yāvadatthacīvaraṃ yo ca tattha cīvaruppādo.",
  "tika-vin05t:897_4": "So nesaṃ bhavissatī”ti vacanato atthatakathinānaṃ bhikkhūnaṃ anāmantacārādayo pana pañcānisaṃsā labbhanti.",
  "tika-vin05t:897_5": "Tattha anāmantacāroti anāmantetvā caraṇaṃ,",
  "tika-vin05t:897_6": "yāva kathinaṃ na uddharīyati,",
  "tika-vin05t:897_7": "tāva cārittasikkhāpadena anāpattīti vuttaṃ hoti.",
  "tika-vin05t:897_8": "Asamādānacāroti cīvaraṃ asamādāya caraṇaṃ,",
  "tika-vin05t:897_9": "cīvaravippavāsoti attho.",
  "tika-vin05t:897_10": "Gaṇabhojananti gaṇabhojanasikkhāpadena anāpatti vuttā.",
  "tika-vin05t:897_11": "Yāvadatthacīvaranti yāvatā cīvarena attho,",
  "tika-vin05t:897_12": "tāvatakaṃ anadhiṭṭhitaṃ avikappitaṃ vaṭṭatīti attho.",
  "tika-vin05t:897_13": "Yo ca tattha cīvaruppādoti tattha kathinatthatasīmāya matakacīvaraṃ vā hotu saṅghaṃ uddissa dinnaṃ vā saṅghikena tatruppādena ābhataṃ vā,",
  "tika-vin05t:897_14": "yena kenaci ākārena yaṃ saṅghikaṃ cīvaraṃ uppajjati,",
  "tika-vin05t:897_15": "taṃ tesaṃ bhavissatīti attho.",
  "tika-vin05t:898_0": "Iti pāḷimuttakavinayavinicchayasaṅgahe",
  "tika-vin05t:899_0": "Kathinatthāravinicchayakathā samattā.",
  "tika-vin05t:900_0": "30. Garubhaṇḍavinicchayakathā",
  "tika-vin05t:901_0": "227.",
  "tika-vin05t:901_1": "Garubhaṇḍānīti ettha “pañcimāni,",
  "tika-vin05t:901_2": "bhikkhave,",
  "tika-vin05t:901_3": "avissajjiyāni na vissajjetabbāni saṅghena vā gaṇena vā puggalena vā,",
  "tika-vin05t:901_4": "vissajjitānipi avissajjitāni honti,",
  "tika-vin05t:901_5": "yo vissajjeyya,",
  "tika-vin05t:901_6": "āpatti thullaccayassā”tiādinā nayena dassitāni ārāmo ārāmavatthu,",
  "tika-vin05t:901_7": "vihāro vihāravatthu,",
  "tika-vin05t:901_8": "mañco pīṭhaṃ bhisi bimbohanaṃ,",
  "tika-vin05t:901_9": "lohakumbhī lohabhāṇakaṃ lohavārako lohakaṭāhaṃ vāsi pharasu kuṭhārī kudālo nikhādanaṃ,",
  "tika-vin05t:901_10": "valli veḷu muñjaṃ pabbajaṃ tiṇaṃ mattikā dārubhaṇḍaṃ mattikābhaṇḍanti imāni pañca garubhaṇḍāni nāma.",
  "tika-vin05t:902_0": "Tattha ārāmo nāma pupphārāmo vā phalārāmo vā.",
  "tika-vin05t:902_1": "Ārāmavatthu nāma tesaṃyeva ārāmānaṃ atthāya paricchinditvā ṭhapitokāso,",
  "tika-vin05t:902_2": "tesu vā ārāmesu vinaṭṭhesu tesaṃ porāṇakabhūmibhāgo.",
  "tika-vin05t:902_3": "Vihāro nāma yaṃ kiñci pāsādādi senāsanaṃ.",
  "tika-vin05t:902_4": "Vihāravatthu nāma tassa patiṭṭhānokāso.",
  "tika-vin05t:902_5": "Mañco nāma masārako bundikābaddho kuḷīrapādako āhaccapādakoti imesaṃ catunnaṃ mañcānaṃ aññataro.",
  "tika-vin05t:902_6": "Pīṭhaṃ nāma masārakādīnaṃyeva catunnaṃ pīṭhānaṃ aññataraṃ.",
  "tika-vin05t:902_7": "Bhisi nāma uṇṇabhisiādīnaṃ pañcannaṃ aññatarā.",
  "tika-vin05t:902_8": "Bimbohanaṃ nāma rukkhatūlalatātūlapoṭakītūlānaṃ aññataraṃ.",
  "tika-vin05t:902_9": "Lohakumbhī nāma kāḷalohena vā tambalohena vā yena kenaci lohena katakumbhī.",
  "tika-vin05t:902_10": "Lohabhāṇakādīsupi eseva nayo.",
  "tika-vin05t:902_11": "Ettha pana bhāṇakanti arañjaro vuccati.",
  "tika-vin05t:902_12": "Vārakoti ghaṭo.",
  "tika-vin05t:902_13": "Kaṭāhaṃ kaṭāhameva.",
  "tika-vin05t:902_14": "Vāsiādīsu valliādīsu ca duviññeyyaṃ nāma natthi.",
  "tika-vin05t:902_15": "Pañcāti ca rāsivasena vuttaṃ,",
  "tika-vin05t:902_16": "sarūpavasena panetāni pañcavīsatividhāni honti.",
  "tika-vin05t:902_17": "Vuttañhetaṃ –",
  "tika-vin05t:903_0": "“Dvisaṅgahāni dve honti, tatiyaṃ catusaṅgahaṃ;",
  "tika-vin05t:904_0": "Catutthaṃ navakoṭṭhāsaṃ, pañcamaṃ aṭṭhabhedanaṃ.",
  "tika-vin05t:905_0": "“Iti pañcahi rāsīhi, pañcanimmalalocano;",
  "tika-vin05t:906_0": "Pañcavīsavidhaṃ nātho, garubhaṇḍaṃ pakāsayī”ti.",
  "tika-vin05t:907_0": "Tatrāyaṃ vinicchayakathā –",
  "tika-vin05t:907_1": "idañhi sabbampi garubhaṇḍaṃ senāsanakkhandhake “avissajjiya”nti vuttaṃ,",
  "tika-vin05t:907_2": "kīṭāgirivatthusmiṃ “avebhaṅgiya”nti dassitaṃ,",
  "tika-vin05t:907_3": "parivāre pana –",
  "tika-vin05t:908_0": "“Avissajjiyaṃ avebhaṅgiyaṃ,",
  "tika-vin05t:909_0": "Pañca vuttā mahesinā;",
  "tika-vin05t:910_0": "Vissajjentassa paribhuñjantassa anāpatti,",
  "tika-vin05t:911_0": "Pañhāmesā kusalehi cintitā”ti. –",
  "tika-vin05t:912_0": "Āgataṃ.",
  "tika-vin05t:912_1": "Tasmā mūlacchejjavasena avissajjiyañca avebhaṅgiyañca,",
  "tika-vin05t:912_2": "parivattanavasena pana vissajjentassa paribhuñjantassa ca anāpattīti evamettha adhippāyo veditabbo.",
  "tika-vin05t:913_0": "228.",
  "tika-vin05t:913_1": "Tatrāyaṃ anupubbikathā –",
  "tika-vin05t:913_2": "idaṃ tāva pañcavidhampi cīvarapiṇḍapātabhesajjatthāya upanetuṃ na vaṭṭati,",
  "tika-vin05t:913_3": "thāvarena ca thāvaraṃ,",
  "tika-vin05t:913_4": "garubhaṇḍena ca garubhaṇḍaṃ parivattetuṃ vaṭṭati.",
  "tika-vin05t:913_5": "Thāvare pana khettaṃ vatthu taḷākaṃ mātikāti evarūpaṃ bhikkhusaṅghassa vicāretuṃ vā sampaṭicchituṃ vā adhivāsetuṃ vā na vaṭṭati,",
  "tika-vin05t:913_6": "kappiyakārakeheva vicāritato kappiyabhaṇḍaṃ vaṭṭati.",
  "tika-vin05t:913_7": "Ārāmena pana ārāmaṃ ārāmavatthuṃ vihāraṃ vihāravatthunti imāni cattāripi parivattetuṃ vaṭṭati.",
  "tika-vin05t:914_0": "Tatrāyaṃ parivattananayo –",
  "tika-vin05t:914_1": "saṅghassa nāḷikerārāmo dūre hoti,",
  "tika-vin05t:914_2": "kappiyakārakā bahutaraṃ khādanti,",
  "tika-vin05t:914_3": "yampi na khādanti,",
  "tika-vin05t:914_4": "tato sakaṭavetanaṃ datvā appameva āharanti,",
  "tika-vin05t:914_5": "aññesaṃ pana tassa ārāmassa avidūre gāmavāsīnaṃ manussānaṃ vihārassa samīpe ārāmo hoti,",
  "tika-vin05t:914_6": "te saṅghaṃ upasaṅkamitvā sakena ārāmena taṃ ārāmaṃ yācanti,",
  "tika-vin05t:914_7": "saṅghena “ruccati saṅghassā”ti apaloketvā sampaṭicchitabbo.",
  "tika-vin05t:914_8": "Sacepi bhikkhūnaṃ rukkhasahassaṃ hoti,",
  "tika-vin05t:914_9": "manussānaṃ pañca satāni,",
  "tika-vin05t:914_10": "“tumhākaṃ ārāmo khuddako”ti na vattabbaṃ.",
  "tika-vin05t:914_11": "Kiñcāpi hi ayaṃ khuddako,",
  "tika-vin05t:914_12": "atha kho itarato bahutaraṃ āyaṃ deti.",
  "tika-vin05t:914_13": "Sacepi samakameva deti,",
  "tika-vin05t:914_14": "evampi icchiticchitakkhaṇe paribhuñjituṃ sakkāti gahetabbameva.",
  "tika-vin05t:914_15": "Sace pana manussānaṃ bahutarā rukkhā honti,",
  "tika-vin05t:914_16": "“nanu tumhākaṃ bahutarā rukkhā”ti vattabbaṃ.",
  "tika-vin05t:914_17": "Sace “atirekaṃ amhākaṃ puññaṃ hotu,",
  "tika-vin05t:914_18": "saṅghassa demā”ti vadanti,",
  "tika-vin05t:914_19": "jānāpetvā sampaṭicchituṃ vaṭṭati.",
  "tika-vin05t:914_20": "Bhikkhūnaṃ rukkhā phaladhārino,",
  "tika-vin05t:914_21": "manussānaṃ rukkhā na tāva phalaṃ gaṇhanti,",
  "tika-vin05t:914_22": "kiñcāpi na gaṇhanti,",
  "tika-vin05t:914_23": "“na cirena gaṇhissantī”ti sampaṭicchitabbameva.",
  "tika-vin05t:914_24": "Manussānaṃ rukkhā phaladhārino,",
  "tika-vin05t:914_25": "bhikkhūnaṃ rukkhā na tāva phalaṃ gaṇhanti,",
  "tika-vin05t:914_26": "“nanu tumhākaṃ rukkhā phaladhārino”ti vattabbaṃ.",
  "tika-vin05t:914_27": "Sace “gaṇhatha, bhante,",
  "tika-vin05t:914_28": "amhākaṃ puññaṃ bhavissatī”ti denti,",
  "tika-vin05t:914_29": "jānāpetvā sampaṭicchituṃ vaṭṭati.",
  "tika-vin05t:914_30": "Evaṃ ārāmena ārāmo parivattetabbo.",
  "tika-vin05t:914_31": "Eteneva nayena ārāmavatthupi vihāropi vihāravatthupi ārāmena parivattetabbaṃ,",
  "tika-vin05t:914_32": "ārāmavatthunā ca mahantena vā khuddakena vā ārāmaārāmavatthuvihāravihāravatthūni.",
  "tika-vin05t:915_0": "Kathaṃ vihārena vihāro parivattetabbo?",
  "tika-vin05t:915_1": "Saṅghassa antogāme gehaṃ hoti,",
  "tika-vin05t:915_2": "manussānaṃ vihāramajjhe pāsādo hoti,",
  "tika-vin05t:915_3": "ubhopi agghena samakā,",
  "tika-vin05t:915_4": "sace manussā tena pāsādena taṃ gehaṃ yācanti,",
  "tika-vin05t:915_5": "sampaṭicchituṃ vaṭṭati.",
  "tika-vin05t:915_6": "Bhikkhūnaṃ ce mahagghataraṃ gehaṃ hoti,",
  "tika-vin05t:915_7": "“mahagghataraṃ amhākaṃ geha”nti vutte ca “kiñcāpi mahagghataraṃ pabbajitānaṃ asāruppaṃ,",
  "tika-vin05t:915_8": "na sakkā tattha pabbajitehi vasituṃ,",
  "tika-vin05t:915_9": "idaṃ pana sāruppaṃ,",
  "tika-vin05t:915_10": "gaṇhathā”ti vadanti,",
  "tika-vin05t:915_11": "evampi sampaṭicchituṃ vaṭṭati.",
  "tika-vin05t:915_12": "Sace pana manussānaṃ mahagghaṃ hoti,",
  "tika-vin05t:915_13": "“nanu tumhākaṃ gehaṃ mahaggha”nti vattabbaṃ. “Hotu, bhante,",
  "tika-vin05t:915_14": "amhākaṃ puññaṃ bhavissati,",
  "tika-vin05t:915_15": "gaṇhathā”ti vutte pana sampaṭicchituṃ vaṭṭati.",
  "tika-vin05t:915_16": "Evampi vihārena vihāro parivattetabbo.",
  "tika-vin05t:915_17": "Eteneva nayena vihāravatthupi ārāmopi ārāmavatthupi vihārena parivattetabbaṃ,",
  "tika-vin05t:915_18": "vihāravatthunā ca mahagghena vā appagghena vā vihāravihāravatthuārāmaārāmavatthūni.",
  "tika-vin05t:915_19": "Evaṃ thāvarena thāvaraparivattanaṃ veditabbaṃ.",
  "tika-vin05t:916_0": "Garubhaṇḍena garubhaṇḍaparivattane pana mañcapīṭhaṃ mahantaṃ vā hotu khuddakaṃ vā,",
  "tika-vin05t:916_1": "antamaso caturaṅgulapādakaṃ gāmadārakehi paṃsvāgārakesu kīḷantehi katampi saṅghassa dinnakālato paṭṭhāya garubhaṇḍaṃ hoti.",
  "tika-vin05t:916_2": "Sacepi rājarājamahāmattādayo ekappahāreneva mañcasataṃ vā mañcasahassaṃ vā denti,",
  "tika-vin05t:916_3": "sabbe kappiyamañcā sampaṭicchitabbā,",
  "tika-vin05t:916_4": "sampaṭicchitvā “vuḍḍhapaṭipāṭiyā saṅghikaparibhogena paribhuñjathā”ti dātabbā,",
  "tika-vin05t:916_5": "puggalikavasena na dātabbā.",
  "tika-vin05t:916_6": "Atirekamañce bhaṇḍāgārādīsu paññapetvā pattacīvaraṃ nikkhipitumpi vaṭṭati.",
  "tika-vin05t:916_7": "Bahisīmāya “saṅghassa demā”ti dinnamañco saṅghattherassa vasanaṭṭhāne dātabbo.",
  "tika-vin05t:916_8": "Tattha ce bahū mañcā honti,",
  "tika-vin05t:916_9": "mañcena kammaṃ natthi.",
  "tika-vin05t:916_10": "Yassa vasanaṭṭhāne kammaṃ atthi,",
  "tika-vin05t:916_11": "tattha “saṅghikaparibhogena paribhuñjathā”ti dātabbo.",
  "tika-vin05t:916_12": "Mahagghena satagghanakena vā sahassagghanakena vā mañcena aññaṃ mañcasataṃ labhati,",
  "tika-vin05t:916_13": "parivattetvā gahetabbaṃ.",
  "tika-vin05t:916_14": "Na kevalaṃ mañcena mañcoyeva,",
  "tika-vin05t:916_15": "ārāmaārāmavatthuvihāravihāravatthupīṭhabhisibimbohanānipi parivattetuṃ vaṭṭanti.",
  "tika-vin05t:916_16": "Esa nayo pīṭhabhisibimbohanesupi.",
  "tika-vin05t:916_17": "Etesu pana akappiyaṃ na paribhuñjitabbaṃ,",
  "tika-vin05t:916_18": "kappiyaṃ saṅghikaparibhogena paribhuñjitabbaṃ.",
  "tika-vin05t:916_19": "Akappiyaṃ vā mahagghaṃ kappiyaṃ vā parivattetvā vuttavatthūni gahetabbāni.",
  "tika-vin05t:916_20": "Agarubhaṇḍupagaṃ pana bhisibimbohanaṃ nāma natthi.",
  "tika-vin05t:917_0": "229.",
  "tika-vin05t:917_1": "Lohakumbhī lohabhāṇakaṃ lohakaṭāhanti imāni tīṇi mahantāni vā hontu khuddakāni vā,",
  "tika-vin05t:917_2": "antamaso pasatamattaudakagaṇhanakānipi garubhaṇḍāniyeva.",
  "tika-vin05t:917_3": "Lohavārako pana kāḷalohatambalohavaṭṭalohakaṃsalohānaṃ yena kenaci kato sīhaḷadīpe pādagaṇhanako bhājetabbo.",
  "tika-vin05t:917_4": "Pādo ca nāma magadhanāḷiyā pañcanāḷimattaṃ gaṇhāti,",
  "tika-vin05t:917_5": "tato atirekagaṇhanako garubhaṇḍaṃ.",
  "tika-vin05t:917_6": "Imāni tāva pāḷiyaṃ āgatāni lohabhājanāni.",
  "tika-vin05t:917_7": "Pāḷiyaṃ pana anāgatāni bhiṅgārapaṭiggahauḷauṅkadabbikaṭacchupātitaṭṭakasarakasamuggaaṅgārakapalladhūmakaṭacchuādīni",
  "tika-vin05t:917_8": "khuddakāni vā mahantāni vā sabbāni garubhaṇḍāni.",
  "tika-vin05t:917_9": "Patto ayathālakaṃ tambalohathālakanti imāni pana bhājanīyāni.",
  "tika-vin05t:917_10": "Kaṃsalohavaṭṭalohabhājanavikati saṅghikaparibhogena vā gihivikaṭā vā vaṭṭati,",
  "tika-vin05t:917_11": "puggalikaparibhogena na vaṭṭati.",
  "tika-vin05t:917_12": "Kaṃsalohādibhājanaṃ saṅghassa dinnampi hi pārihāriyaṃ na vaṭṭati,",
  "tika-vin05t:917_13": "gihivikaṭanīhāreneva paribhuñjitabbanti mahāpaccariyaṃ vuttaṃ.",
  "tika-vin05t:918_0": "Ṭhapetvā pana bhājanavikatiṃ aññasmimpi kappiyalohabhaṇḍe añjanī añjanisalākā kaṇṇamalaharaṇī sūci paṇṇasūci",
  "tika-vin05t:918_1": "khuddako pipphalako khuddakaṃ ārakaṇṭakaṃ kuñcikā tāḷaṃ kattarayaṭṭhi vedhako natthudānaṃ bhiṇḍivālo",
  "tika-vin05t:918_2": "lohakūṭo lohakutti lohaguḷo lohapiṇḍi lohacakkalikaṃ aññampi vippakatalohabhaṇḍaṃ bhājanīyaṃ.",
  "tika-vin05t:918_3": "Dhūmanettaphāladīparukkhadīpakapallakaolambakadīpaitthipurisatiracchānagatarūpakāni pana aññāni vā bhitticchadanakavāṭādīsu",
  "tika-vin05t:918_4": "upanetabbāni antamaso lohakhilakaṃ upādāya sabbāni lohabhaṇḍāni garubhaṇḍāniyeva honti,",
  "tika-vin05t:918_5": "attanā laddhānipi pariharitvā puggalikaparibhogena na paribhuñjitabbāni,",
  "tika-vin05t:918_6": "saṅghikaparibhogena vā gihivikaṭāni vā vaṭṭanti.",
  "tika-vin05t:918_7": "Tipubhaṇḍepi eseva nayo.",
  "tika-vin05t:918_8": "Khīrapāsāṇamayāni taṭṭakasarakādīni garubhaṇḍāniyeva.",
  "tika-vin05t:919_0": "Ghaṭako pana telabhājanaṃ vā pādagaṇhanakato atirekameva garubhaṇḍaṃ.",
  "tika-vin05t:919_1": "Suvaṇṇarajatahārakūṭajātiphalikabhājanāni gihivikaṭānipi na vaṭṭanti,",
  "tika-vin05t:919_2": "pageva saṅghikaparibhogena vā puggalikaparibhogena vā.",
  "tika-vin05t:919_3": "Senāsanaparibhoge pana āmāsampi anāmāsampi sabbaṃ vaṭṭati.",
  "tika-vin05t:920_0": "Vāsiādīsu yāya vāsiyā ṭhapetvā dantakaṭṭhacchedanaṃ vā ucchutacchanaṃ vā aññaṃ mahākammaṃ kātuṃ na sakkā,",
  "tika-vin05t:920_1": "ayaṃ bhājanīyā.",
  "tika-vin05t:920_2": "Tato mahantatarā yena kenaci ākārena katā vāsi garubhaṇḍameva.",
  "tika-vin05t:920_3": "Pharasu pana antamaso vejjānaṃ sirāvedhanapharasupi garubhaṇḍameva.",
  "tika-vin05t:920_4": "Kuṭhāriyaṃ pharasusadisoyeva vinicchayo.",
  "tika-vin05t:920_5": "Yā pana āvudhasaṅkhepena katā,",
  "tika-vin05t:920_6": "ayaṃ anāmāsā.",
  "tika-vin05t:920_7": "Kudālo antamaso caturaṅgulamattopi garubhaṇḍameva.",
  "tika-vin05t:920_8": "Nikhādanaṃ caturassamukhaṃ vā hotu doṇimukhaṃ vā vaṅkaṃ vā ujukaṃ vā,",
  "tika-vin05t:920_9": "antamaso sammuñjanīdaṇḍakavedhanampi daṇḍabaddhaṃ ce,",
  "tika-vin05t:920_10": "garubhaṇḍameva.",
  "tika-vin05t:920_11": "Sammuñjanīdaṇḍakhaṇanakaṃ pana adaṇḍakaṃ phalamattameva.",
  "tika-vin05t:920_12": "Yaṃ sakkā sipāṭikāya pakkhipitvā pariharituṃ,",
  "tika-vin05t:920_13": "taṃ bhājanīyaṃ.",
  "tika-vin05t:920_14": "Sikharampi nikhādaneneva saṅgahitaṃ.",
  "tika-vin05t:920_15": "Yehi manussehi vihāre vāsiādīni dinnāni honti,",
  "tika-vin05t:920_16": "te ce ghare daḍḍhe vā corehi vā vilutte “detha no, bhante,",
  "tika-vin05t:920_17": "upakaraṇe,",
  "tika-vin05t:920_18": "puna pākatike karissāmā”ti vadanti, dātabbā.",
  "tika-vin05t:920_19": "Sace āharanti,",
  "tika-vin05t:920_20": "na vāretabbā,",
  "tika-vin05t:920_21": "anāharantāpi na codetabbā.",
  "tika-vin05t:921_0": "Kammāratacchakāracundakāranaḷakāramaṇikārapattabandhakānaṃ adhikaraṇimuṭṭhikasaṇḍāsatulādīni sabbāni",
  "tika-vin05t:921_1": "lohamayaupakaraṇāni saṅghe dinnakālato paṭṭhāya garubhaṇḍāni.",
  "tika-vin05t:921_2": "Tipukoṭṭakasuvaṇṇakāracammakāraupakaraṇesupi eseva nayo.",
  "tika-vin05t:921_3": "Ayaṃ pana viseso –",
  "tika-vin05t:921_4": "tipukoṭṭakaupakaraṇesupi tipucchedanakasatthakaṃ,",
  "tika-vin05t:921_5": "suvaṇṇakāraupakaraṇesu suvaṇṇacchedanakasatthakaṃ,",
  "tika-vin05t:921_6": "cammakāraupakaraṇesu kataparikammacammacchedanakakhuddakasatthakanti imāni bhājanīyabhaṇḍāni.",
  "tika-vin05t:921_7": "Nahāpitatunnakāraupakaraṇesupi ṭhapetvā mahākattariṃ mahāsaṇḍāsaṃ mahāpipphalikañca sabbaṃ bhājanīyaṃ,",
  "tika-vin05t:921_8": "mahākattariādīni garubhaṇḍāni.",
  "tika-vin05t:922_0": "Valliādīsu vettavalliādikā yā kāci aḍḍhabāhuppamāṇā valli saṅghassa dinnā vā tatthajātakā vā rakkhitagopitā garubhaṇḍaṃ hoti,",
  "tika-vin05t:922_1": "sā saṅghakamme ca cetiyakamme ca kate sace atirekā hoti,",
  "tika-vin05t:922_2": "puggalikakammepi upanetuṃ vaṭṭati.",
  "tika-vin05t:922_3": "Arakkhitā pana garubhaṇḍameva na hoti.",
  "tika-vin05t:922_4": "Suttamakacivākanāḷikerahīracammamayā rajjukā vā yottāni vā vāke ca nāḷikerahīre ca vaṭṭetvā katā ekavaṭṭā",
  "tika-vin05t:922_5": "vā dvivaṭṭā vā saṅghassa dinnakālato paṭṭhāya garubhaṇḍaṃ.",
  "tika-vin05t:922_6": "Suttaṃ pana avaṭṭetvā dinnaṃ makacivākanāḷikerahīrā ca bhājanīyā.",
  "tika-vin05t:922_7": "Yehi panetāni rajjukayottādīni dinnāni honti,",
  "tika-vin05t:922_8": "te attano karaṇīyena harantā na vāretabbā.",
  "tika-vin05t:923_0": "Yo koci antamaso aṭṭhaṅgulasūcidaṇḍakamattopi veḷu saṅghassa dinno vā tatthajātako vā rakkhitagopito garubhaṇḍaṃ,",
  "tika-vin05t:923_1": "sopi saṅghakamme ca cetiyakamme ca kate atireko puggalikakamme ca dātuṃ vaṭṭati.",
  "tika-vin05t:923_2": "Pādagaṇhanakatelanāḷi pana kattarayaṭṭhi upāhanadaṇḍako chattadaṇḍako chattasalākāti idamettha bhājanīyabhaṇḍaṃ.",
  "tika-vin05t:923_3": "Daḍḍhagehamanussā gaṇhitvā gacchantā na vāretabbā.",
  "tika-vin05t:923_4": "Rakkhitagopitaṃ veḷuṃ gaṇhantena samakaṃ vā atirekaṃ vā thāvaraṃ antamaso taṃagghanakavallikāyapi phātikammaṃ katvā gahetabbo,",
  "tika-vin05t:923_5": "phātikammaṃ akatvā gaṇhantena tattheva vaḷañjetabbo.",
  "tika-vin05t:923_6": "Gamanakāle saṅghike āvāse ṭhapetvā gantabbaṃ,",
  "tika-vin05t:923_7": "asatiyā gahetvā gatena pahiṇitvā dātabbo.",
  "tika-vin05t:923_8": "Desantaragatena sampattavihāro saṅghikāvāse ṭhapetabbo.",
  "tika-vin05t:924_0": "Tiṇanti muñjañca pabbajañca ṭhapetvā avasesaṃ yaṃ kiñci tiṇaṃ.",
  "tika-vin05t:924_1": "Yattha pana tiṇaṃ natthi,",
  "tika-vin05t:924_2": "tattha paṇṇehi chādenti,",
  "tika-vin05t:924_3": "tasmā paṇṇampi tiṇeneva saṅgahitaṃ.",
  "tika-vin05t:924_4": "Iti muñjādīsu yaṃ kiñci muṭṭhippamāṇaṃ tiṇaṃ tālapaṇṇādīsu ca ekapaṇṇampi saṅghassa dinnaṃ vā tatthajātakaṃ",
  "tika-vin05t:924_5": "vā bahārāme saṅghassa tiṇavatthuto jātatiṇaṃ vā rakkhitagopitaṃ garubhaṇḍaṃ hoti,",
  "tika-vin05t:924_6": "tampi saṅghakamme ca cetiyakamme ca kate atirekaṃ puggalikakamme dātuṃ vaṭṭati,",
  "tika-vin05t:924_7": "daḍḍhagehamanussā gahetvā gacchantā na vāretabbā.",
  "tika-vin05t:924_8": "Aṭṭhaṅgulappamāṇopi rittapotthako garubhaṇḍameva.",
  "tika-vin05t:925_0": "Mattikā pakatimattikā vā hotu pañcavaṇṇā vā sudhā vā sajjurasakaṅguṭṭhasilesādīsu vā yaṃ kiñci dullabhaṭṭhāne ānetvā dinnaṃ tatthajātakaṃ vā,",
  "tika-vin05t:925_1": "rakkhitagopitaṃ tālaphalapakkamattaṃ garubhaṇḍaṃ hoti,",
  "tika-vin05t:925_2": "tampi saṅghakamme ca cetiyakamme ca niṭṭhite atirekaṃ puggalikakamme ca dātuṃ vaṭṭati,",
  "tika-vin05t:925_3": "hiṅguhiṅgulakaharitālamanosilañjanāni pana bhājanīyabhaṇḍāni.",
  "tika-vin05t:926_0": "Dārubhaṇḍe “yo koci aṭṭhaṅgulasūcidaṇḍamattopi dārubhaṇḍako dārudullabhaṭṭhāne saṅghassa dinno vā tatthajātako vā rakkhitagopito,",
  "tika-vin05t:926_1": "ayaṃ garubhaṇḍaṃ hotī”ti kurundiyaṃ vuttaṃ.",
  "tika-vin05t:926_2": "Mahāaṭṭhakathāyaṃ pana sabbampi dāruveḷucammapāsāṇādivikatiṃ dārubhaṇḍena saṅgaṇhitvā āsandikato paṭṭhāya dārubhaṇḍe vinicchayo vutto.",
  "tika-vin05t:926_3": "Tatrāyaṃ nayo –",
  "tika-vin05t:926_4": "āsandiko sattaṅgo bhaddapīṭhaṃ pīṭhikā ekapādakapīṭhaṃ āmaṇḍakavaṇṭakapīṭhaṃ phalakaṃ kocchaṃ palālapīṭhanti",
  "tika-vin05t:926_5": "imesu tāva yaṃ kiñci khuddakaṃ vā hotu mahantaṃ vā,",
  "tika-vin05t:926_6": "saṅghassa dinnaṃ garubhaṇḍaṃ hoti.",
  "tika-vin05t:926_7": "Palālapīṭhena cettha kadalipattādipīṭhānipi saṅgahitāni.",
  "tika-vin05t:926_8": "Byagghacammaonaddhampi vāḷarūpaparikkhittaṃ ratanaparisibbitaṃ kocchaṃ garubhaṇḍameva,",
  "tika-vin05t:926_9": "vaṅkaphalakaṃ dīghaphalakaṃ cīvaradhovanaphalakaṃ ghaṭṭanaphalakaṃ ghaṭṭanamuggaro dantakaṭṭhacchedanagaṇṭhikā",
  "tika-vin05t:926_10": "daṇḍamuggaro ambaṇaṃ rajanadoṇi udakapaṭicchako dārumayo vā dantamayo vā veḷumayo vā sapādakopi apādakopi",
  "tika-vin05t:926_11": "samuggo mañjūsā pādagaṇhanakato atirekappamāṇo karaṇḍo udakadoṇi udakakaṭāhaṃ uḷuṅko kaṭacchu pānīyasarāvaṃ",
  "tika-vin05t:926_12": "pānīyasaṅkhoti etesupi yaṃ kiñci saṅghe dinnaṃ garubhaṇḍaṃ.",
  "tika-vin05t:926_13": "Saṅkhathālakaṃ pana bhājanīyaṃ,",
  "tika-vin05t:926_14": "tathā dārumayo udakatumbo.",
  "tika-vin05t:927_0": "Pādakathalikamaṇḍalaṃ dārumayaṃ vā hotu coḷapaṇṇādimayaṃ vā,",
  "tika-vin05t:927_1": "sabbaṃ garubhaṇḍaṃ.",
  "tika-vin05t:927_2": "Ādhārako pattapidhānaṃ tālavaṇṭaṃ bījanī caṅkoṭakaṃ pacchi yaṭṭhisammuñjanī muṭṭhisammuñjanīti etesupi yaṃ kiñci khuddakaṃ vā hotu mahantaṃ vā,",
  "tika-vin05t:927_3": "dāruveḷupaṇṇacammādīsu yena kenaci kataṃ garubhaṇḍameva.",
  "tika-vin05t:927_4": "Thambhatulāsopānaphalakādīsu dārumayaṃ vā pāsāṇamayaṃ vā yaṃ kiñci gehasambhārarūpaṃ yo koci kaṭasārako",
  "tika-vin05t:927_5": "yaṃ kiñci bhūmattharaṇaṃ yaṃ kiñci akappiyacammaṃ,",
  "tika-vin05t:927_6": "sabbaṃ saṅghe dinnaṃ garubhaṇḍaṃ,",
  "tika-vin05t:927_7": "bhūmattharaṇaṃ kātuṃ vaṭṭati.",
  "tika-vin05t:927_8": "Eḷakacammaṃ pana paccattharaṇagatikaṃ hoti,",
  "tika-vin05t:927_9": "tampi garubhaṇḍameva.",
  "tika-vin05t:927_10": "Kappiyacammāni bhājanīyāni.",
  "tika-vin05t:927_11": "Kurundiyaṃ pana “sabbaṃ mañcappamāṇaṃ cammaṃ garubhaṇḍa”nti vuttaṃ.",
  "tika-vin05t:928_0": "Udukkhalaṃ musalaṃ suppaṃ nisadaṃ nisadapoto pāsāṇadoṇi pāsāṇakaṭāhaṃ turivemabhastādi sabbaṃ pesakārādibhaṇḍaṃ",
  "tika-vin05t:928_1": "sabbaṃ kasibhaṇḍaṃ sabbaṃ cakkayuttakaṃ yānaṃ garubhaṇḍameva.",
  "tika-vin05t:928_2": "Mañcapādo mañcaaṭanī pīṭhapādo pīṭhaaṭanī vāsipharasuādīnaṃ daṇḍāti etesu yaṃ kiñci vippakatatacchanakammaṃ aniṭṭhitameva bhājanīyaṃ,",
  "tika-vin05t:928_3": "tacchitamaṭṭhaṃ pana garubhaṇḍaṃ hoti.",
  "tika-vin05t:928_4": "Anuññātavāsiyā pana daṇḍo chattamuṭṭhipaṇṇaṃ kattarayaṭṭhi upāhanā araṇisahitaṃ dhammakaraṇo pādagaṇhanakato",
  "tika-vin05t:928_5": "anatirittaṃ āmalakatumbaṃ āmalakaghaṭo lābukatumbaṃ lābughaṭo visāṇakatumbanti sabbamevetaṃ bhājanīyaṃ,",
  "tika-vin05t:928_6": "tato mahantataraṃ garubhaṇḍaṃ.",
  "tika-vin05t:928_7": "Hatthidanto vā yaṃ kiñci visāṇaṃ vā atacchitaṃ yathāgatameva bhājanīyaṃ.",
  "tika-vin05t:928_8": "Tehi katamañcapādādīsu purimasadisoyeva vinicchayo.",
  "tika-vin05t:928_9": "Tacchitaniṭṭhitopi hiṅgukaraṇḍako gaṇṭhikā vidho añjanī añjanīsalākā udakapuñchanīti idaṃ sabbaṃ bhājanīyameva.",
  "tika-vin05t:929_0": "Mattikābhaṇḍe sabbaṃ manussānaṃ upabhogaparibhogaṃ ghaṭapīṭharādikulālabhājanaṃ pattakaṭāhaṃ aṅgārakaṭāhaṃ",
  "tika-vin05t:929_1": "dhūmadānaṃ dīparukkhako dīpakapallikā cayaniṭṭhakā chadaniṭṭhakā thūpikāti saṅghassa dinnakālato paṭṭhāya",
  "tika-vin05t:929_2": "garubhaṇḍaṃ,",
  "tika-vin05t:929_3": "pādagaṇhanakato anatirittappamāṇo pana ghaṭako pattaṃ thālakaṃ kañcanako kuṇḍikāti idamettha bhājanīyabhaṇḍaṃ.",
  "tika-vin05t:929_4": "Yathā ca mattikābhaṇḍe,",
  "tika-vin05t:929_5": "evaṃ lohabhaṇḍepi kuṇḍikā bhājanīyakoṭṭhāsameva bhajatīti ayamettha anupubbikathā.",
  "tika-vin05t:930_0": "Iti pāḷimuttakavinayavinicchayasaṅgahe",
  "tika-vin05t:931_0": "Garubhaṇḍavinicchayakathā samattā.",
  "tika-vin05t:932_0": "31. Codanādivinicchayakathā",
  "tika-vin05t:933_0": "230.",
  "tika-vin05t:933_1": "Codanādivinicchayoti ettha pana codetuṃ ko labhati,",
  "tika-vin05t:933_2": "ko na labhati?",
  "tika-vin05t:933_3": "Dubbalacodakavacanaṃ tāva gahetvā koci na labhati.",
  "tika-vin05t:933_4": "Dubbalacodako nāma sambahulesu kathāsallāpena nisinnesu eko ekaṃ ārabbha anodissakaṃ katvā pārājikavatthuṃ katheti,",
  "tika-vin05t:933_5": "añño taṃ sutvā itarassa gantvā āroceti,",
  "tika-vin05t:933_6": "so taṃ upasaṅkamitvā “tvaṃ kira maṃ idañcidañca vadasī”ti bhaṇati,",
  "tika-vin05t:933_7": "so “nāhaṃ evarūpaṃ jānāmi,",
  "tika-vin05t:933_8": "kathāpavattiyaṃ pana mayā anodissakaṃ katvā vuttamatthi.",
  "tika-vin05t:933_9": "Sace ahaṃ tava imaṃ dukkhuppattiṃ jāneyyaṃ,",
  "tika-vin05t:933_10": "ettakampi na katheyya”nti.",
  "tika-vin05t:933_11": "Ayaṃ dubbalacodako.",
  "tika-vin05t:933_12": "Tassetaṃ kathāsallāpaṃ gahetvā taṃ bhikkhuṃ koci codetuṃ na labhati,",
  "tika-vin05t:933_13": "etaṃ pana aggahetvā sīlasampanno bhikkhu bhikkhuṃ vā bhikkhuniṃ vā,",
  "tika-vin05t:933_14": "sīlasampannā ca bhikkhunī bhikkhunīmeva codetuṃ labhatīti mahāpadumatthero āha.",
  "tika-vin05t:933_15": "Mahāsumatthero pana “pañcapi sahadhammikā labhantī”ti āha.",
  "tika-vin05t:933_16": "Godattatthero “na koci na labhatī”ti vatvā “bhikkhussa sutvā codeti,",
  "tika-vin05t:933_17": "bhikkhuniyā sutvā…pe…",
  "tika-vin05t:933_18": "titthiyasāvakānaṃ sutvā codetī”ti idaṃ suttaṃ āhari.",
  "tika-vin05t:933_19": "Tiṇṇampi therānaṃ vāde cuditakasseva paṭiññāya kāretabbo.",
  "tika-vin05t:934_0": "Ayaṃ pana codanā nāma diṭṭhacodanā sutacodanā parisaṅkitacodanāti tividhā hoti.",
  "tika-vin05t:934_1": "Aparāpi catubbidhā hoti sīlavipatticodanā ācāravipatticodanā diṭṭhivipatticodanā ājīvavipatticodanāti.",
  "tika-vin05t:934_2": "Tattha garukānaṃ dvinnaṃ āpattikkhandhānaṃ vasena sīlavipatticodanā veditabbā,",
  "tika-vin05t:934_3": "avasesānaṃ vasena ācāravipatticodanā,",
  "tika-vin05t:934_4": "micchādiṭṭhiantaggāhikadiṭṭhivasena diṭṭhivipatticodanā,",
  "tika-vin05t:934_5": "ājīvahetu paññattānaṃ channaṃ sikkhāpadānaṃ vasena ājīvavipatticodanā veditabbā.",
  "tika-vin05t:935_0": "Aparāpi catubbidhā hoti vatthusandassanā āpattisandassanā saṃvāsapaṭikkhepo sāmīcipaṭikkhepoti.",
  "tika-vin05t:935_1": "Tattha vatthusandassanā nāma “tvaṃ methunaṃ dhammaṃ paṭisevi,",
  "tika-vin05t:935_2": "adinnaṃ ādiyi,",
  "tika-vin05t:935_3": "manussaṃ ghātayittha,",
  "tika-vin05t:935_4": "abhūtaṃ ārocayitthā”ti evaṃ pavattā.",
  "tika-vin05t:935_5": "Āpattisandassanā nāma “tvaṃ methunadhammapārājikāpattiṃ āpanno”tievamādinayappavattā.",
  "tika-vin05t:935_6": "Saṃvāsapaṭikkhepo nāma “natthi tayā saddhiṃ uposatho vā pavāraṇā vā saṅghakammaṃ vā”ti evaṃ pavatto.",
  "tika-vin05t:935_7": "Sāmīcipaṭikkhepo nāma abhivādanapaccuṭṭhānaañjalīkammabījanādikammānaṃ akaraṇaṃ.",
  "tika-vin05t:935_8": "Taṃ paṭipāṭiyā vandanādīni karonto ekassa akatvā sesānaṃ karaṇakāle veditabbaṃ.",
  "tika-vin05t:935_9": "Ettāvatāpi codanā nāma hoti.",
  "tika-vin05t:935_10": "Yāgubhattādinā pana yaṃ icchati,",
  "tika-vin05t:935_11": "taṃ āpucchati,",
  "tika-vin05t:935_12": "na tāvatā codanā hoti.",
  "tika-vin05t:936_0": "Aparā pātimokkhaṭṭhapanakkhandhake “ekaṃ,",
  "tika-vin05t:936_1": "bhikkhave,",
  "tika-vin05t:936_2": "adhammikaṃ pātimokkhaṭṭhapanaṃ,",
  "tika-vin05t:936_3": "ekaṃ dhammika”ntiādiṃ katvā yāva dasa adhammikāni pātimokkhaṭṭhapanāni,",
  "tika-vin05t:936_4": "dasa dhammikānīti evaṃ adhammikā pañcapaññāsa,",
  "tika-vin05t:936_5": "dhammikā pañcapaññāsāti dasuttarasataṃ codanā vuttā.",
  "tika-vin05t:936_6": "Tā diṭṭhena codentassa dasuttarasataṃ,",
  "tika-vin05t:936_7": "sutena codentassa dasuttarasataṃ,",
  "tika-vin05t:936_8": "parisaṅkāya codentassa dasuttarasatanti tiṃsādhikāni tīṇi satāni honti.",
  "tika-vin05t:936_9": "Tāni kāyena codentassa,",
  "tika-vin05t:936_10": "vācāya codentassa,",
  "tika-vin05t:936_11": "kāyavācāya codentassāti tiguṇāni katāni navutādhikāni nava satāni honti.",
  "tika-vin05t:936_12": "Tāni attanā codentassapi parena codāpentassapi tattakānevāti vīsatiūnāni dve sahassāni honti.",
  "tika-vin05t:936_13": "Puna diṭṭhādibhede samūlikāmūlikavasena anekasahassā codanā hontīti veditabbā.",
  "tika-vin05t:937_0": "231.",
  "tika-vin05t:937_1": "Vuttappabhedāsu pana imāsu codanāsu yāya kāyaci codanāya vasena saṅghamajjhe osaṭe vatthusmiṃ cuditakacodakā",
  "tika-vin05t:937_2": "vattabbā “tumhe amhākaṃ vinicchayena tuṭṭhā bhavissathā”ti.",
  "tika-vin05t:937_3": "Sace “bhavissāmā”ti vadanti,",
  "tika-vin05t:937_4": "saṅghena taṃ adhikaraṇaṃ sampaṭicchitabbaṃ.",
  "tika-vin05t:937_5": "Atha pana “vinicchinatha tāva, bhante,",
  "tika-vin05t:937_6": "sace amhākaṃ khamissati,",
  "tika-vin05t:937_7": "gaṇhissāmā”ti vadanti,",
  "tika-vin05t:937_8": "“cetiyaṃ tāva vandathā”tiādīni vatvā dīghasuttaṃ katvā vissajjitabbaṃ.",
  "tika-vin05t:937_9": "Te ce cirarattaṃ kilantā pakkantaparisā upacchinnapakkhā hutvā puna yācanti,",
  "tika-vin05t:937_10": "yāvatatiyaṃ paṭikkhipitvā yadā nimmadā honti,",
  "tika-vin05t:937_11": "tadā nesaṃ adhikaraṇaṃ vinicchinitabbaṃ.",
  "tika-vin05t:937_12": "Vinicchinantehi ca sace alajjussannā hoti parisā,",
  "tika-vin05t:937_13": "ubbāhikāya taṃ adhikaraṇaṃ vinicchinitabbaṃ.",
  "tika-vin05t:937_14": "Sace bālussannā hoti parisā,",
  "tika-vin05t:937_15": "“tumhākaṃ sabhāge vinayadhare pariyesathā”ti vinayadhare pariyesāpetvā yena dhammena yena vinayena yena satthusāsanena taṃ adhikaraṇaṃ vūpasammati,",
  "tika-vin05t:937_16": "tathā taṃ adhikaraṇaṃ vūpasametabbaṃ.",
  "tika-vin05t:938_0": "Tattha ca dhammoti bhūtaṃ vatthu.",
  "tika-vin05t:938_1": "Vinayoti codanā ceva sāraṇā ca.",
  "tika-vin05t:938_2": "Satthusāsananti ñattisampadā ca anussāvanasampadā ca.",
  "tika-vin05t:938_3": "Tasmā codakena vatthusmiṃ ārocite cuditako pucchitabbo “santametaṃ, no”ti.",
  "tika-vin05t:938_4": "Evaṃ vatthuṃ upaparikkhitvā bhūtena vatthunā codetvā sāretvā ñattisampadāya ca anussāvanasampadāya ca taṃ adhikaraṇaṃ vūpasametabbaṃ.",
  "tika-vin05t:938_5": "Tatra ce alajjī lajjiṃ codeti,",
  "tika-vin05t:938_6": "so ca alajjī bālo hoti abyatto,",
  "tika-vin05t:938_7": "nāssa nayo dātabbo,",
  "tika-vin05t:938_8": "evaṃ pana vattabbo “kimhi naṃ codesī”ti.",
  "tika-vin05t:938_9": "Addhā so vakkhati “kimidaṃ, bhante,",
  "tika-vin05t:938_10": "kimhi naṃ nāmā”ti.",
  "tika-vin05t:938_11": "“Tvaṃ kimhi nampi na jānāsi,",
  "tika-vin05t:938_12": "na yuttaṃ tayā evarūpena bālena paraṃ codetu”nti uyyojetabbo,",
  "tika-vin05t:938_13": "nāssa anuyogo dātabbo.",
  "tika-vin05t:938_14": "Sace pana so alajjī paṇḍito hoti byatto,",
  "tika-vin05t:938_15": "diṭṭhena vā sutena vā ajjhottharitvā sampādetuṃ sakkoti,",
  "tika-vin05t:938_16": "etassa anuyogaṃ datvā lajjisseva paṭiññāya kammaṃ kātabbaṃ.",
  "tika-vin05t:939_0": "Sace lajjī alajjiṃ codeti,",
  "tika-vin05t:939_1": "so ca lajjī bālo hoti abyatto,",
  "tika-vin05t:939_2": "na sakkoti anuyogaṃ dātuṃ,",
  "tika-vin05t:939_3": "tassa nayo dātabbo “kimhi naṃ codesi sīlavipattiyā vā ācāravipattiādīsu vā ekissā”ti.",
  "tika-vin05t:939_4": "Kasmā pana imasseva evaṃ nayo dātabbo,",
  "tika-vin05t:939_5": "na itarassāti,",
  "tika-vin05t:939_6": "nanu na yuttaṃ vinayadharānaṃ agatigamananti?",
  "tika-vin05t:939_7": "Na yuttameva.",
  "tika-vin05t:939_8": "Idaṃ pana agatigamanaṃ na hoti,",
  "tika-vin05t:939_9": "dhammānuggaho nāma eso.",
  "tika-vin05t:939_10": "Alajjiniggahatthāya hi lajjipaggahatthāya ca sikkhāpadaṃ paññattaṃ.",
  "tika-vin05t:939_11": "Tatra alajjī nayaṃ labhitvā ajjhottharanto ehiti,",
  "tika-vin05t:939_12": "lajjī pana nayaṃ labhitvā diṭṭhe diṭṭhasantānena sute sutasantānena patiṭṭhāya kathessati,",
  "tika-vin05t:939_13": "tasmā tassa dhammānuggaho vaṭṭati.",
  "tika-vin05t:939_14": "Sace pana so lajjī paṇḍito hoti byatto,",
  "tika-vin05t:939_15": "patiṭṭhāya katheti,",
  "tika-vin05t:939_16": "alajjī ca “etampi natthi,",
  "tika-vin05t:939_17": "etampi natthī”ti paṭiññaṃ na deti,",
  "tika-vin05t:939_18": "alajjissa paṭiññāya eva kātabbaṃ.",
  "tika-vin05t:940_0": "Tadatthadīpanatthañca idaṃ vatthu veditabbaṃ –",
  "tika-vin05t:940_1": "tipiṭakacūḷābhayatthero kira lohapāsādassa heṭṭhā bhikkhūnaṃ vinayaṃ kathetvā sāyanhasamaye vuṭṭhāti,",
  "tika-vin05t:940_2": "tassa vuṭṭhānasamaye dve attapaccatthikā kathaṃ pavattesuṃ.",
  "tika-vin05t:940_3": "Eko “etampi natthi,",
  "tika-vin05t:940_4": "etampi natthī”ti paṭiññaṃ na deti,",
  "tika-vin05t:940_5": "atha appāvasese paṭhamayāme therassa tasmiṃ puggale “ayaṃ patiṭṭhāya katheti,",
  "tika-vin05t:940_6": "ayaṃ pana paṭiññaṃ na deti,",
  "tika-vin05t:940_7": "bahūni ca vatthūni osaṭāni,",
  "tika-vin05t:940_8": "addhā etaṃ kataṃ bhavissatī”ti asuddhaladdhi uppannā.",
  "tika-vin05t:940_9": "Tato bījanīdaṇḍakena pādakathalikāya saññaṃ datvā “ahaṃ, āvuso,",
  "tika-vin05t:940_10": "vinicchinituṃ ananucchaviko,",
  "tika-vin05t:940_11": "aññena vinicchināpehī”ti āha. “Kasmā,",
  "tika-vin05t:940_12": "bhante”ti?",
  "tika-vin05t:940_13": "Thero tamatthaṃ ārocesi.",
  "tika-vin05t:940_14": "Cuditakapuggalassa kāye ḍāho uṭṭhito,",
  "tika-vin05t:940_15": "tato so theraṃ vanditvā “bhante,",
  "tika-vin05t:940_16": "vinicchinituṃ anurūpena vinayadharena nāma tumhādiseneva bhavituṃ vaṭṭati,",
  "tika-vin05t:940_17": "codakena ca īdiseneva bhavituṃ vaṭṭatī”ti vatvā setakāni nivāsetvā “ciraṃ kilamitāttha mayā”ti khamāpetvā pakkāmi.",
  "tika-vin05t:941_0": "Evaṃ lajjinā codiyamāno alajjī bahūsupi vatthūsu uppannesu paṭiññaṃ na deti,",
  "tika-vin05t:941_1": "so neva “suddho”ti vattabbo,",
  "tika-vin05t:941_2": "na “asuddho”ti,",
  "tika-vin05t:941_3": "jīvamatako nāma āmakapūtiko nāma cesa.",
  "tika-vin05t:941_4": "Sace panassa aññampi tādisaṃ vatthu uppajjati,",
  "tika-vin05t:941_5": "na vinicchinitabbaṃ,",
  "tika-vin05t:941_6": "tathā nāsitako bhavissati.",
  "tika-vin05t:941_7": "Sace pana alajjīyeva alajjiṃ codeti,",
  "tika-vin05t:941_8": "so vattabbo “āvuso,",
  "tika-vin05t:941_9": "tava vacanenāyaṃ kiṃ sakkā vattu”nti.",
  "tika-vin05t:941_10": "Itarampi tatheva vatvā “ubhopi ekasambhogaparibhogā hutvā jīvathā”ti uyyojetabbā.",
  "tika-vin05t:941_11": "Sīlatthāya nesaṃ vinicchayo na kātabbo,",
  "tika-vin05t:941_12": "pattacīvarapariveṇādiatthāya pana patirūpaṃ sakkhiṃ labhitvā kātabboti.",
  "tika-vin05t:942_0": "Atha lajjī lajjiṃ codeti,",
  "tika-vin05t:942_1": "vivādo ca nesaṃ kismiñcideva appamattako hoti,",
  "tika-vin05t:942_2": "saññāpetvā “mā evaṃ karothā”ti accayaṃ desāpetvā uyyojetabbā.",
  "tika-vin05t:942_3": "Atha panettha cuditakena sahasā viraddhaṃ hoti,",
  "tika-vin05t:942_4": "ādito paṭṭhāya alajjī nāma natthi.",
  "tika-vin05t:942_5": "So ca pakkhānurakkhaṇatthāya paṭiññaṃ na deti,",
  "tika-vin05t:942_6": "“mayaṃ saddahāma,",
  "tika-vin05t:942_7": "mayaṃ saddahāmā”ti bahū uṭṭhahanti,",
  "tika-vin05t:942_8": "so tesaṃ paṭiññāya ekavāraṃ dvevāraṃ suddho hotu,",
  "tika-vin05t:942_9": "atha pana viraddhakālato paṭṭhāya ṭhāne na tiṭṭhati,",
  "tika-vin05t:942_10": "vinicchayo na dātabbo.",
  "tika-vin05t:943_0": "232.",
  "tika-vin05t:943_1": "Adinnādānavatthuṃ vinicchinantena pana pañcavīsati avahārā sādhukaṃ sallakkhetabbā.",
  "tika-vin05t:943_2": "Tesu ca kusalena vinayadharena otiṇṇaṃ vatthuṃ sahasā avinicchinitvāva pañca ṭhānāni oloketabbāni,",
  "tika-vin05t:943_3": "yāni sandhāya porāṇā āhu –",
  "tika-vin05t:944_0": "“Vatthuṃ kālañca desañca, agghaṃ paribhogapañcamaṃ;",
  "tika-vin05t:945_0": "Tulayitvā pañca ṭhānāni, dhāreyyatthaṃ vicakkhaṇo”ti. ;",
  "tika-vin05t:946_0": "Tattha vatthunti bhaṇḍaṃ.",
  "tika-vin05t:946_1": "Avahārakena hi “mayā idaṃ nāma avahaṭa”nti vuttepi āpattiṃ anāropetvāva taṃ bhaṇḍaṃ “sasāmikaṃ vā asāmikaṃ vā”ti upaparikkhitabbaṃ.",
  "tika-vin05t:946_2": "Sasāmikepi sāmikānaṃ sālayabhāvo vā nirālayabhāvo vā upaparikkhitabbo.",
  "tika-vin05t:946_3": "Sace tesaṃ sālayakāle avahaṭaṃ,",
  "tika-vin05t:946_4": "bhaṇḍaṃ agghāpetvā āpatti kātabbā.",
  "tika-vin05t:946_5": "Sace nirālayakāle,",
  "tika-vin05t:946_6": "pārājikena na kātabbā.",
  "tika-vin05t:946_7": "Bhaṇḍasāmikesu pana bhaṇḍaṃ āharāpentesu bhaṇḍaṃ dātabbaṃ.",
  "tika-vin05t:946_8": "Ayamettha sāmīci.",
  "tika-vin05t:947_0": "Imassa panatthassa dīpanatthamidaṃ vatthu –",
  "tika-vin05t:947_1": "bhātiyarājakāle kira mahācetiyapūjāya dakkhiṇadisato eko bhikkhu sattahatthaṃ paṇḍukāsāvaṃ aṃse karitvā cetiyaṅgaṇaṃ pāvisi.",
  "tika-vin05t:947_2": "Taṅkhaṇameva ca rājāpi cetiyavandanatthaṃ āgato.",
  "tika-vin05t:947_3": "Tato ussāraṇāya vattamānāya mahājanasammaddo ahosi.",
  "tika-vin05t:947_4": "Atha so bhikkhu janasammaddapīḷito aṃsato patantaṃ kāsāvaṃ adisvāva nikkhanto,",
  "tika-vin05t:947_5": "nikkhamitvā kāsāvaṃ apassanto “ko īdise janasammadde kāsāvaṃ lacchati,",
  "tika-vin05t:947_6": "na dāni taṃ mayha”nti dhuranikkhepaṃ katvā gato.",
  "tika-vin05t:947_7": "Athañño bhikkhu pacchā āgacchanto taṃ kāsāvaṃ disvā theyyacittena gahetvā puna vippaṭisārī hutvā “assamaṇo dānimhi,",
  "tika-vin05t:947_8": "vibbhamissāmī”ti citte uppanne “vinayadhare pucchitvā ñassāmī”ti cintesi.",
  "tika-vin05t:948_0": "Tena samayena cūḷasumanatthero nāma sabbapariyattidharo vinayācariyapāmokkho mahāvihāre paṭivasati.",
  "tika-vin05t:948_1": "So bhikkhu theraṃ upasaṅkamitvā vanditvā okāsaṃ kāretvā attano kukkuccaṃ pucchi.",
  "tika-vin05t:948_2": "Thero tena bhaṭṭhe janakāye pacchā āgantvā gahitabhāvaṃ ñatvā “atthi dāni ettha okāso”ti cintetvā āha “sace kāsāvasāmikaṃ bhikkhuṃ āneyyāsi,",
  "tika-vin05t:948_3": "sakkā bhaveyya tava patiṭṭhā kātu”nti. Kathāhaṃ, bhante,",
  "tika-vin05t:948_4": "taṃ dakkhissāmīti.",
  "tika-vin05t:948_5": "Tahiṃ tahiṃ gantvā olokehīti.",
  "tika-vin05t:948_6": "So pañcapi mahāvihāre oloketvā neva addakkhi.",
  "tika-vin05t:948_7": "Tato naṃ thero pucchi “katarāya disāya bahū bhikkhū āgacchantī”ti?",
  "tika-vin05t:948_8": "“Dakkhiṇadisāya,",
  "tika-vin05t:948_9": "bhante”ti.",
  "tika-vin05t:948_10": "Tena hi kāsāvaṃ dīghato ca tiriyañca minitvā ṭhapehi,",
  "tika-vin05t:948_11": "ṭhapetvā dakkhiṇadisāya vihārapaṭipāṭiyā vicinitvā taṃ bhikkhuṃ ānehīti.",
  "tika-vin05t:948_12": "So tathā katvā taṃ bhikkhuṃ disvā therassa santikaṃ ānesi.",
  "tika-vin05t:948_13": "Thero pucchi “tavedaṃ kāsāva”nti? “Āma,",
  "tika-vin05t:948_14": "bhante”ti.",
  "tika-vin05t:948_15": "Kuhiṃ te pātitanti?",
  "tika-vin05t:948_16": "So sabbaṃ ācikkhi.",
  "tika-vin05t:948_17": "Thero tena kataṃ dhuranikkhepaṃ sutvā itaraṃ pucchi “tayā idaṃ kuhiṃ disvā gahita”nti?",
  "tika-vin05t:948_18": "Sopi sabbaṃ ārocesi.",
  "tika-vin05t:948_19": "Tato taṃ thero āha “sace te suddhacittena gahitaṃ abhavissa,",
  "tika-vin05t:948_20": "anāpattiyeva te assa,",
  "tika-vin05t:948_21": "theyyacittena pana gahitattā dukkaṭaṃ āpannosi,",
  "tika-vin05t:948_22": "taṃ desetvā anāpattiko hoti,",
  "tika-vin05t:948_23": "idañca kāsāvaṃ attano santakaṃ katvā etasseva bhikkhuno dehī”ti.",
  "tika-vin05t:948_24": "So bhikkhu amateneva abhisitto varamassāsappatto ahosi.",
  "tika-vin05t:948_25": "Evaṃ vatthu oloketabbaṃ.",
  "tika-vin05t:949_0": "Kāloti avahārakālo.",
  "tika-vin05t:949_1": "Tadeva hi bhaṇḍaṃ kadāci appagghaṃ hoti,",
  "tika-vin05t:949_2": "kadāci mahagghaṃ.",
  "tika-vin05t:949_3": "Tasmā taṃ bhaṇḍaṃ yasmiṃ kāle avahaṭaṃ,",
  "tika-vin05t:949_4": "tasmiṃyeva kāle yo tassa aggho hoti,",
  "tika-vin05t:949_5": "tena agghena āpatti kāretabbā.",
  "tika-vin05t:949_6": "Evaṃ kālo oloketabbo.",
  "tika-vin05t:950_0": "Desoti avahāradeso.",
  "tika-vin05t:950_1": "Tañhi bhaṇḍaṃ yasmiṃ dese avahaṭaṃ,",
  "tika-vin05t:950_2": "tasmiṃyeva dese yo tassa aggho hoti,",
  "tika-vin05t:950_3": "tena agghena āpatti kāretabbā.",
  "tika-vin05t:950_4": "Bhaṇḍuṭṭhānadese hi bhaṇḍaṃ appagghaṃ hoti,",
  "tika-vin05t:950_5": "aññattha mahagghaṃ.",
  "tika-vin05t:951_0": "Imassapi ca atthassa dīpanatthamidaṃ vatthu –",
  "tika-vin05t:951_1": "antarasamudde kira eko bhikkhu susaṇṭhānaṃ nāḷikeraṃ labhitvā bhamaṃ āropetvā saṅkhathālakasadisaṃ manoramaṃ",
  "tika-vin05t:951_2": "pānīyathālakaṃ katvā tattheva ṭhapetvā cetiyagiriṃ agamāsi.",
  "tika-vin05t:951_3": "Añño bhikkhu antarasamuddaṃ gantvā tasmiṃ vihāre paṭivasanto taṃ thālakaṃ disvā theyyacittena gahetvā cetiyagirimeva āgato.",
  "tika-vin05t:951_4": "Tassa tattha yāguṃ pivantassa taṃ thālakaṃ disvā thālakasāmiko bhikkhu āha “kuto te idaṃ laddha”nti.",
  "tika-vin05t:951_5": "Antarasamuddato me ānītanti.",
  "tika-vin05t:951_6": "So taṃ “netaṃ tava santakaṃ,",
  "tika-vin05t:951_7": "theyyāya te gahita”nti saṅghamajjhaṃ ākaḍḍhi.",
  "tika-vin05t:951_8": "Tattha ca vinicchayaṃ alabhitvā mahāvihāraṃ agamiṃsu,",
  "tika-vin05t:951_9": "tattha ca bheriṃ paharāpetvā mahācetiyasamīpe sannipātaṃ katvā vinicchayaṃ ārabhiṃsu.",
  "tika-vin05t:951_10": "Vinayadharattherā avahāraṃ saññāpesuṃ.",
  "tika-vin05t:952_0": "Tasmiñca sannipāte ābhidhammikagodattatthero nāma vinayakusalo hoti,",
  "tika-vin05t:952_1": "so evamāha “iminā idaṃ thālakaṃ kuhiṃ avahaṭa”nti?",
  "tika-vin05t:952_2": "“Antarasamudde avahaṭa”nti.",
  "tika-vin05t:952_3": "Tattha taṃ kiṃ agghatīti.",
  "tika-vin05t:952_4": "Na kiñci agghati.",
  "tika-vin05t:952_5": "Tatra hi nāḷikeraṃ bhinditvā miñjaṃ khāditvā kapālaṃ chaḍḍeti,",
  "tika-vin05t:952_6": "dāruatthaṃ pana pharatīti.",
  "tika-vin05t:952_7": "Imassa bhikkhuno ettha hatthakammaṃ kiṃ agghatīti?",
  "tika-vin05t:952_8": "Māsakaṃ vā ūnamāsakaṃ vāti.",
  "tika-vin05t:952_9": "Atthi pana katthaci sammāsambuddhena māsake vā ūnamāsake vā pārājikaṃ paññattanti.",
  "tika-vin05t:952_10": "Evaṃ vutte “sādhu sādhu,",
  "tika-vin05t:952_11": "sukathitaṃ suvinicchita”nti ekasādhukāro ahosi.",
  "tika-vin05t:952_12": "Tena ca samayena bhātiyarājāpi cetiyavandanatthaṃ nagarato nikkhanto taṃ saddaṃ sutvā “kiṃ ida”nti pucchitvā",
  "tika-vin05t:952_13": "sabbaṃ paṭipāṭiyā sutvā nagare bheriṃ carāpesi “mayi sante bhikkhūnampi bhikkhunīnampi gihīnampi adhikaraṇaṃ",
  "tika-vin05t:952_14": "ābhidhammikagodattattherena vinicchitaṃ suvinicchitaṃ,",
  "tika-vin05t:952_15": "tassa vinicchaye atiṭṭhamānaṃ rājāṇāya ṭhapemī”ti.",
  "tika-vin05t:952_16": "Evaṃ deso oloketabbo.",
  "tika-vin05t:953_0": "Agghoti bhaṇḍaggho.",
  "tika-vin05t:953_1": "Navabhaṇḍassa hi yo aggho hoti,",
  "tika-vin05t:953_2": "so pacchā parihāyati.",
  "tika-vin05t:953_3": "Yathā navadhoto patto aṭṭha vā dasa vā agghati,",
  "tika-vin05t:953_4": "so pacchā bhinno vā chiddo vā āṇigaṇṭhikāhato vā appaggho hoti,",
  "tika-vin05t:953_5": "tasmā na sabbadā bhaṇḍaṃ pakatiaggheneva kātabbanti.",
  "tika-vin05t:953_6": "Evaṃ aggho oloketabbo.",
  "tika-vin05t:954_0": "Paribhogoti bhaṇḍaparibhogo.",
  "tika-vin05t:954_1": "Paribhogenapi hi vāsiādibhaṇḍassa aggho parihāyati.",
  "tika-vin05t:954_2": "Tasmā evaṃ upaparikkhitabbaṃ –",
  "tika-vin05t:954_3": "sace koci kassaci pādagghanakaṃ vāsiṃ harati,",
  "tika-vin05t:954_4": "tatra vāsisāmiko pucchitabbo “tayā ayaṃ vāsi kittakena kītā”ti? “Pādena,",
  "tika-vin05t:954_5": "bhante”ti.",
  "tika-vin05t:954_6": "Kiṃ pana te kiṇitvāva ṭhapitā,",
  "tika-vin05t:954_7": "udāhu naṃ vaḷañjesīti?",
  "tika-vin05t:954_8": "Sace vadati “ekadivasaṃ me dantakaṭṭhaṃ vā rajanachalli vā pattapacanakadāru vā chinnaṃ,",
  "tika-vin05t:954_9": "ghaṃsitvā vā nisitā”ti,",
  "tika-vin05t:954_10": "athassa porāṇako aggho bhaṭṭhoti veditabbo.",
  "tika-vin05t:954_11": "Yathā ca vāsiyā,",
  "tika-vin05t:954_12": "evaṃ añjaniyā vā añjanisalākāya vā kuñcikāya vā palālena vā thusehi vā iṭṭhakacuṇṇena vā ekavāraṃ ghaṃsitvā dhovitamattenapi aggho bhassati.",
  "tika-vin05t:954_13": "Tipumaṇḍalassa makaradantacchedanenapi parimajjanamattenapi,",
  "tika-vin05t:954_14": "udakasāṭakassa sakiṃ nivāsanapārupanenapi paribhogasīsena aṃse vā sīse vā ṭhapanamattenapi,",
  "tika-vin05t:954_15": "taṇḍulādīnaṃ papphoṭanenapi tato ekaṃ vā dve vā apanayanenapi antamaso ekaṃ pāsāṇasakkharaṃ uddharitvā chaḍḍitamattenapi,",
  "tika-vin05t:954_16": "sappitelādīnaṃ bhājanantarapaavattanenapi antamaso tato makkhikaṃ vā kipillikaṃ vā uddharitvā chaḍḍitamattenapi,",
  "tika-vin05t:954_17": "guḷapiṇḍakassa madhurabhāvajānanatthaṃ nakhena vijjhitvā aṇumattaṃ gahitamattenapi aggho bhassati.",
  "tika-vin05t:954_18": "Tasmā yaṃ kiñci pādagghanakaṃ vuttanayeneva sāmikehi paribhogena ūnaṃ kataṃ hoti,",
  "tika-vin05t:954_19": "na taṃ avahaṭo bhikkhu pārājikena kātabboti.",
  "tika-vin05t:954_20": "Evaṃ aggho oloketabbo.",
  "tika-vin05t:955_0": "Evaṃ imāni tulayitvā pañca ṭhānāni dhāreyya atthaṃ vicakkhaṇo,",
  "tika-vin05t:955_1": "āpattiṃ vā anāpattiṃ vā garukaṃ vā lahukaṃ vā āpattiṃ yathāṭhāne ṭhapeyyāti.",
  "tika-vin05t:955_2": "Tenāhu aṭṭhakathācariyā –",
  "tika-vin05t:956_0": "“Sikkhāpadaṃ samaṃ tena, aññaṃ kiñci na vijjati;",
  "tika-vin05t:957_0": "Anekanayavokiṇṇaṃ, gambhīratthavinicchayaṃ.",
  "tika-vin05t:958_0": "“Tasmā vatthumhi otiṇṇe, bhikkhunā vinayaññunā;",
  "tika-vin05t:959_0": "Vinayānuggahenettha, karontena vinicchayaṃ.",
  "tika-vin05t:960_0": "“Pāḷiṃ aṭṭhakathañceva, sādhippāyamasesato;",
  "tika-vin05t:961_0": "Ogayha appamattena, karaṇīyo vinicchayo.",
  "tika-vin05t:962_0": "“Āpattidassanussāho, na kattabbo kudācanaṃ;",
  "tika-vin05t:963_0": "Passissāmi anāpatti-miti kayirātha mānasaṃ.",
  "tika-vin05t:964_0": "“Passitvāpi ca āpattiṃ, avatvāva punappunaṃ;",
  "tika-vin05t:965_0": "Vīmaṃsitvātha viññūhi, saṃsanditvā ca taṃ vade.",
  "tika-vin05t:966_0": "“Kappiyepi ca vatthusmiṃ, cittassa lahuvattino;",
  "tika-vin05t:967_0": "Vasena sāmaññaguṇā, cavantīdha puthujjanā.",
  "tika-vin05t:968_0": "“Tasmā paraparikkhāraṃ, āsīvisamivoragaṃ;",
  "tika-vin05t:969_0": "Aggiṃ viya ca sampassaṃ, nāmaseyya vicakkhaṇo”ti. ;",
  "tika-vin05t:970_0": "233.",
  "tika-vin05t:970_1": "Uttarimanussadhammārocanaṃ vinicchinantena pana “kiṃ te adhigataṃ.",
  "tika-vin05t:970_2": "Kinti te adhigataṃ,",
  "tika-vin05t:970_3": "kadā te adhigataṃ,",
  "tika-vin05t:970_4": "kattha te adhigataṃ,",
  "tika-vin05t:970_5": "katame te kilesā pahīnā,",
  "tika-vin05t:970_6": "katamesaṃ tvaṃ dhammānaṃ lābhī”ti imāni cha ṭhānāni visodhetabbāni.",
  "tika-vin05t:970_7": "Sace hi koci bhikkhu uttarimanussadhammādhigamaṃ byākareyya,",
  "tika-vin05t:970_8": "na so ettāvatā sakkāro kātabbo,",
  "tika-vin05t:970_9": "imesaṃ pana channaṃ ṭhānānaṃ sodhanatthaṃ evaṃ vattabbo “kiṃ te adhigataṃ,",
  "tika-vin05t:970_10": "kiṃ jhānaṃ udāhu vimokkhādīsu aññatara”nti.",
  "tika-vin05t:970_11": "Yo hi yena adhigato dhammo,",
  "tika-vin05t:970_12": "so tassa pākaṭo hoti.",
  "tika-vin05t:970_13": "Sace “idaṃ nāma me adhigata”nti vadati,",
  "tika-vin05t:970_14": "tato “kinti te adhigata”nti pucchitabbo,",
  "tika-vin05t:970_15": "“aniccalakkhaṇādīsu kiṃ dhuraṃ katvā aṭṭhatiṃsāya vā ārammaṇesu rūpārūpaajjhattabahiddhādibhedesu vā dhammesu kena mukhena abhinivisitvā”ti.",
  "tika-vin05t:970_16": "Yo hi yassābhiniveso,",
  "tika-vin05t:970_17": "so tassa pākaṭo hoti.",
  "tika-vin05t:970_18": "Sace “ayaṃ nāma me abhiniveso,",
  "tika-vin05t:970_19": "evaṃ mayā adhigata”nti vadati,",
  "tika-vin05t:970_20": "tato “kadā te adhigata”nti pucchitabbo,",
  "tika-vin05t:970_21": "“kiṃ pubbaṇhe,",
  "tika-vin05t:970_22": "udāhu majjhanhikādīsu aññatarasmiṃ kāle”ti.",
  "tika-vin05t:970_23": "Sabbesañhi attanā adhigatakālo pākaṭo hoti.",
  "tika-vin05t:970_24": "Sace “amukasmiṃ nāma kāle adhigaka”nti vadati,",
  "tika-vin05t:970_25": "tato “kattha te adhigata”nti pucchitabbo,",
  "tika-vin05t:970_26": "“kiṃ divāṭṭhāne,",
  "tika-vin05t:970_27": "udāhu rattiṭṭhānādīsu aññatarasmiṃ okāse”ti.",
  "tika-vin05t:970_28": "Sabbesañhi attanā adhigatokāso pākaṭo hoti.",
  "tika-vin05t:970_29": "Sace “amukasmiṃ nāma me okāse adhigata”nti vadati,",
  "tika-vin05t:970_30": "tato “katame te kilesā pahīnā”ti pucchitabbo,",
  "tika-vin05t:970_31": "“kiṃ paṭhamamaggavajjhā,",
  "tika-vin05t:970_32": "udāhu dutiyādimaggavajjhā”ti.",
  "tika-vin05t:970_33": "Sabbesañhi attanā adhigatamaggena pahīnā kilesā pākaṭā honti.",
  "tika-vin05t:971_0": "Sace “ime nāma me kilesā pahīnā”ti vadati,",
  "tika-vin05t:971_1": "tato “katamesaṃ tvaṃ dhammānaṃ lābhī”ti pucchitabbo,",
  "tika-vin05t:971_2": "“kiṃ sotāpattimaggassa,",
  "tika-vin05t:971_3": "udāhu sakadāgāmimaggādīsu aññatarassā”ti.",
  "tika-vin05t:971_4": "Sabbesañhi attanā adhigatadhammo pākaṭo hoti.",
  "tika-vin05t:971_5": "Sace “imesaṃ nāmāhaṃ dhammānaṃ lābhī”ti vadati,",
  "tika-vin05t:971_6": "ettāvatāpissa vacanaṃ na saddhātabbaṃ.",
  "tika-vin05t:971_7": "Bahussutā hi uggahaparipucchākusalā bhikkhū imāni cha ṭhānāni sodhetuṃ sakkonti,",
  "tika-vin05t:971_8": "imassa pana bhikkhuno āgamanapaṭipadā sodhetabbā.",
  "tika-vin05t:971_9": "Yadi āgamanapaṭipadā na sujjhati,",
  "tika-vin05t:971_10": "“imāya paṭipadāya lokuttaradhammo nāma na labbhatī”ti apanetabbo.",
  "tika-vin05t:971_11": "Yadi panassa āgamanapaṭipadā sujjhati,",
  "tika-vin05t:971_12": "dīgharattaṃ tīsu sikkhāsu appamatto jāgariyamanuyutto catūsu paccayesu alaggo ākāse pāṇisamena cetasā viharatīti paññāyati,",
  "tika-vin05t:971_13": "tassa bhikkhuno byākaraṇaṃ paṭipadāya saddhiṃ saṃsandati.",
  "tika-vin05t:971_14": "“Seyyathāpi nāma gaṅgodakaṃ yamunodakena saṃsandati sameti,",
  "tika-vin05t:971_15": "evameva supaññattā tena bhagavatā sāvakānaṃ nibbānagāminī paṭipadā,",
  "tika-vin05t:971_16": "saṃsandati nibbānañca paṭipadā cā”ti vuttasadisaṃ hoti.",
  "tika-vin05t:971_17": "Apica kho na ettakenapi sakkāro kātabbo. Kasmā?",
  "tika-vin05t:971_18": "Ekaccassa hi puthujjanassapi sato khīṇāsavassa paṭipattisadisā paṭipatti hoti,",
  "tika-vin05t:971_19": "tasmā so bhikkhu tehi tehi upāyehi uttāsetabbo.",
  "tika-vin05t:971_20": "Khīṇāsavassa nāma asaniyāpi matthake patamānāya bhayaṃ vā chambhitattaṃ vā lomahaṃso vā na hoti,",
  "tika-vin05t:971_21": "puthujjanassa appamattakenapi hoti.",
  "tika-vin05t:972_0": "Tatrimāni vatthūni –",
  "tika-vin05t:972_1": "dīghabhāṇakaabhayatthero kira ekaṃ piṇḍapātikaṃ pariggahetuṃ asakkonto daharassa saññaṃ adāsi.",
  "tika-vin05t:972_2": "So taṃ nahāyamānaṃ kalyāṇīnadīmukhadvāre nimujjitvā pāde aggahesi.",
  "tika-vin05t:972_3": "Piṇḍapātiko “kumbhīlo”ti saññāya mahāsaddamakāsi,",
  "tika-vin05t:972_4": "tadā naṃ “puthujjano”ti jāniṃsu.",
  "tika-vin05t:973_0": "Candamukhatissarājakāle pana mahāvihāre saṅghatthero khīṇāsavo dubbalacakkhuko vihāreyeva acchati.",
  "tika-vin05t:973_1": "Rājā “theraṃ pariggaṇhissāmī”ti bhikkhūsu bhikkhācāraṃ gatesu appasaddo upasaṅkamitvā sappo viya pāde aggahesi.",
  "tika-vin05t:973_2": "Thero silāthambho viya niccalo hutvā “ko etthā”ti āha. “Ahaṃ, bhante, tisso”ti?",
  "tika-vin05t:973_3": "“Sugandhaṃ vāyasi no tissā”ti.",
  "tika-vin05t:973_4": "Evaṃ khīṇāsavassa bhayaṃ nāma natthi.",
  "tika-vin05t:974_0": "Ekacco pana puthujjanopi atisūro hoti nibbhayo.",
  "tika-vin05t:974_1": "So rajanīyena ārammaṇena pariggaṇhitabbo.",
  "tika-vin05t:974_2": "Vasabharājāpi ekaṃ theraṃ pariggaṇhamāno ghare nisīdāpetvā tassa santike badarasāḷavaṃ maddamāno nisīdi.",
  "tika-vin05t:974_3": "Mahātherassa kheḷo calito,",
  "tika-vin05t:974_4": "therassa puthujjanabhāvo āvibhūto.",
  "tika-vin05t:974_5": "Khīṇāsavassa hi rasataṇhā nāma suppahīnā,",
  "tika-vin05t:974_6": "dibbesupi rasesu nikanti nāma na hoti,",
  "tika-vin05t:974_7": "tasmā imehi upāyehi pariggahetvā sacassa bhayaṃ vā chambhitattaṃ vā rasataṇhā vā uppajjati,",
  "tika-vin05t:974_8": "“na ca tvaṃ arahā”ti apanetabbo.",
  "tika-vin05t:974_9": "Sace pana abhīru acchambhī anutrāsī hutvā sīho viya nisīdati,",
  "tika-vin05t:974_10": "dibbārammaṇepi nikantiṃ na janeti,",
  "tika-vin05t:974_11": "ayaṃ bhikkhu sampannaveyyākaraṇo samantā rājarājamahāmattādīhi pesitaṃ sakkāraṃ arahatīti veditabbo.",
  "tika-vin05t:974_12": "Evaṃ tāva uttarimanussadhammārocanaṃ vinicchinitabbaṃ.",
  "tika-vin05t:975_0": "234. Sakale pana vinayavinicchaye kosallaṃ patthayantena catubbidho vinayo jānitabbo.",
  "tika-vin05t:976_0": "Catubbidhañhi vinayaṃ, mahātherā mahiddhikā;",
  "tika-vin05t:977_0": "Nīharitvā pakāsesuṃ, dhammasaṅgāhakā purā.",
  "tika-vin05t:978_0": "Katamaṃ catubbidhaṃ?",
  "tika-vin05t:978_1": "Suttaṃ suttānulomaṃ ācariyavādaṃ attanomatinti.",
  "tika-vin05t:978_2": "Yaṃ sandhāya vuttaṃ “āhaccapadena kho, mahārāja,",
  "tika-vin05t:978_3": "rasena ācariyavaṃsena adhippāyā”ti.",
  "tika-vin05t:978_4": "Ettha hi āhaccapadanti suttaṃ adhippetaṃ.",
  "tika-vin05t:978_5": "Rasoti suttānulomaṃ.",
  "tika-vin05t:978_6": "Ācariyavaṃsoti ācariyavādo.",
  "tika-vin05t:978_7": "Adhippāyoti attanomati.",
  "tika-vin05t:979_0": "Tattha suttaṃ nāma sakalavinayapiṭake pāḷi.",
  "tika-vin05t:980_0": "Suttānulomaṃ nāma cattāro mahāpadesā. Ye bhagavatā evaṃ vuttā –",
  "tika-vin05t:981_0": "“Yaṃ,",
  "tika-vin05t:981_1": "bhikkhave,",
  "tika-vin05t:981_2": "mayā ‘idaṃ na kappatī’ti appaṭikkhittaṃ,",
  "tika-vin05t:981_3": "tañce akappiyaṃ anulometi,",
  "tika-vin05t:981_4": "kappiyaṃ paṭibāhati,",
  "tika-vin05t:981_5": "taṃ vo na kappati. Yaṃ,",
  "tika-vin05t:981_6": "bhikkhave,",
  "tika-vin05t:981_7": "mayā ‘idaṃ na kappatī’ti appaṭikkhittaṃ,",
  "tika-vin05t:981_8": "tañce kappiyaṃ anulometi,",
  "tika-vin05t:981_9": "akappiyaṃ paṭibāhati,",
  "tika-vin05t:981_10": "taṃ vo kappati. Yaṃ,",
  "tika-vin05t:981_11": "bhikkhave,",
  "tika-vin05t:981_12": "mayā ‘idaṃ kappatī’ti ananuññātaṃ,",
  "tika-vin05t:981_13": "taṃ ce akappiyaṃ anulometi,",
  "tika-vin05t:981_14": "kappiyaṃ paṭibāhati,",
  "tika-vin05t:981_15": "taṃ vo na kappati. Yaṃ,",
  "tika-vin05t:981_16": "bhikkhave,",
  "tika-vin05t:981_17": "mayā ‘idaṃ kappatī’ti ananuññātaṃ,",
  "tika-vin05t:981_18": "tañce kappiyaṃ anulometi,",
  "tika-vin05t:981_19": "akappiyaṃ paṭibāhati,",
  "tika-vin05t:981_20": "taṃ vo kappatī”ti.",
  "tika-vin05t:982_0": "Ācariyavādo nāma dhammasaṅgāhakehi pañcahi arahantasatehi ṭhapitā pāḷivinimuttā okkantavinicchayappavattā aṭṭhakathātanti.",
  "tika-vin05t:983_0": "Attanomati nāma suttasuttānulomaācariyavāde muñcitvā anumānena attano anubuddhiyā nayaggāhena upaṭṭhitākārakathanaṃ.",
  "tika-vin05t:984_0": "Apica suttantābhidhammavinayaṭṭhakathāsu āgato sabbopi theravādo attanomati nāma.",
  "tika-vin05t:984_1": "Taṃ pana attanomatiṃ gahetvā kathentena na daḷhaggāhaṃ gahetvā voharitabbaṃ,",
  "tika-vin05t:984_2": "kāraṇaṃ sallakkhetvā atthena pāḷiṃ,",
  "tika-vin05t:984_3": "pāḷiyā ca atthaṃ saṃsanditvā kathetabbaṃ,",
  "tika-vin05t:984_4": "attanomati ācariyavāde otāretabbā.",
  "tika-vin05t:984_5": "Sace tattha otarati ceva sameti ca,",
  "tika-vin05t:984_6": "gahetabbā.",
  "tika-vin05t:984_7": "Sace neva otarati na sameti,",
  "tika-vin05t:984_8": "na gahetabbā.",
  "tika-vin05t:984_9": "Ayañhi attanomati nāma sabbadubbalā,",
  "tika-vin05t:984_10": "attanomatito ācariyavādo balavataro.",
  "tika-vin05t:985_0": "Ācariyavādopi suttānulome otāretabbo.",
  "tika-vin05t:985_1": "Tattha otaranto samento eva gahetabbo,",
  "tika-vin05t:985_2": "itaro na gahetabbo.",
  "tika-vin05t:985_3": "Ācariyavādato hi suttānulomaṃ balavataraṃ.",
  "tika-vin05t:986_0": "Suttānulomampi sutte otāretabbaṃ.",
  "tika-vin05t:986_1": "Tattha otarantaṃ samentameva gahetabbaṃ,",
  "tika-vin05t:986_2": "itaraṃ na gahetabbaṃ.",
  "tika-vin05t:986_3": "Suttānulomato hi suttameva balavataraṃ.",
  "tika-vin05t:986_4": "Suttañhi appaṭivattiyaṃ kārakasaṅghasadisaṃ buddhānaṃ ṭhitakālasadisaṃ.",
  "tika-vin05t:986_5": "Tasmā yadā dve bhikkhū sākacchanti,",
  "tika-vin05t:986_6": "sakavādī suttaṃ gahetvā katheti,",
  "tika-vin05t:986_7": "paravādī suttānulomaṃ.",
  "tika-vin05t:986_8": "Tehi aññamaññaṃ khepaṃ vā garahaṃ vā akatvā suttānulomaṃ sutte otāretabbaṃ.",
  "tika-vin05t:986_9": "Sace otarati sameti,",
  "tika-vin05t:986_10": "gahetabbaṃ, no ce,",
  "tika-vin05t:986_11": "na gahetabbaṃ,",
  "tika-vin05t:986_12": "suttasmiṃyeva ṭhātabbaṃ.",
  "tika-vin05t:986_13": "Athāyaṃ suttaṃ gahetvā katheti,",
  "tika-vin05t:986_14": "paro ācariyavādaṃ.",
  "tika-vin05t:986_15": "Tehipi aññamaññaṃ khepaṃ vā garahaṃ vā akatvā ācariyavādo sutte otāretabbo.",
  "tika-vin05t:986_16": "Sace otarati sameti,",
  "tika-vin05t:986_17": "gahetabbo.",
  "tika-vin05t:986_18": "Anotaranto asamento ca gārayhācariyavādo na gahetabbo,",
  "tika-vin05t:986_19": "suttasmiṃyeva ṭhātabbaṃ.",
  "tika-vin05t:986_20": "Athāyaṃ suttaṃ gahetvā katheti,",
  "tika-vin05t:986_21": "paro attanomatiṃ.",
  "tika-vin05t:986_22": "Tehipi aññamaññaṃ khepaṃ vā garahaṃ vā akatvā attanomati sutte otāretabbā.",
  "tika-vin05t:986_23": "Sace otarati sameti,",
  "tika-vin05t:986_24": "gahetabbā, no ce,",
  "tika-vin05t:986_25": "na gahetabbā,",
  "tika-vin05t:986_26": "suttasmiṃyeva ṭhātabbaṃ.",
  "tika-vin05t:987_0": "Athāyaṃ suttānulomaṃ gahetvā katheti,",
  "tika-vin05t:987_1": "paro suttaṃ,",
  "tika-vin05t:987_2": "suttānulome otāretabbaṃ.",
  "tika-vin05t:987_3": "Sace otarati sameti,",
  "tika-vin05t:987_4": "tisso saṅgītiyo āruḷhaṃ pāḷiāgataṃ paññāyati,",
  "tika-vin05t:987_5": "gahetabbaṃ,",
  "tika-vin05t:987_6": "no ce tathā paññāyati,",
  "tika-vin05t:987_7": "na otarati na sameti,",
  "tika-vin05t:987_8": "bāhirakasuttaṃ vā hoti siloko vā aññaṃ vā gārayhasuttaṃ guḷhavessantaraguḷhavinayavedallādīnaṃ aññatarato ābhataṃ,",
  "tika-vin05t:987_9": "na gahetabbaṃ,",
  "tika-vin05t:987_10": "suttānulomasmiṃyeva ṭhātabbaṃ.",
  "tika-vin05t:987_11": "Athāyaṃ suttānulomaṃ gahetvā katheti,",
  "tika-vin05t:987_12": "paro ācariyavādaṃ.",
  "tika-vin05t:987_13": "Ācariyavādo suttānulome otāretabbo.",
  "tika-vin05t:987_14": "Sace otarati sameti,",
  "tika-vin05t:987_15": "gahetabbo. No ce,",
  "tika-vin05t:987_16": "na gahetabbo,",
  "tika-vin05t:987_17": "suttānulomeyeva ṭhātabbaṃ.",
  "tika-vin05t:987_18": "Athāyaṃ suttānulomaṃ gahetvā katheti,",
  "tika-vin05t:987_19": "paro attanomatiṃ.",
  "tika-vin05t:987_20": "Attanomati suttānulome otāretabbā.",
  "tika-vin05t:987_21": "Sace otarati sameti,",
  "tika-vin05t:987_22": "gahetabbā. No ce,",
  "tika-vin05t:987_23": "na gahetabbā,",
  "tika-vin05t:987_24": "suttānulomeyeva ṭhātabbaṃ.",
  "tika-vin05t:988_0": "Athāyaṃ ācariyavādaṃ gahetvā katheti,",
  "tika-vin05t:988_1": "paro suttaṃ.",
  "tika-vin05t:988_2": "Suttaṃ ācariyavāde otāretabbaṃ.",
  "tika-vin05t:988_3": "Sace otarati sameti,",
  "tika-vin05t:988_4": "gahetabbaṃ.",
  "tika-vin05t:988_5": "Itaraṃ gārayhasuttaṃ na gahetabbaṃ,",
  "tika-vin05t:988_6": "ācariyavādeyeva ṭhātabbaṃ.",
  "tika-vin05t:988_7": "Athāyaṃ ācariyavādaṃ gahetvā katheti,",
  "tika-vin05t:988_8": "paro suttānulomaṃ.",
  "tika-vin05t:988_9": "Suttānulomaṃ ācariyavāde otāretabbaṃ.",
  "tika-vin05t:988_10": "Otarantaṃ samentameva gahetabbaṃ,",
  "tika-vin05t:988_11": "itaraṃ na gahetabbaṃ,",
  "tika-vin05t:988_12": "ācariyavādeyeva ṭhātabbaṃ.",
  "tika-vin05t:988_13": "Athāyaṃ ācariyavādaṃ gahetvā katheti,",
  "tika-vin05t:988_14": "paro attanomatiṃ.",
  "tika-vin05t:988_15": "Attanomati ācariyavāde otāretabbā.",
  "tika-vin05t:988_16": "Sace otarati sameti,",
  "tika-vin05t:988_17": "gahetabbā. No ce,",
  "tika-vin05t:988_18": "na gahetabbā,",
  "tika-vin05t:988_19": "ācariyavādeyeva ṭhātabbaṃ.",
  "tika-vin05t:989_0": "Atha panāyaṃ attanomatiṃ gahetvā katheti,",
  "tika-vin05t:989_1": "paro suttaṃ.",
  "tika-vin05t:989_2": "Suttaṃ attanomatiyaṃ otāretabbaṃ.",
  "tika-vin05t:989_3": "Sace otarati sameti,",
  "tika-vin05t:989_4": "gahetabbaṃ.",
  "tika-vin05t:989_5": "Itaraṃ gārayhasuttaṃ na gahetabbaṃ,",
  "tika-vin05t:989_6": "attanomatiyameva ṭhātabbaṃ.",
  "tika-vin05t:989_7": "Athāyaṃ attanomatiṃ gahetvā katheti,",
  "tika-vin05t:989_8": "paro suttānulomaṃ.",
  "tika-vin05t:989_9": "Suttānulomaṃ attanomatiyaṃ otāretabbaṃ.",
  "tika-vin05t:989_10": "Otarantaṃ samentameva gahetabbaṃ,",
  "tika-vin05t:989_11": "itaraṃ na gahetabbaṃ,",
  "tika-vin05t:989_12": "attanomatiyameva ṭhātabbaṃ.",
  "tika-vin05t:989_13": "Athāyaṃ attanomatiṃ gahetvā katheti,",
  "tika-vin05t:989_14": "paro ācariyavādaṃ.",
  "tika-vin05t:989_15": "Ācariyavādo attanomatiyaṃ otāretabbo.",
  "tika-vin05t:989_16": "Sace otarati sameti,",
  "tika-vin05t:989_17": "gahetabbo.",
  "tika-vin05t:989_18": "Itaro gārayhācariyavādo na gahetabbo,",
  "tika-vin05t:989_19": "attanomatiyameva ṭhātabbaṃ,",
  "tika-vin05t:989_20": "attano gahaṇameva baliyaṃ kātabbaṃ.",
  "tika-vin05t:989_21": "Sabbaṭṭhānesu ca khepo vā garahā vā na kātabbāti.",
  "tika-vin05t:990_0": "Atha panāyaṃ kappiyanti gahetvā katheti,",
  "tika-vin05t:990_1": "paro akappiyanti,",
  "tika-vin05t:990_2": "sutte ca suttānulome ca otāretabbaṃ.",
  "tika-vin05t:990_3": "Sace kappiyaṃ hoti,",
  "tika-vin05t:990_4": "kappiye ṭhātabbaṃ.",
  "tika-vin05t:990_5": "Sace akappiyaṃ,",
  "tika-vin05t:990_6": "akappiye ṭhātabbaṃ.",
  "tika-vin05t:990_7": "Athāyaṃ tassa kappiyabhāvasādhakaṃ suttato bahuṃ kāraṇañca vinicchayañca dasseti,",
  "tika-vin05t:990_8": "paro kāraṇaṃ na vindati,",
  "tika-vin05t:990_9": "kappiyeva ṭhātabbaṃ.",
  "tika-vin05t:990_10": "Atha paro tassa akappiyabhāvasādhakaṃ suttato bahuṃ kāraṇañca vinicchayañca dasseti,",
  "tika-vin05t:990_11": "anena attano gahaṇanti katvā daḷhaṃ ādāya na ṭhātabbaṃ,",
  "tika-vin05t:990_12": "“sādhū”ti sampaṭicchitvā akappiye eva ṭhātabbaṃ.",
  "tika-vin05t:990_13": "Atha dvinnampi kāraṇacchāyā dissati,",
  "tika-vin05t:990_14": "paṭikkhittabhāvoyeva sādhu,",
  "tika-vin05t:990_15": "akappiye ṭhātabbaṃ.",
  "tika-vin05t:990_16": "Vinayañhi patvā kappiyākappiyavicāraṇaṃ āgamma rundhitabbaṃ,",
  "tika-vin05t:990_17": "gāḷhaṃ kattabbaṃ,",
  "tika-vin05t:990_18": "sotaṃ pacchinditabbaṃ,",
  "tika-vin05t:990_19": "garukabhāveyeva ṭhātabbaṃ.",
  "tika-vin05t:991_0": "Atha panāyaṃ akappiyanti gahetvā katheti,",
  "tika-vin05t:991_1": "paro kappiyanti,",
  "tika-vin05t:991_2": "sutte ca suttānulome ca otāretabbaṃ.",
  "tika-vin05t:991_3": "Sace kappiyaṃ hoti,",
  "tika-vin05t:991_4": "kappiye ṭhātabbaṃ.",
  "tika-vin05t:991_5": "Sace akappiyaṃ,",
  "tika-vin05t:991_6": "akappiye ṭhātabbaṃ.",
  "tika-vin05t:991_7": "Athāyaṃ bahūhi suttavinicchayakāraṇehi akappiyabhāvaṃ dasseti,",
  "tika-vin05t:991_8": "paro kāraṇaṃ na vindati,",
  "tika-vin05t:991_9": "akappiye ṭhātabbaṃ.",
  "tika-vin05t:991_10": "Atha paro bahūhi suttavinicchayakāraṇehi kappiyabhāvaṃ dasseti,",
  "tika-vin05t:991_11": "ayaṃ kāraṇaṃ na vindati,",
  "tika-vin05t:991_12": "kappiye ṭhātabbaṃ.",
  "tika-vin05t:991_13": "Atha dvinnampi kāraṇacchāyā dissati,",
  "tika-vin05t:991_14": "attano gahaṇaṃ na vissajjetabbaṃ.",
  "tika-vin05t:991_15": "Yathā cāyaṃ kappiyākappiye akappiyakappiye ca vinicchayo vutto,",
  "tika-vin05t:991_16": "evaṃ anāpattiāpattivāde āpattānāpattivāde ca,",
  "tika-vin05t:991_17": "lahukagarukāpattivāde garukalahukāpattivāde cāpi vinicchayo veditabbo.",
  "tika-vin05t:991_18": "Nāmamatteyeva hi ettha nānaṃ,",
  "tika-vin05t:991_19": "yojanānaye nānaṃ natthi,",
  "tika-vin05t:991_20": "tasmā na vitthāritaṃ.",
  "tika-vin05t:992_0": "Evaṃ kappiyākappiyādivinicchaye uppanne yo suttasuttānulomaācariyavādaattanomatīsu atirekakāraṇaṃ labhati,",
  "tika-vin05t:992_1": "tassa vāde ṭhātabbaṃ,",
  "tika-vin05t:992_2": "sabbaso pana kāraṇavinicchayaṃ alabhantena suttaṃ na jahitabbaṃ,",
  "tika-vin05t:992_3": "suttasmiṃyeva ṭhātabbanti.",
  "tika-vin05t:992_4": "Evaṃ sakalavinayavinicchaye kosallaṃ patthayantena ayaṃ catubbidho vinayo jānitabbo.",
  "tika-vin05t:993_0": "Imañca pana catubbidhaṃ vinayaṃ ñatvāpi vinayadharena puggalena tilakkhaṇasamannāgatena bhavitabbaṃ.",
  "tika-vin05t:993_1": "Tīṇi hi vinayadharassa lakkhaṇāni icchitabbāni.",
  "tika-vin05t:993_2": "Katamāni tīṇi?",
  "tika-vin05t:993_3": "Suttañcassa svāgataṃ hoti suppavatti suvinicchitaṃ suttato anubyañjanasoti idamekaṃ lakkhaṇaṃ.",
  "tika-vin05t:993_4": "Vinaye kho pana ṭhito hoti asaṃhīroti idaṃ dutiyaṃ.",
  "tika-vin05t:993_5": "Ācariyaparamparā kho panassa suggahitā hoti sumanasikatā sūpadhāritāti idaṃ tatiyaṃ.",
  "tika-vin05t:994_0": "Tattha suttaṃ nāma sakalaṃ vinayapiṭakaṃ.",
  "tika-vin05t:994_1": "Tadassa svāgataṃ hotīti suṭṭhu āgataṃ.",
  "tika-vin05t:994_2": "Suppavattīti suṭṭhu pavattaṃ paguṇaṃ vācuggataṃ.",
  "tika-vin05t:994_3": "Suvinicchitaṃ suttaso anubyañjanasoti pāḷito ca paripucchato ca aṭṭhakathāto ca suvinicchitaṃ hoti kaṅkhāchedanaṃ katvā uggahitaṃ.",
  "tika-vin05t:994_4": "Vinaye kho pana ṭhito hotīti vinaye lajjibhāvena patiṭṭhito hoti.",
  "tika-vin05t:994_5": "Alajjī hi bahussutopi samāno lābhagarukatāya tantiṃ visaṃvādetvā uddhammaṃ ubbinayaṃ satthusāsanaṃ dīpetvā sāsane mahantaṃ upaddavaṃ karoti,",
  "tika-vin05t:994_6": "saṅghabhedampi saṅgharājimpi uppādeti.",
  "tika-vin05t:994_7": "Lajjī pana kukkuccako sikkhākāmo jīvitahetupi tantiṃ avisaṃvādetvā dhammameva vinayameva dīpeti,",
  "tika-vin05t:994_8": "satthusāsanaṃ garukaṃ katvā ṭhapeti.",
  "tika-vin05t:994_9": "Tathā hi pubbe mahātherā tikkhattuṃ vācaṃ nicchāresuṃ “anāgate lajjī rakkhissati,",
  "tika-vin05t:994_10": "lajjī rakkhissati,",
  "tika-vin05t:994_11": "lajjī rakkhissatī”ti.",
  "tika-vin05t:994_12": "Evaṃ yo lajjī,",
  "tika-vin05t:994_13": "so vinayaṃ avijahanto avokkamanto lajjibhāveneva vinaye ṭhito hoti suppatiṭṭhitoti.",
  "tika-vin05t:995_0": "Asaṃhīroti saṃhīro nāma yo pāḷiyaṃ vā aṭṭhakathāyaṃ vā heṭṭhato vā uparito vā padapaṭipāṭiyā vā pucchiyamāno",
  "tika-vin05t:995_1": "vitthunati vipphandati santiṭṭhituṃ na sakkoti,",
  "tika-vin05t:995_2": "yaṃ yaṃ parena vuccati,",
  "tika-vin05t:995_3": "taṃ taṃ anujānāti,",
  "tika-vin05t:995_4": "sakavādaṃ chaḍḍetvā paravādaṃ gaṇhāti.",
  "tika-vin05t:995_5": "Yo pana pāḷiyaṃ vā aṭṭhakathāyaṃ vā heṭṭhupariyena vā padapaṭipāṭiyā vā pucchiyamāno na vitthunati na vipphandati,",
  "tika-vin05t:995_6": "ekekalomaṃ saṇḍāsena gaṇhanto viya “evaṃ mayaṃ vadāma,",
  "tika-vin05t:995_7": "evaṃ no ācariyā vadantī”ti vissajjeti,",
  "tika-vin05t:995_8": "yamhi pāḷi ca pāḷivinicchayo ca suvaṇṇabhājane pakkhittasīhavasā viya parikkhayaṃ pariyādānaṃ agacchanto tiṭṭhati,",
  "tika-vin05t:995_9": "ayaṃ vuccati “asaṃhīro”ti.",
  "tika-vin05t:996_0": "Ācariyaparamparā kho panassa suggahitā hotīti theraparamparā vaṃsaparamparā assa suṭṭhu gahitā hoti.",
  "tika-vin05t:996_1": "Sumanasikatāti suṭṭhu manasikatā,",
  "tika-vin05t:996_2": "āvajjitamatte ujjalitapadīpo viya hoti.",
  "tika-vin05t:996_3": "Sūpadhāritāti suṭṭhu upadhāritā pubbāparānusandhito atthato kāraṇato ca upadhāritā.",
  "tika-vin05t:996_4": "Attanomatiṃ pahāya ācariyasuddhiyā vattā hoti,",
  "tika-vin05t:996_5": "“mayhaṃ ācariyo asukācariyassa santike uggaṇhi,",
  "tika-vin05t:996_6": "so asukassā”ti evaṃ sabbaṃ ācariyaparamparaṃ theravādaṅgaṃ haritvā yāva upālitthero sammāsambuddhassa santike uggaṇhīti pāpetvā ṭhapeti,",
  "tika-vin05t:996_7": "tatopi āharitvā upālitthero sammāsambuddhassa santike uggaṇhi,",
  "tika-vin05t:996_8": "dāsakatthero attano upajjhāyassa upālittherassa,",
  "tika-vin05t:996_9": "soṇatthero attano upajjhāyassa dāsakattherassa,",
  "tika-vin05t:996_10": "siggavatthero attano upajjhāyassa soṇattherassa,",
  "tika-vin05t:996_11": "moggaliputtatissatthero attano upajjhāyassa siggavattherassa caṇḍavajjittherassa cāti evaṃ sabbaṃ ācariyaparamparaṃ",
  "tika-vin05t:996_12": "theravādaṅgaṃ āharitvā attano ācariyaṃ pāpetvā ṭhapeti.",
  "tika-vin05t:996_13": "Evaṃ uggahitā hi ācariyaparamparā suggahitā hoti.",
  "tika-vin05t:996_14": "Evaṃ asakkontena pana avassaṃ dve tayo parivaṭṭā uggahetabbā.",
  "tika-vin05t:996_15": "Sabbapacchimena hi nayena yathā ācariyo ācariyācariyo ca pāḷiñca paripucchañca vadanti,",
  "tika-vin05t:996_16": "tathā ñātuṃ vaṭṭati.",
  "tika-vin05t:997_0": "Imehi ca pana tīhi lakkhaṇehi samannāgatena vinayadharena vatthuvinicchayatthaṃ sannipatite saṅghe otiṇṇe",
  "tika-vin05t:997_1": "vatthusmiṃ codakena ca cuditakena ca vutte vattabbe sahasā avinicchinitvāva cha ṭhānāni oloketabbāni.",
  "tika-vin05t:997_2": "Katamāni cha?",
  "tika-vin05t:997_3": "Vatthu oloketabbaṃ,",
  "tika-vin05t:997_4": "mātikā oloketabbā,",
  "tika-vin05t:997_5": "padabhājanīyaṃ oloketabbaṃ,",
  "tika-vin05t:997_6": "tikaparicchedo oloketabbo,",
  "tika-vin05t:997_7": "antarāpatti oloketabbā,",
  "tika-vin05t:997_8": "anāpatti oloketabbāti.",
  "tika-vin05t:998_0": "Vatthuṃ olokentopi hi “tiṇena vā paṇṇena vā paṭicchādetvā āgantabbaṃ,",
  "tika-vin05t:998_1": "na tveva naggena āgantabbaṃ,",
  "tika-vin05t:998_2": "yo āgaccheyya,",
  "tika-vin05t:998_3": "āpatti dukkaṭassā”ti evaṃ ekaccaṃ āpattiṃ passati,",
  "tika-vin05t:998_4": "so taṃ suttaṃ ānetvā taṃ adhikaraṇaṃ vūpasamessati.",
  "tika-vin05t:999_0": "Mātikaṃ olokentopi “sampajānamusāvāde pācittiya”ntiādinā nayena pañcannaṃ āpattīnaṃ aññataraṃ āpattiṃ passati,",
  "tika-vin05t:999_1": "so taṃ suttaṃ ānetvā taṃ adhikaraṇaṃ vūpasamessati.",
  "tika-vin05t:1000_0": "Padabhājanīyaṃ olokentopi “akkhayite sarīre methunaṃ dhammaṃ paṭisevati,",
  "tika-vin05t:1000_1": "āpatti pārājikassa.",
  "tika-vin05t:1000_2": "Yebhuyyena khayite sarīre methunaṃ dhammaṃ paṭisevati,",
  "tika-vin05t:1000_3": "āpatti thullaccayassā”tiādinā nayena sattannaṃ āpattīnaṃ aññataraṃ āpattiṃ passati,",
  "tika-vin05t:1000_4": "so padabhājanīyato suttaṃ ānetvā taṃ adhikaraṇaṃ vūpasamessati.",
  "tika-vin05t:1001_0": "Tikaparicchedaṃ olokentopi tikasaṅghādisesaṃ vā tikapācittiyaṃ vā tikadukkaṭaṃ vā aññataraṃ vā āpattiṃ tikaparicchede passati,",
  "tika-vin05t:1001_1": "so tato suttaṃ ānetvā taṃ adhikaraṇaṃ vūpasamessati.",
  "tika-vin05t:1002_0": "Antarāpattiṃ olokentopi “paṭilātaṃ ukkhipati,",
  "tika-vin05t:1002_1": "āpatti dukkaṭassā”ti evaṃ yā sikkhāpadantaresu antarāpatti hoti,",
  "tika-vin05t:1002_2": "taṃ passati,",
  "tika-vin05t:1002_3": "so taṃ suttaṃ ānetvā taṃ adhikaraṇaṃ vūpasamessati.",
  "tika-vin05t:1003_0": "Anāpattiṃ olokentopi “anāpatti bhikkhu asādiyantassa,",
  "tika-vin05t:1003_1": "atheyyacittassa,",
  "tika-vin05t:1003_2": "na maraṇādhippāyassa,",
  "tika-vin05t:1003_3": "anullapanādhippāyassa,",
  "tika-vin05t:1003_4": "na mocanādhippāyassa asañcicca asatiyā ajānantassā”ti evaṃ tasmiṃ tasmiṃ sikkhāpade niddiṭṭhaṃ anāpattiṃ passati,",
  "tika-vin05t:1003_5": "so taṃ suttaṃ ānetvā taṃ adhikaraṇaṃ vūpasamessati.",
  "tika-vin05t:1004_0": "Yo hi bhikkhu catubbidhavinayakovido tilakkhaṇasampanno imāni cha ṭhānāni oloketvā adhikaraṇaṃ vūpasamessati,",
  "tika-vin05t:1004_1": "tassa vinicchayo appaṭivattiyo buddhena sayaṃ nisīditvā vinicchitasadiso hoti.",
  "tika-vin05t:1004_2": "Taṃ ce evaṃ vinicchayakusalaṃ bhikkhuṃ koci katasikkhāpadavītikkamo bhikkhu upasaṅkamitvā attano kukkuccaṃ puccheyya,",
  "tika-vin05t:1004_3": "tena sādhukaṃ sallakkhetvā sace anāpatti hoti,",
  "tika-vin05t:1004_4": "“anāpattī”ti vattabbaṃ.",
  "tika-vin05t:1004_5": "Sace pana āpatti hoti,",
  "tika-vin05t:1004_6": "sā desanāgāminī ce,",
  "tika-vin05t:1004_7": "“desanāgāminī”ti vattabbaṃ.",
  "tika-vin05t:1004_8": "Vuṭṭhānagāminī ce,",
  "tika-vin05t:1004_9": "“vuṭṭhānagāminī”ti vattabbaṃ.",
  "tika-vin05t:1004_10": "Athassa pārājikacchāyā dissati,",
  "tika-vin05t:1004_11": "“pārājikāpattī”ti na vattabbaṃ. Kasmā?",
  "tika-vin05t:1004_12": "Methunadhammavītikkamo hi uttarimanussadhammavītikkamo ca oḷāriko,",
  "tika-vin05t:1004_13": "adinnādānamanaussaviggahavītikkamā pana sukhumā cittalahukā.",
  "tika-vin05t:1004_14": "Te sukhumeneva āpajjati,",
  "tika-vin05t:1004_15": "sukhumena rakkhati,",
  "tika-vin05t:1004_16": "tasmā visesena taṃvatthukaṃ kukkuccaṃ pucchiyamāno “āpattī”ti avatvā sacassa ācariyo dharati,",
  "tika-vin05t:1004_17": "tato tena so bhikkhu “amhākaṃ ācariyaṃ pucchā”ti pesetabbo.",
  "tika-vin05t:1004_18": "Sace so puna āgantvā “tumhākaṃ ācariyo suttato nayato oloketvā ‘satekiccho’ti maṃ āhā”ti vadati,",
  "tika-vin05t:1004_19": "tato tena so “sādhu suṭṭhu yaṃ ācariyo bhaṇati,",
  "tika-vin05t:1004_20": "taṃ karohī”ti vattabbo.",
  "tika-vin05t:1004_21": "Atha panassa ācariyo natthi,",
  "tika-vin05t:1004_22": "saddhiṃ uggahitatthero pana atthi,",
  "tika-vin05t:1004_23": "tassa santikaṃ pesetabbo “amhehi saha uggahitatthero gaṇapāmokkho,",
  "tika-vin05t:1004_24": "taṃ gantvā pucchā”ti.",
  "tika-vin05t:1004_25": "Tenapi “satekiccho”ti vinicchite “sādhu suṭṭhu tassa vacanaṃ karohī”ti vattabbo.",
  "tika-vin05t:1004_26": "Atha tassa saddhiṃ uggahitattheropi natthi,",
  "tika-vin05t:1004_27": "antevāsiko paṇḍito atthi,",
  "tika-vin05t:1004_28": "tassa santikaṃ pesetabbo “asukadaharaṃ gantvā pucchā”ti.",
  "tika-vin05t:1004_29": "Tenapi “satekiccho”ti vinicchite “sādhu suṭṭhu tassa vacanaṃ karohī”ti vattabbo.",
  "tika-vin05t:1004_30": "Atha daharassapi pārājikacchāyāva upaṭṭhāti,",
  "tika-vin05t:1004_31": "tenapi “pārājikosī”ti na vattabbo.",
  "tika-vin05t:1004_32": "Dullabho hi buddhuppādo,",
  "tika-vin05t:1004_33": "tato dullabhatarā pabbajjā ca upasampadā ca.",
  "tika-vin05t:1004_34": "Evaṃ pana vattabbo “vivittaṃ okāsaṃ sammajjitvā divāvihāraṃ nisīditvā sīlāni visodhetvā dvattiṃsākāraṃ tāva manasikarohī”ti.",
  "tika-vin05t:1004_35": "Sace tassa arogaṃ sīlaṃ,",
  "tika-vin05t:1004_36": "kammaṭṭhānaṃ ghaṭayati,",
  "tika-vin05t:1004_37": "saṅkhārā pākaṭā hutvā upaṭṭhahanti,",
  "tika-vin05t:1004_38": "upacārappanāppattaṃ viya cittaṃ ekaggaṃ hoti,",
  "tika-vin05t:1004_39": "divasaṃ atikkantampi na jānāti,",
  "tika-vin05t:1004_40": "so divasātikkame upaṭṭhānaṃ āgato evaṃ vattabbo “kīdisā te cittappavattī”ti.",
  "tika-vin05t:1004_41": "Ārocitāya ca cittapavattiyā vattabbo “pabbajjā nāma cittavisuddhatthāya,",
  "tika-vin05t:1004_42": "appamatto samaṇadhammaṃ karohī”ti.",
  "tika-vin05t:1005_0": "Yassa pana sīlaṃ bhinnaṃ hoti,",
  "tika-vin05t:1005_1": "tassa kammaṭṭhānaṃ na ghaṭayati,",
  "tika-vin05t:1005_2": "patodābhitunnaṃ viya cittaṃ vikampati,",
  "tika-vin05t:1005_3": "vippaṭisāragginā ḍayhati,",
  "tika-vin05t:1005_4": "tattapāsāṇe nisinno viya taṅkhaṇeyeva vuṭṭhāti.",
  "tika-vin05t:1005_5": "So āgato “kā te cittapavattī”ti pucchitabbo.",
  "tika-vin05t:1005_6": "Ārocitāya cittapavattiyā “natthi loke raho nāma pāpakammaṃ pakubbato.",
  "tika-vin05t:1005_7": "Sabbapaṭhamañhi pāpaṃ karonto attanā jānāti.",
  "tika-vin05t:1005_8": "Athassa ārakkhadevatā paracittavidū samaṇabrāhmaṇā aññā ca devatā jānanti,",
  "tika-vin05t:1005_9": "tvaṃyeva dāni tava sotthiṃ pariyesāhī”ti vattabbo.",
  "tika-vin05t:1005_10": "Evaṃ katavītikkameneva bhikkhunā sayameva āgantvā ārocite paṭipajjitabbaṃ.",
  "tika-vin05t:1006_0": "235.",
  "tika-vin05t:1006_1": "Idāni yā sā pubbe vuttappabhedā codanā,",
  "tika-vin05t:1006_2": "tassāyeva sampattivipattijānanatthaṃ ādimajjhapariyosānādīnaṃ vasena vinicchayo veditabbo.",
  "tika-vin05t:1006_3": "Seyyathidaṃ,",
  "tika-vin05t:1006_4": "codanāya ko ādi,",
  "tika-vin05t:1006_5": "kiṃ majjhe,",
  "tika-vin05t:1006_6": "kiṃ pariyosānaṃ?",
  "tika-vin05t:1006_7": "Codanāya “ahaṃ taṃ vattukāmo,",
  "tika-vin05t:1006_8": "karotu me āyasmā okāsa”nti evaṃ okāsakammaṃ ādi.",
  "tika-vin05t:1006_9": "Otiṇṇena vatthunā codetvā sāretvā vinicchayo majjhe.",
  "tika-vin05t:1006_10": "Āpattiyaṃ vā anāpattiyaṃ vā patiṭṭhāpanena samatho pariyosānaṃ.",
  "tika-vin05t:1007_0": "Codanāya kati mūlāni,",
  "tika-vin05t:1007_1": "kati vatthūni,",
  "tika-vin05t:1007_2": "kati bhūmiyo?",
  "tika-vin05t:1007_3": "Codanāya dve mūlāni samūlikā vā amūlikā vā.",
  "tika-vin05t:1007_4": "Tīṇi vatthūni diṭṭhaṃ sutaṃ parisaṅkitaṃ.",
  "tika-vin05t:1007_5": "Pañca bhūmiyo kālena vakkhāmi,",
  "tika-vin05t:1007_6": "no akālena,",
  "tika-vin05t:1007_7": "bhūtena vakkhāmi,",
  "tika-vin05t:1007_8": "no abhūtena,",
  "tika-vin05t:1007_9": "saṇhena vakkhāmi,",
  "tika-vin05t:1007_10": "no pharusena,",
  "tika-vin05t:1007_11": "atthasaṃhitena vakkhāmi,",
  "tika-vin05t:1007_12": "no anatthasaṃhitena,",
  "tika-vin05t:1007_13": "mettacitto vakkhāmi,",
  "tika-vin05t:1007_14": "no dosantaroti.",
  "tika-vin05t:1007_15": "Imāya ca pana codanāya codakena puggalena “parisuddhakāyasamācāro nu khomhī”tiādinā nayena upālipañcakesu vuttesu pannarasasu dhammesu patiṭṭhātabbaṃ.",
  "tika-vin05t:1007_16": "Cuditakena dvīsu dhammesu patiṭṭhātabbaṃ sacce ca akuppe cāti.",
  "tika-vin05t:1008_0": "Anuvijjakena ca codako pucchitabbo “yaṃ kho tvaṃ, āvuso,",
  "tika-vin05t:1008_1": "imaṃ bhikkhuṃ codesi,",
  "tika-vin05t:1008_2": "kimhi naṃ codesi,",
  "tika-vin05t:1008_3": "sīlavipattiyā codesi,",
  "tika-vin05t:1008_4": "ācāravipattiyā codesi,",
  "tika-vin05t:1008_5": "diṭṭhivipattiyā codesī”ti.",
  "tika-vin05t:1008_6": "So ce evaṃ vadeyya “sīlavipattiyā vā codemi,",
  "tika-vin05t:1008_7": "ācāravipattiyā vā codemi,",
  "tika-vin05t:1008_8": "diṭṭhivipattiyā vā codemī”ti.",
  "tika-vin05t:1008_9": "So evamassa vacanīyo “jānāsi panāyasmā sīlavipattiṃ,",
  "tika-vin05t:1008_10": "jānāsi ācāravipattiṃ,",
  "tika-vin05t:1008_11": "jānāsi diṭṭhivipatti”nti.",
  "tika-vin05t:1008_12": "So ce evaṃ vadeyya “jānāmi kho ahaṃ, āvuso,",
  "tika-vin05t:1008_13": "sīlavipattiṃ,",
  "tika-vin05t:1008_14": "jānāmi ācāravipattiṃ,",
  "tika-vin05t:1008_15": "jānāmi diṭṭhivipatti”nti.",
  "tika-vin05t:1008_16": "So evamassa vacanīyo “katamā panāvuso,",
  "tika-vin05t:1008_17": "sīlavipatti,",
  "tika-vin05t:1008_18": "katamā ācāravipatti,",
  "tika-vin05t:1008_19": "katamā diṭṭhivipattī”ti?",
  "tika-vin05t:1008_20": "So ce evaṃ vadeyya “cattāri pārājikāni terasa saṅghādisesā,",
  "tika-vin05t:1008_21": "ayaṃ sīlavipatti.",
  "tika-vin05t:1008_22": "Thullaccayaṃ pācittiyaṃ pāṭidesanīyaṃ dukkaṭaṃ dubbhāsitaṃ,",
  "tika-vin05t:1008_23": "ayaṃ ācāravipatti.",
  "tika-vin05t:1008_24": "Micchādiṭṭhi antaggāhikā diṭṭhi,",
  "tika-vin05t:1008_25": "ayaṃ diṭṭhivipattī”ti.",
  "tika-vin05t:1009_0": "So evamassa vacanīyo “yaṃ kho tvaṃ, āvuso,",
  "tika-vin05t:1009_1": "imaṃ bhikkhuṃ codesi,",
  "tika-vin05t:1009_2": "diṭṭhena vā codesi,",
  "tika-vin05t:1009_3": "sutena vā codesi,",
  "tika-vin05t:1009_4": "parisaṅkāya vā codesī”ti.",
  "tika-vin05t:1009_5": "So ce evaṃ vadeyya “diṭṭhena vā codemi,",
  "tika-vin05t:1009_6": "sutena vā codemi,",
  "tika-vin05t:1009_7": "parisaṅkāya vā codemī”ti.",
  "tika-vin05t:1009_8": "So evamassa vacanīyo “yaṃ kho tvaṃ, āvuso,",
  "tika-vin05t:1009_9": "imaṃ bhikkhuṃ diṭṭhena codesi,",
  "tika-vin05t:1009_10": "kiṃ te diṭṭhaṃ,",
  "tika-vin05t:1009_11": "kinti te diṭṭhaṃ,",
  "tika-vin05t:1009_12": "kadā te diṭṭhaṃ,",
  "tika-vin05t:1009_13": "kattha te diṭṭhaṃ,",
  "tika-vin05t:1009_14": "pārājikaṃ ajjhāpajjanto diṭṭho,",
  "tika-vin05t:1009_15": "saṅghādisesaṃ ajjhāpajjanto diṭṭho,",
  "tika-vin05t:1009_16": "thullaccayaṃ pācittiyaṃ pāṭidesanīyaṃ dukkaṭaṃ dubbhāsitaṃ ajjhāpajjanto diṭṭho,",
  "tika-vin05t:1009_17": "kattha cāyaṃ bhikkhu ahosi,",
  "tika-vin05t:1009_18": "kattha ca tvaṃ karosi,",
  "tika-vin05t:1009_19": "kiñca tvaṃ karosi,",
  "tika-vin05t:1009_20": "kiṃ ayaṃ bhikkhu karotī”ti?",
  "tika-vin05t:1010_0": "So ce evaṃ vadeyya “na kho ahaṃ, āvuso,",
  "tika-vin05t:1010_1": "imaṃ bhikkhuṃ diṭṭhena codemi,",
  "tika-vin05t:1010_2": "apica sutena codemī”ti.",
  "tika-vin05t:1010_3": "So evamassa vacanīyo “yaṃ kho tvaṃ, āvuso,",
  "tika-vin05t:1010_4": "imaṃ bhikkhuṃ sutena codesi,",
  "tika-vin05t:1010_5": "kiṃ te sutaṃ,",
  "tika-vin05t:1010_6": "kinti te sutaṃ,",
  "tika-vin05t:1010_7": "kadā te sutaṃ,",
  "tika-vin05t:1010_8": "kattha te sutaṃ,",
  "tika-vin05t:1010_9": "pārājikaṃ ajjhāpannoti sutaṃ,",
  "tika-vin05t:1010_10": "saṅghādisesaṃ ajjhāpannoti sutaṃ,",
  "tika-vin05t:1010_11": "thullaccayaṃ pācittiyaṃ pāṭidesanīyaṃ dukkaṭaṃ dubbhāsitaṃ ajjhāpannoti sutaṃ,",
  "tika-vin05t:1010_12": "bhikkhussa sutaṃ,",
  "tika-vin05t:1010_13": "bhikkhuniyā sutaṃ,",
  "tika-vin05t:1010_14": "sikkhamānāya sutaṃ,",
  "tika-vin05t:1010_15": "sāmaṇerassa sutaṃ,",
  "tika-vin05t:1010_16": "sāmaṇeriyā sutaṃ,",
  "tika-vin05t:1010_17": "upāsakassa sutaṃ,",
  "tika-vin05t:1010_18": "upāsikāya sutaṃ,",
  "tika-vin05t:1010_19": "rājūnaṃ sutaṃ,",
  "tika-vin05t:1010_20": "rājamahāmattānaṃ sutaṃ,",
  "tika-vin05t:1010_21": "titthiyānaṃ sutaṃ,",
  "tika-vin05t:1010_22": "titthiyasāvakānaṃ suta”nti.",
  "tika-vin05t:1011_0": "So ce evaṃ vadeyya “na kho ahaṃ, āvuso,",
  "tika-vin05t:1011_1": "imaṃ bhikkhuṃ sutena codemi,",
  "tika-vin05t:1011_2": "apica parisaṅkāya codemī”ti.",
  "tika-vin05t:1011_3": "So evamassa vacanīyo “yaṃ kho tvaṃ, āvuso,",
  "tika-vin05t:1011_4": "imaṃ bhikkhuṃ parisaṅkāya codesi,",
  "tika-vin05t:1011_5": "kiṃ parisaṅkasi,",
  "tika-vin05t:1011_6": "kinti parisaṅkasi,",
  "tika-vin05t:1011_7": "kadā parisaṅkasi,",
  "tika-vin05t:1011_8": "kattha parisaṅkasi?",
  "tika-vin05t:1011_9": "Pārājikaṃ dhammaṃ ajjhāpannoti parisaṅkasi,",
  "tika-vin05t:1011_10": "saṅghādisesaṃ thullaccayaṃ pācittiyaṃ pāṭidesanīyaṃ dukkaṭaṃ dubbhāsitaṃ ajjhāpannoti parisaṅkasi,",
  "tika-vin05t:1011_11": "bhikkhussa sutvā parisaṅkasi,",
  "tika-vin05t:1011_12": "bhikkhuniyā sutvā…pe…",
  "tika-vin05t:1011_13": "titthiyasāvakānaṃ sutvā parisaṅkasī”ti.",
  "tika-vin05t:1012_0": "Diṭṭhaṃ diṭṭhena sameti, diṭṭhena saṃsandate diṭṭhaṃ;",
  "tika-vin05t:1013_0": "Diṭṭhaṃ paṭicca na upeti, asuddhaparisaṅkito;",
  "tika-vin05t:1014_0": "So puggalo paṭiññāya, kātabbo tenuposatho.",
  "tika-vin05t:1015_0": "Sutaṃ sutena sameti, sutena saṃsandate sutaṃ;",
  "tika-vin05t:1016_0": "Sutaṃ paṭicca na upeti, asuddhaparisaṅkito;",
  "tika-vin05t:1017_0": "So puggalo paṭiññāya, kātabbo tenuposatho.",
  "tika-vin05t:1018_0": "Mutaṃ mutena sameti, mutena saṃsandate mutaṃ;",
  "tika-vin05t:1019_0": "Mutaṃ paṭicca na upeti, asuddhaparisaṅkito;",
  "tika-vin05t:1020_0": "So puggalo paṭiññāya, kātabbo tenuposatho.",
  "tika-vin05t:1021_0": "Paṭiññā lajjīsu katā, alajjīsu evaṃ na vijjati;",
  "tika-vin05t:1022_0": "Bahumpi alajjī bhāseyya, vattānusandhitena kārayeti. ;",
  "tika-vin05t:1023_0": "Apicettha saṅgāmāvacarena bhikkhunā saṅghaṃ upasaṅkamantena nīcacittena saṅgho upasaṅkamitabbo rajoharaṇasamena cittena,",
  "tika-vin05t:1023_1": "āsanakusalena bhavitabbaṃ nisajjakusalena,",
  "tika-vin05t:1023_2": "there bhikkhū anupakhajjantena nave bhikkhū āsanena appaṭibāhantena yathāpatirūpe āsane nisīditabbaṃ,",
  "tika-vin05t:1023_3": "anānākathikena bhavitabbaṃ atiracchānakathikena,",
  "tika-vin05t:1023_4": "sāmaṃ vā dhammo bhāsitabbo,",
  "tika-vin05t:1023_5": "paro vā ajjhesitabbo,",
  "tika-vin05t:1023_6": "ariyo vā tuṇhībhāvo nātimaññitabbo.",
  "tika-vin05t:1024_0": "Saṅghena anumatena puggalena anuvijjakena anuvijjitukāmena na upajjhāyo pucchitabbo,",
  "tika-vin05t:1024_1": "na ācariyo pucchitabbo,",
  "tika-vin05t:1024_2": "na saddhivihāriko pucchitabbo,",
  "tika-vin05t:1024_3": "na antevāsiko pucchitabbo,",
  "tika-vin05t:1024_4": "na samānupajjhāyako pucchitabbo,",
  "tika-vin05t:1024_5": "na samānācariyako pucchitabbo,",
  "tika-vin05t:1024_6": "na jāti pucchitabbā,",
  "tika-vin05t:1024_7": "na nāmaṃ pucchitabbaṃ,",
  "tika-vin05t:1024_8": "na gottaṃ pucchitabbaṃ,",
  "tika-vin05t:1024_9": "na āgamo pucchitabbo,",
  "tika-vin05t:1024_10": "na kulapadeso pucchitabbo,",
  "tika-vin05t:1024_11": "na jātibhūmi pucchitabbā.",
  "tika-vin05t:1024_12": "Taṃ kiṃkāraṇā?",
  "tika-vin05t:1024_13": "Atrassa pemaṃ vā doso vā,",
  "tika-vin05t:1024_14": "peme vā sati dose vā chandāpi gaccheyya dosāpi gaccheyya mohāpi gaccheyya bhayāpi gaccheyyāti.",
  "tika-vin05t:1025_0": "Saṅghena anumatena puggalena anuvijjakena anuvijjitukāmena saṅghagarukena bhavitabbaṃ,",
  "tika-vin05t:1025_1": "no puggalagarukena,",
  "tika-vin05t:1025_2": "saddhammagarukena bhavitabbaṃ,",
  "tika-vin05t:1025_3": "no āmisagarukena,",
  "tika-vin05t:1025_4": "atthavasikena bhavitabbaṃ,",
  "tika-vin05t:1025_5": "no parisakappikena,",
  "tika-vin05t:1025_6": "kālena anuvijjitabbaṃ,",
  "tika-vin05t:1025_7": "no akālena,",
  "tika-vin05t:1025_8": "bhūtena anuvijjitabbaṃ,",
  "tika-vin05t:1025_9": "no abhūtena,",
  "tika-vin05t:1025_10": "saṇhena anuvijjitabbaṃ,",
  "tika-vin05t:1025_11": "no pharusena,",
  "tika-vin05t:1025_12": "atthasaṃhitena anuvijjitabbaṃ,",
  "tika-vin05t:1025_13": "no anatthasaṃhitena,",
  "tika-vin05t:1025_14": "mettacittena anuvijjitabbaṃ,",
  "tika-vin05t:1025_15": "no dosantarena,",
  "tika-vin05t:1025_16": "na upakaṇṇakajappinā bhavitabbaṃ,",
  "tika-vin05t:1025_17": "na jimhaṃ pekkhitabbaṃ,",
  "tika-vin05t:1025_18": "na akkhi nikhaṇitabbaṃ,",
  "tika-vin05t:1025_19": "na bhamukaṃ ukkhipitabbaṃ,",
  "tika-vin05t:1025_20": "na sīsaṃ ukkhipitabbaṃ,",
  "tika-vin05t:1025_21": "na hatthavikāro kātabbo,",
  "tika-vin05t:1025_22": "na hatthamuddā dassetabbā.",
  "tika-vin05t:1026_0": "Āsanakusalena bhavitabbaṃ nisajjakusalena,",
  "tika-vin05t:1026_1": "yugamattaṃ pekkhantena atthaṃ anuvidhiyantena sake āsane nisīditabbaṃ,",
  "tika-vin05t:1026_2": "na ca āsanā vuṭṭhātabbaṃ,",
  "tika-vin05t:1026_3": "na vītihātabbaṃ,",
  "tika-vin05t:1026_4": "na kummaggo sevitabbo,",
  "tika-vin05t:1026_5": "na bāhāvikkhepakaṃ bhaṇitabbaṃ,",
  "tika-vin05t:1026_6": "aturitena bhavitabbaṃ asāhasikena,",
  "tika-vin05t:1026_7": "acaṇḍikatena bhavitabbaṃ vacanakkhamena,",
  "tika-vin05t:1026_8": "mettacittena bhavitabbaṃ hitānukampinā,",
  "tika-vin05t:1026_9": "kāruṇikena bhavitabbaṃ hitaparisakkinā,",
  "tika-vin05t:1026_10": "asamphappalāpinā bhavitabbaṃ pariyantabhāṇinā,",
  "tika-vin05t:1026_11": "averavasikena bhavitabbaṃ anasuruttena,",
  "tika-vin05t:1026_12": "attā pariggahetabbo,",
  "tika-vin05t:1026_13": "paro pariggahetabbo,",
  "tika-vin05t:1026_14": "codako pariggahetabbo,",
  "tika-vin05t:1026_15": "cuditako pariggahetabbo,",
  "tika-vin05t:1026_16": "adhammacodako pariggahetabbo,",
  "tika-vin05t:1026_17": "adhammacuditako pariggahetabbo,",
  "tika-vin05t:1026_18": "dhammacodako pariggahetabbo,",
  "tika-vin05t:1026_19": "dhammacuditako pariggahetabbo,",
  "tika-vin05t:1026_20": "vuttaṃ ahāpentena avuttaṃ appakāsentena otiṇṇāni padabyañjanāni sādhukaṃ uggahetvā paro paripucchitvā yathāpaṭiññāya kāretabbo,",
  "tika-vin05t:1026_21": "mando hāsetabbo,",
  "tika-vin05t:1026_22": "bhīru assāsetabbo,",
  "tika-vin05t:1026_23": "caṇḍo nisedhetabbo,",
  "tika-vin05t:1026_24": "asuci vibhāvetabbo,",
  "tika-vin05t:1026_25": "ujumaddavena na chandāgati gantabbā,",
  "tika-vin05t:1026_26": "na dosāgati gantabbā,",
  "tika-vin05t:1026_27": "na mohāgati gantabbā,",
  "tika-vin05t:1026_28": "na bhayāgati gantabbā,",
  "tika-vin05t:1026_29": "majjhattena bhavitabbaṃ dhammesu ca puggalesu ca,",
  "tika-vin05t:1026_30": "evañca pana anuvijjako anuvijjamāno satthu ceva sāsanakaro hoti,",
  "tika-vin05t:1026_31": "viññūnañca sabrahmacārīnaṃ piyo ca hoti manāpo ca garu ca bhāvanīyo cāti.",
  "tika-vin05t:1027_0": "Iti pāḷimuttakavinayavinicchayasaṅgahe",
  "tika-vin05t:1028_0": "Codanādivinicchayakathā samattā.",
  "tika-vin05t:1029_0": "32. Garukāpattivuṭṭhānavinicchayakathā",
  "tika-vin05t:1030_0": "236.",
  "tika-vin05t:1030_1": "Garukāpattivuṭṭhānanti parivāsamānattādīhi vinayakammehi garukāpattito vuṭṭhānaṃ.",
  "tika-vin05t:1030_2": "Tattha tividho parivāso paṭicchannaparivāso suddhantaparivāso samodhānaparivāsoti.",
  "tika-vin05t:1030_3": "Tesu paṭicchannaparivāso tāva yathāpaṭicchannāya āpattiyā dātabbo.",
  "tika-vin05t:1030_4": "Kassaci hi ekāhappaṭicchannā āpatti hoti,",
  "tika-vin05t:1030_5": "kassaci dvīhappaṭicchannā,",
  "tika-vin05t:1030_6": "kassaci ekāpatti hoti,",
  "tika-vin05t:1030_7": "kassaci dve tisso tatuttari vā.",
  "tika-vin05t:1030_8": "Tasmā paṭicchannaparivāsaṃ dentena paṭhamaṃ tāva paṭicchannabhāvo jānitabbo.",
  "tika-vin05t:1030_9": "Ayañhi āpatti nāma dasahākārehi paṭicchannā hoti.",
  "tika-vin05t:1031_0": "Tatrāyaṃ mātikā –",
  "tika-vin05t:1031_1": "āpatti ca hoti āpattisaññī ca,",
  "tika-vin05t:1031_2": "pakatatto ca hoti pakatattasaññī ca,",
  "tika-vin05t:1031_3": "anantarāyiko ca hoti anantarāyikasaññī ca,",
  "tika-vin05t:1031_4": "pahu ca hoti pahusaññī ca,",
  "tika-vin05t:1031_5": "chādetukāmo ca hoti chādeti cāti.",
  "tika-vin05t:1031_6": "Tattha āpatti ca hoti āpattisaññī cāti yaṃ āpanno,",
  "tika-vin05t:1031_7": "sā āpattiyeva hoti,",
  "tika-vin05t:1031_8": "sopi ca tattha āpattisaññīyeva.",
  "tika-vin05t:1031_9": "Iti jānanto chādeti,",
  "tika-vin05t:1031_10": "channā hoti,",
  "tika-vin05t:1031_11": "atha panāyaṃ tattha anāpattisaññī,",
  "tika-vin05t:1031_12": "acchannā hoti.",
  "tika-vin05t:1031_13": "Anāpatti pana āpattisaññāyapi anāpattisaññāyapi chādentena acchāditāva hoti,",
  "tika-vin05t:1031_14": "lahukaṃ vā garukāti garukaṃ vā lahukāti chādeti,",
  "tika-vin05t:1031_15": "alajjipakkhe tiṭṭhati,",
  "tika-vin05t:1031_16": "āpatti pana acchannā hoti,",
  "tika-vin05t:1031_17": "garukaṃ lahukāti maññamāno deseti,",
  "tika-vin05t:1031_18": "neva desitā hoti,",
  "tika-vin05t:1031_19": "na channā,",
  "tika-vin05t:1031_20": "garukaṃ vā garukāti ñatvā chādeti,",
  "tika-vin05t:1031_21": "channā hoti,",
  "tika-vin05t:1031_22": "garukalahukabhāvaṃ na jānāti,",
  "tika-vin05t:1031_23": "āpattiṃ chādemīti chādeti,",
  "tika-vin05t:1031_24": "channāva hoti.",
  "tika-vin05t:1032_0": "Pakatattoti tividhaṃ ukkhepanīyakammaṃ akato.",
  "tika-vin05t:1032_1": "So ce pakatattasaññī hutvā chādeti,",
  "tika-vin05t:1032_2": "channā hoti.",
  "tika-vin05t:1032_3": "Atha “mayhaṃ saṅghena kammaṃ kata”nti apakatattasaññī hutvā chādeti,",
  "tika-vin05t:1032_4": "acchannā hoti.",
  "tika-vin05t:1032_5": "Apakatattena pana pakatattasaññinā vā apakatattasaññinā vā chāditāpi acchannāva hoti.",
  "tika-vin05t:1032_6": "Vuttampi cetaṃ –",
  "tika-vin05t:1033_0": "“Āpajjati garukaṃ sāvasesaṃ,",
  "tika-vin05t:1034_0": "Chādeti anādariyaṃ paṭicca;",
  "tika-vin05t:1035_0": "Na bhikkhunī no ca phuseyya vajjaṃ,",
  "tika-vin05t:1036_0": "Pañhā mesā kusalehi cintitā”ti. –",
  "tika-vin05t:1037_0": "Ayañhi pañho ukkhittakena kathito.",
  "tika-vin05t:1038_0": "Anantarāyikoti yassa dasasu antarāyesu ekopi natthi,",
  "tika-vin05t:1038_1": "so ce anantarāyikasaññī hutvā chādeti,",
  "tika-vin05t:1038_2": "channā hoti.",
  "tika-vin05t:1038_3": "Sacepi so bhīrujātikatāya andhakāre amanussacaṇḍamigabhayena antarāyikasaññī hutvā chādeti,",
  "tika-vin05t:1038_4": "acchannāva hoti.",
  "tika-vin05t:1038_5": "Yassapi pabbatavihāre vasantassa kandaraṃ vā nadiṃ vā atikkamitvā ārocetabbaṃ hoti,",
  "tika-vin05t:1038_6": "antarāmagge ca caṇḍavāḷaamanussādibhayaṃ atthi,",
  "tika-vin05t:1038_7": "magge ajagarā nipajjanti,",
  "tika-vin05t:1038_8": "nadī pūrā hoti,",
  "tika-vin05t:1038_9": "etasmiṃ pana satiyeva antarāye antarāyikasaññī chādeti,",
  "tika-vin05t:1038_10": "acchannā hoti.",
  "tika-vin05t:1038_11": "Antarāyikassa pana antarāyikasaññāya chādayato acchannāva.",
  "tika-vin05t:1039_0": "Pahūti so sakkoti bhikkhuno santikaṃ gantuñceva ārocetuñca,",
  "tika-vin05t:1039_1": "so ce pahusaññī hutvā chādeti,",
  "tika-vin05t:1039_2": "channā hoti.",
  "tika-vin05t:1039_3": "Sacassa mukhe appamattako gaṇḍo vā hoti,",
  "tika-vin05t:1039_4": "hanukavāto vā vijjhati,",
  "tika-vin05t:1039_5": "danto vā rujjati,",
  "tika-vin05t:1039_6": "bhikkhā vā mandā laddhā hoti,",
  "tika-vin05t:1039_7": "tāvatakena pana neva vattuṃ na sakkoti,",
  "tika-vin05t:1039_8": "na gantuṃ,",
  "tika-vin05t:1039_9": "apica kho “na sakkomī”ti saññī hoti,",
  "tika-vin05t:1039_10": "ayaṃ pahu hutvā appahusaññī nāma.",
  "tika-vin05t:1039_11": "Iminā chāditāpi acchāditā.",
  "tika-vin05t:1039_12": "Appahunā pana vattuṃ vā gantuṃ vā asamatthena pahusaññinā vā appahusaññinā vā chāditā hoti,",
  "tika-vin05t:1039_13": "acchāditāva.",
  "tika-vin05t:1040_0": "Chādetukāmo ca hoti chādeti cāti idaṃ uttānatthameva.",
  "tika-vin05t:1040_1": "Sace pana “chādessāmī”ti dhuranikkhepaṃ katvā purebhatte vā pacchābhatte vā paṭhamayāmādīsu vā lajjidhammaṃ okkamitvā antoaruṇeyeva āroceti,",
  "tika-vin05t:1040_2": "ayaṃ chādetukāmo na chādeti nāma.",
  "tika-vin05t:1040_3": "Yassa pana abhikkhuke ṭhāne vasantassa āpajjitvā sabhāgassa bhikkhuno āgamanaṃ āgamentassa,",
  "tika-vin05t:1040_4": "sabhāgassa santikaṃ vā gacchantassa aḍḍhamāsopi māsopi atikkamati,",
  "tika-vin05t:1040_5": "ayaṃ na chādetukāmo chādeti nāma,",
  "tika-vin05t:1040_6": "ayampi acchannāva hoti.",
  "tika-vin05t:1040_7": "Yo pana āpannamattova aggiṃ akkantapuriso viya sahasā pakkamitvā sabhāgaṭṭhānaṃ gantvā āvikaroti,",
  "tika-vin05t:1040_8": "ayaṃ na chādetukāmova na chādeti nāma.",
  "tika-vin05t:1040_9": "Sace pana sabhāgaṃ disvāpi “ayaṃ me upajjhāyo vā ācariyo vā”ti lajjāya nāroceti,",
  "tika-vin05t:1040_10": "channāva hoti āpatti.",
  "tika-vin05t:1040_11": "Upajjhāyādibhāvo hi idha appamāṇaṃ,",
  "tika-vin05t:1040_12": "averisabhāgamattameva pamāṇaṃ.",
  "tika-vin05t:1040_13": "Tasmā averisabhāgassa santike ārocetabbā.",
  "tika-vin05t:1040_14": "Yo pana visabhāgo hoti sutvā pakāsetukāmo,",
  "tika-vin05t:1040_15": "evarūpassa upajjhāyassapi santike na ārocetabbā.",
  "tika-vin05t:1041_0": "Tattha purebhattaṃ vā āpattiṃ āpanno hotu pacchābhattaṃ vā divā vā rattiṃ vā,",
  "tika-vin05t:1041_1": "yāva aruṇaṃ na uggacchati,",
  "tika-vin05t:1041_2": "tāva ārocetabbaṃ.",
  "tika-vin05t:1041_3": "Uddhaste aruṇe paṭicchannā hoti,",
  "tika-vin05t:1041_4": "paṭicchādanapaccayā ca dukkaṭaṃ āpajjati,",
  "tika-vin05t:1041_5": "sabhāgasaṅghādisesaṃ āpannassa pana santike āvikātuṃ na vaṭṭati.",
  "tika-vin05t:1041_6": "Sace āvikaroti,",
  "tika-vin05t:1041_7": "āpatti āvikatā hoti,",
  "tika-vin05t:1041_8": "dukkaṭā pana na muccati.",
  "tika-vin05t:1041_9": "Tasmā suddhassa santike āvikātabbā.",
  "tika-vin05t:1041_10": "Āvikaronto ca “tuyhaṃ santike ekaṃ āpattiṃ āvikaromī”ti vā “ācikkhāmī”ti vā ārocemī”ti vā “mama ekaṃ āpattiṃ āpannabhāvaṃ jānāhī”ti vā vadatu,",
  "tika-vin05t:1041_11": "“ekaṃ garukāpattiṃ āvikaromī”tiādinā vā nayena vadatu,",
  "tika-vin05t:1041_12": "sabbehipi ākārehi appaṭicchannāva hotīti kurundiyaṃ vuttaṃ.",
  "tika-vin05t:1041_13": "Sace pana “lahukāpattiṃ āvikaromī”tiādinā nayena vadati,",
  "tika-vin05t:1041_14": "paṭicchannāva hoti.",
  "tika-vin05t:1041_15": "Vatthuṃ āroceti,",
  "tika-vin05t:1041_16": "āpattiṃ āroceti,",
  "tika-vin05t:1041_17": "ubhayaṃ āroceti,",
  "tika-vin05t:1041_18": "tividhenapi ārocitāva hoti.",
  "tika-vin05t:1042_0": "237.",
  "tika-vin05t:1042_1": "Iti imāni dasa kāraṇāni upaparikkhitvā paṭicchannaparivāsaṃ dentena paṭhamameva paṭicchannabhāvo jānitabbo,",
  "tika-vin05t:1042_2": "tato paṭicchannadivase ca āpattiyo ca sallakkhetvā sace ekāhappaṭicchannā hoti, “ahaṃ, bhante,",
  "tika-vin05t:1042_3": "ekaṃ āpattiṃ āpajjiṃ sañcetanikaṃ sukkavissaṭṭhiṃ ekāhappaṭicchanna”nti evaṃ yācāpetvā khandhake āgatanayeneva kammavācaṃ vatvā parivāso dātabbo.",
  "tika-vin05t:1042_4": "Atha dvīhatīhādipaṭicchannā hoti,",
  "tika-vin05t:1042_5": "“dvīhappaṭicchannaṃ,",
  "tika-vin05t:1042_6": "tīhappaṭicchannaṃ,",
  "tika-vin05t:1042_7": "catūhappaṭicchannaṃ,",
  "tika-vin05t:1042_8": "pañcāhappaṭicchannaṃ…pe…",
  "tika-vin05t:1042_9": "cuddasāhappaṭicchanna”nti evaṃ yāva cuddasadivasāni divasavasena yojanā kātabbā,",
  "tika-vin05t:1042_10": "pañcadasadivasapaṭicchannāya “pakkhapaṭicchanna”nti yojanā kātabbā.",
  "tika-vin05t:1042_11": "Tato yāva ekūnatiṃsatimo divaso,",
  "tika-vin05t:1042_12": "tāva “atirekapakkhapaṭicchanna”nti,",
  "tika-vin05t:1042_13": "tato “māsapaṭicchannaṃ,",
  "tika-vin05t:1042_14": "atirekamāsapaṭicchannaṃ,",
  "tika-vin05t:1042_15": "dvemāsapaṭicchannaṃ,",
  "tika-vin05t:1042_16": "atirekadvemāsapaṭicchannaṃ,",
  "tika-vin05t:1042_17": "temāsa…pe…",
  "tika-vin05t:1042_18": "atirekaekādasamāsapaṭicchanna”nti evaṃ yojanā kātabbā.",
  "tika-vin05t:1042_19": "Saṃvacchare puṇṇe “ekasaṃvaccharapaṭicchanna”nti,",
  "tika-vin05t:1042_20": "tato paraṃ “atirekasaṃvaccharaṃ,",
  "tika-vin05t:1042_21": "dvesaṃvacchara”nti evaṃ yāva “saṭṭhisaṃvaccharaṃ,",
  "tika-vin05t:1042_22": "atirekasaṭṭhisaṃvaccharapaṭicchanna”nti vā tato vā bhiyyopi vatvā yojanā kātabbā.",
  "tika-vin05t:1043_0": "Sace pana dve tisso tatuttari vā āpattiyo honti,",
  "tika-vin05t:1043_1": "yathā “ekaṃ āpatti”nti vuttaṃ,",
  "tika-vin05t:1043_2": "evaṃ “dve āpattiyo,",
  "tika-vin05t:1043_3": "tisso āpattiyo”ti vattabbaṃ.",
  "tika-vin05t:1043_4": "Tato paraṃ pana sataṃ vā hotu sahassaṃ vā,",
  "tika-vin05t:1043_5": "“sambahulā”ti vattuṃ vaṭṭati.",
  "tika-vin05t:1043_6": "Nānāvatthukāsupi “ahaṃ, bhante,",
  "tika-vin05t:1043_7": "sambahulā saṅghādisesā āpattiyo āpajjiṃ ekaṃ sukkavissaṭṭhiṃ,",
  "tika-vin05t:1043_8": "ekaṃ kāyasaṃsaggaṃ,",
  "tika-vin05t:1043_9": "ekaṃ duṭṭhullavācaṃ,",
  "tika-vin05t:1043_10": "ekaṃ attakāmaṃ,",
  "tika-vin05t:1043_11": "ekaṃ sañcarittaṃ,",
  "tika-vin05t:1043_12": "ekāhappaṭicchannāyo”ti evaṃ gaṇanavasena vā “ahaṃ, bhante,",
  "tika-vin05t:1043_13": "sambahulā saṅghādisesā āpattiyo āpajjiṃ nānāvatthukā ekāhappaṭicchannāyo”ti evaṃ vatthukittanavasena vā “ahaṃ, bhante,",
  "tika-vin05t:1043_14": "sambahulā saṅghādisesā āpattiyo āpajjiṃ ekāhappaṭicchannāyo”ti evaṃ nāmamattavasena vā yojanā kātabbā.",
  "tika-vin05t:1043_15": "Tattha nāmaṃ duvidhaṃ sajātisādhāraṇaṃ sabbasādhāraṇañca.",
  "tika-vin05t:1043_16": "Tattha saṅghādisesoti sajātisādhāraṇaṃ.",
  "tika-vin05t:1043_17": "Āpattīti sabbasādhāraṇaṃ.",
  "tika-vin05t:1043_18": "Tasmā “sambahulā āpattiyo āpajjiṃ ekāhappaṭicchannāyo”ti evaṃ sabbasādhāraṇanāmavasenapi vaṭṭati.",
  "tika-vin05t:1043_19": "Idañhi parivāsādivinayakammaṃ vatthuvasena gottavasena nāmavasena āpattivasena ca kātuṃ vaṭṭatiyeva.",
  "tika-vin05t:1044_0": "Tattha sukkavissaṭṭhīti vatthu ceva gottañca.",
  "tika-vin05t:1044_1": "Saṅghādisesoti nāmañceva āpatti ca.",
  "tika-vin05t:1044_2": "Tattha “sukkavissaṭṭhiṃ kāyasaṃsagga”ntiādinā vacanenapi “nānāvatthukāyo”ti vacanenapi vatthu ceva gottañca gahitaṃ hoti.",
  "tika-vin05t:1044_3": "“Saṅghādiseso”ti vacanenapi “āpattiyo”ti vacanenapi nāmañceva āpatti ca gahitā hoti.",
  "tika-vin05t:1044_4": "Tasmā etesu yassa kassaci vasena kammavācā kātabbā.",
  "tika-vin05t:1044_5": "Idha pana sabbāpattīnaṃ sādhāraṇavasena sambahulanayeneva ca sabbattha kammavācaṃ yojetvā dassayissāma.",
  "tika-vin05t:1044_6": "Ekañhi āpattiṃ āpajjitvā “sambahulā”ti vinayakammaṃ karontassapi vuṭṭhāti ekaṃ vinā sambahulānaṃ abhāvato.",
  "tika-vin05t:1044_7": "Sambahulā pana āpajjitvā “ekaṃ āpajji”nti karontassa na vuṭṭhāti,",
  "tika-vin05t:1044_8": "tasmā sambahulanayeneva yojayissāma.",
  "tika-vin05t:1044_9": "Seyyathidaṃ –",
  "tika-vin05t:1044_10": "paṭicchannaparivāsaṃ dentena sace ekāhappaṭicchannā āpatti hoti.",
  "tika-vin05t:1045_0": "“Ahaṃ, bhante,",
  "tika-vin05t:1045_1": "sambahulā āpattiyo āpajjiṃ ekāhappaṭicchannāyo, sohaṃ, bhante,",
  "tika-vin05t:1045_2": "saṅghaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yācāmi. Ahaṃ, bhante,",
  "tika-vin05t:1045_3": "sambahulā āpattiyo āpajjiṃ ekāhappaṭicchannāyo,",
  "tika-vin05t:1045_4": "dutiyampi, bhante,",
  "tika-vin05t:1045_5": "saṅghaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yācāmi. Ahaṃ, bhante,",
  "tika-vin05t:1045_6": "sambahulā āpattiyo āpajjiṃ ekāhappaṭicchannāyo,",
  "tika-vin05t:1045_7": "tatiyampi, bhante,",
  "tika-vin05t:1045_8": "saṅghaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yācāmīti –",
  "tika-vin05t:1046_0": "Evaṃ tikkhattuṃ yācāpetvā –",
  "tika-vin05t:1047_0": "“Suṇātu me, bhante, saṅgho,",
  "tika-vin05t:1047_1": "ayaṃ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t:1047_2": "so saṅghaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yācati,",
  "tika-vin05t:1047_3": "yadi saṅghassa pattakallaṃ,",
  "tika-vin05t:1047_4": "saṅgho itthannāmassa bhikkhuno sambahulānaṃ āpattīnaṃ ekāhappaṭicchannānaṃ ekāhaparivāsaṃ dadeyya,",
  "tika-vin05t:1047_5": "esā ñatti.",
  "tika-vin05t:1048_0": "“Suṇātu me, bhante, saṅgho,",
  "tika-vin05t:1048_1": "ayaṃ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t:1048_2": "so saṅghaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yācati,",
  "tika-vin05t:1048_3": "saṅgho itthannāmassa bhikkhuno sambahulānaṃ āpattīnaṃ ekāhappaṭicchannānaṃ ekāhaparivāsaṃ deti,",
  "tika-vin05t:1048_4": "yassāyasmato khamati itthannāmassa bhikkhuno sambahulānaṃ āpattīnaṃ ekāhappaṭicchannānaṃ ekāhaparivāsassa dānaṃ,",
  "tika-vin05t:1048_5": "so tuṇhassa.",
  "tika-vin05t:1048_6": "Yassa nakkhamati,",
  "tika-vin05t:1048_7": "so bhāseyya.",
  "tika-vin05t:1049_0": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1050_0": "“Dinno saṅghena itthannāmassa bhikkhuno sambahulānaṃ āpattīnaṃ ekāhappaṭicchannānaṃ ekāhaparivāso,",
  "tika-vin05t:1050_1": "khamati saṅghassa,",
  "tika-vin05t:1050_2": "tasmā tuṇhī,",
  "tika-vin05t:1050_3": "evametaṃ dhārayāmī”ti –",
  "tika-vin05t:1051_0": "Evaṃ yo yo āpanno hoti, tassa tassa nāmaṃ gahetvā kammavācā kātabbā.",
  "tika-vin05t:1052_0": "Kammavācāpariyosāne ca tena bhikkhunā māḷakasīmāyameva “parivāsaṃ samādiyāmi,",
  "tika-vin05t:1052_1": "vattaṃ samādiyāmī”ti vattaṃ samādātabbaṃ,",
  "tika-vin05t:1052_2": "samādiyitvā tattheva saṅghassa ārocetabbaṃ.",
  "tika-vin05t:1052_3": "Ārocentena ca –",
  "tika-vin05t:1053_0": "“Ahaṃ, bhante,",
  "tika-vin05t:1053_1": "sambahulā āpattiyo āpajjiṃ ekāhappaṭicchannāyo,",
  "tika-vin05t:1053_2": "sohaṃ saṅghaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yāciṃ,",
  "tika-vin05t:1053_3": "tassa me saṅgho sambahulānaṃ āpattīnaṃ ekāhappaṭicchannānaṃ ekāhaparivāsaṃ adāsi,",
  "tika-vin05t:1053_4": "sohaṃ parivasāmi,",
  "tika-vin05t:1053_5": "vediyāmahaṃ, bhante,",
  "tika-vin05t:1053_6": "vediyatīti maṃ saṅgho dhāretū”ti –",
  "tika-vin05t:1054_0": "Evaṃ ārocetabbaṃ. Imañca atthaṃ gahetvā yāya kāyaci vācāya ārocetuṃ vaṭṭatiyeva.",
  "tika-vin05t:1055_0": "Ārocetvā sace nikkhipitukāmo hoti,",
  "tika-vin05t:1055_1": "“parivāsaṃ nikkhipāmi,",
  "tika-vin05t:1055_2": "vattaṃ nikkhipāmī”ti nikkhipitabbaṃ.",
  "tika-vin05t:1055_3": "Ekapadenapi cettha nikkhitto hoti parivāso,",
  "tika-vin05t:1055_4": "dvīhi pana sunikkhittoyeva.",
  "tika-vin05t:1055_5": "Samādānepi eseva nayo.",
  "tika-vin05t:1055_6": "Nikkhittakālato paṭṭhāya pakatattaṭṭhāne tiṭṭhati.",
  "tika-vin05t:1055_7": "Māḷakato bhikkhūsu nikkhantesu ekassapi santike nikkhipituṃ vaṭṭati,",
  "tika-vin05t:1055_8": "māḷakato nikkhamitvā satiṃ paṭilabhantena sahagacchantassa santike nikkhipitabbaṃ.",
  "tika-vin05t:1055_9": "Sace sopi pakkanto,",
  "tika-vin05t:1055_10": "aññassa yassa māḷake nārocitaṃ,",
  "tika-vin05t:1055_11": "tassa ārocetvā nikkhipitabbaṃ.",
  "tika-vin05t:1055_12": "Ārocentena ca avasāne “vediyatīti maṃ āyasmā dhāretū”ti vattabbaṃ.",
  "tika-vin05t:1055_13": "Dvinnaṃ ārocentena “āyasmantā dhārentū”ti,",
  "tika-vin05t:1055_14": "tiṇṇaṃ ārocentena “āyasmanto dhārentū”ti vattabbaṃ.",
  "tika-vin05t:1055_15": "Sace appabhikkhuko vihāro hoti,",
  "tika-vin05t:1055_16": "sabhāgā bhikkhū vasanti,",
  "tika-vin05t:1055_17": "vattaṃ anikkhipitvā vihāreyeva rattipariggaho kātabbo.",
  "tika-vin05t:1055_18": "Atha na sakkā sodhetuṃ,",
  "tika-vin05t:1055_19": "vuttanayeneva vattaṃ nikkhipitvā paccūsasamaye ekena bhikkhunā saddhiṃ parikkhittassa vihārassa parikkhepato,",
  "tika-vin05t:1055_20": "aparikkhittassa vihārassa parikkhepārahaṭṭhānato dve leḍḍupāte atikkamitvā mahāmaggato okkamma gumbena vā vatiyā vā paṭicchannaṭṭhāne nisīditabbaṃ,",
  "tika-vin05t:1055_21": "antoaruṇeyeva vuttanayena vattaṃ samādiyitvā ārocetabbaṃ.",
  "tika-vin05t:1055_22": "Ārocentena sace navakataro hoti,",
  "tika-vin05t:1055_23": "“āvuso”ti vattabbaṃ.",
  "tika-vin05t:1055_24": "Sace vuḍḍhataro,",
  "tika-vin05t:1055_25": "“bhante”ti vattabbaṃ.",
  "tika-vin05t:1055_26": "Sace añño koci bhikkhu kenacideva karaṇīyena taṃ ṭhānaṃ āgacchati,",
  "tika-vin05t:1055_27": "sace esa taṃ passati,",
  "tika-vin05t:1055_28": "saddaṃ vāssa suṇāti,",
  "tika-vin05t:1055_29": "ārocetabbaṃ,",
  "tika-vin05t:1055_30": "anārocentassa ratticchedo ceva vattabhedo ca.",
  "tika-vin05t:1055_31": "Atha dvādasahatthaṃ upacāraṃ okkamitvā ajānantasseva gacchati,",
  "tika-vin05t:1055_32": "ratticchedo hotiyeva,",
  "tika-vin05t:1055_33": "vattabhedo pana natthi,",
  "tika-vin05t:1055_34": "uggate aruṇe vattaṃ nikkhipitabbaṃ.",
  "tika-vin05t:1055_35": "Sace so bhikkhu kenacideva karaṇīyena pakkanto hoti,",
  "tika-vin05t:1055_36": "yaṃ aññaṃ sabbapaṭhamaṃ passati,",
  "tika-vin05t:1055_37": "tassa ārocetvā nikkhipitabbaṃ.",
  "tika-vin05t:1055_38": "Vihāraṃ gantvāpi yaṃ paṭhamaṃ passati,",
  "tika-vin05t:1055_39": "tassa ārocetvā nikkhipitabbaṃ.",
  "tika-vin05t:1055_40": "Ayaṃ nikkhittavattassa parihāro.",
  "tika-vin05t:1056_0": "238.",
  "tika-vin05t:1056_1": "Evaṃ yattakāni divasāni āpatti paṭicchannā hoti,",
  "tika-vin05t:1056_2": "tattakāni tato adhikatarāni vā kukkuccavinodanatthāya parivasitvā saṅghaṃ upasaṅkamitvā vattaṃ samādiyitvā mānattaṃ yācitabbaṃ.",
  "tika-vin05t:1056_3": "Ayañhi vatte samādinne eva mānattāraho hoti nikkhittavattena parivutthattā.",
  "tika-vin05t:1056_4": "Anikkhittavattassa pana puna samādānakiccaṃ natthi.",
  "tika-vin05t:1056_5": "So hi paṭicchannadivasātikkameneva mānattāraho hoti,",
  "tika-vin05t:1056_6": "tasmā tassa mānattaṃ dātabbameva.",
  "tika-vin05t:1056_7": "Taṃ dentena –",
  "tika-vin05t:1057_0": "“Ahaṃ, bhante,",
  "tika-vin05t:1057_1": "sambahulā āpattiyo āpajjiṃ ekāhappaṭicchannāyo,",
  "tika-vin05t:1057_2": "sohaṃ saṅghaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yāciṃ,",
  "tika-vin05t:1057_3": "tassa me saṅgho sambahulānaṃ āpattīnaṃ ekāhappaṭicchannānaṃ ekāhaparivāsaṃ adāsi, sohaṃ, bhante,",
  "tika-vin05t:1057_4": "parivutthaparivāso saṅghaṃ sambahulānaṃ āpattīnaṃ ekāhappaṭicchannānaṃ chārattaṃ mānattaṃ yācāmi. Ahaṃ,",
  "tika-vin05t:1057_5": "bhante…pe…",
  "tika-vin05t:1057_6": "sohaṃ parivutthaparivāso,",
  "tika-vin05t:1057_7": "dutiyampi, bhante,",
  "tika-vin05t:1057_8": "saṅghaṃ sambahulānaṃ āpattīnaṃ ekāhappaṭicchannānaṃ chārattaṃ mānattaṃ yācāmi. Ahaṃ,",
  "tika-vin05t:1057_9": "bhante…pe…",
  "tika-vin05t:1057_10": "sohaṃ parivutthaparivāso,",
  "tika-vin05t:1057_11": "tatiyampi, bhante,",
  "tika-vin05t:1057_12": "saṅghaṃ sambahulānaṃ āpattīnaṃ ekāhappaṭicchannānaṃ chārattaṃ mānattaṃ yācāmī”ti –",
  "tika-vin05t:1058_0": "Evaṃ tikkhattuṃ yācāpetvā –",
  "tika-vin05t:1059_0": "“Suṇātu me, bhante, saṅgho,",
  "tika-vin05t:1059_1": "ayaṃ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t:1059_2": "so saṅghaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yāci,",
  "tika-vin05t:1059_3": "saṅgho itthannāmassa bhikkhuno sambahulānaṃ āpattīnaṃ ekāhappaṭicchannānaṃ ekāhaparivāsaṃ adāsi,",
  "tika-vin05t:1059_4": "so parivutthaparivāso saṅghaṃ sambahulānaṃ āpattīnaṃ ekāhappaṭicchannānaṃ chārattaṃ mānattaṃ yācati,",
  "tika-vin05t:1059_5": "yadi saṅghassa pattakallaṃ,",
  "tika-vin05t:1059_6": "saṅgho itthannāmassa bhikkhuno sambahulānaṃ āpattīnaṃ ekāhappaṭicchannānaṃ chārattaṃ mānattaṃ dadeyya,",
  "tika-vin05t:1059_7": "esā ñatti.",
  "tika-vin05t:1060_0": "“Suṇātu me, bhante, saṅgho,",
  "tika-vin05t:1060_1": "ayaṃ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t:1060_2": "so saṅghaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yāci,",
  "tika-vin05t:1060_3": "saṅgho itthannāmassa bhikkhuno sambahulānaṃ āpattīnaṃ ekāhappaṭicchannānaṃ ekāhaparivāsaṃ adāsi,",
  "tika-vin05t:1060_4": "so parivutthaparivāso saṅghaṃ sambahulānaṃ āpattīnaṃ ekāhappaṭicchannānaṃ chārattaṃ mānattaṃ yācati,",
  "tika-vin05t:1060_5": "saṅgho itthannāmassa bhikkhuno sambahulānaṃ āpattīnaṃ ekāhappaṭicchannānaṃ chārattaṃ mānattaṃ deti,",
  "tika-vin05t:1060_6": "yassāyasmato khamati itthannāmassa bhikkhuno sambahulānaṃ āpattīnaṃ ekāhappaṭicchannānaṃ chārattaṃ mānattassa dānaṃ,",
  "tika-vin05t:1060_7": "so tuṇhassa.",
  "tika-vin05t:1060_8": "Yassa nakkhamati,",
  "tika-vin05t:1060_9": "so bhāseyya.",
  "tika-vin05t:1061_0": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1062_0": "“Dinnaṃ saṅghena itthannāmassa bhikkhuno sambahulānaṃ āpattīnaṃ ekāhappaṭicchannānaṃ chārattaṃ mānattaṃ,",
  "tika-vin05t:1062_1": "khamati saṅghassa,",
  "tika-vin05t:1062_2": "tasmā tuṇhī,",
  "tika-vin05t:1062_3": "evametaṃ dhārayāmī”ti –",
  "tika-vin05t:1063_0": "Evaṃ kammavācā kātabbā.",
  "tika-vin05t:1064_0": "Kammavācāpariyosāne ca tena bhikkhunā māḷakasīmāyameva “mānattaṃ samādiyāmi,",
  "tika-vin05t:1064_1": "vattaṃ samādiyāmī”ti vattaṃ samādātabbaṃ,",
  "tika-vin05t:1064_2": "samādiyitvā tattheva saṅghassa ārocetabbaṃ.",
  "tika-vin05t:1064_3": "Ārocentena ca –",
  "tika-vin05t:1065_0": "“Ahaṃ, bhante,",
  "tika-vin05t:1065_1": "sambahulā āpattiyo āpajjiṃ ekāhappaṭicchannāyo,",
  "tika-vin05t:1065_2": "sohaṃ saṅghaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yāciṃ,",
  "tika-vin05t:1065_3": "tassa me saṅgho sambahulānaṃ āpattīnaṃ ekāhappaṭicchannānaṃ ekāhaparivāsaṃ adāsi,",
  "tika-vin05t:1065_4": "sohaṃ parivutthaparivāso saṅghaṃ sambahulānaṃ āpattīnaṃ ekāhappaṭicchannānaṃ chārattaṃ mānattaṃ yāciṃ,",
  "tika-vin05t:1065_5": "tassa me saṅgho sambahulānaṃ āpattīnaṃ ekāhappaṭicchannānaṃ chārattaṃ mānattaṃ adāsi,",
  "tika-vin05t:1065_6": "sohaṃ mānattaṃ carāmi,",
  "tika-vin05t:1065_7": "vediyāmahaṃ bhante,",
  "tika-vin05t:1065_8": "vediyatīti maṃ saṅgho dhāretū”ti –",
  "tika-vin05t:1066_0": "Evaṃ ārocetabbaṃ. Imañca pana atthaṃ gahetvā yāya kāyaci vācāya ārocetuṃ vaṭṭatiyeva.",
  "tika-vin05t:1067_0": "Ārocetvā sace nikkhipitukāmo hoti,",
  "tika-vin05t:1067_1": "“mānattaṃ nikkhipāmi,",
  "tika-vin05t:1067_2": "vattaṃ nikkhipāmī”ti saṅghamajjhe nikkhipitabbaṃ.",
  "tika-vin05t:1067_3": "Māḷakato bhikkhūsu nikkhantesu ekassapi santike nikkhipituṃ vaṭṭati.",
  "tika-vin05t:1067_4": "Māḷakato nikkhamitvā satiṃ paṭilabhantena sahagacchantassa santike nikkhipitabbaṃ.",
  "tika-vin05t:1067_5": "Sace sopi pakkanto,",
  "tika-vin05t:1067_6": "aññassa yassa māḷake nārocitaṃ,",
  "tika-vin05t:1067_7": "tassa ārocetvā nikkhipitabbaṃ.",
  "tika-vin05t:1067_8": "Ārocentena pana avasāne “vediyatīti maṃ āyasmā dhāretū”ti vattabbaṃ.",
  "tika-vin05t:1067_9": "Dvinnaṃ ārocentena “āyasmantā dhārentū”ti,",
  "tika-vin05t:1067_10": "tiṇṇaṃ ārocentena “āyasmanto dhārentū”ti vattabbaṃ.",
  "tika-vin05t:1067_11": "Nikkhittakālato paṭṭhāya pakatattaṭṭhāne tiṭṭhati.",
  "tika-vin05t:1067_12": "Sace appabhikkhuko vihāro hoti,",
  "tika-vin05t:1067_13": "sabhāgā bhikkhū vasanti,",
  "tika-vin05t:1067_14": "vattaṃ anikkhipitvā antovihāreyeva rattiyo gaṇetabbā.",
  "tika-vin05t:1067_15": "Atha na sakkā sodhetuṃ,",
  "tika-vin05t:1067_16": "vuttanayeneva vattaṃ nikkhipitvā paccūsasamaye catūhi pañcahi vā bhikkhūhi saddhiṃ parikkhittassa vihārassa parikkhepato,",
  "tika-vin05t:1067_17": "aparikkhittassa parikkhepārahaṭṭhānato dve leḍḍupāte atikkamitvā mahāmaggato okkamma gumbena vā vatiyā vā paṭicchannaṭṭhāne nisīditabbaṃ,",
  "tika-vin05t:1067_18": "antoaruṇeyeva vuttanayena vattaṃ samādiyitvā ārocetabbaṃ.",
  "tika-vin05t:1067_19": "Sace añño koci bhikkhu kenacideva karaṇīyena taṃ ṭhānaṃ āgacchati,",
  "tika-vin05t:1067_20": "sace esa taṃ passati,",
  "tika-vin05t:1067_21": "saddaṃ vāssa suṇāti,",
  "tika-vin05t:1067_22": "ārocetabbaṃ.",
  "tika-vin05t:1067_23": "Anārocentassa ratticchedo ceva vattabhedo ca,",
  "tika-vin05t:1067_24": "atha dvādasahatthaṃ upacāraṃ okkamitvā ajānantasseva gacchati,",
  "tika-vin05t:1067_25": "ratticchedo hoti eva,",
  "tika-vin05t:1067_26": "vattabhedo pana natthi.",
  "tika-vin05t:1067_27": "Ārocitakālato paṭṭhāya ekaṃ bhikkhuṃ ṭhapetvā sesehi sati karaṇīye gantumpi vaṭṭati,",
  "tika-vin05t:1067_28": "aruṇe uṭṭhite tassa bhikkhussa santike vattaṃ nikkhipitabbaṃ.",
  "tika-vin05t:1067_29": "Sace sopi kenaci kammena pure aruṇeyeva gacchati,",
  "tika-vin05t:1067_30": "aññaṃ vihārato nikkhantaṃ vā āgantukaṃ vā yaṃ paṭhamaṃ passati,",
  "tika-vin05t:1067_31": "tassa santike ārocetvā vattaṃ nikkhipitabbaṃ.",
  "tika-vin05t:1067_32": "Ayañca yasmā gaṇassa ārocetvā bhikkhūnañca atthibhāvaṃ sallakkhetvāva vasi,",
  "tika-vin05t:1067_33": "tenassa ūne gaṇe caraṇadoso vā vippavāso vā na hoti.",
  "tika-vin05t:1067_34": "Sace na kañci passati,",
  "tika-vin05t:1067_35": "vihāraṃ gantvāpi yaṃ paṭhamaṃ passati,",
  "tika-vin05t:1067_36": "tassa ārocetvā nikkhipitabbaṃ.",
  "tika-vin05t:1067_37": "Ayaṃ nikkhittavattassa parihāro.",
  "tika-vin05t:1068_0": "239.",
  "tika-vin05t:1068_1": "Evaṃ chārattaṃ mānattaṃ akhaṇḍaṃ caritvā yattha siyā vīsatigaṇo bhikkhusaṅgho,",
  "tika-vin05t:1068_2": "tattha so bhikkhu abbhetabbo.",
  "tika-vin05t:1068_3": "Abbhentehi ca paṭhamaṃ abbhānāraho kātabbo.",
  "tika-vin05t:1068_4": "Ayañhi nikkhittavattattā pakatattaṭṭhāne ṭhito,",
  "tika-vin05t:1068_5": "pakatattassa ca abbhānaṃ kātuṃ na vaṭṭati,",
  "tika-vin05t:1068_6": "tasmā vattaṃ samādāpetabbo,",
  "tika-vin05t:1068_7": "vatte samādinne abbhānāraho hoti.",
  "tika-vin05t:1068_8": "Tenapi vattaṃ samādiyitvā ārocetvā abbhānaṃ yācitabbaṃ.",
  "tika-vin05t:1068_9": "Anikkhittavattassa puna vattasamādānakiccaṃ natthi.",
  "tika-vin05t:1068_10": "So hi chārattātikkameneva abbhānāraho hoti,",
  "tika-vin05t:1068_11": "tasmā so abbhetabbo.",
  "tika-vin05t:1068_12": "Abbhentena ca –",
  "tika-vin05t:1069_0": "“Ahaṃ, bhante,",
  "tika-vin05t:1069_1": "sambahulā āpattiyo āpajjiṃ ekāhappaṭicchannāyo,",
  "tika-vin05t:1069_2": "sohaṃ saṅghaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yāciṃ,",
  "tika-vin05t:1069_3": "tassa me saṅgho sambahulānaṃ āpattīnaṃ ekāhappaṭicchannānaṃ ekāhaparivāsaṃ adāsi,",
  "tika-vin05t:1069_4": "sohaṃ parivutthaparivāso saṅghaṃ sambahulānaṃ āpattīnaṃ ekāhappaṭicchannānaṃ chārattaṃ mānattaṃ yāciṃ,",
  "tika-vin05t:1069_5": "tassa me saṅgho sambahulānaṃ āpattīnaṃ ekāhappaṭicchannānaṃ chārattaṃ mānattaṃ adāsi, sohaṃ, bhante,",
  "tika-vin05t:1069_6": "ciṇṇamānatto saṅghaṃ abbhānaṃ yācāmi. Ahaṃ,",
  "tika-vin05t:1069_7": "bhante…pe…",
  "tika-vin05t:1069_8": "sohaṃ ciṇṇamānatto dutiyampi, bhante,",
  "tika-vin05t:1069_9": "saṅghaṃ abbhānaṃ yācāmi. Ahaṃ,",
  "tika-vin05t:1069_10": "bhante…pe…",
  "tika-vin05t:1069_11": "sohaṃ ciṇṇamānatto tatiyampi, bhante,",
  "tika-vin05t:1069_12": "saṅghaṃ abbhānaṃ yācāmī”ti –",
  "tika-vin05t:1070_0": "Evaṃ tikkhattuṃ yācāpetvā –",
  "tika-vin05t:1071_0": "“Suṇātu me, bhante, saṅgho,",
  "tika-vin05t:1071_1": "ayaṃ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t:1071_2": "so saṅghaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yāci,",
  "tika-vin05t:1071_3": "saṅgho itthannāmassa bhikkhuno sambahulānaṃ āpattīnaṃ ekāhappaṭicchannānaṃ ekāhaparivāsaṃ adāsi,",
  "tika-vin05t:1071_4": "so parivutthaparivāso saṅghaṃ sambahulānaṃ āpattīnaṃ ekāhappaṭicchannānaṃ chārattaṃ mānattaṃ yāci,",
  "tika-vin05t:1071_5": "saṅgho itthannāmassa bhikkhuno sambahulānaṃ āpattīnaṃ ekāhappaṭicchannānaṃ chārattaṃ mānattaṃ adāsi,",
  "tika-vin05t:1071_6": "so ciṇṇamānatto saṅghaṃ abbhānaṃ yācati,",
  "tika-vin05t:1071_7": "yadi saṅghassa pattakallaṃ,",
  "tika-vin05t:1071_8": "saṅgho itthannāmaṃ bhikkhuṃ abbheyya,",
  "tika-vin05t:1071_9": "esā ñatti.",
  "tika-vin05t:1072_0": "“Suṇātu me, bhante, saṅgho,",
  "tika-vin05t:1072_1": "ayaṃ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t:1072_2": "so saṅghaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yāci,",
  "tika-vin05t:1072_3": "saṅgho itthannāmassa bhikkhuno sambahulānaṃ āpattīnaṃ ekāhappaṭicchannānaṃ ekāhaparivāsaṃ adāsi,",
  "tika-vin05t:1072_4": "so parivutthaparivāso saṅghaṃ sambahulānaṃ āpattīnaṃ ekāhappaṭicchannānaṃ chārattaṃ mānattaṃ yāci,",
  "tika-vin05t:1072_5": "saṅgho itthannāmassa bhikkhuno sambahulānaṃ āpattīnaṃ ekāhappaṭicchannānaṃ chārattaṃ mānattaṃ adāsi,",
  "tika-vin05t:1072_6": "so ciṇṇamānatto saṅghaṃ abbhānaṃ yācati,",
  "tika-vin05t:1072_7": "saṅgho itthannāmaṃ bhikkhuṃ abbheti,",
  "tika-vin05t:1072_8": "yassāyasmato khamati itthannāmassa bhikkhuno abbhānaṃ,",
  "tika-vin05t:1072_9": "so tuṇhassa.",
  "tika-vin05t:1072_10": "Yassa nakkhamati,",
  "tika-vin05t:1072_11": "so bhāseyya.",
  "tika-vin05t:1073_0": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1074_0": "“Abbhito saṅghena itthannāmo bhikkhu, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1075_0": "Evaṃ kammavācā kātabbā.",
  "tika-vin05t:1076_0": "Evaṃ tāva ekāhappaṭicchannāya āpattiyā paṭicchannaparivāso mānattadānaṃ abbhānañca veditabbaṃ.",
  "tika-vin05t:1076_1": "Imināva nayena dvīhādipaṭicchannāsupi tadanurūpā kammavācā kātabbā.",
  "tika-vin05t:1077_0": "240.",
  "tika-vin05t:1077_1": "Sace pana appaṭicchannā āpatti hoti,",
  "tika-vin05t:1077_2": "parivāsaṃ adatvā mānattameva datvā ciṇṇamānatto abbhetabbo. Kathaṃ?",
  "tika-vin05t:1077_3": "Mānattaṃ dentena tāva –",
  "tika-vin05t:1078_0": "“Ahaṃ, bhante,",
  "tika-vin05t:1078_1": "sambahulā āpattiyo āpajjiṃ appaṭicchannāyo, sohaṃ, bhante,",
  "tika-vin05t:1078_2": "saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ yācāmi. Ahaṃ,",
  "tika-vin05t:1078_3": "bhante…pe…",
  "tika-vin05t:1078_4": "dutiyampi, bhante,",
  "tika-vin05t:1078_5": "saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ yācāmi. Ahaṃ,",
  "tika-vin05t:1078_6": "bhante…pe…",
  "tika-vin05t:1078_7": "tatiyampi, bhante,",
  "tika-vin05t:1078_8": "saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ yācāmī”ti –",
  "tika-vin05t:1079_0": "Tikkhattuṃ yācāpetvā –",
  "tika-vin05t:1080_0": "“Suṇātu me, bhante, saṅgho,",
  "tika-vin05t:1080_1": "ayaṃ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t:1080_2": "so saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ yācati,",
  "tika-vin05t:1080_3": "yadi saṅghassa pattakallaṃ,",
  "tika-vin05t:1080_4": "saṅgho itthannāmassa bhikkhuno sambahulānaṃ āpattīnaṃ appaṭicchannānaṃ chārattaṃ mānattaṃ dadeyya,",
  "tika-vin05t:1080_5": "esā ñatti.",
  "tika-vin05t:1081_0": "“Suṇātu me, bhante, saṅgho,",
  "tika-vin05t:1081_1": "ayaṃ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t:1081_2": "so saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ yācati,",
  "tika-vin05t:1081_3": "saṅgho itthannāmassa bhikkhuno sambahulānaṃ āpattīnaṃ appaṭicchannānaṃ chārattaṃ mānattaṃ deti,",
  "tika-vin05t:1081_4": "yassāyasmato khamati itthannāmassa bhikkhuno sambahulānaṃ āpattīnaṃ appaṭicchannānaṃ chārattaṃ mānattassa dānaṃ,",
  "tika-vin05t:1081_5": "so tuṇhassa.",
  "tika-vin05t:1081_6": "Yassa nakkhamati,",
  "tika-vin05t:1081_7": "so bhāseyya.",
  "tika-vin05t:1082_0": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1083_0": "“Dinnaṃ saṅghena itthannāmassa bhikkhuno sambahulānaṃ āpattīnaṃ appaṭicchannānaṃ chārattaṃ mānattaṃ,",
  "tika-vin05t:1083_1": "khamati saṅghassa,",
  "tika-vin05t:1083_2": "tasmā tuṇhī,",
  "tika-vin05t:1083_3": "evametaṃ dhārayāmī”ti –",
  "tika-vin05t:1084_0": "Evaṃ kammavācā kātabbā.",
  "tika-vin05t:1085_0": "Kammavācāpariyosāne ca vattasamādānaṃ vattanikkhepo mānattacaraṇañca sabbaṃ vuttanayeneva veditabbaṃ.",
  "tika-vin05t:1085_1": "Ārocentena pana –",
  "tika-vin05t:1086_0": "“Ahaṃ, bhante,",
  "tika-vin05t:1086_1": "sambahulā āpattiyo āpajjiṃ appaṭicchannāyo,",
  "tika-vin05t:1086_2": "sohaṃ saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ yāciṃ,",
  "tika-vin05t:1086_3": "tassa me saṅgho sambahulānaṃ āpattīnaṃ appaṭicchannānaṃ chārattaṃ mānattaṃ adāsi,",
  "tika-vin05t:1086_4": "sohaṃ mānattaṃ carāmi,",
  "tika-vin05t:1086_5": "vediyāmahaṃ, bhante,",
  "tika-vin05t:1086_6": "vediyatīti maṃ saṅgho dhāretū”ti –",
  "tika-vin05t:1087_0": "Evaṃ ārocetabbaṃ.",
  "tika-vin05t:1088_0": "Ekassa dvinnaṃ tiṇṇaṃ vā ārocentena paṭicchannamānatte vuttanayeneva ārocetabbaṃ.",
  "tika-vin05t:1088_1": "Ciṇṇamānatto ca yattha siyā vīsatigaṇo bhikkhusaṅgho,",
  "tika-vin05t:1088_2": "tattha so abbhetabbo.",
  "tika-vin05t:1088_3": "Abbhentena ca –",
  "tika-vin05t:1089_0": "“Ahaṃ, bhante,",
  "tika-vin05t:1089_1": "sambahulā āpattiyo āpajjiṃ appaṭicchannāyo,",
  "tika-vin05t:1089_2": "sohaṃ saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ yāciṃ,",
  "tika-vin05t:1089_3": "tassa me saṅgho sambahulānaṃ āpattīnaṃ appaṭicchannānaṃ chārattaṃ mānattaṃ adāsi,",
  "tika-vin05t:1089_4": "sohaṃ ciṇṇamānatto saṅghaṃ abbhānaṃ yācāmi. Ahaṃ,",
  "tika-vin05t:1089_5": "bhante…pe…",
  "tika-vin05t:1089_6": "sohaṃ ciṇṇamānatto dutiyampi, bhante,",
  "tika-vin05t:1089_7": "saṅghaṃ abbhānaṃ yācāmi. Ahaṃ,",
  "tika-vin05t:1089_8": "bhante…pe…",
  "tika-vin05t:1089_9": "sohaṃ ciṇṇamānatto tatiyampi, bhante,",
  "tika-vin05t:1089_10": "saṅghaṃ abbhānaṃ yācāmī”ti –",
  "tika-vin05t:1090_0": "Evaṃ tikkhattuṃ yācāpetvā –",
  "tika-vin05t:1091_0": "“Suṇātu me, bhante, saṅgho,",
  "tika-vin05t:1091_1": "ayaṃ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t:1091_2": "so saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ yāci,",
  "tika-vin05t:1091_3": "saṅgho itthannāmassa bhikkhuno sambahulānaṃ āpattīnaṃ appaṭicchannānaṃ chārattaṃ mānattaṃ adāsi,",
  "tika-vin05t:1091_4": "so ciṇṇamānatto saṅghaṃ abbhānaṃ yācati,",
  "tika-vin05t:1091_5": "yadi saṅghassa pattakallaṃ,",
  "tika-vin05t:1091_6": "saṅgho itthannāmaṃ bhikkhuṃ abbheyya,",
  "tika-vin05t:1091_7": "esā ñatti.",
  "tika-vin05t:1092_0": "“Suṇātu me, bhante, saṅgho,",
  "tika-vin05t:1092_1": "ayaṃ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t:1092_2": "so saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ yāci,",
  "tika-vin05t:1092_3": "saṅgho itthannāmassa bhikkhuno sambahulānaṃ āpattīnaṃ appaṭicchannānaṃ chārattaṃ mānattaṃ adāsi,",
  "tika-vin05t:1092_4": "so ciṇṇamānatto saṅghaṃ abbhānaṃ yācati,",
  "tika-vin05t:1092_5": "saṅgho itthannāmaṃ bhikkhuṃ abbheti,",
  "tika-vin05t:1092_6": "yassāyasmato khamati itthannāmassa bhikkhuno abbhānaṃ,",
  "tika-vin05t:1092_7": "so tuṇhassa.",
  "tika-vin05t:1092_8": "Yassa nakkhamati,",
  "tika-vin05t:1092_9": "so bhāseyya.",
  "tika-vin05t:1093_0": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1094_0": "Abbhito saṅghena itthannāmo bhikkhu, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1095_0": "Evaṃ kammavācaṃ vatvā abbhetabbo. Evaṃ appaṭicchannāya āpattiyā vuṭṭhānaṃ veditabbaṃ.",
  "tika-vin05t:1096_0": "241.",
  "tika-vin05t:1096_1": "Sace kassaci ekāpatti paṭicchannā hoti,",
  "tika-vin05t:1096_2": "ekā appaṭicchannā,",
  "tika-vin05t:1096_3": "tassa paṭicchannāya āpattiyā parivāsaṃ datvā parivutthaparivāsassa mānattaṃ dentena appaṭicchannāpattiṃ",
  "tika-vin05t:1096_4": "paṭicchannāpattiyā samodhānetvāpi dātuṃ vaṭṭati. Kathaṃ?",
  "tika-vin05t:1096_5": "Sace paṭicchannāpatti ekāhappaṭicchannā hoti –",
  "tika-vin05t:1097_0": "“Ahaṃ, bhante,",
  "tika-vin05t:1097_1": "sambahulā āpattiyo āpajjiṃ ekāhappaṭicchannāyo,",
  "tika-vin05t:1097_2": "sohaṃ saṅghaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yāciṃ,",
  "tika-vin05t:1097_3": "tassa me saṅgho sambahulānaṃ āpattīnaṃ ekāhappaṭicchannānaṃ ekāhaparivāsaṃ adāsi,",
  "tika-vin05t:1097_4": "sohaṃ parivutthaparivāso, ahaṃ, bhante,",
  "tika-vin05t:1097_5": "sambahulā āpattiyo āpajjiṃ appaṭicchannāyo, sohaṃ, bhante,",
  "tika-vin05t:1097_6": "saṅghaṃ tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ yācāmī”ti –",
  "tika-vin05t:1098_0": "Tikkhattuṃ yācāpetvā –",
  "tika-vin05t:1099_0": "“Suṇātu me, bhante, saṅgho,",
  "tika-vin05t:1099_1": "ayaṃ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t:1099_2": "so saṅghaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yāci,",
  "tika-vin05t:1099_3": "saṅgho itthannāmassa bhikkhuno sambahulānaṃ āpattīnaṃ ekāhappaṭicchannānaṃ ekāhaparivāsaṃ adāsi,",
  "tika-vin05t:1099_4": "so parivutthaparivāso,",
  "tika-vin05t:1099_5": "ayaṃ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t:1099_6": "so saṅghaṃ tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ yācati,",
  "tika-vin05t:1099_7": "yadi saṅghassa pattakallaṃ,",
  "tika-vin05t:1099_8": "saṅgho itthannāmassa bhikkhuno tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ dadeyya,",
  "tika-vin05t:1099_9": "esā ñatti.",
  "tika-vin05t:1100_0": "“Suṇātu me, bhante, saṅgho,",
  "tika-vin05t:1100_1": "ayaṃ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t:1100_2": "so saṅghaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yāci,",
  "tika-vin05t:1100_3": "saṅgho itthannāmassa bhikkhuno sambahulānaṃ āpattīnaṃ ekāhappaṭicchannānaṃ ekāhaparivāsaṃ adāsi,",
  "tika-vin05t:1100_4": "so parivutthaparivāso,",
  "tika-vin05t:1100_5": "ayaṃ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t:1100_6": "so saṅghaṃ tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ yācati,",
  "tika-vin05t:1100_7": "saṅgho itthannāmassa bhikkhuno tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ deti,",
  "tika-vin05t:1100_8": "yassāyasmato khamati itthannāmassa bhikkhuno tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattassa dānaṃ,",
  "tika-vin05t:1100_9": "so tuṇhassa.",
  "tika-vin05t:1100_10": "Yassa nakkhamati,",
  "tika-vin05t:1100_11": "so bhāseyya.",
  "tika-vin05t:1101_0": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1102_0": "“Dinnaṃ saṅghena itthannāmassa bhikkhuno tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ,",
  "tika-vin05t:1102_1": "khamati saṅghassa,",
  "tika-vin05t:1102_2": "tasmā tuṇhī,",
  "tika-vin05t:1102_3": "evametaṃ dhārayāmī”ti –",
  "tika-vin05t:1103_0": "Evaṃ kammavācā kātabbā.",
  "tika-vin05t:1104_0": "Kammavācāpariyosāne ca vattasamādānādi sabbaṃ vuttanayameva. Ārocentena pana –",
  "tika-vin05t:1105_0": "“Ahaṃ, bhante,",
  "tika-vin05t:1105_1": "sambahulā āpattiyo āpajjiṃ ekāhappaṭicchannāyo,",
  "tika-vin05t:1105_2": "sohaṃ saṅghaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yāciṃ,",
  "tika-vin05t:1105_3": "tassa me saṅgho sambahulānaṃ āpattīnaṃ ekāhappaṭicchannānaṃ ekāhaparivāsaṃ adāsi,",
  "tika-vin05t:1105_4": "sohaṃ parivutthaparivāso, ahaṃ, bhante,",
  "tika-vin05t:1105_5": "sambahulā āpattiyo āpajjiṃ appaṭicchannāyo, sohaṃ, bhante,",
  "tika-vin05t:1105_6": "saṅghaṃ tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ yāciṃ,",
  "tika-vin05t:1105_7": "tassa me saṅgho tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ adāsi,",
  "tika-vin05t:1105_8": "sohaṃ mānattaṃ carāmi,",
  "tika-vin05t:1105_9": "vediyāmahaṃ, bhante,",
  "tika-vin05t:1105_10": "vediyatīti maṃ saṅgho dhāretū”ti –",
  "tika-vin05t:1106_0": "Evaṃ ārocetabbaṃ.",
  "tika-vin05t:1107_0": "Samādinnamānattena ca anūnaṃ katvā vuttanayena chārattaṃ mānattaṃ caritabbaṃ.",
  "tika-vin05t:1107_1": "Ciṇṇamānatto ca yattha siyā vīsatigaṇo bhikkhusaṅgho,",
  "tika-vin05t:1107_2": "tattha so abbhetabbo.",
  "tika-vin05t:1107_3": "Abbhentena ca –",
  "tika-vin05t:1108_0": "“Ahaṃ, bhante,",
  "tika-vin05t:1108_1": "sambahulā āpattiyo āpajjiṃ ekāhappaṭicchannāyo,",
  "tika-vin05t:1108_2": "sohaṃ saṅghaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yāciṃ,",
  "tika-vin05t:1108_3": "tassa me saṅgho sambahulānaṃ āpattīnaṃ ekāhappaṭicchannānaṃ ekāhaparivāsaṃ adāsi,",
  "tika-vin05t:1108_4": "sohaṃ parivutthaparivāso, ahaṃ, bhante,",
  "tika-vin05t:1108_5": "sambahulā āpattiyo āpajjiṃ appaṭicchannāyo, sohaṃ, bhante,",
  "tika-vin05t:1108_6": "saṅghaṃ tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ yāciṃ,",
  "tika-vin05t:1108_7": "tassa me saṅgho tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ adāsi, sohaṃ, bhante,",
  "tika-vin05t:1108_8": "ciṇṇamānatto saṅghaṃ abbhānaṃ yācāmī”ti –",
  "tika-vin05t:1109_0": "Evaṃ tikkhattuṃ yācāpetvā –",
  "tika-vin05t:1110_0": "“Suṇātu me, bhante, saṅgho,",
  "tika-vin05t:1110_1": "ayaṃ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t:1110_2": "so saṅghaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yāci,",
  "tika-vin05t:1110_3": "saṅgho itthannāmassa bhikkhuno sambahulānaṃ āpattīnaṃ ekāhappaṭicchannānaṃ ekāhaparivāsaṃ adāsi,",
  "tika-vin05t:1110_4": "so parivutthaparivāso,",
  "tika-vin05t:1110_5": "ayaṃ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t:1110_6": "so saṅghaṃ tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ yāci,",
  "tika-vin05t:1110_7": "saṅgho itthannāmassa bhikkhuno tāsaṃ sambahulānaṃ āpattīnaṃ paṭicchannāñca appaṭicchannānañca chārattaṃ mānattaṃ adāsi,",
  "tika-vin05t:1110_8": "so ciṇṇamānatto saṅghaṃ abbhānaṃ yācati,",
  "tika-vin05t:1110_9": "yadi saṅghassa pattakallaṃ,",
  "tika-vin05t:1110_10": "saṅgho itthannāmaṃ bhikkhuṃ abbheyya,",
  "tika-vin05t:1110_11": "esā ñatti.",
  "tika-vin05t:1111_0": "“Suṇātu me, bhante, saṅgho,",
  "tika-vin05t:1111_1": "ayaṃ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t:1111_2": "so saṅghaṃ tāsaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yāci,",
  "tika-vin05t:1111_3": "saṅgho itthannāmassa bhikkhuno sambahulānaṃ āpattīnaṃ ekāhappaṭicchannānaṃ ekāhaparivāsaṃ adāsi,",
  "tika-vin05t:1111_4": "so parivutthaparivāso,",
  "tika-vin05t:1111_5": "ayaṃ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t:1111_6": "so saṅghaṃ tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ yāci,",
  "tika-vin05t:1111_7": "saṅgho itthannāmassa bhikkhuno tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ adāsi,",
  "tika-vin05t:1111_8": "so ciṇṇamānatto saṅghaṃ abbhānaṃ yācati,",
  "tika-vin05t:1111_9": "saṅgho itthannāmaṃ bhikkhuṃ abbheti,",
  "tika-vin05t:1111_10": "yassāyasmato khamati itthannāmassa bhikkhuno abbhānaṃ,",
  "tika-vin05t:1111_11": "so tuṇhassa.",
  "tika-vin05t:1111_12": "Yassa nakkhamati,",
  "tika-vin05t:1111_13": "so bhāseyya.",
  "tika-vin05t:1112_0": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1113_0": "“Abbhito saṅghena itthannāmo bhikkhu, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1114_0": "Evaṃ kammavācaṃ katvā abbhetabbo.",
  "tika-vin05t:1115_0": "Paṭicchannaparivāsakathā niṭṭhitā.",
  "tika-vin05t:1116_0": "242.",
  "tika-vin05t:1116_1": "Suddhantaparivāso samodhānaparivāsoti dve avasesā.",
  "tika-vin05t:1116_2": "Tattha suddhantaparivāso duvidho cūḷasuddhanto mahāsuddhantoti.",
  "tika-vin05t:1116_3": "Duvidhopi cesa rattiparicchedaṃ sakalaṃ vā ekaccaṃ vā ajānantassa ca assarantassa ca tattha vematikassa ca dātabbo.",
  "tika-vin05t:1116_4": "Āpattipariyantaṃ pana “ettakā ahaṃ āpattiyo āpanno”ti jānātu vā mā vā,",
  "tika-vin05t:1116_5": "akāraṇametaṃ,",
  "tika-vin05t:1116_6": "tattha yo upasampadato paṭṭhāya anulomakkamena vā ārocitadivasato paṭṭhāya paṭilomakkamena vā “asukañca",
  "tika-vin05t:1116_7": "asukañca divasaṃ vā pakkhaṃ vā māsaṃ vā saṃvaccharaṃ vā tava suddhabhāvaṃ jānāsī”ti pucchiyamāno “āma,  bhante, jānāmi,",
  "tika-vin05t:1116_8": "ettakaṃ nāma kālaṃ ahaṃ suddho”ti vadati,",
  "tika-vin05t:1116_9": "tassa dinno suddhantaparivāso cūḷasuddhantoti vuccati.",
  "tika-vin05t:1117_0": "Taṃ gahetvā parivasantena yattakaṃ kālaṃ attano suddhiṃ jānāti,",
  "tika-vin05t:1117_1": "tattakaṃ apanetvā avasesaṃ māsaṃ vā dvemāsaṃ vā parivasitabbaṃ.",
  "tika-vin05t:1117_2": "Sace “māsamattaṃ asuddhomhī”ti sallakkhetvā aggahesi,",
  "tika-vin05t:1117_3": "parivasanto ca puna aññaṃ māsaṃ sarati,",
  "tika-vin05t:1117_4": "tampi māsaṃ parivasitabbameva,",
  "tika-vin05t:1117_5": "puna parivāsadānakiccaṃ natthi.",
  "tika-vin05t:1117_6": "Atha “dvemāsaṃ asuddhomhī”ti sallakkhetvā aggahesi,",
  "tika-vin05t:1117_7": "parivasanto ca “māsamattamevāhaṃ asuddhomhī”ti sanniṭṭhānaṃ karoti,",
  "tika-vin05t:1117_8": "māsameva parivasitabbaṃ,",
  "tika-vin05t:1117_9": "puna parivāsadānakiccaṃ natthi.",
  "tika-vin05t:1117_10": "Ayañhi suddhantaparivāso nāma uddhampi ārohati,",
  "tika-vin05t:1117_11": "heṭṭhāpi orohati.",
  "tika-vin05t:1117_12": "Idamassa lakkhaṇaṃ.",
  "tika-vin05t:1117_13": "Aññasmiṃ pana āpattivuṭṭhāne idaṃ lakkhaṇaṃ –",
  "tika-vin05t:1117_14": "yo appaṭicchannaṃ āpattiṃ “paṭicchannā”ti vinayakammaṃ karoti,",
  "tika-vin05t:1117_15": "tassāpatti vuṭṭhāti.",
  "tika-vin05t:1117_16": "Yo paṭicchannaṃ “appaṭicchannā”ti vinayakammaṃ karoti,",
  "tika-vin05t:1117_17": "tassa na vuṭṭhāti.",
  "tika-vin05t:1117_18": "Acirapaṭicchannaṃ “cirapaṭicchannā”ti karontassapi vuṭṭhāti,",
  "tika-vin05t:1117_19": "cirapaṭicchannaṃ “acirapaṭicchannā”ti karontassa na vuṭṭhāti.",
  "tika-vin05t:1117_20": "Ekaṃ āpattiṃ āpajjitvā “sambahulā”ti karontassa vuṭṭhāti ekaṃ vinā sambahulānaṃ abhāvato.",
  "tika-vin05t:1117_21": "Sambahulā pana āpajjitvā “ekaṃ āpajji”nti karontassa na vuṭṭhāti.",
  "tika-vin05t:1118_0": "Yo pana yathāvuttena anulomapaṭilomanayena pucchiyamānopi rattipariyantaṃ na jānāti nassarati,",
  "tika-vin05t:1118_1": "vematiko vā hoti,",
  "tika-vin05t:1118_2": "tassa dinno suddhantaparivāso mahāsuddhantoti vuccati.",
  "tika-vin05t:1118_3": "Taṃ gahetvā gahitadivasato paṭṭhāya yāva upasampadadivaso,",
  "tika-vin05t:1118_4": "tāva rattiyo gaṇetvā parivasitabbaṃ,",
  "tika-vin05t:1118_5": "ayaṃ uddhaṃ nārohati,",
  "tika-vin05t:1118_6": "heṭṭhā pana orohati.",
  "tika-vin05t:1118_7": "Tasmā sace parivasanto rattiparicchede sanniṭṭhānaṃ karoti “māso vā saṃvaccharo vā mayhaṃ āpannassā”ti,",
  "tika-vin05t:1118_8": "māsaṃ vā saṃvaccharaṃ vā parivasitabbaṃ.",
  "tika-vin05t:1119_0": "Parivāsayācanadānalakkhaṇaṃ panettha evaṃ veditabbaṃ –",
  "tika-vin05t:1119_1": "tena bhikkhunā saṅghaṃ upasaṅkamitvā ekaṃsaṃ uttarāsaṅgaṃ karitvā vuḍḍhānaṃ bhikkhūnaṃ pāde vanditvā",
  "tika-vin05t:1119_2": "ukkuṭikaṃ nisīditvā añjaliṃ paggahetvā evamassa vacanīyo –",
  "tika-vin05t:1120_0": "“Ahaṃ, bhante,",
  "tika-vin05t:1120_1": "sambahulā saṅghādisesā āpattiyo āpajjiṃ,",
  "tika-vin05t:1120_2": "āpattipariyantaṃ na jānāmi,",
  "tika-vin05t:1120_3": "rattipariyantaṃ na jānāmi,",
  "tika-vin05t:1120_4": "āpattipariyantaṃ nassarāmi,",
  "tika-vin05t:1120_5": "rattipariyantaṃ nassarāmi,",
  "tika-vin05t:1120_6": "āpattipariyante vematiko,",
  "tika-vin05t:1120_7": "rattipariyante vematiko,",
  "tika-vin05t:1120_8": "sohaṃ saṅghaṃ tāsaṃ āpattīnaṃ suddhantaparivāsaṃ yācāmī”ti.",
  "tika-vin05t:1121_0": "Dutiyampi yācitabbo. Tatiyampi yācitabbo.",
  "tika-vin05t:1122_0": "Byattena bhikkhunā paṭibalena saṅgho ñāpetabbo –",
  "tika-vin05t:1123_0": "“Suṇātu me, bhante, saṅgho,",
  "tika-vin05t:1123_1": "ayaṃ itthannāmo bhikkhu sambahulā saṅghādisesā āpattiyo āpajji,",
  "tika-vin05t:1123_2": "āpattipariyantaṃ na jānāti,",
  "tika-vin05t:1123_3": "rattipariyantaṃ na jānāti,",
  "tika-vin05t:1123_4": "āpattipariyantaṃ nassarati,",
  "tika-vin05t:1123_5": "rattipariyantaṃ nassarati,",
  "tika-vin05t:1123_6": "āpattipariyante vematiko,",
  "tika-vin05t:1123_7": "rattipariyante vematiko,",
  "tika-vin05t:1123_8": "so saṅghaṃ tāsaṃ āpattīnaṃ suddhantaparivāsaṃ yācati,",
  "tika-vin05t:1123_9": "yadi saṅghassa pattakallaṃ,",
  "tika-vin05t:1123_10": "saṅgho itthannāmassa bhikkhuno tāsaṃ āpattīnaṃ suddhantaparivāsaṃ dadeyya,",
  "tika-vin05t:1123_11": "esā ñatti.",
  "tika-vin05t:1124_0": "“Suṇātu me, bhante, saṅgho,",
  "tika-vin05t:1124_1": "ayaṃ itthannāmo bhikkhu sambahulā saṅghādisesā āpattiyo āpajji,",
  "tika-vin05t:1124_2": "āpattipariyantaṃ na jānāti,",
  "tika-vin05t:1124_3": "rattipariyantaṃ na jānāti,",
  "tika-vin05t:1124_4": "āpattipariyantaṃ nassarati,",
  "tika-vin05t:1124_5": "rattipariyantaṃ nassarati,",
  "tika-vin05t:1124_6": "āpattipariyante vematiko,",
  "tika-vin05t:1124_7": "rattipariyante vematiko,",
  "tika-vin05t:1124_8": "so saṅghaṃ tāsaṃ āpattīnaṃ suddhantaparivāsaṃ yācati,",
  "tika-vin05t:1124_9": "saṅgho itthannāmassa bhikkhuno tāsaṃ āpattīnaṃ suddhantaparivāsaṃ deti,",
  "tika-vin05t:1124_10": "yassāyasmato khamati itthannāmassa bhikkhuno tāsaṃ āpattīnaṃ suddhantaparivāsassa dānaṃ,",
  "tika-vin05t:1124_11": "so tuṇhassa.",
  "tika-vin05t:1124_12": "Yassa nakkhamati,",
  "tika-vin05t:1124_13": "so bhāseyya.",
  "tika-vin05t:1125_0": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1126_0": "“Dinno saṅghena itthannāmassa bhikkhuno tāsaṃ āpattīnaṃ.",
  "tika-vin05t:1126_1": "Suddhantaparivāso,",
  "tika-vin05t:1126_2": "khamati saṅghassa,",
  "tika-vin05t:1126_3": "tasmā tuṇhī,",
  "tika-vin05t:1126_4": "evametaṃ dhārayāmī”ti –",
  "tika-vin05t:1127_0": "Evaṃ suddhantaparivāso dātabbo.",
  "tika-vin05t:1128_0": "Kammavācāpariyosāne vattasamādānādi sabbaṃ vuttanayameva. Ārocentena pana –",
  "tika-vin05t:1129_0": "“Ahaṃ, bhante,",
  "tika-vin05t:1129_1": "sambahulā saṅghādisesā āpattiyo āpajjiṃ,",
  "tika-vin05t:1129_2": "āpattipariyantaṃ na jānāmi,",
  "tika-vin05t:1129_3": "rattipariyantaṃ na jānāmi,",
  "tika-vin05t:1129_4": "āpattipariyantaṃ nassarāmi,",
  "tika-vin05t:1129_5": "rattipariyantaṃ nassarāmi,",
  "tika-vin05t:1129_6": "āpattipariyante vematiko,",
  "tika-vin05t:1129_7": "rattipariyante vematiko, sohaṃ, bhante,",
  "tika-vin05t:1129_8": "saṅghaṃ tāsaṃ āpattīnaṃ suddhantaparivāsaṃ yāciṃ,",
  "tika-vin05t:1129_9": "tassa me saṅgho tāsaṃ āpattīnaṃ suddhantaparivāsaṃ adāsi,",
  "tika-vin05t:1129_10": "sohaṃ parivasāmi,",
  "tika-vin05t:1129_11": "vediyāmahaṃ, bhante,",
  "tika-vin05t:1129_12": "vediyatīti maṃ saṅgho dhāretū”ti ārocetabbaṃ.",
  "tika-vin05t:1130_0": "Ekassa dvinnaṃ vā tiṇṇaṃ vā ārocanaṃ vuttanayameva. Parivutthaparivāsassa mānattaṃ dentena –",
  "tika-vin05t:1131_0": "“Ahaṃ, bhante,",
  "tika-vin05t:1131_1": "sambahulā saṅghādisesā āpattiyo āpajjiṃ,",
  "tika-vin05t:1131_2": "āpattipariyantaṃ na jānāmi,",
  "tika-vin05t:1131_3": "rattipariyantaṃ na jānāmi,",
  "tika-vin05t:1131_4": "āpattipariyantaṃ nassarāmi,",
  "tika-vin05t:1131_5": "rattipariyantaṃ nassarāmi,",
  "tika-vin05t:1131_6": "āpattipariyante vematiko,",
  "tika-vin05t:1131_7": "rattipariyante vematiko, sohaṃ, bhante,",
  "tika-vin05t:1131_8": "saṅghaṃ tāsaṃ āpattīnaṃ suddhantaparivāsaṃ yāciṃ,",
  "tika-vin05t:1131_9": "tassa me saṅgho tāsaṃ āpattīnaṃ suddhantaparivāsaṃ adāsi, sohaṃ, bhante,",
  "tika-vin05t:1131_10": "parivutthaparivāso saṅghaṃ tāsaṃ āpattīnaṃ chārattaṃ mārattaṃ yācāmī”ti –",
  "tika-vin05t:1132_0": "Evaṃ tikkhattuṃ yācāpetvā –",
  "tika-vin05t:1133_0": "“Suṇātu me, bhante, saṅgho,",
  "tika-vin05t:1133_1": "ayaṃ itthannāmo bhikkhu sambahulā saṅghādisesā āpattiyo āpajji,",
  "tika-vin05t:1133_2": "āpattipariyantaṃ na jānāti,",
  "tika-vin05t:1133_3": "rattipariyantaṃ na jānāti,",
  "tika-vin05t:1133_4": "āpattipariyantaṃ nassarati,",
  "tika-vin05t:1133_5": "rattipariyantaṃ nassarati,",
  "tika-vin05t:1133_6": "āpattipariyante vematiko,",
  "tika-vin05t:1133_7": "rattipariyante vematiko,",
  "tika-vin05t:1133_8": "so saṅghaṃ tāsaṃ āpattīnaṃ suddhantaparivāsaṃ yāci,",
  "tika-vin05t:1133_9": "saṅgho itthannāmassa bhikkhuno tāsaṃ āpattīnaṃ suddhantaparivāsaṃ adāsi,",
  "tika-vin05t:1133_10": "so parivutthaparivāso saṅghaṃ tāsaṃ āpattīnaṃ chārattaṃ mānattaṃ yācati,",
  "tika-vin05t:1133_11": "yadi saṅghassa pattakallaṃ,",
  "tika-vin05t:1133_12": "saṅgho itthannāmassa bhikkhuno tāsaṃ āpattīnaṃ chārattaṃ mānattaṃ dadeyya,",
  "tika-vin05t:1133_13": "esā ñatti.",
  "tika-vin05t:1134_0": "“Suṇātu me, bhante, saṅgho,",
  "tika-vin05t:1134_1": "ayaṃ itthannāmo bhikkhu sambahulā saṅghādisesā āpattiyo āpajji,",
  "tika-vin05t:1134_2": "āpattipariyantaṃ na jānāti,",
  "tika-vin05t:1134_3": "rattipariyantaṃ na jānāti,",
  "tika-vin05t:1134_4": "āpattipariyantaṃ nassarati,",
  "tika-vin05t:1134_5": "rattipariyantaṃ nassarati,",
  "tika-vin05t:1134_6": "āpattipariyante vematiko,",
  "tika-vin05t:1134_7": "rattipariyante vematiko,",
  "tika-vin05t:1134_8": "so saṅghaṃ tāsaṃ āpattīnaṃ suddhantaparivāsaṃ yāci,",
  "tika-vin05t:1134_9": "saṅgho itthannāmassa bhikkhuno tāsaṃ āpattīnaṃ suddhantaparivāsaṃ adāsi,",
  "tika-vin05t:1134_10": "so parivutthaparivāso saṅghaṃ tāsaṃ āpattīnaṃ chārattaṃ mānattaṃ yācati,",
  "tika-vin05t:1134_11": "saṅgho itthannāmassa bhikkhuno tāsaṃ āpattīnaṃ chārattaṃ mānattaṃ deti,",
  "tika-vin05t:1134_12": "yassāyasmato khamati itthannāmassa bhikkhuno tāsaṃ āpattīnaṃ chārattaṃ mānattassa dānaṃ,",
  "tika-vin05t:1134_13": "so tuṇhassa.",
  "tika-vin05t:1134_14": "Yassa nakkhamati,",
  "tika-vin05t:1134_15": "so bhāseyya.",
  "tika-vin05t:1135_0": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1136_0": "“Dinnaṃ saṅghena itthannāmassa bhikkhuno tāsaṃ āpattīnaṃ chārattaṃ mānattaṃ,",
  "tika-vin05t:1136_1": "khamati saṅghassa,",
  "tika-vin05t:1136_2": "tasmā tuṇhī,",
  "tika-vin05t:1136_3": "evametaṃ dhārayāmī”ti –",
  "tika-vin05t:1137_0": "Evaṃ kammavācā kātabbā.",
  "tika-vin05t:1138_0": "Kammavācāpariyosāne mānattasamādānādi sabbaṃ vuttanayameva. Ārocentena pana –",
  "tika-vin05t:1139_0": "“Ahaṃ, bhante,",
  "tika-vin05t:1139_1": "sambahulā saṅghādisesā āpattiyo āpajjiṃ,",
  "tika-vin05t:1139_2": "āpattipariyantaṃ na jānāmi,",
  "tika-vin05t:1139_3": "rattipariyantaṃ na jānāmi,",
  "tika-vin05t:1139_4": "āpattipariyantaṃ nassarāmi,",
  "tika-vin05t:1139_5": "rattipariyantaṃ nassarāmi,",
  "tika-vin05t:1139_6": "āpattipariyante vematiko,",
  "tika-vin05t:1139_7": "rattipariyante vematiko,",
  "tika-vin05t:1139_8": "sohaṃ saṅghaṃ tāsaṃ āpattīnaṃ suddhantaparivāsaṃ yāciṃ,",
  "tika-vin05t:1139_9": "tassa me saṅgho tāsaṃ āpattīnaṃ suddhantaparivāsaṃ adāsi,",
  "tika-vin05t:1139_10": "sohaṃ parivutthaparivāso saṅghaṃ tāsaṃ āpattīnaṃ chārattaṃ mānattaṃ yāciṃ,",
  "tika-vin05t:1139_11": "tassa me saṅgho tāsaṃ āpattīnaṃ chārattaṃ mānattaṃ adāsi,",
  "tika-vin05t:1139_12": "sohaṃ mānattaṃ carāmi,",
  "tika-vin05t:1139_13": "vediyāmahaṃ, bhante,",
  "tika-vin05t:1139_14": "vediyatīti maṃ saṅgho dhāretū”ti –",
  "tika-vin05t:1140_0": "Evaṃ ārocetabbaṃ.",
  "tika-vin05t:1141_0": "Ciṇṇamānatto ca yattha siyā vīsatigaṇo bhikkhusaṅgho, tattha so bhikkhu abbhetabbo. Abbhentena ca –",
  "tika-vin05t:1142_0": "“Ahaṃ, bhante,",
  "tika-vin05t:1142_1": "sambahulā saṅghādisesā āpattiyo āpajjiṃ,",
  "tika-vin05t:1142_2": "āpattipariyantaṃ na jānāmi,",
  "tika-vin05t:1142_3": "rattipariyantaṃ na jānāmi,",
  "tika-vin05t:1142_4": "āpattipariyantaṃ nassarāmi,",
  "tika-vin05t:1142_5": "rattipariyantaṃ nassarāmi,",
  "tika-vin05t:1142_6": "āpattipariyante vematiko,",
  "tika-vin05t:1142_7": "rattipariyante vematiko,",
  "tika-vin05t:1142_8": "sohaṃ saṅghaṃ tāsaṃ āpattīnaṃ suddhantaparivāsaṃ yāciṃ,",
  "tika-vin05t:1142_9": "tassa me saṅgho tāsaṃ āpattīnaṃ suddhantaparivāsaṃ adāsi,",
  "tika-vin05t:1142_10": "sohaṃ parivutthaparivāso saṅghaṃ tāsaṃ āpattīnaṃ chārattaṃ mānattaṃ yāciṃ,",
  "tika-vin05t:1142_11": "tassa me saṅgho tāsaṃ āpattīnaṃ chārattaṃ mānattaṃ adāsi,",
  "tika-vin05t:1142_12": "sohaṃ bhante ciṇṇamānatto saṅghaṃ abbhānaṃ yācāmī”ti –",
  "tika-vin05t:1143_0": "Evaṃ tikkhattuṃ yācāpetvā –",
  "tika-vin05t:1144_0": "“Suṇātu me, bhante, saṅgho,",
  "tika-vin05t:1144_1": "ayaṃ itthannāmo bhikkhu sambahulā saṅghādisesā āpattiyo āpajji,",
  "tika-vin05t:1144_2": "āpattipariyantaṃ na jānāti,",
  "tika-vin05t:1144_3": "rattipariyantaṃ na jānāti,",
  "tika-vin05t:1144_4": "āpattipariyantaṃ nassarati,",
  "tika-vin05t:1144_5": "rattipariyantaṃ nassarati,",
  "tika-vin05t:1144_6": "āpattipariyante vematiko,",
  "tika-vin05t:1144_7": "rattipariyante vematiko,",
  "tika-vin05t:1144_8": "so saṅghaṃ tāsaṃ āpattīnaṃ suddhantaparivāsaṃ yāci,",
  "tika-vin05t:1144_9": "saṅgho itthannāmassa bhikkhuno tāsaṃ āpattīnaṃ suddhantaparivāsaṃ adāsi,",
  "tika-vin05t:1144_10": "so parivutthaparivāso saṅghaṃ tāsaṃ āpattīnaṃ chārattaṃ mānattaṃ yāci,",
  "tika-vin05t:1144_11": "saṅgho itthannāmassa bhikkhuno tāsaṃ āpattīnaṃ chārattaṃ mānattaṃ adāsi,",
  "tika-vin05t:1144_12": "so ciṇṇamānatto saṅghaṃ abbhānaṃ yācati,",
  "tika-vin05t:1144_13": "yadi saṅghassa pattakallaṃ,",
  "tika-vin05t:1144_14": "saṅgho itthannāmaṃ bhikkhuṃ abbheyya,",
  "tika-vin05t:1144_15": "esā ñatti.",
  "tika-vin05t:1145_0": "“Suṇātu me, bhante, saṅgho,",
  "tika-vin05t:1145_1": "ayaṃ itthannāmo bhikkhu sambahulā saṅghādisesā āpattiyo āpajji,",
  "tika-vin05t:1145_2": "āpattipariyantaṃ na jānāti,",
  "tika-vin05t:1145_3": "rattipariyantaṃ na jānāti,",
  "tika-vin05t:1145_4": "āpattipariyantaṃ nassarati,",
  "tika-vin05t:1145_5": "rattipariyantaṃ nassarati,",
  "tika-vin05t:1145_6": "āpattipariyante vematiko,",
  "tika-vin05t:1145_7": "rattipariyante vematiko,",
  "tika-vin05t:1145_8": "so saṅghaṃ tāsaṃ āpattīnaṃ suddhantaparivāsaṃ yāci,",
  "tika-vin05t:1145_9": "saṅgho itthannāmassa bhikkhuno tāsaṃ āpattīnaṃ suddhantaparivāsaṃ adāsi,",
  "tika-vin05t:1145_10": "so parivutthaparivāso saṅghaṃ tāsaṃ āpattīnaṃ chārattaṃ mānattaṃ yāci,",
  "tika-vin05t:1145_11": "saṅgho itthannāmassa bhikkhuno tāsaṃ āpattīnaṃ chārattaṃ mānattaṃ adāsi,",
  "tika-vin05t:1145_12": "so ciṇṇamānatto saṅghaṃ abbhānaṃ yācati,",
  "tika-vin05t:1145_13": "saṅgho itthannāmaṃ bhikkhuṃ abbheti,",
  "tika-vin05t:1145_14": "yassāyasmato khamati itthannāmassa bhikkhuno abbhānaṃ,",
  "tika-vin05t:1145_15": "so tuṇhassa.",
  "tika-vin05t:1145_16": "Yassa nakkhamati,",
  "tika-vin05t:1145_17": "so bhāseyya.",
  "tika-vin05t:1146_0": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1147_0": "“Abbhito saṅghena itthannāmo bhikkhu, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1148_0": "Evaṃ kammavācaṃ katvā abbhetabbo.",
  "tika-vin05t:1149_0": "Suddhantaparivāsakathā niṭṭhitā.",
  "tika-vin05t:1150_0": "243.",
  "tika-vin05t:1150_1": "Samodhānaparivāso pana tividho hoti –",
  "tika-vin05t:1150_2": "odhānasamodhāno agghasamodhāno missakasamodhānoti.",
  "tika-vin05t:1150_3": "Tattha odhānasamodhāno nāma antarāpattiṃ āpajjitvā paṭicchādentassa parivutthadivase odhunitvā makkhetvā",
  "tika-vin05t:1150_4": "purimāya āpattiyā mūladivasaparicchede pacchā āpannaṃ āpattiṃ samodahitvā dātabbaparivāso vuccati.",
  "tika-vin05t:1151_0": "Ayaṃ panettha vinicchayo –",
  "tika-vin05t:1151_1": "yo paṭicchannāya āpattiyā parivāsaṃ gahetvā parivasanto vā mānattāraho vā mānattaṃ caranto vā abbhānāraho",
  "tika-vin05t:1151_2": "vā anikkhittavatto aññaṃ āpattiṃ āpajjitvā purimāya āpattiyā samā vā ūnatarā vā rattiyo paṭicchādeti,",
  "tika-vin05t:1151_3": "tassa mūlāyapaṭikassanena te parivutthadivase ca mānattaciṇṇadivase ca sabbe odhunitvā adivase katvā",
  "tika-vin05t:1151_4": "pacchā āpannāpattiṃ mūlaāpattiyaṃ samodhāya parivāso dātabbo.",
  "tika-vin05t:1151_5": "Tena sace mūlāpatti pakkhapaṭicchannā,",
  "tika-vin05t:1151_6": "antarāpatti ūnakapakkhapaṭicchannā,",
  "tika-vin05t:1151_7": "puna pakkhameva parivāso parivasitabbo.",
  "tika-vin05t:1151_8": "Athāpi antarāpatti pakkhapaṭicchannāva,",
  "tika-vin05t:1151_9": "pakkhameva parivasitabbaṃ.",
  "tika-vin05t:1151_10": "Etenupāyena yāva saṭṭhivassapaṭicchannā mūlāpatti,",
  "tika-vin05t:1151_11": "tāva vinicchayo veditabbo.",
  "tika-vin05t:1151_12": "Saṭṭhivassānipi parivasitvā mānattāraho hutvāpi hi ekadivasaṃ antarāpattiṃ paṭicchādetvā puna saṭṭhivassāni parivāsāraho hoti.",
  "tika-vin05t:1151_13": "Evaṃ mānattacārikamānattārahakālepi āpannāya āpattiyā mūlāyapaṭikassane kate mānattaciṇṇadivasāpi parivāsavutthadivasāpi sabbe makkhitāva honti.",
  "tika-vin05t:1151_14": "Sace pana nikkhittavatto āpajjati,",
  "tika-vin05t:1151_15": "mūlāyapaṭikassanāraho nāma na hoti. Kasmā?",
  "tika-vin05t:1151_16": "Yasmā na so parivasanto āpanno,",
  "tika-vin05t:1151_17": "pakatattaṭṭhāne ṭhito āpanno,",
  "tika-vin05t:1151_18": "tasmā tassā āpattiyā visuṃ mānattaṃ caritabbaṃ.",
  "tika-vin05t:1151_19": "Sace paṭicchannā hoti,",
  "tika-vin05t:1151_20": "parivāsopi vasitabbo.",
  "tika-vin05t:1152_0": "“Sace pana antarāpatti mūlāpattito atirekapaṭicchannā hoti,",
  "tika-vin05t:1152_1": "tattha kiṃ kātabba”nti vutte mahāsumatthero āha “atekiccho ayaṃ puggalo,",
  "tika-vin05t:1152_2": "atekiccho nāma āvikārāpetvā vissajjetabbo”ti.",
  "tika-vin05t:1152_3": "Mahāpadumatthero panāha “kasmā atekiccho nāma,",
  "tika-vin05t:1152_4": "nanu ayaṃ samuccayakkhandhako nāma buddhānaṃ ṭhitakālasadiso,",
  "tika-vin05t:1152_5": "āpatti nāma paṭicchannā vā hotu appaṭicchannā vā samakaūnataraatirekapaṭicchannā vā,",
  "tika-vin05t:1152_6": "vinayadharassa kammavācaṃ yojetuṃ samatthabhāvoyevettha pamāṇaṃ,",
  "tika-vin05t:1152_7": "tasmā yā atirekapaṭicchannā hoti,",
  "tika-vin05t:1152_8": "taṃ mūlāpattiṃ katvā tattha itaraṃ samodhāya parivāso dātabbo”ti.",
  "tika-vin05t:1152_9": "Ayaṃ odhānasamodhāno nāma.",
  "tika-vin05t:1153_0": "Taṃ dentena paṭhamaṃ mūlāya paṭikassitvā pacchā parivāso dātabbo.",
  "tika-vin05t:1153_1": "Sace koci bhikkhu pakkhapaṭicchannāya āpattiyā parivasanto antarā anikkhittavattova puna pañcāhappaṭicchannaṃ āpattiṃ āpajjati,",
  "tika-vin05t:1153_2": "tena bhikkhunā saṅghaṃ upasaṅkamitvā ekaṃsaṃ uttarāsaṅgaṃ karitvā vuḍḍhānaṃ bhikkhūnaṃ pāde vanditvā",
  "tika-vin05t:1153_3": "ukkuṭikaṃ nisīditvā añjaliṃ paggahetvā evamassa vacanīyo –",
  "tika-vin05t:1154_0": "“Ahaṃ, bhante,",
  "tika-vin05t:1154_1": "sambahulā āpattiyo āpajjiṃ pakkhapaṭicchannāyo,",
  "tika-vin05t:1154_2": "sohaṃ saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāciṃ,",
  "tika-vin05t:1154_3": "tassa me saṅgho sambahulānaṃ āpattīnaṃ pakkhapaṭicchannānaṃ pakkhaparivāsaṃ adāsi,",
  "tika-vin05t:1154_4": "sohaṃ parivasanto antarā sambahulā āpattiyo āpajjiṃ pañcāhappaṭicchannāyo, sohaṃ, bhante,",
  "tika-vin05t:1154_5": "saṅghaṃ antarā sambahulānaṃ āpattīnaṃ pañcāhappaṭicchannānaṃ mūlāyapaṭikassanaṃ yācāmī”ti.",
  "tika-vin05t:1155_0": "Dutiyampi yācitabbo. Tatiyampi yācitabbo.",
  "tika-vin05t:1156_0": "Byattena bhikkhunā paṭibalena saṅgho ñāpetabbo –",
  "tika-vin05t:1157_0": "“Suṇātu me, bhante, saṅgho,",
  "tika-vin05t:1157_1": "ayaṃ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t:1157_2": "so saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāci,",
  "tika-vin05t:1157_3": "saṅgho itthannāmassa bhikkhuno sambahulānaṃ āpattīnaṃ pakkhapaṭicchannānaṃ pakkhaparivāsaṃ adāsi,",
  "tika-vin05t:1157_4": "so parivasanto antarā sambahulā āpattiyo āpajji pañcāhappaṭicchannāyo,",
  "tika-vin05t:1157_5": "so saṅghaṃ antarā sambahulānaṃ āpattīnaṃ pañcāhappaṭicchannānaṃ mūlāyapaṭikassanaṃ yācati,",
  "tika-vin05t:1157_6": "yadi saṅghassa pattakallaṃ,",
  "tika-vin05t:1157_7": "saṅgho itthannāmaṃ bhikkhuṃ antarā sambahulānaṃ āpattīnaṃ pañcāhappaṭicchannānaṃ mūlāya paṭikasseyya,",
  "tika-vin05t:1157_8": "esā ñatti.",
  "tika-vin05t:1158_0": "“Suṇātu me, bhante, saṅgho,",
  "tika-vin05t:1158_1": "ayaṃ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t:1158_2": "so saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāci,",
  "tika-vin05t:1158_3": "saṅgho itthannāmassa bhikkhuno sambahulānaṃ āpattīnaṃ pakkhapaṭicchannānaṃ pakkhaparivāsaṃ adāsi,",
  "tika-vin05t:1158_4": "so parivasanto antarā sambahulā āpattiyo āpajji pañcāhappaṭicchannāyo,",
  "tika-vin05t:1158_5": "so saṅghaṃ antarā sambahulānaṃ āpattīnaṃ pañcāhappaṭicchannānaṃ mūlāyapaṭikassanaṃ yācati,",
  "tika-vin05t:1158_6": "saṅgho itthannāmaṃ bhikkhuṃ antarā sambahulānaṃ āpattīnaṃ pañcāhappaṭicchannānaṃ mūlāya paṭikassati,",
  "tika-vin05t:1158_7": "yassāyasmato khamati itthannāmassa bhikkhuno antarā sambahulānaṃ āpattīnaṃ pañcāhappaṭicchannānaṃ mūlāyapaṭikassanā,",
  "tika-vin05t:1158_8": "so tuṇhassa.",
  "tika-vin05t:1158_9": "Yassa nakkhamati,",
  "tika-vin05t:1158_10": "so bhāseyya.",
  "tika-vin05t:1159_0": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1160_0": "“Paṭikassito saṅghena itthannāmo bhikkhu antarā sambahulānaṃ āpattīnaṃ pañcāhappaṭicchannānaṃ mūlāyapaṭikassanā,",
  "tika-vin05t:1160_1": "khamati saṅghassa,",
  "tika-vin05t:1160_2": "tasmā tuṇhī,",
  "tika-vin05t:1160_3": "evametaṃ dhārayāmī”ti –",
  "tika-vin05t:1161_0": "Evaṃ mūlāyapaṭikassanā kātabbā.",
  "tika-vin05t:1162_0": "Evañca samodhānaparivāso dātabbo. Tena bhikkhunā saṅghaṃ upasaṅkamitvā…pe… evamassa vacanīyo –",
  "tika-vin05t:1163_0": "“Ahaṃ, bhante,",
  "tika-vin05t:1163_1": "sambahulā āpattiyo āpajjiṃ pakkhapaṭicchannāyo,",
  "tika-vin05t:1163_2": "sohaṃ saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāciṃ,",
  "tika-vin05t:1163_3": "tassa me saṅgho sambahulānaṃ āpattīnaṃ pakkhapaṭicchannānaṃ pakkhaparivāsaṃ adāsi,",
  "tika-vin05t:1163_4": "sohaṃ parivasanto antarā sambahulā āpattiyo āpajjiṃ pañcāhappaṭicchannāyo,",
  "tika-vin05t:1163_5": "sohaṃ saṅghaṃ antarā sambahulānaṃ āpattīnaṃ pañcāhappaṭicchannānaṃ mūlāyapaṭikassanaṃ yāciṃ,",
  "tika-vin05t:1163_6": "taṃ maṃ saṅgho antarā sambahulānaṃ āpattīnaṃ pañcāhappaṭicchannānaṃ mūlāya paṭikassi, sohaṃ, bhante,",
  "tika-vin05t:1163_7": "saṅghaṃ antarā sambahulānaṃ āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ yācāmī”ti.",
  "tika-vin05t:1164_0": "Dutiyampi yācitabbo. Tatiyampi yācitabbo.",
  "tika-vin05t:1165_0": "Byattena bhikkhunā paṭibalena saṅgho ñāpetabbo –",
  "tika-vin05t:1166_0": "“Suṇātu me, bhante, saṅgho,",
  "tika-vin05t:1166_1": "ayaṃ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t:1166_2": "so saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāci,",
  "tika-vin05t:1166_3": "saṅgho itthannāmassa bhikkhuno sambahulānaṃ āpattīnaṃ pakkhapaṭicchannānaṃ pakkhaparivāsaṃ adāsi,",
  "tika-vin05t:1166_4": "so parivasanto antarā sambahulā āpattiyo āpajji pañcāhappaṭicchannāyo,",
  "tika-vin05t:1166_5": "so saṅghaṃ antarā sambahulānaṃ āpattīnaṃ pañcāhappaṭicchannānaṃ mūlāyapaṭikassanaṃ yāci,",
  "tika-vin05t:1166_6": "saṅgho itthannāmaṃ bhikkhuṃ antarā sambahulānaṃ āpattīnaṃ pañcāhappaṭicchannānaṃ mūlāya paṭikassi,",
  "tika-vin05t:1166_7": "so saṅghaṃ antarā sambahulānaṃ āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ yācati,",
  "tika-vin05t:1166_8": "yadi saṅghassa pattakallaṃ,",
  "tika-vin05t:1166_9": "saṅgho itthannāmassa bhikkhuno antarā sambahulānaṃ āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ dadeyya,",
  "tika-vin05t:1166_10": "esā ñatti.",
  "tika-vin05t:1167_0": "“Suṇātu me, bhante, saṅgho,",
  "tika-vin05t:1167_1": "ayaṃ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t:1167_2": "so saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāci,",
  "tika-vin05t:1167_3": "saṅgho itthannāmassa bhikkhuno sambahulānaṃ āpattīnaṃ pakkhapaṭicchannānaṃ pakkhaparivāsaṃ adāsi,",
  "tika-vin05t:1167_4": "so parivasanto antarā sambahulā āpattiyo āpajji pañcāhappaṭicchannāyo,",
  "tika-vin05t:1167_5": "so saṅghaṃ antarā sambahulānaṃ āpattīnaṃ pañcāhappaṭicchannānaṃ mūlāyapaṭikassanaṃ yāci,",
  "tika-vin05t:1167_6": "saṅgho itthannāmaṃ bhikkhuṃ antarā sambahulānaṃ āpattīnaṃ pañcāhappaṭicchannānaṃ mūlāya paṭikassi,",
  "tika-vin05t:1167_7": "so saṅghaṃ antarā sambahulānaṃ āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ yācati,",
  "tika-vin05t:1167_8": "saṅgho itthannāmassa bhikkhuno antarā sambahulānaṃ āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ deti,",
  "tika-vin05t:1167_9": "yassāyasmato khamati itthannāmassa bhikkhuno antarā sambahulānaṃ āpattīnaṃ pañcāhappaṭicchannānaṃ purimāsu āpattīsu samodhānaparivāsassa dānaṃ,",
  "tika-vin05t:1167_10": "so tuṇhassa.",
  "tika-vin05t:1167_11": "Yassa nakkhamati,",
  "tika-vin05t:1167_12": "so bhāseyya.",
  "tika-vin05t:1168_0": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1169_0": "“Dinno saṅghena itthannāmassa bhikkhuno antarā sambahulānaṃ āpattīnaṃ pañcāhappaṭicchannānaṃ purimāsu āpattīsu samodhānaparivāso,",
  "tika-vin05t:1169_1": "khamati saṅghassa,",
  "tika-vin05t:1169_2": "tasmā tuṇhī,",
  "tika-vin05t:1169_3": "evametaṃ dhārayāmī”ti –",
  "tika-vin05t:1170_0": "Evaṃ samodhānaparivāso dātabbo.",
  "tika-vin05t:1171_0": "Kammavācāpariyosāne ca vattasamādānādi sabbaṃ pubbe vuttanayameva. Ārocentena pana –",
  "tika-vin05t:1172_0": "“Ahaṃ, bhante,",
  "tika-vin05t:1172_1": "sambahulā āpattiyo āpajjiṃ pakkhapaṭicchannāyo,",
  "tika-vin05t:1172_2": "sohaṃ saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāciṃ,",
  "tika-vin05t:1172_3": "tassa me saṅgho sambahulānaṃ āpattīnaṃ pakkhapaṭicchannānaṃ pakkhaparivāsaṃ adāsi,",
  "tika-vin05t:1172_4": "sohaṃ parivasanto antarā sambahulā āpattiyo āpajjiṃ pañcāhappaṭicchannāyo,",
  "tika-vin05t:1172_5": "sohaṃ saṅghaṃ antarā sambahulānaṃ āpattīnaṃ pañcāhappaṭicchannānaṃ mūlāyapaṭikassanaṃ yāciṃ,",
  "tika-vin05t:1172_6": "taṃ maṃ saṅgho antarā sambahulānaṃ āpattīnaṃ pañcāhappaṭicchannānaṃ mūlāya paṭikassi,",
  "tika-vin05t:1172_7": "sohaṃ saṅghaṃ antarā sambahulānaṃ āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ yāciṃ,",
  "tika-vin05t:1172_8": "tassa me saṅgho antarā sambahulānaṃ āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ adāsi,",
  "tika-vin05t:1172_9": "sohaṃ parivasāmi,",
  "tika-vin05t:1172_10": "vediyāmahaṃ, bhante,",
  "tika-vin05t:1172_11": "vediyatīti maṃ saṅgho dhāretū”ti –",
  "tika-vin05t:1173_0": "Evaṃ ārocetabbaṃ.",
  "tika-vin05t:1174_0": "Parivutthaparivāsassa mānattaṃ dentena –",
  "tika-vin05t:1175_0": "“Ahaṃ, bhante,",
  "tika-vin05t:1175_1": "sambahulā āpattiyo āpajjiṃ pakkhapaṭicchannāyo,",
  "tika-vin05t:1175_2": "sohaṃ saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāciṃ,",
  "tika-vin05t:1175_3": "tassa me saṅgho sambahulānaṃ āpattīnaṃ pakkhapaṭicchannānaṃ pakkhaparivāsaṃ adāsi,",
  "tika-vin05t:1175_4": "sohaṃ parivasanto antarā sambahulā āpattiyo āpajjiṃ pañcāhappaṭicchannāyo,",
  "tika-vin05t:1175_5": "sohaṃ saṅghaṃ antarā sambahulānaṃ āpattīnaṃ pañcāhappaṭicchannānaṃ mūlāyapaṭikassanaṃ yāciṃ,",
  "tika-vin05t:1175_6": "taṃ maṃ saṅgho antarā sambahulānaṃ āpattīnaṃ pañcāhappaṭicchannānaṃ mūlāya paṭikassi,",
  "tika-vin05t:1175_7": "sohaṃ saṅghaṃ antarā sambahulānaṃ āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ yāciṃ,",
  "tika-vin05t:1175_8": "tassa me saṅgho antarā sambahulānaṃ āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ adāsi, sohaṃ, bhante,",
  "tika-vin05t:1175_9": "parivutthaparivāso saṅghaṃ sambahulānaṃ āpattīnaṃ chārattaṃ mānattaṃ yācāmī”ti –",
  "tika-vin05t:1176_0": "Evaṃ tikkhattuṃ yācāpetvā –",
  "tika-vin05t:1177_0": "“Suṇātu me, bhante, saṅgho,",
  "tika-vin05t:1177_1": "ayaṃ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t:1177_2": "so saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāci,",
  "tika-vin05t:1177_3": "saṅgho itthannāmassa bhikkhuno sambahulānaṃ āpattīnaṃ pakkhapaṭicchannānaṃ pakkhaparivāsaṃ adāsi,",
  "tika-vin05t:1177_4": "so parivasanto antarā sambahulā āpattiyo āpajji pañcāhappaṭicchannāyo,",
  "tika-vin05t:1177_5": "so saṅghaṃ antarā sambahulānaṃ āpattīnaṃ pañcāhappaṭicchannānaṃ mūlāyapaṭikassanaṃ yāci,",
  "tika-vin05t:1177_6": "saṅgho itthannāmaṃ bhikkhuṃ antarā sambahulānaṃ āpattīnaṃ pañcāhappaṭicchannānaṃ mūlāya paṭikassi,",
  "tika-vin05t:1177_7": "so saṅghaṃ antarā sambahulānaṃ āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ yāci,",
  "tika-vin05t:1177_8": "saṅgho itthannāmassa bhikkhuno antarā sambahulānaṃ āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ adāsi,",
  "tika-vin05t:1177_9": "so parivutthaparivāso saṅghaṃ sambahulānaṃ āpattīnaṃ chārattaṃ mānattaṃ yācati,",
  "tika-vin05t:1177_10": "yadi saṅghassa pattakallaṃ,",
  "tika-vin05t:1177_11": "saṅgho itthannāmassa bhikkhuno antarā sambahulānaṃ āpattīnaṃ chārattaṃ mānattaṃ dadeyya,",
  "tika-vin05t:1177_12": "esā ñatti.",
  "tika-vin05t:1178_0": "“Suṇātu me, bhante, saṅgho,",
  "tika-vin05t:1178_1": "ayaṃ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t:1178_2": "so saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāci,",
  "tika-vin05t:1178_3": "saṅgho itthannāmassa bhikkhuno sambahulānaṃ āpattīnaṃ pakkhapaṭicchannānaṃ pakkhaparivāsaṃ adāsi,",
  "tika-vin05t:1178_4": "so parivasanto antarā sambahulā āpattiyo āpajji pañcāhappaṭicchannāyo,",
  "tika-vin05t:1178_5": "so saṅghaṃ antarā sambahulānaṃ āpattīnaṃ pañcāhappaṭicchannānaṃ mūlāyapaṭikassanaṃ yāci,",
  "tika-vin05t:1178_6": "saṅgho itthannāmaṃ bhikkhuṃ antarā sambahulānaṃ āpattīnaṃ pañcāhappaṭicchannānaṃ mūlāya paṭikassi,",
  "tika-vin05t:1178_7": "so saṅghaṃ antarā sambahulānaṃ āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ yāci,",
  "tika-vin05t:1178_8": "saṅgho itthannāmassa bhikkhuno antarā sambahulānaṃ āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ adāsi,",
  "tika-vin05t:1178_9": "so parivutthaparivāso saṅghaṃ sambahulānaṃ āpattīnaṃ chārattaṃ mānattaṃ yācati,",
  "tika-vin05t:1178_10": "saṅgho itthannāmassa bhikkhuno sambahulānaṃ āpattīnaṃ chārattaṃ mānattaṃ deti,",
  "tika-vin05t:1178_11": "yassāyasmato khamati itthannāmassa bhikkhuno sambahulānaṃ āpattīnaṃ chārattaṃ mānattassa dānaṃ,",
  "tika-vin05t:1178_12": "so tuṇhassa.",
  "tika-vin05t:1178_13": "Yassa nakkhamati,",
  "tika-vin05t:1178_14": "so bhāseyya.",
  "tika-vin05t:1179_0": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1180_0": "“Dinnaṃ saṅghena itthannāmassa bhikkhuno antarā sambahulānaṃ āpattīnaṃ chārattaṃ mānattaṃ,",
  "tika-vin05t:1180_1": "khamati saṅghassa,",
  "tika-vin05t:1180_2": "tasmā tuṇhī,",
  "tika-vin05t:1180_3": "evametaṃ dhārayāmī”ti –",
  "tika-vin05t:1181_0": "Evaṃ kammavācā kātabbā.",
  "tika-vin05t:1182_0": "Kammavācāpariyosāne ca mānattasamādānādi sabbaṃ vuttanayameva. Ārocentena pana –",
  "tika-vin05t:1183_0": "“Ahaṃ, bhante,",
  "tika-vin05t:1183_1": "sambahulā āpattiyo āpajjiṃ pakkhapaṭicchannāyo,",
  "tika-vin05t:1183_2": "sohaṃ saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāciṃ,",
  "tika-vin05t:1183_3": "tassa me saṅgho sambahulānaṃ āpattīnaṃ pakkhapaṭicchannānaṃ pakkhaparivāsaṃ adāsi,",
  "tika-vin05t:1183_4": "sohaṃ parivasanto antarā sambahulā āpattiyo āpajjiṃ pañcāhappaṭicchannāyo,",
  "tika-vin05t:1183_5": "sohaṃ saṅghaṃ antarā sambahulānaṃ āpattīnaṃ pañcāhappaṭicchannānaṃ mūlāyapaṭikassanaṃ yāciṃ,",
  "tika-vin05t:1183_6": "taṃ maṃ saṅgho antarā sambahulānaṃ āpattīnaṃ pañcāhappaṭicchannānaṃ mūlāya paṭikassi,",
  "tika-vin05t:1183_7": "sohaṃ saṅghaṃ antarā sambahulānaṃ āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ yāciṃ,",
  "tika-vin05t:1183_8": "tassa me saṅgho antarā sambahulānaṃ āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ adāsi,",
  "tika-vin05t:1183_9": "sohaṃ parivutthaparivāso saṅghaṃ sambahulānaṃ āpattīnaṃ chārattaṃ mānattaṃ yāciṃ,",
  "tika-vin05t:1183_10": "tassa me saṅgho sambahulānaṃ āpattīnaṃ chārattaṃ mānattaṃ adāsi,",
  "tika-vin05t:1183_11": "sohaṃ mānattaṃ carāmi,",
  "tika-vin05t:1183_12": "vediyāmahaṃ bhante,",
  "tika-vin05t:1183_13": "vediyatīti maṃ saṅgho dhāretū”ti –",
  "tika-vin05t:1184_0": "Evaṃ ārocetabbaṃ.",
  "tika-vin05t:1185_0": "Ciṇṇamānattaṃ abbhentena ca –",
  "tika-vin05t:1186_0": "“Ahaṃ, bhante,",
  "tika-vin05t:1186_1": "sambahulā āpattiyo āpajjiṃ pakkhapaṭicchannāyo,",
  "tika-vin05t:1186_2": "sohaṃ saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāciṃ,",
  "tika-vin05t:1186_3": "tassa me saṅgho sambahulānaṃ āpattīnaṃ pakkhapaṭicchannānaṃ pakkhaparivāsaṃ adāsi,",
  "tika-vin05t:1186_4": "sohaṃ parivasanto antarā sambahulā āpattiyo āpajjiṃ pañcāhappaṭicchannāyo,",
  "tika-vin05t:1186_5": "sohaṃ saṅghaṃ antarā sambahulānaṃ āpattīnaṃ pañcāhappaṭicchannānaṃ mūlāyapaṭikassanaṃ yāciṃ,",
  "tika-vin05t:1186_6": "taṃ maṃ saṅgho antarā sambahulānaṃ āpattīnaṃ pañcāhappaṭicchannānaṃ mūlāya paṭikassi,",
  "tika-vin05t:1186_7": "sohaṃ saṅghaṃ antarā sambahulānaṃ āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ yāciṃ,",
  "tika-vin05t:1186_8": "tassa me saṅgho antarā sambahulānaṃ āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ adāsi,",
  "tika-vin05t:1186_9": "sohaṃ parivutthaparivāso saṅghaṃ sambahulānaṃ āpattīnaṃ chārattaṃ mānattaṃ yāciṃ,",
  "tika-vin05t:1186_10": "tassa me saṅgho sambahulānaṃ āpattīnaṃ chārattaṃ mānattaṃ adāsi, sohaṃ, bhante,",
  "tika-vin05t:1186_11": "ciṇṇamānatto saṅghaṃ abbhānaṃ yācāmī”ti –",
  "tika-vin05t:1187_0": "Evaṃ tikkhattuṃ yācāpetvā –",
  "tika-vin05t:1188_0": "“Suṇātu me, bhante, saṅgho,",
  "tika-vin05t:1188_1": "ayaṃ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t:1188_2": "so saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāci,",
  "tika-vin05t:1188_3": "saṅgho itthannāmassa bhikkhuno sambahulānaṃ āpattīnaṃ pakkhapaṭicchannānaṃ pakkhaparivāsaṃ adāsi,",
  "tika-vin05t:1188_4": "so parivasanto antarā sambahulā āpattiyo āpajji pañcāhappaṭicchannāyo,",
  "tika-vin05t:1188_5": "so saṅghaṃ antarā sambahulānaṃ āpattīnaṃ pañcāhappaṭicchannānaṃ mūlāyapaṭikassanaṃ yāci,",
  "tika-vin05t:1188_6": "saṅgho itthannāmaṃ bhikkhuṃ antarā sambahulānaṃ āpattīnaṃ pañcāhappaṭicchannānaṃ mūlāya paṭikassi,",
  "tika-vin05t:1188_7": "so saṅghaṃ antarā sambahulānaṃ āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ yāci,",
  "tika-vin05t:1188_8": "saṅgho itthannāmassa bhikkhuno antarā sambahulānaṃ āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ adāsi,",
  "tika-vin05t:1188_9": "so parivutthaparivāso saṅghaṃ sambahulānaṃ āpattīnaṃ chārattaṃ mānattaṃ yāci,",
  "tika-vin05t:1188_10": "saṅgho itthannāmassa bhikkhuno sambahulānaṃ āpattīnaṃ chārattaṃ mānattaṃ adāsi,",
  "tika-vin05t:1188_11": "so ciṇṇamānatto saṅghaṃ abbhānaṃ yācati,",
  "tika-vin05t:1188_12": "yadi saṅghassa pattakallaṃ,",
  "tika-vin05t:1188_13": "saṅgho itthannāmaṃ bhikkhuṃ abbheyya,",
  "tika-vin05t:1188_14": "esā ñatti.",
  "tika-vin05t:1189_0": "“Suṇātu me, bhante, saṅgho,",
  "tika-vin05t:1189_1": "ayaṃ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t:1189_2": "so saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāci,",
  "tika-vin05t:1189_3": "saṅgho itthannāmassa bhikkhuno sambahulānaṃ āpattīnaṃ pakkhapaṭicchannānaṃ pakkhaparivāsaṃ adāsi,",
  "tika-vin05t:1189_4": "so parivasanto antarā sambahulā āpattiyo āpajji pañcāhappaṭicchannāyo,",
  "tika-vin05t:1189_5": "so saṅghaṃ antarā sambahulānaṃ āpattīnaṃ pañcāhappaṭicchannānaṃ mūlāyapaṭikassanaṃ yāci,",
  "tika-vin05t:1189_6": "saṅgho itthannāmaṃ bhikkhuṃ antarā sambahulānaṃ āpattīnaṃ pañcāhappaṭicchannānaṃ mūlāya paṭikassi,",
  "tika-vin05t:1189_7": "so saṅghaṃ antarā sambahulānaṃ āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ yāci,",
  "tika-vin05t:1189_8": "saṅgho itthannāmassa bhikkhuno antarā sambahulānaṃ āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ adāsi,",
  "tika-vin05t:1189_9": "so parivutthaparivāso saṅghaṃ sambahulānaṃ āpattīnaṃ chārattaṃ mānattaṃ yāci,",
  "tika-vin05t:1189_10": "saṅgho itthannāmassa bhikkhuno sambahulānaṃ āpattīnaṃ chārattaṃ mānattaṃ adāsi,",
  "tika-vin05t:1189_11": "so ciṇṇamānatto saṅghaṃ abbhānaṃ yācati,",
  "tika-vin05t:1189_12": "saṅgho itthannāmaṃ bhikkhuṃ abbheti,",
  "tika-vin05t:1189_13": "yassāyasmato khamati itthannāmassa bhikkhuno abbhānaṃ,",
  "tika-vin05t:1189_14": "so tuṇhassa.",
  "tika-vin05t:1189_15": "Yassa nakkhamati,",
  "tika-vin05t:1189_16": "so bhāseyya.",
  "tika-vin05t:1190_0": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1191_0": "“Abbhito saṅghena itthannāmo bhikkhu, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1192_0": "Evaṃ kammavācā kātabbā.",
  "tika-vin05t:1193_0": "Sace mānattāraho vā mānattaṃ caranto vā abbhānāraho vā anikkhittavatto antarāpattiṃ āpajjitvā paṭicchādeti,",
  "tika-vin05t:1193_1": "vuttanayeneva purimāpattiyā antarāpattiyā ca divasaparicchedaṃ sallakkhetvā tadanurūpāya kammavācāya",
  "tika-vin05t:1193_2": "mūlāya paṭikassitvā parivāsaṃ datvā parivutthaparivāsassa mānattaṃ datvā ciṇṇamānatto abbhetabbo.",
  "tika-vin05t:1193_3": "Sace pana paṭicchannāya āpattiyā parivasanto antarāpattiṃ āpajjitvā na paṭicchādeti,",
  "tika-vin05t:1193_4": "tassa mūlāyapaṭikassanāyeva kātabbā,",
  "tika-vin05t:1193_5": "puna parivāsadānakiccaṃ natthi.",
  "tika-vin05t:1193_6": "Mūlāyapaṭikassanena pana parivutthadivasānaṃ makkhitattā puna ādito paṭṭhāya parivasitabbaṃ.",
  "tika-vin05t:1193_7": "Parivutthaparivāsassa ca mūlāpattiyā antarāpattiṃ samodhānetvā mānattaṃ dātabbaṃ,",
  "tika-vin05t:1193_8": "ciṇṇamānatto ca abbhetabbo. Kathaṃ?",
  "tika-vin05t:1193_9": "Mūlāyapaṭikassanaṃ karontena tāva sace mūlāpatti pakkhapaṭicchannā hoti,",
  "tika-vin05t:1194_0": "“Ahaṃ, bhante,",
  "tika-vin05t:1194_1": "sambahulā āpattiyo āpajjiṃ pakkhapaṭicchannāyo,",
  "tika-vin05t:1194_2": "sohaṃ saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāciṃ,",
  "tika-vin05t:1194_3": "tassa me saṅgho sambahulānaṃ āpattīnaṃ pakkhapaṭicchannānaṃ pakkhaparivāsaṃ adāsi,",
  "tika-vin05t:1194_4": "sohaṃ parivasanto antarā sambahulā āpattiyo āpajjiṃ appaṭicchannāyo, sohaṃ, bhante,",
  "tika-vin05t:1194_5": "saṅghaṃ antarāsambahulānaṃ āpattīnaṃ appaṭicchannānaṃ mūlāyapaṭikassanaṃ yācāmī”ti –",
  "tika-vin05t:1195_0": "Tikkhattuṃ yācāpetvā –",
  "tika-vin05t:1196_0": "“Suṇātu me, bhante, saṅgho,",
  "tika-vin05t:1196_1": "ayaṃ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t:1196_2": "so saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāci,",
  "tika-vin05t:1196_3": "saṅgho itthannāmassa bhikkhuno sambahulānaṃ āpattīnaṃ pakkhapaṭicchannānaṃ pakkhaparivāsaṃ adāsi,",
  "tika-vin05t:1196_4": "so parivasanto antarā sambahulā āpattiyo āpajji appaṭicchannāyo,",
  "tika-vin05t:1196_5": "so saṅghaṃ antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yācati,",
  "tika-vin05t:1196_6": "yadi saṅghassa pattakallaṃ,",
  "tika-vin05t:1196_7": "saṅgho itthannāmaṃ bhikkhuṃ antarā sambahulānaṃ āpattīnaṃ appaṭicchannānaṃ mūlāya paṭikasseyya,",
  "tika-vin05t:1196_8": "esā ñatti.",
  "tika-vin05t:1197_0": "“Suṇātu me, bhante, saṅgho,",
  "tika-vin05t:1197_1": "ayaṃ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t:1197_2": "so saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāci,",
  "tika-vin05t:1197_3": "saṅgho itthannāmassa bhikkhuno sambahulānaṃ āpattīnaṃ pakkhapaṭicchannānaṃ pakkhaparivāsaṃ adāsi,",
  "tika-vin05t:1197_4": "so parivasanto antarā sambahulā āpattiyo āpajji appaṭicchannāyo,",
  "tika-vin05t:1197_5": "so saṅghaṃ antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yācati,",
  "tika-vin05t:1197_6": "saṅgho itthannāmaṃ bhikkhuṃ antarā sambahulānaṃ āpattīnaṃ appaṭicchannānaṃ mūlāya paṭikassati,",
  "tika-vin05t:1197_7": "yassāyasmato khamati itthannāmassa bhikkhuno antarā sambahulānaṃ āpattīnaṃ appaṭicchannānaṃ mūlāyapaṭikassanā,",
  "tika-vin05t:1197_8": "so tuṇhassa.",
  "tika-vin05t:1197_9": "Yassa nakkhamati,",
  "tika-vin05t:1197_10": "so bhāseyya.",
  "tika-vin05t:1198_0": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1199_0": "“Paṭikassito saṅghena itthannāmo bhikkhu,",
  "tika-vin05t:1199_1": "antarā sambahulānaṃ āpattīnaṃ appaṭicchannānaṃ mūlāya paṭikassanā khamati saṅghassa,",
  "tika-vin05t:1199_2": "tasmā tuṇhī,",
  "tika-vin05t:1199_3": "evametaṃ dhārayāmī”ti –",
  "tika-vin05t:1200_0": "Evaṃ kammavācā kātabbā.",
  "tika-vin05t:1201_0": "Evaṃ mūlāya paṭikassitena puna ādito paṭṭhāya parivasitabbaṃ. Parivasantena ca –",
  "tika-vin05t:1202_0": "“Ahaṃ, bhante,",
  "tika-vin05t:1202_1": "sambahulā āpattiyo āpajjiṃ pakkhapaṭicchannāyo,",
  "tika-vin05t:1202_2": "sohaṃ saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāciṃ,",
  "tika-vin05t:1202_3": "tassa me saṅgho sambahulānaṃ āpattīnaṃ pakkhapaṭicchannānaṃ pakkhaparivāsaṃ adāsi,",
  "tika-vin05t:1202_4": "sohaṃ parivasanto antarā sambahulā āpattiyo āpajjiṃ paṭicchannāyo,",
  "tika-vin05t:1202_5": "sohaṃ saṅghaṃ antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yāciṃ,",
  "tika-vin05t:1202_6": "taṃ maṃ saṅgho antarā sambahulānaṃ āpattīnaṃ appaṭicchannānaṃ mūlāya paṭikassi,",
  "tika-vin05t:1202_7": "sohaṃ parivasāmi,",
  "tika-vin05t:1202_8": "vediyāmahaṃ, bhante,",
  "tika-vin05t:1202_9": "vediyatīti maṃ saṅgho dhāretū”ti –",
  "tika-vin05t:1203_0": "Ārocetabbaṃ.",
  "tika-vin05t:1204_0": "Parivutthaparivāsassa mānattaṃ dentena –",
  "tika-vin05t:1205_0": "“Ahaṃ, bhante,",
  "tika-vin05t:1205_1": "sambahulā āpattiyo āpajjiṃ pakkhapaṭicchannāyo,",
  "tika-vin05t:1205_2": "sohaṃ saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāciṃ,",
  "tika-vin05t:1205_3": "tassa me saṅgho sambahulānaṃ āpattīnaṃ pakkhapaṭicchannānaṃ pakkhaparivāsaṃ adāsi,",
  "tika-vin05t:1205_4": "sohaṃ parivasanto antarā sambahulā āpattiyo āpajjiṃ appaṭicchannāyo,",
  "tika-vin05t:1205_5": "sohaṃ saṅghaṃ antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yāciṃ,",
  "tika-vin05t:1205_6": "taṃ maṃ saṅgho antarā sambahulānaṃ āpattīnaṃ appaṭicchannānaṃ mūlāya paṭikassi, sohaṃ, bhante,",
  "tika-vin05t:1205_7": "parivutthaparivāso saṅghaṃ tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ yācāmī”ti –",
  "tika-vin05t:1206_0": "Tikkhattuṃ yācāpetvā –",
  "tika-vin05t:1207_0": "“Suṇātu me, bhante, saṅgho,",
  "tika-vin05t:1207_1": "ayaṃ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t:1207_2": "so saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāci,",
  "tika-vin05t:1207_3": "saṅgho itthannāmassa bhikkhuno sambahulānaṃ āpattīnaṃ pakkhapaṭicchannānaṃ pakkhaparivāsaṃ adāsi,",
  "tika-vin05t:1207_4": "so parivasanto antarā sambahulā āpattiyo āpajji appaṭicchannāyo,",
  "tika-vin05t:1207_5": "so saṅghaṃ antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yāci,",
  "tika-vin05t:1207_6": "taṃ saṅgho antarā sambahulānaṃ āpattīnaṃ appaṭicchannānaṃ mūlāya paṭikassi,",
  "tika-vin05t:1207_7": "so parivutthaparivāso saṅghaṃ tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ yācati,",
  "tika-vin05t:1207_8": "yadi saṅghassa pattakallaṃ,",
  "tika-vin05t:1207_9": "saṅgho itthannāmassa bhikkhuno tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ dadeyya,",
  "tika-vin05t:1207_10": "esā ñatti.",
  "tika-vin05t:1208_0": "“Suṇātu me, bhante, saṅgho,",
  "tika-vin05t:1208_1": "ayaṃ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t:1208_2": "so saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāci,",
  "tika-vin05t:1208_3": "saṅgho itthannāmassa bhikkhuno sambahulānaṃ āpattīnaṃ pakkhapaṭicchannānaṃ pakkhaparivāsaṃ adāsi,",
  "tika-vin05t:1208_4": "so parivasanto antarā sambahulā āpattiyo āpajji appaṭicchannāyo,",
  "tika-vin05t:1208_5": "so saṅghaṃ antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yāci,",
  "tika-vin05t:1208_6": "taṃ saṅgho antarā sambahulānaṃ āpattīnaṃ appaṭicchannānaṃ mūlāya paṭikassi,",
  "tika-vin05t:1208_7": "so parivutthaparivāso saṅghaṃ tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ yācati,",
  "tika-vin05t:1208_8": "saṅgho itthannāmassa bhikkhuno tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ deti,",
  "tika-vin05t:1208_9": "yassāyasmato khamati itthannāmassa bhikkhuno tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattassa dānaṃ,",
  "tika-vin05t:1208_10": "so tuṇhassa.",
  "tika-vin05t:1208_11": "Yassa nakkhamati,",
  "tika-vin05t:1208_12": "so bhāseyya.",
  "tika-vin05t:1209_0": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1210_0": "“Dinnaṃ saṅghena itthannāmassa bhikkhuno tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ,",
  "tika-vin05t:1210_1": "khamati saṅghassa,",
  "tika-vin05t:1210_2": "tasmā tuṇhī,",
  "tika-vin05t:1210_3": "evametaṃ dhārayāmī”ti –",
  "tika-vin05t:1211_0": "Evaṃ kammavācā kātabbā.",
  "tika-vin05t:1212_0": "Kammavācāpariyosāne mānattasamādānādi sabbaṃ vuttanayameva. Ārocentena pana –",
  "tika-vin05t:1213_0": "“Ahaṃ, bhante,",
  "tika-vin05t:1213_1": "sambahulā āpattiyo āpajjiṃ pakkhapaṭicchannāyo,",
  "tika-vin05t:1213_2": "sohaṃ saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāciṃ,",
  "tika-vin05t:1213_3": "tassa me saṅgho sambahulānaṃ āpattīnaṃ pakkhapaṭicchannānaṃ pakkhaparivāsaṃ adāsi,",
  "tika-vin05t:1213_4": "sohaṃ parivasanto antarā sambahulā āpattiyo āpajjiṃ appaṭicchannāyo,",
  "tika-vin05t:1213_5": "sohaṃ saṅghaṃ antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yāciṃ,",
  "tika-vin05t:1213_6": "taṃ maṃ saṅgho antarā sambahulānaṃ āpattīnaṃ appaṭicchannānaṃ mūlāya paṭikassi,",
  "tika-vin05t:1213_7": "sohaṃ parivutthaparivāso saṅghaṃ tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ yāciṃ,",
  "tika-vin05t:1213_8": "tassa me saṅgho tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ adāsi,",
  "tika-vin05t:1213_9": "sohaṃ mānattaṃ carāmi,",
  "tika-vin05t:1213_10": "vediyāmahaṃ bhante,",
  "tika-vin05t:1213_11": "vediyatīti maṃ saṅgho dhāretū”ti –",
  "tika-vin05t:1214_0": "Evaṃ ārocetabbaṃ.",
  "tika-vin05t:1215_0": "Ciṇṇamānattaṃ abbhentena ca –",
  "tika-vin05t:1216_0": "“Ahaṃ, bhante,",
  "tika-vin05t:1216_1": "sambahulā āpattiyo āpajjiṃ pakkhapaṭicchannāyo,",
  "tika-vin05t:1216_2": "sohaṃ saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāciṃ,",
  "tika-vin05t:1216_3": "tassa me saṅgho sambahulānaṃ āpattīnaṃ pakkhapaṭicchannānaṃ pakkhaparivāsaṃ adāsi,",
  "tika-vin05t:1216_4": "sohaṃ parivasanto antarā sambahulā āpattiyo āpajjiṃ appaṭicchannāyo,",
  "tika-vin05t:1216_5": "sohaṃ saṅghaṃ antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yāciṃ,",
  "tika-vin05t:1216_6": "taṃ maṃ saṅgho antarā sambahulānaṃ āpattīnaṃ apaṭicchannānaṃ mūlāya paṭikassi,",
  "tika-vin05t:1216_7": "sohaṃ parivutthaparivāso saṅghaṃ tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ yāciṃ,",
  "tika-vin05t:1216_8": "tassa me saṅgho tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ adāsi,",
  "tika-vin05t:1216_9": "sohaṃ bhante ciṇṇamānatto saṅghaṃ abbhānaṃ yācāmī”ti –",
  "tika-vin05t:1217_0": "Tikkhattuṃ yācāpetvā –",
  "tika-vin05t:1218_0": "“Suṇātu me, bhante, saṅgho,",
  "tika-vin05t:1218_1": "ayaṃ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t:1218_2": "so saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāci,",
  "tika-vin05t:1218_3": "saṅgho itthannāmassa bhikkhuno sambahulānaṃ āpattīnaṃ pakkhapaṭicchannānaṃ pakkhaparivāsaṃ adāsi,",
  "tika-vin05t:1218_4": "so parivasanto antarā sambahulā āpattiyo āpajji appaṭicchannāyo,",
  "tika-vin05t:1218_5": "so saṅghaṃ antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yāci,",
  "tika-vin05t:1218_6": "taṃ saṅgho antarā sambahulānaṃ āpattīnaṃ appaṭicchannānaṃ mūlāya paṭikassi,",
  "tika-vin05t:1218_7": "so parivutthaparivāso saṅghaṃ tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ yāci,",
  "tika-vin05t:1218_8": "saṅgho itthannāmassa bhikkhuno tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ adāsi,",
  "tika-vin05t:1218_9": "so ciṇṇamānatto saṅghaṃ abbhānaṃ yācati,",
  "tika-vin05t:1218_10": "yadi saṅghassa pattakallaṃ,",
  "tika-vin05t:1218_11": "saṅgho itthannāmaṃ bhikkhuṃ abbheyya,",
  "tika-vin05t:1218_12": "esā ñatti.",
  "tika-vin05t:1219_0": "“Suṇātu me, bhante, saṅgho,",
  "tika-vin05t:1219_1": "ayaṃ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t:1219_2": "so saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāci,",
  "tika-vin05t:1219_3": "saṅgho itthannāmassa bhikkhuno sambahulānaṃ āpattīnaṃ pakkhapaṭicchannānaṃ pakkhaparivāsaṃ adāsi,",
  "tika-vin05t:1219_4": "so parivasanto antarā sambahulā āpattiyo āpajji appaṭicchannāyo,",
  "tika-vin05t:1219_5": "so saṅghaṃ antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yāci,",
  "tika-vin05t:1219_6": "taṃ saṅgho antarā sambahulānaṃ āpattīnaṃ appaṭicchannānaṃ mūlāya paṭikassi,",
  "tika-vin05t:1219_7": "so parivutthaparivāso saṅghaṃ tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ yāci,",
  "tika-vin05t:1219_8": "saṅgho itthannāmassa bhikkhuno tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ adāsi,",
  "tika-vin05t:1219_9": "so ciṇṇamānatto saṅghaṃ abbhānaṃ yācati,",
  "tika-vin05t:1219_10": "saṅgho itthannāmaṃ bhikkhuṃ abbheti,",
  "tika-vin05t:1219_11": "yassāyasmato khamati itthannāmassa bhikkhuno abbhānaṃ,",
  "tika-vin05t:1219_12": "so tuṇhassa.",
  "tika-vin05t:1219_13": "Yassa nakkhamati,",
  "tika-vin05t:1219_14": "so bhāseyya.",
  "tika-vin05t:1220_0": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1221_0": "“Abbhito saṅghena itthannāmo bhikkhu, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1222_0": "Evaṃ kammavācā kātabbā.",
  "tika-vin05t:1223_0": "Imināva nayena mānattārahamānattacārikaabbhānārahakālesupi antarāpattiṃ āpajjitvā appaṭicchādentassa",
  "tika-vin05t:1223_1": "mūlāyapaṭikassanameva katvā mūlāpattiyā antarāpattiṃ samodhānetvā mānattaṃ datvā ciṇṇamānattassa abbhānaṃ kātabbaṃ.",
  "tika-vin05t:1223_2": "Ettha pana “sohaṃ parivasanto”ti āgataṭṭhāne “sohaṃ parivutthaparivāso mānattāraho”ti vā “sohaṃ mānattaṃ",
  "tika-vin05t:1223_3": "caranto”ti vā “sohaṃ ciṇṇamānatto abbhānāraho”ti vā vattabbaṃ.",
  "tika-vin05t:1224_0": "Sace pana appaṭicchannāya āpattiyā mānattaṃ caranto antarāpattiṃ āpajjitvā na paṭicchādeti,",
  "tika-vin05t:1224_1": "so mūlāya paṭikassitvā antarāpattiyā puna mānattaṃ datvā ciṇṇamānatto abbhetabbo. Kathaṃ?",
  "tika-vin05t:1224_2": "Mūlāyapaṭikassanaṃ karontena tāva –",
  "tika-vin05t:1225_0": "“Ahaṃ, bhante,",
  "tika-vin05t:1225_1": "sambahulā āpattiyo āpajjiṃ appaṭicchannāyo,",
  "tika-vin05t:1225_2": "sohaṃ saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ yāciṃ,",
  "tika-vin05t:1225_3": "tassa me saṅgho sambahulānaṃ āpattīnaṃ appaṭicchannānaṃ chārattaṃ mānattaṃ adāsi,",
  "tika-vin05t:1225_4": "sohaṃ mānattaṃ caranto antarā sambahulā āpattiyo āpajjiṃ appaṭicchannāyo, sohaṃ, bhante,",
  "tika-vin05t:1225_5": "saṅghaṃ antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yācāmī”ti –",
  "tika-vin05t:1226_0": "Tikkhattuṃ yācāpetvā –",
  "tika-vin05t:1227_0": "“Suṇātu me, bhante, saṅgho,",
  "tika-vin05t:1227_1": "ayaṃ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t:1227_2": "so saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ yāci,",
  "tika-vin05t:1227_3": "saṅgho itthannāmassa bhikkhuno sambahulānaṃ āpattīnaṃ appaṭicchannānaṃ chārattaṃ mānattaṃ adāsi,",
  "tika-vin05t:1227_4": "so mānattaṃ caranto antarā sambahulā āpattiyo āpajji appaṭicchannāyo,",
  "tika-vin05t:1227_5": "so saṅghaṃ antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yācati,",
  "tika-vin05t:1227_6": "yadi saṅghassa pattakallaṃ,",
  "tika-vin05t:1227_7": "saṅgho itthannāmaṃ bhikkhuṃ antarā sambahulānaṃ āpattīnaṃ appaṭicchannānaṃ mūlāya paṭikasseyya,",
  "tika-vin05t:1227_8": "esā ñatti.",
  "tika-vin05t:1228_0": "“Suṇātu me, bhante, saṅgho,",
  "tika-vin05t:1228_1": "ayaṃ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t:1228_2": "so saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ yāci,",
  "tika-vin05t:1228_3": "saṅgho itthannāmassa bhikkhuno sambahulānaṃ āpattīnaṃ appaṭicchannānaṃ chārattaṃ mānattaṃ adāsi,",
  "tika-vin05t:1228_4": "so mānattaṃ caranto antarā sambahulā āpattiyo āpajji appaṭicchannāyo,",
  "tika-vin05t:1228_5": "so saṅghaṃ antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yācati,",
  "tika-vin05t:1228_6": "saṅgho itthannāmaṃ bhikkhuṃ antarā sambahulānaṃ āpattīnaṃ appaṭicchannānaṃ mūlāya paṭikassati,",
  "tika-vin05t:1228_7": "yassāyasmato khamati itthannāmassa bhikkhuno antarā sambahulānaṃ āpattīnaṃ appaṭicchannānaṃ mūlāyapaṭikassanā,",
  "tika-vin05t:1228_8": "so tuṇhassa.",
  "tika-vin05t:1228_9": "Yassa nakkhamati,",
  "tika-vin05t:1228_10": "so bhāseyya.",
  "tika-vin05t:1229_0": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1230_0": "“Paṭikassito saṅghena itthannāmo bhikkhu,",
  "tika-vin05t:1230_1": "antarā sambahulānaṃ āpattīnaṃ appaṭicchannānaṃ mūlāyapaṭikassanā khamati saṅghassa,",
  "tika-vin05t:1230_2": "tasmā tuṇhī,",
  "tika-vin05t:1230_3": "evametaṃ dhārayāmī”ti –",
  "tika-vin05t:1231_0": "Evaṃ kammavācā kātabbā.",
  "tika-vin05t:1232_0": "Evaṃ mūlāya paṭikassitvā mānattaṃ dentena –",
  "tika-vin05t:1233_0": "“Ahaṃ, bhante,",
  "tika-vin05t:1233_1": "sambahulā āpattiyo āpajjiṃ appaṭicchannāyo,",
  "tika-vin05t:1233_2": "sohaṃ saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ yāciṃ,",
  "tika-vin05t:1233_3": "tassa me saṅgho sambahulānaṃ āpattīnaṃ appaṭicchannānaṃ chārattaṃ mānattaṃ adāsi,",
  "tika-vin05t:1233_4": "sohaṃ mānattaṃ caranto antarā sambahulā āpattiyo āpajjiṃ appaṭicchannāyo,",
  "tika-vin05t:1233_5": "sohaṃ saṅghaṃ antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yāciṃ,",
  "tika-vin05t:1233_6": "taṃ maṃ saṅgho antarā sambahulānaṃ āpattīnaṃ appaṭicchannānaṃ mūlāya paṭikassi, sohaṃ, bhante,",
  "tika-vin05t:1233_7": "saṅghaṃ antarā sambahulānaṃ āpattīnaṃ appaṭicchannānaṃ chārattaṃ mānattaṃ yācāmī”ti –",
  "tika-vin05t:1234_0": "Tikkhattuṃ yācāpetvā –",
  "tika-vin05t:1235_0": "“Suṇātu me, bhante, saṅgho,",
  "tika-vin05t:1235_1": "ayaṃ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t:1235_2": "so saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ yāci,",
  "tika-vin05t:1235_3": "saṅgho itthannāmassa bhikkhuno sambahulānaṃ āpattīnaṃ appaṭicchannānaṃ chārattaṃ mānattaṃ adāsi,",
  "tika-vin05t:1235_4": "so mānattaṃ caranto antarā sambahulā āpattiyo āpajji appaṭicchannāyo,",
  "tika-vin05t:1235_5": "so saṅghaṃ antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yāci,",
  "tika-vin05t:1235_6": "taṃ saṅgho antarā sambahulānaṃ āpattīnaṃ appaṭicchannānaṃ mūlāya paṭikassi,",
  "tika-vin05t:1235_7": "so saṅghaṃ antarā sambahulānaṃ āpattīnaṃ appaṭicchannānaṃ chārattaṃ mānattaṃ yācati,",
  "tika-vin05t:1235_8": "yadi saṅghassa pattakallaṃ,",
  "tika-vin05t:1235_9": "saṅgho itthannāmassa bhikkhuno antarā sambahulānaṃ āpattīnaṃ appaṭicchannānaṃ chārattaṃ mānattaṃ dadeyya,",
  "tika-vin05t:1235_10": "esā ñatti.",
  "tika-vin05t:1236_0": "“Suṇātu me, bhante, saṅgho,",
  "tika-vin05t:1236_1": "ayaṃ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t:1236_2": "so saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ yāci,",
  "tika-vin05t:1236_3": "saṅgho itthannāmassa bhikkhuno sambahulānaṃ āpattīnaṃ appaṭicchannānaṃ chārattaṃ mānattaṃ adāsi,",
  "tika-vin05t:1236_4": "so mānattaṃ caranto antarā sambahulā āpattiyo āpajji appaṭicchannāyo,",
  "tika-vin05t:1236_5": "so saṅghaṃ antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yāci,",
  "tika-vin05t:1236_6": "taṃ saṅgho antarā sambahulānaṃ āpattīnaṃ appaṭicchannānaṃ mūlāya paṭikassi,",
  "tika-vin05t:1236_7": "so saṅghaṃ antarā sambahulānaṃ āpattīnaṃ appaṭicchannānaṃ chārattaṃ mānattaṃ yācati,",
  "tika-vin05t:1236_8": "saṅgho itthannāmassa bhikkhuno antarā sambahulānaṃ āpattīnaṃ appaṭicchannānaṃ chārattaṃ mānattaṃ deti,",
  "tika-vin05t:1236_9": "yassāyasmato khamati itthannāmassa bhikkhuno antarā sambahulānaṃ āpattīnaṃ appaṭicchannānaṃ chārattaṃ mānattassa dānaṃ,",
  "tika-vin05t:1236_10": "so tuṇhassa.",
  "tika-vin05t:1236_11": "Yassa nakkhamati,",
  "tika-vin05t:1236_12": "so bhāseyya.",
  "tika-vin05t:1237_0": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1238_0": "“Dinnaṃ saṅghena itthannāmassa bhikkhuno antarā sambahulānaṃ āpattīnaṃ appaṭicchannānaṃ chārattaṃ mānattaṃ,",
  "tika-vin05t:1238_1": "khamati saṅghassa,",
  "tika-vin05t:1238_2": "tasmā tuṇhī,",
  "tika-vin05t:1238_3": "evametaṃ dhārayāmī”ti –",
  "tika-vin05t:1239_0": "Evaṃ kammavācā kātabbā.",
  "tika-vin05t:1240_0": "Kammavācāpariyosāne mānattasamādānādi sabbaṃ vuttanayameva. Ārocentena pana –",
  "tika-vin05t:1241_0": "“Ahaṃ, bhante,",
  "tika-vin05t:1241_1": "sambahulā āpattiyo āpajjiṃ appaṭicchannāyo,",
  "tika-vin05t:1241_2": "sohaṃ saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ yāciṃ,",
  "tika-vin05t:1241_3": "tassa me saṅgho sambahulānaṃ āpattīnaṃ appaṭicchannānaṃ chārattaṃ mānattaṃ adāsi,",
  "tika-vin05t:1241_4": "sohaṃ mānattaṃ caranto antarā sambahulā āpattiyo āpajjiṃ appaṭicchannāyo,",
  "tika-vin05t:1241_5": "sohaṃ saṅghaṃ antarā sambahulānaṃ āpattīnaṃ appaṭicchannānaṃ chārattaṃ mānattaṃ yāciṃ,",
  "tika-vin05t:1241_6": "taṃ maṃ saṅgho antarā sambahulānaṃ āpattīnaṃ appaṭicchannānaṃ mūlāya paṭikassi,",
  "tika-vin05t:1241_7": "sohaṃ saṅghaṃ antarā sambahulānaṃ āpattīnaṃ appaṭicchannānaṃ chārattaṃ mānattaṃ yāciṃ,",
  "tika-vin05t:1241_8": "tassa me saṅgho antarā sambahulānaṃ āpattīnaṃ appaṭicchannānaṃ chārattaṃ mānattaṃ adāsi,",
  "tika-vin05t:1241_9": "sohaṃ mānattaṃ carāmi,",
  "tika-vin05t:1241_10": "vediyāmahaṃ, bhante,",
  "tika-vin05t:1241_11": "vediyatīti maṃ saṅgho dhāretū”ti –",
  "tika-vin05t:1242_0": "Evaṃ ārocetabbaṃ.",
  "tika-vin05t:1243_0": "Ciṇṇamānattaṃ abbhentena ca –",
  "tika-vin05t:1244_0": "“Ahaṃ, bhante,",
  "tika-vin05t:1244_1": "sambahulā āpattiyo āpajjiṃ appaṭicchannāyo,",
  "tika-vin05t:1244_2": "sohaṃ saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ yāciṃ,",
  "tika-vin05t:1244_3": "tassa me saṅgho sambahulānaṃ āpattīnaṃ appaṭicchannānaṃ chārattaṃ mānattaṃ adāsi,",
  "tika-vin05t:1244_4": "sohaṃ mānattaṃ caranto antarā sambahulā āpattiyo āpajjiṃ appaṭicchannāyo,",
  "tika-vin05t:1244_5": "sohaṃ saṅghaṃ sambahulānaṃ āpattīnaṃ appaṭicchannānaṃ mūlāyapaṭikassanaṃ yāciṃ,",
  "tika-vin05t:1244_6": "taṃ maṃ saṅgho antarā sambahulānaṃ āpattīnaṃ appaṭicchannānaṃ mūlāya paṭikassi,",
  "tika-vin05t:1244_7": "sohaṃ saṅghaṃ antarā sambahulānaṃ āpattīnaṃ appaṭicchannānaṃ chārattaṃ mānattaṃ yāciṃ,",
  "tika-vin05t:1244_8": "tassa me saṅgho antarā sambahulānaṃ āpattīnaṃ appaṭicchannānaṃ chārattaṃ mānattaṃ adāsi, sohaṃ, bhante,",
  "tika-vin05t:1244_9": "ciṇṇamānatto saṅghaṃ abbhānaṃ yācāmī”ti –",
  "tika-vin05t:1245_0": "Tikkhattuṃ yācāpetvā –",
  "tika-vin05t:1246_0": "“Suṇātu me, bhante, saṅgho,",
  "tika-vin05t:1246_1": "ayaṃ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t:1246_2": "so saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ yāci,",
  "tika-vin05t:1246_3": "saṅgho itthannāmassa bhikkhuno sambahulānaṃ āpattīnaṃ appaṭicchannānaṃ chārattaṃ mānattaṃ adāsi,",
  "tika-vin05t:1246_4": "so mānattaṃ caranto antarā sambahulā āpattiyo āpajji appaṭicchannāyo,",
  "tika-vin05t:1246_5": "so saṅghaṃ antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yāci,",
  "tika-vin05t:1246_6": "taṃ saṅgho antarā sambahulānaṃ āpattīnaṃ appaṭicchannānaṃ mūlāya paṭikassi,",
  "tika-vin05t:1246_7": "so saṅghaṃ antarā sambahulānaṃ āpattīnaṃ appaṭicchannānaṃ chārattaṃ mānattaṃ yāci,",
  "tika-vin05t:1246_8": "saṅgho itthannāmassa bhikkhuno antarā sambahulānaṃ āpattīnaṃ appaṭicchannānaṃ chārattaṃ mānattaṃ adāsi,",
  "tika-vin05t:1246_9": "so ciṇṇamānatto saṅghaṃ abbhānaṃ yācati,",
  "tika-vin05t:1246_10": "yadi saṅghassa pattakallaṃ,",
  "tika-vin05t:1246_11": "saṅgho itthannāmaṃ bhikkhuṃ abbheyya,",
  "tika-vin05t:1246_12": "esā ñatti.",
  "tika-vin05t:1247_0": "“Suṇātu me, bhante, saṅgho,",
  "tika-vin05t:1247_1": "ayaṃ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t:1247_2": "so saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ yāci,",
  "tika-vin05t:1247_3": "saṅgho itthannāmassa bhikkhuno sambahulānaṃ āpattīnaṃ appaṭicchannānaṃ chārattaṃ mānattaṃ adāsi,",
  "tika-vin05t:1247_4": "so mānattaṃ caranto antarā sambahulā āpattiyo āpajji appaṭicchannāyo,",
  "tika-vin05t:1247_5": "so saṅghaṃ antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yāci,",
  "tika-vin05t:1247_6": "taṃ saṅgho antarā sambahulānaṃ āpattīnaṃ appaṭicchannānaṃ mūlāya paṭikassi,",
  "tika-vin05t:1247_7": "so saṅghaṃ antarā sambahulānaṃ āpattīnaṃ appaṭicchannānaṃ chārattaṃ mānattaṃ yāci,",
  "tika-vin05t:1247_8": "saṅgho itthannāmassa bhikkhuno antarā sambahulānaṃ āpattīnaṃ appaṭicchannānaṃ chārattaṃ mānattaṃ adāsi,",
  "tika-vin05t:1247_9": "so ciṇṇamānatto saṅghaṃ abbhānaṃ yācati,",
  "tika-vin05t:1247_10": "saṅgho itthannāmaṃ bhikkhuṃ abbheti,",
  "tika-vin05t:1247_11": "yassāyasmato khamati itthannāmassa bhikkhuno abbhānaṃ,",
  "tika-vin05t:1247_12": "so tuṇhassa.",
  "tika-vin05t:1247_13": "Yassa nakkhamati,",
  "tika-vin05t:1247_14": "so bhāseyya.",
  "tika-vin05t:1248_0": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1249_0": "“Abbhito saṅghena itthannāmo bhikkhu, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1250_0": "Evaṃ kammavācaṃ katvā abbhetabbo.",
  "tika-vin05t:1251_0": "Abbhānārahakālepi antarāpattiṃ āpajjitvā appaṭicchādentassa imināva nayena mūlāyapaṭikassanā mānattadānaṃ abbhānañca veditabbaṃ.",
  "tika-vin05t:1251_1": "Kevalaṃ panettha “mānattaṃ caranto”ti avatvā “ciṇṇamānatto abbhānāraho”ti vattabbaṃ.",
  "tika-vin05t:1252_0": "Odhānasamodhānaparivāsakathā niṭṭhitā.",
  "tika-vin05t:1253_0": "244.",
  "tika-vin05t:1253_1": "Agghasamodhāno nāma sambahulāsu āpattīsu yā ekā vā dve vā tisso vā sambahulā vā āpattiyo sabbacirapaṭicchannāyo,",
  "tika-vin05t:1253_2": "tāsaṃ agghena samodhāya tāsaṃ rattiparicchedavasena avasesānaṃ ūnatarapaṭicchannānaṃ āpattīnaṃ parivāso dīyati,",
  "tika-vin05t:1253_3": "ayaṃ vuccati agghasamodhāno.",
  "tika-vin05t:1253_4": "Yassa pana sataṃ āpattiyo dasāhappaṭicchannā,",
  "tika-vin05t:1253_5": "aparampi sataṃ āpattiyo dasāhappaṭicchannāti evaṃ dasakkhattuṃ katvā āpattisahassaṃ divasasataṃ paṭicchannaṃ hoti,",
  "tika-vin05t:1253_6": "tena kiṃ kātabbanti?",
  "tika-vin05t:1253_7": "Sabbā samodahitvā dasa divase parivasitabbaṃ.",
  "tika-vin05t:1253_8": "Evaṃ ekeneva dasāhena divasasatampi parivasitabbameva hoti.",
  "tika-vin05t:1253_9": "Vuttampi cetaṃ –",
  "tika-vin05t:1254_0": "“Dasasataṃ rattisataṃ, āpattiyo chādayitvāna;",
  "tika-vin05t:1255_0": "Dasa rattiyo vasitvāna, mucceyya pārivāsiko”ti. ;",
  "tika-vin05t:1256_0": "Ayaṃ agghasamodhāno nāma.",
  "tika-vin05t:1257_0": "Tassa ārocanadānalakkhaṇaṃ evaṃ veditabbaṃ –",
  "tika-vin05t:1257_1": "sace kassaci bhikkhuno ekā āpatti ekāhappaṭicchannā hoti,",
  "tika-vin05t:1257_2": "ekā āpatti dvīhappaṭicchannā,",
  "tika-vin05t:1257_3": "ekā tīhapaṭicchannā,",
  "tika-vin05t:1257_4": "ekā catūhappaṭicchannā,",
  "tika-vin05t:1257_5": "ekā pañcāhappaṭicchannā,",
  "tika-vin05t:1257_6": "ekā chāhappaṭicchannā,",
  "tika-vin05t:1257_7": "ekā sattāhappaṭicchannā,",
  "tika-vin05t:1257_8": "ekā aṭṭhāhappaṭicchannā,",
  "tika-vin05t:1257_9": "ekā navāhappaṭicchannā,",
  "tika-vin05t:1257_10": "ekā dasāhappaṭicchannā hoti,",
  "tika-vin05t:1257_11": "tena bhikkhunā saṅghaṃ upasaṅkamitvā ekaṃsaṃ uttarāsaṅgaṃ karitvā…pe…",
  "tika-vin05t:1257_12": "evamassa vacanīyo –",
  "tika-vin05t:1258_0": "“Ahaṃ, bhante,",
  "tika-vin05t:1258_1": "sambahulā saṅghādisesā āpattiyo āpajjiṃ sambahulā āpattiyo ekāhappaṭicchannāyo sambahulā āpattiyo dvīhappaṭicchannāyo…pe…",
  "tika-vin05t:1258_2": "sambahulā āpattiyo dasāhappaṭicchannāyo, sohaṃ, bhante,",
  "tika-vin05t:1258_3": "saṅghaṃ tāsaṃ āpattīnaṃ yā āpattiyo dasāhappaṭicchannāyo,",
  "tika-vin05t:1258_4": "tāsaṃ agghena samodhānaparivāsaṃ yācāmī”ti.",
  "tika-vin05t:1259_0": "Dutiyampi yācitabbo. Tatiyampi yācitabbo.",
  "tika-vin05t:1260_0": "Byattena bhikkhunā paṭibalena saṅgho ñāpetabbo –",
  "tika-vin05t:1261_0": "“Suṇātu me, bhante, saṅgho,",
  "tika-vin05t:1261_1": "ayaṃ itthannāmo bhikkhu sambahulā saṅghādisesā āpattiyo āpajji sambahulā āpattiyo ekāhappaṭicchannāyo…pe…",
  "tika-vin05t:1261_2": "sambahulā āpattiyo dasāhappaṭicchannāyo,",
  "tika-vin05t:1261_3": "so saṅghaṃ tāsaṃ āpattīnaṃ yā āpattiyo dasāhappaṭicchannāyo,",
  "tika-vin05t:1261_4": "tāsaṃ agghena samodhānaparivāsaṃ yācati,",
  "tika-vin05t:1261_5": "yadi saṅghassa pattakallaṃ,",
  "tika-vin05t:1261_6": "saṅgho itthannāmassa bhikkhuno tāsaṃ āpattīnaṃ yā āpattiyo dasāhappaṭicchannāyo,",
  "tika-vin05t:1261_7": "tāsaṃ agghena samodhānaparivāsaṃ dadeyya,",
  "tika-vin05t:1261_8": "esā ñatti.",
  "tika-vin05t:1262_0": "“Suṇātu me, bhante, saṅgho,",
  "tika-vin05t:1262_1": "ayaṃ itthannāmo bhikkhu sambahulā saṅghādisesā āpattiyo āpajji sambahulā āpattiyo ekāhappaṭicchannāyo…pe…",
  "tika-vin05t:1262_2": "sambahulā āpattiyo dasāhappaṭicchannāyo,",
  "tika-vin05t:1262_3": "so saṅghaṃ tāsaṃ āpattīnaṃ yā āpattiyo dasāhappaṭicchannāyo,",
  "tika-vin05t:1262_4": "tāsaṃ agghena samodhānaparivāsaṃ yācati,",
  "tika-vin05t:1262_5": "saṅgho itthannāmassa bhikkhuno tāsaṃ āpattīnaṃ yā āpattiyo dasāhappaṭicchannāyo,",
  "tika-vin05t:1262_6": "tāsaṃ agghena samodhānaparivāsaṃ deti,",
  "tika-vin05t:1262_7": "yassāyasmato khamati itthannāmassa bhikkhuno tāsaṃ āpattīnaṃ yā āpattiyo dasāhappaṭicchannāyo,",
  "tika-vin05t:1262_8": "tāsaṃ agghena samodhānaparivāsassa dānaṃ,",
  "tika-vin05t:1262_9": "so tuṇhassa.",
  "tika-vin05t:1262_10": "Yassa nakkhamati,",
  "tika-vin05t:1262_11": "so bhāseyya.",
  "tika-vin05t:1263_0": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1264_0": "“Dinno saṅghena itthannāmassa bhikkhuno tāsaṃ āpattīnaṃ yā āpattiyo dasāhappaṭicchannāyo,",
  "tika-vin05t:1264_1": "tāsaṃ agghena samodhānaparivāso,",
  "tika-vin05t:1264_2": "khamati saṅghassa,",
  "tika-vin05t:1264_3": "tasmā tuṇhī,",
  "tika-vin05t:1264_4": "evametaṃ dhārayāmī”ti –",
  "tika-vin05t:1265_0": "Evaṃ kammavācā kātabbā.",
  "tika-vin05t:1266_0": "Kammavācāpariyosāne vattasamādānādi sabbaṃ vuttanayameva. Ārocentena pana –",
  "tika-vin05t:1267_0": "“Ahaṃ, bhante,",
  "tika-vin05t:1267_1": "sambahulā saṅghādisesā āpattiyo āpajjiṃ sambahulā āpattiyo ekāhappaṭicchannāyo…pe…",
  "tika-vin05t:1267_2": "sambahulā āpattiyo dasāhappaṭicchannāyo,",
  "tika-vin05t:1267_3": "sohaṃ saṅghaṃ tāsaṃ āpattīnaṃ yā āpattiyo dasāhappaṭicchannāyo,",
  "tika-vin05t:1267_4": "tāsaṃ agghena samodhānaparivāsaṃ yāciṃ,",
  "tika-vin05t:1267_5": "tassa me saṅgho tāsaṃ āpattīnaṃ yā āpattiyo dasāhappaṭicchannāyo,",
  "tika-vin05t:1267_6": "tāsaṃ agghena samodhānaparivāsaṃ adāsi,",
  "tika-vin05t:1267_7": "sohaṃ parivasāmi,",
  "tika-vin05t:1267_8": "vediyāmahaṃ, bhante,",
  "tika-vin05t:1267_9": "vediyatīti maṃ saṅgho dhāretū”ti –",
  "tika-vin05t:1268_0": "Evaṃ ārocetabbaṃ.",
  "tika-vin05t:1269_0": "Parivutthaparivāsassa mānattaṃ dentena –",
  "tika-vin05t:1270_0": "“Ahaṃ, bhante,",
  "tika-vin05t:1270_1": "sambahulā saṅghādisesā āpattiyo āpajjiṃ sambahulā āpattiyo ekāhappaṭicchannāyo…pe…",
  "tika-vin05t:1270_2": "sambahulā āpattiyo dasāhappaṭicchannāyo,",
  "tika-vin05t:1270_3": "sohaṃ saṅghaṃ tāsaṃ āpattīnaṃ yā āpattiyo dasāhappaṭicchannāyo,",
  "tika-vin05t:1270_4": "tāsaṃ agghena samodhānaparivāsaṃ yāciṃ,",
  "tika-vin05t:1270_5": "tassa me saṅgho tāsaṃ āpattīnaṃ yā āpattiyo dasāhappaṭicchannāyo,",
  "tika-vin05t:1270_6": "tāsaṃ agghena samodhānaparivāsaṃ adāsi, sohaṃ, bhante,",
  "tika-vin05t:1270_7": "parivutthaparivāso saṅghaṃ tāsaṃ āpattīnaṃ chārattaṃ mānattaṃ yācāmī”ti –",
  "tika-vin05t:1271_0": "Tikkhattuṃ yācāpetvā –",
  "tika-vin05t:1272_0": "“Suṇātu me, bhante, saṅgho,",
  "tika-vin05t:1272_1": "ayaṃ itthannāmo bhikkhu sambahulā saṅghādisesā āpattiyo āpajji sambahulā āpattiyo ekāhappaṭicchannāyo…pe…",
  "tika-vin05t:1272_2": "sambahulā āpattiyo dasāhappaṭicchannāyo,",
  "tika-vin05t:1272_3": "so saṅghaṃ tāsaṃ āpattīnaṃ yā āpattiyo dasāhappaṭicchannāyo,",
  "tika-vin05t:1272_4": "tāsaṃ agghena samodhānaparivāsaṃ yāci,",
  "tika-vin05t:1272_5": "saṅgho itthannāmassa bhikkhuno tāsaṃ āpattīnaṃ yā āpattiyo dasāhappaṭicchannāyo,",
  "tika-vin05t:1272_6": "tāsaṃ agghena samodhānaparivāsaṃ adāsi,",
  "tika-vin05t:1272_7": "so parivutthaparivāso saṅghaṃ tāsaṃ āpattīnaṃ chārattaṃ mānattaṃ yācati,",
  "tika-vin05t:1272_8": "yadi saṅghassa pattakallaṃ,",
  "tika-vin05t:1272_9": "saṅgho itthannāmassa bhikkhuno tāsaṃ āpattīnaṃ chārattaṃ mānattaṃ dadeyya,",
  "tika-vin05t:1272_10": "esā ñatti.",
  "tika-vin05t:1273_0": "“Suṇātu me, bhante, saṅgho,",
  "tika-vin05t:1273_1": "ayaṃ itthannāmo bhikkhu sambahulā saṅghādisesā āpattiyo āpajji sambahulā āpattiyo ekāhappaṭicchannāyo…pe…",
  "tika-vin05t:1273_2": "sambahulā āpattiyo dasāhappaṭicchannāyo,",
  "tika-vin05t:1273_3": "so saṅghaṃ tāsaṃ āpattīnaṃ yā āpattiyo dasāhappaṭicchannāyo,",
  "tika-vin05t:1273_4": "tāsaṃ agghena samodhānaparivāsaṃ yāci,",
  "tika-vin05t:1273_5": "saṅgho itthannāmassa bhikkhuno tāsaṃ āpattīnaṃ yā āpattiyo dasāhappaṭicchannāyo,",
  "tika-vin05t:1273_6": "tāsaṃ agghena samodhānaparivāsaṃ adāsi,",
  "tika-vin05t:1273_7": "so parivutthaparivāso saṅghaṃ tāsaṃ āpattīnaṃ chārattaṃ mānattaṃ yācati,",
  "tika-vin05t:1273_8": "saṅgho itthannāmassa bhikkhuno tāsaṃ āpattīnaṃ chārattaṃ mānattaṃ deti,",
  "tika-vin05t:1273_9": "yassāyasmato khamati itthannāmassa bhikkhuno tāsaṃ āpattīnaṃ chārattaṃ mānattassa dānaṃ,",
  "tika-vin05t:1273_10": "so tuṇhassa.",
  "tika-vin05t:1273_11": "Yassa nakkhamati,",
  "tika-vin05t:1273_12": "so bhāseyya.",
  "tika-vin05t:1274_0": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1275_0": "“Dinnaṃ saṅghena itthannāmassa bhikkhuno tāsaṃ āpattīnaṃ chārattaṃ mānattaṃ,",
  "tika-vin05t:1275_1": "khamati saṅghassa,",
  "tika-vin05t:1275_2": "tasmā tuṇhī,",
  "tika-vin05t:1275_3": "evametaṃ dhārayāmī”ti –",
  "tika-vin05t:1276_0": "Evaṃ kammavācā kātabbā.",
  "tika-vin05t:1277_0": "Kammavācāpariyosāne ca mānattasamādānādi sabbaṃ vuttanayameva. Ārocentena pana –",
  "tika-vin05t:1278_0": "“Ahaṃ, bhante,",
  "tika-vin05t:1278_1": "sambahulā saṅghādisesā āpattiyo āpajjiṃ sambahulā āpattiyo ekāhappaṭicchannāyo…pe…",
  "tika-vin05t:1278_2": "sambahulā āpattiyo dasāhappaṭicchannāyo,",
  "tika-vin05t:1278_3": "sohaṃ saṅghaṃ tāsaṃ āpattīnaṃ yā āpattiyo dasāhappaṭicchannāyo,",
  "tika-vin05t:1278_4": "tāsaṃ agghena samodhānaparivāsaṃ yāciṃ,",
  "tika-vin05t:1278_5": "tassa me saṅgho tāsaṃ āpattīnaṃ yā āpattiyo dasāhappaṭicchannāyo,",
  "tika-vin05t:1278_6": "tāsaṃ agghena samodhānaparivāsaṃ adāsi,",
  "tika-vin05t:1278_7": "sohaṃ parivutthaparivāso saṅghaṃ tāsaṃ āpattīnaṃ chārattaṃ mānattaṃ yāciṃ,",
  "tika-vin05t:1278_8": "tassa me saṅgho tāsaṃ āpattīnaṃ chārattaṃ mānattaṃ adāsi,",
  "tika-vin05t:1278_9": "sohaṃ mānattaṃ carāmi,",
  "tika-vin05t:1278_10": "vediyāmahaṃ, bhante,",
  "tika-vin05t:1278_11": "vediyatīti maṃ saṅgho dhāretū”ti ārocetabbaṃ.",
  "tika-vin05t:1279_0": "Ciṇṇamānatto abbhetabbo. Abbhentena ca –",
  "tika-vin05t:1280_0": "“Ahaṃ, bhante,",
  "tika-vin05t:1280_1": "sambahulā saṅghādisesā āpattiyo āpajjiṃ sambahulā āpattiyo ekāhappaṭicchannāyo…pe…",
  "tika-vin05t:1280_2": "sambahulā āpattiyo dasāhappaṭicchannāyo,",
  "tika-vin05t:1280_3": "sohaṃ saṅghaṃ tāsaṃ āpattīnaṃ yā āpattiyo dasāhappaṭicchannāyo,",
  "tika-vin05t:1280_4": "tāsaṃ agghena samodhānaparivāsaṃ yāciṃ,",
  "tika-vin05t:1280_5": "tassa me saṅgho tāsaṃ āpattīnaṃ yā āpattiyo dasāhappaṭicchannāyo,",
  "tika-vin05t:1280_6": "tāsaṃ agghena samodhānaparivāsaṃ adāsi,",
  "tika-vin05t:1280_7": "sohaṃ parivutthaparivāso saṅghaṃ tāsaṃ āpattīnaṃ chārattaṃ mānattaṃ yāciṃ,",
  "tika-vin05t:1280_8": "tassa me saṅgho tāsaṃ āpattīnaṃ chārattaṃ mānattaṃ adāsi, sohaṃ, bhante,",
  "tika-vin05t:1280_9": "ciṇṇamānatto saṅghaṃ abbhānaṃ yācāmī”ti –",
  "tika-vin05t:1281_0": "Tikkhattuṃ yācāpetvā –",
  "tika-vin05t:1282_0": "“Suṇātu me, bhante, saṅgho,",
  "tika-vin05t:1282_1": "ayaṃ itthannāmo bhikkhu sambahulā saṅghādisesā āpattiyo āpajji sambahulā āpattiyo ekāhappaṭicchannāyo…pe…",
  "tika-vin05t:1282_2": "sambahulā āpattiyo dasāhappaṭicchannāyo,",
  "tika-vin05t:1282_3": "so saṅghaṃ tāsaṃ āpattīnaṃ yā āpattiyo dasāhappaṭicchannāyo,",
  "tika-vin05t:1282_4": "tāsaṃ agghena samodhānaparivāsaṃ yāci,",
  "tika-vin05t:1282_5": "saṅgho itthannāmassa bhikkhuno tāsaṃ āpattīnaṃ yā āpattiyo dasāhappaṭicchannāyo,",
  "tika-vin05t:1282_6": "tāsaṃ agghena samodhānaparivāsaṃ adāsi,",
  "tika-vin05t:1282_7": "so parivutthaparivāso saṅghaṃ tāsaṃ āpattīnaṃ chārattaṃ mānattaṃ yāci,",
  "tika-vin05t:1282_8": "saṅgho itthannāmassa bhikkhuno tāsaṃ āpattīnaṃ chārattaṃ mānattaṃ adāsi,",
  "tika-vin05t:1282_9": "so ciṇṇamānatto saṅghaṃ abbhānaṃ yācati,",
  "tika-vin05t:1282_10": "yadi saṅghassa pattakallaṃ,",
  "tika-vin05t:1282_11": "saṅgho itthannāmaṃ bhikkhuṃ abbheyya,",
  "tika-vin05t:1282_12": "esā ñatti.",
  "tika-vin05t:1283_0": "“Suṇātu me, bhante, saṅgho,",
  "tika-vin05t:1283_1": "ayaṃ itthannāmo bhikkhu sambahulā saṅghādisesā āpattiyo āpajji sambahulā āpattiyo ekāhappaṭicchannāyo…pe…",
  "tika-vin05t:1283_2": "sambahulā āpattiyo dasāhappaṭicchannāyo,",
  "tika-vin05t:1283_3": "so saṅghaṃ tāsaṃ āpattīnaṃ yā āpattiyo dasāhappaṭicchannāyo,",
  "tika-vin05t:1283_4": "tāsaṃ agghena samodhānaparivāsaṃ yāci,",
  "tika-vin05t:1283_5": "saṅgho itthannāmassa bhikkhuno tāsaṃ āpattīnaṃ yā āpattiyo dasāhappaṭicchannāyo,",
  "tika-vin05t:1283_6": "tāsaṃ agghena samodhānaparivāsaṃ adāsi,",
  "tika-vin05t:1283_7": "so parivutthaparivāso saṅghaṃ tāsaṃ āpattīnaṃ chārattaṃ mānattaṃ yāci,",
  "tika-vin05t:1283_8": "saṅgho itthannāmassa bhikkhuno tāsaṃ āpattīnaṃ chārattaṃ mānattaṃ adāsi,",
  "tika-vin05t:1283_9": "so ciṇṇamānatto saṅghaṃ abbhānaṃ yācati,",
  "tika-vin05t:1283_10": "saṅgho itthannāmaṃ bhikkhuṃ abbheti,",
  "tika-vin05t:1283_11": "yassāyasmato khamati itthannāmassa bhikkhuno abbhānaṃ,",
  "tika-vin05t:1283_12": "so tuṇhassa.",
  "tika-vin05t:1283_13": "Yassa nakkhamati,",
  "tika-vin05t:1283_14": "so bhāseyya.",
  "tika-vin05t:1284_0": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1285_0": "“Abbhito saṅghena itthannāmo bhikkhu, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1286_0": "Evaṃ kammavācaṃ katvā abbhetabbo.",
  "tika-vin05t:1287_0": "Agghasamodhānaparivāsakathā niṭṭhitā.",
  "tika-vin05t:1288_0": "245. Missakasamodhāno nāma – yo nānāvatthukā āpattiyo ekato katvā dīyati. Tatrāyaṃ nayo –",
  "tika-vin05t:1289_0": "“Ahaṃ, bhante,",
  "tika-vin05t:1289_1": "sambahulā saṅghādisesā āpattiyo āpajjiṃ ekaṃ sukkavissaṭṭhiṃ,",
  "tika-vin05t:1289_2": "ekaṃ kāyasaṃsaggaṃ,",
  "tika-vin05t:1289_3": "ekaṃ duṭṭhullavācaṃ,",
  "tika-vin05t:1289_4": "ekaṃ attakāmaṃ,",
  "tika-vin05t:1289_5": "ekaṃ sañcarittaṃ,",
  "tika-vin05t:1289_6": "ekaṃ kuṭikāraṃ,",
  "tika-vin05t:1289_7": "ekaṃ vihārakāraṃ,",
  "tika-vin05t:1289_8": "ekaṃ duṭṭhadosaṃ,",
  "tika-vin05t:1289_9": "ekaṃ aññabhāgiyaṃ,",
  "tika-vin05t:1289_10": "ekaṃ saṅghabhedakaṃ,",
  "tika-vin05t:1289_11": "ekaṃ saṅghabhedānuvattakaṃ,",
  "tika-vin05t:1289_12": "ekaṃ dubbacaṃ,",
  "tika-vin05t:1289_13": "ekaṃ kuladūsakaṃ, sohaṃ, bhante,",
  "tika-vin05t:1289_14": "saṅghaṃ tāsaṃ āpattīnaṃ samodhānaparivāsaṃ yācāmī”ti –",
  "tika-vin05t:1290_0": "Tikkhattuṃ yācāpetvā tadanurūpāya kammavācāya parivāso dātabbo.",
  "tika-vin05t:1291_0": "Ettha ca “saṅghādisesā āpattiyo āpajji nānāvatthukāyo”tipi “saṅghādisesā āpattiyo āpajji”itipi evaṃ pubbe",
  "tika-vin05t:1291_1": "vuttanayena vatthuvasenapi gottavasenapi nāmavasenapi āpattivasenapi yojetvā kammaṃ kātuṃ vaṭṭatiyeva,",
  "tika-vin05t:1291_2": "tasmā na idha visuṃ kammavācaṃ yojetvā dassayissāma pubbe sabbāpattisādhāraṇaṃ katvā yojetvā dassitāya",
  "tika-vin05t:1291_3": "eva kammavācāya nānāvatthukāhipi āpattīhi vuṭṭhānasambhavato sāyevettha kammavācā alanti.",
  "tika-vin05t:1292_0": "Missakasamodhānaparivāsakathā niṭṭhitā.",
  "tika-vin05t:1293_0": "246.",
  "tika-vin05t:1293_1": "Sace koci bhikkhu parivasanto vibbhamati,",
  "tika-vin05t:1293_2": "sāmaṇero vā hoti,",
  "tika-vin05t:1293_3": "vibbhamantassa sāmaṇerassa ca parivāso na ruhati.",
  "tika-vin05t:1293_4": "So ce puna upasampajjati,",
  "tika-vin05t:1293_5": "tassa tadeva purimaṃ parivāsadānaṃ,",
  "tika-vin05t:1293_6": "yo parivāso dinno, sudinno,",
  "tika-vin05t:1293_7": "yo parivuttho,",
  "tika-vin05t:1293_8": "suparivuttho,",
  "tika-vin05t:1293_9": "avaseso parivasitabbo.",
  "tika-vin05t:1293_10": "Sacepi mānattāraho mānattaṃ caranto abbhānāraho vā vibbhamati,",
  "tika-vin05t:1293_11": "sāmaṇero vā hoti,",
  "tika-vin05t:1293_12": "so ce puna upasampajjati,",
  "tika-vin05t:1293_13": "tassa tadeva purimaṃ parivāsadānaṃ,",
  "tika-vin05t:1293_14": "yo parivāso dinno, sudinno,",
  "tika-vin05t:1293_15": "yo parivuttho,",
  "tika-vin05t:1293_16": "suparivuttho,",
  "tika-vin05t:1293_17": "yaṃ mānattaṃ dinnaṃ, sudinnaṃ,",
  "tika-vin05t:1293_18": "yaṃ mānattaṃ ciṇṇaṃ,",
  "tika-vin05t:1293_19": "taṃ suciṇṇaṃ,",
  "tika-vin05t:1293_20": "so bhikkhu abbhetabbo.",
  "tika-vin05t:1294_0": "Sace koci bhikkhu parivasanto ummattako hoti khittacitto vedanāṭṭo,",
  "tika-vin05t:1294_1": "ummattakassa khittacittassa vedanāṭṭassa ca parivāso na ruhati.",
  "tika-vin05t:1294_2": "So ce puna anummattako hoti akhittacitto avedanāṭṭo,",
  "tika-vin05t:1294_3": "tadeva purimaṃ parivāsadānaṃ,",
  "tika-vin05t:1294_4": "yo parivāso dinno, sudinno,",
  "tika-vin05t:1294_5": "yo parivuttho,",
  "tika-vin05t:1294_6": "suparivuttho,",
  "tika-vin05t:1294_7": "avaseso parivasitabbo.",
  "tika-vin05t:1294_8": "Mānattārahādīsupi eseva nayo.",
  "tika-vin05t:1295_0": "Sace koci parivasanto ukkhittako hoti,",
  "tika-vin05t:1295_1": "ukkhittakassa parivāso na ruhati.",
  "tika-vin05t:1295_2": "Sace puna osārīyati,",
  "tika-vin05t:1295_3": "tassa tadeva purimaṃ parivāsadānaṃ,",
  "tika-vin05t:1295_4": "yo parivāso dinno, sudinno,",
  "tika-vin05t:1295_5": "yo parivuttho,",
  "tika-vin05t:1295_6": "suparivuttho,",
  "tika-vin05t:1295_7": "avaseso parivasitabbo.",
  "tika-vin05t:1295_8": "Mānattārahādīsupi eseva nayo.",
  "tika-vin05t:1296_0": "Sace kassaci bhikkhuno itthiliṅgaṃ pātubhavati,",
  "tika-vin05t:1296_1": "tassa sāyeva upajjhā,",
  "tika-vin05t:1296_2": "sāyeva upasampadā,",
  "tika-vin05t:1296_3": "puna upajjhā na gahetabbā,",
  "tika-vin05t:1296_4": "upasampadā ca na kātabbā,",
  "tika-vin05t:1296_5": "bhikkhuupasampadato pabhuti yāva vassagaṇanā,",
  "tika-vin05t:1296_6": "sāyeva vassagaṇanā,",
  "tika-vin05t:1296_7": "na ito paṭṭhāya vassagaṇanā kātabbā.",
  "tika-vin05t:1296_8": "Appatirūpaṃ dānissā bhikkhūnaṃ majjhe vasituṃ,",
  "tika-vin05t:1296_9": "tasmā bhikkhunupassayaṃ gantvā bhikkhunīhi saddhiṃ vasitabbaṃ.",
  "tika-vin05t:1296_10": "Yā desanāgāminiyo vā vuṭṭhānagāminiyo vā āpattiyo bhikkhūnaṃ bhikkhunīhi sādhāraṇā,",
  "tika-vin05t:1296_11": "tāsaṃ bhikkhunīhi kātabbaṃ,",
  "tika-vin05t:1296_12": "vinayakammameva bhikkhunīnaṃ santike kātabbaṃ.",
  "tika-vin05t:1296_13": "Yā pana bhikkhūnaṃ bhikkhunīhi asādhāraṇā sukkavissaṭṭhiādikā āpattiyo,",
  "tika-vin05t:1296_14": "tāhi āpattīhi anāpatti,",
  "tika-vin05t:1296_15": "liṅge parivatte tā āpattiyo vuṭṭhitāva honti,",
  "tika-vin05t:1296_16": "puna pakatiliṅge uppannepi tāhi āpattīhi tassa anāpattiyeva.",
  "tika-vin05t:1296_17": "Bhikkhuniyā purisaliṅge pātubhūtepi eseva nayo.",
  "tika-vin05t:1296_18": "Vuttañcetaṃ –",
  "tika-vin05t:1297_0": "“Tena kho pana samayena aññatarassa bhikkhuno itthiliṅgaṃ pātubhūtaṃ hoti.",
  "tika-vin05t:1297_1": "Bhagavato etamatthaṃ ārocesuṃ.",
  "tika-vin05t:1297_2": "Anujānāmi bhikkhave taṃyeva upajjhaṃ,",
  "tika-vin05t:1297_3": "taṃyeva upasampadaṃ,",
  "tika-vin05t:1297_4": "tāniyeva vassāni bhikkhunīhi saṅgamituṃ,",
  "tika-vin05t:1297_5": "yā āpattiyo bhikkhūnaṃ bhikkhunīhi sādhāraṇā,",
  "tika-vin05t:1297_6": "tā āpattiyo bhikkhunīnaṃ santike vuṭṭhātuṃ.",
  "tika-vin05t:1297_7": "Yā āpattiyo bhikkhūnaṃ bhikkhunīhi asādhāraṇā,",
  "tika-vin05t:1297_8": "tāhi āpattīhi anāpatti.",
  "tika-vin05t:1298_0": "“Tena kho pana samayena aññatarissā bhikkhuniyā purisaliṅgaṃ pātubhūtaṃ hoti.",
  "tika-vin05t:1298_1": "Bhagavato etamatthaṃ ārocesuṃ.",
  "tika-vin05t:1298_2": "Anujānāmi bhikkhave taṃyeva upajjhaṃ,",
  "tika-vin05t:1298_3": "taṃyeva upasampadaṃ,",
  "tika-vin05t:1298_4": "tāniyeva vassāni bhikkhūhi saṅgamituṃ,",
  "tika-vin05t:1298_5": "yā āpattiyo bhikkhunīnaṃ bhikkhūhi sādhāraṇā,",
  "tika-vin05t:1298_6": "tā āpattiyo bhikkhūnaṃ santike vuṭṭhātuṃ.",
  "tika-vin05t:1298_7": "Yā āpattiyo bhikkhunīnaṃ bhikkhūhi asādhāraṇā,",
  "tika-vin05t:1298_8": "tāhi āpattīhi anāpattī”ti.",
  "tika-vin05t:1299_0": "247.",
  "tika-vin05t:1299_1": "Ayaṃ panettha pāḷimuttakavinicchayo –",
  "tika-vin05t:1299_2": "imesu dvīsu liṅgesu purisaliṅgaṃ uttamaṃ,",
  "tika-vin05t:1299_3": "itthiliṅgaṃ hīnaṃ,",
  "tika-vin05t:1299_4": "tasmā purisaliṅgaṃ balavaakusalena antaradhāyati,",
  "tika-vin05t:1299_5": "itthiliṅgaṃ dubbalakusalena patiṭṭhāti.",
  "tika-vin05t:1299_6": "Itthiliṅgaṃ pana antaradhāyantaṃ dubbalaakusalena antaradhāyati,",
  "tika-vin05t:1299_7": "purisaliṅgaṃ balavakusalena patiṭṭhāti.",
  "tika-vin05t:1299_8": "Evaṃ ubhayampi akusalena antaradhāyati,",
  "tika-vin05t:1299_9": "kusalena paṭilabbhati.",
  "tika-vin05t:1300_0": "Tattha sace dvinnaṃ bhikkhūnaṃ ekato sajjhāyaṃ vā dhammasākacchaṃ vā katvā ekāgāre nipajjitvā niddaṃ okkantānaṃ ekassa itthiliṅgaṃ pātubhavati,",
  "tika-vin05t:1300_1": "ubhinnampi sahaseyyāpatti hoti.",
  "tika-vin05t:1300_2": "So ce paṭibujjhitvā attano vippakāraṃ disvā dukkhī dummano rattibhāgeyeva itarassa āroceyya,",
  "tika-vin05t:1300_3": "tena samassāsetabbo “hotu mā cintayittha,",
  "tika-vin05t:1300_4": "vaṭṭasseveso doso,",
  "tika-vin05t:1300_5": "sammāsambuddhena dvāraṃ dinnaṃ,",
  "tika-vin05t:1300_6": "bhikkhu vā hotu bhikkhunī vā,",
  "tika-vin05t:1300_7": "anāvaṭo dhammo,",
  "tika-vin05t:1300_8": "avārito saggamaggo”ti.",
  "tika-vin05t:1300_9": "Samassāsetvā evaṃ vattabbaṃ “tumhehi bhikkhunupassayaṃ gantuṃ vaṭṭati,",
  "tika-vin05t:1300_10": "atthi pana te kāci sandiṭṭhā bhikkhuniyo”ti.",
  "tika-vin05t:1300_11": "Sacassā honti tādisā bhikkhuniyo,",
  "tika-vin05t:1300_12": "“atthī”ti,",
  "tika-vin05t:1300_13": "no ce honti,",
  "tika-vin05t:1300_14": "“natthī”ti vatvā so bhikkhu vattabbo “mama saṅgahaṃ karotha,",
  "tika-vin05t:1300_15": "idāni maṃ paṭhamaṃ bhikkhunupassayaṃ nethā”ti.",
  "tika-vin05t:1300_16": "Tena bhikkhunā taṃ gahetvā tassā vā sandiṭṭhānaṃ attano vā sandiṭṭhānaṃ bhikkhunīnaṃ santikaṃ gantabbaṃ.",
  "tika-vin05t:1300_17": "Gacchantena ca na ekakena gantabbaṃ,",
  "tika-vin05t:1300_18": "catūhi pañcahi bhikkhūhi saddhiṃ jotikañca kattaradaṇḍakañca gahetvā saṃvidahanaṃ parimocetvā “mayaṃ asukaṃ nāma ṭhānaṃ gacchāmā”ti gantabbaṃ.",
  "tika-vin05t:1300_19": "Sace bahigāme dūre vihāro hoti,",
  "tika-vin05t:1300_20": "antarāmagge gāmantaranadīpārarattivippavāsagaṇaohīyanāpattīhi anāpatti.",
  "tika-vin05t:1300_21": "Bhikkhunupassayaṃ gantvā tā bhikkhuniyo vattabbā “asukaṃ nāma bhikkhuṃ jānāthā”ti? “Āma, ayyā”ti.",
  "tika-vin05t:1300_22": "Tassa itthiliṅgaṃ pātubhūtaṃ,",
  "tika-vin05t:1300_23": "saṅgahaṃ dānissā karothāti.",
  "tika-vin05t:1300_24": "Tā ce “sādhu ayyā,",
  "tika-vin05t:1300_25": "idāni mayampi sajjhāyissāma,",
  "tika-vin05t:1300_26": "dhammaṃ sossāma,",
  "tika-vin05t:1300_27": "gacchatha tumhe”ti vatvā saṅgahaṃ karonti,",
  "tika-vin05t:1300_28": "ārādhikā ca honti saṅgāhikā lajjiniyo,",
  "tika-vin05t:1300_29": "tā kopetvā aññattha na gantabbaṃ.",
  "tika-vin05t:1300_30": "Gacchati ce,",
  "tika-vin05t:1300_31": "gāmantaranadīpārarattivippavāsagaṇaohīyanāpattīhi na muccati.",
  "tika-vin05t:1301_0": "Sace pana lajjiniyo honti,",
  "tika-vin05t:1301_1": "na saṅgāhikāyo,",
  "tika-vin05t:1301_2": "aññattha gantuṃ labbhati.",
  "tika-vin05t:1301_3": "Sacepi alajjiniyo honti,",
  "tika-vin05t:1301_4": "saṅgahaṃ pana karonti,",
  "tika-vin05t:1301_5": "tāpi pariccajitvā aññattha gantuṃ labbhati.",
  "tika-vin05t:1301_6": "Sace lajjiniyo ca saṅgāhikā ca,",
  "tika-vin05t:1301_7": "ñātikā na honti,",
  "tika-vin05t:1301_8": "āsannagāme pana aññā ñātikā honti paṭijagganikā,",
  "tika-vin05t:1301_9": "tāsampi santikaṃ gantuṃ vaṭṭatīti vadanti.",
  "tika-vin05t:1301_10": "Gantvā sace bhikkhubhāvepi nissayapaṭipanno,",
  "tika-vin05t:1301_11": "patirūpāya bhikkhuniyā santike nissayo gahetabbo,",
  "tika-vin05t:1301_12": "mātikā vā vinayo vā uggahito suggahito,",
  "tika-vin05t:1301_13": "puna uggaṇhanakāraṇaṃ natthi.",
  "tika-vin05t:1301_14": "Sace bhikkhubhāvepi parisāvacaro,",
  "tika-vin05t:1301_15": "tassa santikeyeva upasampannā sūpasampannā,",
  "tika-vin05t:1301_16": "aññassa santike nissayo gahetabbo.",
  "tika-vin05t:1301_17": "Pubbe taṃ nissāya vasantehipi aññassa santike nissayo gahetabbo.",
  "tika-vin05t:1301_18": "Paripuṇṇavassasāmaṇerenapi aññassa santike upajjhā gahetabbā.",
  "tika-vin05t:1302_0": "Yaṃ panassa bhikkhubhāve adhiṭṭhitaṃ ticīvarañca patto ca,",
  "tika-vin05t:1302_1": "taṃ adhiṭṭhānaṃ vijahati,",
  "tika-vin05t:1302_2": "puna adhiṭṭhātabbaṃ.",
  "tika-vin05t:1302_3": "Saṅkaccikā ca udakasāṭikā ca gahetabbā.",
  "tika-vin05t:1302_4": "Yaṃ atirekacīvaraṃ vā atirekapatto vā vinayakammaṃ katvā ṭhapito hoti,",
  "tika-vin05t:1302_5": "tampi sabbaṃ vinayakammaṃ vijahati,",
  "tika-vin05t:1302_6": "puna kātabbaṃ.",
  "tika-vin05t:1302_7": "Paṭiggahitatelamadhuphāṇitādīnipi paṭiggahaṇaṃ vijahanti.",
  "tika-vin05t:1302_8": "Sace paṭiggahaṇato sattame divase liṅgaṃ parivattati,",
  "tika-vin05t:1302_9": "puna paṭiggahetvā sattāhaṃ vaṭṭati.",
  "tika-vin05t:1302_10": "Yaṃ pana bhikkhukāle aññassa bhikkhuno santakaṃ paṭiggahitaṃ,",
  "tika-vin05t:1302_11": "taṃ paṭiggahaṇaṃ na vijahati.",
  "tika-vin05t:1302_12": "Yampi ubhinnaṃ sādhāraṇaṃ avibhajitvā ṭhapitaṃ,",
  "tika-vin05t:1302_13": "taṃ pakatatto rakkhati.",
  "tika-vin05t:1302_14": "Yaṃ pana vibhattaṃ etasseva santakaṃ,",
  "tika-vin05t:1302_15": "taṃ paṭiggahaṇaṃ vijahati.",
  "tika-vin05t:1302_16": "Vuttañcetaṃ parivāre –",
  "tika-vin05t:1303_0": "“Telaṃ madhu phāṇitañcāpi sappiṃ, sāmaṃ gahetvā nikkhipeyya;",
  "tika-vin05t:1304_0": "Avītivatte sattāhe, sati paccaye paribhuñjantassa āpatti;",
  "tika-vin05t:1305_0": "Pañhā mesā kusalehi cintitā”ti. ;",
  "tika-vin05t:1306_0": "Idañhi liṅgaparivattanaṃ sandhāya vuttaṃ.",
  "tika-vin05t:1306_1": "Paṭiggahaṇaṃ nāma liṅgaparivattanena,",
  "tika-vin05t:1306_2": "kālakiriyāya,",
  "tika-vin05t:1306_3": "sikkhāpaccakkhānena,",
  "tika-vin05t:1306_4": "hīnāyāvattanena,",
  "tika-vin05t:1306_5": "anupasampannassa dānena,",
  "tika-vin05t:1306_6": "anapekkhavissajjanena,",
  "tika-vin05t:1306_7": "acchinditvā gahaṇena ca vijahati.",
  "tika-vin05t:1306_8": "Tasmā sacepi harītakakhaṇḍampi paṭiggahetvā ṭhapitamatthi,",
  "tika-vin05t:1306_9": "sabbamassa paṭiggahaṇaṃ vijahati.",
  "tika-vin05t:1306_10": "Bhikkhuvihāre pana yaṃ kiñcissā santakaṃ paṭiggahetvā vā appaṭiggahetvā vā ṭhapitaṃ,",
  "tika-vin05t:1306_11": "sabbassa sāva issarā,",
  "tika-vin05t:1306_12": "āharāpetvā gahetabbaṃ.",
  "tika-vin05t:1306_13": "Yaṃ panettha thāvaraṃ tassā santakaṃ senāsanaṃ vā uparopakā vā,",
  "tika-vin05t:1306_14": "te yassicchati,",
  "tika-vin05t:1306_15": "tassa dātabbā.",
  "tika-vin05t:1306_16": "Terasasu sammutīsu yā bhikkhukāle laddhā sammuti,",
  "tika-vin05t:1306_17": "sabbā paṭippassambhati,",
  "tika-vin05t:1306_18": "purimikāya senāsanaggāho paṭippassambhati.",
  "tika-vin05t:1306_19": "Sace pacchimikāya senāsane gahite liṅgaṃ parivattati,",
  "tika-vin05t:1306_20": "bhikkhusaṅgho cassā uppannalābhaṃ dātukāmo hoti,",
  "tika-vin05t:1306_21": "apaloketvā dātabbo.",
  "tika-vin05t:1307_0": "Sace bhikkhunīhi sādhāraṇāya paṭicchannāya āpattiyā parivasantassa liṅgaṃ parivattati,",
  "tika-vin05t:1307_1": "puna pakkhamānattameva dātabbaṃ.",
  "tika-vin05t:1307_2": "Sace mānattaṃ carantassa parivattati,",
  "tika-vin05t:1307_3": "puna pakkhamānattameva dātabbaṃ.",
  "tika-vin05t:1307_4": "Sace ciṇṇamānattassa parivattati,",
  "tika-vin05t:1307_5": "bhikkhunīhi abbhānakammaṃ kātabbaṃ.",
  "tika-vin05t:1307_6": "Sace akusalavipāke parikkhīṇe pakkhamānattakāle punadeva liṅgaṃ parivattati,",
  "tika-vin05t:1307_7": "chārattaṃ mānattameva dātabbaṃ.",
  "tika-vin05t:1307_8": "Sace ciṇṇe pakkhamānatte parivattati,",
  "tika-vin05t:1307_9": "bhikkhūhi abbhānakammaṃ kātabbanti.",
  "tika-vin05t:1308_0": "Bhikkhuniyā liṅgaparivattanepi vuttanayeneva sabbo vinicchayo veditabbo.",
  "tika-vin05t:1308_1": "Ayaṃ pana viseso –",
  "tika-vin05t:1308_2": "sace bhikkhunikāle āpannā sañcarittāpatti paṭicchannā hoti,",
  "tika-vin05t:1308_3": "parivāsadānaṃ natthi,",
  "tika-vin05t:1308_4": "chārattaṃ mānattameva dātabbaṃ.",
  "tika-vin05t:1308_5": "Sace pakkhamānattaṃ carantiyā liṅgaṃ parivattati,",
  "tika-vin05t:1308_6": "na tenattho,",
  "tika-vin05t:1308_7": "chārattaṃ mānattameva dātabbaṃ.",
  "tika-vin05t:1308_8": "Sace ciṇṇamānattāya parivattati,",
  "tika-vin05t:1308_9": "puna mānattaṃ adatvā bhikkhūhi abbhetabbo.",
  "tika-vin05t:1308_10": "Atha bhikkhūhi mānatte adinne puna liṅgaṃ parivattati,",
  "tika-vin05t:1308_11": "bhikkhunīhi pakkhamānattameva dātabbaṃ.",
  "tika-vin05t:1308_12": "Atha chārattaṃ mānattaṃ carantassa puna parivattati,",
  "tika-vin05t:1308_13": "pakkhamānattameva dātabbaṃ.",
  "tika-vin05t:1308_14": "Ciṇṇamānattassa pana liṅgaparivatte jāte bhikkhunīhi abbhānakammaṃ kātabbaṃ.",
  "tika-vin05t:1308_15": "Puna parivatte ca liṅge bhikkhunibhāve ṭhitāyapi yā āpattiyo pubbe paṭippassaddhā,",
  "tika-vin05t:1308_16": "tā suppaṭippassaddhā evāti.",
  "tika-vin05t:1309_0": "248.",
  "tika-vin05t:1309_1": "Ito paraṃ pārivāsikādīnaṃ vattaṃ dassayissāma –",
  "tika-vin05t:1309_2": "pārivāsikena bhikkhunā upajjhāyena hutvā na upasampādetabbaṃ,",
  "tika-vin05t:1309_3": "vattaṃ nikkhipitvā pana upasampādetuṃ vaṭṭati.",
  "tika-vin05t:1309_4": "Ācariyena hutvāpi kammavācā na sāvetabbā,",
  "tika-vin05t:1309_5": "aññasmiṃ asati vattaṃ nikkhipitvā sāvetuṃ vaṭṭati.",
  "tika-vin05t:1309_6": "Āgantukānaṃ nissayo na dātabbo.",
  "tika-vin05t:1309_7": "Yehipi pakatiyāva nissayo gahito,",
  "tika-vin05t:1309_8": "te vattabbā “ahaṃ vinayakammaṃ karomi,",
  "tika-vin05t:1309_9": "asukattherassa nāma santike nissayaṃ gaṇhatha,",
  "tika-vin05t:1309_10": "mayhaṃ vattaṃ mā karotha,",
  "tika-vin05t:1309_11": "mā maṃ gāmappavesanaṃ āpucchathā”ti.",
  "tika-vin05t:1309_12": "Sace evaṃ vuttepi karontiyeva,",
  "tika-vin05t:1309_13": "vāritakālato paṭṭhāya karontesupi anāpatti.",
  "tika-vin05t:1309_14": "Añño sāmaṇeropi na gahetabbo,",
  "tika-vin05t:1309_15": "upajjhaṃ datvā gahitasāmaṇeropi vattabbo “ahaṃ vinayakammaṃ karomi,",
  "tika-vin05t:1309_16": "mayhaṃ vattaṃ mā karotha,",
  "tika-vin05t:1309_17": "mā maṃ gāmappavesanaṃ āpucchathā”ti.",
  "tika-vin05t:1309_18": "Sace evaṃ vuttepi karontiyeva,",
  "tika-vin05t:1309_19": "vāritakālato paṭṭhāya karontesupi anāpatti.",
  "tika-vin05t:1309_20": "Na bhikkhunovādakasammuti sāditabbā,",
  "tika-vin05t:1309_21": "sammatenapi bhikkhuniyo na ovaditabbā,",
  "tika-vin05t:1309_22": "tasmā bhikkhusaṅghassa vattabbaṃ “bhante,",
  "tika-vin05t:1309_23": "ahaṃ vinayakammaṃ karomi,",
  "tika-vin05t:1309_24": "bhikkhunovādakaṃ jānāthā”ti.",
  "tika-vin05t:1309_25": "Paṭibalassa vā bhikkhussa bhāro kātabbo.",
  "tika-vin05t:1309_26": "Āgatā bhikkhuniyo “saṅghassa santikaṃ gacchatha,",
  "tika-vin05t:1309_27": "saṅgho vo ovādadāyakaṃ jānissatī”ti vā “ahaṃ vinayakammaṃ karomi,",
  "tika-vin05t:1309_28": "asukabhikkhussa nāma santikaṃ gacchatha,",
  "tika-vin05t:1309_29": "so vo ovādaṃ dassatī”ti vā vattabbā.",
  "tika-vin05t:1310_0": "Yāya āpattiyā saṅghena parivāso dinno hoti,",
  "tika-vin05t:1310_1": "sā āpatti na āpajjitabbā,",
  "tika-vin05t:1310_2": "aññā vā tādisikā tato vā pāpiṭṭhatarā,",
  "tika-vin05t:1310_3": "kammaṃ na garahitabbaṃ,",
  "tika-vin05t:1310_4": "kammikā na garahitabbā,",
  "tika-vin05t:1310_5": "na pakatattassa bhikkhuno uposatho ṭhapetabbo,",
  "tika-vin05t:1310_6": "na pavāraṇā ṭhapetabbā,",
  "tika-vin05t:1310_7": "palibodhatthāya vā pakkosanatthāya vā savacanīyaṃ na kātabbaṃ.",
  "tika-vin05t:1310_8": "Palibodhatthāya hi karonto “ahaṃ āyasmantaṃ imasmiṃ vatthusmiṃ savacanīyaṃ karomi,",
  "tika-vin05t:1310_9": "imamhā āvāsā parampi mā pakkama,",
  "tika-vin05t:1310_10": "yāva na taṃ adhikaraṇaṃ vūpasantaṃ hotī”ti evaṃ karoti,",
  "tika-vin05t:1310_11": "pakkosanatthāya karonto “ahaṃ taṃ savacanīyaṃ karomi,",
  "tika-vin05t:1310_12": "ehi mayā saddhiṃ vinayadharānaṃ sammukhībhāvaṃ gacchāhī”ti evaṃ karoti,",
  "tika-vin05t:1310_13": "tadubhayampi na kātabbaṃ.",
  "tika-vin05t:1310_14": "Vihāre jeṭṭhakaṭṭhānaṃ na kātabbaṃ,",
  "tika-vin05t:1310_15": "pātimokkhuddesakena vā dhammajjhesakena vā na bhavitabbaṃ,",
  "tika-vin05t:1310_16": "napi terasasu sammutīsu ekasammutivasenapi issariyakammaṃ kātabbaṃ,",
  "tika-vin05t:1310_17": "“karotu me āyasmā okāsaṃ,",
  "tika-vin05t:1310_18": "ahaṃ taṃ vattukāmo”ti evaṃ pakatattassa okāso na kāretabbo,",
  "tika-vin05t:1310_19": "vatthunā vā āpattiyā vā na codetabbo,",
  "tika-vin05t:1310_20": "“ayaṃ te doso”ti na sāretabbo,",
  "tika-vin05t:1310_21": "bhikkhūhi aññamaññaṃ yojetvā kalaho na kāretabbo,",
  "tika-vin05t:1310_22": "saṅghattherena hutvā pakatattassa bhikkhuno purato na gantabbaṃ na nisīditabbaṃ,",
  "tika-vin05t:1310_23": "dvādasahatthaṃ upacāraṃ muñcitvā ekakeneva gantabbañceva nisīditabbañca,",
  "tika-vin05t:1310_24": "yo hoti saṅghassa āsanapariyanto seyyāpariyanto vihārapariyanto,",
  "tika-vin05t:1310_25": "so tassa dātabbo.",
  "tika-vin05t:1311_0": "Tattha āsanapariyanto nāma bhattaggādīsu saṅghanavakāsanaṃ,",
  "tika-vin05t:1311_1": "svassa dātabbo,",
  "tika-vin05t:1311_2": "tattha nisīditabbaṃ.",
  "tika-vin05t:1311_3": "Seyyāpariyanto nāma seyyānaṃ pariyanto sabbalāmakaṃ mañcapīṭhaṃ.",
  "tika-vin05t:1311_4": "Ayañhi vassaggena attano pattaṭṭhāne seyyaṃ gahetuṃ na labhati,",
  "tika-vin05t:1311_5": "sabbabhikkhūhi vicinitvā gahitāvasesā maṅgulagūthabharitā vettalatādivinaddhā lāmakaseyyāvassa dātabbā.",
  "tika-vin05t:1311_6": "Yathā ca seyyā,",
  "tika-vin05t:1311_7": "evaṃ vasanaāvāsopi vassaggena attano pattaṭṭhāne tassa na vaṭṭati,",
  "tika-vin05t:1311_8": "sabbabhikkhūhi vicinitvā gahitāvasesā pana rajohatabhūmi jatukamūsikabharitā paṇṇasālā assa dātabbā.",
  "tika-vin05t:1311_9": "Sace pakatattā sabbe rukkhamūlikā abbhokāsikā ca honti,",
  "tika-vin05t:1311_10": "channaṃ na upenti,",
  "tika-vin05t:1311_11": "sabbepi etehi vissaṭṭhāvāsā nāma honti,",
  "tika-vin05t:1311_12": "tesu yaṃ icchati,",
  "tika-vin05t:1311_13": "taṃ labhati.",
  "tika-vin05t:1312_0": "Vassūpanāyikadivase paccayaṃ ekapasse ṭhatvā vassaggena gaṇhituṃ labhati,",
  "tika-vin05t:1312_1": "senāsanaṃ na labhati,",
  "tika-vin05t:1312_2": "nibaddhavassāvāsikaṃ senāsanaṃ gaṇhitu kāmena vattaṃ nikkhipitvā gahetabbaṃ.",
  "tika-vin05t:1312_3": "Ñātipavāritaṭṭhāne “ettake bhikkhū gahetvā āgacchathā”ti nimantitena “bhante,",
  "tika-vin05t:1312_4": "asukaṃ nāma kulaṃ bhikkhū nimantesi, etha,",
  "tika-vin05t:1312_5": "tattha gacchāmā”ti evaṃ saṃvidhāya bhikkhūnaṃ puresamaṇena vā pacchāsamaṇena vā hutvā kulāni na upasaṅkamitabbāni, “bhante,",
  "tika-vin05t:1312_6": "asukasmiṃ nāma gāme manussā bhikkhūnaṃ āgamanaṃ icchanti,",
  "tika-vin05t:1312_7": "sādhu vatassa,",
  "tika-vin05t:1312_8": "sace tesaṃ saṅgahaṃ kareyyāthā”ti evaṃ panassa vinayapariyāyena kathetuṃ vaṭṭati.",
  "tika-vin05t:1312_9": "Āgatāgatānaṃ ārocetuṃ harāyamānena āraññikadhutaṅgaṃ na samādātabbaṃ.",
  "tika-vin05t:1312_10": "Yenapi pakatiyā samādinnaṃ,",
  "tika-vin05t:1312_11": "tena dutiyaṃ bhikkhuṃ gahetvā araññe aruṇaṃ uṭṭhāpetabbaṃ,",
  "tika-vin05t:1312_12": "na ekakena vatthabbaṃ.",
  "tika-vin05t:1312_13": "Tathā bhattaggādīsu āsanapariyante nisajjāya harāyamānena piṇḍapātikadhutaṅgampi na samādātabbaṃ.",
  "tika-vin05t:1312_14": "Yo pana pakatiyāva piṇḍapātiko,",
  "tika-vin05t:1312_15": "tassa paṭisedho natthi,",
  "tika-vin05t:1312_16": "na ca tappaccayā piṇḍapāto nīharāpetabbo “mā maṃ jāniṃsū”ti.",
  "tika-vin05t:1312_17": "Nīhaṭabhatto hutvā vihāreyeva nisīditvā bhuñjanto “rattiyo gaṇayissāmi,",
  "tika-vin05t:1312_18": "gacchato me bhikkhuṃ disvā anārocentassa ratticchedo siyā”ti iminā kāraṇena piṇḍapāto na nīharāpetabbo,",
  "tika-vin05t:1312_19": "“mā maṃ ekabhikkhupi jānātū”ti ca iminā ajjhāsayena vihāre sāmaṇerehi pacāpetvā bhuñjitumpi na labhati,",
  "tika-vin05t:1312_20": "gāmaṃ piṇḍāya pavisitabbameva.",
  "tika-vin05t:1312_21": "Gilānassa pana navakammaācariyupajjhāyakiccādipasutassa vā vihāreyeva acchituṃ vaṭṭati.",
  "tika-vin05t:1313_0": "Sacepi gāme anekasatā bhikkhū vicaranti,",
  "tika-vin05t:1313_1": "na sakkā hoti ārocetuṃ,",
  "tika-vin05t:1313_2": "gāmakāvāsaṃ gantvā sabhāgaṭṭhāne vasituṃ vaṭṭati.",
  "tika-vin05t:1313_3": "Yasmā “pārivāsikena,",
  "tika-vin05t:1313_4": "bhikkhave,",
  "tika-vin05t:1313_5": "bhikkhunā āgantukena ārocetabbaṃ,",
  "tika-vin05t:1313_6": "āgantukassa ārocetabbaṃ,",
  "tika-vin05t:1313_7": "uposathe ārocetabbaṃ,",
  "tika-vin05t:1313_8": "pavāraṇāya ārocetabbaṃ,",
  "tika-vin05t:1313_9": "sace gilāno hoti,",
  "tika-vin05t:1313_10": "dūtenapi ārocetabba”nti vuttaṃ,",
  "tika-vin05t:1313_11": "tasmā kañci vihāraṃ gatena āgantukena tattha bhikkhūnaṃ ārocetabbaṃ.",
  "tika-vin05t:1313_12": "Sace sabbe ekaṭṭhāne ṭhite passati,",
  "tika-vin05t:1313_13": "ekaṭṭhāne ṭhiteneva ārocetabbaṃ.",
  "tika-vin05t:1313_14": "Atha rukkhamūlādīsu visuṃ ṭhitā honti,",
  "tika-vin05t:1313_15": "tattha tattha gantvā ārocetabbaṃ,",
  "tika-vin05t:1313_16": "sañcicca anārocentassa ratticchedo ca hoti,",
  "tika-vin05t:1313_17": "vattabhede ca dukkaṭaṃ.",
  "tika-vin05t:1313_18": "Atha vicinanto ekacce na passati,",
  "tika-vin05t:1313_19": "ratticchedova hoti,",
  "tika-vin05t:1313_20": "na vattabhede dukkaṭaṃ.",
  "tika-vin05t:1314_0": "Āgantukassapi attano vasanavihāraṃ āgatassa ekassa vā bahūnaṃ vā vuttanayeneva ārocetabbaṃ,",
  "tika-vin05t:1314_1": "ratticchedavattabhedāpi cettha vuttanayeneva veditabbā.",
  "tika-vin05t:1314_2": "Sace āgantukā muhuttaṃ vissamitvā vā avissamitvā eva vā vihāramajjhena gacchanti,",
  "tika-vin05t:1314_3": "tesampi ārocetabbaṃ.",
  "tika-vin05t:1314_4": "Sace tassa ajānantasseva gacchanti,",
  "tika-vin05t:1314_5": "ayañca gatakāle jānāti,",
  "tika-vin05t:1314_6": "gantvā ārocetabbaṃ,",
  "tika-vin05t:1314_7": "sampāpuṇituṃ vā sāvetuṃ vā asakkontassa ratticchedova hoti,",
  "tika-vin05t:1314_8": "na vattabhede dukkaṭaṃ.",
  "tika-vin05t:1314_9": "Yepi antovihāraṃ appavisitvā upacārasīmaṃ okkamitvā gacchanti,",
  "tika-vin05t:1314_10": "ayañca nesaṃ chattasaddaṃ vā ukkāsitasaddaṃ vā khipitasaddaṃ vā sutvā āgantukabhāvaṃ jānāti,",
  "tika-vin05t:1314_11": "gantvā ārocetabbaṃ,",
  "tika-vin05t:1314_12": "gatakāle jānantenapi anubandhitvā ārocetabbameva,",
  "tika-vin05t:1314_13": "sampāpuṇituṃ asakkontassa ratticchedova hoti,",
  "tika-vin05t:1314_14": "na vattabhede dukkaṭaṃ.",
  "tika-vin05t:1314_15": "Yopi rattiṃ āgantvā rattiṃyeva gacchati,",
  "tika-vin05t:1314_16": "sopissa ratticchedaṃ karoti,",
  "tika-vin05t:1314_17": "aññātattā pana vattabhede dukkaṭaṃ natthi.",
  "tika-vin05t:1314_18": "Sace ajānitvāva abbhānaṃ karoti,",
  "tika-vin05t:1314_19": "akatameva hotīti kurundiyaṃ vuttaṃ,",
  "tika-vin05t:1314_20": "tasmā adhikā rattiyo gahetvā kātabbaṃ.",
  "tika-vin05t:1314_21": "Ayaṃ apaṇṇakapaṭipadā.",
  "tika-vin05t:1315_0": "Nadīādīsu nāvāya gacchantampi paratīre ṭhitampi ākāse gacchantampi pabbatatalaaraññādīsu dūre ṭhitampi",
  "tika-vin05t:1315_1": "bhikkhuṃ disvā sace “bhikkhū”ti vavatthānaṃ atthi,",
  "tika-vin05t:1315_2": "nāvādīhi gantvā vā mahāsaddaṃ katvā vā vegena anubandhitvā vā ārocetabbaṃ,",
  "tika-vin05t:1315_3": "anārocentassa ratticchedo ceva vattabhede dukkaṭañca.",
  "tika-vin05t:1315_4": "Sace vāyamantopi sampāpuṇituṃ vā sāvetuṃ vā na sakkoti,",
  "tika-vin05t:1315_5": "ratticchedova hoti,",
  "tika-vin05t:1315_6": "na vattabhede dukkaṭaṃ.",
  "tika-vin05t:1315_7": "Saṅghasenābhayatthero pana visayāvisayena katheti “visaye kira anārocentassa ratticchedo ceva vattabhede dukkaṭañca hoti,",
  "tika-vin05t:1315_8": "avisaye pana ubhayampi natthī”ti.",
  "tika-vin05t:1315_9": "Karavīkatissatthero “samaṇo ayanti vavatthānameva pamāṇaṃ.",
  "tika-vin05t:1315_10": "Sacepi avisayo hoti,",
  "tika-vin05t:1315_11": "vattabhede dukkaṭameva natthi,",
  "tika-vin05t:1315_12": "ratticchedo pana hotiyevā”ti āha.",
  "tika-vin05t:1316_0": "Uposathadivase “uposathaṃ sampāpuṇissāmā”ti āgantukā bhikkhū āgacchanti,",
  "tika-vin05t:1316_1": "iddhiyā gacchantāpi uposathabhāvaṃ ñatvā otaritvā uposathaṃ karonti,",
  "tika-vin05t:1316_2": "tasmā āgantukasodhanatthaṃ uposathadivasepi ārocetabbaṃ.",
  "tika-vin05t:1316_3": "Pavāraṇāyapi eseva nayo.",
  "tika-vin05t:1316_4": "Gantuṃ asamatthena gilānena bhikkhuṃ pesetvā ārocāpetabbaṃ,",
  "tika-vin05t:1316_5": "anupasampannaṃ pesetuṃ na vaṭṭati.",
  "tika-vin05t:1317_0": "Na pārivāsikena bhikkhunā sabhikkhukā āvāsā vā anāvāsā vā abhikkhuko nānāsaṃvāsakehi vā sabhikkhuko āvāso",
  "tika-vin05t:1317_1": "vā anāvāso vā gantabbo aññatra pakatattena aññatra antarāyā.",
  "tika-vin05t:1317_2": "Yattha hi ekopi bhikkhu natthi,",
  "tika-vin05t:1317_3": "tattha na vasitabbaṃ.",
  "tika-vin05t:1317_4": "Na hi tattha vuttharattiyo gaṇanūpikā honti.",
  "tika-vin05t:1317_5": "Dasavidhe antarāye pana sacepi rattiyo gaṇanūpikā na honti,",
  "tika-vin05t:1317_6": "antarāyato parimuccanatthāya gantabbameva.",
  "tika-vin05t:1317_7": "Tena vuttaṃ “aññatra antarāyā”ti.",
  "tika-vin05t:1317_8": "Nānāsaṃvāsakehi saddhiṃ vinayakammaṃ kātuṃ na vaṭṭati,",
  "tika-vin05t:1317_9": "tesaṃ anārocanepi ratticchedo natthi,",
  "tika-vin05t:1317_10": "abhikkhukāvāsasadisameva hoti.",
  "tika-vin05t:1317_11": "Tena vuttaṃ “nānāsaṃvāsakehi vā sabhikkhuko”ti.",
  "tika-vin05t:1318_0": "Na pārivāsikena bhikkhunā pakatattena bhikkhunā saddhiṃ ekacchanne āvāse vā anāvāse vā vatthabbaṃ.",
  "tika-vin05t:1318_1": "Tattha āvāso nāma vasanatthāya katasenāsanaṃ.",
  "tika-vin05t:1318_2": "Anāvāso nāma cetiyagharaṃ bodhigharaṃ sammuñjanīaṭṭako dāruaṭṭako pānīyamāḷo vaccakuṭi dvārakoṭṭhakoti evamādi.",
  "tika-vin05t:1318_3": "“Etesu yattha katthaci ekacchanne chadanato udakapatanaṭṭhānaparicchinne okāse ukkhittakova vasituṃ na labhati,",
  "tika-vin05t:1318_4": "pārivāsiko pana antoāvāseyeva na labhatī”ti mahāpaccariyaṃ vuttaṃ.",
  "tika-vin05t:1318_5": "Mahāaṭṭhakathāyaṃ avisesena “udakapātena vārita”nti vuttaṃ.",
  "tika-vin05t:1318_6": "Kurundiyaṃ pana “etesu ettakesu pañcavaṇṇacchadanabaddhaṭṭhānesu pārivāsikassa ca ukkhittakassa ca pakatattena saddhiṃ udakapātena vārita”nti vuttaṃ.",
  "tika-vin05t:1318_7": "Tasmā nānūpacārepi ekacchanne na vaṭṭati.",
  "tika-vin05t:1318_8": "Sace panettha tadahupasampannepi pakatatte paṭhamaṃ pavisitvā nipannepi saṭṭhivassikopi pārivāsiko pacchā pavisitvā jānanto nipajjati,",
  "tika-vin05t:1318_9": "ratticchedo ceva vattabhede dukkaṭañca,",
  "tika-vin05t:1318_10": "ajānantassa ratticchedova,",
  "tika-vin05t:1318_11": "na vattabhede dukkaṭaṃ.",
  "tika-vin05t:1318_12": "Sace pana tasmiṃ nisinne pacchā pakatatto pavisitvā nipajjati,",
  "tika-vin05t:1318_13": "pārivāsiko ca jānāti,",
  "tika-vin05t:1318_14": "ratticchedo ceva vattabhede dukkaṭañca.",
  "tika-vin05t:1318_15": "No ce jānāti,",
  "tika-vin05t:1318_16": "ratticchedova,",
  "tika-vin05t:1318_17": "na vattabhede dukkaṭaṃ.",
  "tika-vin05t:1319_0": "Pārivāsikena bhikkhunā pakatattaṃ bhikkhuṃ tadahupasampannampi disvā āsanā vuṭṭhātabbaṃ,",
  "tika-vin05t:1319_1": "vuṭṭhāya ca “ahaṃ iminā sukhanisinno vuṭṭhāpito”ti parammukhenapi na gantabbaṃ,",
  "tika-vin05t:1319_2": "“idaṃ ācariya āsanaṃ,",
  "tika-vin05t:1319_3": "ettha nisīdathā”ti evaṃ pakatatto bhikkhu āsanena nimantetabboyeva.",
  "tika-vin05t:1319_4": "Navakena pana “mahātheraṃ obaddhaṃ karomī”ti pārivāsikattherassa santikaṃ na gantabbaṃ.",
  "tika-vin05t:1319_5": "Pārivāsikena pakatattena bhikkhunā saddhiṃ na ekāsane nisīditabbaṃ,",
  "tika-vin05t:1319_6": "na nīce āsane nisinne ucce āsane nisīditabbaṃ,",
  "tika-vin05t:1319_7": "na chamāyaṃ nisinne āsane nisīditabbaṃ,",
  "tika-vin05t:1319_8": "dvādasahatthaṃ pana upacāraṃ muñcitvā nisīdituṃ vaṭṭati.",
  "tika-vin05t:1319_9": "Pārivāsikena bhikkhunā pakatattena saddhiṃ na ekacaṅkame caṅkamitabbaṃ,",
  "tika-vin05t:1319_10": "na nīce caṅkame caṅkamante ucce caṅkame caṅkamitabbaṃ,",
  "tika-vin05t:1319_11": "na chamāyaṃ caṅkamante caṅkame caṅkamitabbaṃ.",
  "tika-vin05t:1319_12": "Ettha pana akataparicchedāya bhūmiyā caṅkamante paricchedaṃ katvā vālukaṃ ākiritvā ālambanaṃ yojetvā katacaṅkame nīcepi na caṅkamitabbaṃ,",
  "tika-vin05t:1319_13": "ko pana vādo iṭṭhakacayena sampanne vedikāparikkhitte.",
  "tika-vin05t:1319_14": "Sace pana pākāraparikkhitto hoti,",
  "tika-vin05t:1319_15": "dvārakoṭṭhakayutto pabbatantaravanantaragumbantaresu vā suppaṭicchanno,",
  "tika-vin05t:1319_16": "tādise caṅkame caṅkamituṃ vaṭṭati,",
  "tika-vin05t:1319_17": "appaṭicchannepi upacāraṃ muñcitvā vaṭṭati.",
  "tika-vin05t:1320_0": "Pārivāsikena bhikkhunā pārivāsikavuḍḍhatarena bhikkhunā saddhiṃ mūlāyapaṭikassanārahena mānattārahena",
  "tika-vin05t:1320_1": "mānattacārikena abbhānārahena bhikkhunā saddhiṃ na ekacchanne āvāse vā anāvāse vā vatthabbaṃ.",
  "tika-vin05t:1320_2": "Ettha pana sace vuḍḍhatare pārivāsike paṭhamaṃ nipanne itaro jānanto pacchā nipajjati,",
  "tika-vin05t:1320_3": "ratticchedo cassa hoti,",
  "tika-vin05t:1320_4": "vattabhede ca dukkaṭaṃ.",
  "tika-vin05t:1320_5": "Vuḍḍhatarassa pana ratticchedova,",
  "tika-vin05t:1320_6": "na vattabhede dukkaṭaṃ.",
  "tika-vin05t:1320_7": "Ajānitvā nipajjati,",
  "tika-vin05t:1320_8": "dvinnampi vattabhedo natthi,",
  "tika-vin05t:1320_9": "ratticchedo pana hoti.",
  "tika-vin05t:1320_10": "Atha navakapārivāsike paṭhamaṃ nipanne vuḍḍhataro pacchā nipajjati,",
  "tika-vin05t:1320_11": "navako ca jānāti,",
  "tika-vin05t:1320_12": "ratti cassa chijjati,",
  "tika-vin05t:1320_13": "vattabhede ca dukkaṭaṃ hoti.",
  "tika-vin05t:1320_14": "Vuḍḍhatarassa ratticchedova,",
  "tika-vin05t:1320_15": "na vattabhedo.",
  "tika-vin05t:1320_16": "No ce jānāti,",
  "tika-vin05t:1320_17": "dvinnampi vattabhedo natthi,",
  "tika-vin05t:1320_18": "ratticchedo pana hoti.",
  "tika-vin05t:1320_19": "Sace apacchāpurimaṃ nipajjanti,",
  "tika-vin05t:1320_20": "vuḍḍhatarassa ratticchedova,",
  "tika-vin05t:1320_21": "itarassa vattabhedopīti kurundiyaṃ vuttaṃ.",
  "tika-vin05t:1321_0": "Dve pārivāsikā samavassā,",
  "tika-vin05t:1321_1": "eko paṭhamaṃ nipanno,",
  "tika-vin05t:1321_2": "eko jānantova pacchā nipajjati,",
  "tika-vin05t:1321_3": "ratti cassa chijjati,",
  "tika-vin05t:1321_4": "vattabhede ca dukkaṭaṃ.",
  "tika-vin05t:1321_5": "Paṭhamaṃ nipannassa ratticchedova,",
  "tika-vin05t:1321_6": "na vattabhedo.",
  "tika-vin05t:1321_7": "Sace pacchā nipajjantopi na jānāti,",
  "tika-vin05t:1321_8": "dvinnampi vattabhedo natthi,",
  "tika-vin05t:1321_9": "ratticchedo pana hoti.",
  "tika-vin05t:1321_10": "Sace dvepi apacchāpurimaṃ nipajjanti,",
  "tika-vin05t:1321_11": "dvinnampi ratticchedoyeva,",
  "tika-vin05t:1321_12": "na vattabhedo.",
  "tika-vin05t:1321_13": "Sace hi dve pārivāsikā ekato vaseyyuṃ,",
  "tika-vin05t:1321_14": "te aññamaññassa ajjhācāraṃ ñatvā agāravā vā vippaṭisārino vā hutvā taṃ vā āpattiṃ āpajjeyyuṃ tato pāpiṭṭhataraṃ vā,",
  "tika-vin05t:1321_15": "vibbhameyyuṃ vā,",
  "tika-vin05t:1321_16": "tasmā nesaṃ sahaseyyā sabbapakārena paṭikkhittā.",
  "tika-vin05t:1321_17": "Mūlāyapaṭikassanārahādayo cettha pārivāsikānaṃ pakatattaṭṭhāne ṭhitāti veditabbā.",
  "tika-vin05t:1321_18": "Tasmā pārivāsikena bhikkhunā mūlāyapaṭikassanārahena mānattārahena mānattacārikena abbhānārahena bhikkhunā saddhiṃ na ekāsane nisīditabbaṃ,",
  "tika-vin05t:1321_19": "na nīce āsane nisinne ucce āsane nisīditabbaṃ,",
  "tika-vin05t:1321_20": "na chamāya nisinne āsane nisīditabbaṃ,",
  "tika-vin05t:1321_21": "na ekacaṅkame caṅkamitabbaṃ,",
  "tika-vin05t:1321_22": "na nīce caṅkame caṅkamante ucce caṅkame caṅkamitabbaṃ,",
  "tika-vin05t:1321_23": "na chamāya caṅkamante caṅkame caṅkamitabbaṃ.",
  "tika-vin05t:1322_0": "“Na,",
  "tika-vin05t:1322_1": "bhikkhave,",
  "tika-vin05t:1322_2": "pārivāsikena bhikkhunā sāditabbaṃ pakatattānaṃ bhikkhūnaṃ abhivādanaṃ paccuṭṭhānaṃ añjalikammaṃ sāmīcikammaṃ",
  "tika-vin05t:1322_3": "āsanābhihāro seyyābhihāro pādodakaṃ pādapīṭhaṃ pādakathalikaṃ pattacīvarapaṭiggahaṇaṃ nahāne piṭṭhiparikammaṃ,",
  "tika-vin05t:1322_4": "yo sādiyeyya,",
  "tika-vin05t:1322_5": "āpatti dukkaṭassā”ti vacanato pakatattānaṃ bhikkhūnaṃ ṭhapetvā navakataraṃ pārivāsikaṃ avasesānaṃ antamaso",
  "tika-vin05t:1322_6": "mūlāyapaṭikassanārahādīnampi abhivādanādiṃ sādiyantassa dukkaṭaṃ,",
  "tika-vin05t:1322_7": "saddhivihārikānampi sādiyantassa dukkaṭameva.",
  "tika-vin05t:1322_8": "Tasmā te vattabbā “ahaṃ vinayakammaṃ karomi,",
  "tika-vin05t:1322_9": "mayhaṃ vattaṃ mā karotha,",
  "tika-vin05t:1322_10": "mā maṃ gāmappavesanaṃ āpucchathā”ti.",
  "tika-vin05t:1322_11": "Sace saddhāpabbajitā kulaputtā “tumhe, bhante,",
  "tika-vin05t:1322_12": "tumhākaṃ vinayakammaṃ karothā”ti vatvā vattaṃ karonti,",
  "tika-vin05t:1322_13": "gāmappavesanampi āpucchantiyeva,",
  "tika-vin05t:1322_14": "vāritakālato paṭṭhāya anāpatti.",
  "tika-vin05t:1323_0": "“Anujānāmi,",
  "tika-vin05t:1323_1": "bhikkhave,",
  "tika-vin05t:1323_2": "pārivāsikānaṃ bhikkhūnaṃ mithū yathāvuḍḍhaṃ abhivādanaṃ paccuṭṭhānaṃ añjalikammaṃ sāmīcikammaṃ āsanābhihāraṃ",
  "tika-vin05t:1323_3": "seyyābhihāraṃ pādodakaṃ pādapīṭhaṃ pādakathalikaṃ pattacīvarapaṭiggahaṇaṃ nahāne piṭṭhiparikamma”nti",
  "tika-vin05t:1323_4": "vacanato pana pārivāsikānaṃ bhikkhūnaṃ aññamaññaṃ yo yo vuḍḍho,",
  "tika-vin05t:1323_5": "tena tena navakatarassa abhivādanādiṃ sādituṃ vaṭṭati.",
  "tika-vin05t:1324_0": "“Anujānāmi,",
  "tika-vin05t:1324_1": "bhikkhave,",
  "tika-vin05t:1324_2": "pārivāsikānaṃ bhikkhūnaṃ pañca yathāvuḍḍhaṃ uposathaṃ pavāraṇaṃ vassikasāṭikaṃ oṇojanaṃ bhatta”nti vacanato",
  "tika-vin05t:1324_3": "imāni uposathādīni pañca pakatattehipi saddhiṃ vuḍḍhapaṭipāṭiyā kātuṃ vaṭṭati,",
  "tika-vin05t:1324_4": "tasmā pātimokkhe uddissamāne hatthapāse nisīdituṃ vaṭṭati.",
  "tika-vin05t:1324_5": "Mahāpaccariyaṃ pana “pāḷiyā anisīditvā pāḷiṃ vihāya hatthapāsaṃ amuñcantena nisīditabba”nti vuttaṃ.",
  "tika-vin05t:1324_6": "Pārisuddhiuposathe kariyamāne saṅghanavakaṭṭhāne nisīditvā tattheva nisinnena attano pāḷiyā pārisuddhiuposatho kātabbo.",
  "tika-vin05t:1324_7": "Pavāraṇāyapi saṅghanavakaṭṭhāne nisīditvā tattheva nisinnena attano pāḷiyā pavāretabbaṃ.",
  "tika-vin05t:1324_8": "Saṅghena ghaṇṭiṃ paharitvā bhājiyamānaṃ vassikasāṭikampi attano pattaṭṭhāne gahetuṃ vaṭṭati.",
  "tika-vin05t:1325_0": "Oṇojananti vissajjanaṃ vuccati.",
  "tika-vin05t:1325_1": "Sace hi pārivāsikassa dve tīṇi uddesabhattādīni pāpuṇanti,",
  "tika-vin05t:1325_2": "aññā cassa puggalikabhattapaccāsā hoti,",
  "tika-vin05t:1325_3": "tāni paṭipāṭiyā gahetvā “bhante,",
  "tika-vin05t:1325_4": "heṭṭhā gāhetha,",
  "tika-vin05t:1325_5": "ajja mayhaṃ bhattapaccāsā atthi,",
  "tika-vin05t:1325_6": "sveva gaṇhissāmī”ti vatvā vissajjetabbāni.",
  "tika-vin05t:1325_7": "Evaṃ tāni punadivasesu gaṇhituṃ labhati.",
  "tika-vin05t:1325_8": "“Punadivase sabbapaṭhamaṃ tassa dātabba”nti kurundiyaṃ vuttaṃ.",
  "tika-vin05t:1325_9": "Yadi pana na gaṇhāti na vissajjeti,",
  "tika-vin05t:1325_10": "punadivase na labhati.",
  "tika-vin05t:1325_11": "Idaṃ oṇojanaṃ nāma pārivāsikasseva odissa anuññātaṃ. Kasmā?",
  "tika-vin05t:1325_12": "Tassa hi saṅghanavakaṭṭhāne nisinnassa bhattagge yāgukhajjakādīni pāpuṇanti vā na vā,",
  "tika-vin05t:1325_13": "tasmā “so bhikkhāhārena mā kilamitthā”ti idamassa saṅgahakaraṇatthāya odissa anuññātaṃ.",
  "tika-vin05t:1326_0": "Bhattanti āgatāgatehi vuḍḍhapaṭipāṭiyā gahetvā gantabbaṃ vihāre saṅghassa catussālabhattaṃ.",
  "tika-vin05t:1326_1": "Etaṃ yathāvuḍḍhaṃ labhati,",
  "tika-vin05t:1326_2": "pāḷiyā pana gantuṃ vā ṭhātuṃ vā na labhati,",
  "tika-vin05t:1326_3": "tasmā pāḷito osakkitvā hatthapāse ṭhitena hatthaṃ pasāretvā yathā seno nipatitvā gaṇhāti,",
  "tika-vin05t:1326_4": "evaṃ gaṇhitabbaṃ.",
  "tika-vin05t:1326_5": "Ārāmikasamaṇuddesehi āharāpetuṃ na labhati.",
  "tika-vin05t:1326_6": "Sace sayameva āharanti, vaṭṭati.",
  "tika-vin05t:1326_7": "Rañño mahāpeḷabhattepi eseva nayo.",
  "tika-vin05t:1326_8": "Catussālabhatte pana sace oṇojanaṃ kattukāmo hoti,",
  "tika-vin05t:1326_9": "attano atthāya ukkhitte piṇḍe “ajja me bhattaṃ atthi,",
  "tika-vin05t:1326_10": "sveva gaṇhissāmī”ti vattabbaṃ.",
  "tika-vin05t:1326_11": "“Punadivase dve piṇḍe labhatī”ti mahāpaccariyaṃ vuttaṃ.",
  "tika-vin05t:1326_12": "Uddesabhattādīnipi pāḷito osakkitvāva gahetabbāni,",
  "tika-vin05t:1326_13": "yattha pana nisīdāpetvā parivisanti,",
  "tika-vin05t:1326_14": "tattha sāmaṇerānaṃ jeṭṭhakena,",
  "tika-vin05t:1326_15": "bhikkhūnaṃ saṅghanavakena hutvā nisīditabbaṃ.",
  "tika-vin05t:1326_16": "Idaṃ pārivāsikavattaṃ.",
  "tika-vin05t:1327_0": "Mūlāyapaṭikassanārahānaṃ mānattārahānaṃ mānattacārikānaṃ abbhānārahānañca idameva vattanti veditabbaṃ.",
  "tika-vin05t:1327_1": "Mānattacārikassa vatte pana “devasikaṃ ārocetabba”nti viseso.",
  "tika-vin05t:1327_2": "Ratticchedesu ca “tayo kho, upāli,",
  "tika-vin05t:1327_3": "pārivāsikassa bhikkhuno ratticchedā,",
  "tika-vin05t:1327_4": "sahavāso vippavāso anārocanā”ti vacanato yvāyaṃ “pakatattena bhikkhunā saddhiṃ ekacchanne”tiādinā nayena vutto sahavāso,",
  "tika-vin05t:1327_5": "yo ca ekasseva vāso,",
  "tika-vin05t:1327_6": "yā cāyaṃ āgantukādīnaṃ anārocanā,",
  "tika-vin05t:1327_7": "etesu tīsu ekenapi kāraṇena pārivāsikassa bhikkhuno ratticchedo hoti.",
  "tika-vin05t:1328_0": "Mānattacārikassa pana “cattāro kho, upāli,",
  "tika-vin05t:1328_1": "mānattacārikassa bhikkhuno ratticchedā, sahavāso,",
  "tika-vin05t:1328_2": "vippavāso,",
  "tika-vin05t:1328_3": "anārocanā,",
  "tika-vin05t:1328_4": "ūne gaṇe caraṇa”nti vacanato imesu catūsu kāraṇesu ekenapi ratticchedo hoti.",
  "tika-vin05t:1328_5": "Gaṇoti cettha cattāro vā atirekā vā.",
  "tika-vin05t:1328_6": "Tasmā sacepi tīhi bhikkhūhi saddhiṃ vasati,",
  "tika-vin05t:1328_7": "ratticchedo hotiyeva.",
  "tika-vin05t:1329_0": "Iti pāḷimuttakavinayavinicchayasaṅgahe",
  "tika-vin05t:1330_0": "Garukāpattivuṭṭhānavinicchayakathā samattā.",
  "tika-vin05t:1331_0": "33. Kammākammavinicchayakathā",
  "tika-vin05t:1332_0": "249.",
  "tika-vin05t:1332_1": "Kammākammanti ettha pana kammāni cattāri –",
  "tika-vin05t:1332_2": "apalokanakammaṃ ñattikammaṃ ñattidutiyakammaṃ ñatticatutthakammanti.",
  "tika-vin05t:1332_3": "Imāni cattāri kammāni katihākārehi vipajjanti?",
  "tika-vin05t:1332_4": "Pañcahākārehi vipajjanti –",
  "tika-vin05t:1332_5": "vatthuto vā ñattito vā anussāvanato vā sīmato vā parisato vā.",
  "tika-vin05t:1333_0": "Kathaṃ vatthuto kammāni vipajjanti?",
  "tika-vin05t:1333_1": "Sammukhākaraṇīyaṃ kammaṃ asammukhā karoti,",
  "tika-vin05t:1333_2": "vatthuvipannaṃ adhammakammaṃ.",
  "tika-vin05t:1333_3": "Paṭipucchākaraṇīyaṃ kammaṃ apaṭipucchā karoti,",
  "tika-vin05t:1333_4": "vatthuvipannaṃ adhammakammaṃ.",
  "tika-vin05t:1333_5": "Paṭiññāya karaṇīyaṃ kammaṃ apaṭiññāya karoti,",
  "tika-vin05t:1333_6": "vatthuvipannaṃ adhammakammaṃ.",
  "tika-vin05t:1333_7": "Sativinayārahassa amūḷhavinayaṃ deti,",
  "tika-vin05t:1333_8": "vatthuvipannaṃ adhammakammaṃ.",
  "tika-vin05t:1333_9": "Amūḷhavinayārahassa tassa pāpiyasikakammaṃ karoti,",
  "tika-vin05t:1333_10": "vatthuvipannaṃ adhammakammaṃ.",
  "tika-vin05t:1333_11": "Tassa pāpiyasikakammārahassa tajjanīyakammaṃ karoti,",
  "tika-vin05t:1333_12": "vatthuvipannaṃ adhammakammaṃ.",
  "tika-vin05t:1333_13": "Tajjanīyakammārahassa niyassakammaṃ karoti,",
  "tika-vin05t:1333_14": "vatthuvipannaṃ adhammakammaṃ.",
  "tika-vin05t:1333_15": "Niyassakammārahassa pabbājanīyakammaṃ karoti,",
  "tika-vin05t:1333_16": "vatthuvipannaṃ adhammakammaṃ.",
  "tika-vin05t:1333_17": "Pabbājanīyakammārahassa paṭisāraṇīyakammaṃ karoti,",
  "tika-vin05t:1333_18": "vatthuvipannaṃ adhammakammaṃ.",
  "tika-vin05t:1333_19": "Paṭisāraṇīyakammārahassa ukkhepanīyakammaṃ karoti,",
  "tika-vin05t:1333_20": "vatthuvipannaṃ adhammakammaṃ.",
  "tika-vin05t:1333_21": "Ukkhepanīyakammārahassa parivāsaṃ deti,",
  "tika-vin05t:1333_22": "vatthuvipannaṃ adhammakammaṃ.",
  "tika-vin05t:1333_23": "Parivāsārahassa mūlāya paṭikassati,",
  "tika-vin05t:1333_24": "vatthuvipannaṃ adhammakammaṃ.",
  "tika-vin05t:1333_25": "Mūlāyapaṭikassanārahassa mānattaṃ deti,",
  "tika-vin05t:1333_26": "vatthuvipannaṃ adhammakammaṃ.",
  "tika-vin05t:1333_27": "Mānattārahaṃ abbheti,",
  "tika-vin05t:1333_28": "vatthuvipannaṃ adhammakammaṃ.",
  "tika-vin05t:1333_29": "Abbhānārahaṃ upasampādeti,",
  "tika-vin05t:1333_30": "vatthuvipannaṃ adhammakammaṃ.",
  "tika-vin05t:1333_31": "Anuposathe uposathaṃ karoti,",
  "tika-vin05t:1333_32": "vatthuvipannaṃ adhammakammaṃ.",
  "tika-vin05t:1333_33": "Apavāraṇāya pavāreti,",
  "tika-vin05t:1333_34": "vatthuvipannaṃ adhammakammaṃ.",
  "tika-vin05t:1333_35": "Paṇḍakaṃ upasampādeti,",
  "tika-vin05t:1333_36": "vatthuvipannaṃ adhammakammaṃ.",
  "tika-vin05t:1333_37": "Theyyasaṃvāsakaṃ,",
  "tika-vin05t:1333_38": "titthiyapakkantakaṃ,",
  "tika-vin05t:1333_39": "tiracchānagataṃ,",
  "tika-vin05t:1333_40": "mātughātakaṃ,",
  "tika-vin05t:1333_41": "pitughātakaṃ,",
  "tika-vin05t:1333_42": "arahantaghātakaṃ,",
  "tika-vin05t:1333_43": "bhikkhunidūsakaṃ,",
  "tika-vin05t:1333_44": "saṅghabhedakaṃ,",
  "tika-vin05t:1333_45": "lohituppādakaṃ,",
  "tika-vin05t:1333_46": "ubhatobyañjanakaṃ,",
  "tika-vin05t:1333_47": "ūnavīsativassaṃ puggalaṃ upasampādeti,",
  "tika-vin05t:1333_48": "vatthuvipannaṃ adhammakammaṃ.",
  "tika-vin05t:1333_49": "Evaṃ vatthuto kammāni vipajjanti.",
  "tika-vin05t:1334_0": "Kathaṃ ñattito kammāni vipajjanti?",
  "tika-vin05t:1334_1": "Pañcahākārehi ñattito kammāni vipajjanti –",
  "tika-vin05t:1334_2": "vatthuṃ na parāmasati,",
  "tika-vin05t:1334_3": "saṅghaṃ na parāmasati,",
  "tika-vin05t:1334_4": "puggalaṃ na parāmasati,",
  "tika-vin05t:1334_5": "ñattiṃ na parāmasati,",
  "tika-vin05t:1334_6": "pacchā vā ñattiṃ ṭhapeti.",
  "tika-vin05t:1334_7": "Imehi pañcahākārehi ñattito kammāni vipajjanti.",
  "tika-vin05t:1335_0": "Kathaṃ anussāvanato kammāni vipajjanti?",
  "tika-vin05t:1335_1": "Pañcahākārehi anussāvanato kammāni vipajjanti –",
  "tika-vin05t:1335_2": "vatthuṃ na parāmasati,",
  "tika-vin05t:1335_3": "saṅghaṃ na parāmasati,",
  "tika-vin05t:1335_4": "puggalaṃ na parāmasati,",
  "tika-vin05t:1335_5": "sāvanaṃ hāpeti,",
  "tika-vin05t:1335_6": "akāle vā sāveti.",
  "tika-vin05t:1335_7": "Imehi pañcahākārehi anussāvanato kammāni vipajjanti.",
  "tika-vin05t:1336_0": "Kathaṃ sīmato kammāni vipajjanti?",
  "tika-vin05t:1336_1": "Ekādasahi ākārehi sīmato kammāni vipajjanti –",
  "tika-vin05t:1336_2": "atikhuddakaṃ sīmaṃ sammannati,",
  "tika-vin05t:1336_3": "atimahatiṃ sīmaṃ sammannati,",
  "tika-vin05t:1336_4": "khaṇḍanimittaṃ sīmaṃ sammannati,",
  "tika-vin05t:1336_5": "chāyānimittaṃ sīmaṃ sammannati,",
  "tika-vin05t:1336_6": "animittaṃ sīmaṃ sammannati,",
  "tika-vin05t:1336_7": "bahisīme ṭhito sīmaṃ sammannati,",
  "tika-vin05t:1336_8": "nadiyā sīmaṃ sammannati,",
  "tika-vin05t:1336_9": "samudde sīmaṃ sammannati,",
  "tika-vin05t:1336_10": "jātassare sīmaṃ sammannati,",
  "tika-vin05t:1336_11": "sīmāya sīmaṃ sambhindati,",
  "tika-vin05t:1336_12": "sīmāya sīmaṃ ajjhottharati.",
  "tika-vin05t:1336_13": "Imehi ekādasahi ākārehi sīmato kammāni vipajjanti.",
  "tika-vin05t:1337_0": "Kathaṃ parisato kammāni vipajjanti?",
  "tika-vin05t:1337_1": "Dvādasahi ākārehi parisato kammāni vipajjanti –",
  "tika-vin05t:1337_2": "catuvaggakaraṇīye kamme yāvatikā bhikkhū kammappattā te anāgatā honti,",
  "tika-vin05t:1337_3": "chandārahānaṃ chando anāhaṭo hoti,",
  "tika-vin05t:1337_4": "sammukhībhūtā paṭikkosanti,",
  "tika-vin05t:1337_5": "catuvaggakaraṇe kamme yāvatikā bhikkhū kammappattā,",
  "tika-vin05t:1337_6": "te āgatā honti,",
  "tika-vin05t:1337_7": "chandārahānaṃ chando anāhaṭo hoti,",
  "tika-vin05t:1337_8": "sammukhībhūtā paṭikkosanti,",
  "tika-vin05t:1337_9": "catuvaggakaraṇe kamme yāvatikā bhikkhū kammappattā,",
  "tika-vin05t:1337_10": "te āgatā honti,",
  "tika-vin05t:1337_11": "chandārahānaṃ chando āhaṭo hoti,",
  "tika-vin05t:1337_12": "sammukhībhūtā paṭikkosanti.",
  "tika-vin05t:1338_0": "Pañcavaggakaraṇe kamme…pe…",
  "tika-vin05t:1338_1": "dasavaggakaraṇe kamme…pe…",
  "tika-vin05t:1338_2": "vīsativaggakaraṇe kamme yāvatikā bhikkhū kammappattā,",
  "tika-vin05t:1338_3": "te anāgatā honti,",
  "tika-vin05t:1338_4": "chandārahānaṃ chando anāhaṭo hoti,",
  "tika-vin05t:1338_5": "sammukhībhūtā paṭikkosanti,",
  "tika-vin05t:1338_6": "vīsativaggakaraṇe kamme yāvatikā bhikkhū kammappattā,",
  "tika-vin05t:1338_7": "te āgatā honti,",
  "tika-vin05t:1338_8": "chandārahānaṃ chando anāhaṭo hoti,",
  "tika-vin05t:1338_9": "sammukhībhūtā paṭikkosanti,",
  "tika-vin05t:1338_10": "vīsativaggakaraṇe kamme yāvatikā bhikkhū kammappattā,",
  "tika-vin05t:1338_11": "te āgatā honti,",
  "tika-vin05t:1338_12": "chandārahānaṃ chando āhaṭo hoti,",
  "tika-vin05t:1338_13": "sammukhībhūtā paṭikkosanti.",
  "tika-vin05t:1338_14": "Imehi dvādasahi ākārehi parisato kammāni vipajjanti.",
  "tika-vin05t:1339_0": "Catuvaggakaraṇe kamme cattāro bhikkhū pakatattā kammappattā,",
  "tika-vin05t:1339_1": "avasesā pakatattā chandārahā.",
  "tika-vin05t:1339_2": "Yassa saṅgho kammaṃ karoti,",
  "tika-vin05t:1339_3": "so neva kammappatto nāpi chandāraho,",
  "tika-vin05t:1339_4": "apica kammāraho.",
  "tika-vin05t:1339_5": "Pañcavaggakaraṇe kamme pañca bhikkhū pakatattā kammappattā,",
  "tika-vin05t:1339_6": "avasesā pakatattā chandārahā.",
  "tika-vin05t:1339_7": "Yassa saṅgho kammaṃ karoti,",
  "tika-vin05t:1339_8": "so neva kammappatto nāpi chandāraho,",
  "tika-vin05t:1339_9": "apica kammāraho.",
  "tika-vin05t:1339_10": "Dasavaggakaraṇe kamme dasa bhikkhū pakatattā kammappattā,",
  "tika-vin05t:1339_11": "avasesā pakatattā chandārahā.",
  "tika-vin05t:1339_12": "Yassa saṅgho kammaṃ karoti,",
  "tika-vin05t:1339_13": "so neva kammappatto nāpi chandāraho,",
  "tika-vin05t:1339_14": "apica kammāraho.",
  "tika-vin05t:1339_15": "Vīsativaggakaraṇe kamme vīsati bhikkhū pakatattā kammappattā,",
  "tika-vin05t:1339_16": "avasesā pakatattā chandārahā.",
  "tika-vin05t:1339_17": "Yassa saṅgho kammaṃ karoti,",
  "tika-vin05t:1339_18": "so neva kammappatto nāpi chandāraho,",
  "tika-vin05t:1339_19": "apica kammāraho.",
  "tika-vin05t:1340_0": "250.",
  "tika-vin05t:1340_1": "Apalokanakammaṃ kati ṭhānāni gacchati?",
  "tika-vin05t:1340_2": "Ñattikammaṃ,",
  "tika-vin05t:1340_3": "ñattidutiyakammaṃ,",
  "tika-vin05t:1340_4": "ñatticatutthakammaṃ kati ṭhānāni gacchati?",
  "tika-vin05t:1340_5": "Apalokanakammaṃ pañca ṭhānāni gacchati.",
  "tika-vin05t:1340_6": "Ñattikammaṃ nava ṭhānāni gacchati.",
  "tika-vin05t:1340_7": "Ñattidutiyakammaṃ satta ṭhānāni gacchati.",
  "tika-vin05t:1340_8": "Ñatticatutthakammaṃ satta ṭhānāni gacchati.",
  "tika-vin05t:1341_0": "Apalokanakammaṃ katamāni pañca ṭhānāni gacchati?",
  "tika-vin05t:1341_1": "Osāraṇaṃ nissāraṇaṃ bhaṇḍukammaṃ brahmadaṇḍaṃ kammalakkhaṇaññeva pañcamaṃ.",
  "tika-vin05t:1341_2": "Apalokanakammaṃ imāni pañca ṭhānāni gacchati.",
  "tika-vin05t:1342_0": "Ñattikammaṃ katamāni nava ṭhānāni gacchati?",
  "tika-vin05t:1342_1": "Osāraṇaṃ nissāraṇaṃ uposathaṃ pavāraṇaṃ sammutiṃ dānaṃ paṭiggahaṇaṃ paccukkaḍḍhanaṃ kammalakkhaṇaññeva navamaṃ.",
  "tika-vin05t:1342_2": "Ñattikammaṃ imāni nava ṭhānāni gacchati.",
  "tika-vin05t:1343_0": "Ñattidutiyakammaṃ katamāni satta ṭhānāni gacchati?",
  "tika-vin05t:1343_1": "Osāraṇaṃ nissāraṇaṃ sammutiṃ dānaṃ uddharaṇaṃ desanaṃ kammalakkhaṇaññeva sattamaṃ.",
  "tika-vin05t:1343_2": "Ñattidutiyakammaṃ imāni satta ṭhānāni gacchati.",
  "tika-vin05t:1344_0": "Ñatticatutthakammaṃ katamāni satta ṭhānāni gacchati?",
  "tika-vin05t:1344_1": "Osāraṇaṃ nissāraṇaṃ sammutiṃ dānaṃ niggahaṃ samanubhāsanaṃ kammalakkhaṇaññeva sattamaṃ.",
  "tika-vin05t:1344_2": "Ñatticatutthakammaṃ imāni satta ṭhānāni gacchati.",
  "tika-vin05t:1344_3": "Ayaṃ tāva pāḷinayo.",
  "tika-vin05t:1345_0": "251.",
  "tika-vin05t:1345_1": "Ayaṃ panettha ādito paṭṭhāya vinicchayakathā –",
  "tika-vin05t:1345_2": "apalokanakammaṃ nāma sīmaṭṭhakasaṅghaṃ sodhetvā chandārahānaṃ chandaṃ āharitvā samaggassa saṅghassa anumatiyā tikkhattuṃ sāvetvā kattabbakammaṃ.",
  "tika-vin05t:1345_3": "Ñattikammaṃ nāma vuttanayeneva samaggassa saṅghassa anumatiyā ekāya ñattiyā kattabbakammaṃ.",
  "tika-vin05t:1345_4": "Ñattidutiyakammaṃ nāma vuttanayeneva samaggassa saṅghassa anumatiyā ekāya ñattiyā ekāya ca anussāvanāyāti",
  "tika-vin05t:1345_5": "evaṃ ñattidutiyāya anussāvanāya kattabbakammaṃ.",
  "tika-vin05t:1345_6": "Ñatticatutthakammaṃ nāma vuttanayeneva samaggassa saṅghassa anumatiyā ekāya ñattiyā tīhi ca anussāvanāhīti",
  "tika-vin05t:1345_7": "evaṃ ñatticatutthāhi tīhi anussāvanāhi kattabbakammaṃ.",
  "tika-vin05t:1346_0": "Tatra apalokanakammaṃ apaloketvāva kātabbaṃ,",
  "tika-vin05t:1346_1": "ñattikammādivasena na kātabbaṃ.",
  "tika-vin05t:1346_2": "Ñattikammampi ekaṃ ñattiṃ ṭhapetvāva kātabbaṃ,",
  "tika-vin05t:1346_3": "apalokanakammādivasena na kātabbaṃ.",
  "tika-vin05t:1346_4": "Ñattidutiyakammaṃ pana apaloketvā kātabbampi akātabbampi atthi.",
  "tika-vin05t:1346_5": "Tattha sīmāsammuti sīmāsamūhanaṃ kathinadānaṃ kathinuddhāro kuṭivatthudesanā vihāravatthudesanāti imāni",
  "tika-vin05t:1346_6": "chakammāni garukāni apaloketvā kātuṃ na vaṭṭati,",
  "tika-vin05t:1346_7": "ñattidutiyakammavācaṃ sāvetvāva kātabbāni.",
  "tika-vin05t:1346_8": "Avasesā terasa sammutiyo senāsanaggāhakamatakacīvaradānādisammutiyo cāti etāni lahukakammāni,",
  "tika-vin05t:1346_9": "apaloketvāpi kātuṃ vaṭṭanti,",
  "tika-vin05t:1346_10": "ñattikammañatticatutthakammavasena pana na kātabbameva.",
  "tika-vin05t:1346_11": "“Ñatticatutthakammavasena kayiramānaṃ daḷhataraṃ hoti,",
  "tika-vin05t:1346_12": "tasmā kātabba”nti ekacce vadanti.",
  "tika-vin05t:1346_13": "Evaṃ pana sati kammasaṅkaro hoti,",
  "tika-vin05t:1346_14": "tasmā na kātabbanti paṭikkhittameva.",
  "tika-vin05t:1346_15": "Sace pana akkharaparihīnaṃ vā padaparihīnaṃ vā duruttapadaṃ vā hoti,",
  "tika-vin05t:1346_16": "tassa sodhanatthaṃ punappunaṃ vattuṃ vaṭṭati.",
  "tika-vin05t:1346_17": "Idaṃ akuppakammassa daḷhīkammaṃ hoti,",
  "tika-vin05t:1346_18": "kuppakamme kammaṃ hutvā tiṭṭhati.",
  "tika-vin05t:1346_19": "Ñatticatutthakammaṃ ñattiñca tisso ca kammavācāyo sāvetvāva kātabbaṃ,",
  "tika-vin05t:1346_20": "apalokanakammādivasena na kātabbaṃ.",
  "tika-vin05t:1347_0": "Sammukhākaraṇīyaṃ kammaṃ asammukhā karoti,",
  "tika-vin05t:1347_1": "vatthuvipannaṃ adhammakammanti ettha pana atthi kammaṃ sammukhākaraṇīyaṃ,",
  "tika-vin05t:1347_2": "atthi kammaṃ asammukhākaraṇīyaṃ.",
  "tika-vin05t:1347_3": "Tattha asammukhākaraṇīyaṃ nāma dūtenūpasampadā,",
  "tika-vin05t:1347_4": "pattanikkujjanaṃ,",
  "tika-vin05t:1347_5": "pattukkujjanaṃ,",
  "tika-vin05t:1347_6": "ummattakassa bhikkhuno ummattakasammuti,",
  "tika-vin05t:1347_7": "sekkhānaṃ kulānaṃ sekkhasammuti,",
  "tika-vin05t:1347_8": "channassa bhikkhuno brahmadaṇḍo,",
  "tika-vin05t:1347_9": "devadattassa pakāsanīyakammaṃ,",
  "tika-vin05t:1347_10": "apasādanīyaṃ dassentassa bhikkhuno bhikkhunisaṅghena kātabbaṃ avandiyakammanti aṭṭhavidhaṃ hoti.",
  "tika-vin05t:1347_11": "Idaṃ aṭṭhavidhampi kammaṃ asammukhā kataṃ sukataṃ hoti akuppaṃ,",
  "tika-vin05t:1347_12": "sesāni sabbakammāni sammukhā eva kātabbāni.",
  "tika-vin05t:1347_13": "Saṅghasammukhatā dhammasammukhatā vinayasammukhatā puggalasammukhatāti imaṃ catubbidhaṃ sammukhāvinayaṃ upanetvāva kātabbāni.",
  "tika-vin05t:1347_14": "Evaṃ katāni hi sukatāni honti,",
  "tika-vin05t:1347_15": "evaṃ akatāni panetāni imaṃ sammukhāvinayasaṅkhātaṃ vatthuṃ vinā katattā vatthuvipannāni nāma honti.",
  "tika-vin05t:1347_16": "Tena vuttaṃ “sammukhākaraṇīyaṃ kammaṃ asammukhā karoti,",
  "tika-vin05t:1347_17": "vatthuvipannaṃ adhammakamma”nti.",
  "tika-vin05t:1347_18": "Paṭipucchākaraṇīyādīsupi paṭipucchādikaraṇameva vatthu,",
  "tika-vin05t:1347_19": "taṃ vatthuṃ vinā katattā tesampi vatthuvipannatā veditabbā.",
  "tika-vin05t:1347_20": "Apica ūnavīsativassaṃ vā antimavatthuṃ ajjhāpannapubbaṃ vā ekādasasu vā abhabbapuggalesu aññataraṃ upasampādentassapi",
  "tika-vin05t:1347_21": "vatthuvipannaṃ adhammakammaṃ hoti.",
  "tika-vin05t:1347_22": "Ayaṃ vatthuto kammavipattiyaṃ vinicchayo.",
  "tika-vin05t:1348_0": "Ñattito vipattiyaṃ pana vatthuṃ na parāmasatīti yassa upasampadādikammaṃ karoti,",
  "tika-vin05t:1348_1": "taṃ na parāmasati,",
  "tika-vin05t:1348_2": "tassa nāmaṃ na gaṇhāti.",
  "tika-vin05t:1348_3": "“Suṇātu me, bhante, saṅgho,",
  "tika-vin05t:1348_4": "ayaṃ dhammarakkhito āyasmato buddharakkhitassa upasampadāpekkho”ti vattabbe “suṇātu me, bhante, saṅgho,",
  "tika-vin05t:1348_5": "āyasmato buddharakkhitassa upasampadāpekkho”ti vadati.",
  "tika-vin05t:1348_6": "Evaṃ vatthuṃ na parāmasati.",
  "tika-vin05t:1349_0": "Saṅghaṃ na parāmasatīti saṅghassa nāmaṃ na gaṇhāti.",
  "tika-vin05t:1349_1": "“Suṇātu me, bhante, saṅgho,",
  "tika-vin05t:1349_2": "ayaṃ dhammarakkhito”ti vattabbe “suṇātu me, bhante,",
  "tika-vin05t:1349_3": "ayaṃ dhammarakkhito”ti vadati.",
  "tika-vin05t:1349_4": "Evaṃ saṅghaṃ na parāmasati.",
  "tika-vin05t:1350_0": "Puggalaṃ na parāmasatīti yo upasampadāpekkhassa upajjhāyo,",
  "tika-vin05t:1350_1": "taṃ na parāmasati,",
  "tika-vin05t:1350_2": "tassa nāmaṃ na gaṇhāti.",
  "tika-vin05t:1350_3": "“Suṇātu me, bhante, saṅgho,",
  "tika-vin05t:1350_4": "ayaṃ dhammarakkhito āyasmato buddharakkhitassa upasampadāpekkho”ti vattabbe “suṇātu me, bhante, saṅgho,",
  "tika-vin05t:1350_5": "ayaṃ dhammarakkhito upasampadāpekkho”ti vadati.",
  "tika-vin05t:1350_6": "Evaṃ puggalaṃ na parāmasati.",
  "tika-vin05t:1351_0": "Ñattiṃ na parāmasatīti sabbena sabbaṃ ñattiṃ na parāmasati,",
  "tika-vin05t:1351_1": "ñattidutiyakamme ñattiṃ aṭṭhapetvā dvikkhattuṃ kammavācāya eva anussāvanakammaṃ karoti,",
  "tika-vin05t:1351_2": "ñatticatutthakammepi ñattiṃ aṭṭhapetvā catukkhattuṃ kammavācāya eva anussāvanakammaṃ karoti.",
  "tika-vin05t:1351_3": "Evaṃ ñattiṃ na parāmasati.",
  "tika-vin05t:1352_0": "Pacchā vā ñattiṃ ṭhapetīti paṭhamaṃ kammavācāya anussāvanakammaṃ katvā “esā ñattī”ti vatvā “khamati saṅghassa,",
  "tika-vin05t:1352_1": "tasmā tuṇhī,",
  "tika-vin05t:1352_2": "evametaṃ dhārayāmī”ti vadati.",
  "tika-vin05t:1352_3": "Evaṃ pacchā ñattiṃ ṭhapeti.",
  "tika-vin05t:1352_4": "Iti imehi pañcahākārehi ñattito kammāni vipajjanti.",
  "tika-vin05t:1353_0": "Anussāvanato vipattiyaṃ pana vatthuādīni tāva vuttanayeneva veditabbāni.",
  "tika-vin05t:1353_1": "Evaṃ pana nesaṃ aparāmasanaṃ hoti –",
  "tika-vin05t:1353_2": "“suṇātu me, bhante,",
  "tika-vin05t:1353_3": "saṅgho”ti paṭhamānussāvanāya vā “dutiyampi etamatthaṃ vadāmi…pe…",
  "tika-vin05t:1353_4": "tatiyampi etamatthaṃ vadāmi.",
  "tika-vin05t:1353_5": "Suṇātu me, bhante,",
  "tika-vin05t:1353_6": "saṅgho”ti dutiyatatiyānussāvanāsu vā “ayaṃ dhammarakkhito āyasmato buddharakkhitassa upasampadāpekkho”ti vattabbe “suṇātu me, bhante, saṅgho,",
  "tika-vin05t:1353_7": "āyasmato buddharakkhitassā”ti vadanto vatthuṃ na parāmasati nāma.",
  "tika-vin05t:1353_8": "“Suṇātu me, bhante, saṅgho,",
  "tika-vin05t:1353_9": "ayaṃ dhammarakkhito”ti vattabbe “suṇātu me, bhante,",
  "tika-vin05t:1353_10": "ayaṃ dhammarakkhito”ti vadanto saṅghaṃ na parāmasati nāma.",
  "tika-vin05t:1353_11": "“Suṇātu me, bhante, saṅgho,",
  "tika-vin05t:1353_12": "ayaṃ dhammarakkhito āyasmato buddharakkhitassā”ti vattabbe “suṇātu me, bhante, saṅgho,",
  "tika-vin05t:1353_13": "ayaṃ dhammarakkhito upasampadāpekkho”ti vadanto puggalaṃ na parāmasati nāma.",
  "tika-vin05t:1354_0": "Sāvanaṃ hāpetīti sabbena sabbaṃ kammavācāya anussāvanaṃ na karoti,",
  "tika-vin05t:1354_1": "ñattidutiyakamme dvikkhattuṃ ñattimeva ṭhapeti,",
  "tika-vin05t:1354_2": "ñatticatutthakamme catukkhattuṃ ñattimeva ṭhapeti.",
  "tika-vin05t:1354_3": "Evaṃ sāvanaṃ hāpeti.",
  "tika-vin05t:1354_4": "Yopi ñattidutiyakamme ekaṃ ñattiṃ ṭhapetvā ekaṃ kammavācaṃ anussāvento akkharaṃ vā chaḍḍeti,",
  "tika-vin05t:1354_5": "padaṃ vā duruttaṃ karoti,",
  "tika-vin05t:1354_6": "ayampi sāvanaṃ hāpetiyeva.",
  "tika-vin05t:1354_7": "Ñatticatutthakamme pana ekaṃ ñattiṃ ṭhapetvā sakimeva vā dvikkhattuṃ vā kammavācāya anussāvanaṃ karontopi",
  "tika-vin05t:1354_8": "akkharaṃ vā padaṃ vā chaḍḍentopi duruttaṃ karontopi anussāvanaṃ hāpetiyevāti veditabbo.",
  "tika-vin05t:1355_0": "252.",
  "tika-vin05t:1355_1": "“Duruttaṃ karotī”ti ettha pana ayaṃ vinicchayo.",
  "tika-vin05t:1355_2": "Yo hi aññasmiṃ akkhare vattabbe aññaṃ vadati,",
  "tika-vin05t:1355_3": "ayaṃ duruttaṃ karoti nāma.",
  "tika-vin05t:1355_4": "Tasmā kammavācaṃ karontena bhikkhunā yvāyaṃ –",
  "tika-vin05t:1356_0": "“Sithilaṃ dhanitañca dīgharassaṃ, garukaṃ lahukañca niggahitaṃ;",
  "tika-vin05t:1357_0": "Sambandhaṃ vavatthitaṃ vimuttaṃ, dasadhā byañjanabuddhiyā pabhedo”ti. –",
  "tika-vin05t:1358_0": "Vutto,",
  "tika-vin05t:1358_1": "ayaṃ suṭṭhu upalakkhetabbo.",
  "tika-vin05t:1358_2": "Ettha hi sithilaṃ nāma pañcasu vaggesu paṭhamatatiyaṃ.",
  "tika-vin05t:1358_3": "Dhanitaṃ nāma tesveva dutiyacatutthaṃ.",
  "tika-vin05t:1358_4": "Dīghanti dīghena kālena vattabbaākārādi.",
  "tika-vin05t:1358_5": "Rassanti tato upaḍḍhakālena vattabbaakārādi.",
  "tika-vin05t:1358_6": "Garukanti dīghameva,",
  "tika-vin05t:1358_7": "yaṃ vā “āyasmato buddharakkhitattherassa yassa nakkhamatī”ti evaṃ saṃyogaparaṃ katvā vuccati.",
  "tika-vin05t:1358_8": "Lahukanti rassameva,",
  "tika-vin05t:1358_9": "yaṃ vā “āyasmato buddharakkhitattherassa yassa na khamatī”ti evaṃ asaṃyogaparaṃ katvā vuccati.",
  "tika-vin05t:1358_10": "Niggahitanti yaṃ karaṇāni niggahetvā avissajjetvā avivaṭena mukhena sānunāsikaṃ katvā vattabbaṃ.",
  "tika-vin05t:1358_11": "Sambandhanti yaṃ parapadena sambandhitvā “tuṇhissā”ti vā “tuṇhassā”ti vā vuccati.",
  "tika-vin05t:1358_12": "Vavatthitanti yaṃ parapadena asambandhaṃ katvā vicchinditvā “tuṇhī assā”ti vā “tuṇha assā”ti vā vuccati.",
  "tika-vin05t:1358_13": "Vimuttanti yaṃ karaṇāni aniggahetvā vissajjetvā vivaṭena mukhena anunāsikaṃ akatvā vuccati.",
  "tika-vin05t:1359_0": "Tattha “suṇātu me”ti vattabbe ta-",
  "tika-vin05t:1359_1": "kārassa tha-",
  "tika-vin05t:1359_2": "kāraṃ katvā “suṇāthu me”ti vacanaṃ sithilassa dhanitakaraṇaṃ nāma,",
  "tika-vin05t:1359_3": "tathā “pattakallaṃ esā ñattī”ti vattabbe “patthakallaṃ esā ñatthī”tiādivacanaṃ.",
  "tika-vin05t:1359_4": "“Bhante saṅgho”ti vattabbe bha- kāragha-",
  "tika-vin05t:1359_5": "kārānaṃ ba- kāraga-",
  "tika-vin05t:1359_6": "kāre katvā “bante saṃgo”ti vacanaṃ dhanitassa sithilakaraṇaṃ nāma.",
  "tika-vin05t:1359_7": "“Suṇātu me”ti vivaṭena mukhena vattabbe pana “suṇaṃtu me”ti vā “esā ñattī”ti vattabbe “esaṃ ñattī”ti",
  "tika-vin05t:1359_8": "vā avivaṭena mukhena ananunāsikaṃ katvā vacanaṃ vimuttassa niggahitavacanaṃ nāma.",
  "tika-vin05t:1359_9": "“Pattakalla”nti avivaṭena mukhena anunāsikaṃ katvā vattabbe “pattakallā”ti vivaṭena mukhena anunāsikaṃ",
  "tika-vin05t:1359_10": "akatvā vacanaṃ niggahitassa vimuttavacanaṃ nāma.",
  "tika-vin05t:1359_11": "Iti sithile kattabbe dhanitaṃ,",
  "tika-vin05t:1359_12": "dhanite kattabbe sithilaṃ,",
  "tika-vin05t:1359_13": "vimutte kattabbe niggahitaṃ,",
  "tika-vin05t:1359_14": "niggahite kattabbe vimuttanti imāni cattāri byañjanāni antokammavācāya kammaṃ dūsenti.",
  "tika-vin05t:1359_15": "Evaṃ vadanto hi aññasmiṃ akkhare vattabbe aññaṃ vadati,",
  "tika-vin05t:1359_16": "duruttaṃ karotīti vuccati.",
  "tika-vin05t:1360_0": "Itaresu pana dīgharassādīsu chasu byañjanesu dīghaṭṭhāne dīghameva,",
  "tika-vin05t:1360_1": "rassaṭṭhāne rassamevāti evaṃ yathāṭhāne taṃ tadeva akkharaṃ bhāsantena anukkamāgataṃ paveṇiṃ avināsentena kammavācā kātabbā.",
  "tika-vin05t:1360_2": "Sace pana evaṃ akatvā dīghe vattabbe rassaṃ,",
  "tika-vin05t:1360_3": "rasse vā vattabbe dīghaṃ vadati,",
  "tika-vin05t:1360_4": "tathā garuke vattabbe lahukaṃ,",
  "tika-vin05t:1360_5": "lahuke vā vattabbe garukaṃ vadati,",
  "tika-vin05t:1360_6": "sambandhe vā pana vattabbe vavatthitaṃ,",
  "tika-vin05t:1360_7": "vavatthite vā vattabbe sambandhaṃ vadati,",
  "tika-vin05t:1360_8": "evaṃ vuttepi kammavācā na kuppati.",
  "tika-vin05t:1360_9": "Imāni hi cha byañjanāni kammaṃ na kopenti.",
  "tika-vin05t:1360_10": "Yaṃ pana suttantikattherā “da- kāro ta-",
  "tika-vin05t:1360_11": "kāramāpajjati, ta- kāro da-",
  "tika-vin05t:1360_12": "kāramāpajjati, ca- kāro ja-",
  "tika-vin05t:1360_13": "kāramāpajjati, ja- kāro ca-",
  "tika-vin05t:1360_14": "kāramāpajjati, ya- kāro ka-",
  "tika-vin05t:1360_15": "kāramāpajjati, ka- kāro ya-",
  "tika-vin05t:1360_16": "kāramāpajjati, tasmā da-",
  "tika-vin05t:1360_17": "kārādīsu vattabbesu ta-",
  "tika-vin05t:1360_18": "kārādivacanaṃ na virujjhatī”ti vadanti,",
  "tika-vin05t:1360_19": "taṃ kammavācaṃ patvā na vaṭṭati.",
  "tika-vin05t:1360_20": "Tasmā vinayadharena neva da- kāro ta-",
  "tika-vin05t:1360_21": "kāro kātabbo…pe… na ka- kāro ya- kāro.",
  "tika-vin05t:1360_22": "Yathāpāḷiyā niruttiṃ sodhetvā dasavidhāya byañjananiruttiyā vuttadose pariharantena kammavācā kātabbā.",
  "tika-vin05t:1360_23": "Itarathā hi sāvanaṃ hāpeti nāma.",
  "tika-vin05t:1361_0": "Akāle vā sāvetīti sāvanāya akāle anokāse ñattiṃ aṭṭhapetvā paṭhamaṃyeva anussāvanakammaṃ katvā pacchā ñattiṃ ṭhapeti.",
  "tika-vin05t:1361_1": "Iti imehi pañcahākārehi anussāvanato kammāni vipajjanti.",
  "tika-vin05t:1362_0": "253.",
  "tika-vin05t:1362_1": "Sīmato vipattiyaṃ pana atikhuddakasīmā nāma yā ekavīsati bhikkhū na gaṇhāti.",
  "tika-vin05t:1362_2": "Kurundiyaṃ pana “yattha ekavīsati bhikkhū nisīdituṃ na sakkontī”ti vuttaṃ.",
  "tika-vin05t:1362_3": "Tasmā yā evarūpā sīmā,",
  "tika-vin05t:1362_4": "ayaṃ sammatāpi asammatā gāmakhettasadisāva hoti,",
  "tika-vin05t:1362_5": "tattha kataṃ kammaṃ kuppati.",
  "tika-vin05t:1362_6": "Esa nayo sesasīmāsupi.",
  "tika-vin05t:1362_7": "Ettha pana atimahatī nāma yā kesaggamattenapi tiyojanaṃ atikkamitvā sammatā hoti.",
  "tika-vin05t:1362_8": "Khaṇḍanimittā nāma aghaṭitanimittā vuccati.",
  "tika-vin05t:1362_9": "Puratthimāya disāya nimittaṃ kittetvā anukkameneva dakkhiṇāya pacchimāya uttarāya disāya kittetvā puna",
  "tika-vin05t:1362_10": "puratthimāya disāya pubbakittitaṃ nimittaṃ paṭikittetvā ṭhapetuṃ vaṭṭati,",
  "tika-vin05t:1362_11": "evaṃ akhaṇḍanimittā hoti.",
  "tika-vin05t:1362_12": "Sace pana anukkamena āharitvā uttarāya disāya nimittaṃ kittetvā tattheva ṭhapeti,",
  "tika-vin05t:1362_13": "khaṇḍanimittā hoti.",
  "tika-vin05t:1362_14": "Aparāpi khaṇḍanimittā nāma yā animittupagaṃ tacasārarukkhaṃ vā khāṇukaṃ vā paṃsupuñjaṃ vā vālukapuñjaṃ",
  "tika-vin05t:1362_15": "vā aññataraṃ antarā ekaṃ nimittaṃ katvā sammatā hoti.",
  "tika-vin05t:1362_16": "Chāyānimittā nāma yā pabbatacchāyādīnaṃ yaṃ kiñci chāyaṃ nimittaṃ katvā sammatā hoti.",
  "tika-vin05t:1362_17": "Animittā nāma yā sabbena sabbaṃ nimittāni akittetvā sammatā hoti.",
  "tika-vin05t:1362_18": "Bahisīme ṭhito sīmaṃ sammannati nāma nimittāni kittetvā nimittānaṃ bahi ṭhito sammannati.",
  "tika-vin05t:1362_19": "Nadiyā samudde jātassare sīmaṃ sammannatīti etesu nadīādīsu yaṃ sammannati,",
  "tika-vin05t:1362_20": "sā evaṃ sammatāpi “sabbā,",
  "tika-vin05t:1362_21": "bhikkhave,",
  "tika-vin05t:1362_22": "nadī asīmā,",
  "tika-vin05t:1362_23": "sabbo samuddo asīmo,",
  "tika-vin05t:1362_24": "sabbo jātassaro asīmo”ti vacanato asammatāva hoti.",
  "tika-vin05t:1362_25": "Sīmāya sīmaṃ sambhindatīti attano sīmāya paresaṃ sīmaṃ sambhindati.",
  "tika-vin05t:1362_26": "Sīmāya sīmaṃ ajjhottharatīti attano sīmāya paresaṃ sīmaṃ ajjhottharati.",
  "tika-vin05t:1362_27": "Tattha yathā sambhedo ca ajjhottharaṇañca hoti,",
  "tika-vin05t:1362_28": "taṃ sabbaṃ sīmākathāyaṃ vuttameva.",
  "tika-vin05t:1362_29": "Iti imā ekādasapi sīmā asīmā gāmakhettasadisā eva,",
  "tika-vin05t:1362_30": "tāsu nisīditvā kataṃ kammaṃ kuppati.",
  "tika-vin05t:1362_31": "Tena vuttaṃ “imehi ekādasahi ākārehi sīmato kammāni vipajjantī”ti.",
  "tika-vin05t:1363_0": "Parisato kammavipattiyaṃ pana kiñci anuttānaṃ nāma natthi.",
  "tika-vin05t:1363_1": "Yampi tattha kammappattachandārahalakkhaṇaṃ vattabbaṃ siyā,",
  "tika-vin05t:1363_2": "tampi parato “cattāro bhikkhū pakatattā kammappattā”tiādinā nayena vuttameva.",
  "tika-vin05t:1363_3": "Tattha pakatattā kammappattāti catuvaggakaraṇe kamme cattāro pakatattā anukkhittā anissāritā parisuddhasīlā",
  "tika-vin05t:1363_4": "cattāro bhikkhū kammappattā kammassa arahā anucchavikā sāmino.",
  "tika-vin05t:1363_5": "Na tehi vinā taṃ kammaṃ karīyati,",
  "tika-vin05t:1363_6": "na tesaṃ chando vā pārisuddhi vā eti,",
  "tika-vin05t:1363_7": "avasesā pana sacepi sahassamattā honti,",
  "tika-vin05t:1363_8": "sace samānasaṃvāsakā sabbe chandārahāva honti,",
  "tika-vin05t:1363_9": "chandapārisuddhiṃ datvā āgacchantu vā mā vā,",
  "tika-vin05t:1363_10": "kammaṃ pana tiṭṭhati.",
  "tika-vin05t:1363_11": "Yassa pana saṅgho parivāsādikammaṃ karoti,",
  "tika-vin05t:1363_12": "so neva kammappatto nāpi chandāraho,",
  "tika-vin05t:1363_13": "apica yasmā taṃ puggalaṃ vatthuṃ katvā saṅgho kammaṃ karoti,",
  "tika-vin05t:1363_14": "tasmā kammārahoti vuccati.",
  "tika-vin05t:1363_15": "Sesakammesupi eseva nayo.",
  "tika-vin05t:1364_0": "254.",
  "tika-vin05t:1364_1": "Apalokanakammaṃ katamāni pañca ṭhānāni gacchati,",
  "tika-vin05t:1364_2": "osāraṇaṃ nissāraṇaṃ bhaṇḍukammaṃ brahmadaṇḍaṃ kammalakkhaṇaññeva pañcamanti ettha “osāraṇaṃ nissāraṇa”nti padasiliṭṭhatāyetaṃ vuttaṃ,",
  "tika-vin05t:1364_3": "paṭhamaṃ pana nissāraṇā hoti,",
  "tika-vin05t:1364_4": "pacchā osāraṇā.",
  "tika-vin05t:1364_5": "Tattha yā sā kaṇṭakassa sāmaṇerassa daṇḍakammanāsanā,",
  "tika-vin05t:1364_6": "sā nissāraṇāti veditabbā.",
  "tika-vin05t:1364_7": "Tasmā etarahi sacepi sāmaṇero buddhassa vā dhammassa vā saṅghassa vā avaṇṇaṃ bhaṇati,",
  "tika-vin05t:1364_8": "akappiyaṃ “kappiya”nti dīpeti,",
  "tika-vin05t:1364_9": "micchādiṭṭhiko hoti,",
  "tika-vin05t:1364_10": "antaggāhikāya diṭṭhiyā samannāgato,",
  "tika-vin05t:1364_11": "so yāvatatiyaṃ nivāretvā taṃ laddhiṃ vissajjāpetabbo.",
  "tika-vin05t:1364_12": "No ce vissajjeti,",
  "tika-vin05t:1364_13": "saṅghaṃ sannipātetvā “vissajjehī”ti vattabbo.",
  "tika-vin05t:1364_14": "No ce vissajjeti,",
  "tika-vin05t:1364_15": "byattena bhikkhunā apalokanakammaṃ katvā nissāretabbo.",
  "tika-vin05t:1364_16": "Evañca pana kammaṃ kātabbaṃ –",
  "tika-vin05t:1365_0": "“Saṅghaṃ, bhante,",
  "tika-vin05t:1365_1": "pucchāmi ‘ayaṃ itthannāmo sāmaṇero buddhassa dhammassa saṅghassa avaṇṇavādī micchādiṭṭhiko,",
  "tika-vin05t:1365_2": "yaṃ aññe sāmaṇerā labhanti dirattatirattaṃ bhikkhūhi saddhiṃ sahaseyyaṃ,",
  "tika-vin05t:1365_3": "tassā alābhāya nissāraṇā ruccati saṅghassā’ti.",
  "tika-vin05t:1365_4": "Dutiyampi.",
  "tika-vin05t:1365_5": "Tatiyampi bhante saṅghaṃ pucchāmi ‘ayaṃ itthannāmo sāmaṇero…pe…",
  "tika-vin05t:1365_6": "ruccati saṅghassā’ti,",
  "tika-vin05t:1365_7": "cara pire vinassā”ti.",
  "tika-vin05t:1366_0": "So aparena samayena “ahaṃ, bhante,",
  "tika-vin05t:1366_1": "bālatāya añāṇatāya alakkhikatāya evaṃ akāsiṃ,",
  "tika-vin05t:1366_2": "svāhaṃ saṅghaṃ khamāpemī”ti khamāpento yāvatatiyaṃ yācāpetvā apalokanakammeneva osāretabbo,",
  "tika-vin05t:1366_3": "evañca pana osāretabbo.",
  "tika-vin05t:1366_4": "Saṅghamajjhe byattena bhikkhunā saṅghassa anumatiyā sāvetabbaṃ –",
  "tika-vin05t:1367_0": "“Saṅghaṃ, bhante,",
  "tika-vin05t:1367_1": "pucchāmi ‘ayaṃ itthannāmo sāmaṇero buddhassa dhammassa saṅghassa avaṇṇavādī micchādiṭṭhiko,",
  "tika-vin05t:1367_2": "yaṃ aññe sāmaṇerā labhanti dirattatirattaṃ bhikkhūhi saddhiṃ sahaseyyaṃ,",
  "tika-vin05t:1367_3": "tassā alābhāya nissārito,",
  "tika-vin05t:1367_4": "svāyaṃ idāni sorato nivātavutti lajjidhammaṃ okkanto hirottappe patiṭṭhito katadaṇḍakammo accayaṃ deseti,",
  "tika-vin05t:1367_5": "imassa sāmaṇerassa yathā pure kāyasambhogasāmaggidānaṃ ruccati saṅghassā”’ti.",
  "tika-vin05t:1368_0": "Evaṃ tikkhattuṃ vattabbaṃ.",
  "tika-vin05t:1368_1": "Evaṃ apalokanakammaṃ osāraṇañca nissāraṇañca gacchati.",
  "tika-vin05t:1368_2": "Bhaṇḍukammaṃ pabbajjāvinicchayakathāya vuttameva.",
  "tika-vin05t:1369_0": "Brahmadaṇḍo pana na kevalaṃ channasseva paññatto,",
  "tika-vin05t:1369_1": "yo aññopi bhikkhu mukharo hoti,",
  "tika-vin05t:1369_2": "bhikkhū duruttavacanehi ghaṭṭento khuṃsento vambhento viharati,",
  "tika-vin05t:1369_3": "tassapi dātabbo,",
  "tika-vin05t:1369_4": "evañca pana dātabbo.",
  "tika-vin05t:1369_5": "Saṅghamajjhe byattena bhikkhunā saṅghassa anumatiyā sāvetabbaṃ –",
  "tika-vin05t:1370_0": "“Bhante,",
  "tika-vin05t:1370_1": "itthannāmo bhikkhu mukharo,",
  "tika-vin05t:1370_2": "bhikkhū duruttavacanehi ghaṭṭento khuṃsento vambhento viharati,",
  "tika-vin05t:1370_3": "so bhikkhu yaṃ iccheyya,",
  "tika-vin05t:1370_4": "taṃ vadeyya,",
  "tika-vin05t:1370_5": "bhikkhūhi itthannāmo bhikkhu neva vattabbo,",
  "tika-vin05t:1370_6": "na ovaditabbo na anusāsitabbo, saṅghaṃ, bhante,",
  "tika-vin05t:1370_7": "pucchāmi ‘itthannāmassa bhikkhuno brahmadaṇḍassa dānaṃ ruccati saṅghassā’ti.",
  "tika-vin05t:1370_8": "Dutiyampi pucchāmi…pe…",
  "tika-vin05t:1370_9": "tatiyampi pucchāmi ‘itthannāmassa bhikkhuno brahmadaṇḍassa dānaṃ ruccati saṅghassā”’ti.",
  "tika-vin05t:1371_0": "Tassa aparena samayena sammā vattitvā khamāpentassa brahmadaṇḍo paṭippassambhetabbo,",
  "tika-vin05t:1371_1": "evañca pana paṭippassambhetabbo.",
  "tika-vin05t:1371_2": "Byattena bhikkhunā saṅghamajjhe sāvetabbaṃ –",
  "tika-vin05t:1372_0": "“Bhante,",
  "tika-vin05t:1372_1": "bhikkhusaṅgho asukassa bhikkhuno brahmadaṇḍaṃ adāsi,",
  "tika-vin05t:1372_2": "so bhikkhu sorato nivātavutti lajjidhammaṃ okkanto hirottappe patiṭṭhito paṭisaṅkhā āyatiṃ saṃvare tiṭṭhati, saṅghaṃ, bhante,",
  "tika-vin05t:1372_3": "pucchāmi ‘tassa bhikkhuno brahmadaṇḍassa paṭippassaddhi ruccati saṅghassā”’ti.",
  "tika-vin05t:1373_0": "Evaṃ yāvatatiyaṃ vatvā apalokanakammeneva brahmadaṇḍo paṭippassambhetabboti.",
  "tika-vin05t:1374_0": "Kammalakkhaṇaññeva pañcamanti yaṃ taṃ bhagavatā bhikkhunikkhandhake –",
  "tika-vin05t:1375_0": "“Tena kho pana samayena chabbaggiyā bhikkhū bhikkhuniyo kaddamodakena osiñcanti ‘appeva nāma amhesu sārajjeyyu’nti,",
  "tika-vin05t:1375_1": "kāyaṃ vivaritvā bhikkhunīnaṃ dassenti,",
  "tika-vin05t:1375_2": "ūruṃ vivaritvā bhikkhunīnaṃ dassenti,",
  "tika-vin05t:1375_3": "aṅgajātaṃ vivaritvā bhikkhunīnaṃ dassenti.",
  "tika-vin05t:1375_4": "Bhikkhuniyo obhāsenti,",
  "tika-vin05t:1375_5": "bhikkhunīhi saddhiṃ sampayojenti ‘appeva nāma amhesu sārajjeyyu”’nti –",
  "tika-vin05t:1376_0": "Imesu vatthūsu yesaṃ bhikkhūnaṃ dukkaṭaṃ paññapetvā “anujānāmi,",
  "tika-vin05t:1376_1": "bhikkhave,",
  "tika-vin05t:1376_2": "tassa bhikkhuno daṇḍakammaṃ kātu”nti vatvā “kiṃ nu kho daṇḍakammaṃ kātabba”nti saṃsaye uppanne “avandiyo so,",
  "tika-vin05t:1376_3": "bhikkhave,",
  "tika-vin05t:1376_4": "bhikkhu bhikkhunisaṅghena kātabbo”ti evaṃ avandiyakammaṃ anuññātaṃ,",
  "tika-vin05t:1376_5": "taṃ kammalakkhaṇaññeva pañcamaṃ,",
  "tika-vin05t:1376_6": "imassa apalokanakammassa ṭhānaṃ hoti.",
  "tika-vin05t:1376_7": "Tassa hi kammaññeva lakkhaṇaṃ,",
  "tika-vin05t:1376_8": "na osāraṇādīni,",
  "tika-vin05t:1376_9": "tasmā kammalakkhaṇanti vuccati.",
  "tika-vin05t:1376_10": "Tassa karaṇaṃ paṭippassaddhiyā saddhiṃ vitthārato dassayissāma.",
  "tika-vin05t:1376_11": "Bhikkhunupassaye sannipatitassa bhikkhunisaṅghassa anumatiyā byattāya bhikkhuniyā sāvetabbaṃ –",
  "tika-vin05t:1377_0": "“Ayye,",
  "tika-vin05t:1377_1": "asuko nāma ayyo bhikkhunīnaṃ apāsādikaṃ dasseti,",
  "tika-vin05t:1377_2": "etassa ayyassa avandiyakaraṇaṃ ruccatī”ti bhikkhunisaṅghaṃ pucchāmi. ‘Ayye,",
  "tika-vin05t:1377_3": "asuko nāma ayyo bhikkhunīnaṃ apāsādikaṃ dasseti,",
  "tika-vin05t:1377_4": "etassa ayyassa avandiyakaraṇaṃ ruccatī’ti dutiyampi.",
  "tika-vin05t:1377_5": "Tatiyampi bhikkhunisaṅghaṃ pucchāmī”ti.",
  "tika-vin05t:1378_0": "Evaṃ tikkhattuṃ sāvetvā apalokanakammena avandiyakammaṃ kātabbaṃ.",
  "tika-vin05t:1379_0": "Tato paṭṭhāya so bhikkhu bhikkhunīhi na vanditabbo.",
  "tika-vin05t:1379_1": "Sace avandiyamāno hirottappaṃ paccupaṭṭhapetvā sammā vattati,",
  "tika-vin05t:1379_2": "tena bhikkhuniyo khamāpetabbā.",
  "tika-vin05t:1379_3": "Khamāpentana bhikkhunupassayaṃ agantvā vihāreyeva saṅghaṃ vā gaṇaṃ vā ekaṃ bhikkhuṃ vā upasaṅkamitvā ukkuṭikaṃ nisīditvā añjaliṃ paggahetvā “ahaṃ, bhante,",
  "tika-vin05t:1379_4": "paṭisaṅkhā āyatiṃ saṃvare tiṭṭhāmi,",
  "tika-vin05t:1379_5": "na puna apāsādikaṃ dassessāmi,",
  "tika-vin05t:1379_6": "bhikkhunisaṅgho mayhaṃ khamatū”ti khamāpetabbaṃ.",
  "tika-vin05t:1379_7": "Tena saṅghena vā gaṇena vā ekaṃ bhikkhuṃ pesetvā ekabhikkhunā vā sayameva gantvā bhikkhuniyo vattabbā “ayaṃ bhikkhu paṭisaṅkhā āyatiṃ saṃvare ṭhito,",
  "tika-vin05t:1379_8": "iminā accayaṃ desetvā bhikkhunisaṅgho khamāpito,",
  "tika-vin05t:1379_9": "bhikkhunisaṅgho imaṃ bhikkhuṃ vandiyaṃ karotū”ti.",
  "tika-vin05t:1379_10": "So vandiyo kātabbo,",
  "tika-vin05t:1379_11": "evañca pana kātabbo.",
  "tika-vin05t:1379_12": "Bhikkhunupassaye sannipatitassa bhikkhunisaṅghassa anumatiyā byattāya bhikkhuniyā sāvetabbaṃ –",
  "tika-vin05t:1380_0": "“Ayye,",
  "tika-vin05t:1380_1": "asuko nāma ayyo bhikkhunīnaṃ apāsādikaṃ dassetīti bhikkhunisaṅghena avandiyo kato,",
  "tika-vin05t:1380_2": "so lajjidhammaṃ okkamitvā paṭisaṅkhā āyatiṃ saṃvare ṭhito,",
  "tika-vin05t:1380_3": "accayaṃ desetvā bhikkhunisaṅghaṃ khamāpesi,",
  "tika-vin05t:1380_4": "tassa ayyassa vandiyakaraṇaṃ ruccatīti bhikkhunisaṅghaṃ pucchāmī”ti –",
  "tika-vin05t:1381_0": "Tikkhattuṃ vattabbaṃ. Evaṃ apalokanakammeneva vandiyo kātabbo.",
  "tika-vin05t:1382_0": "255.",
  "tika-vin05t:1382_1": "Ayaṃ panettha pāḷimuttakopi kammalakkhaṇavinicchayo.",
  "tika-vin05t:1382_2": "Idañhi kammalakkhaṇaṃ nāma bhikkhunisaṅghamūlakaṃ paññattaṃ,",
  "tika-vin05t:1382_3": "bhikkhusaṅghassapi panetaṃ labbhatiyeva.",
  "tika-vin05t:1382_4": "Yañhi bhikkhusaṅgho salākabhattauposathaggesu ca apalokanakammaṃ karoti,",
  "tika-vin05t:1382_5": "etampi kammalakkhaṇameva.",
  "tika-vin05t:1382_6": "Acchinnacīvarajiṇṇacīvaranaṭṭhacīvarānañhi saṅghaṃ sannipātetvā byattena bhikkhunā yāvatatiyaṃ sāvetvā apalokanakammaṃ katvā cīvaraṃ dātuṃ vaṭṭati.",
  "tika-vin05t:1382_7": "Appamattakavissajjakena pana cīvaraṃ karontassa paccayabhājanīyakathāyaṃ vuttappabhedāni sūciādīni anapaloketvāpi dātabbāni.",
  "tika-vin05t:1382_8": "Tesaṃ dāne soyeva issaro,",
  "tika-vin05t:1382_9": "tato atirekaṃ dentena apaloketvā dātabbaṃ.",
  "tika-vin05t:1382_10": "Tato hi atirekadāne saṅgho sāmī.",
  "tika-vin05t:1382_11": "Gilānabhesajjampi tattha vuttappakāraṃ sayameva dātabbaṃ,",
  "tika-vin05t:1382_12": "atirekaṃ icchantassa apaloketvā dātabbaṃ.",
  "tika-vin05t:1382_13": "Yopi ca dubbalo vā chinniriyāpatho vā pacchinnabhikkhācārapatho vā mahāgilāno,",
  "tika-vin05t:1382_14": "tassa mahāvāsesu tatruppādato devasikaṃ nāḷi vā upaḍḍhanāḷi vā,",
  "tika-vin05t:1382_15": "ekadivasaṃyeva vā pañca vā dasa vā taṇḍulanāḷiyo dentena apalokanakammaṃ katvāva dātabbā.",
  "tika-vin05t:1382_16": "Pesalassa bhikkhuno tatruppādato iṇapalibodhampi bahussutassa saṅghabhāranittharakassa bhikkhuno anuṭṭhāpanīyasenāsanampi",
  "tika-vin05t:1382_17": "saṅghakiccaṃ karontānaṃ kappiyakārakādīnaṃ bhattavetanampi apalokanakammena dātuṃ vaṭṭati.",
  "tika-vin05t:1383_0": "Catupaccayavasena dinnatatruppādato saṅghikaṃ āvāsaṃ jaggāpetuṃ vaṭṭati,",
  "tika-vin05t:1383_1": "“ayaṃ bhikkhu issaravatāya vicāretī”ti kathāpacchindanatthaṃ pana salākaggādīsu vā antarasannipāte vā saṅghaṃ āpucchitvāva jaggāpetabbo.",
  "tika-vin05t:1383_2": "Cīvarapiṇḍapātatthāya odissa dinnatatruppādatopi apaloketvā āvāso jaggāpetabbo,",
  "tika-vin05t:1383_3": "anapaloketvāpi vaṭṭati,",
  "tika-vin05t:1383_4": "“sūro vatāyaṃ bhikkhu cīvarapiṇḍapātatthāya odissa dinnato āvāsaṃ jaggāpetī”ti evaṃ uppannakathāpacchedanatthaṃ",
  "tika-vin05t:1383_5": "pana apalokanakammameva katvā jaggāpetabbo.",
  "tika-vin05t:1384_0": "Cetiye chattaṃ vā vedikaṃ vā bodhigharaṃ vā āsanagharaṃ vā akataṃ vā karontena jiṇṇaṃ vā paṭisaṅkharontena",
  "tika-vin05t:1384_1": "sudhākammaṃ vā karontena manusse samādapetvā kātuṃ vaṭṭati.",
  "tika-vin05t:1384_2": "Sace kārako natthi,",
  "tika-vin05t:1384_3": "cetiyassa upanikkhepato kāretabbaṃ.",
  "tika-vin05t:1384_4": "Upanikkhepepi asati apalokanakammaṃ katvā tatruppādato kāretabbaṃ,",
  "tika-vin05t:1384_5": "saṅghikenapi apaloketvā cetiyakiccaṃ kātuṃ vaṭṭati.",
  "tika-vin05t:1384_6": "Cetiyassa santakena apaloketvāpi saṅghikakiccaṃ na vaṭṭati,",
  "tika-vin05t:1384_7": "tāvakālikaṃ pana gahetvā paṭipākatikaṃ kātuṃ vaṭṭati.",
  "tika-vin05t:1384_8": "Cetiye sudhākammādīni karontehi pana bhikkhācārato vā saṅghato vā yāpanamattaṃ alabhantehi cetiyasantakato",
  "tika-vin05t:1384_9": "yāpanamattaṃ gahetvā paribhuñjantehi vattaṃ kātuṃ vaṭṭati,",
  "tika-vin05t:1384_10": "“vattaṃ karomā”ti macchamaṃsādīhi saṅghabhattaṃ kātuṃ na vaṭṭati.",
  "tika-vin05t:1385_0": "Ye vihāre ropitā phalarukkhā saṅghena pariggahitā honti,",
  "tika-vin05t:1385_1": "jagganakammaṃ labhanti.",
  "tika-vin05t:1385_2": "Yesaṃ phalāni ghaṇṭiṃ paharitvā bhājetvā paribhuñjanti,",
  "tika-vin05t:1385_3": "tesu apalokanakammaṃ na kātabbaṃ.",
  "tika-vin05t:1385_4": "Ye pana apariggahitā,",
  "tika-vin05t:1385_5": "tesu apalokanakammaṃ kātabbaṃ,",
  "tika-vin05t:1385_6": "taṃ pana salākaggayāgaggabhattaggaantarasaaāpātesupi kātuṃ vaṭṭati,",
  "tika-vin05t:1385_7": "uposathagge pana vaṭṭatiyeva.",
  "tika-vin05t:1385_8": "Tattha hi anāgatānampi chandapārisuddhi āharīyati,",
  "tika-vin05t:1385_9": "tasmā taṃ suvisodhitaṃ hoti.",
  "tika-vin05t:1385_10": "Evañca pana kātabbaṃ,",
  "tika-vin05t:1385_11": "byattena bhikkhunā bhikkhusaṅghassa anumatiyā sāvetabbaṃ –",
  "tika-vin05t:1386_0": "“Bhante,",
  "tika-vin05t:1386_1": "yaṃ imasmiṃ vihāre antosīmāya saṅghasantakaṃ mūlatacapattaaṅkurapupphaphalakhādanīyādi atthi,",
  "tika-vin05t:1386_2": "taṃ sabbaṃ āgatāgatānaṃ bhikkhūnaṃ yathāsukhaṃ paribhuñjituṃ ruccatīti saṅghaṃ pucchāmī”ti –",
  "tika-vin05t:1387_0": "Tikkhattuṃ pucchitabbaṃ.",
  "tika-vin05t:1388_0": "Catūhi pañcahi bhikkhūhi kataṃ sukatameva.",
  "tika-vin05t:1388_1": "Yasmimpi vihāre dve tayo janā vasanti,",
  "tika-vin05t:1388_2": "tehi nisīditvā katampi saṅghena katasadisameva.",
  "tika-vin05t:1388_3": "Yasmiṃ pana eko bhikkhu hoti,",
  "tika-vin05t:1388_4": "tena bhikkhunā uposathadivase pubbakaraṇapubbakiccaṃ katvā nisinnena katampi katikavattaṃ saṅghena katasadisameva hoti.",
  "tika-vin05t:1388_5": "Karontena pana phalavārena kātumpi cattāro māse cha māse ekasaṃvaccharanti evaṃ paricchinditvāpi aparicchinditvāpi kātuṃ vaṭṭati.",
  "tika-vin05t:1388_6": "Paricchinne yathāparicchedaṃ paribhuñjitvā puna kātabbaṃ.",
  "tika-vin05t:1388_7": "Aparicchinne yāva rukkhā dharanti,",
  "tika-vin05t:1388_8": "tāva vaṭṭati.",
  "tika-vin05t:1388_9": "Yepi tesaṃ rukkhānaṃ bījehi aññe rukkhā ropitā honti,",
  "tika-vin05t:1388_10": "tesampi sā eva katikā.",
  "tika-vin05t:1389_0": "Sace pana aññasmiṃ vihāre ropitā honti,",
  "tika-vin05t:1389_1": "tesaṃ yattha ropitā,",
  "tika-vin05t:1389_2": "tasmiṃyeva vihāre saṅgho sāmī.",
  "tika-vin05t:1389_3": "Yepi aññato bījāni āharitvā purimavihāre pacchā ropitā,",
  "tika-vin05t:1389_4": "tesu aññā katikā kātabbā,",
  "tika-vin05t:1389_5": "katikāya katāya puggalikaṭṭhāne tiṭṭhanti,",
  "tika-vin05t:1389_6": "yathāsukhaṃ phalādīni paribhuñjituṃ vaṭṭanti.",
  "tika-vin05t:1389_7": "Sace panettha taṃ taṃ okāsaṃ parikkhipitvā pariveṇāni katvā jagganti,",
  "tika-vin05t:1389_8": "tesaṃ bhikkhūnaṃ puggalikaṭṭhāne tiṭṭhanti,",
  "tika-vin05t:1389_9": "aññe paribhuñjituṃ na labhanti.",
  "tika-vin05t:1389_10": "Tehi pana saṅghassa dasamabhāgaṃ datvā paribhuñjitabbāni.",
  "tika-vin05t:1389_11": "Yopi majjhevihāre rukkhaṃ sākhāhi parivāretvā rakkhati,",
  "tika-vin05t:1389_12": "tassapi eseva nayo.",
  "tika-vin05t:1390_0": "Porāṇakavihāraṃ gatassa sambhāvanīyabhikkhuno “thero āgato”ti phalāphalaṃ āharanti,",
  "tika-vin05t:1390_1": "sace tattha mūle sabbapariyattidharo bahussutabhikkhu vihāsi,",
  "tika-vin05t:1390_2": "“addhā ettha dīghā katikā katā bhavissatī”ti nikkukkuccena paribhuñjitabbaṃ.",
  "tika-vin05t:1390_3": "Vihāre phalāphalaṃ piṇḍapātikānampi vaṭṭati,",
  "tika-vin05t:1390_4": "dhutaṅgaṃ na kopeti.",
  "tika-vin05t:1390_5": "Sāmaṇerā attano ācariyupajjhāyānaṃ bahūni phalāni denti,",
  "tika-vin05t:1390_6": "aññe bhikkhū alabhantā khiyyanti,",
  "tika-vin05t:1390_7": "khiyyanamattameva taṃ hoti.",
  "tika-vin05t:1390_8": "Sace dubbhikkhaṃ hoti,",
  "tika-vin05t:1390_9": "ekaṃ panasarukkhaṃ nissāya saṭṭhipi janā jīvanti,",
  "tika-vin05t:1390_10": "tādise kāle sabbesaṃ saṅgahakaraṇatthāya bhājetvā khāditabbaṃ.",
  "tika-vin05t:1390_11": "Ayaṃ sāmīci.",
  "tika-vin05t:1390_12": "Yāva pana katikavattaṃ na paṭippassambhati,",
  "tika-vin05t:1390_13": "tāva tehi khāyitaṃ sukhāyitameva.",
  "tika-vin05t:1390_14": "Kadā pana katikavattaṃ paṭippassambhati?",
  "tika-vin05t:1390_15": "Yadā samaggo saṅgho sannipatitvā “ito paṭṭhāya bhājetvā khādantū”ti sāvebhi,",
  "tika-vin05t:1390_16": "ekabhikkhuke pana vihāre etena sāvitepi purimakatikā paṭippassambhatiyeva.",
  "tika-vin05t:1390_17": "Sace paṭippassaddhāya katikāya sāmaṇerā neva rukkhato pātenti,",
  "tika-vin05t:1390_18": "na bhūmito gahetvā bhikkhūnaṃ denti,",
  "tika-vin05t:1390_19": "patitaphalāni pādehi paharantā vicaranti,",
  "tika-vin05t:1390_20": "tesaṃ dasamabhāgato paṭṭhāya yāva upaḍḍhaphalabhāgena phātikammaṃ kātabbaṃ.",
  "tika-vin05t:1390_21": "Addhā phātikammalobhena āharitvā dassenti,",
  "tika-vin05t:1390_22": "puna subhikkhe jāte kappiyakārakesu āgantvā sākhāparivārādīni katvā rukkhe rakkhantesu sāmaṇerānaṃ phātikammaṃ na kātabbaṃ,",
  "tika-vin05t:1390_23": "bhājetvā paribhuñjitabbaṃ.",
  "tika-vin05t:1391_0": "“Vihāre phalāphalaṃ atthī”ti sāmantagāmehi manussā gilānānaṃ vā gabbhinīnaṃ vā atthāya āgantvā “ekaṃ nāḷikeraṃ detha,",
  "tika-vin05t:1391_1": "ambaṃ detha,",
  "tika-vin05t:1391_2": "labujaṃ dethā”ti yācanti, dātabbaṃ,",
  "tika-vin05t:1391_3": "na dātabbanti? Dātabbaṃ.",
  "tika-vin05t:1391_4": "Adīyamāne hi te domanassikā honti.",
  "tika-vin05t:1391_5": "Dentena pana saṅghaṃ sannipātetvā yāvatatiyaṃ sāvetvā apalokanakammaṃ katvāva dātabbaṃ,",
  "tika-vin05t:1391_6": "katikavattaṃ vā katvā ṭhapetabbaṃ,",
  "tika-vin05t:1391_7": "evañca pana kātabbaṃ.",
  "tika-vin05t:1391_8": "Byattena bhikkhunā saṅghassa anumatiyā sāvetabbaṃ –",
  "tika-vin05t:1392_0": "“Sāmantagāmehi manussā āgantvā gilānādīnaṃ atthāya phalāphalaṃ yācanti,",
  "tika-vin05t:1392_1": "dve nāḷikerāni dve tālaphalāni dve panasāni pañca ambāni pañca kadaliphalāni gaṇhantānaṃ anivāraṇaṃ,",
  "tika-vin05t:1392_2": "asukarukkhato ca asukarukkhato ca phalaṃ gaṇhantānaṃ anivāraṇaṃ ruccati bhikkhusaṅghassā”ti –",
  "tika-vin05t:1393_0": "Tikkhattuṃ vattabbaṃ.",
  "tika-vin05t:1393_1": "Tato paṭṭhāya gilānādīnaṃ nāmaṃ gahetvā yācantā “gaṇhathā”ti na vattabbā,",
  "tika-vin05t:1393_2": "vattaṃ pana ācikkhitabbaṃ “nāḷikerādīni iminā nāma paricchedena gaṇhantānaṃ asukarukkhato ca asukarukkhato ca phalaṃ gaṇhantānaṃ anivāraṇaṃ kata”nti.",
  "tika-vin05t:1393_3": "Anuvicaritvā pana “ayaṃ madhuraphalo ambo,",
  "tika-vin05t:1393_4": "ito gaṇhathā”tipi na vattabbā.",
  "tika-vin05t:1394_0": "Phalabhājanakāle pana āgatānaṃ sammatena upaḍḍhabhāgo dātabbo,",
  "tika-vin05t:1394_1": "asammatena apaloketvā dātabbaṃ.",
  "tika-vin05t:1394_2": "Khīṇaparibbayo vā maggagamiyasatthavāho vā añño vā issaro āgantvā yācati,",
  "tika-vin05t:1394_3": "apaloketvāva dātabbaṃ,",
  "tika-vin05t:1394_4": "balakkārena gahetvā khādanto na vāretabbo.",
  "tika-vin05t:1394_5": "Kuddho hi so rukkhepi chindeyya,",
  "tika-vin05t:1394_6": "aññampi anatthaṃ kareyya.",
  "tika-vin05t:1394_7": "Puggalikapariveṇaṃ āgantvā gilānassa nāmena yācanto “amhehi chāyādīnaṃ atthāya ropitaṃ,",
  "tika-vin05t:1394_8": "sace atthi,",
  "tika-vin05t:1394_9": "tumhe jānāthā”ti vattabbo.",
  "tika-vin05t:1394_10": "Yadi pana phalabharitāva rukkhā honti,",
  "tika-vin05t:1394_11": "kaṇṭake bandhitvā phalavārena gaṇhanti,",
  "tika-vin05t:1394_12": "apaccāsīsantena hutvā dātabbaṃ,",
  "tika-vin05t:1394_13": "balakkārena gaṇhanto na vāretabbo.",
  "tika-vin05t:1394_14": "Pubbe vuttamevettha kāraṇaṃ.",
  "tika-vin05t:1395_0": "Saṅghassa phalārāmo hoti,",
  "tika-vin05t:1395_1": "paṭijagganaṃ na labhati.",
  "tika-vin05t:1395_2": "Sace taṃ koci vattasīsena jaggati,",
  "tika-vin05t:1395_3": "saṅghasseva hoti.",
  "tika-vin05t:1395_4": "Athāpi kassaci paṭibalassa bhikkhuno “imaṃ sappurisa jaggitvā dehī”ti saṅgho bhāraṃ karoti,",
  "tika-vin05t:1395_5": "so ce vattasīsena jaggati,",
  "tika-vin05t:1395_6": "evampi saṅghasseva hoti.",
  "tika-vin05t:1395_7": "Phātikammaṃ paccāsīsantassa pana tatiyabhāgena vā upaḍḍhabhāgena vā phātikammaṃ kātabbaṃ.",
  "tika-vin05t:1395_8": "“Bhāriyaṃ kamma”nti vatvā ettakena anicchanto pana “sabbaṃ taveva santakaṃ katvā mūlabhāgaṃ dasamabhāgamattaṃ datvā jaggāhī”tipi vattabbo,",
  "tika-vin05t:1395_9": "garubhaṇḍattā pana na mūlacchejjavasena dātabbaṃ.",
  "tika-vin05t:1395_10": "So mūlabhāgaṃ datvā khādanto akatāvāsaṃ vā katvā katāvāsaṃ vā jaggitvā nissitakānaṃ ārāmaṃ niyyāteti,",
  "tika-vin05t:1395_11": "tehipi mūlabhāgo dātabbova.",
  "tika-vin05t:1396_0": "Yadā pana bhikkhū sayaṃ jaggituṃ pahonti,",
  "tika-vin05t:1396_1": "atha tesaṃ jaggituṃ na dātabbaṃ,",
  "tika-vin05t:1396_2": "jaggitakāle pana na vāretabbā,",
  "tika-vin05t:1396_3": "jagganakāleyeva vāretabbā.",
  "tika-vin05t:1396_4": "“Bahu tumhehi khāyitaṃ,",
  "tika-vin05t:1396_5": "idāni mā jaggittha,",
  "tika-vin05t:1396_6": "bhikkhusaṅghoyeva jaggissatī”ti vattabbaṃ.",
  "tika-vin05t:1396_7": "Sace pana neva vattasīsena jagganto atthi,",
  "tika-vin05t:1396_8": "na phātikammena,",
  "tika-vin05t:1396_9": "na saṅgho jaggituṃ pahoti,",
  "tika-vin05t:1396_10": "eko anāpucchitvāva jaggitvā phātikammaṃ vaḍḍhetvā paccāsīsati,",
  "tika-vin05t:1396_11": "apalokanakammena phātikammaṃ vaḍḍhetvāva dātabbaṃ.",
  "tika-vin05t:1396_12": "Iti imaṃ sabbampi kammalakkhaṇameva hoti.",
  "tika-vin05t:1396_13": "Apalokanakammaṃ imāni pañca ṭhānāni gacchati.",
  "tika-vin05t:1397_0": "256. Ñattikammaṭṭhānabhede pana –",
  "tika-vin05t:1398_0": "“Suṇātu me, bhante, saṅgho,",
  "tika-vin05t:1398_1": "itthannāmo itthannāmassa āyasmato upasampadāpekkho,",
  "tika-vin05t:1398_2": "anusiṭṭho so mayā,",
  "tika-vin05t:1398_3": "yadi saṅghassa pattakallaṃ,",
  "tika-vin05t:1398_4": "itthannāmo āgaccheyya,",
  "tika-vin05t:1398_5": "‘āgacchāhī’ti vattabbo”ti –",
  "tika-vin05t:1399_0": "Evaṃ upasampadāpekkhassa osāraṇā osāraṇā nāma.",
  "tika-vin05t:1400_0": "“Suṇantu me āyasmantā,",
  "tika-vin05t:1400_1": "ayaṃ itthannāmo bhikkhu dhammakathiko,",
  "tika-vin05t:1400_2": "imassa neva suttaṃ āgacchati,",
  "tika-vin05t:1400_3": "no suttavibhaṅgo,",
  "tika-vin05t:1400_4": "so atthaṃ asallakkhetvā byañjanacchāyāya atthaṃ paṭibāhati,",
  "tika-vin05t:1400_5": "yadāyasmantānaṃ pattakallaṃ,",
  "tika-vin05t:1400_6": "itthannāmaṃ bhikkhuṃ vuṭṭhāpetvā avasesā imaṃ adhikaraṇaṃ vūpasameyyāmā”ti –",
  "tika-vin05t:1401_0": "Evaṃ ubbāhikavinicchaye dhammakathikassa bhikkhuno nissāraṇā nissāraṇā nāma.",
  "tika-vin05t:1402_0": "“Suṇātu me, bhante, saṅgho,",
  "tika-vin05t:1402_1": "ajjuposatho pannaraso,",
  "tika-vin05t:1402_2": "yadi saṅghassa pattakallaṃ,",
  "tika-vin05t:1402_3": "saṅgho uposathaṃ kareyyā”ti –",
  "tika-vin05t:1403_0": "Evaṃ uposathakammavasena ṭhapitā ñatti uposatho nāma.",
  "tika-vin05t:1404_0": "“Suṇātu me, bhante, saṅgho,",
  "tika-vin05t:1404_1": "ajja pavāraṇā pannarasī,",
  "tika-vin05t:1404_2": "yadi saṅghassa pattakallaṃ,",
  "tika-vin05t:1404_3": "saṅgho pavāreyyā”ti –",
  "tika-vin05t:1405_0": "Evaṃ pavāraṇakammavasena ṭhapitā ñatti pavāraṇā nāma.",
  "tika-vin05t:1406_0": "“Suṇātu me, bhante, saṅgho,",
  "tika-vin05t:1406_1": "itthannāmo itthannāmassa āyasmato upasampadāpekkho,",
  "tika-vin05t:1406_2": "yadi saṅghassa pattakallaṃ,",
  "tika-vin05t:1406_3": "ahaṃ itthannāmaṃ anusāseyya”nti,",
  "tika-vin05t:1406_4": "“yadi saṅghassa pattakallaṃ,",
  "tika-vin05t:1406_5": "itthannāmo itthannāmaṃ anusāseyyā”ti,",
  "tika-vin05t:1406_6": "“yadi saṅghassa pattakallaṃ,",
  "tika-vin05t:1406_7": "ahaṃ itthannāmaṃ antarāyike dhamme puccheyya”nti,",
  "tika-vin05t:1406_8": "“yadi saṅghassa pattakallaṃ,",
  "tika-vin05t:1406_9": "itthannāmo itthannāmaṃ antarāyike dhamme puccheyyā”ti,",
  "tika-vin05t:1406_10": "“yadi saṅghassa pattakallaṃ,",
  "tika-vin05t:1406_11": "ahaṃ itthannāmaṃ vinayaṃ puccheyya”nti,",
  "tika-vin05t:1406_12": "“yadi saṅghassa pattakallaṃ,",
  "tika-vin05t:1406_13": "itthannāmo itthannāmaṃ vinayaṃ puccheyyā”ti,",
  "tika-vin05t:1406_14": "“yadi saṅghassa pattakallaṃ,",
  "tika-vin05t:1406_15": "ahaṃ itthannāmena vinayaṃ puṭṭho vissajjeyya”nti,",
  "tika-vin05t:1406_16": "“yadi saṅghassa pattakallaṃ,",
  "tika-vin05t:1406_17": "itthannāmo itthannāmena vinayaṃ puṭṭho vissajjeyyā”ti –",
  "tika-vin05t:1407_0": "Evaṃ attānaṃ vā paraṃ vā sammannituṃ ṭhapitā ñatti sammuti nāma.",
  "tika-vin05t:1408_0": "“Suṇātu me, bhante, saṅgho,",
  "tika-vin05t:1408_1": "idaṃ cīvaraṃ itthannāmassa bhikkhuno nissaggiyaṃ saṅghassa nissaṭṭhaṃ,",
  "tika-vin05t:1408_2": "yadi saṅghassa pattakallaṃ,",
  "tika-vin05t:1408_3": "saṅgho imaṃ cīvaraṃ itthannāmassa bhikkhuno dadeyyā”ti,",
  "tika-vin05t:1408_4": "“yadāyasmantānaṃ pattakallaṃ,",
  "tika-vin05t:1408_5": "āyasmantā imaṃ cīvaraṃ itthannāmassa bhikkhuno dadeyyu”nti –",
  "tika-vin05t:1409_0": "Evaṃ nissaṭṭhacīvarapattādīnaṃ dānaṃ dānaṃ nāma.",
  "tika-vin05t:1410_0": "“Suṇātu me, bhante, saṅgho,",
  "tika-vin05t:1410_1": "ayaṃ itthannāmo bhikkhu āpattiṃ sarati vivarati uttāniṃ karoti deseti,",
  "tika-vin05t:1410_2": "yadi saṅghassa pattakallaṃ,",
  "tika-vin05t:1410_3": "ahaṃ itthannāmassa bhikkhuno āpattiṃ paṭiggaṇheyya”nti,",
  "tika-vin05t:1410_4": "“yadāyasmantānaṃ pattakallaṃ,",
  "tika-vin05t:1410_5": "ahaṃ itthannāmassa bhikkhuno āpattiṃ paṭiggaṇheyya”nti,",
  "tika-vin05t:1410_6": "tena vattabbo “passasī”ti. Āma,",
  "tika-vin05t:1410_7": "passāmīti.",
  "tika-vin05t:1410_8": "“Āyatiṃ saṃvareyyāsī”ti –",
  "tika-vin05t:1411_0": "Evaṃ āpattipaṭiggaho paṭiggaho nāma.",
  "tika-vin05t:1412_0": "“Suṇantu me āyasmantā āvāsikā,",
  "tika-vin05t:1412_1": "yadāyasmantānaṃ pattakallaṃ,",
  "tika-vin05t:1412_2": "idāni uposathaṃ kareyyāma,",
  "tika-vin05t:1412_3": "pātimokkhaṃ uddiseyyāma,",
  "tika-vin05t:1412_4": "āgame kāḷe pavāreyyāmā”ti.",
  "tika-vin05t:1413_0": "Te ce,",
  "tika-vin05t:1413_1": "bhikkhave,",
  "tika-vin05t:1413_2": "bhikkhū bhaṇḍanakārakā kalahakārakā vivādakārakā bhassakārakā saṅghe adhikaraṇakārakā taṃ kāḷaṃ anuvaseyyuṃ,",
  "tika-vin05t:1413_3": "āvāsikena bhikkhunā byattena paṭibalena āvāsikā bhikkhū ñāpetabbā –",
  "tika-vin05t:1414_0": "“Suṇantu me āyasmantā āvāsikā,",
  "tika-vin05t:1414_1": "yadāyasmantānaṃ pattakallaṃ,",
  "tika-vin05t:1414_2": "idāni uposathaṃ kareyyāma,",
  "tika-vin05t:1414_3": "pātimokkhaṃ uddiseyyāma,",
  "tika-vin05t:1414_4": "āgame juṇhe pavāreyyāmā”ti –",
  "tika-vin05t:1415_0": "Evaṃ katā pavāraṇāpaccukkaḍḍhanā paccukkaḍḍhanā nāma.",
  "tika-vin05t:1416_0": "Sabbeheva ekajjhaṃ sannipatitabbaṃ, sannipatitvā byattena bhikkhunā paṭibalena saṅgho ñāpetabbo –",
  "tika-vin05t:1417_0": "“Suṇātu me, bhante, saṅgho,",
  "tika-vin05t:1417_1": "amhākaṃ bhaṇḍanajātānaṃ kalahajātānaṃ vivādāpannānaṃ viharataṃ bahuṃ assāmaṇakaṃ ajjhāciṇṇaṃ bhāsitaparikkantaṃ,",
  "tika-vin05t:1417_2": "sace mayaṃ imāhi āpattīhi aññamaññaṃ kāressāma,",
  "tika-vin05t:1417_3": "siyāpi taṃ adhikaraṇaṃ kakkhaḷattāya vāḷattāya bhedāya saṃvatteyya,",
  "tika-vin05t:1417_4": "yadi saṅghassa pattakallaṃ,",
  "tika-vin05t:1417_5": "saṅgho imaṃ adhikaraṇaṃ tiṇavatthārakena vūpasameyya ṭhapetvā thullavajjaṃ ṭhapetvā gihippaṭisaṃyutta”nti –",
  "tika-vin05t:1418_0": "Evaṃ tiṇavatthārakasamathena katvā sabbapaṭhamā sabbasaṅgāhikañatti kammalakkhaṇaṃ nāma.",
  "tika-vin05t:1419_0": "Tathā tato parā ekekasmiṃ pakkhe ekekaṃ katvā dve ñattiyo.",
  "tika-vin05t:1419_1": "Iti yathāvuttappabhedaṃ osāraṇaṃ nissāraṇaṃ…pe…",
  "tika-vin05t:1419_2": "kammalakkhaṇaññeva navamanti ñattikammaṃ imāni nava ṭhānāni gacchati.",
  "tika-vin05t:1420_0": "257.",
  "tika-vin05t:1420_1": "Ñattidutiyakammaṭṭhānabhede pana vaḍḍhassa licchavino pattanikkujjanavasena khandhake vuttā nissāraṇā,",
  "tika-vin05t:1420_2": "tasseva pattukkujjanavasena khandhake vuttā osāraṇā ca veditabbā.",
  "tika-vin05t:1420_3": "Vuttañhetaṃ –",
  "tika-vin05t:1421_0": "“Aṭṭhahi,",
  "tika-vin05t:1421_1": "bhikkhave,",
  "tika-vin05t:1421_2": "aṅgehi samannāgatassa upāsakassa patto nikkujjitabbo.",
  "tika-vin05t:1421_3": "Bhikkhūnaṃ alābhāya parisakkati,",
  "tika-vin05t:1421_4": "bhikkhūnaṃ anatthāya parisakkati,",
  "tika-vin05t:1421_5": "bhikkhūnaṃ avāsāya parisakkati,",
  "tika-vin05t:1421_6": "bhikkhū akkosati paribhāsati,",
  "tika-vin05t:1421_7": "bhikkhū bhikkhūhi bhedeti,",
  "tika-vin05t:1421_8": "buddhassa avaṇṇaṃ bhāsati,",
  "tika-vin05t:1421_9": "dhammassa avaṇṇaṃ bhāsati,",
  "tika-vin05t:1421_10": "saṅghassa avaṇṇaṃ bhāsati.",
  "tika-vin05t:1421_11": "Anujānāmi,",
  "tika-vin05t:1421_12": "bhikkhave,",
  "tika-vin05t:1421_13": "imehi aṭṭhahi aṅgehi samannāgatassa upāsakassa pattaṃ nikkujjituṃ.",
  "tika-vin05t:1422_0": "Evañca pana bhikkhave nikkujjitabbo. Byattena bhikkhunā paṭibalena saṅgho ñāpetabbo –",
  "tika-vin05t:1423_0": "“Suṇātu me, bhante, saṅgho,",
  "tika-vin05t:1423_1": "vaḍḍho licchavī āyasmantaṃ dabbaṃ mallaputtaṃ amūlikāya sīlavipattiyā anuddhaṃseti,",
  "tika-vin05t:1423_2": "yadi saṅghassa pattakallaṃ,",
  "tika-vin05t:1423_3": "saṅgho vaḍḍhassa licchavissa pattaṃ nikkujjeyya,",
  "tika-vin05t:1423_4": "asambhogaṃ saṅghena kareyya,",
  "tika-vin05t:1423_5": "esā ñatti.",
  "tika-vin05t:1424_0": "“Suṇātu me, bhante, saṅgho,",
  "tika-vin05t:1424_1": "vaḍḍho licchavī āyasmantaṃ dabbaṃ mallaputtaṃ amūlikāya sīlavipattiyā anuddhaṃseti,",
  "tika-vin05t:1424_2": "saṅgho vaḍḍhassa licchavissa pattaṃ nikkujjati,",
  "tika-vin05t:1424_3": "asambhogaṃ saṅghena karoti,",
  "tika-vin05t:1424_4": "yassāyasmato khamati vaḍḍhassa licchavissa pattassa nikkujjanā asambhogaṃ saṅghena karaṇaṃ,",
  "tika-vin05t:1424_5": "so tuṇhassa.",
  "tika-vin05t:1424_6": "Yassa nakkhamati,",
  "tika-vin05t:1424_7": "so bhāseyya.",
  "tika-vin05t:1425_0": "“Nikkujjito saṅghena vaḍḍhassa licchavissa patto asambhogo saṅghena,",
  "tika-vin05t:1425_1": "khamati saṅghassa,",
  "tika-vin05t:1425_2": "tasmā tuṇhī,",
  "tika-vin05t:1425_3": "evametaṃ dhārayāmī”ti.",
  "tika-vin05t:1426_0": "Aṭṭhahi,",
  "tika-vin05t:1426_1": "bhikkhave,",
  "tika-vin05t:1426_2": "aṅgehi samannāgatassa upāsakassa patto ukkujjitabbo.",
  "tika-vin05t:1426_3": "Na bhikkhūnaṃ alābhāya parisakkati,",
  "tika-vin05t:1426_4": "na bhikkhūnaṃ anatthāya parisakkati…pe…",
  "tika-vin05t:1426_5": "na saṅghassa avaṇṇaṃ bhāsati.",
  "tika-vin05t:1426_6": "Anujānāmi,",
  "tika-vin05t:1426_7": "bhikkhave,",
  "tika-vin05t:1426_8": "imehi aṭṭhahi aṅgehi samannāgatassa upāsakassa pattaṃ ukkujjituṃ.",
  "tika-vin05t:1427_0": "Evañca pana,",
  "tika-vin05t:1427_1": "bhikkhave,",
  "tika-vin05t:1427_2": "ukkujjitabbo. Tena,",
  "tika-vin05t:1427_3": "bhikkhave,",
  "tika-vin05t:1427_4": "vaḍḍhena licchavinā saṅghaṃ upasaṅkamitvā ekaṃsaṃ uttarāsaṅgaṃ karitvā bhikkhūnaṃ pāde vanditvā ukkuṭikaṃ",
  "tika-vin05t:1427_5": "nisīditvā añjaliṃ paggahetvā evamassa vacanīyo –",
  "tika-vin05t:1428_0": "“Saṅghena me, bhante,",
  "tika-vin05t:1428_1": "patto nikkujjito,",
  "tika-vin05t:1428_2": "asambhogomhi saṅghena, sohaṃ, bhante,",
  "tika-vin05t:1428_3": "sammā vattāmi,",
  "tika-vin05t:1428_4": "lomaṃ pātemi,",
  "tika-vin05t:1428_5": "netthāraṃ vattāmi,",
  "tika-vin05t:1428_6": "saṅghaṃ pattukkujjanaṃ yācāmī”ti.",
  "tika-vin05t:1429_0": "Dutiyampi yācitabbo. Tatiyampi yācitabbo.",
  "tika-vin05t:1430_0": "Byattena bhikkhunā paṭibalena saṅgho ñāpetabbo –",
  "tika-vin05t:1431_0": "“Suṇātu me, bhante, saṅgho,",
  "tika-vin05t:1431_1": "saṅghena vaḍḍhassa licchavissa patto nikkujjito,",
  "tika-vin05t:1431_2": "asambhogo saṅghena,",
  "tika-vin05t:1431_3": "so sammā vattati,",
  "tika-vin05t:1431_4": "lomaṃ pāteti,",
  "tika-vin05t:1431_5": "netthāraṃ vattati,",
  "tika-vin05t:1431_6": "saṅghaṃ pattukkujjanaṃ yācati,",
  "tika-vin05t:1431_7": "yadi saṅghassa pattakallaṃ,",
  "tika-vin05t:1431_8": "saṅgho vaḍḍhassa licchavissa pattaṃ ukkujjeyya,",
  "tika-vin05t:1431_9": "sambhogaṃ saṅghena kareyya,",
  "tika-vin05t:1431_10": "esā ñatti.",
  "tika-vin05t:1432_0": "“Suṇātu me, bhante, saṅgho,",
  "tika-vin05t:1432_1": "saṅghena vaḍḍhassa licchavissa patto nikkujjito,",
  "tika-vin05t:1432_2": "asambhogo saṅghena,",
  "tika-vin05t:1432_3": "so sammā vattati,",
  "tika-vin05t:1432_4": "lomaṃ pāteti,",
  "tika-vin05t:1432_5": "netthāraṃ vattati,",
  "tika-vin05t:1432_6": "saṅghaṃ pattukkujjanaṃ yācati,",
  "tika-vin05t:1432_7": "saṅgho vaḍḍhassa licchavissa pattaṃ ukkujjati,",
  "tika-vin05t:1432_8": "sambhogaṃ saṅghena karoti,",
  "tika-vin05t:1432_9": "yassāyasmato khamati vaḍḍhassa licchavissa pattassa ukkujjanā sambhogaṃ saṅghena karaṇaṃ,",
  "tika-vin05t:1432_10": "so tuṇhassa.",
  "tika-vin05t:1432_11": "Yassa nakkhamati,",
  "tika-vin05t:1432_12": "so bhāseyya.",
  "tika-vin05t:1433_0": "“Ukkujjito saṅghena vaḍḍhassa licchavissa patto sambhogo saṅghena,",
  "tika-vin05t:1433_1": "khamati saṅghassa,",
  "tika-vin05t:1433_2": "tasmā tuṇhī,",
  "tika-vin05t:1433_3": "evametaṃ dhārayāmī”ti.",
  "tika-vin05t:1434_0": "Ettha ca aṭṭhasu aṅgesu ekakenapi aṅgena samannāgatassa pattanikkujjanakammaṃ kātuṃ vaṭṭati,",
  "tika-vin05t:1434_1": "antosīmāya vā nissīmaṃ gantvā nadīādīsu vā nikkujjituṃ vaṭṭatiyeva.",
  "tika-vin05t:1434_2": "Evaṃ nikkujjite pana patte tassa gehe koci deyyadhammo na gahetabbo,",
  "tika-vin05t:1434_3": "“asukassa gehe bhikkhaṃ mā gaṇhitthā”ti aññavihāresupi pesetabbaṃ.",
  "tika-vin05t:1434_4": "Ukkujjanakāle pana yāvatatiyaṃ yācāpetvā hatthapāsaṃ vijahāpetvā ñattidutiyakammena ukkujjitabbo.",
  "tika-vin05t:1435_0": "Sīmāsammuti,",
  "tika-vin05t:1435_1": "ticīvarena avippavāsasammuti,",
  "tika-vin05t:1435_2": "santhatasammuti,",
  "tika-vin05t:1435_3": "bhattuddesakasenāsanaggāhāpakabhaṇḍāgāriyacīvarapaṭiggāhakacīvarabhājakayāgubhājakakhajjabhājakaphalabhājakaappamattakavissajjakasāṭiyaggāhāpakapattaggāhāpakaārāmikapesakasāmaṇerapesakasammutīti",
  "tika-vin05t:1435_4": "etāsaṃ sammutīnaṃ vasena sammuti veditabbā.",
  "tika-vin05t:1435_5": "Kathinacīvaradānamatakacīvaradānavasena dānaṃ veditabbaṃ.",
  "tika-vin05t:1435_6": "Kathinuddhāravasena uddhāro veditabbo.",
  "tika-vin05t:1435_7": "Kuṭivatthuvihāravatthudesanāvasena desanā veditabbā.",
  "tika-vin05t:1435_8": "Yā pana tiṇavatthārakasamathe sabbasaṅgāhikañattiñca ekekasmiṃ pakkhe ekekañattiñcāti tisso ñattiyo ṭhapetvā",
  "tika-vin05t:1435_9": "puna ekekasmiṃ pakkhe ekekāti dve ñattidutiyakammavācā vuttā,",
  "tika-vin05t:1435_10": "tāsaṃ vasena kammalakkhaṇaṃ veditabbaṃ.",
  "tika-vin05t:1435_11": "Iti ñattidutiyakammaṃ imāni satta ṭhānāni gacchati.",
  "tika-vin05t:1436_0": "258.",
  "tika-vin05t:1436_1": "Ñatticatutthakammaṭṭhānabhede pana tajjanīyakammādīnaṃ sattannaṃ kammānaṃ vasena nissāraṇā,",
  "tika-vin05t:1436_2": "tesaṃyeva ca kammānaṃ paṭippassambhanavasena osāraṇā veditabbā.",
  "tika-vin05t:1436_3": "Bhikkhunovādakasammutivasena sammuti veditabbā.",
  "tika-vin05t:1436_4": "Parivāsadānamānattadānavasena dānaṃ veditabbaṃ.",
  "tika-vin05t:1436_5": "Mūlāyapaṭikassanakammavasena niggaho veditabbo.",
  "tika-vin05t:1436_6": "Ukkhittānuvattikā,",
  "tika-vin05t:1436_7": "aṭṭha yāvatatiyakā, ariṭṭho,",
  "tika-vin05t:1436_8": "caṇḍakāḷī ca imete yāvatatiyakāti imāsaṃ ekādasannaṃ samanubhāsanānaṃ vasena samanubhāsanā veditabbā.",
  "tika-vin05t:1436_9": "Upasampadakammaabbhānakammavasena kammalakkhaṇaṃ veditabbaṃ.",
  "tika-vin05t:1436_10": "Iti ñatticatutthakammaṃ imāni satta ṭhānāni gacchati.",
  "tika-vin05t:1436_11": "Evaṃ kammāni ca kammavipatti ca tesaṃ kammānaṃ kārakasaṅghaparicchedo ca vipattivirahitānaṃ kammānaṃ ṭhānabhedagamanañca veditabbaṃ.",
  "tika-vin05t:1437_0": "Iti pāḷimuttakavinayavinicchayasaṅgahe",
  "tika-vin05t:1438_0": "Kammākammavinicchayakathā samattā.",
  "tika-vin05t:1439_0": "Pakiṇṇakakaṇḍamātikā",
  "tika-vin05t:1440_0": "Gaṇabhojaṃ paramparaṃ, nāpucchā paṃsukūlakaṃ;",
  "tika-vin05t:1441_0": "Acchinnaṃ paṭibhānañca, vippakatauddisanaṃ.",
  "tika-vin05t:1442_0": "Tivassantaṃ dīghāsanaṃ, gilānupaṭṭhavaṇṇanaṃ;",
  "tika-vin05t:1443_0": "Attapātamanavekkhaṃ, silāpavijjhalimpanaṃ.",
  "tika-vin05t:1444_0": "Micchādiṭṭhigopadānaṃ, dhammikārakkhuccārādi;",
  "tika-vin05t:1445_0": "Nhānaghaṃsaṃ paṇḍakādi, dīghakesādyādāsādi.",
  "tika-vin05t:1446_0": "Naccādaṅgachedaniddhi, patto sabbapaṃsukūlaṃ;",
  "tika-vin05t:1447_0": "Parissāvanaṃ naggo ca, pupphagandhaāsittakaṃ.",
  "tika-vin05t:1448_0": "Maḷorikekabhājanaṃ, celapaṭi pādaghaṃsī;",
  "tika-vin05t:1449_0": "Bījanī chattanakhādi, kāyabandhanivāsanaṃ.",
  "tika-vin05t:1450_0": "Kājaharaṃ dantakaṭṭhaṃ, rukkhāroho chandāropo;",
  "tika-vin05t:1451_0": "Lokāyataṃ khipitako, lasuṇaṃ nakkamitabbaṃ.",
  "tika-vin05t:1452_0": "Avandiyo tūlabhisi, bimbohanaāsandādi;",
  "tika-vin05t:1453_0": "Uccāsanamahāsanaṃ, cīvaraadhammokāso.",
  "tika-vin05t:1454_0": "Saddhādeyyaṃ santuttaraṃ, nikkhepo satthakammādi;",
  "tika-vin05t:1455_0": "Nahāpito dasabhāgo, pātheyyaṃ mahāpadeso;",
  "tika-vin05t:1456_0": "Ānisaṃsoti mātikā.",
  "tika-vin05t:1457_0": "34. Pakiṇṇakavinicchayakathā",
  "tika-vin05t:1458_0": "1.",
  "tika-vin05t:1458_1": "Idāni pakiṇṇakakathā ca veditabbā.",
  "tika-vin05t:1458_2": "“Gaṇabhojane aññatra samayā pācittiya”nti vuttaṃ gaṇabhojanaṃ dvīhi ākārehi pasavati viññattito vā nimantanato vā.",
  "tika-vin05t:1458_3": "Kathaṃ viññattito pasavati?",
  "tika-vin05t:1458_4": "Cattāro bhikkhū ekato ṭhitā vā nisinnā vā upāsakaṃ disvā “amhākaṃ catunnampi bhattaṃ dehī”ti vā viññāpeyyuṃ,",
  "tika-vin05t:1458_5": "pāṭekkaṃ vā passitvā “mayhaṃ dehi,",
  "tika-vin05t:1458_6": "mayhaṃ dehī”ti evaṃ ekato vā nānāto vā viññāpetvā ekato vā gacchantu nānāto vā,",
  "tika-vin05t:1458_7": "bhattaṃ gahetvāpi ekato vā bhuñjantu nānāto vā.",
  "tika-vin05t:1458_8": "Sace ekato gaṇhanti,",
  "tika-vin05t:1458_9": "gaṇabhojanaṃ hoti,",
  "tika-vin05t:1458_10": "sabbesaṃ āpatti.",
  "tika-vin05t:1458_11": "Paṭiggahaṇameva hettha pamāṇaṃ.",
  "tika-vin05t:1458_12": "Evaṃ viññattito pasavati.",
  "tika-vin05t:1459_0": "Kathaṃ nimantanato pasavati?",
  "tika-vin05t:1459_1": "Cattāro bhikkhū upasaṅkamitvā “tumhe, bhante,",
  "tika-vin05t:1459_2": "odanena nimantemi,",
  "tika-vin05t:1459_3": "odanaṃ me gaṇhatha ākaṅkhatha oloketha adhivāsetha paṭimānethā”ti evaṃ yena kenaci vevacanena vā bhāsantarena",
  "tika-vin05t:1459_4": "vā pañcannaṃ bhojanānaṃ nāmaṃ gahetvā nimanteti.",
  "tika-vin05t:1459_5": "Evaṃ ekato nimantitā paricchinnakālavasena ajjatanāya vā svātanāya vā ekato gacchanti,",
  "tika-vin05t:1459_6": "ekato gaṇhanti,",
  "tika-vin05t:1459_7": "ekato bhuñjanti,",
  "tika-vin05t:1459_8": "gaṇabhojanaṃ hoti,",
  "tika-vin05t:1459_9": "sabbesaṃ āpatti.",
  "tika-vin05t:1459_10": "Ekato nimantitā ekato vā nānāto vā gacchanti,",
  "tika-vin05t:1459_11": "ekato gaṇhanti,",
  "tika-vin05t:1459_12": "ekato vā nānāto vā bhuñjanti,",
  "tika-vin05t:1459_13": "āpattiyeva.",
  "tika-vin05t:1459_14": "Ekato nimantitā ekato vā nānāto vā gacchanti,",
  "tika-vin05t:1459_15": "nānāto gaṇhanti,",
  "tika-vin05t:1459_16": "ekato vā nānāto vā bhuñjanti, anāpatti.",
  "tika-vin05t:1459_17": "Cattāri pariveṇāni vā vihāre vā gantvā nānāto nimantitā,",
  "tika-vin05t:1459_18": "ekaṭṭhāne ṭhitesuyeva vā eko puttena eko pitarāti evampi nānāto nimantitā ekato vā nānāto vā gacchantu,",
  "tika-vin05t:1459_19": "ekato vā nānāto vā bhuñjantu,",
  "tika-vin05t:1459_20": "sace ekato gaṇhanti,",
  "tika-vin05t:1459_21": "gaṇabhojanaṃ hoti,",
  "tika-vin05t:1459_22": "sabbesaṃ āpatti.",
  "tika-vin05t:1459_23": "Evaṃ tāva nimantanato pasavati.",
  "tika-vin05t:1460_0": "Tasmā sace koci saṅghabhattaṃ kattukāmena nimantanatthāya pesito vihāraṃ āgamma “bhante,",
  "tika-vin05t:1460_1": "sve amhākaṃ ghare bhikkhaṃ gaṇhathā”ti avatvā “bhattaṃ gaṇhathā”ti vā “saṅghabhattaṃ gaṇhathā”ti vā “saṅgho bhattaṃ gaṇhatū”ti vā vadati,",
  "tika-vin05t:1460_2": "bhattuddesakena paṇḍitena bhavitabbaṃ.",
  "tika-vin05t:1460_3": "Nimantanikā gaṇabhojanato,",
  "tika-vin05t:1460_4": "piṇḍapātikā ca dhutaṅgabhedato mocetabbā. Kathaṃ?",
  "tika-vin05t:1460_5": "Evaṃ tāva vattabbaṃ “sve na sakkā upāsakā”ti.",
  "tika-vin05t:1460_6": "Punadivase, bhanteti.",
  "tika-vin05t:1460_7": "Punadivasepi na sakkāti.",
  "tika-vin05t:1460_8": "Evaṃ yāva aḍḍhamāsampi haritvā puna vattabbo “kiṃ tvaṃ avacā”ti.",
  "tika-vin05t:1460_9": "Sace punapi “saṅghabhattaṃ gaṇhathā”ti vadati,",
  "tika-vin05t:1460_10": "tato “imaṃ tāva upāsaka pupphaṃ kappiyaṃ karohi,",
  "tika-vin05t:1460_11": "imaṃ tiṇa”nti evaṃ vikkhepaṃ katvā puna “tvaṃ kiṃ kathayitthā”ti pucchitabbo.",
  "tika-vin05t:1460_12": "Sace punapi tatheva vadati, “āvuso,",
  "tika-vin05t:1460_13": "tvaṃ piṇḍapātike vā mahallakatthere vā na lacchasi,",
  "tika-vin05t:1460_14": "sāmaṇere lacchasī”ti vattabbo. “Nanu, bhante,",
  "tika-vin05t:1460_15": "asukasmiṃ asukasmiñca gāme bhadante bhojesuṃ,",
  "tika-vin05t:1460_16": "ahaṃ kasmā na labhāmī”ti ca vutte te nimantituṃ jānanti,",
  "tika-vin05t:1460_17": "tvaṃ na jānāsīti.",
  "tika-vin05t:1460_18": "Te kathaṃ nimantesuṃ, bhanteti?",
  "tika-vin05t:1460_19": "Te evamāhaṃsu “amhākaṃ, bhante,",
  "tika-vin05t:1460_20": "bhikkhaṃ gaṇhathā”ti.",
  "tika-vin05t:1460_21": "Sace sopi tatheva vadati, vaṭṭati.",
  "tika-vin05t:1461_0": "Atha punapi “bhattaṃ gaṇhathā”ti vadati,",
  "tika-vin05t:1461_1": "“na dāni tvaṃ, āvuso,",
  "tika-vin05t:1461_2": "bahū bhikkhū lacchasi, tayo eva, āvuso,",
  "tika-vin05t:1461_3": "lacchasī”ti vattabbo. “Nanu, bhante,",
  "tika-vin05t:1461_4": "amukasmiñca amukasmiñca gāme sakalaṃ bhikkhusaṅghaṃ bhojesuṃ,",
  "tika-vin05t:1461_5": "ahaṃ kasmā na labhāmī”ti.",
  "tika-vin05t:1461_6": "“Tvaṃ nimantituṃ na jānāsī”ti.",
  "tika-vin05t:1461_7": "Te kathaṃ nimantesuṃ, bhanteti?",
  "tika-vin05t:1461_8": "Te evamāhaṃsu “amhākaṃ, bhante,",
  "tika-vin05t:1461_9": "bhikkhaṃ gaṇhathā”ti.",
  "tika-vin05t:1461_10": "Sace sopi tatheva “bhikkhaṃ gaṇhathā”ti vadati, vaṭṭati.",
  "tika-vin05t:1461_11": "Atha punapi “bhattamevā”ti vadati,",
  "tika-vin05t:1461_12": "tato vattabbo –",
  "tika-vin05t:1461_13": "“gaccha tvaṃ,",
  "tika-vin05t:1461_14": "natthamhākaṃ tava bhattenattho,",
  "tika-vin05t:1461_15": "nibaddhagocaro esa amhākaṃ,",
  "tika-vin05t:1461_16": "mayamettha piṇḍāya carissāmā”ti.",
  "tika-vin05t:1461_17": "Taṃ “caratha,",
  "tika-vin05t:1461_18": "bhante”ti vatvā āgataṃ pucchanti “kiṃ bho laddhā bhikkhū”ti?",
  "tika-vin05t:1461_19": "Kiṃ etena,",
  "tika-vin05t:1461_20": "bahu ettha vattabbaṃ,",
  "tika-vin05t:1461_21": "therā “sve piṇḍāya carissāmā”ti āhaṃsu,",
  "tika-vin05t:1461_22": "mā dāni tumhe pamajjitthāti.",
  "tika-vin05t:1461_23": "Dutiyadivase cetiyavattaṃ katvā ṭhitabhikkhū saṅghattherena vattabbā “āvuso,",
  "tika-vin05t:1461_24": "dhuragāme saṅghabhattaṃ,",
  "tika-vin05t:1461_25": "apaṇḍitamanusso pana agamāsi, gacchāma,",
  "tika-vin05t:1461_26": "dhuragāme piṇḍāya carissāmā”ti.",
  "tika-vin05t:1461_27": "Bhikkhūhi therassa vacanaṃ kātabbaṃ,",
  "tika-vin05t:1461_28": "na dubbacehi bhavitabbaṃ,",
  "tika-vin05t:1461_29": "gāmadvāre aṭṭhatvāva piṇḍāya caritabbaṃ,",
  "tika-vin05t:1461_30": "tesu pattāni gahetvā nisīdāpetvā bhojentesu bhuñjitabbaṃ.",
  "tika-vin05t:1462_0": "Sace āsanasālāya bhattaṃ ṭhapetvā rathikāsu āhiṇḍantā ārocenti “āsanasālāyaṃ, bhante,",
  "tika-vin05t:1462_1": "bhattaṃ gaṇhathā”ti,",
  "tika-vin05t:1462_2": "na vaṭṭati.",
  "tika-vin05t:1462_3": "Atha pana “bhattaṃ ādāya tattha tattha gantvā bhattaṃ gaṇhathā”ti vadanti,",
  "tika-vin05t:1462_4": "paṭikacceva vā vihāraṃ atiharitvā patirūpe ṭhāne ṭhapetvā āgatāgatānaṃ denti,",
  "tika-vin05t:1462_5": "ayaṃ abhihaṭabhikkhā nāma vaṭṭati.",
  "tika-vin05t:1462_6": "Sace pana bhattasālāya dānaṃ sajjetvā taṃ taṃ pariveṇaṃ pahiṇanti “bhattasālāya bhattaṃ gaṇhathā”ti, vaṭṭati.",
  "tika-vin05t:1462_7": "Ye pana manussā piṇḍacārike bhikkhū disvā āsanasālaṃ sammajjitvā tattha nisīdāpetvā bhojenti,",
  "tika-vin05t:1462_8": "na te paṭikkhipitabbā.",
  "tika-vin05t:1462_9": "Ye pana gāme bhikkhaṃ alabhitvā gāmato nikkhamante bhikkhū disvā “bhante,",
  "tika-vin05t:1462_10": "bhattaṃ gaṇhathā”ti vadanti,",
  "tika-vin05t:1462_11": "te paṭikkhipitabbā,",
  "tika-vin05t:1462_12": "na nivattitabbaṃ.",
  "tika-vin05t:1462_13": "Sace “nivattatha, bhante,",
  "tika-vin05t:1462_14": "bhattaṃ gaṇhathā”ti vadanti,",
  "tika-vin05t:1462_15": "“nivattathā”ti vuttapade nivattituṃ vaṭṭati.",
  "tika-vin05t:1462_16": "“Nivattatha, bhante,",
  "tika-vin05t:1462_17": "ghare bhattaṃ kataṃ,",
  "tika-vin05t:1462_18": "gāme bhattaṃ kata”nti vadanti,",
  "tika-vin05t:1462_19": "gehe ca gāme ca bhattaṃ nāma yassa kassaci hoti,",
  "tika-vin05t:1462_20": "nivattituṃ vaṭṭati.",
  "tika-vin05t:1462_21": "“Nivattatha bhattaṃ gaṇhathā”ti sambandhaṃ katvā vadanti,",
  "tika-vin05t:1462_22": "nivattituṃ na vaṭṭati.",
  "tika-vin05t:1462_23": "Āsanasālāto piṇḍāya carituṃ nikkhamante disvā “nisīdatha, bhante,",
  "tika-vin05t:1462_24": "bhattaṃ gaṇhathā”ti vuttepi eseva nayo.",
  "tika-vin05t:1463_0": "“Aññatra samayā”ti vacanato gilānasamayo cīvaradānasamayo cīvarakārasamayo addhānagamanasamayo nāvābhiruhanasamayo",
  "tika-vin05t:1463_1": "mahāsamayo samaṇabhattasamayoti etesu sattasu samayesu aññatarasmiṃ anāpatti.",
  "tika-vin05t:1463_2": "Tasmā yathā mahācammassa parato maṃsaṃ dissati,",
  "tika-vin05t:1463_3": "evaṃ antamaso pādāpi phālitā honti,",
  "tika-vin05t:1463_4": "vālikāya vā sakkharāya vā pahaṭamatte dukkhaṃ uppādenti,",
  "tika-vin05t:1463_5": "na sakkā ca hoti antogāme piṇḍāya carituṃ,",
  "tika-vin05t:1463_6": "īdise gelaññe gilānasamayoti bhuñjitabbaṃ,",
  "tika-vin05t:1463_7": "na lesakappiyaṃ kātabbaṃ.",
  "tika-vin05t:1464_0": "Cīvaradānasamayo nāma anatthate kathine vassānassa pacchimo māso,",
  "tika-vin05t:1464_1": "atthate kathine pañcamāsā.",
  "tika-vin05t:1464_2": "Etthantare “cīvaradānasamayo”ti bhuñjitabbaṃ.",
  "tika-vin05t:1464_3": "Cīvare kariyamāne cīvarakārasamayoti bhuñjitabbaṃ.",
  "tika-vin05t:1464_4": "Yadā hi sāṭakañca suttañca labhitvā cīvaraṃ karonti,",
  "tika-vin05t:1464_5": "ayaṃ cīvarakārasamayo nāma,",
  "tika-vin05t:1464_6": "visuṃ cīvarakārasamayo nāma natthi,",
  "tika-vin05t:1464_7": "tasmā yo tattha cīvare kattabbaṃ yaṃ kiñci kammaṃ karoti,",
  "tika-vin05t:1464_8": "mahāpaccariyañhi “antamaso sūcivedhako”tipi vuttaṃ.",
  "tika-vin05t:1464_9": "Tena “cīvarakārasamayo”ti bhuñjitabbaṃ.",
  "tika-vin05t:1464_10": "Kurundiyaṃ pana vitthāreneva vuttaṃ “yo cīvaraṃ vicāreti chindati,",
  "tika-vin05t:1464_11": "moghasuttakaṃ ṭhapeti,",
  "tika-vin05t:1464_12": "āgantukapattaṃ ṭhapeti,",
  "tika-vin05t:1464_13": "paccāgataṃ sibbeti,",
  "tika-vin05t:1464_14": "āgantukapattaṃ bandhati,",
  "tika-vin05t:1464_15": "anuvātaṃ chindati ghaṭeti āropeti,",
  "tika-vin05t:1464_16": "tattha paccāgataṃ sibbeti,",
  "tika-vin05t:1464_17": "suttaṃ karoti valeti,",
  "tika-vin05t:1464_18": "pipphalikaṃ niseti,",
  "tika-vin05t:1464_19": "parivattanaṃ karoti,",
  "tika-vin05t:1464_20": "sabbopi cīvaraṃ karotiyevāti vuccati.",
  "tika-vin05t:1464_21": "Yo pana samīpe nisinno jātakaṃ vā dhammapadaṃ vā katheti,",
  "tika-vin05t:1464_22": "ayaṃ na cīvarakārako,",
  "tika-vin05t:1464_23": "etaṃ ṭhapetvā sesānaṃ gaṇabhojane anāpattī”ti.",
  "tika-vin05t:1465_0": "Addhānagamanasamaye antamaso aḍḍhayojanaṃ gantukāmenapi “aḍḍhayojanaṃ gacchissāmī”ti bhuñjitabbaṃ,",
  "tika-vin05t:1465_1": "gacchantena bhuñjitabbaṃ,",
  "tika-vin05t:1465_2": "gatena ekadivasaṃ bhuñjitabbaṃ.",
  "tika-vin05t:1466_0": "Nāvābhiruhanasamaye “nāvaṃ abhiruhissāmī”ti bhuñjitabbaṃ,",
  "tika-vin05t:1466_1": "āruḷhena icchitaṭṭhānaṃ gantvāpi yāva na orohati,",
  "tika-vin05t:1466_2": "tāva bhuñjitabbaṃ,",
  "tika-vin05t:1466_3": "oruḷhena ekadivasaṃ bhuñjitabbaṃ.",
  "tika-vin05t:1467_0": "Mahāsamayo nāma yattha dve tayo bhikkhū piṇḍāya caritvā yāpenti,",
  "tika-vin05t:1467_1": "antamaso catutthepi āgate na yāpenti,",
  "tika-vin05t:1467_2": "ayaṃ mahāsamayo.",
  "tika-vin05t:1467_3": "Yattha pana sataṃ vā sahassaṃ vā sannipatanti,",
  "tika-vin05t:1467_4": "tattha vattabbameva natthi,",
  "tika-vin05t:1467_5": "tasmā tādise kāle “mahāsamayo”ti adhiṭṭhahitvā bhuñjitabbaṃ.",
  "tika-vin05t:1468_0": "Samaṇabhattasamayo nāma yo koci paribbājakasamāpanno bhattaṃ karoti,",
  "tika-vin05t:1468_1": "ayaṃ samaṇabhattasamayova.",
  "tika-vin05t:1468_2": "Tasmā sahadhammikesu vā titthiyesu vā aññatarena yena kenaci kate bhatte “samaṇabhattasamayo”ti bhuñjitabbaṃ.",
  "tika-vin05t:1468_3": "“Anāpatti samaye,",
  "tika-vin05t:1468_4": "dve tayo ekato bhuñjanti,",
  "tika-vin05t:1468_5": "piṇḍāya caritvā ekato sannipatitvā bhuñjanti,",
  "tika-vin05t:1468_6": "niccabhattaṃ,",
  "tika-vin05t:1468_7": "salākabhattaṃ,",
  "tika-vin05t:1468_8": "pakkhikaṃ,",
  "tika-vin05t:1468_9": "uposathikaṃ,",
  "tika-vin05t:1468_10": "pāṭipadikaṃ,",
  "tika-vin05t:1468_11": "pañca bhojanāni ṭhapetvā sabbattha anāpattī”ti vacanato yepi akappiyanimantanaṃ sādiyitvā dve vā tayo vā ekato gahetvā bhuñjanti,",
  "tika-vin05t:1468_12": "tesampi anāpatti.",
  "tika-vin05t:1469_0": "Tattha animantitacatutthaṃ piṇḍapātikacatutthaṃ anupasampannacatutthaṃ pattacatutthaṃ gilānacatutthanti",
  "tika-vin05t:1469_1": "pañcannaṃ catutthānaṃ vasena vinicchayo veditabbo. Kathaṃ?",
  "tika-vin05t:1469_2": "Idhekacco cattāro bhikkhū “bhattaṃ gaṇhathā”ti nimanteti.",
  "tika-vin05t:1469_3": "Tesu tayo gatā,",
  "tika-vin05t:1469_4": "eko na gato.",
  "tika-vin05t:1469_5": "Upāsako “eko, bhante,",
  "tika-vin05t:1469_6": "thero kuhi”nti pucchati.",
  "tika-vin05t:1469_7": "Nāgato upāsakāti.",
  "tika-vin05t:1469_8": "So aññaṃ taṃkhaṇappattaṃ kañci “ehi,",
  "tika-vin05t:1469_9": "bhante”ti gharaṃ pavesetvā catunnampi bhattaṃ deti,",
  "tika-vin05t:1469_10": "sabbesaṃ anāpatti. Kasmā?",
  "tika-vin05t:1469_11": "Gaṇapūrakassa animantitattā.",
  "tika-vin05t:1469_12": "Tayo eva hi tattha nimantitā gaṇhiṃsu,",
  "tika-vin05t:1469_13": "tehi gaṇo na pūrati,",
  "tika-vin05t:1469_14": "gaṇapūrako ca animantito,",
  "tika-vin05t:1469_15": "tena gaṇo bhijjatīti.",
  "tika-vin05t:1469_16": "Etaṃ animantitacatutthaṃ.",
  "tika-vin05t:1470_0": "Piṇḍapātikacatutthe nimantanakāle eko piṇḍapātiko hoti,",
  "tika-vin05t:1470_1": "so nādhivāseti,",
  "tika-vin05t:1470_2": "gamanavelāyaṃ pana “ehi bhante”ti vutte anadhivāsitattā anāgacchantampi “etha bhikkhaṃ lacchathā”ti gahetvā gacchanti,",
  "tika-vin05t:1470_3": "so taṃ gaṇaṃ bhindati,",
  "tika-vin05t:1470_4": "tasmā sabbesaṃ anāpatti.",
  "tika-vin05t:1471_0": "Anupasampannacatutthe sāmaṇerena saddhiṃ nimantitā honti, sopi gaṇaṃ bhindati.",
  "tika-vin05t:1472_0": "Pattacatutthe eko sayaṃ āgantvā pattaṃ peseti, evampi gaṇo bhijjati, tasmā sabbesaṃ anāpatti.",
  "tika-vin05t:1473_0": "Gilānacatutthe gilānena saddhiṃ nimantitā honti,",
  "tika-vin05t:1473_1": "tattha gilānasseva anāpatti,",
  "tika-vin05t:1473_2": "itaresaṃ pana gaṇapūrako hoti.",
  "tika-vin05t:1473_3": "Na hi gilānena gaṇo bhijjati,",
  "tika-vin05t:1473_4": "tasmā tesaṃ āpatti.",
  "tika-vin05t:1473_5": "Mahāpaccariyaṃ pana avisesena vuttaṃ “samayaladdhako sayameva muccati,",
  "tika-vin05t:1473_6": "sesānaṃ gaṇapūrakattā āpattikaro hotī”ti.",
  "tika-vin05t:1473_7": "Tasmā cīvaradānasamayaladdhakādīnampi vasena catukkāni veditabbāni.",
  "tika-vin05t:1474_0": "Sace pana adhivāsetvā gatesupi catūsu janesu eko paṇḍito bhikkhu “ahaṃ tumhākaṃ gaṇaṃ bhindissāmi,",
  "tika-vin05t:1474_1": "nimantanaṃ sādiyathā”ti vatvā yāgukhajjakāvasāne bhattatthāya pattaṃ gaṇhantānaṃ adatvā “ime tāva bhikkhū bhojetvā vissajjetha,",
  "tika-vin05t:1474_2": "ahaṃ pacchā anumodanaṃ katvā gamissāmī”ti nisinno,",
  "tika-vin05t:1474_3": "tesu bhutvā gatesu “detha, bhante,",
  "tika-vin05t:1474_4": "patta”nti upāsakena pattaṃ gahetvā bhatte dinne bhuñjitvā anumodanaṃ katvā gacchati,",
  "tika-vin05t:1474_5": "sabbesaṃ anāpatti.",
  "tika-vin05t:1474_6": "Pañcannañhi bhojanānaṃyeva vasena gaṇabhojane visaṅketaṃ natthi,",
  "tika-vin05t:1474_7": "odanena nimantetvā kummāsaṃ gaṇhantāpi āpajjanti,",
  "tika-vin05t:1474_8": "tāni ca tehi ekato na gahitāni,",
  "tika-vin05t:1474_9": "yāguādīhi pana visaṅketaṃ hoti,",
  "tika-vin05t:1474_10": "tāni tehi ekato gahitānīti evaṃ eko paṇḍito aññesampi anāpattiṃ karoti.",
  "tika-vin05t:1474_11": "Niccabhattanti dhuvabhattaṃ vuccati,",
  "tika-vin05t:1474_12": "“niccabhattaṃ gaṇhathā”ti vadanti,",
  "tika-vin05t:1474_13": "bahūnaṃ ekato gahetuṃ vaṭṭati.",
  "tika-vin05t:1474_14": "Salākabhattādīsupi eseva nayo.",
  "tika-vin05t:1475_0": "2.",
  "tika-vin05t:1475_1": "“Paramparabhojane aññatra samayā pācittiya”nti vuttaṃ paramparabhojanaṃ pana nimantanatoyeva pasavati.",
  "tika-vin05t:1475_2": "Yo hi “pañcannaṃ bhojanānaṃ aññatarena bhojanena bhattaṃ gaṇhathā”tiādinā nimantito taṃ ṭhapetvā aññaṃ",
  "tika-vin05t:1475_3": "pañcannaṃ bhojanānaṃ aññatarabhojanaṃ bhuñjati,",
  "tika-vin05t:1475_4": "tassetaṃ bhojanaṃ “paramparabhojana”nti vuccati.",
  "tika-vin05t:1475_5": "Evaṃ bhuñjantassa ṭhapetvā gilānasamayaṃ cīvaradānasamayaṃ cīvarakārasamayañca aññasmiṃ samaye pācittiyaṃ vuttaṃ,",
  "tika-vin05t:1475_6": "tasmā nimantanapaṭipāṭiyāva bhuñjitabbaṃ,",
  "tika-vin05t:1475_7": "na uppaṭipāṭiyā.",
  "tika-vin05t:1476_0": "“Anujānāmi,",
  "tika-vin05t:1476_1": "bhikkhave,",
  "tika-vin05t:1476_2": "vikappetvā paramparabhojanaṃ bhuñjitu”nti vacanato paṭhamanimantanaṃ aññassa vikappetvāpi paribhuñjituṃ vaṭṭati.",
  "tika-vin05t:1476_3": "Ayaṃ vikappanā nāma sammukhāpi parammukhāpi vaṭṭati.",
  "tika-vin05t:1476_4": "Sammukhā disvā “mayhaṃ bhattapaccāsaṃ tuyhaṃ vikappemī”ti vā “dammī”ti vā vatvā bhuñjitabbaṃ,",
  "tika-vin05t:1476_5": "adisvā pañcasu sahadhammikesu yassa kassaci nāmaṃ gahetvā “mayhaṃ bhattapaccāsaṃ itthannāmassa vikappemī”ti vā “dammī”ti vā vatvā bhuñjitabbaṃ.",
  "tika-vin05t:1476_6": "Dve tīṇi nimantanāni pana ekasmiṃ patte pakkhipitvā missetvā ekaṃ katvā bhuñjituṃ vaṭṭati.",
  "tika-vin05t:1476_7": "“Anāpatti dve tayo nimantane ekato bhuñjatī”ti hi vuttaṃ.",
  "tika-vin05t:1476_8": "Sace dve tīṇi kulāni nimantetvā ekasmiṃ ṭhāne nisīdāpetvā ito cito ca āharitvā bhattaṃ ākiranti,",
  "tika-vin05t:1476_9": "sūpabyañjanaṃ ākiranti,",
  "tika-vin05t:1476_10": "ekamissakaṃ hoti,",
  "tika-vin05t:1476_11": "etthāpi anāpatti.",
  "tika-vin05t:1477_0": "Sace pana mūlanimantanaṃ heṭṭhā hoti,",
  "tika-vin05t:1477_1": "pacchimaṃ pacchimaṃ upari,",
  "tika-vin05t:1477_2": "taṃ uparito paṭṭhāya bhuñjantassa āpatti,",
  "tika-vin05t:1477_3": "hatthaṃ pana anto pavesetvā paṭhamanimantanato ekampi kabaḷaṃ uddharitvā bhuttakālato paṭṭhāya yathā tathā vā bhuñjantassa anāpatti.",
  "tika-vin05t:1477_4": "“Sacepi tattha khīraṃ vā rasaṃ vā ākiranti,",
  "tika-vin05t:1477_5": "yena ajjhotthataṃ bhattaṃ ekarasaṃ hoti,",
  "tika-vin05t:1477_6": "koṭito paṭṭhāya bhuñjantassa anāpattī”ti mahāpaccariyaṃ vuttaṃ.",
  "tika-vin05t:1477_7": "Mahāaṭṭhakathāyaṃ pana vuttaṃ “khīrabhattaṃ vā rasabhattaṃ vā labhitvā nisinnassa tattheva aññepi khīrabhattaṃ vā rasabhattaṃ vā ākiranti,",
  "tika-vin05t:1477_8": "khīraṃ vā rasaṃ vā pivato anāpatti,",
  "tika-vin05t:1477_9": "bhuñjantena paṭhamaṃ laddhamaṃsakhaṇḍaṃ vā bhattapiṇḍaṃ vā mukhe pakkhipitvā koṭito paṭṭhāya bhuñjituṃ vaṭṭati.",
  "tika-vin05t:1477_10": "Sappipāyāsepi eseva nayo”ti.",
  "tika-vin05t:1478_0": "Mahāupāsako bhikkhuṃ nimanteti,",
  "tika-vin05t:1478_1": "tassa kulaṃ upagatassa upāsakopi tassa puttadārabhātubhaginiādayopi attano attano koṭṭhāsaṃ āharitvā patte pakkhipanti,",
  "tika-vin05t:1478_2": "“upāsakena paṭhamaṃ dinnaṃ abhuñjitvā pacchā laddhaṃ bhuñjantassa āpattī”ti mahāaṭṭhakathāyaṃ vuttaṃ.",
  "tika-vin05t:1478_3": "Kurundaṭṭhakathāyaṃ “vaṭṭatī”ti vuttaṃ.",
  "tika-vin05t:1478_4": "Mahāpaccariyaṃ “sace pāṭekkaṃ pacanti,",
  "tika-vin05t:1478_5": "attano attano pakkabhattato āharitvā denti,",
  "tika-vin05t:1478_6": "tattha pacchā āhaṭaṃ paṭhamaṃ bhuñjantassa pācittiyaṃ.",
  "tika-vin05t:1478_7": "Yadi pana sabbesaṃ ekova pāko hoti,",
  "tika-vin05t:1478_8": "paramparabhojanaṃ na hotī”ti vuttaṃ.",
  "tika-vin05t:1478_9": "Mahāupāsako nimantetvā nisīdāpeti,",
  "tika-vin05t:1478_10": "añño manusso pattaṃ gaṇhāti,",
  "tika-vin05t:1478_11": "na dātabbaṃ. Kiṃ, bhante,",
  "tika-vin05t:1478_12": "na dethāti.",
  "tika-vin05t:1478_13": "Nanu upāsaka tayā nimantitamhāti. “Hotu, bhante,",
  "tika-vin05t:1478_14": "laddhaṃ laddhaṃ bhuñjathā”ti vadati,",
  "tika-vin05t:1478_15": "bhuñjituṃ vaṭṭati.",
  "tika-vin05t:1478_16": "“Aññena āharitvā bhatte dinne āpucchitvāpi bhuñjituṃ vaṭṭatī”ti kurundiyaṃ vuttaṃ.",
  "tika-vin05t:1479_0": "Anumodanaṃ katvā gacchantaṃ dhammaṃ sotukāmā “svepi, bhante,",
  "tika-vin05t:1479_1": "āgaccheyyāthā”ti sabbe nimantenti,",
  "tika-vin05t:1479_2": "punadivase āgantvā laddhaṃ laddhaṃ bhuñjituṃ vaṭṭati. Kasmā?",
  "tika-vin05t:1479_3": "Sabbehi nimantitattā.",
  "tika-vin05t:1479_4": "Ekopi bhikkhu piṇḍāya caranto bhattaṃ labhati,",
  "tika-vin05t:1479_5": "tamañño upāsako nimantetvā ghare nisīdāpeti,",
  "tika-vin05t:1479_6": "na ca tāva bhattaṃ sampajjati,",
  "tika-vin05t:1479_7": "sace so bhikkhu piṇḍāya caritvā laddhabhattaṃ bhuñjati, āpatti.",
  "tika-vin05t:1479_8": "Abhuñjitvā nisinne “kiṃ, bhante,",
  "tika-vin05t:1479_9": "na bhuñjasī”ti vutte “tayā nimantitattā”ti vatvā “laddhaṃ laddhaṃ bhuñjatha,",
  "tika-vin05t:1479_10": "bhante”ti vutte bhuñjituṃ vaṭṭati.",
  "tika-vin05t:1479_11": "Sakalena gāmena ekato hutvā nimantitassa yattha katthaci bhuñjato anāpatti.",
  "tika-vin05t:1479_12": "Pūgepi eseva nayo.",
  "tika-vin05t:1479_13": "“Anāpatti sakalena gāmena nimantito tasmiṃ gāme yattha katthaci bhuñjati,",
  "tika-vin05t:1479_14": "sakalena pūgena nimantito tasmiṃ pūge yattha katthaci bhuñjati,",
  "tika-vin05t:1479_15": "nimantiyamāno ‘bhikkhaṃ gahessāmī’ti bhaṇati,",
  "tika-vin05t:1479_16": "niccabhatte salākabhatte pakkhike uposathike pāṭipadike pañca bhojanāni ṭhapetvā sabbattha anāpattī”ti vuttaṃ.",
  "tika-vin05t:1480_0": "Tattha nimantiyamāno bhikkhaṃ gahessāmīti bhaṇatīti ettha “bhattaṃ gaṇhā”ti nimantiyamāno “na mayhaṃ tava bhattenattho,",
  "tika-vin05t:1480_1": "bhikkhaṃ gaṇhissāmī”ti vadati,",
  "tika-vin05t:1480_2": "anāpattīti attho.",
  "tika-vin05t:1480_3": "Ettha pana mahāpadumatthero āha “evaṃ vadanto imasmiṃ sikkhāpade animantanaṃ kātuṃ sakkoti,",
  "tika-vin05t:1480_4": "bhuñjanatthāya pana okāso kato hotīti neva gaṇabhojanato,",
  "tika-vin05t:1480_5": "na cārittato muccatī”ti.",
  "tika-vin05t:1480_6": "Mahāsumatthero āha “yadaggena animantanaṃ kātuṃ sakkoti,",
  "tika-vin05t:1480_7": "tadaggena neva gaṇabhojanaṃ,",
  "tika-vin05t:1480_8": "na cārittaṃ hotī”ti.",
  "tika-vin05t:1481_0": "Tattha cārittanti –",
  "tika-vin05t:1482_0": "“Yo pana bhikkhu nimantito sabhatto samāno santaṃ bhikkhuṃ anāpucchā purebhattaṃ vā pacchābhattaṃ vā",
  "tika-vin05t:1482_1": "kulesu cārittaṃ āpajjeyya aññatra samayā pācittiyaṃ.",
  "tika-vin05t:1482_2": "Tatthāyaṃ samayo cīvaradānasamayo cīvarakārasamayo.",
  "tika-vin05t:1482_3": "Ayaṃ tattha samayo”ti –",
  "tika-vin05t:1483_0": "Evamāgataṃ cārittasikkhāpadaṃ vuttaṃ.",
  "tika-vin05t:1483_1": "Iminā hi sikkhāpadena yo pañcannaṃ bhojanānaṃ aññatarena “bhattaṃ gaṇhathā”tiādinā akappiyanimantanena nimantito,",
  "tika-vin05t:1483_2": "teneva nimantanabhattena sabhatto samāno santaṃ bhikkhuṃ “ahaṃ itthannāmassa gharaṃ gacchāmī”ti vā “cārittaṃ",
  "tika-vin05t:1483_3": "āpajjāmī”ti vā īdisena vacanena anāpucchitvā yena bhattena nimantito,",
  "tika-vin05t:1483_4": "taṃ bhutvā vā abhutvā vā avītivatteyeva majjhanhike yasmiṃ kule nimantito,",
  "tika-vin05t:1483_5": "tato aññāni kulāni paviseyya,",
  "tika-vin05t:1483_6": "tassa vuttalakkhaṇaṃ duvidhampi samayaṃ ṭhapetvā aññattha pācittiyaṃ vuttaṃ.",
  "tika-vin05t:1483_7": "Tasmā akappiyanimantanena nimantiyamāno sace “bhikkhaṃ gaṇhissāmī”ti vadati,",
  "tika-vin05t:1483_8": "imināpi sikkhāpadena anāpatti.",
  "tika-vin05t:1484_0": "3.",
  "tika-vin05t:1484_1": "Santaṃ bhikkhuṃ anāpucchāti ettha pana kittāvatā santo hoti,",
  "tika-vin05t:1484_2": "kittāvatā asanto?",
  "tika-vin05t:1484_3": "Antovihāre yattha ṭhitassa kulāni payirupāsanacittaṃ uppannaṃ,",
  "tika-vin05t:1484_4": "tato paṭṭhāya yaṃ passe vā abhimukhe vā passati,",
  "tika-vin05t:1484_5": "yassa sakkā hoti pakativacanena ārocetuṃ,",
  "tika-vin05t:1484_6": "ayaṃ santo nāma,",
  "tika-vin05t:1484_7": "ito cito ca pariyesitvā ārocanakiccaṃ pana natthi.",
  "tika-vin05t:1484_8": "Yo hi evaṃ pariyesitabbo,",
  "tika-vin05t:1484_9": "so asantoyeva.",
  "tika-vin05t:1484_10": "Apica antoupacārasīmāya bhikkhuṃ disvā “āpucchissāmī”ti gacchati.",
  "tika-vin05t:1484_11": "Tattha yaṃ passati,",
  "tika-vin05t:1484_12": "so āpucchitabbo.",
  "tika-vin05t:1484_13": "No ce passati,",
  "tika-vin05t:1484_14": "asantaṃ bhikkhuṃ anāpucchā paviṭṭho nāma hoti.",
  "tika-vin05t:1484_15": "Vikālagāmappavesanepi ayameva nayo.",
  "tika-vin05t:1485_0": "Sace pana sambahulā kenaci kammena gāmaṃ pavisanti,",
  "tika-vin05t:1485_1": "“vikāle gāmappavesanaṃ āpucchāmī”ti sabbehi aññamaññaṃ āpucchitabbaṃ.",
  "tika-vin05t:1485_2": "Tasmiṃ gāme taṃ kammaṃ na sampajjatīti aññaṃ gāmaṃ gacchanti,",
  "tika-vin05t:1485_3": "gāmasatampi hotu,",
  "tika-vin05t:1485_4": "puna āpucchanakiccaṃ natthi.",
  "tika-vin05t:1485_5": "Sace pana ussāhaṃ paṭippassambhetvā vihāraṃ gacchantā antarā aññaṃ gāmaṃ pavisitukāmā honti,",
  "tika-vin05t:1485_6": "puna āpucchitabbameva.",
  "tika-vin05t:1485_7": "Kulaghare vā āsanasālāya vā bhattakiccaṃ katvā telabhikkhāya vā sappibhikkhāya vā caritukāmo hoti,",
  "tika-vin05t:1485_8": "sace passe bhikkhu atthi,",
  "tika-vin05t:1485_9": "āpucchitvā gantabbaṃ.",
  "tika-vin05t:1485_10": "Asante bhikkhumhi “natthī”ti gantabbaṃ,",
  "tika-vin05t:1485_11": "vīthiṃ otaritvā bhikkhuṃ passati,",
  "tika-vin05t:1485_12": "āpucchanakiccaṃ natthi,",
  "tika-vin05t:1485_13": "anāpucchitvāpi caritabbameva.",
  "tika-vin05t:1485_14": "Gāmamajjhena maggo hoti,",
  "tika-vin05t:1485_15": "tena gacchantassa “telādibhikkhāya carissāmī”ti citte uppanne sace passe bhikkhu atthi,",
  "tika-vin05t:1485_16": "āpucchitvā caritabbaṃ.",
  "tika-vin05t:1485_17": "Maggā anokkamma bhikkhāya carantassa pana āpucchanakiccaṃ natthi.",
  "tika-vin05t:1485_18": "Sace sīho vā byaggho vā āgacchati,",
  "tika-vin05t:1485_19": "megho vā uṭṭheti,",
  "tika-vin05t:1485_20": "añño vā koci upaddavo uppajjati,",
  "tika-vin05t:1485_21": "evarūpāsu āpadāsu anāpucchāpi bahigāmato antogāmaṃ pavisituṃ vaṭṭati.",
  "tika-vin05t:1486_0": "4. “Na ca,",
  "tika-vin05t:1486_1": "bhikkhave,",
  "tika-vin05t:1486_2": "abhinne sarīre paṃsukūlaṃ gahetabbaṃ,",
  "tika-vin05t:1486_3": "yo gaṇheyya,",
  "tika-vin05t:1486_4": "āpatti dukkaṭassā”ti vacanato abbhuṇhe allasarīre paṃsukūlaṃ na gahetabbaṃ,",
  "tika-vin05t:1486_5": "gaṇhanto dukkaṭaṃ āpajjati.",
  "tika-vin05t:1486_6": "Upaddavā ca tassa honti,",
  "tika-vin05t:1486_7": "bhinne pana gahetuṃ vaṭṭati.",
  "tika-vin05t:1487_0": "Kittāvatā pana bhinnaṃ hoti?",
  "tika-vin05t:1487_1": "Kākakulalasoṇasiṅgālādīhi mukhatuṇḍakena vā dāṭhāya vā īsakaṃ phālitamattenapi.",
  "tika-vin05t:1487_2": "Yassa pana patato ghaṃsanena chavimattaṃ chinnaṃ hoti,",
  "tika-vin05t:1487_3": "cammaṃ acchinnaṃ,",
  "tika-vin05t:1487_4": "etaṃ abhinnameva,",
  "tika-vin05t:1487_5": "camme pana chinne bhinnaṃ.",
  "tika-vin05t:1487_6": "Yassapi sajīvakāleyeva pabhinnā gaṇḍakuṭṭhapīḷakā vā vaṇo vā hoti,",
  "tika-vin05t:1487_7": "idampi bhinnaṃ,",
  "tika-vin05t:1487_8": "tatiyadivasato pabhuti uddhumātakādibhāvena kuṇapabhāvaṃ upagatampi bhinnameva.",
  "tika-vin05t:1487_9": "Sabbena sabbaṃ pana abhinnepi susānagopakehi vā aññehi vā manussehi gāhāpetuṃ vaṭṭati.",
  "tika-vin05t:1487_10": "No ce aññaṃ labhati,",
  "tika-vin05t:1487_11": "satthakena vā kenaci vā vaṇaṃ katvā gahetabbaṃ.",
  "tika-vin05t:1487_12": "Visabhāgasarīre pana satiṃ upaṭṭhapetvā samaṇasaññaṃ uppādetvā sīse vā hatthapādapiṭṭhiyaṃ vā vaṇaṃ katvā gahetuṃ vaṭṭati.",
  "tika-vin05t:1488_0": "5.",
  "tika-vin05t:1488_1": "Acchinnacīvarakena bhikkhunā kathaṃ paṭipajjitabbanti?",
  "tika-vin05t:1488_2": "“Anujānāmi,",
  "tika-vin05t:1488_3": "bhikkhave,",
  "tika-vin05t:1488_4": "acchinnacīvarassa vā naṭṭhacīvarassa vā aññātakaṃ gahapatiṃ vā gahapatāniṃ vā cīvaraṃ viññāpetuṃ.",
  "tika-vin05t:1488_5": "Yaṃ āvāsaṃ paṭhamaṃ upagacchati,",
  "tika-vin05t:1488_6": "sace tattha hoti saṅghassa vihāracīvaraṃ vā uttarattharaṇaṃ vā bhūmattharaṇaṃ vā bhisicchavi vā,",
  "tika-vin05t:1488_7": "taṃ gahetvā pārupituṃ ‘labhitvā odahissāmī’ti.",
  "tika-vin05t:1488_8": "No ce hoti saṅghassa vihāracīvaraṃ vā uttarattharaṇaṃ vā bhūmattharaṇaṃ vā bhisicchavi vā,",
  "tika-vin05t:1488_9": "tiṇena vā paṇṇena vā paṭicchādetvā āgantabbaṃ,",
  "tika-vin05t:1488_10": "na tveva naggena āgantabbaṃ,",
  "tika-vin05t:1488_11": "yo āgaccheyya,",
  "tika-vin05t:1488_12": "āpatti dukkaṭassā”ti vacanato idha vuttanayena paṭipajjitabbaṃ.",
  "tika-vin05t:1489_0": "Ayaṃ panettha anupubbakathā.",
  "tika-vin05t:1489_1": "Sace hi core passitvā daharā pattacīvarāni gahetvā palātā,",
  "tika-vin05t:1489_2": "corā therānaṃ nivāsanapārupanamattaṃyeva haritvā gacchanti,",
  "tika-vin05t:1489_3": "therehi neva tāva cīvaraṃ viññāpetabbaṃ,",
  "tika-vin05t:1489_4": "na sākhāpalāsaṃ bhañjitabbaṃ.",
  "tika-vin05t:1489_5": "Atha daharā sabbaṃ bhaṇḍakaṃ chaḍḍetvā palātā,",
  "tika-vin05t:1489_6": "corā therānañca nivāsanapārupanaṃ tañca bhaṇḍakaṃ haritvā gacchanti,",
  "tika-vin05t:1489_7": "daharehi āgantvā attano nivāsanapārupanāni na tāva therānaṃ dātabbāni.",
  "tika-vin05t:1489_8": "Na hi te anacchinnacīvarā attano atthāya sākhāpalāsaṃ bhañjituṃ labhanti,",
  "tika-vin05t:1489_9": "acchinnacīvarānaṃ pana atthāya labhanti.",
  "tika-vin05t:1489_10": "Acchinnacīvarāva attanopi paresampi atthāya labhanti,",
  "tika-vin05t:1489_11": "tasmā therehi vā sākhāpalāsaṃ bhañjitvā vākādīhi ganthetvā daharānaṃ dātabbaṃ,",
  "tika-vin05t:1489_12": "daharehi vā therānaṃ atthāya bhañjitvā ganthetvā tesaṃ hatthe datvā vā adatvā vā attanā nivāsetvā attano nivāsanapārupanāni therānaṃ dātabbāni,",
  "tika-vin05t:1489_13": "neva bhūtagāmapātabyatāya pācittiyaṃ hoti,",
  "tika-vin05t:1489_14": "na tesaṃ dhāraṇe dukkaṭaṃ.",
  "tika-vin05t:1490_0": "Sace antarāmagge rajakattharaṇaṃ vā hoti,",
  "tika-vin05t:1490_1": "aññe vā tādise manusse passanti,",
  "tika-vin05t:1490_2": "cīvaraṃ viññāpetabbaṃ.",
  "tika-vin05t:1490_3": "Yāni ca nesaṃ te vā viññattamanussā aññe vā sākhāpalāsanivāsane bhikkhū disvā ussāhajātā vatthāni denti,",
  "tika-vin05t:1490_4": "tāni sadasāni vā hontu adasāni vā nīlādinānāvaṇṇāni vā,",
  "tika-vin05t:1490_5": "kappiyānipi akappiyānipi sabbānipi acchinnacīvaraṭṭhāne ṭhitattā tesaṃ nivāsetuñca pārupituñca vaṭṭanti.",
  "tika-vin05t:1491_0": "Vuttampihetaṃ parivāre –",
  "tika-vin05t:1492_0": "“Akappakataṃ nāpi rajanāya rattaṃ,",
  "tika-vin05t:1493_0": "Tena nivattho yenakāmaṃ vajeyya;",
  "tika-vin05t:1494_0": "Na cassa hoti āpatti,",
  "tika-vin05t:1495_0": "So ca dhammo sugatena desito;",
  "tika-vin05t:1496_0": "Pañhāmesā kusalehi cintitā”ti. ;",
  "tika-vin05t:1497_0": "Ayañhi pañho acchinnacīvarakabhikkhuṃ sandhāya vutto.",
  "tika-vin05t:1497_1": "Atha pana titthiyehi samāgacchanti,",
  "tika-vin05t:1497_2": "te ca nesaṃ kusacīravākacīraphalakacīrāni denti,",
  "tika-vin05t:1497_3": "tānipi laddhiṃ aggahetvā nivāsetuṃ vaṭṭanti,",
  "tika-vin05t:1497_4": "nivāsetvāpi laddhi na gahetabbā.",
  "tika-vin05t:1498_0": "Yaṃ āvāsaṃ paṭhamaṃ upagacchanti,",
  "tika-vin05t:1498_1": "tattha vihāracīvarādīsu yaṃ atthi,",
  "tika-vin05t:1498_2": "taṃ anāpucchāpi gahetvā nivāsetuṃ vā pārupituṃ vā labhati.",
  "tika-vin05t:1498_3": "Tañca kho “labhitvā odahissāmi,",
  "tika-vin05t:1498_4": "puna ṭhapessāmī”ti adhippāyena,",
  "tika-vin05t:1498_5": "na mūlacchejjāya.",
  "tika-vin05t:1498_6": "Labhitvā ca pana ñātito vā upaṭṭhākato vā aññato vā kutoci pākatikameva kātabbaṃ.",
  "tika-vin05t:1498_7": "Videsagatena pana ekasmiṃ saṅghike āvāse saṅghikaparibhogena bhuñjanatthāya ṭhapetabbaṃ.",
  "tika-vin05t:1498_8": "Sacassa paribhogeneva taṃ jīrati vā nassati vā,",
  "tika-vin05t:1498_9": "gīvā na hoti.",
  "tika-vin05t:1498_10": "Sace pana etesaṃ vuttappakārānaṃ gihivatthādīnaṃ bhisicchavipariyantānaṃ kiñci na labhati,",
  "tika-vin05t:1498_11": "tena tiṇena vā paṇṇena vā paṭicchādetvā āgantabbanti.",
  "tika-vin05t:1499_0": "6. “Na,",
  "tika-vin05t:1499_1": "bhikkhave,",
  "tika-vin05t:1499_2": "paṭibhānacittaṃ kārāpetabbaṃ itthirūpakaṃ purisarūpakaṃ,",
  "tika-vin05t:1499_3": "yo kārāpeyya,",
  "tika-vin05t:1499_4": "āpatti dukkaṭassā”ti vacanato itthipurisarūpaṃ kātuṃ vā kārāpetuṃ vā bhikkhuno na vaṭṭati.",
  "tika-vin05t:1499_5": "Na kevalaṃ itthipurisarūpameva,",
  "tika-vin05t:1499_6": "tiracchānarūpampi antamaso gaṇḍuppādarūpaṃ bhikkhuno sayaṃ kātuṃ vā “karohī”ti vattuṃ vā na vaṭṭati,",
  "tika-vin05t:1499_7": "“upāsaka dvārapālaṃ karohī”ti vattumpi na labhati.",
  "tika-vin05t:1499_8": "Jātakapakaraṇaasadisadānādīni pana pasādanīyāni nibbidāpaṭisaṃyuttāni vā vatthūni parehi kārāpetuṃ labhati,",
  "tika-vin05t:1499_9": "mālākammādīni sayampi kātuṃ labhati.",
  "tika-vin05t:1500_0": "7. “Na,",
  "tika-vin05t:1500_1": "bhikkhave,",
  "tika-vin05t:1500_2": "vippakatabhojano bhikkhu vuṭṭhāpetabbo,",
  "tika-vin05t:1500_3": "yo vuṭṭhāpeyya,",
  "tika-vin05t:1500_4": "āpatti dukkaṭassā”ti vacanato antaraghare vā vihāre vā araññe vā yattha katthaci bhuñjamāno bhikkhu aniṭṭhite bhojane na vuṭṭhāpetabbo,",
  "tika-vin05t:1500_5": "antaraghare pacchā āgatena bhikkhaṃ gahetvā gantabbaṃ.",
  "tika-vin05t:1500_6": "Sace manussā vā bhikkhū vā “pavisathā”ti vadanti,",
  "tika-vin05t:1500_7": "“mayi pavisante bhikkhū uṭṭhahissantī”ti vattabbaṃ. “Etha, bhante,",
  "tika-vin05t:1500_8": "āsanaṃ atthī”ti vutte pana pavisitabbaṃ.",
  "tika-vin05t:1500_9": "Sace koci kiñci na vadati,",
  "tika-vin05t:1500_10": "āsanasālaṃ gantvā atisamīpaṃ agantvā sabhāgaṭṭhāne ṭhātabbaṃ.",
  "tika-vin05t:1500_11": "Okāse kate “pavisathā”ti vuttena pavisitabbaṃ.",
  "tika-vin05t:1500_12": "Sace pana yaṃ āsanaṃ tassa pāpuṇāti,",
  "tika-vin05t:1500_13": "tattha abhuñjanto bhikkhu nisinno hoti,",
  "tika-vin05t:1500_14": "taṃ uṭṭhāpetuṃ vaṭṭati.",
  "tika-vin05t:1500_15": "Yāgukhajjakādīsu pana yaṃ kiñci pivitvā khāditvā vā yāva añño āgacchati,",
  "tika-vin05t:1500_16": "tāva nisinnaṃ rittahatthampi uṭṭhāpetuṃ na vaṭṭati.",
  "tika-vin05t:1500_17": "Vippakatabhojanoyeva hi so hoti.",
  "tika-vin05t:1501_0": "Sace pana āpattiṃ atikkamitvāpi vuṭṭhāpetiyeva,",
  "tika-vin05t:1501_1": "yaṃ so vuṭṭhāpeti,",
  "tika-vin05t:1501_2": "ayañca bhikkhu pavārito hoti,",
  "tika-vin05t:1501_3": "tena vattabbo “gaccha udakaṃ āharāhī”ti.",
  "tika-vin05t:1501_4": "Vuḍḍhataraṃ bhikkhuṃ āṇāpetuṃ idameva ekaṭṭhānaṃ.",
  "tika-vin05t:1501_5": "Sace so udakampi na āharati,",
  "tika-vin05t:1501_6": "sādhukaṃ sitthāni gilitvā vuḍḍhassa āsanaṃ dātabbaṃ.",
  "tika-vin05t:1501_7": "Vuttampi cetaṃ –",
  "tika-vin05t:1502_0": "“Sace vuṭṭhāpeti,",
  "tika-vin05t:1502_1": "pavārito ca hoti,",
  "tika-vin05t:1502_2": "‘gaccha udakaṃ āharā’ti vattabbo.",
  "tika-vin05t:1502_3": "Evañcetaṃ labhetha,",
  "tika-vin05t:1502_4": "iccetaṃ kusalaṃ.",
  "tika-vin05t:1502_5": "No ce labhetha,",
  "tika-vin05t:1502_6": "sādhukaṃ sitthāni gilitvā vuḍḍhassa āsanaṃ dātabbaṃ.",
  "tika-vin05t:1502_7": "Natvevāhaṃ,",
  "tika-vin05t:1502_8": "bhikkhave,",
  "tika-vin05t:1502_9": "‘kenaci pariyāyena vuḍḍhatarassa bhikkhuno āsanaṃ paṭibāhitabba’nti vadāmi,",
  "tika-vin05t:1502_10": "yo paṭibāheyya,",
  "tika-vin05t:1502_11": "āpatti dukkaṭassā”ti.",
  "tika-vin05t:1503_0": "8.",
  "tika-vin05t:1503_1": "“Anujānāmi,",
  "tika-vin05t:1503_2": "bhikkhave,",
  "tika-vin05t:1503_3": "navakena bhikkhunā uddisantena samake vā āsane nisīdituṃ uccatare vā dhammagāravena,",
  "tika-vin05t:1503_4": "therena bhikkhunā uddisāpentena samake vā āsane nisīdituṃ nīcatare vā dhammagāravenā”ti vacanato navakatarena",
  "tika-vin05t:1503_5": "bhikkhunā uddisantena uccatarepi āsane nisīdituṃ,",
  "tika-vin05t:1503_6": "vuḍḍhatarena bhikkhunā uddisāpentena nīcatarepi āsane nisīdituṃ vaṭṭati.",
  "tika-vin05t:1504_0": "9.",
  "tika-vin05t:1504_1": "“Anujānāmi,",
  "tika-vin05t:1504_2": "bhikkhave,",
  "tika-vin05t:1504_3": "tivassantarena saha nisīditu”nti vacanato tivassantarena bhikkhunā saddhiṃ ekāsane nisīdituṃ vaṭṭati.",
  "tika-vin05t:1504_4": "Tivassantaro nāma yo dvīhi vassehi mahantataro vā daharataro vā hoti,",
  "tika-vin05t:1504_5": "yo pana ekena vassena mahantataro vā daharataro vā,",
  "tika-vin05t:1504_6": "yo vā samānavasso,",
  "tika-vin05t:1504_7": "tattha vattabbameva natthi,",
  "tika-vin05t:1504_8": "ime sabbe ekasmiṃ mañce vā pīṭhe vā dve dve hutvā nisīdituṃ labhanti.",
  "tika-vin05t:1504_9": "“Anujānāmi,",
  "tika-vin05t:1504_10": "bhikkhave,",
  "tika-vin05t:1504_11": "duvaggassa mañcaṃ duvaggassa pīṭha”nti hi vuttaṃ.",
  "tika-vin05t:1505_0": "10.",
  "tika-vin05t:1505_1": "Yaṃ pana tiṇṇaṃ pahoti,",
  "tika-vin05t:1505_2": "taṃ saṃhārimaṃ vā hotu asaṃhārimaṃ vā,",
  "tika-vin05t:1505_3": "tathārūpe api phalakakhaṇḍe anupasampannenapi saddhiṃ nisīdituṃ vaṭṭati.",
  "tika-vin05t:1505_4": "“Anujānāmi,",
  "tika-vin05t:1505_5": "bhikkhave,",
  "tika-vin05t:1505_6": "yaṃ tiṇṇaṃ pahoti,",
  "tika-vin05t:1505_7": "ettakaṃ pacchimaṃ dīghāsana”nti hi vuttaṃ.",
  "tika-vin05t:1505_8": "“Anujānāmi,",
  "tika-vin05t:1505_9": "bhikkhave,",
  "tika-vin05t:1505_10": "ṭhapetvā paṇḍakaṃ mātugāmaṃ ubhatobyañjanakaṃ asamānāsanikehi saha dīghāsane nisīditu”nti vacanato pana",
  "tika-vin05t:1505_11": "dīghāsanepi paṇḍakādīhi saha nisīdituṃ na vaṭṭati.",
  "tika-vin05t:1506_0": "11.",
  "tika-vin05t:1506_1": "Gilānaṃ upaṭṭhahantena “natthi vo,",
  "tika-vin05t:1506_2": "bhikkhave, mātā,",
  "tika-vin05t:1506_3": "natthi pitā,",
  "tika-vin05t:1506_4": "ye vo upaṭṭhaheyyuṃ, tumhe ce,",
  "tika-vin05t:1506_5": "bhikkhave,",
  "tika-vin05t:1506_6": "aññamaññaṃ na upaṭṭhahissatha,",
  "tika-vin05t:1506_7": "atha ko carahi upaṭṭhahissati. Yo,",
  "tika-vin05t:1506_8": "bhikkhave,",
  "tika-vin05t:1506_9": "maṃ upaṭṭhaheyya,",
  "tika-vin05t:1506_10": "so gilānaṃ upaṭṭhaheyyā”ti imaṃ bhagavato anusāsaniṃ anussarantena sakkaccaṃ upaṭṭhātabbo.",
  "tika-vin05t:1507_0": "Sace upajjhāyo hoti,",
  "tika-vin05t:1507_1": "upajjhāyena yāvajīvaṃ upaṭṭhātabbo,",
  "tika-vin05t:1507_2": "vuṭṭhānamassa āgametabbaṃ.",
  "tika-vin05t:1507_3": "Sace ācariyo hoti,",
  "tika-vin05t:1507_4": "ācariyena yāvajīvaṃ upaṭṭhātabbo,",
  "tika-vin05t:1507_5": "vuṭṭhānamassa āgametabbaṃ.",
  "tika-vin05t:1507_6": "Sace saddhivihāriko hoti,",
  "tika-vin05t:1507_7": "saddhivihārikena yāvajīvaṃ upaṭṭhātabbo,",
  "tika-vin05t:1507_8": "vuṭṭhānamassa āgametabbaṃ.",
  "tika-vin05t:1507_9": "Sace antevāsiko hoti,",
  "tika-vin05t:1507_10": "antevāsikena yāvajīvaṃ upaṭṭhātabbo,",
  "tika-vin05t:1507_11": "vuṭṭhānamassa āgametabbaṃ.",
  "tika-vin05t:1507_12": "Sace samānupajjhāyako hoti,",
  "tika-vin05t:1507_13": "samānupajjhāyakena yāvajīvaṃ upaṭṭhātabbo,",
  "tika-vin05t:1507_14": "vuṭṭhānamassa āgametabbaṃ.",
  "tika-vin05t:1507_15": "Sace samānācariyako hoti,",
  "tika-vin05t:1507_16": "samānācariyakena yāvajīvaṃ upaṭṭhātabbo,",
  "tika-vin05t:1507_17": "vuṭṭhānamassa āgametabbaṃ.",
  "tika-vin05t:1507_18": "Sace na hoti upajjhāyo vā ācariyo vā saddhivihāriko vā antevāsiko vā samānupajjhāyako vā samānācariyako vā,",
  "tika-vin05t:1507_19": "saṅghena upaṭṭhātabbo.",
  "tika-vin05t:1507_20": "No ce upaṭṭhaheyya,",
  "tika-vin05t:1507_21": "āpatti dukkaṭassā”ti –",
  "tika-vin05t:1508_0": "Vacanato yassa te upajjhāyādayo tasmiṃ vihāre natthi,",
  "tika-vin05t:1508_1": "āgantuko hoti ekacārikabhikkhu,",
  "tika-vin05t:1508_2": "saṅghassa bhāro,",
  "tika-vin05t:1508_3": "tasmā saṅghena upaṭṭhātabbo.",
  "tika-vin05t:1508_4": "No ce upaṭṭhaheyya,",
  "tika-vin05t:1508_5": "sakalassa saṅghassa āpatti.",
  "tika-vin05t:1508_6": "Vāraṃ ṭhapetvā jaggantesu pana yo attano vāre na jaggati,",
  "tika-vin05t:1508_7": "tasseva āpatti,",
  "tika-vin05t:1508_8": "saṅghattheropi vārato na muccati.",
  "tika-vin05t:1508_9": "Sace sakalo saṅgho ekassa bhāraṃ karoti,",
  "tika-vin05t:1508_10": "eko vā vattasampanno bhikkhu “ahameva jaggissāmī”ti jaggati,",
  "tika-vin05t:1508_11": "saṅgho āpattito muccati.",
  "tika-vin05t:1509_0": "Gilānena pana –",
  "tika-vin05t:1510_0": "“Pañcahi,",
  "tika-vin05t:1510_1": "bhikkhave,",
  "tika-vin05t:1510_2": "aṅgehi samannāgato gilāno dūpaṭṭho hoti.",
  "tika-vin05t:1510_3": "Asappāyakārī hoti,",
  "tika-vin05t:1510_4": "sappāye mattaṃ na jānāti,",
  "tika-vin05t:1510_5": "bhesajjaṃ na paṭisevitā hoti,",
  "tika-vin05t:1510_6": "atthakāmassa gilānupaṭṭhākassa yathābhūtaṃ ābādhaṃ nāvikattā hoti ‘abhikkamantaṃ vā abhikkamatīti,",
  "tika-vin05t:1510_7": "paṭikkamantaṃ vā paṭikkamatīti,",
  "tika-vin05t:1510_8": "ṭhitaṃ vā ṭhito’ti,",
  "tika-vin05t:1510_9": "uppannānaṃ sārīrikānaṃ vedanānaṃ dukkhānaṃ tibbānaṃ kharānaṃ kaṭukānaṃ asātānaṃ amanāpānaṃ pāṇaharānaṃ anadhivāsakajātiko hotī”ti –",
  "tika-vin05t:1511_0": "Evaṃ vuttāni pañca ayuttaṅgāni ārakā parivajjetvā –",
  "tika-vin05t:1512_0": "“Pañcahi,",
  "tika-vin05t:1512_1": "bhikkhave,",
  "tika-vin05t:1512_2": "aṅgehi samannāgato gilāno sūpaṭṭho hoti.",
  "tika-vin05t:1512_3": "Sappāyakārī hoti,",
  "tika-vin05t:1512_4": "sappāye mattaṃ jānāti,",
  "tika-vin05t:1512_5": "bhesajjaṃ paṭisevitā hoti,",
  "tika-vin05t:1512_6": "atthakāmassa gilānupaṭṭhākassa yathābhūtaṃ ābādhaṃ āvikattā hoti ‘abhikkamantaṃ vā abhikkamatīti,",
  "tika-vin05t:1512_7": "paṭikkamantaṃ vā paṭikkamatīti,",
  "tika-vin05t:1512_8": "ṭhitaṃ vā ṭhito’ti,",
  "tika-vin05t:1512_9": "uppannānaṃ sārīrikānaṃ vedanānaṃ dukkhānaṃ tibbānaṃ kharānaṃ kaṭukānaṃ asātānaṃ amanāpānaṃ pāṇaharānaṃ adhivāsakajātiko hotī”ti –",
  "tika-vin05t:1513_0": "Evaṃ vuttapañcaṅgasamannāgatena bhavitabbaṃ.",
  "tika-vin05t:1514_0": "Gilānupaṭṭhākena ca –",
  "tika-vin05t:1515_0": "“Pañcahi,",
  "tika-vin05t:1515_1": "bhikkhave,",
  "tika-vin05t:1515_2": "aṅgehi samannāgato gilānupaṭṭhāko nālaṃ gilānaṃ upaṭṭhātuṃ.",
  "tika-vin05t:1515_3": "Na paṭibalo hoti bhesajjaṃ saṃvidhātuṃ,",
  "tika-vin05t:1515_4": "sappāyāsappāyaṃ na jānāti,",
  "tika-vin05t:1515_5": "asappāyaṃ upanāmeti,",
  "tika-vin05t:1515_6": "sappāyaṃ apanāmeti,",
  "tika-vin05t:1515_7": "āmisantaro gilānaṃ upaṭṭhāti,",
  "tika-vin05t:1515_8": "no mettacitto,",
  "tika-vin05t:1515_9": "jegucchī hoti uccāraṃ vā passāvaṃ vā kheḷaṃ vā vantaṃ vā nīhātuṃ,",
  "tika-vin05t:1515_10": "na paṭibalo hoti gilānaṃ kālena kālaṃ dhammiyā kathāya sandassetuṃ samādapetuṃ samuttejetuṃ sampahaṃsetu”nti –",
  "tika-vin05t:1516_0": "Evaṃ vuttāni pañca ayuttaṅgāni ārakā parivajjetvā –",
  "tika-vin05t:1517_0": "“Pañcahi,",
  "tika-vin05t:1517_1": "bhikkhave,",
  "tika-vin05t:1517_2": "aṅgehi samannāgato gilānupaṭṭhāko alaṃ gilānaṃ upaṭṭhātuṃ.",
  "tika-vin05t:1517_3": "Paṭibalo hoti bhesajjaṃ saṃvidhātuṃ,",
  "tika-vin05t:1517_4": "sappāyāsappāyaṃ jānāti,",
  "tika-vin05t:1517_5": "asappāyaṃ apanāmeti,",
  "tika-vin05t:1517_6": "sappāyaṃ upanāmeti,",
  "tika-vin05t:1517_7": "mettacitto gilānaṃ upaṭṭhāti,",
  "tika-vin05t:1517_8": "no āmisantaro,",
  "tika-vin05t:1517_9": "ajegucchī hoti uccāraṃ vā passāvaṃ vā kheḷaṃ vā vantaṃ vā nīhātuṃ,",
  "tika-vin05t:1517_10": "paṭibalo hoti gilānaṃ kālena kālaṃ dhammiyā kathāya sandassetuṃ samādapetuṃ samuttejetuṃ sampahaṃsetu”nti –",
  "tika-vin05t:1518_0": "Evaṃ vuttapañcaṅgasamannāgatena bhavitabbaṃ.",
  "tika-vin05t:1519_0": "12.",
  "tika-vin05t:1519_1": "Dhammiṃ kathaṃ karontena ca “sīlavā hi tvaṃ katakusalo,",
  "tika-vin05t:1519_2": "kasmā mīyamāno bhāyasi,",
  "tika-vin05t:1519_3": "nanu sīlavato saggo nāma maraṇamattapaṭibaddhoyevā”ti evaṃ gilānassa bhikkhuno maraṇavaṇṇo na saṃvaṇṇetabbo.",
  "tika-vin05t:1519_4": "Sace hi tassa saṃvaṇṇanaṃ sutvā āhārupacchedādinā upakkamena ekajavanavārāvasesepi āyusmiṃ antarā kālaṃ karoti,",
  "tika-vin05t:1519_5": "imināva mārito hoti.",
  "tika-vin05t:1519_6": "Paṇḍitena pana bhikkhunā iminā nayena anusiṭṭhi dātabbā “sīlavato nāma anacchariyā maggaphaluppatti,",
  "tika-vin05t:1519_7": "tasmā vihārādīsu āsattiṃ akatvā buddhagataṃ dhammagataṃ saṅghagataṃ kāyagatañca satiṃ upaṭṭhapetvā manasikāre appamādo kātabbo”ti.",
  "tika-vin05t:1519_8": "Maraṇavaṇṇepi saṃvaṇṇite so tāya saṃvaṇṇanāya kañci upakkamaṃ akatvā attano dhammatāya yathāyunā yathānusandhināva marati,",
  "tika-vin05t:1519_9": "tappaccayā saṃvaṇṇako āpattiyā na kāretabbo.",
  "tika-vin05t:1520_0": "13. “Na ca,",
  "tika-vin05t:1520_1": "bhikkhave,",
  "tika-vin05t:1520_2": "attānaṃ pātetabbaṃ,",
  "tika-vin05t:1520_3": "yo pāteyya,",
  "tika-vin05t:1520_4": "āpatti dukkaṭassā”ti vacanato gilānena bhikkhunāpi yena kenaci upakkamena antamaso āhārupacchedanenapi attā na māretabbo.",
  "tika-vin05t:1520_5": "Yopi gilāno vijjamāne bhesajje ca upaṭṭhākesu ca maritukāmo āhāraṃ upacchindati,",
  "tika-vin05t:1520_6": "dukkaṭameva.",
  "tika-vin05t:1520_7": "Yassa pana mahāābādho cirānubandho,",
  "tika-vin05t:1520_8": "bhikkhū upaṭṭhahantā kilamanti jigucchanti,",
  "tika-vin05t:1520_9": "“kadā nu kho gilānato muccissāmā”ti aṭṭīyanti.",
  "tika-vin05t:1520_10": "Sace so “ayaṃ attabhāvo paṭijaggiyamānopi na tiṭṭhati,",
  "tika-vin05t:1520_11": "bhikkhū ca kilamantī”ti āhāraṃ upacchindati,",
  "tika-vin05t:1520_12": "bhesajjaṃ na sevati, vaṭṭati.",
  "tika-vin05t:1520_13": "Yo pana “ayaṃ rogo kharo,",
  "tika-vin05t:1520_14": "āyusaṅkhārā na tiṭṭhanti,",
  "tika-vin05t:1520_15": "ayañca me visesādhigamo hatthappatto viya dissatī”ti upacchindati,",
  "tika-vin05t:1520_16": "vaṭṭatiyeva.",
  "tika-vin05t:1520_17": "Agilānassapi uppannasaṃvegassa “āhārapariyesanaṃ nāma papañco,",
  "tika-vin05t:1520_18": "kammaṭṭhānameva anuyuñjissāmī”ti kammaṭṭhānasīsena upacchindantassa vaṭṭati.",
  "tika-vin05t:1520_19": "Visesādhigamaṃ byākaritvā āhāraṃ upacchindati,",
  "tika-vin05t:1520_20": "na vaṭṭati.",
  "tika-vin05t:1520_21": "Sabhāgānañhi lajjībhikkhūnaṃ kathetuṃ vaṭṭati.",
  "tika-vin05t:1521_0": "14. “Na ca,",
  "tika-vin05t:1521_1": "bhikkhave,",
  "tika-vin05t:1521_2": "appaṭivekkhitvā āsane nisīditabbaṃ,",
  "tika-vin05t:1521_3": "yo nisīdeyya,",
  "tika-vin05t:1521_4": "āpatti dukkaṭassā”ti vacanato āsanaṃ anupaparikkhitvā na nisīditabbaṃ.",
  "tika-vin05t:1521_5": "Kīdisaṃ pana āsanaṃ upaparikkhitabbaṃ,",
  "tika-vin05t:1521_6": "kīdisaṃ na upaparikkhitabbaṃ?",
  "tika-vin05t:1521_7": "Yaṃ suddhaṃ āsanameva hoti apaccattharaṇakaṃ,",
  "tika-vin05t:1521_8": "yañca āgantvā ṭhitānaṃ passataṃyeva attharīyati,",
  "tika-vin05t:1521_9": "taṃ na paccavekkhitabbaṃ,",
  "tika-vin05t:1521_10": "nisīdituṃ vaṭṭati.",
  "tika-vin05t:1521_11": "Yampi manussā sayaṃ hatthena akkamitvā “idha bhante nisīdathā”ti denti,",
  "tika-vin05t:1521_12": "tasmimpi vaṭṭati.",
  "tika-vin05t:1521_13": "Sacepi paṭhamameva āgantvāpi nisinnā pacchā uddhaṃ vā adho vā saṅkamanti,",
  "tika-vin05t:1521_14": "paṭivekkhaṇakiccaṃ natthi.",
  "tika-vin05t:1521_15": "Yampi tanukena vatthena yathā talaṃ dissati,",
  "tika-vin05t:1521_16": "evaṃ paṭicchannaṃ hoti,",
  "tika-vin05t:1521_17": "tasmimpi paṭivekkhaṇakiccaṃ natthi.",
  "tika-vin05t:1521_18": "Yaṃ pana paṭikacceva pāvārakojavādīhi atthataṃ hoti,",
  "tika-vin05t:1521_19": "taṃ hatthena parāmasitvā sallakkhetvā nisīditabbaṃ.",
  "tika-vin05t:1521_20": "Mahāpaccariyaṃ pana “ghanasāṭakenapi atthate yasmiṃ vali na paññāyati,",
  "tika-vin05t:1521_21": "taṃ na paṭivekkhitabba”nti vuttaṃ.",
  "tika-vin05t:1522_0": "15. “Na,",
  "tika-vin05t:1522_1": "bhikkhave,",
  "tika-vin05t:1522_2": "davāya silā paṭivijjhitabbā,",
  "tika-vin05t:1522_3": "yo paṭivijjheyya,",
  "tika-vin05t:1522_4": "āpatti dukkaṭassā”ti vacanato hasādhippāyena pāsāṇo na pavaṭṭetabbo.",
  "tika-vin05t:1522_5": "Na kevalañca pāsāṇo,",
  "tika-vin05t:1522_6": "aññampi yaṃ kiñci dārukhaṇḍaṃ vā iṭṭhakakhaṇḍaṃ vā hatthena vā yantena vā paṭivijjhituṃ na vaṭṭati.",
  "tika-vin05t:1522_7": "Cetiyādīnaṃ atthāya pāsāṇādayo hasantā hasantā pavaṭṭentipi khipantipi ukkhipantipi,",
  "tika-vin05t:1522_8": "“kammasamayo”ti vaṭṭati,",
  "tika-vin05t:1522_9": "aññampi īdisaṃ navakammaṃ vā karontā bhaṇḍakaṃ vā dhovantā rukkhaṃ vā dhovanadaṇḍakaṃ vā ukkhipitvā paṭivijjhanti, vaṭṭati,",
  "tika-vin05t:1522_10": "bhattavissaggakālādīsu kāke vā soṇe vā kaṭṭhaṃ vā kathalaṃ vā khipitvā palāpenti, vaṭṭati.",
  "tika-vin05t:1523_0": "16. “Na,",
  "tika-vin05t:1523_1": "bhikkhave,",
  "tika-vin05t:1523_2": "dāyo ālimpitabbo,",
  "tika-vin05t:1523_3": "yo ālimpeyya,",
  "tika-vin05t:1523_4": "āpatti dukkaṭassā”ti vacanato vane aggi na dātabbo.",
  "tika-vin05t:1523_5": "Sace pana “etthantare yo koci satto maratū”ti aggiṃ deti,",
  "tika-vin05t:1523_6": "pārājikānantariyathullaccayapācittiyavatthūnaṃ anurūpato pārājikādīni akusalarāsi ca hoti.",
  "tika-vin05t:1523_7": "“Allatiṇavanappatayo ḍayhantū”ti aggiṃ dentassa pācittiyaṃ,",
  "tika-vin05t:1523_8": "“dabbūpakaraṇāni vinassantū”ti aggiṃ dentassa dukkaṭaṃ.",
  "tika-vin05t:1523_9": "“Khiḍḍādhippāyenapi dukkaṭa”nti saṅkhepaṭṭhakathāyaṃ vuttaṃ.",
  "tika-vin05t:1523_10": "“Yaṃ kiñci allasukkhaṃ saindriyānindriyaṃ ḍayhatū”ti aggiṃ dentassa vatthuvasena pārājikathullaccayapācittiyadukkaṭāni veditabbāni.",
  "tika-vin05t:1524_0": "Paṭaggidānaṃ pana parittakaraṇañca bhagavatā anuññātaṃ,",
  "tika-vin05t:1524_1": "tasmā araññe vanakammikehi vā dinnaṃ sayaṃ vā uṭṭhitaṃ aggiṃ āgacchantaṃ disvā “tiṇakuṭiyo mā vinassantū”ti tassa aggino paṭiaggiṃ dātuṃ vaṭṭati,",
  "tika-vin05t:1524_2": "yena saddhiṃ āgacchanto aggi ekato hutvā nirupādāno nibbāti.",
  "tika-vin05t:1524_3": "“Parittampi kātuṃ vaṭṭatī”ti tiṇakuṭikānaṃ samantā bhūmitacchanaṃ parikhākhaṇanaṃ vā,",
  "tika-vin05t:1524_4": "yathā āgato aggi upādānaṃ alabhitvā nibbāti,",
  "tika-vin05t:1524_5": "etañca sabbaṃ uṭṭhiteyeva aggismiṃ asati anupasampanne sayampi kātuṃ vaṭṭati.",
  "tika-vin05t:1524_6": "Anuṭṭhite pana anupasampannehi kappiyavohārena kāretabbaṃ,",
  "tika-vin05t:1524_7": "udakena pana nibbāpentehi appāṇakameva udakaṃ āsiñcitabbaṃ.",
  "tika-vin05t:1525_0": "17.",
  "tika-vin05t:1525_1": "Assaddhesu micchādiṭṭhikulesu sakkaccaṃ paṇītabhojanaṃ labhitvā anupaparikkhitvā neva attanā paribhuñjitabbaṃ,",
  "tika-vin05t:1525_2": "na paresaṃ dātabbaṃ.",
  "tika-vin05t:1525_3": "Visamissampi hi tāni kulāni piṇḍapātaṃ denti.",
  "tika-vin05t:1525_4": "Yampi ābhidosikaṃ bhattaṃ vā khajjakaṃ vā tato labhati,",
  "tika-vin05t:1525_5": "tampi na paribhuñjitabbaṃ.",
  "tika-vin05t:1525_6": "Apihitavatthumpi hi sappavicchikādīhi adhisayitaṃ chaḍḍanīyadhammaṃ tāni kulāni denti.",
  "tika-vin05t:1525_7": "Gandhahaliddādimakkhitopi tato piṇḍapāto na gahetabbo.",
  "tika-vin05t:1525_8": "Sarīre rogaṭṭhānāni puñchitvā ṭhapitabhattampi hi tāni dātabbaṃ maññantīti.",
  "tika-vin05t:1526_0": "18.",
  "tika-vin05t:1526_1": "“Anāpatti,",
  "tika-vin05t:1526_2": "bhikkhave,",
  "tika-vin05t:1526_3": "gopakassa dāne”ti vuttaṃ.",
  "tika-vin05t:1526_4": "Tattha kataraṃ gopakadānaṃ vaṭṭati,",
  "tika-vin05t:1526_5": "kataraṃ na vaṭṭati?",
  "tika-vin05t:1526_6": "Mahāsumatthero tāva āha “yaṃ gopakassa paricchinditvā dinnaṃ hoti ‘ettakaṃ divase divase gaṇhā’ti,",
  "tika-vin05t:1526_7": "tadeva vaṭṭati,",
  "tika-vin05t:1526_8": "tato uttari na vaṭṭatī”ti.",
  "tika-vin05t:1526_9": "Mahāpadumatthero panāha “kiṃ gopakānaṃ paṇṇaṃ āropetvā nimittasaññaṃ vā katvā dinnaṃ atthi,",
  "tika-vin05t:1526_10": "etesaṃ hatthe vissaṭṭhakassa ete issarā,",
  "tika-vin05t:1526_11": "tasmā yaṃ denti,",
  "tika-vin05t:1526_12": "taṃ bahukampi vaṭṭatī”ti.",
  "tika-vin05t:1526_13": "Kurundaṭṭhakathāyaṃ pana vuttaṃ “manussānaṃ ārāmaṃ vā aññaṃ vā phalāphalaṃ dārakā rakkhanti,",
  "tika-vin05t:1526_14": "tehi dinnaṃ vaṭṭati,",
  "tika-vin05t:1526_15": "āharāpetvā pana na gahetabbaṃ.",
  "tika-vin05t:1526_16": "Saṅghike pana cetiyassa santake ca keṇiyā gahetvā rakkhantasseva dānaṃ vaṭṭati,",
  "tika-vin05t:1526_17": "vetanena rakkhantassa attano bhāgamattaṃ vaṭṭatī”ti.",
  "tika-vin05t:1526_18": "Mahāpaccariyaṃ pana “yaṃ gihīnaṃ ārāmarakkhakā bhikkhūnaṃ denti,",
  "tika-vin05t:1526_19": "etampi vaṭṭati.",
  "tika-vin05t:1526_20": "Bhikkhusaṅghassa ārāmagopakā yaṃ attano bhatiyā khaṇḍitvā denti,",
  "tika-vin05t:1526_21": "etaṃ vaṭṭati.",
  "tika-vin05t:1526_22": "Yopi upaḍḍhārāmaṃ vā kecideva rukkhe vā bhatiṃ labhitvā rakkhati,",
  "tika-vin05t:1526_23": "tassapi attano sampattarukkhatoyeva dātuṃ vaṭṭati,",
  "tika-vin05t:1526_24": "keṇiyā gahetvā rakkhantassa pana sabbampi vaṭṭatī”ti vuttaṃ.",
  "tika-vin05t:1526_25": "Etaṃ pana sabbaṃ byañjanato nānaṃ,",
  "tika-vin05t:1526_26": "atthato ekameva,",
  "tika-vin05t:1526_27": "tasmā adhippāyaṃ ñatvā gahetabbaṃ.",
  "tika-vin05t:1527_0": "Apicettha ayampi vinicchayo veditabbo –",
  "tika-vin05t:1527_1": "yattha āvāsikā āgantukānaṃ na denti,",
  "tika-vin05t:1527_2": "phalavāre ca sampatte aññesaṃ abhāvaṃ disvā corikāya attanāva khādanti,",
  "tika-vin05t:1527_3": "tattha āgantukehi ghaṇṭiṃ paharitvā bhājetvā paribhuñjituṃ vaṭṭati.",
  "tika-vin05t:1527_4": "Yattha pana āvāsikā rukkhe rakkhitvā phalavāre sampatte bhājetvā khādanti,",
  "tika-vin05t:1527_5": "catūsu paccayesu sammā upanenti,",
  "tika-vin05t:1527_6": "anissarā tattha āgantukā.",
  "tika-vin05t:1527_7": "Yepi rukkhā cīvaratthāya niyametvā dinnā,",
  "tika-vin05t:1527_8": "tesupi āgantukā anissarā.",
  "tika-vin05t:1527_9": "Esa nayo sesapaccayatthāya niyametvā dinnepi.",
  "tika-vin05t:1527_10": "Ye pana tathā aniyametvā āvāsikā ca te rakkhitvā gopetvā corikāya paribhuñjanti,",
  "tika-vin05t:1527_11": "na tesu āvāsikānaṃ katikāya ṭhātabbaṃ.",
  "tika-vin05t:1527_12": "Ye phalaparibhogatthāya dinnā,",
  "tika-vin05t:1527_13": "āvāsikā ca ne rakkhitvā gopetvā sammā upanenti,",
  "tika-vin05t:1527_14": "tesuyeva tesaṃ katikāya ṭhātabbaṃ.",
  "tika-vin05t:1527_15": "Mahāpaccariyaṃ pana vuttaṃ “catunnaṃ paccayānaṃ niyametvā dinnaṃ theyyacittena paribhuñjanto bhaṇḍaṃ agghāpetvā kāretabbo,",
  "tika-vin05t:1527_16": "paribhogavasena bhājetvā paribhuñjantassa bhaṇḍadeyyaṃ.",
  "tika-vin05t:1527_17": "Yaṃ panettha senāsanatthāya niyamitaṃ,",
  "tika-vin05t:1527_18": "taṃ paribhogavaseneva bhājetvā paribhuñjantassa thullaccayañca bhaṇḍadeyyañcā”ti.",
  "tika-vin05t:1528_0": "Odissa cīvaratthāya dinnaṃ cīvareyeva upanetabbaṃ.",
  "tika-vin05t:1528_1": "Sace dubbhikkhaṃ hoti,",
  "tika-vin05t:1528_2": "bhikkhū piṇḍapātena kilamanti,",
  "tika-vin05t:1528_3": "cīvaraṃ pana sulabhaṃ,",
  "tika-vin05t:1528_4": "saṅghasuṭṭhutāya apalokanakammaṃ katvā piṇḍapātepi upanetuṃ vaṭṭati.",
  "tika-vin05t:1528_5": "Senāsanena gilānapaccayena vā kilamantesu saṅghasuṭṭhutāya apalokanakammaṃ katvā tadatthāyapi upanetuṃ vaṭṭati.",
  "tika-vin05t:1528_6": "Odissa piṇḍapātatthāya ca gilānapaccayatthāya ca dinnepi eseva nayo.",
  "tika-vin05t:1528_7": "Odissa senāsanatthāya dinnaṃ pana garubhaṇḍaṃ hoti,",
  "tika-vin05t:1528_8": "taṃ rakkhitvā gopetvā tadatthameva upanetabbaṃ.",
  "tika-vin05t:1528_9": "Sace pana dubbhikkhaṃ hoti,",
  "tika-vin05t:1528_10": "bhikkhū piṇḍapātena na yāpenti,",
  "tika-vin05t:1528_11": "ettha rājarogacorabhayādīhi aññattha gacchantānaṃ vihārā palujjanti,",
  "tika-vin05t:1528_12": "tālanāḷikerādike vināsenti,",
  "tika-vin05t:1528_13": "senāsanapaccayaṃ pana nissāya yāpetuṃ sakkā hoti,",
  "tika-vin05t:1528_14": "evarūpe kāle senāsanaṃ vissajjetvāpi senāsanajagganatthāya paribhogo bhagavatā anuññāto.",
  "tika-vin05t:1528_15": "Tasmā ekaṃ vā dve vā varasenāsanāni ṭhapetvā itarāni lāmakakoṭiyā piṇḍapātatthāya vissajjetuṃ vaṭṭanti,",
  "tika-vin05t:1528_16": "mūlavatthucchedaṃ pana katvā na upanetabbaṃ.",
  "tika-vin05t:1529_0": "Yo pana ārāmo catupaccayatthāya niyametvā dinno,",
  "tika-vin05t:1529_1": "tattha apalokanakammaṃ na kātabbaṃ.",
  "tika-vin05t:1529_2": "Yena paccayena pana ūnaṃ,",
  "tika-vin05t:1529_3": "tadatthaṃ upanetuṃ vaṭṭati,",
  "tika-vin05t:1529_4": "ārāmo paṭijaggitabbo,",
  "tika-vin05t:1529_5": "vetanaṃ datvāpi jaggāpetuṃ vaṭṭati.",
  "tika-vin05t:1529_6": "Ye pana vetanaṃ labhitvā ārāmeyeva gehaṃ katvā vasantā rakkhanti,",
  "tika-vin05t:1529_7": "te ce āgatānaṃ bhikkhūnaṃ nāḷikeraṃ vā tālapakkaṃ vā denti,",
  "tika-vin05t:1529_8": "yaṃ tesaṃ saṅghena anuññātaṃ hoti “divase divase ettakaṃ nāma khādathā”ti,",
  "tika-vin05t:1529_9": "tadeva te dātuṃ labhanti,",
  "tika-vin05t:1529_10": "tato uttari tesaṃ dentānampi gahetuṃ na vaṭṭanti.",
  "tika-vin05t:1529_11": "Yo pana ārāmaṃ keṇiyā gahetvā saṅghassa catupaccayatthāya kappiyabhaṇḍameva deti,",
  "tika-vin05t:1529_12": "ayaṃ bahukampi dātuṃ labhati.",
  "tika-vin05t:1529_13": "Cetiyassa padīpatthāya vā khaṇḍaphullapaṭisaṅkharaṇatthāya vā dinnaārāmopi jaggitabbo,",
  "tika-vin05t:1529_14": "vetanaṃ datvāpi jaggāpetabbo.",
  "tika-vin05t:1529_15": "Vetanañca panettha cetiyasantakampi saṅghasantakampi dātuṃ vaṭṭati.",
  "tika-vin05t:1529_16": "Etampi ārāmaṃ vetanena tattheva vasitvā rakkhantānañca keṇiyā gahetvā kappiyabhaṇḍadāyakānañca tatthajātakaphaladānaṃ vuttanayeneva veditabbaṃ.",
  "tika-vin05t:1530_0": "19.",
  "tika-vin05t:1530_1": "Dhammikarakkhaṃ yācantena atītaṃ anāgataṃ vā ārabbha odissa ācikkhituṃ na vaṭṭati.",
  "tika-vin05t:1530_2": "Atītañhi ārabbha atthi odissa ācikkhanā,",
  "tika-vin05t:1530_3": "atthi anodissa ācikkhanā,",
  "tika-vin05t:1530_4": "anāgataṃ ārabbhapi atthi odissa ācikkhanā,",
  "tika-vin05t:1530_5": "atthi anodissa ācikkhanā.",
  "tika-vin05t:1530_6": "Kathaṃ atītaṃ ārabbha odissa ācikkhanā hoti?",
  "tika-vin05t:1530_7": "Bhikkhūnaṃ vihāre gāmadārakā vā dhuttādayo vā ye keci anācāraṃ ācaranti,",
  "tika-vin05t:1530_8": "rukkhaṃ vā chindanti,",
  "tika-vin05t:1530_9": "phalāphalaṃ vā haranti,",
  "tika-vin05t:1530_10": "parikkhāre vā acchindanti,",
  "tika-vin05t:1530_11": "bhikkhu vohārike upasaṅkamitvā “amhākaṃ vihāre idaṃ nāma kata”nti vadati.",
  "tika-vin05t:1530_12": "“Kenā”ti vutte “asukena ca asukena cā”ti ācikkhati.",
  "tika-vin05t:1530_13": "Evaṃ atītaṃ ārabbha odissa ācikkhanā hoti,",
  "tika-vin05t:1530_14": "sā na vaṭṭati.",
  "tika-vin05t:1530_15": "Tañce sutvā te vohārikā tesaṃ daṇḍaṃ karonti,",
  "tika-vin05t:1530_16": "sabbaṃ bhikkhussa gīvā hoti,",
  "tika-vin05t:1530_17": "“daṇḍaṃ gaṇhissantī”ti adhippāyepi sati gīvāyeva hoti.",
  "tika-vin05t:1530_18": "Sace pana “tassa daṇḍaṃ gaṇhathā”ti vadati,",
  "tika-vin05t:1530_19": "pañcamāsakamatte gahite pārājikaṃ hoti.",
  "tika-vin05t:1530_20": "“Kenā”ti vutte pana “asukenāti vattuṃ amhākaṃ na vaṭṭati,",
  "tika-vin05t:1530_21": "tumheyeva jānissatha.",
  "tika-vin05t:1530_22": "Kevalañhi mayaṃ rakkhaṃ yācāma,",
  "tika-vin05t:1530_23": "taṃ no detha,",
  "tika-vin05t:1530_24": "avahaṭabhaṇḍañca āharāpethā”ti vattabbaṃ.",
  "tika-vin05t:1530_25": "Evaṃ anodissa ācikkhanā hoti,",
  "tika-vin05t:1530_26": "sā vaṭṭati.",
  "tika-vin05t:1530_27": "Evaṃ vutte sacepi te vohārikā kārake gavesitvā tesaṃ daṇḍaṃ karonti,",
  "tika-vin05t:1530_28": "sabbasāpateyyepi gahite bhikkhuno neva gīvā,",
  "tika-vin05t:1530_29": "na āpatti.",
  "tika-vin05t:1530_30": "Parikkhāraṃ harante disvā tesaṃ anatthakāmatāya “coro coro”ti vattumpi na vaṭṭati.",
  "tika-vin05t:1530_31": "Evaṃ vuttepi hi yaṃ tesaṃ daṇḍaṃ karonti,",
  "tika-vin05t:1530_32": "sabbaṃ bhikkhuno gīvā hoti.",
  "tika-vin05t:1530_33": "Attano vacanakaraṃ pana “iminā me parikkhāro gahito,",
  "tika-vin05t:1530_34": "taṃ āharāpehi,",
  "tika-vin05t:1530_35": "mā cassa daṇḍaṃ karohī”ti vattuṃ vaṭṭati.",
  "tika-vin05t:1530_36": "Dāsadāsīvāpiādīnampi atthāya aḍḍaṃ karonti ayaṃ akappiyaaḍḍo nāma,",
  "tika-vin05t:1530_37": "na vaṭṭati.",
  "tika-vin05t:1531_0": "Kathaṃ anāgataṃ ārabbha odissa ācikkhanā hoti?",
  "tika-vin05t:1531_1": "Vuttanayeneva parehi anācārādīsu katesu bhikkhu vohārike evaṃ vadati “amhākaṃ vihāre idañcidañca karonti,",
  "tika-vin05t:1531_2": "rakkhaṃ no detha āyatiṃ akaraṇatthāyā”ti.",
  "tika-vin05t:1531_3": "“Kena evaṃ kata”nti vutte ca “asukena ca asukena cā”ti ācikkhati.",
  "tika-vin05t:1531_4": "Evaṃ anāgataṃ ārabbha odissa ācikkhanā hoti,",
  "tika-vin05t:1531_5": "sāpi na vaṭṭati.",
  "tika-vin05t:1531_6": "Tesañhi daṇḍe kate purimanayeneva sabbaṃ bhikkhussa gīvā,",
  "tika-vin05t:1531_7": "sesaṃ purimasadisameva.",
  "tika-vin05t:1531_8": "Sace vohārikā “bhikkhūnaṃ vihāre evarūpaṃ anācāraṃ karontānaṃ imaṃ nāma daṇḍaṃ karomā”ti bheriṃ carāpetvā",
  "tika-vin05t:1531_9": "āṇāya atiṭṭhamāne pariyesitvā daṇḍaṃ karonti,",
  "tika-vin05t:1531_10": "bhikkhuno neva gīvā,",
  "tika-vin05t:1531_11": "na āpatti.",
  "tika-vin05t:1531_12": "Vihārasīmāya rukkhādīni chindantānaṃ vāsipharasuādīni gahetvā pāsāṇehi koṭṭenti,",
  "tika-vin05t:1531_13": "na vaṭṭati.",
  "tika-vin05t:1531_14": "Sace dhārā bhijjati,",
  "tika-vin05t:1531_15": "kārāpetvā dātabbā.",
  "tika-vin05t:1531_16": "Upadhāvitvā tesaṃ parikkhāre gaṇhanti,",
  "tika-vin05t:1531_17": "tampi na kātabbaṃ.",
  "tika-vin05t:1531_18": "Lahuparivattañhi cittaṃ,",
  "tika-vin05t:1531_19": "theyyacetanāya uppannāya mūlacchejjampi gaccheyya.",
  "tika-vin05t:1532_0": "20.",
  "tika-vin05t:1532_1": "Uccāraṃ vā passāvaṃ vā saṅkāraṃ vā vighāsaṃ vā tirokuṭṭe vā tiropākāre vā chaḍḍetuṃ vā chaḍḍāpetuṃ vā na vaṭṭati.",
  "tika-vin05t:1532_2": "Cattāripi vatthūni ekapayogena chaḍḍentassa ekameva dukkaṭaṃ,",
  "tika-vin05t:1532_3": "pāṭekkaṃ chaḍḍentassa vatthugaṇanāya dukkaṭāni.",
  "tika-vin05t:1532_4": "Āṇattiyampi eseva nayo.",
  "tika-vin05t:1532_5": "Dantakaṭṭhachaḍḍanepi dukkaṭameva.",
  "tika-vin05t:1532_6": "Oloketvā vā avalañje vā uccārādīni chaḍḍentassa anāpatti.",
  "tika-vin05t:1532_7": "Yampi manussānaṃ upabhogaparibhogaṃ ropimaṃ khettaṃ hotu nāḷikerādiārāmo vā,",
  "tika-vin05t:1532_8": "tatthāpi yattha katthaci ropimaharitaṭṭhāne etāni vatthūni chaḍḍetuṃ na vaṭṭati.",
  "tika-vin05t:1532_9": "Chaḍḍentassa purimanayeneva āpattibhedo veditabbo.",
  "tika-vin05t:1532_10": "Khette vā ārāme vā nisīditvā bhuñjamāno ucchuādīni vā khādamāno gacchanto ucchiṭṭhodakacalakādīni haritaṭṭhāne chaḍḍeti,",
  "tika-vin05t:1532_11": "antamaso udakaṃ pivitvā matthakacchinnanāḷikerampi chaḍḍeti, dukkaṭaṃ.",
  "tika-vin05t:1532_12": "Kasitaṭṭhāne nikkhittabīje aṅkure uṭṭhitepi avuṭṭhitepi dukkaṭameva.",
  "tika-vin05t:1532_13": "Anikkhittabījesu pana khettakoṇādīsu vā asañjātaropimesu khettamariyādādīsu vā chaḍḍetuṃ vaṭṭati,",
  "tika-vin05t:1532_14": "manussānaṃ kacavarachaḍḍanaṭṭhānepi vaṭṭati.",
  "tika-vin05t:1532_15": "Manussesu sassaṃ uddharitvā gatesu chaḍḍitakhettaṃ nāma hoti,",
  "tika-vin05t:1532_16": "tattha vaṭṭati.",
  "tika-vin05t:1532_17": "Yattha pana “lāyitampi pubbaṇṇādi puna uṭṭhahissatī”ti rakkhanti,",
  "tika-vin05t:1532_18": "tattha na vaṭṭati.",
  "tika-vin05t:1533_0": "21. “Na,",
  "tika-vin05t:1533_1": "bhikkhave,",
  "tika-vin05t:1533_2": "nahāyamānena bhikkhunā rukkhe kāyo ugghaṃsetabbo,",
  "tika-vin05t:1533_3": "yo ugghaṃseyya,",
  "tika-vin05t:1533_4": "āpatti dukkaṭassā”ti vacanato nahāyantena rukkhe vā nahānatitthe nikhanitvā ṭhapitatthambhe vā iṭṭhakasilādārukuṭṭānaṃ",
  "tika-vin05t:1533_5": "aññatarasmiṃ kuṭṭe vā kāyo na ghaṃsetabbo.",
  "tika-vin05t:1534_0": "“Na,",
  "tika-vin05t:1534_1": "bhikkhave,",
  "tika-vin05t:1534_2": "aṭṭāne nahāyitabbaṃ,",
  "tika-vin05t:1534_3": "yo nahāyeyya,",
  "tika-vin05t:1534_4": "āpatti dukkaṭassā”ti vacanato aṭṭānepi nahāyituṃ na vaṭṭati.",
  "tika-vin05t:1534_5": "Aṭṭānaṃ nāma rukkhaṃ phalakaṃ viya tacchetvā aṭṭhapadākārena rājiyo chinditvā nahānatitthe nikhananti,",
  "tika-vin05t:1534_6": "tattha cuṇṇāni ākiritvā manussā kāyaṃ ghaṃsanti.",
  "tika-vin05t:1535_0": "“Na,",
  "tika-vin05t:1535_1": "bhikkhave,",
  "tika-vin05t:1535_2": "gandhabbahatthakena nahāyitabbaṃ,",
  "tika-vin05t:1535_3": "yo nahāyeyya,",
  "tika-vin05t:1535_4": "āpatti dukkaṭassā”ti vacanato nahānatitthe ṭhapitena dārumayahatthena cuṇṇāni gahetvā manussā sarīraṃ ghaṃsanti,",
  "tika-vin05t:1535_5": "tena nahāyituṃ na vaṭṭati.",
  "tika-vin05t:1536_0": "“Na,",
  "tika-vin05t:1536_1": "bhikkhave,",
  "tika-vin05t:1536_2": "kuruvindakasuttiyā nahāyitabbaṃ,",
  "tika-vin05t:1536_3": "yo nahāyeyya,",
  "tika-vin05t:1536_4": "āpatti dukkaṭassā”ti vacanato kuruvindakasuttiyāpi nahāyituṃ na vaṭṭati.",
  "tika-vin05t:1536_5": "Kuruvindakasutti nāma kuruvindakapāsāṇacuṇṇāni lākhāya bandhitvā kataguḷikakalāpako vuccati,",
  "tika-vin05t:1536_6": "yaṃ ubhosu antesu gahetvā sarīraṃ ghaṃsanti.",
  "tika-vin05t:1537_0": "“Na,",
  "tika-vin05t:1537_1": "bhikkhave,",
  "tika-vin05t:1537_2": "viggayha parikammaṃ kārāpetabbaṃ,",
  "tika-vin05t:1537_3": "yo kārāpeyya,",
  "tika-vin05t:1537_4": "āpatti dukkaṭassā”ti vacanato aññamaññaṃ sarīrena ghaṃsituṃ na vaṭṭati.",
  "tika-vin05t:1538_0": "“Na,",
  "tika-vin05t:1538_1": "bhikkhave,",
  "tika-vin05t:1538_2": "mallakena nahāyitabbaṃ,",
  "tika-vin05t:1538_3": "yo nahāyeyya,",
  "tika-vin05t:1538_4": "āpatti dukkaṭassa.",
  "tika-vin05t:1538_5": "Anujānāmi,",
  "tika-vin05t:1538_6": "bhikkhave,",
  "tika-vin05t:1538_7": "gilānassa akatamallaka”nti vacanato makaradaṇḍake chinditvā mallakamūlasaṇṭhānena kataṃ “mallaka”nti vuccati,",
  "tika-vin05t:1538_8": "idaṃ gilānassapi na vaṭṭati.",
  "tika-vin05t:1538_9": "Akatamallakaṃ nāma dante acchinditvā kataṃ,",
  "tika-vin05t:1538_10": "idaṃ agilānassa na vaṭṭati,",
  "tika-vin05t:1538_11": "iṭṭhakakhaṇḍaṃ pana kapālakhaṇḍaṃ vā vaṭṭati.",
  "tika-vin05t:1539_0": "“Anujānāmi,",
  "tika-vin05t:1539_1": "bhikkhave,",
  "tika-vin05t:1539_2": "ukkāsikaṃ puthupāṇika”nti vacanato ukkāsikaṃ puthupāṇikañca vaṭṭati.",
  "tika-vin05t:1539_3": "Ukkāsikaṃ nāma vatthavaṭṭi,",
  "tika-vin05t:1539_4": "tasmā nahāyantassa yassa kassaci nahānasāṭakavaṭṭiyā piṭṭhiṃ ghaṃsituṃ vaṭṭati.",
  "tika-vin05t:1539_5": "Puthupāṇikanti hatthaparikammaṃ vuccati,",
  "tika-vin05t:1539_6": "tasmā sabbesaṃ hatthena piṭṭhiparikammaṃ kātuṃ vaṭṭati.",
  "tika-vin05t:1540_0": "Idaṃ panettha nahānavattaṃ –",
  "tika-vin05t:1540_1": "udakatitthaṃ gantvā yattha vā tattha vā cīvaraṃ nikkhipitvā vegena ṭhitakeneva na otaritabbaṃ,",
  "tika-vin05t:1540_2": "sabbadisā pana oloketvā vivittabhāvaṃ ñatvā khāṇugumbalatādīni vavatthapetvā tikkhattuṃ ukkāsitvā avakujja",
  "tika-vin05t:1540_3": "ṭhitena uttarāsaṅgacīvaraṃ apanetvā pasāretabbaṃ,",
  "tika-vin05t:1540_4": "kāyabandhanaṃ mocetvā cīvarapiṭṭheyeva ṭhapetabbaṃ.",
  "tika-vin05t:1540_5": "Sace udakasāṭikā natthi,",
  "tika-vin05t:1540_6": "udakante ukkuṭikaṃ nisīditvā nivāsanaṃ mocetvā sace ninnaṭṭhānaṃ atthi,",
  "tika-vin05t:1540_7": "ātape pasāretabbaṃ.",
  "tika-vin05t:1540_8": "No ce atthi,",
  "tika-vin05t:1540_9": "saṃharitvā ṭhapetabbaṃ.",
  "tika-vin05t:1540_10": "Otarantena saṇikaṃ nābhippamāṇamattaṃ otaritvā vīciṃ anuṭṭhapentena saddaṃ akarontena nivattitvā āgatadisābhimukhena nimujjitabbaṃ,",
  "tika-vin05t:1540_11": "evaṃ cīvaraṃ rakkhitaṃ hoti.",
  "tika-vin05t:1540_12": "Ummujjantenapi saddaṃ akarontena saṇikaṃ ummujjitvā nahānapariyosāne udakante ukkuṭikena nisīditvā nivāsanaṃ",
  "tika-vin05t:1540_13": "parikkhipitvā uṭṭhāya suparimaṇḍalaṃ nivāsetvā kāyabandhanaṃ bandhitvā cīvaraṃ pārupitvāva ṭhātabbaṃ.",
  "tika-vin05t:1541_0": "22. “Na,",
  "tika-vin05t:1541_1": "bhikkhave,",
  "tika-vin05t:1541_2": "vallikā dhāretabbā…",
  "tika-vin05t:1541_3": "na pāmaṅgo dhāretabbo…",
  "tika-vin05t:1541_4": "na kaṇṭhasuttakaṃ dhāretabbaṃ…",
  "tika-vin05t:1541_5": "na kaṭisuttakaṃ dhāretabbaṃ…",
  "tika-vin05t:1541_6": "na ovaṭṭikaṃ dhāretabbaṃ…",
  "tika-vin05t:1541_7": "na kāyūraṃ dhāretabbaṃ…",
  "tika-vin05t:1541_8": "na hatthābharaṇaṃ dhāretabbaṃ…",
  "tika-vin05t:1541_9": "na aṅgulimuddikā dhāretabbā,",
  "tika-vin05t:1541_10": "yo dhāreyya,",
  "tika-vin05t:1541_11": "āpatti dukkaṭassā”ti vacanato kaṇṇapiḷandhanādi yaṃ kiñci ābharaṇaṃ na vaṭṭati.",
  "tika-vin05t:1541_12": "Tattha vallikāti kaṇṇato nikkhantamuttolambakādīnaṃ etaṃ adhivacanaṃ.",
  "tika-vin05t:1541_13": "Na kevalañca vallikā eva,",
  "tika-vin05t:1541_14": "yaṃ kiñci kaṇṇapiḷandhanaṃ antamaso tālapaṇṇampi na vaṭṭati.",
  "tika-vin05t:1541_15": "Pāmaṅganti yaṃ kiñci palambakasuttaṃ.",
  "tika-vin05t:1541_16": "Kaṇṭhasuttakanti yaṃ kiñci gīvūpagaṃ ābharaṇaṃ.",
  "tika-vin05t:1541_17": "Kaṭisuttakanti yaṃ kiñci kaṭipiḷandhanaṃ,",
  "tika-vin05t:1541_18": "antamaso suttatantumattampi.",
  "tika-vin05t:1541_19": "Ovaṭṭikanti valayaṃ.",
  "tika-vin05t:1541_20": "Kāyūrādīni pākaṭāneva.",
  "tika-vin05t:1542_0": "23. “Na,",
  "tika-vin05t:1542_1": "bhikkhave,",
  "tika-vin05t:1542_2": "dīghā kesā dhāretabbā,",
  "tika-vin05t:1542_3": "yo dhāreyya,",
  "tika-vin05t:1542_4": "āpatti dukkaṭassa.",
  "tika-vin05t:1542_5": "Anujānāmi,",
  "tika-vin05t:1542_6": "bhikkhave,",
  "tika-vin05t:1542_7": "dvemāsikaṃ vā duvaṅgulaṃ vā”ti vacanato sace kesā antodvemāse dvaṅgulaṃ pāpuṇanti,",
  "tika-vin05t:1542_8": "antodvemāseyeva chinditabbā,",
  "tika-vin05t:1542_9": "dvaṅgulehi atikkāmetuṃ na vaṭṭati.",
  "tika-vin05t:1542_10": "Sacepi na dīghā,",
  "tika-vin05t:1542_11": "dvemāsato ekadivasampi atikkāmetuṃ na labhatiyeva.",
  "tika-vin05t:1542_12": "Ubhayathāpi ukkaṭṭhaparicchedova vutto,",
  "tika-vin05t:1542_13": "tato oraṃ pana na vaṭṭanabhāvo nāma natthi.",
  "tika-vin05t:1543_0": "“Na,",
  "tika-vin05t:1543_1": "bhikkhave,",
  "tika-vin05t:1543_2": "kattarikāya kesā chedāpetabbā,",
  "tika-vin05t:1543_3": "yo chedāpeyya,",
  "tika-vin05t:1543_4": "āpatti dukkaṭassa.",
  "tika-vin05t:1543_5": "Anujānāmi,",
  "tika-vin05t:1543_6": "bhikkhave,",
  "tika-vin05t:1543_7": "ābādhapaccayā kattarikāya kese chedāpetu”nti vacanato ābādhaṃ vinā kattarikāya kese chedāpetuṃ na vaṭṭati.",
  "tika-vin05t:1544_0": "“Na,",
  "tika-vin05t:1544_1": "bhikkhave,",
  "tika-vin05t:1544_2": "kocchena kesā osaṇṭhetabbā…",
  "tika-vin05t:1544_3": "na phaṇakena kesā osaṇṭhetabbā…",
  "tika-vin05t:1544_4": "na hatthaphaṇakena kesā osaṇṭhetabbā…",
  "tika-vin05t:1544_5": "na sitthatelakena kesā osaṇṭhetabbā…",
  "tika-vin05t:1544_6": "na udakatelakena kesā osaṇṭhetabbā,",
  "tika-vin05t:1544_7": "yo osaṇṭheyya,",
  "tika-vin05t:1544_8": "āpatti dukkaṭassā”ti vacanato maṇḍanatthāya kocchādīhi kesā na osaṇṭhetabbā,",
  "tika-vin05t:1544_9": "uddhalomena pana anulomanipātanatthaṃ hatthaṃ temetvā sīsaṃ puñchitabbaṃ,",
  "tika-vin05t:1544_10": "uṇhābhitattarajasirānampi allahatthena puñchituṃ vaṭṭati.",
  "tika-vin05t:1545_0": "24. “Na,",
  "tika-vin05t:1545_1": "bhikkhave,",
  "tika-vin05t:1545_2": "ādāse vā udakapatte vā mukhanimittaṃ oloketabbaṃ,",
  "tika-vin05t:1545_3": "yo olokeyya,",
  "tika-vin05t:1545_4": "āpatti dukkaṭassa.",
  "tika-vin05t:1545_5": "Anujānāmi,",
  "tika-vin05t:1545_6": "bhikkhave,",
  "tika-vin05t:1545_7": "ābādhapaccayā ādāse vā udakapatte vā mukhanimittaṃ oloketu”nti vacanato ābādhaṃ vinā ādāse vā udakapatte vā mukhaṃ na oloketabbaṃ.",
  "tika-vin05t:1545_8": "Ettha ca kaṃsapattādīnipi yesu mukhanimittaṃ paññāyati,",
  "tika-vin05t:1545_9": "sabbāni ādāsasaṅkhameva gacchanti,",
  "tika-vin05t:1545_10": "kañjiyādīnipi ca udakapattasaṅkhameva.",
  "tika-vin05t:1545_11": "Tasmā yattha katthaci olokentassa dukkaṭaṃ.",
  "tika-vin05t:1545_12": "Ābādhapaccayā pana “sañchavi nu kho me vaṇo,",
  "tika-vin05t:1545_13": "udāhu na tāvā”ti jānanatthaṃ vaṭṭati,",
  "tika-vin05t:1545_14": "“jiṇṇo nu khomhi,",
  "tika-vin05t:1545_15": "no”ti evaṃ āyusaṅkhāraṃ olokanatthampi vaṭṭatīti vuttaṃ.",
  "tika-vin05t:1546_0": "“Na,",
  "tika-vin05t:1546_1": "bhikkhave,",
  "tika-vin05t:1546_2": "mukhaṃ ālimpitabbaṃ…",
  "tika-vin05t:1546_3": "na mukhaṃ ummadditabbaṃ…",
  "tika-vin05t:1546_4": "na mukhaṃ cuṇṇetabbaṃ…",
  "tika-vin05t:1546_5": "na manosilikāya mukhaṃ lañchetabbaṃ…",
  "tika-vin05t:1546_6": "na aṅgarāgo kātabbo…",
  "tika-vin05t:1546_7": "na mukharāgo kātabbo…",
  "tika-vin05t:1546_8": "na aṅgarāgamukharāgo kātabbo,",
  "tika-vin05t:1546_9": "yo kareyya,",
  "tika-vin05t:1546_10": "āpatti dukkaṭassa.",
  "tika-vin05t:1546_11": "Anujānāmi,",
  "tika-vin05t:1546_12": "bhikkhave,",
  "tika-vin05t:1546_13": "ābādhapaccayā mukhaṃ ālimpitu”nti vacanato ābādhaṃ vinā mukhavilimpanādi na kātabbaṃ.",
  "tika-vin05t:1547_0": "25. “Na,",
  "tika-vin05t:1547_1": "bhikkhave,",
  "tika-vin05t:1547_2": "naccaṃ vā gītaṃ vā vāditaṃ vā dassanāya gantabbaṃ,",
  "tika-vin05t:1547_3": "yo gaccheyya,",
  "tika-vin05t:1547_4": "āpatti dukkaṭassā”ti vacanato naccādiṃ dassanāya na gantabbaṃ.",
  "tika-vin05t:1547_5": "Ettha ca naccanti naṭādayo vā naccantu soṇḍā vā antamaso morasūvamakkaṭādayopi,",
  "tika-vin05t:1547_6": "sabbametaṃ naccameva,",
  "tika-vin05t:1547_7": "tasmā antamaso moranaccampi dassanāya gacchantassa dukkaṭaṃ.",
  "tika-vin05t:1547_8": "Sayampi naccantassa vā naccāpentassa vā dukkaṭameva.",
  "tika-vin05t:1547_9": "Gītanti naṭādīnaṃ vā gītaṃ hotu ariyānaṃ parinibbānakāle ratanattayaguṇūpasañhitaṃ sādhukīḷitagītaṃ vā",
  "tika-vin05t:1547_10": "asaññatabhikkhūnaṃ dhammabhāṇakagītaṃ vā antamaso dantagītampi,",
  "tika-vin05t:1547_11": "“yaṃ gāyissāmā”ti pubbabhāge okūjantā karonti,",
  "tika-vin05t:1547_12": "sabbametaṃ gītameva,",
  "tika-vin05t:1547_13": "sayaṃ gāyantassapi gāyāpentassapi dukkaṭameva.",
  "tika-vin05t:1548_0": "“Pañcime,",
  "tika-vin05t:1548_1": "bhikkhave,",
  "tika-vin05t:1548_2": "ādīnavā āyatakena gītassarena dhammaṃ gāyantassa.",
  "tika-vin05t:1548_3": "Attanāpi tasmiṃ sare sārajjati,",
  "tika-vin05t:1548_4": "parepi tasmiṃ sare sārajjanti,",
  "tika-vin05t:1548_5": "gahapatikāpi ujjhāyanti,",
  "tika-vin05t:1548_6": "sarakuttimpi nikāmayamānassa samādhissa bhaṅgo hoti,",
  "tika-vin05t:1548_7": "pacchimā janatā diṭṭhānugatiṃ āpajjati. Ime kho,",
  "tika-vin05t:1548_8": "bhikkhave,",
  "tika-vin05t:1548_9": "pañca ādīnavā āyatakena gītassarena dhammaṃ gāyantassa. Na,",
  "tika-vin05t:1548_10": "bhikkhave,",
  "tika-vin05t:1548_11": "āyatakena gītassarena dhammo gāyitabbo,",
  "tika-vin05t:1548_12": "yo gāyeyya,",
  "tika-vin05t:1548_13": "āpatti dukkaṭassā”ti –",
  "tika-vin05t:1549_0": "Vacanato āyatakena gītassarena dhammopi na gāyitabbo.",
  "tika-vin05t:1550_0": "Āyatako nāma gītassaro taṃ taṃ vattaṃ bhinditvā akkharāni vināsetvā pavatto.",
  "tika-vin05t:1550_1": "Dhamme pana suttantavattaṃ nāma atthi,",
  "tika-vin05t:1550_2": "jātakavattaṃ nāma atthi,",
  "tika-vin05t:1550_3": "gāthāvattaṃ nāma atthi,",
  "tika-vin05t:1550_4": "taṃ vināsetvā atidīghaṃ kātuṃ na vaṭṭati,",
  "tika-vin05t:1550_5": "caturassena vattena parimaṇḍalāni padabyañjanāni dassetabbāni.",
  "tika-vin05t:1550_6": "“Anujānāmi,",
  "tika-vin05t:1550_7": "bhikkhave,",
  "tika-vin05t:1550_8": "sarabhañña”nti vacanato pana sarena dhammaṃ bhaṇituṃ vaṭṭati.",
  "tika-vin05t:1550_9": "Sarabhaññe kira taraṅgavattadhotakavattagalitavattādīni dvattiṃsa vattāni atthi,",
  "tika-vin05t:1550_10": "tesu yaṃ icchati,",
  "tika-vin05t:1550_11": "taṃ kātuṃ labhati.",
  "tika-vin05t:1550_12": "Sabbesaṃ padabyañjanaṃ avināsetvā vikāraṃ akatvā samaṇasāruppena caturassena nayena pavattanaṃyeva lakkhaṇaṃ.",
  "tika-vin05t:1551_0": "Vāditaṃ nāma tantibaddhādivādanīyabhaṇḍaṃ vāditaṃ vā hotu kuṭabherivāditaṃ vā antamaso udakabherivāditampi,",
  "tika-vin05t:1551_1": "sabbametaṃ na vaṭṭati.",
  "tika-vin05t:1551_2": "Yaṃ pana niṭṭhubhanto vā sāsaṅke vā ṭhito accharikaṃ vā phoṭeti,",
  "tika-vin05t:1551_3": "pāṇiṃ vā paharati,",
  "tika-vin05t:1551_4": "tattha anāpatti,",
  "tika-vin05t:1551_5": "sabbaṃ antarārāme ṭhitassa passato anāpatti,",
  "tika-vin05t:1551_6": "passissāmīti vihārato vihāraṃ gacchantassa āpattiyeva.",
  "tika-vin05t:1551_7": "Āsanasālāyaṃ nisinno passati, anāpatti.",
  "tika-vin05t:1551_8": "Passissāmīti uṭṭhahitvā gacchato āpatti,",
  "tika-vin05t:1551_9": "vīthiyaṃ ṭhatvā gīvaṃ parivattetvā passatopi āpattiyeva.",
  "tika-vin05t:1551_10": "Salākabhattādīnaṃ vā atthāya aññena vā kenaci karaṇīyena gantvā gataṭṭhāne passati vā suṇāti vā, anāpatti.",
  "tika-vin05t:1551_11": "Āpadāsu tādisena upaddavena upadduto samajjaṭṭhānaṃ pavisati,",
  "tika-vin05t:1551_12": "evaṃ pavisitvā passantassa suṇantassa vā anāpatti.",
  "tika-vin05t:1551_13": "“Cetiyassa upahāraṃ detha upāsakā”ti vattumpi,",
  "tika-vin05t:1551_14": "“tumhākaṃ cetiyassa upahāraṃ karomā”ti vutte sampaṭicchitumpi na labhati.",
  "tika-vin05t:1551_15": "“Tumhākaṃ cetiyassa upaṭṭhānaṃ karomā”ti vutte pana “upaṭṭhānakaraṇaṃ nāma sundara”nti vattuṃ vaṭṭati.",
  "tika-vin05t:1552_0": "26. “Na,",
  "tika-vin05t:1552_1": "bhikkhave,",
  "tika-vin05t:1552_2": "attano aṅgajātaṃ chetabbaṃ,",
  "tika-vin05t:1552_3": "yo chindeyya,",
  "tika-vin05t:1552_4": "āpatti thullaccayassā”ti vacanato aṅgajātaṃ chindantassa thullaccayaṃ,",
  "tika-vin05t:1552_5": "aññaṃ pana kaṇṇanāsāaṅguliādiṃ yaṃ kiñci chindantassa tādisaṃ vā dukkhaṃ uppādentassa dukkaṭaṃ.",
  "tika-vin05t:1552_6": "Ahikīṭadaṭṭhādīsu pana aññābādhapaccayā vā lohitaṃ vā mocentassa chindantassa vā anāpatti.",
  "tika-vin05t:1553_0": "27. “Na,",
  "tika-vin05t:1553_1": "bhikkhave,",
  "tika-vin05t:1553_2": "gihīnaṃ uttarimanussadhammaṃ iddhipāṭihāriyaṃ dassetabbaṃ,",
  "tika-vin05t:1553_3": "yo dasseyya,",
  "tika-vin05t:1553_4": "āpatti dukkaṭassā”ti vacanato gihīnaṃ vikubbaniddhiṃ dassetuṃ na vaṭṭati,",
  "tika-vin05t:1553_5": "adhiṭṭhāniddhi pana appaṭikkhittā.",
  "tika-vin05t:1554_0": "28. “Na,",
  "tika-vin05t:1554_1": "bhikkhave,",
  "tika-vin05t:1554_2": "sovaṇṇamayo patto dhāretabbo…pe…",
  "tika-vin05t:1554_3": "na rūpiyamayo…pe…",
  "tika-vin05t:1554_4": "na maṇimayo…pe…",
  "tika-vin05t:1554_5": "na veḷuriyamayo…pe…",
  "tika-vin05t:1554_6": "na phalikamayo…pe…",
  "tika-vin05t:1554_7": "na kaṃsamayo…pe…",
  "tika-vin05t:1554_8": "na kācamayo…pe…",
  "tika-vin05t:1554_9": "na tipumayo …pe…",
  "tika-vin05t:1554_10": "na sīsamayo…pe…",
  "tika-vin05t:1554_11": "na tambalohamayo patto dhāretabbo,",
  "tika-vin05t:1554_12": "yo dhāreyya,",
  "tika-vin05t:1554_13": "āpatti dukkaṭassā”ti vacanato suvaṇṇamayādipatto na vaṭṭati.",
  "tika-vin05t:1554_14": "Sacepi gihī bhattagge suvaṇṇataṭṭikādīsu byañjanaṃ katvā upanāmenti,",
  "tika-vin05t:1554_15": "āmasitumpi na vaṭṭati.",
  "tika-vin05t:1554_16": "Phalikamayakācamayakaṃsamayāni pana taṭṭikādīni bhājanāni puggalikaparibhogeneva na vaṭṭanti,",
  "tika-vin05t:1554_17": "saṅghikaparibhogena vā gihivikaṭāni vā vaṭṭanti.",
  "tika-vin05t:1554_18": "Tambalohamayopi pattoyeva na vaṭṭati,",
  "tika-vin05t:1554_19": "thālakaṃ pana vaṭṭati.",
  "tika-vin05t:1554_20": "“Anujānāmi,",
  "tika-vin05t:1554_21": "bhikkhave,",
  "tika-vin05t:1554_22": "dve patte ayopattaṃ mattikāpatta”nti dveyeva ca pattā anuññātā.",
  "tika-vin05t:1555_0": "“Na,",
  "tika-vin05t:1555_1": "bhikkhave,",
  "tika-vin05t:1555_2": "tumbakaṭāhe piṇḍāya caritabbaṃ,",
  "tika-vin05t:1555_3": "yo careyya,",
  "tika-vin05t:1555_4": "āpatti dukkaṭassā”ti vacanato lābukaṭāhaṃ pariharituṃ na vaṭṭati,",
  "tika-vin05t:1555_5": "taṃ labhitvā pana tāvakālikaṃ paribhuñjituṃ vaṭṭati.",
  "tika-vin05t:1555_6": "Ghaṭikaṭāhepi eseva nayo.",
  "tika-vin05t:1556_0": "“Na,",
  "tika-vin05t:1556_1": "bhikkhave,",
  "tika-vin05t:1556_2": "chavasīsapatto dhāretabbo,",
  "tika-vin05t:1556_3": "yo dhāreyya,",
  "tika-vin05t:1556_4": "āpatti dukkaṭassā”ti vacanato chavasīsamayopi patto na vaṭṭati.",
  "tika-vin05t:1557_0": "“Anujānāmi,",
  "tika-vin05t:1557_1": "bhikkhave,",
  "tika-vin05t:1557_2": "pattādhāraka”nti vacanato bhūmidārudaṇḍavaalavettādīhi kate bhūmiādhārake dārudaṇḍaādhārake ca pattaṃ ṭhapetuṃ vaṭṭati.",
  "tika-vin05t:1557_3": "Ettha ca “bhūmiādhārake tayo daṇḍādhārake dve patte uparūpari ṭhapetuṃ vaṭṭatī”ti kurundiyaṃ vuttaṃ.",
  "tika-vin05t:1557_4": "Mahāaṭṭhakathāyaṃ pana vuttaṃ “bhūmiādhārake tiṇṇaṃ pattānaṃ anokāso,",
  "tika-vin05t:1557_5": "dve ṭhapetuṃ vaṭṭati.",
  "tika-vin05t:1557_6": "Dāruādhārakadaṇḍādhārakesupi susajjitesu eseva nayo.",
  "tika-vin05t:1557_7": "Bhamakoṭisadiso pana dāruādhārako tīhi daṇḍakehi baddho,",
  "tika-vin05t:1557_8": "daṇḍādhārako ca ekassapi pattassa anokāso,",
  "tika-vin05t:1557_9": "tattha ṭhapetvāpi hatthena gahetvāva nisīditabbaṃ,",
  "tika-vin05t:1557_10": "bhūmiyaṃ pana nikkujjitvā ekameva ṭhapetabba”nti.",
  "tika-vin05t:1558_0": "“Na,",
  "tika-vin05t:1558_1": "bhikkhave,",
  "tika-vin05t:1558_2": "miḍḍhante patto nikkhipitabbo,",
  "tika-vin05t:1558_3": "yo nikkhipeyya,",
  "tika-vin05t:1558_4": "āpatti dukkaṭassā”ti vacanato ālindakamiḍḍhikādīnaṃ ante ṭhapetuṃ na vaṭṭati.",
  "tika-vin05t:1558_5": "Sace pana parivattetvā tattheva patiṭṭhāti,",
  "tika-vin05t:1558_6": "evarūpāya vitthiṇṇāya miḍḍhikāya ṭhapetuṃ vaṭṭati.",
  "tika-vin05t:1559_0": "“Na,",
  "tika-vin05t:1559_1": "bhikkhave,",
  "tika-vin05t:1559_2": "paribhaṇḍante patto nikkhipitabbo,",
  "tika-vin05t:1559_3": "yo nikkhipeyya,",
  "tika-vin05t:1559_4": "āpatti dukkaṭassā”ti vacanato bāhirapasse katāya tanukamiḍḍhikāya antepi eseva nayo.",
  "tika-vin05t:1559_5": "“Anujānāmi,",
  "tika-vin05t:1559_6": "bhikkhave,",
  "tika-vin05t:1559_7": "coḷaka”nti vacanato coḷakaṃ pattharitvā tattha ṭhapetuṃ vaṭṭati.",
  "tika-vin05t:1559_8": "Tasmiṃ pana asati kaṭasārake vā taṭṭikāya vā mattikāya vā paribhaṇḍakatāya bhūmiyā yattha na dussati,",
  "tika-vin05t:1559_9": "tathārūpāya vālikāya vā ṭhapetuṃ vaṭṭati.",
  "tika-vin05t:1559_10": "Paṃsurajādīsu pana kharabhūmiyaṃ vā ṭhapentassa dukkaṭaṃ.",
  "tika-vin05t:1560_0": "“Na,",
  "tika-vin05t:1560_1": "bhikkhave,",
  "tika-vin05t:1560_2": "patto laggetabbo,",
  "tika-vin05t:1560_3": "yo laggeyya,",
  "tika-vin05t:1560_4": "āpatti dukkaṭassā”ti vacanato nāgadantādīsu yattha katthaci laggetuṃ na vaṭṭati,",
  "tika-vin05t:1560_5": "cīvaravaṃsepi bandhitvā ṭhapetuṃ na vaṭṭati.",
  "tika-vin05t:1561_0": "“Na,",
  "tika-vin05t:1561_1": "bhikkhave,",
  "tika-vin05t:1561_2": "mañce patto nikkhipitabbo,",
  "tika-vin05t:1561_3": "yo nikkhipeyya,",
  "tika-vin05t:1561_4": "āpatti dukkaṭassā”ti vacanato bhaṇḍakaṭṭhapanatthameva vā kataṃ hotu nisīdanasayanatthaṃ vā,",
  "tika-vin05t:1561_5": "yattha katthaci mañce vā pīṭhe vā ṭhapentassa dukkaṭaṃ,",
  "tika-vin05t:1561_6": "aññena pana bhaṇḍakena saddhiṃ bandhitvā ṭhapetuṃ,",
  "tika-vin05t:1561_7": "aṭaniyaṃ bandhitvā olambituṃ vā vaṭṭati,",
  "tika-vin05t:1561_8": "bandhitvāpi upari ṭhapetuṃ na vaṭṭatiyeva.",
  "tika-vin05t:1561_9": "Sace pana mañco vā pīṭhaṃ vā ukkhipitvā cīvaravaṃsādīsu aṭṭakacchannena ṭhapitaṃ hoti,",
  "tika-vin05t:1561_10": "tattha ṭhapetuṃ vaṭṭati.",
  "tika-vin05t:1561_11": "Aṃsavaṭṭanakena aṃsakūṭe laggetvā aṅke ṭhapetuṃ vaṭṭati,",
  "tika-vin05t:1561_12": "chatte bhattapūropi aṃsakūṭe laggitapattopi ṭhapetuṃ na vaṭṭati.",
  "tika-vin05t:1561_13": "Bhaṇḍakena pana saddhiṃ bandhitvā aṭṭakaṃ katvā vā ṭhapite yo koci ṭhapetuṃ vaṭṭati.",
  "tika-vin05t:1562_0": "“Na,",
  "tika-vin05t:1562_1": "bhikkhave,",
  "tika-vin05t:1562_2": "pattahatthena kavāṭaṃ paṇāmetabbaṃ,",
  "tika-vin05t:1562_3": "yo paṇāmeyya,",
  "tika-vin05t:1562_4": "āpatti dukkaṭassā”ti vacanato pattahatthena kavāṭaṃ na paṇāmetabbaṃ.",
  "tika-vin05t:1562_5": "Ettha ca na kevalaṃ yassa patto hatthe,",
  "tika-vin05t:1562_6": "so eva pattahattho.",
  "tika-vin05t:1562_7": "Na kevalañca kavāṭameva paṇāmetuṃ na labhati,",
  "tika-vin05t:1562_8": "apica kho pana hatthe vā piṭṭhipāde vā yattha yatthaci sarīrāvayave pattasmiṃ sati hatthena vā pādena",
  "tika-vin05t:1562_9": "vā sīsena vā yena kenaci sarīrāvayavena kavāṭaṃ vā paṇāmetuṃ ghaṭikaṃ vā ukkhipituṃ sūciṃ vā kuñcikāya",
  "tika-vin05t:1562_10": "avāpurituṃ na labhati,",
  "tika-vin05t:1562_11": "aṃsakūṭe pana pattaṃ laggetvā yathāsukhaṃ avāpurituṃ labhati.",
  "tika-vin05t:1563_0": "“Na,",
  "tika-vin05t:1563_1": "bhikkhave,",
  "tika-vin05t:1563_2": "calakāni vā aṭṭhikāni vā ucchiṭṭhodakaṃ vā pattena nīharitabbaṃ,",
  "tika-vin05t:1563_3": "yo nīhareyya,",
  "tika-vin05t:1563_4": "āpatti dukkaṭassā”ti vacanato calakādīni pattena nīharituṃ na vaṭṭati.",
  "tika-vin05t:1563_5": "Ettha ca calakānīti cabbetvā apaviddhāmisāni.",
  "tika-vin05t:1563_6": "Aṭṭhikānīti macchamaṃsaaakāni.",
  "tika-vin05t:1563_7": "Ucchiṭṭhodakanti mukhavikkhālitodakaṃ.",
  "tika-vin05t:1563_8": "Etesu yaṃ kiñci pattena nīharantassa dukkaṭaṃ.",
  "tika-vin05t:1563_9": "Pattaṃ paṭiggahaṃ katvā hatthaṃ dhovitumpi na labhati.",
  "tika-vin05t:1563_10": "Hatthadhotapādadhotaudakampi patte ākiritvā nīharituṃ na vaṭṭati,",
  "tika-vin05t:1563_11": "anucchiṭṭhaṃ suddhapattaṃ ucchiṭṭhahatthena gaṇhituṃ na vaṭṭati,",
  "tika-vin05t:1563_12": "vāmahatthena panettha udakaṃ āsiñcitvā ekaṃ udakagaṇḍusaṃ gahetvā ucchiṭṭhahatthena gaṇhituṃ vaṭṭati.",
  "tika-vin05t:1563_13": "Ettāvatāpi hi so ucchiṭṭhapatto hoti,",
  "tika-vin05t:1563_14": "hatthaṃ pana bahiudakena vikkhāletvā gahetuṃ vaṭṭati.",
  "tika-vin05t:1563_15": "Macchamaṃsaphalāphalādīni ca khādanto yaṃ tattha aṭṭhiṃ vā calakaṃ vā chaḍḍetukāmo hoti,",
  "tika-vin05t:1563_16": "taṃ patte ṭhapetuṃ na labhati.",
  "tika-vin05t:1563_17": "Yaṃ pana paṭikhāditukāmo hoti,",
  "tika-vin05t:1563_18": "taṃ patte ṭhapetuṃ labhati.",
  "tika-vin05t:1563_19": "Aṭṭhikakaṇṭakādīni tattheva katvā hatthena luñcitvā khādituṃ vaṭṭati.",
  "tika-vin05t:1563_20": "Mukhato nīhaṭaṃ pana yaṃ kiñci puna khāditukāmo patte ṭhapetuṃ na labhati,",
  "tika-vin05t:1563_21": "siṅgiveranāḷikerakhaṇḍādīni ḍaṃsitvā puna ṭhapetuṃ labhati.",
  "tika-vin05t:1564_0": "29. “Na ca,",
  "tika-vin05t:1564_1": "bhikkhave,",
  "tika-vin05t:1564_2": "sabbapaṃsukūlikena bhavitabbaṃ,",
  "tika-vin05t:1564_3": "yo bhaveyya,",
  "tika-vin05t:1564_4": "āpatti dukkaṭassā”ti vacanato sabbapaṃsukūlikena na bhavitabbaṃ.",
  "tika-vin05t:1564_5": "Ettha pana cīvarañca mañcapīṭhañca paṃsukūlaṃ vaṭṭati,",
  "tika-vin05t:1564_6": "ajjhoharaṇīyaṃ pana dinnameva gahetabbaṃ.",
  "tika-vin05t:1565_0": "30. “Na,",
  "tika-vin05t:1565_1": "bhikkhave,",
  "tika-vin05t:1565_2": "addhānamaggappaṭipannena bhikkhunā parissāvanaṃ yāciyamānena na dātabbaṃ,",
  "tika-vin05t:1565_3": "yo na dadeyya,",
  "tika-vin05t:1565_4": "āpatti dukkaṭassā”ti vacanato aparissāvanakassa yācamānassa parissāvanaṃ adātuṃ na vaṭṭati.",
  "tika-vin05t:1565_5": "Yo pana attano hatthe parissāvane vijjamānepi yācati,",
  "tika-vin05t:1565_6": "tassa na akāmā dātabbaṃ.",
  "tika-vin05t:1566_0": "“Na ca,",
  "tika-vin05t:1566_1": "bhikkhave,",
  "tika-vin05t:1566_2": "aparissāvanakena bhikkhunā addhānamaggo paṭipajjitabbo,",
  "tika-vin05t:1566_3": "yo paṭipajjeyya,",
  "tika-vin05t:1566_4": "āpatti dukkaṭassā”ti vacanato aparissāvanakena maggo na gantabbo.",
  "tika-vin05t:1566_5": "Sacepi na hoti parissāvanaṃ vā dhammakaraṇaṃ vā,",
  "tika-vin05t:1566_6": "saṅghāṭikaṇṇo adhiṭṭhātabbo “iminā parissāvetvā pivissāmī”ti.",
  "tika-vin05t:1567_0": "“Anujānāmi,",
  "tika-vin05t:1567_1": "bhikkhave,",
  "tika-vin05t:1567_2": "daṇḍaparissāvana”nti vacanato daṇḍaparissāvanampi vaṭṭati.",
  "tika-vin05t:1567_3": "Daṇḍaparissāvanaṃ nāma yattha rajakānaṃ khāraparissāvanaṃ viya catūsu pādesu baddhanisseṇikāya sāṭakaṃ bandhitvā majjhe daṇḍake udakaṃ āsiñcanti,",
  "tika-vin05t:1567_4": "taṃ ubhopi koṭṭhāse pūretvā parissāvati.",
  "tika-vin05t:1568_0": "“Anujānāmi,",
  "tika-vin05t:1568_1": "bhikkhave,",
  "tika-vin05t:1568_2": "ottharaka”nti vacanato ottharakaṃ parissāvanampi vaṭṭati.",
  "tika-vin05t:1568_3": "Ottharakaṃ nāma yaṃ udake ottharitvā ghaṭakena udakaṃ gaṇhanti,",
  "tika-vin05t:1568_4": "tañhi catūsu daṇḍakesu vatthaṃ bandhitvā udake cattāro khāṇuke nikhanitvā tesu bandhitvā sabbapariyante",
  "tika-vin05t:1568_5": "udakato mocetvā majjhe ottharitvā ghaṭena udakaṃ gaṇhanti.",
  "tika-vin05t:1569_0": "31. “Na,",
  "tika-vin05t:1569_1": "bhikkhave,",
  "tika-vin05t:1569_2": "naggena naggo abhivādetabbo,",
  "tika-vin05t:1569_3": "yo abhivādeyya,",
  "tika-vin05t:1569_4": "āpatti dukkaṭassā”tiādivacanato na naggena naggo abhivādetabbo,",
  "tika-vin05t:1569_5": "na naggena abhivādetabbaṃ,",
  "tika-vin05t:1569_6": "na naggena naggo abhivādāpetabbo,",
  "tika-vin05t:1569_7": "na naggena abhivādāpetabbaṃ,",
  "tika-vin05t:1569_8": "na naggena naggassa parikammaṃ kātabbaṃ,",
  "tika-vin05t:1569_9": "na naggena naggassa dātabbaṃ,",
  "tika-vin05t:1569_10": "na naggena paṭiggahetabbaṃ,",
  "tika-vin05t:1569_11": "na naggena khāditabbaṃ,",
  "tika-vin05t:1569_12": "na naggena bhuñjitabbaṃ,",
  "tika-vin05t:1569_13": "na naggena sāyitabbaṃ,",
  "tika-vin05t:1569_14": "na naggena pātabbaṃ.",
  "tika-vin05t:1570_0": "“Anujānāmi,",
  "tika-vin05t:1570_1": "bhikkhave,",
  "tika-vin05t:1570_2": "tisso paṭicchādiyo jantāgharapaṭicchādiṃ udakapaṭicchādiṃ vatthapaṭicchādi”nti vacanato tisso paṭicchādiyo vaṭṭanti.",
  "tika-vin05t:1570_3": "Ettha ca jantāgharapaṭicchādi udakapaṭicchādi ca parikammaṃ karontasseva vaṭṭati,",
  "tika-vin05t:1570_4": "sesesu abhivādanādīsu na vaṭṭati.",
  "tika-vin05t:1570_5": "Vatthapaṭicchādi pana sabbakammesu vaṭṭati.",
  "tika-vin05t:1571_0": "32. “Na,",
  "tika-vin05t:1571_1": "bhikkhave,",
  "tika-vin05t:1571_2": "pupphābhikiṇṇesu sayanesu sayitabbaṃ,",
  "tika-vin05t:1571_3": "yo saseyya,",
  "tika-vin05t:1571_4": "āpatti dukkaṭassā”ti vacanato pupphehi santhatesu sayanesu na sayitabbaṃ,",
  "tika-vin05t:1571_5": "gandhagandhaṃ pana gahetvā kavāṭe pañcaṅguliṃ dātuṃ vaṭṭati pupphaṃ gahetvā vihāre ekamantaṃ nikkhipituṃ.",
  "tika-vin05t:1572_0": "33. “Na,",
  "tika-vin05t:1572_1": "bhikkhave,",
  "tika-vin05t:1572_2": "āsittakūpadhāne bhuñjitabbaṃ,",
  "tika-vin05t:1572_3": "yo bhuñjeyya,",
  "tika-vin05t:1572_4": "āpatti dukkaṭassā”ti vacanato āsittakūpadhāne ṭhapetvā na bhuñjitabbaṃ.",
  "tika-vin05t:1572_5": "Āsittakūpadhānanti tambalohena vā rajatena vā katāya peḷāya etaṃ adhivacanaṃ,",
  "tika-vin05t:1572_6": "paṭikkhittattā pana dārumayāpi na vaṭṭati.",
  "tika-vin05t:1573_0": "34.",
  "tika-vin05t:1573_1": "“Anujānāmi,",
  "tika-vin05t:1573_2": "bhikkhave,",
  "tika-vin05t:1573_3": "maḷorika”nti vacanato maḷorikāya ṭhapetvā bhuñjituṃ vaṭṭati.",
  "tika-vin05t:1573_4": "Maḷorikāti daṇḍādhārako vuccati.",
  "tika-vin05t:1573_5": "Yaṭṭhiādhārakapaṇṇādhārakapacchikapīṭhādīnipi ettheva paviṭṭhāni.",
  "tika-vin05t:1573_6": "Ādhārakasaṅkhepagamanato hi paṭṭhāya chiddaṃ viddhampi aviddhampi vaṭṭatiyeva.",
  "tika-vin05t:1574_0": "35. “Na,",
  "tika-vin05t:1574_1": "bhikkhave,",
  "tika-vin05t:1574_2": "ekabhājane bhuñjitabbaṃ,",
  "tika-vin05t:1574_3": "yo bhuñjeyya,",
  "tika-vin05t:1574_4": "āpatti dukkaṭassā”ti ādivacanato na ekabhājane bhuñjitabbaṃ,",
  "tika-vin05t:1574_5": "na ekathālake pātabbaṃ.",
  "tika-vin05t:1574_6": "Sace pana eko bhikkhu bhājanato phalaṃ vā pūpaṃ vā gahetvā gacchati,",
  "tika-vin05t:1574_7": "tasmiṃ apagate itarassa sesakaṃ bhuñjituṃ vaṭṭati,",
  "tika-vin05t:1574_8": "itarassapi tasmiṃ khīṇe puna gahetuṃ vaṭṭati.",
  "tika-vin05t:1575_0": "“Na,",
  "tika-vin05t:1575_1": "bhikkhave,",
  "tika-vin05t:1575_2": "ekamañce tuvaṭṭitabbaṃ,",
  "tika-vin05t:1575_3": "yo tuvaṭṭeyya,",
  "tika-vin05t:1575_4": "āpatti dukkaṭassā”ti ādivacanato na ekamañce nipajjitabbaṃ,",
  "tika-vin05t:1575_5": "na ekattharaṇe nipajjitabbaṃ.",
  "tika-vin05t:1575_6": "Vavatthānaṃ pana dassetvā majjhe kāsāvaṃ vā kattarayaṭṭhiṃ vā antamaso kāyabandhanampi ṭhapetvā nipajjantānaṃ anāpatti.",
  "tika-vin05t:1575_7": "Ekapāvuraṇehi ekattharaṇapāvuraṇehi ca na nipajjitabbaṃ.",
  "tika-vin05t:1575_8": "Ekaṃ attharaṇañceva pāvuraṇañca etesanti ekattharaṇapāvuraṇā.",
  "tika-vin05t:1575_9": "Saṃhārimānaṃ pāvārattharaṇakaṭasārakādīnaṃ ekaṃ antaṃ attharitvā ekaṃ pārupitvā nipajjantānametaṃ adhivacanaṃ.",
  "tika-vin05t:1576_0": "36. “Na,",
  "tika-vin05t:1576_1": "bhikkhave,",
  "tika-vin05t:1576_2": "celappaṭikā akkamitabbā,",
  "tika-vin05t:1576_3": "yo akkameyya,",
  "tika-vin05t:1576_4": "āpatti dukkaṭassā”ti vacanato na celasanthāro akkamitabbo,",
  "tika-vin05t:1576_5": "“anujānāmi,",
  "tika-vin05t:1576_6": "bhikkhave,",
  "tika-vin05t:1576_7": "gihīnaṃ maṅgalatthāya yāciyamānena celappaṭikaṃ akkamitu”nti vacanato pana kāci itthī apagatagabbhā vā hoti garugabbhā vā,",
  "tika-vin05t:1576_8": "evarūpesu ṭhānesu maṅgalatthāya yāciyamānena akkamituṃ vaṭṭati.",
  "tika-vin05t:1576_9": "“Anujānāmi,",
  "tika-vin05t:1576_10": "bhikkhave,",
  "tika-vin05t:1576_11": "dhotapādakaṃ akkamitu”nti vacanato pādadhovanaṭṭhāne dhotehi pādehi akkamanatthāya atthatapaccattharaṇaṃ akkamituṃ vaṭṭati.",
  "tika-vin05t:1577_0": "37. “Na,",
  "tika-vin05t:1577_1": "bhikkhave,",
  "tika-vin05t:1577_2": "katakaṃ paribhuñjitabbaṃ,",
  "tika-vin05t:1577_3": "yo paribhuñjeyya,",
  "tika-vin05t:1577_4": "āpatti dukkaṭassā”ti vacanato katakaṃ na vaṭṭati.",
  "tika-vin05t:1577_5": "Katakaṃ nāma padumakaṇṇikākāraṃ pādaghaṃsanatthaṃ kaṇṭake uṭṭhāpetvā kataṃ.",
  "tika-vin05t:1577_6": "Taṃ vaṭṭaṃ vā hotu caturassādibhedaṃ vā,",
  "tika-vin05t:1577_7": "bāhulikānuyogattā paṭikkhittameva,",
  "tika-vin05t:1577_8": "neva paṭiggahetuṃ,",
  "tika-vin05t:1577_9": "na paribhuñjituṃ vaṭṭati.",
  "tika-vin05t:1577_10": "“Anujānāmi,",
  "tika-vin05t:1577_11": "bhikkhave,",
  "tika-vin05t:1577_12": "tisso pādaghaṃsaniyo sakkharaṃ kathalaṃ samuddapheṇaka”nti vacanato sakkharādīhi pādaghaṃsanaṃ vaṭṭati.",
  "tika-vin05t:1577_13": "Sakkharāti pāsāṇo vuccati,",
  "tika-vin05t:1577_14": "pāsāṇapheṇakopi vaṭṭatiyeva.",
  "tika-vin05t:1578_0": "38. “Na,",
  "tika-vin05t:1578_1": "bhikkhave,",
  "tika-vin05t:1578_2": "cāmaribījanī dhāretabbā,",
  "tika-vin05t:1578_3": "yo dhāreyya,",
  "tika-vin05t:1578_4": "āpatti dukkaṭassā”ti vacanato cāmarivālehi katabījanī na vaṭṭati.",
  "tika-vin05t:1578_5": "“Anujānāmi,",
  "tika-vin05t:1578_6": "bhikkhave,",
  "tika-vin05t:1578_7": "makasabījaniṃ.",
  "tika-vin05t:1578_8": "Anujānāmi bhikkhave tisso bījaniyo vākamayaṃ usīramayaṃ morapiñchamayaṃ.",
  "tika-vin05t:1578_9": "Anujānāmi,",
  "tika-vin05t:1578_10": "bhikkhave,",
  "tika-vin05t:1578_11": "vidhūpanañca tālavaṇṭañcā”ti vacanato makasabījanīādi vaṭṭati.",
  "tika-vin05t:1578_12": "Tattha vidhūpananti bījanī vuccati.",
  "tika-vin05t:1578_13": "Tālavaṇṭaṃ pana tālapaṇṇehi vā kataṃ hotu veḷudantavilīvehi vā morapiñchehi vā cammavikatīhi vā,",
  "tika-vin05t:1578_14": "sabbaṃ vaṭṭati.",
  "tika-vin05t:1578_15": "Makasabījanī dantamayavisāṇamayadaṇḍakāpi vaṭṭati.",
  "tika-vin05t:1578_16": "Vākamayabījaniyā ketakapārohakuntālapaṇṇādimayāpi saṅgahitā.",
  "tika-vin05t:1579_0": "39. “Na,",
  "tika-vin05t:1579_1": "bhikkhave,",
  "tika-vin05t:1579_2": "chattaṃ dhāretabbaṃ,",
  "tika-vin05t:1579_3": "yo dhāreyya,",
  "tika-vin05t:1579_4": "āpatti dukkaṭassa.",
  "tika-vin05t:1579_5": "Anujānāmi,",
  "tika-vin05t:1579_6": "bhikkhave,",
  "tika-vin05t:1579_7": "gilānassa chatta”nti vacanato agilānena chattaṃ na dhāretabbaṃ.",
  "tika-vin05t:1579_8": "Yassa pana kāyaḍāho vā pittakopo vā hoti cakkhu vā dubbalaṃ,",
  "tika-vin05t:1579_9": "añño vā koci ābādho vinā chattena uppajjati,",
  "tika-vin05t:1579_10": "tassa gāme vā araññe vā chattaṃ vaṭṭati.",
  "tika-vin05t:1579_11": "Vasse pana cīvaraguttatthampi vāḷamigacorabhayesu attaguttatthampi vaṭṭati,",
  "tika-vin05t:1579_12": "ekapaṇṇacchattaṃ pana sabbattheva vaṭṭati.",
  "tika-vin05t:1579_13": "“Anujānāmi,",
  "tika-vin05t:1579_14": "bhikkhave,",
  "tika-vin05t:1579_15": "agilānenapi ārāme ārāmūpacāre chattaṃ dhāretu”nti vacanato pana agilānassapi ārāmaārāmūpacāresu chattaṃ dhāretuṃ vaṭṭati.",
  "tika-vin05t:1580_0": "40. “Na,",
  "tika-vin05t:1580_1": "bhikkhave,",
  "tika-vin05t:1580_2": "dīghā nakhā dhāretabbā,",
  "tika-vin05t:1580_3": "yo dhāreyya,",
  "tika-vin05t:1580_4": "āpatti dukkaṭassa.",
  "tika-vin05t:1580_5": "Anujānāmi,",
  "tika-vin05t:1580_6": "bhikkhave,",
  "tika-vin05t:1580_7": "maṃsappamāṇena nakhaṃ chinditu”nti vacanato dīghā nakhā chinditabbā. “Na,",
  "tika-vin05t:1580_8": "bhikkhave,",
  "tika-vin05t:1580_9": "vīsatimaṭṭhaṃ kārāpetabbaṃ,",
  "tika-vin05t:1580_10": "yo kārāpeyya,",
  "tika-vin05t:1580_11": "āpatti dukkaṭassa.",
  "tika-vin05t:1580_12": "Anujānāmi,",
  "tika-vin05t:1580_13": "bhikkhave,",
  "tika-vin05t:1580_14": "malamattaṃ apakaḍḍhitu”nti vacanato vīsatipi nakhe likhitamaṭṭhe kārāpetuṃ na vaṭṭati,",
  "tika-vin05t:1580_15": "nakhato malamattaṃ pana apakaḍḍhituṃ vaṭṭati.",
  "tika-vin05t:1581_0": "“Na,",
  "tika-vin05t:1581_1": "bhikkhave,",
  "tika-vin05t:1581_2": "sambādhe lomaṃ saṃharāpetabbaṃ,",
  "tika-vin05t:1581_3": "yo saṃharāpeyya,",
  "tika-vin05t:1581_4": "āpatti dukkaṭassa.",
  "tika-vin05t:1581_5": "Anujānāmi,",
  "tika-vin05t:1581_6": "bhikkhave,",
  "tika-vin05t:1581_7": "ābādhapaccayā sambādhe lomaṃ saṃharāpetu”nti vacanato gaṇḍavaṇādiābādhaṃ vinā sambādhe lomaṃ saṃharāpetuṃ na vaṭṭati. “Na,",
  "tika-vin05t:1581_8": "bhikkhave,",
  "tika-vin05t:1581_9": "dīghaṃ nāsikālomaṃ dhāretabbaṃ,",
  "tika-vin05t:1581_10": "yo dhāreyya,",
  "tika-vin05t:1581_11": "āpatti dukkaṭassā”ti vacanato saṇḍāsena nāsikālomaṃ saṃharāpetuṃ vaṭṭati.",
  "tika-vin05t:1581_12": "Sakkharādīhi nāsikālomaṃ gāhāpanepi āpatti natthi,",
  "tika-vin05t:1581_13": "anurakkhaṇatthaṃ pana “anujānāmi,",
  "tika-vin05t:1581_14": "bhikkhave,",
  "tika-vin05t:1581_15": "saṇḍāsa”nti saṇḍāso anuññāto. “Na,",
  "tika-vin05t:1581_16": "bhikkhave,",
  "tika-vin05t:1581_17": "palitaṃ gāhāpetabbaṃ,",
  "tika-vin05t:1581_18": "yo gāhāpeyya,",
  "tika-vin05t:1581_19": "āpatti dukkaṭassā”ti vacanato palitaṃ gāhāpetuṃ na vaṭṭati.",
  "tika-vin05t:1581_20": "Yaṃ pana bhamukāya vā nalāṭe vā dāṭhikāya vā uggantvā bībhacchaṃ hutvā ṭhitaṃ,",
  "tika-vin05t:1581_21": "tādisaṃ lomaṃ palitaṃ vā apalitaṃ vā gāhāpetuṃ vaṭṭati.",
  "tika-vin05t:1582_0": "41. “Na,",
  "tika-vin05t:1582_1": "bhikkhave,",
  "tika-vin05t:1582_2": "akāyabandhanena gāmo pavisitabbo,",
  "tika-vin05t:1582_3": "yo paviseyya,",
  "tika-vin05t:1582_4": "āpatti dukkaṭassā”ti vacanato akāyabandhanena gāmo na pavisitabbo,",
  "tika-vin05t:1582_5": "abandhitvā nikkhamantena yattha sarati,",
  "tika-vin05t:1582_6": "tattha bandhitabbaṃ.",
  "tika-vin05t:1582_7": "“Āsanasālāya bandhissāmī”ti gantuṃ vaṭṭati,",
  "tika-vin05t:1582_8": "saritvā yāva na bandhati,",
  "tika-vin05t:1582_9": "na tāva piṇḍāya caritabbaṃ.",
  "tika-vin05t:1583_0": "42. “Na,",
  "tika-vin05t:1583_1": "bhikkhave,",
  "tika-vin05t:1583_2": "gihinivatthaṃ nivāsetabbaṃ,",
  "tika-vin05t:1583_3": "yo nivāseyya,",
  "tika-vin05t:1583_4": "āpatti dukkaṭassā”ti ādivacanato hatthisoṇḍādivasena gihinivatthaṃ na nivāsetabbaṃ,",
  "tika-vin05t:1583_5": "setapaṭapārutādivasena na gihipārutaṃ pārupitabbaṃ,",
  "tika-vin05t:1583_6": "mallakammakarādayo viya kacchaṃ bandhitvā na nivāsetabbaṃ.",
  "tika-vin05t:1583_7": "Evaṃ nivāsetuṃ gilānassapi maggappaṭipannassapi na vaṭṭati.",
  "tika-vin05t:1583_8": "Yampi maggaṃ gacchantā ekaṃ vā dve vā koṇe ukkhipitvā antaravāsakassa upari lagganti,",
  "tika-vin05t:1583_9": "anto vā ekaṃ kāsāvaṃ tathā nivāsetvā bahi aparaṃ nivāsenti,",
  "tika-vin05t:1583_10": "sabbaṃ na vaṭṭati.",
  "tika-vin05t:1583_11": "Gilāno pana antokāsāvassa ovaṭṭikaṃ dassetvā aparaṃ upari nivāsetuṃ labhati,",
  "tika-vin05t:1583_12": "agilānena dve nivāsentena saguṇaṃ katvā nivāsetabbāni.",
  "tika-vin05t:1584_0": "43. “Na,",
  "tika-vin05t:1584_1": "bhikkhave,",
  "tika-vin05t:1584_2": "ubhatokājaṃ haritabbaṃ,",
  "tika-vin05t:1584_3": "yo hareyya,",
  "tika-vin05t:1584_4": "āpatti dukkaṭassā”ti vacanato ubhatokājaṃ harituṃ na vaṭṭati.",
  "tika-vin05t:1584_5": "“Anujānāmi,",
  "tika-vin05t:1584_6": "bhikkhave,",
  "tika-vin05t:1584_7": "ekatokājaṃ antarākājaṃ sīsabhāraṃ khandhabhāraṃ kaṭibhāraṃ olambaka”nti vacanato ekatokājādiṃ harituṃ vaṭṭati.",
  "tika-vin05t:1585_0": "44. “Na,",
  "tika-vin05t:1585_1": "bhikkhave,",
  "tika-vin05t:1585_2": "dīghaṃ dantakaṭṭhaṃ khāditabbaṃ,",
  "tika-vin05t:1585_3": "yo khādeyya,",
  "tika-vin05t:1585_4": "āpatti dukkaṭassā”ti vacanato na dīghaṃ dantakaṭṭhaṃ khāditabbaṃ.",
  "tika-vin05t:1585_5": "“Anujānāmi,",
  "tika-vin05t:1585_6": "bhikkhave,",
  "tika-vin05t:1585_7": "aṭṭhaṅgulaparamaṃ dantakaṭṭhaṃ.",
  "tika-vin05t:1585_8": "Anujānāmi,",
  "tika-vin05t:1585_9": "bhikkhave,",
  "tika-vin05t:1585_10": "caturaṅgulapacchimaṃ dantakaṭṭha”nti vacanato manussānaṃ pamāṇaṅgulena aṭṭhaṅgulaparamaṃ caturaṅgulapacchimañca dantakaṭṭhaṃ khāditabbaṃ.",
  "tika-vin05t:1586_0": "45. “Na,",
  "tika-vin05t:1586_1": "bhikkhave,",
  "tika-vin05t:1586_2": "rukkho abhiruhitabbo,",
  "tika-vin05t:1586_3": "yo abhiruheyya,",
  "tika-vin05t:1586_4": "āpatti dukkaṭassa.",
  "tika-vin05t:1586_5": "Anujānāmi,",
  "tika-vin05t:1586_6": "bhikkhave,",
  "tika-vin05t:1586_7": "sati karaṇīye porisaṃ rukkhaṃ abhiruhituṃ āpadāsu yāvadattha”nti vacanato na rukkhaṃ abhiruhitabbaṃ,",
  "tika-vin05t:1586_8": "sukkhakaṭṭhagahaṇādikicce pana sati purisappamāṇaṃ abhiruhituṃ vaṭṭati.",
  "tika-vin05t:1586_9": "Āpadāsūti vāḷamigādayo vā disvā maggamūḷho vā disā oloketukāmo hutvā davaḍāhaṃ vā udakoghaṃ vā āgacchantaṃ disvā atiuccampi rukkhaṃ ārohituṃ vaṭṭati.",
  "tika-vin05t:1587_0": "46. “Na,",
  "tika-vin05t:1587_1": "bhikkhave,",
  "tika-vin05t:1587_2": "buddhavacanaṃ chandaso āropetabbaṃ,",
  "tika-vin05t:1587_3": "yo āropeyya,",
  "tika-vin05t:1587_4": "āpatti dukkaṭassa.",
  "tika-vin05t:1587_5": "Anujānāmi,",
  "tika-vin05t:1587_6": "bhikkhave,",
  "tika-vin05t:1587_7": "sakāya niruttiyā buddhavacanaṃ pariyāpuṇitu”nti vacanato vedaṃ viya buddhavacanaṃ sakkaṭabhāsāya vācanāmaggaṃ ārocetuṃ na vaṭṭati,",
  "tika-vin05t:1587_8": "sakāya pana māgadhikāya niruttiyā pariyāpuṇitabbaṃ.",
  "tika-vin05t:1588_0": "47. “Na,",
  "tika-vin05t:1588_1": "bhikkhave,",
  "tika-vin05t:1588_2": "lokāyataṃ pariyāpuṇitabbaṃ,",
  "tika-vin05t:1588_3": "yo pariyāpuṇeyya,",
  "tika-vin05t:1588_4": "āpatti dukkaṭassā”ti ādivacanato lokāyatasaṅkhātaṃ “sabbaṃ ucchiṭṭhaṃ,",
  "tika-vin05t:1588_5": "sabbaṃ anucchiṭṭhaṃ,",
  "tika-vin05t:1588_6": "seto kāko,",
  "tika-vin05t:1588_7": "kāḷo bako iminā ca iminā ca kāraṇenā”ti evamādiniratthakakāraṇapaṭisaṃyuttaṃ titthiyasatthaṃ neva pariyāpuṇitabbaṃ,",
  "tika-vin05t:1588_8": "na parassa vācetabbaṃ.",
  "tika-vin05t:1588_9": "Na ca tiracchānavijjā pariyāpuṇitabbā,",
  "tika-vin05t:1588_10": "na parassa vācetabbā.",
  "tika-vin05t:1589_0": "48. “Na,",
  "tika-vin05t:1589_1": "bhikkhave,",
  "tika-vin05t:1589_2": "khipite ‘jīvā’ti vattabbo,",
  "tika-vin05t:1589_3": "yo vadeyya,",
  "tika-vin05t:1589_4": "āpatti dukkaṭassa.",
  "tika-vin05t:1589_5": "Anujānāmi,",
  "tika-vin05t:1589_6": "bhikkhave,",
  "tika-vin05t:1589_7": "gihīnaṃ ‘jīvatha bhante’ti vuccamānena ‘ciraṃ jīvā’ti vattu”nti vacanato khipite “jīvā”ti na vattabbaṃ,",
  "tika-vin05t:1589_8": "gihinā pana “jīvathā”ti vuccamānena “ciraṃ jīvā”ti vattuṃ vaṭṭati.",
  "tika-vin05t:1590_0": "49. “Na,",
  "tika-vin05t:1590_1": "bhikkhave,",
  "tika-vin05t:1590_2": "lasuṇaṃ khāditabbaṃ,",
  "tika-vin05t:1590_3": "yo khādeyya,",
  "tika-vin05t:1590_4": "āpatti dukkaṭassa.",
  "tika-vin05t:1590_5": "Anujānāmi,",
  "tika-vin05t:1590_6": "bhikkhave,",
  "tika-vin05t:1590_7": "ābādhapaccayā lasuṇaṃ khāditu”nti vacanato ābādhaṃ vinā lasuṇaṃ khādituṃ na vaṭṭati,",
  "tika-vin05t:1590_8": "sūpasampākādīsu pakkhittaṃ pana vaṭṭati.",
  "tika-vin05t:1590_9": "Tañhi paccamānesu muggasūpādīsu vā macchamaṃsavikatiyā vā tele vā badarasāḷavādīsu vā ambilasākādīsu",
  "tika-vin05t:1590_10": "vā uttaribhaṅgesu vā yattha katthaci antamaso yāgubhattepi pakkhittaṃ vaṭṭati.",
  "tika-vin05t:1591_0": "50. “Na,",
  "tika-vin05t:1591_1": "bhikkhave,",
  "tika-vin05t:1591_2": "adhotehi pādehi senāsanaṃ akkamitabbaṃ,",
  "tika-vin05t:1591_3": "yo akkameyya,",
  "tika-vin05t:1591_4": "āpatti dukkaṭassā”ti vacanato adhotehi pādehi mañcapīṭhādisenāsanaṃ parikammakatā vā bhūmi na akkamitabbā. “Na,",
  "tika-vin05t:1591_5": "bhikkhave,",
  "tika-vin05t:1591_6": "allehi pādehi senāsanaṃ akkamitabbaṃ,",
  "tika-vin05t:1591_7": "yo akkameyya āpatti dukkaṭassā”ti vacanato yehi akkantaṭṭhāne udakaṃ paññāyati,",
  "tika-vin05t:1591_8": "evarūpehi allapādehi paribhaṇḍakatā bhūmi vā senāsanaṃ vā na akkamitabbaṃ.",
  "tika-vin05t:1591_9": "Sace pana udakasinehamattameva paññāyati,",
  "tika-vin05t:1591_10": "na udakaṃ, vaṭṭati.",
  "tika-vin05t:1591_11": "Pādapuñchaniṃ pana allapādehipi akkamituṃ vaṭṭatiyeva. “Na,",
  "tika-vin05t:1591_12": "bhikkhave,",
  "tika-vin05t:1591_13": "saupāhanena senāsanaṃ akkamitabbaṃ,",
  "tika-vin05t:1591_14": "yo akkameyya,",
  "tika-vin05t:1591_15": "āpatti dukkaṭassā”ti vacanato dhotapādehi akkamitabbaṭṭhānaṃ saupāhanena akkamituṃ na vaṭṭati.",
  "tika-vin05t:1592_0": "“Na,",
  "tika-vin05t:1592_1": "bhikkhave,",
  "tika-vin05t:1592_2": "parikammakatāya bhūmiyā niṭṭhubhitabbaṃ,",
  "tika-vin05t:1592_3": "yo niṭṭhubheyya,",
  "tika-vin05t:1592_4": "āpatti dukkaṭassā”ti vacanato parikammakatāya bhūmiyā na niṭṭhubhitabbaṃ.",
  "tika-vin05t:1592_5": "“Anujānāmi,",
  "tika-vin05t:1592_6": "bhikkhave,",
  "tika-vin05t:1592_7": "kheḷamallaka”nti evaṃ anuññāte kheḷamallake niṭṭhubhitabbaṃ.",
  "tika-vin05t:1592_8": "“Anujānāmi,",
  "tika-vin05t:1592_9": "bhikkhave,",
  "tika-vin05t:1592_10": "coḷakena paliveṭhetu”nti vacanato sudhābhūmiyā vā paribhaṇḍabhūmiyā vā mañcapīṭhaṃ nikkhipantena sace taṭṭikā vā kaṭasārako vā natthi,",
  "tika-vin05t:1592_11": "coḷakena mañcapīṭhānaṃ pādā veṭhetabbā,",
  "tika-vin05t:1592_12": "tasmiṃ asati paṇṇampi attharituṃ vaṭṭati,",
  "tika-vin05t:1592_13": "kiñci anattharitvā ṭhapentassa pana dukkaṭaṃ.",
  "tika-vin05t:1592_14": "Yadi pana tattha nevāsikā anatthatāya bhūmiyāpi ṭhapenti,",
  "tika-vin05t:1592_15": "adhotapādehipi vaḷañjenti,",
  "tika-vin05t:1592_16": "tatheva vaḷañjetuṃ vaṭṭati.",
  "tika-vin05t:1593_0": "“Na,",
  "tika-vin05t:1593_1": "bhikkhave,",
  "tika-vin05t:1593_2": "parikammakatā bhitti apassetabbā,",
  "tika-vin05t:1593_3": "yo apasseyya,",
  "tika-vin05t:1593_4": "āpatti dukkaṭassā”ti vacanato parikammakatā bhitti setabhitti vā hotu cittakammakatā vā,",
  "tika-vin05t:1593_5": "na apassetabbā.",
  "tika-vin05t:1593_6": "Na kevalañca bhittimeva,",
  "tika-vin05t:1593_7": "dvārampi vātapānampi apassenaphalakampi pāsāṇatthambhampi rukkhatthambhampi cīvarena vā yena kenaci appaṭicchādetvā apassituṃ na labhati.",
  "tika-vin05t:1593_8": "“Anujānāmi,",
  "tika-vin05t:1593_9": "bhikkhave,",
  "tika-vin05t:1593_10": "paccattharitvā nipajjitu”nti vacanato pana dhotapādehi akkamitabbaṃ,",
  "tika-vin05t:1593_11": "paribhaṇḍakataṃ bhūmiṃ vā bhūmattharaṇaṃ senāsanaṃ vā saṅghikamañcapīṭhaṃ vā attano santakena paccattharaṇena paccattharitvāva nipajjitabbaṃ.",
  "tika-vin05t:1593_12": "Sace niddāyatopi paccattharaṇe saṅkuṭite koci sarīrāvayavo mañcaṃ vā pīṭhaṃ vā phusati,",
  "tika-vin05t:1593_13": "āpattiyeva,",
  "tika-vin05t:1593_14": "lomesu pana phusantesu lomagaṇanāya āpattiyo.",
  "tika-vin05t:1593_15": "Paribhogasīsena apassayantassapi eseva nayo.",
  "tika-vin05t:1593_16": "Hatthatalapādatalehi pana phusituṃ akkamituṃ vā vaṭṭati,",
  "tika-vin05t:1593_17": "mañcaṃ vā pīṭhaṃ vā harantassa kāye paṭihaññati, anāpatti.",
  "tika-vin05t:1594_0": "51.",
  "tika-vin05t:1594_1": "“Dasayime,",
  "tika-vin05t:1594_2": "bhikkhave, avandiyā.",
  "tika-vin05t:1594_3": "Pureupasampannena pacchupasampanno avandiyo,",
  "tika-vin05t:1594_4": "anupasampanno avandiyo,",
  "tika-vin05t:1594_5": "nānāsaṃvāsako vuḍḍhataro adhammavādī avandiyo,",
  "tika-vin05t:1594_6": "mātugāmo avandiyo,",
  "tika-vin05t:1594_7": "paṇḍako avandiyo,",
  "tika-vin05t:1594_8": "pārivāsiko avandiyo,",
  "tika-vin05t:1594_9": "mūlāyapaṭikassanāraho avandiyo,",
  "tika-vin05t:1594_10": "mānattāraho avandiyo,",
  "tika-vin05t:1594_11": "mānattacāriko avandiyo,",
  "tika-vin05t:1594_12": "abbhānāraho avandiyo”ti vacanato ime dasa avandiyāti veditabbā.",
  "tika-vin05t:1595_0": "“Pacchupasampannena pureupasampanno vandiyo,",
  "tika-vin05t:1595_1": "nānāsaṃvāsako vuḍḍhataro dhammavādī vandiyo,",
  "tika-vin05t:1595_2": "tathāgato arahaṃ sammāsambuddho vandiyo”ti –",
  "tika-vin05t:1595_3": "vacanato ime tayo vanditabbā.",
  "tika-vin05t:1596_0": "52.",
  "tika-vin05t:1596_1": "“Anujānāmi,",
  "tika-vin05t:1596_2": "bhikkhave,",
  "tika-vin05t:1596_3": "tīṇi tūlāni rukkhatūlaṃ latātūlaṃ poṭakītūla”nti vacanato imāni tīṇi tūlāni kappiyāni.",
  "tika-vin05t:1596_4": "Tattha rukkhatūlanti simbalirukkhādīnaṃ yesaṃ kesañci rukkhānaṃ tūlaṃ.",
  "tika-vin05t:1596_5": "Latātūlanti khīravalliādīnaṃ yāsaṃ kāsañci vallīnaṃ tūlaṃ.",
  "tika-vin05t:1596_6": "Poṭakītūlanti poṭakītiṇādīnaṃ yesaṃ kesañci tiṇajātikānaṃ antamaso ucchunaḷādīnampi tūlaṃ.",
  "tika-vin05t:1596_7": "Etehi tīhi sabbabhūtagāmā saṅgahitā honti.",
  "tika-vin05t:1596_8": "Rukkhavallitiṇajātiyo hi muñcitvā añño bhūtagāmo nāma natthi,",
  "tika-vin05t:1596_9": "tasmā yassa kassaci bhūtagāmassa tūlaṃ bimbohane vaṭṭati.",
  "tika-vin05t:1596_10": "Bhisiṃ pana pāpuṇitvā sabbametaṃ akappiyatūlanti vuccati.",
  "tika-vin05t:1596_11": "Na kevalañca bimbohane etaṃ tūlameva,",
  "tika-vin05t:1596_12": "haṃsamorādīnaṃ sabbasakuṇānaṃ sīhādīnaṃ sabbacatuppadānañca lomampi vaṭṭati,",
  "tika-vin05t:1596_13": "piyaṅgupupphabakulapupphādīnaṃ pana yaṃ kiñci pupphaṃ na vaṭṭati.",
  "tika-vin05t:1596_14": "Tamālapattaṃ suddhameva na vaṭṭati,",
  "tika-vin05t:1596_15": "missakaṃ pana vaṭṭati,",
  "tika-vin05t:1596_16": "bhisīnaṃ anuññātaṃ pañcavidhaṃ uṇṇāditūlampi vaṭṭati.",
  "tika-vin05t:1597_0": "53.",
  "tika-vin05t:1597_1": "“Anujānāmi,",
  "tika-vin05t:1597_2": "bhikkhave,",
  "tika-vin05t:1597_3": "pañca bhisiyo uṇṇabhisiṃ coḷabhisiṃ vākabhisiṃ tiṇabhisiṃ paṇṇabhisi”nti vacanato pañcahi uṇṇādīhi pūritā pañca bhisiyo anuññātā.",
  "tika-vin05t:1597_4": "Tūlagaṇanāya hi etāsaṃ gaṇanā vuttā.",
  "tika-vin05t:1597_5": "Tattha uṇṇaggahaṇena na kevalaṃ eḷakalomameva gahitaṃ,",
  "tika-vin05t:1597_6": "ṭhapetvā pana manussalomaṃ yaṃ kiñci kappiyākappiyamaṃsajātīnaṃ pakkhicatuppadānaṃ lomaṃ sabbaṃ idha uṇṇaggahaṇeneva gahitaṃ.",
  "tika-vin05t:1597_7": "Tasmā channaṃ cīvarānaṃ channaṃ anulomacīvarānañca aññatarena bhisicchaviṃ katvā taṃ sabbaṃ pakkhipitvā bhisiṃ kātuṃ vaṭṭati.",
  "tika-vin05t:1597_8": "Eḷakalomāni pana apakkhipitvā kambalameva catugguṇaṃ pañcaguṇaṃ vā pakkhipitvā katāpi uṇṇabhisisaṅkhyameva gacchati.",
  "tika-vin05t:1598_0": "Coḷabhisiādīsu yaṃ kiñci navacoḷaṃ vā purāṇacoḷaṃ vā saṃharitvā anto pakkhipitvā vā katā coḷabhisi.",
  "tika-vin05t:1598_1": "Yaṃ kiñci vākaṃ pakkhipitvā katā vākabhisi.",
  "tika-vin05t:1598_2": "Yaṃ kiñci tiṇaṃ pakkhipitvā katā tiṇabhisi.",
  "tika-vin05t:1598_3": "Aññatra suddhatamālapattā yaṃ kiñci paṇṇaṃ pakkhipitvā katā paṇṇabhisīti veditabbā.",
  "tika-vin05t:1598_4": "Tamālapattaṃ pana aññena missameva vaṭṭati.",
  "tika-vin05t:1598_5": "Suddhaṃ na vaṭṭati.",
  "tika-vin05t:1598_6": "Yaṃ panetaṃ uṇṇādipañcavidhaṃ tūlaṃ bhisiyaṃ vaṭṭati,",
  "tika-vin05t:1598_7": "taṃ masūrakepi vaṭṭatīti kurundiyaṃ vuttaṃ.",
  "tika-vin05t:1598_8": "Etena masūrakaṃ paribhuñjituṃ vaṭṭatīti siddhaṃ hoti.",
  "tika-vin05t:1598_9": "Bhisiyā pamāṇaniyamo natthi,",
  "tika-vin05t:1598_10": "mañcabhisi pīṭhabhisi bhūmattharaṇabhisi caṅkamanabhisi pādapuñchanabhisīti etāsaṃ anurūpato sallakkhetvā attano rucivasena pamāṇaṃ kātabbaṃ.",
  "tika-vin05t:1598_11": "Bimbohanaṃ pana pamāṇayuttameva vaṭṭati.",
  "tika-vin05t:1599_0": "54. “Na,",
  "tika-vin05t:1599_1": "bhikkhave,",
  "tika-vin05t:1599_2": "aḍḍhakāyikāni bimbohanāni dhāretabbāni,",
  "tika-vin05t:1599_3": "yo dhāreyya,",
  "tika-vin05t:1599_4": "āpatti dukkaṭassā”ti yesu kaṭito paṭṭhāya yāva sīsaṃ upadahanti,",
  "tika-vin05t:1599_5": "tādisāni upaḍḍhakāyappamāṇāni bimbohanāni paṭikkhipitvā “anujānāmi,",
  "tika-vin05t:1599_6": "bhikkhave,",
  "tika-vin05t:1599_7": "sīsappamāṇaṃ bimbohana”nti sīsappamāṇaṃ anuññātaṃ.",
  "tika-vin05t:1599_8": "Sīsappamāṇaṃ nāma yassa vitthārato tīsu kaṇṇesu dvinnaṃ kaṇṇānaṃ antaraṃ miniyamānaṃ vidatthi ceva caturaṅgulañca hoti,",
  "tika-vin05t:1599_9": "majjhaṭṭhānaṃ muṭṭhiratanaṃ hoti.",
  "tika-vin05t:1599_10": "“Dīghato pana diyaḍḍharatanaṃ vā dviratanaṃ vā”ti kurundiyaṃ vuttaṃ.",
  "tika-vin05t:1599_11": "Ayaṃ sīsappamāṇassa ukkaṭṭhaparicchedo,",
  "tika-vin05t:1599_12": "ito uddhaṃ na vaṭṭati,",
  "tika-vin05t:1599_13": "heṭṭhā vaṭṭati.",
  "tika-vin05t:1599_14": "Agilānassa sīsūpadhānañca pādūpadhānañcāti dvayameva vaṭṭati,",
  "tika-vin05t:1599_15": "gilānassa bimbohanāni santharitvā upari paccattharaṇaṃ datvā nipajjitumpi vaṭṭati.",
  "tika-vin05t:1599_16": "“Yāni pana bhisīnaṃ anuññātāni pañca kappiyatūlāni,",
  "tika-vin05t:1599_17": "tehi bimbohanaṃ mahantampi vaṭṭatī”ti phussadevatthero āha.",
  "tika-vin05t:1599_18": "Vinayadharaupatissatthero pana “bimbohanaṃ karissāmīti kappiyatūlaṃ vā akappiyatūlaṃ vā pakkhipitvā karontassa pamāṇameva vaṭṭatī”ti āha.",
  "tika-vin05t:1600_0": "55.",
  "tika-vin05t:1600_1": "“Anujānāmi,",
  "tika-vin05t:1600_2": "bhikkhave,",
  "tika-vin05t:1600_3": "āsandika”nti vacanato caturassapīṭhasaṅkhāto āsandiko vaṭṭati,",
  "tika-vin05t:1600_4": "so ca “anujānāmi,",
  "tika-vin05t:1600_5": "bhikkhave,",
  "tika-vin05t:1600_6": "uccakampi āsandika”nti vacanato aṭṭhaṅgulato uccapādakopi vaṭṭati.",
  "tika-vin05t:1600_7": "Ekatobhāgena dīghapīṭhameva hi aṭṭhaṅgulato uccapādakaṃ na vaṭṭati,",
  "tika-vin05t:1600_8": "tasmā caturassapīṭhaṃ pamāṇātikkantampi vaṭṭati.",
  "tika-vin05t:1600_9": "“Anujānāmi,",
  "tika-vin05t:1600_10": "bhikkhave,",
  "tika-vin05t:1600_11": "sattaṅga”nti vacanato tīsu disāsu apassayaṃ katvā katamañcopi vaṭṭati.",
  "tika-vin05t:1600_12": "“Anujānāmi,",
  "tika-vin05t:1600_13": "bhikkhave,",
  "tika-vin05t:1600_14": "uccakampi sattaṅga”nti vacanato ayampi pamāṇātikkanto ca vaṭṭati.",
  "tika-vin05t:1600_15": "“Anujānāmi,",
  "tika-vin05t:1600_16": "bhikkhave,",
  "tika-vin05t:1600_17": "bhaddapīṭha”ntiādinā pāḷiyaṃ anuññātaṃ vettamayapīṭhaṃ pilotikābaddhapīṭhaṃ dārupaṭṭikāya upari pāde",
  "tika-vin05t:1600_18": "ṭhapetvā bhojanaphalakaṃ viya kataṃ eḷakapādapīṭhaṃ āmalakākārena yojitaṃ bahupādakaṃ āmaṇḍakavaṭṭikapīṭhaṃ",
  "tika-vin05t:1600_19": "palālapīṭhaṃ phalakapīṭhañca pāḷiyaṃ anāgatañca aññampi yaṃ kiñci dārumayapīṭhaṃ vaṭṭati.",
  "tika-vin05t:1601_0": "“Na,",
  "tika-vin05t:1601_1": "bhikkhave,",
  "tika-vin05t:1601_2": "ucce mañce sayitabbaṃ,",
  "tika-vin05t:1601_3": "yo sayeyya,",
  "tika-vin05t:1601_4": "āpatti dukkaṭassā”ti vacanato pamaṇātikkante mañce sayantassa dukkaṭaṃ,",
  "tika-vin05t:1601_5": "taṃ pana karontassa kārāpentassa ca chedanakaṃ pācittiyaṃ.",
  "tika-vin05t:1601_6": "Aññena kataṃ paṭilabhitvā paribhuñjantena chinditvā paribhuñjitabbaṃ.",
  "tika-vin05t:1601_7": "Sace na chinditukāmo hoti,",
  "tika-vin05t:1601_8": "bhūmiyaṃ nikhanitvā pamāṇaṃ upari dasseti,",
  "tika-vin05t:1601_9": "uttānakaṃ vā katvā paribhuñjati,",
  "tika-vin05t:1601_10": "ukkhipitvā tulāsaṅghāṭe ṭhapetvā aṭṭaṃ katvā paribhuñjati, vaṭṭati. “Na,",
  "tika-vin05t:1601_11": "bhikkhave,",
  "tika-vin05t:1601_12": "uccā mañcapaṭipādakā dhāretabbā,",
  "tika-vin05t:1601_13": "yo dhāreyya,",
  "tika-vin05t:1601_14": "āpatti dukkaṭassa.",
  "tika-vin05t:1601_15": "Anujānāmi,",
  "tika-vin05t:1601_16": "bhikkhave,",
  "tika-vin05t:1601_17": "aṭṭhaṅgulaparamaṃ mañcapaṭipādaka”nti vacanato manussānaṃ pamāṇaṅgulena aṭṭhaṅgulaparamova mañcapaṭipādako vaṭṭati,",
  "tika-vin05t:1601_18": "tato uddhaṃ na vaṭṭati.",
  "tika-vin05t:1602_0": "56. “Na,",
  "tika-vin05t:1602_1": "bhikkhave,",
  "tika-vin05t:1602_2": "uccāsayanamahāsayanāni dhāretabbāni,",
  "tika-vin05t:1602_3": "seyyathidaṃ,",
  "tika-vin05t:1602_4": "āsandi pallaṅko gonako cittako paṭikā paṭalikā tūlikā vikatikā uddalomi ekantalomi kaṭṭissaṃ koseyyaṃ",
  "tika-vin05t:1602_5": "kuttakaṃ hatthattharaṃ assattharaṃ rathattharaṃ ajinapaveṇī kadalimigapavarapaccattharaṇaṃ sauttaracchadaṃ",
  "tika-vin05t:1602_6": "ubhatolohitakūpadhānaṃ,",
  "tika-vin05t:1602_7": "yo dhāreyya,",
  "tika-vin05t:1602_8": "āpatti dukkaṭassā”ti vacanato uccāsayanamahāsayanāni na vaṭṭanti.",
  "tika-vin05t:1602_9": "Tattha uccāsayanaṃ nāma pamāṇātikkantaṃ mañcaṃ.",
  "tika-vin05t:1602_10": "Mahāsayanaṃ nāma akappiyattharaṇaṃ.",
  "tika-vin05t:1602_11": "Āsandiādīsu āsandīti pamāṇātikkantāsanaṃ.",
  "tika-vin05t:1602_12": "Pallaṅkoti pādesu vāḷarūpāni ṭhapetvā kato.",
  "tika-vin05t:1602_13": "Gonakoti dīghalomako mahākojavo.",
  "tika-vin05t:1602_14": "Caturaṅgulādhikāni kira tassa lomāni.",
  "tika-vin05t:1602_15": "Cittakoti ratanacitrauṇṇāmayattharako.",
  "tika-vin05t:1602_16": "Paṭikāti uṇṇāmayo setattharako.",
  "tika-vin05t:1602_17": "Paṭalikāti ghanapupphako uṇṇāmayalomattharako,",
  "tika-vin05t:1602_18": "yo “āmalakapaṭo”tipi vuccati.",
  "tika-vin05t:1602_19": "Tūlikāti pakatitūlikāyeva.",
  "tika-vin05t:1602_20": "Vikatikāti sīhabyagghādirūpavicitro uṇṇāmayattharako.",
  "tika-vin05t:1602_21": "Uddalomīti ekato uggatalomaṃ uṇṇāmayattharaṇaṃ.",
  "tika-vin05t:1602_22": "Ekantalomīti ubhato uggatalomaṃ uṇṇāmayattharaṇaṃ.",
  "tika-vin05t:1602_23": "Kaṭṭissanti ratanaparisibbitaṃ koseyyakaṭṭissamayaṃ paccattharaṇaṃ.",
  "tika-vin05t:1602_24": "Koseyyanti ratanaparisibbitaṃ kosiyasuttamayaṃ paccattharaṇaṃ,",
  "tika-vin05t:1602_25": "suddhakoseyyaṃ pana vaṭṭati.",
  "tika-vin05t:1603_0": "Kuttakanti soḷasannaṃ nāṭakitthīnaṃ ṭhatvā naccanayoggaṃ uṇṇāmayattharaṇaṃ.",
  "tika-vin05t:1603_1": "Hatthattharaassattharā hatthiassapiṭṭhīsu attharaṇakaattharaṇā eva.",
  "tika-vin05t:1603_2": "Rathattharepi eseva nayo.",
  "tika-vin05t:1603_3": "Ajinapaveṇīti ajinacammehi mañcappamāṇena sibbitvā katā paveṇī.",
  "tika-vin05t:1603_4": "Kadalimigapavarapaccattharaṇanti kadalimigacammaṃ nāma atthi,",
  "tika-vin05t:1603_5": "tena kataṃ pavarapaccattharaṇanti attho.",
  "tika-vin05t:1603_6": "Taṃ kira setavatthassa upari kadalimigacammaṃ pattharitvā sibbitvā karonti.",
  "tika-vin05t:1603_7": "Sauttaracchadanti saha uttaracchadena,",
  "tika-vin05t:1603_8": "uparibaddhena rattavitānena saddhinti attho.",
  "tika-vin05t:1603_9": "Setavitānampi heṭṭhā akappiyapaccattharaṇe sati na vaṭṭati,",
  "tika-vin05t:1603_10": "asati pana vaṭṭati.",
  "tika-vin05t:1603_11": "Ubhatolohitakūpadhānanti sīsūpadhānañca pādūpadhānañcāti mañcassa ubhatolohitakūpadhānaṃ,",
  "tika-vin05t:1603_12": "etaṃ na kappati.",
  "tika-vin05t:1603_13": "Yaṃ pana ekameva upadhānaṃ ubhosu passesu rattaṃ vā hotu padumavaṇṇaṃ vā vicitraṃ vā,",
  "tika-vin05t:1603_14": "sace pamāṇayuttaṃ, vaṭṭati,",
  "tika-vin05t:1603_15": "mahāupadhānaṃ pana paṭikkhittaṃ.",
  "tika-vin05t:1603_16": "Gonakādīni saṅghikavihāre vā puggalikavihāre vā mañcapīṭhakesu attharitvā paribhuñjituṃ na vaṭṭanti,",
  "tika-vin05t:1603_17": "dhammāsane pana gihivikatanīhārena labbhanti,",
  "tika-vin05t:1603_18": "tatrāpi nipajjituṃ na vaṭṭati.",
  "tika-vin05t:1604_0": "“Anujānāmi,",
  "tika-vin05t:1604_1": "bhikkhave,",
  "tika-vin05t:1604_2": "ṭhapetvā tīṇi āsandiṃ pallaṅkaṃ tūlikaṃ gihivikataṃ abhinisīdituṃ,",
  "tika-vin05t:1604_3": "na tveva abhinipajjitu”nti –",
  "tika-vin05t:1604_4": "vacanato āsandādittayaṃ ṭhapetvā avasesesu gonakādīsu gihivikatesu dhammāsane vā bhattagge vā antaraghare vā nisīdituṃ vaṭṭati,",
  "tika-vin05t:1604_5": "nipajjituṃ na vaṭṭati.",
  "tika-vin05t:1604_6": "Tūlonaddhaṃ pana mañcapīṭhaṃ bhattagge antaraghareyeva nisīdituṃ vaṭṭati,",
  "tika-vin05t:1604_7": "tatthāpi nipajjituṃ vaṭṭati.",
  "tika-vin05t:1604_8": "Tūlonaddhaṃ pana mañcapīṭhaṃ kārāpentassapi uddālanakaṃ pācittiyaṃ.",
  "tika-vin05t:1605_0": "“Anujānāmi,",
  "tika-vin05t:1605_1": "bhikkhave,",
  "tika-vin05t:1605_2": "onaddhamañcaṃ onaddhapīṭha”nti vacanato pana cammādīhi onaddhaṃ mañcapīṭhaṃ vaṭṭati.",
  "tika-vin05t:1605_3": "“Anujānāmi,",
  "tika-vin05t:1605_4": "bhikkhave, pāvāraṃ.",
  "tika-vin05t:1605_5": "Anujānāmi,",
  "tika-vin05t:1605_6": "bhikkhave,",
  "tika-vin05t:1605_7": "koseyyapāvāraṃ.",
  "tika-vin05t:1605_8": "Anujānāmi,",
  "tika-vin05t:1605_9": "bhikkhave, kojavaṃ.",
  "tika-vin05t:1605_10": "Anujānāmi,",
  "tika-vin05t:1605_11": "bhikkhave,",
  "tika-vin05t:1605_12": "kambala”nti –",
  "tika-vin05t:1605_13": "vacanato pāvārādīni saṅghikāni vā hontu puggalikāni vā,",
  "tika-vin05t:1605_14": "yathāsukhaṃ vihāre vā antaraghare vā yattha katthaci paribhuñjituṃ vaṭṭanti.",
  "tika-vin05t:1605_15": "Kojavaṃ panettha pakatikojavameva vaṭṭati,",
  "tika-vin05t:1605_16": "mahāpiṭṭhiyakojavaṃ na vaṭṭati.",
  "tika-vin05t:1606_0": "“Anujānāmi,",
  "tika-vin05t:1606_1": "bhikkhave,",
  "tika-vin05t:1606_2": "sabbaṃ pāsādaparibhoga”nti vacanato suvaṇṇarajatādivicitrāni kavāṭāni mañcapīṭhāni tālavaṇṭāni suvaṇṇarajatayoni pānīyaghaṭapānīyasarāvāni,",
  "tika-vin05t:1606_3": "yaṃ kiñci cittakammakataṃ,",
  "tika-vin05t:1606_4": "sabbaṃ senāsanaparibhoge vaṭṭati.",
  "tika-vin05t:1606_5": "“Pāsādassa dāsidāsaṃ khettavatthuṃ gomahiṃsaṃ demā”ti vadanti,",
  "tika-vin05t:1606_6": "pāṭekkaṃ gahaṇakiccaṃ natthi,",
  "tika-vin05t:1606_7": "pāsāde paṭiggahite paṭiggahitameva hoti.",
  "tika-vin05t:1607_0": "“Anujānāmi,",
  "tika-vin05t:1607_1": "bhikkhave,",
  "tika-vin05t:1607_2": "ekapalāsikaṃ upāhanaṃ… na,",
  "tika-vin05t:1607_3": "bhikkhave,",
  "tika-vin05t:1607_4": "diguṇā upāhanā dhāretabbā…",
  "tika-vin05t:1607_5": "na tiguṇā upāhanā dhāretabbā…",
  "tika-vin05t:1607_6": "na guṇaṅguṇūpāhanā dhāretabbā…",
  "tika-vin05t:1607_7": "yo dhāreyya,",
  "tika-vin05t:1607_8": "āpatti dukkaṭassā”ti –",
  "tika-vin05t:1607_9": "vacanato ekapaṭalāyeva upāhanā vaṭṭati,",
  "tika-vin05t:1607_10": "dvipaṭalā pana tipaṭalā na vaṭṭatiyeva.",
  "tika-vin05t:1607_11": "Guṇaṅguṇūpāhanā nāma catupaṭalato paṭṭhāya vuccati,",
  "tika-vin05t:1607_12": "sā pana majjhimadeseyeva na vaṭṭati.",
  "tika-vin05t:1607_13": "“Anujānāmi,",
  "tika-vin05t:1607_14": "bhikkhave,",
  "tika-vin05t:1607_15": "sabbapaccantimesu janapadesu guṇaṅguṇūpāhana”nti –",
  "tika-vin05t:1607_16": "vacanato paccantimesu janapadesu guṇaṅguṇūpāhanā navā vā hotu paribhuttā vā, vaṭṭati.",
  "tika-vin05t:1607_17": "Majjhimadese pana “anujānāmi,",
  "tika-vin05t:1607_18": "bhikkhave,",
  "tika-vin05t:1607_19": "omukkaṃ guṇaṅguṇūpāhanaṃ. Na,",
  "tika-vin05t:1607_20": "bhikkhave,",
  "tika-vin05t:1607_21": "navā guṇaṅguṇūpāhanā dhāretabbā,",
  "tika-vin05t:1607_22": "yo dhāreyya,",
  "tika-vin05t:1607_23": "āpatti dukkaṭassā”ti vacanato paṭimuñcitvā apanītā paribhuttāyeva guṇaṅguṇūpāhanā vaṭṭati,",
  "tika-vin05t:1607_24": "aparibhuttā paṭikkhittāyeva.",
  "tika-vin05t:1607_25": "Ekapaṭalā pana paribhuttā vā hotu aparibhuttā vā,",
  "tika-vin05t:1607_26": "sabbattha vaṭṭati.",
  "tika-vin05t:1607_27": "Ettha ca manussacammaṃ ṭhapetvā yena kenaci cammena katā upāhanā vaṭṭati.",
  "tika-vin05t:1607_28": "Upāhanakosakasatthakakosakakuñcikakosakesupi eseva nayo.",
  "tika-vin05t:1608_0": "“Na,",
  "tika-vin05t:1608_1": "bhikkhave,",
  "tika-vin05t:1608_2": "sabbanīlikā upāhanā dhāretabbā…",
  "tika-vin05t:1608_3": "na sabbapītikā upāhanā dhāretabbā…",
  "tika-vin05t:1608_4": "na sabbalohitikā upāhanā dhāretabbā…",
  "tika-vin05t:1608_5": "na sabbamañjiṭṭhikā upāhanā dhāretabbā…",
  "tika-vin05t:1608_6": "na sabbakaṇhā upāhanā dhāretabbā…",
  "tika-vin05t:1608_7": "na sabbamahāraṅgarattā upāhanā dhāretabbā.",
  "tika-vin05t:1608_8": "Na sabbamahānāmarattā upāhanā dhāretabbā,",
  "tika-vin05t:1608_9": "yo dhāreyya,",
  "tika-vin05t:1608_10": "āpatti dukkaṭassā”ti –",
  "tika-vin05t:1608_11": "vacanato sabbanīlikādi upāhanā na vaṭṭati.",
  "tika-vin05t:1608_12": "Ettha ca nīlikā umāpupphavaṇṇā hoti.",
  "tika-vin05t:1608_13": "Pītikā kaṇikārapupphavaṇṇā…",
  "tika-vin05t:1608_14": "lohitikā jayasumanapupphavaṇṇā…",
  "tika-vin05t:1608_15": "mañjiṭṭhikā mañjiṭṭhavaṇṇā eva…",
  "tika-vin05t:1608_16": "kaṇhā addāriṭṭhakavaṇṇā…",
  "tika-vin05t:1608_17": "mahāraṅgarattā satapadipiṭṭhivaṇṇā…",
  "tika-vin05t:1608_18": "mahānāmarattā sambhinnavaṇṇā hoti paṇḍupalāsavaṇṇā.",
  "tika-vin05t:1608_19": "Kurundiyaṃ pana “padumapupphavaṇṇā”ti vuttaṃ.",
  "tika-vin05t:1608_20": "Etāsu yaṃ kiñci labhitvā rajanaṃ coḷakena puñchitvā vaṇṇaṃ bhinditvā dhāretuṃ vaṭṭati,",
  "tika-vin05t:1608_21": "appamattakepi bhinne vaṭṭatiyeva.",
  "tika-vin05t:1609_0": "“Na,",
  "tika-vin05t:1609_1": "bhikkhave,",
  "tika-vin05t:1609_2": "nīlakavaddhikā upāhanā dhāretabbā…",
  "tika-vin05t:1609_3": "na pītakavaddhikā upāhanā dhāretabbā…",
  "tika-vin05t:1609_4": "na lohitakavaddhikā upāhanā dhāretabbā…",
  "tika-vin05t:1609_5": "na mañjiṭṭhikavaddhikā upāhanā dhāretabbā…",
  "tika-vin05t:1609_6": "na kaṇhavaddhikā upāhanā dhāretabbā…",
  "tika-vin05t:1609_7": "na mahāraṅgarattavaddhikā upāhanā dhāretabbā…",
  "tika-vin05t:1609_8": "na mahānāmarattavaddhikā upāhanā dhāretabbā…",
  "tika-vin05t:1609_9": "yo dhāreyya,",
  "tika-vin05t:1609_10": "āpatti dukkaṭassā”ti –",
  "tika-vin05t:1609_11": "vacanato yāsaṃ vaddhāyeva nīlādivaṇṇā honti,",
  "tika-vin05t:1609_12": "tāpi na vaṭṭanti,",
  "tika-vin05t:1609_13": "vaṇṇabhedaṃ pana katvā dhāretuṃ vaṭṭati.",
  "tika-vin05t:1610_0": "“Na,",
  "tika-vin05t:1610_1": "bhikkhave,",
  "tika-vin05t:1610_2": "khallakabaddhā upāhanā dhāretabbā…",
  "tika-vin05t:1610_3": "na puṭabaddhā upāhanā dhāretabbā…",
  "tika-vin05t:1610_4": "na pāliguṇṭhimā upāhanā dhāretabbā…",
  "tika-vin05t:1610_5": "na tūlapuṇṇikā upāhanā dhāretabbā…",
  "tika-vin05t:1610_6": "na tittirapattikā upāhanā dhāretabbā…",
  "tika-vin05t:1610_7": "na meṇḍavisāṇavaddhikā upāhanā dhāretabbā…",
  "tika-vin05t:1610_8": "na ajavisāṇavaddhikā upāhanā dhāretabbā…",
  "tika-vin05t:1610_9": "na vicchikāḷikā upāhanā dhāretabbā…",
  "tika-vin05t:1610_10": "na morapiñchaparisibbitā upāhanā dhāretabbā…",
  "tika-vin05t:1610_11": "na citrā upāhanā dhāretabbā,",
  "tika-vin05t:1610_12": "yo dhāreyya,",
  "tika-vin05t:1610_13": "āpatti dukkaṭassā”ti –",
  "tika-vin05t:1610_14": "vacanato khallakabaddhādi upāhanāpi na vaṭṭati.",
  "tika-vin05t:1610_15": "Tattha khallakabaddhāti paṇhipidhānatthaṃ tale khallakaṃ bandhitvā katā.",
  "tika-vin05t:1610_16": "Puṭabaddhāti yonakaupāhanā vuccati,",
  "tika-vin05t:1610_17": "yā yāva jaṅghato sabbapādaṃ paṭicchādeti.",
  "tika-vin05t:1610_18": "Pāliguṇṭhimāti paliguṇṭhitvā katā,",
  "tika-vin05t:1610_19": "upari pādamattameva paṭicchādeti,",
  "tika-vin05t:1610_20": "na jaṅghaṃ.",
  "tika-vin05t:1610_21": "Tūlapuṇṇikāti tūlapicunā pūretvā katā.",
  "tika-vin05t:1610_22": "Tittirapattikāti tittirapattasadisā vicitrabaddhā.",
  "tika-vin05t:1610_23": "Meṇḍavisāṇavaddhikāti kaṇṇikaṭṭhāne meṇḍakasiṅgasaṇṭhāne vaddhe yojetvā katā.",
  "tika-vin05t:1610_24": "Ajavisāṇavaddhikādīsupi eseva nayo,",
  "tika-vin05t:1610_25": "vicchikāḷikāpi tattheva vicchikanaṅguṭṭhasaṇṭhāne vaddhe yojetvā katā.",
  "tika-vin05t:1610_26": "Morapiñchaparisibbitāti talesu vā vaddhesu vā morapiñchehi suttakasadisehi parisibbitā.",
  "tika-vin05t:1610_27": "Citrāti vicitrā.",
  "tika-vin05t:1610_28": "Etāsu yaṃ kiñci labhitvā sace tāni khallakādīni apanetvā sakkā honti vaḷañjituṃ,",
  "tika-vin05t:1610_29": "vaḷañjetabbā.",
  "tika-vin05t:1610_30": "Tesu pana sati vaḷañjantassa dukkaṭaṃ.",
  "tika-vin05t:1611_0": "“Na,",
  "tika-vin05t:1611_1": "bhikkhave,",
  "tika-vin05t:1611_2": "sīhacammaparikkhaṭā upāhanā dhāretabbā…",
  "tika-vin05t:1611_3": "na byagghacammaparikkhaṭā upāhanā dhāretabbā…",
  "tika-vin05t:1611_4": "na dīpicammaparikkhaṭā upāhanā dhāretabbā…",
  "tika-vin05t:1611_5": "na ajinacammaparikkhaṭā upāhanā dhāretabbā…",
  "tika-vin05t:1611_6": "na uddacammaparikkhaṭā upāhanā dhāretabbā…",
  "tika-vin05t:1611_7": "na majjāracammaparikkhaṭā upāhanā dhāretabbā…",
  "tika-vin05t:1611_8": "na kāḷakacammaparikkhaṭā upāhanā dhāretabbā…",
  "tika-vin05t:1611_9": "na luvakacammaparikkhaṭā upāhanā dhāretabbā,",
  "tika-vin05t:1611_10": "yo dhāreyya,",
  "tika-vin05t:1611_11": "āpatti dukkaṭassā”ti –",
  "tika-vin05t:1611_12": "vacanato sīhacammādiparikkhaṭāpi upāhanā na vaṭṭati.",
  "tika-vin05t:1611_13": "Tattha sīhacammaparikkhaṭā nāma pariyantesu cīvare anuvātaṃ viya sīhacammaṃ yojetvā katā.",
  "tika-vin05t:1611_14": "Esa nayo sabbattha.",
  "tika-vin05t:1611_15": "Luvakacammaparikkhaṭāti pakkhibiḷālacammaparikkhaṭā.",
  "tika-vin05t:1611_16": "Etāsupi yā kāci taṃ cammaṃ apanetvā dhāretabbā.",
  "tika-vin05t:1612_0": "“Na,",
  "tika-vin05t:1612_1": "bhikkhave,",
  "tika-vin05t:1612_2": "kaṭṭhapādukā dhāretabbā…",
  "tika-vin05t:1612_3": "na tālapattapādukā…",
  "tika-vin05t:1612_4": "na veḷupattapādukā,",
  "tika-vin05t:1612_5": "na tiṇapādukā…",
  "tika-vin05t:1612_6": "na muñjapādukā,",
  "tika-vin05t:1612_7": "na pabbajapādukā…",
  "tika-vin05t:1612_8": "na hintālapādukā,",
  "tika-vin05t:1612_9": "na kamalapādukā…",
  "tika-vin05t:1612_10": "na kambalapādukā…",
  "tika-vin05t:1612_11": "na sovaṇṇapādukā…",
  "tika-vin05t:1612_12": "na rūpiyamayā pādukā…",
  "tika-vin05t:1612_13": "na maṇimayā…",
  "tika-vin05t:1612_14": "na veḷuriyamayā…",
  "tika-vin05t:1612_15": "na phalikamayā …",
  "tika-vin05t:1612_16": "na kaṃsamayā…",
  "tika-vin05t:1612_17": "na kācamayā…",
  "tika-vin05t:1612_18": "na tipumayā…",
  "tika-vin05t:1612_19": "na sīsamayā…",
  "tika-vin05t:1612_20": "na tambalohamayā…",
  "tika-vin05t:1612_21": "na kāci saṅkamanīyā pādukā dhāretabbā,",
  "tika-vin05t:1612_22": "yo dhāreyya,",
  "tika-vin05t:1612_23": "āpatti dukkaṭassā”ti –",
  "tika-vin05t:1612_24": "vacanato yena kenaci tiṇena vā aññena vā katā yā kāci saṅkamanīyā pādukā na dhāretabbā.",
  "tika-vin05t:1612_25": "“Anujānāmi,",
  "tika-vin05t:1612_26": "bhikkhave,",
  "tika-vin05t:1612_27": "tisso pādukā dhuvaṭṭhāniyā asaṅkamanīyāyo,",
  "tika-vin05t:1612_28": "vaccapādukaṃ passāvapādukaṃ ācamanapāduka”nti –",
  "tika-vin05t:1612_29": "vacanato pana bhūmiyaṃ suppatiṭṭhitā niccalā asaṃhāriyā vaccapādukādī tisso pādukā paribhuñjituṃ vaṭṭanti.",
  "tika-vin05t:1613_0": "“Na,",
  "tika-vin05t:1613_1": "bhikkhave,",
  "tika-vin05t:1613_2": "saupāhanena gāmo pavisitabbo,",
  "tika-vin05t:1613_3": "yo paviseyya,",
  "tika-vin05t:1613_4": "āpatti dukkaṭassā”ti vacanato saupāhanena gāmo na pavisitabbo.",
  "tika-vin05t:1613_5": "“Anujānāmi,",
  "tika-vin05t:1613_6": "bhikkhave,",
  "tika-vin05t:1613_7": "gilānena bhikkhunā saupāhanena gāmaṃ pavisitu”nti vacanato pana yassa pādā vā phālitā pādakhīlā vā ābādho pādā vā dukkhā honti,",
  "tika-vin05t:1613_8": "yo na sakkoti anupāhano gāmaṃ pavisituṃ,",
  "tika-vin05t:1613_9": "evarūpena gilānena saupāhanena gāmaṃ pavisituṃ vaṭṭati.",
  "tika-vin05t:1613_10": "“Anujānāmi,",
  "tika-vin05t:1613_11": "bhikkhave,",
  "tika-vin05t:1613_12": "ajjhārāme upāhanaṃ dhāretuṃ ukkaṃ padīpaṃ kattaradaṇḍa”nti vacanato ajjhārāme agilānassapi upāhanaṃ dhāretuṃ vaṭṭati.",
  "tika-vin05t:1614_0": "“Na,",
  "tika-vin05t:1614_1": "bhikkhave,",
  "tika-vin05t:1614_2": "ācariyesu ācariyamattesu upajjhāyesu upajjhāyamattesu anupāhanesu caṅkamamānesu saupāhanena caṅkamitabbaṃ,",
  "tika-vin05t:1614_3": "yo caṅkameyya,",
  "tika-vin05t:1614_4": "āpatti dukkaṭassā”ti –",
  "tika-vin05t:1614_5": "vacanato ācariyādīsu anupāhanesu caṅkamantesu saupāhanena na caṅkamitabbaṃ.",
  "tika-vin05t:1614_6": "Ettha ca pabbajjācariyo upasampadācariyo nissayācariyo uddesācariyoti ime cattāropi idha ācariyā eva.",
  "tika-vin05t:1614_7": "Avassikassa chabbasso ācariyamatto.",
  "tika-vin05t:1614_8": "So hi catuvassakāle taṃ nissāya vacchati.",
  "tika-vin05t:1614_9": "Evaṃ ekavassassa sattavasso,",
  "tika-vin05t:1614_10": "duvassassa aṭṭhavasso,",
  "tika-vin05t:1614_11": "tivassassa navavasso,",
  "tika-vin05t:1614_12": "catuvassassa dasavassoti imepi ācariyamattā eva.",
  "tika-vin05t:1614_13": "Upajjhāyassa sandiṭṭhasambhattā pana sahāyabhikkhū,",
  "tika-vin05t:1614_14": "ye vā pana keci dasavassehi mahantatarā,",
  "tika-vin05t:1614_15": "te sabbepi upajjhāyamattā nāma.",
  "tika-vin05t:1614_16": "Ettakesu bhikkhūsu anupāhanesu caṅkamantesu saupāhanassa caṅkamato āpatti.",
  "tika-vin05t:1615_0": "“Na,",
  "tika-vin05t:1615_1": "bhikkhave,",
  "tika-vin05t:1615_2": "mahācammāni dhāretabbāni sīhacammaṃ byagghacammaṃ dīpicammaṃ,",
  "tika-vin05t:1615_3": "yo dhāreyya,",
  "tika-vin05t:1615_4": "āpatti dukkaṭassa”. “Na,",
  "tika-vin05t:1615_5": "bhikkhave,",
  "tika-vin05t:1615_6": "gocammaṃ dhāretabbaṃ,",
  "tika-vin05t:1615_7": "yo dhāreyya,",
  "tika-vin05t:1615_8": "āpatti dukkaṭassa”. “Na,",
  "tika-vin05t:1615_9": "bhikkhave,",
  "tika-vin05t:1615_10": "kiñci cammaṃ dhāretabbaṃ,",
  "tika-vin05t:1615_11": "yo dhāreyya,",
  "tika-vin05t:1615_12": "āpattidukkaṭassā”ti –",
  "tika-vin05t:1615_13": "vacanato majjhimadese sīhacammādi yaṃ kiñci cammaṃ gahetvā pariharituṃ na vaṭṭati.",
  "tika-vin05t:1615_14": "Sīhacammādīnañca pariharaṇeyeva paṭikkhepo kato.",
  "tika-vin05t:1615_15": "Bhūmattharaṇavasena pana aññattha anīharantena yaṃ kiñci cammaṃ paribhuñjituṃ vaṭṭati.",
  "tika-vin05t:1616_0": "“Anujānāmi,",
  "tika-vin05t:1616_1": "bhikkhave,",
  "tika-vin05t:1616_2": "sabbapaccantimesu janapadesu cammāni attharaṇāni eḷakacammaṃ ajacammaṃ migacamma”nti vacanako pana paccantimesu",
  "tika-vin05t:1616_3": "janapadesu yaṃ kiñci eḷakacammañca ajacammañca attharitvā nipajjituṃ vā nisīdituṃ vā vaṭṭati.",
  "tika-vin05t:1616_4": "Migacamme eṇimigo vātamigo pasadamigo kuruṅgamigo migamātuko rohitamigoti etesaṃyeva cammāni vaṭṭanti,",
  "tika-vin05t:1616_5": "aññesaṃ pana –",
  "tika-vin05t:1617_0": "Makkaṭo kāḷasīho ca, sarabho kadalīmigo;",
  "tika-vin05t:1618_0": "Ye ca vāḷamigā keci, tesaṃ cammaṃ na vaṭṭati.",
  "tika-vin05t:1619_0": "Tattha vāḷamigāti sīhabyagghaacchataracchā.",
  "tika-vin05t:1619_1": "Na kevalañca eteyeva,",
  "tika-vin05t:1619_2": "yesaṃ vā pana cammaṃ vaṭṭatīti vuttaṃ,",
  "tika-vin05t:1619_3": "te ṭhapetvā avasesā antamaso gomahiṃsasasabiḷārādayopi sabbe imasmiṃ atthe “vāḷamigā”tveva veditabbā.",
  "tika-vin05t:1619_4": "Etesañhi sabbesaṃ pana cammaṃ na vaṭṭati.",
  "tika-vin05t:1620_0": "“Na,",
  "tika-vin05t:1620_1": "bhikkhave,",
  "tika-vin05t:1620_2": "yānena yāyitabbaṃ,",
  "tika-vin05t:1620_3": "yo yāyeyya,",
  "tika-vin05t:1620_4": "āpatti dukkaṭassa.",
  "tika-vin05t:1620_5": "Anujānāmi,",
  "tika-vin05t:1620_6": "bhikkhave,",
  "tika-vin05t:1620_7": "gilānassa yāna”nti vacanato agilānena bhikkhunā yānena na gantabbaṃ.",
  "tika-vin05t:1620_8": "Kataraṃ pana yānaṃ kappati,",
  "tika-vin05t:1620_9": "kataraṃ na kappatīti?",
  "tika-vin05t:1620_10": "“Anujānāmi,",
  "tika-vin05t:1620_11": "bhikkhave,",
  "tika-vin05t:1620_12": "purisayuttaṃ hatthavaṭṭakaṃ.",
  "tika-vin05t:1620_13": "Anujānāmi,",
  "tika-vin05t:1620_14": "bhikkhave,",
  "tika-vin05t:1620_15": "sivikaṃ pāṭaṅki”nti vacanato purisayuttaṃ hatthavaṭṭakaṃ sivikā pāṭaṅkī ca vaṭṭati.",
  "tika-vin05t:1620_16": "Ettha ca purisayuttaṃ itthisārathi vā hotu purisasārathi vā, vaṭṭati,",
  "tika-vin05t:1620_17": "dhenuyuttaṃ pana na vaṭṭati.",
  "tika-vin05t:1620_18": "Hatthavaṭṭakaṃ pana itthiyo vā vaṭṭentu purisā vā,",
  "tika-vin05t:1620_19": "vaṭṭatiyeva.",
  "tika-vin05t:1621_0": "57.",
  "tika-vin05t:1621_1": "“Anujānāmi,",
  "tika-vin05t:1621_2": "bhikkhave,",
  "tika-vin05t:1621_3": "ahatānaṃ dussānaṃ ahatakappānaṃ diguṇaṃ saṅghāṭiṃ ekacciyaṃ uttarāsaṅgaṃ ekacciyaṃ antaravāsakaṃ,",
  "tika-vin05t:1621_4": "utuddhaṭānaṃ dussānaṃ catugguṇaṃ saṅghāṭiṃ diguṇaṃ uttarāsaṅgaṃ diguṇaṃ antaravāsakaṃ,",
  "tika-vin05t:1621_5": "paṃsukūle yāvadatthaṃ,",
  "tika-vin05t:1621_6": "pāpaṇike ussāho karaṇīyo”ti vacanato adhotānaṃ ekavāraṃ dhotānañca vatthānaṃ dupaṭṭā saṅghāṭi kātabbā,",
  "tika-vin05t:1621_7": "uttarāsaṅgo antaravāsako ca ekapaṭṭo kātabbo.",
  "tika-vin05t:1621_8": "Utuddhaṭānaṃ pana hatavatthānaṃ pilotikānaṃ saṅghāṭi catugguṇā kātabbā,",
  "tika-vin05t:1621_9": "uttarāsaṅgo antaravāsako ca dupaṭṭo kātabbo,",
  "tika-vin05t:1621_10": "paṃsukūle pana yathāruci kātabbaṃ.",
  "tika-vin05t:1621_11": "Antarāpaṇato patitapilotikacīvarepi ussāho karaṇīyo,",
  "tika-vin05t:1621_12": "pariyesanā kātabbā,",
  "tika-vin05t:1621_13": "paricchedo pana natthi,",
  "tika-vin05t:1621_14": "paṭṭasatampi vaṭṭati.",
  "tika-vin05t:1621_15": "Sabbamidaṃ sādiyantassa bhikkhuno vuttaṃ.",
  "tika-vin05t:1621_16": "Tīsu pana cīvaresu dve vā ekaṃ vā chinditvā kātabbaṃ.",
  "tika-vin05t:1621_17": "Sace nappahoti,",
  "tika-vin05t:1621_18": "āgantukapattaṃ dātabbaṃ.",
  "tika-vin05t:1621_19": "Āgantukapattañhi appahonake anuññātaṃ.",
  "tika-vin05t:1621_20": "Vuttañhetaṃ –",
  "tika-vin05t:1622_0": "“Anujānāmi,",
  "tika-vin05t:1622_1": "bhikkhave,",
  "tika-vin05t:1622_2": "dve chinnakāni ekaṃ acchinnakanti.",
  "tika-vin05t:1622_3": "Dve chinnakāni ekaṃ acchinnakaṃ nappahoti.",
  "tika-vin05t:1622_4": "Bhagavato etamatthaṃ ārocesuṃ.",
  "tika-vin05t:1622_5": "Anujānāmi,",
  "tika-vin05t:1622_6": "bhikkhave,",
  "tika-vin05t:1622_7": "dve acchinnakāni ekaṃ chinnakanti.",
  "tika-vin05t:1622_8": "Dve acchinnakāni ekaṃ chinnakaṃ nappahoti.",
  "tika-vin05t:1622_9": "Bhagavato etamatthaṃ ārocesuṃ.",
  "tika-vin05t:1622_10": "Anujānāmi,",
  "tika-vin05t:1622_11": "bhikkhave,",
  "tika-vin05t:1622_12": "anvādhikampi āropetuṃ. Na ca,",
  "tika-vin05t:1622_13": "bhikkhave,",
  "tika-vin05t:1622_14": "sabbaṃ acchinnakaṃ dhāretabbaṃ,",
  "tika-vin05t:1622_15": "yo dhāreyya,",
  "tika-vin05t:1622_16": "āpatti dukkaṭassā”ti.",
  "tika-vin05t:1623_0": "Tasmā sace pahoti āgantukapattaṃ, na vaṭṭati, chinditabbameva.",
  "tika-vin05t:1624_0": "“Na,",
  "tika-vin05t:1624_1": "bhikkhave,",
  "tika-vin05t:1624_2": "potthako nivāsetabbo,",
  "tika-vin05t:1624_3": "yo nivāseyya,",
  "tika-vin05t:1624_4": "āpatti dukkaṭassa. Na,",
  "tika-vin05t:1624_5": "bhikkhave,",
  "tika-vin05t:1624_6": "sabbanīlakāni cīvarāni dhāretabbāni…",
  "tika-vin05t:1624_7": "na sabbapītakāni…",
  "tika-vin05t:1624_8": "na sabbalohitakāni…",
  "tika-vin05t:1624_9": "na sabbamañjiṭṭhakāni…",
  "tika-vin05t:1624_10": "na sabbakaṇhāni…",
  "tika-vin05t:1624_11": "na sabbamahāraṅgarattāni…",
  "tika-vin05t:1624_12": "na sabbamahānāmarattāni…",
  "tika-vin05t:1624_13": "na acchinnadasāni…",
  "tika-vin05t:1624_14": "na dīghadasāni…",
  "tika-vin05t:1624_15": "na pupphadasāni…",
  "tika-vin05t:1624_16": "na phaladasāni cīvarāni dhāretabbāni…",
  "tika-vin05t:1624_17": "na kañcukaṃ…",
  "tika-vin05t:1624_18": "na tirīṭakaṃ…",
  "tika-vin05t:1624_19": "na veṭhanaṃ dhāretabbaṃ,",
  "tika-vin05t:1624_20": "yo dhāreyya,",
  "tika-vin05t:1624_21": "āpatti dukkaṭassā”ti –",
  "tika-vin05t:1624_22": "vacanato potthakādīni na dhāretabbāni.",
  "tika-vin05t:1624_23": "Tattha potthakoti makacimayo vuccati,",
  "tika-vin05t:1624_24": "akkadussakadalidussaerakadussānipi potthakagatikāneva.",
  "tika-vin05t:1624_25": "Sabbanīlakādīni rajanaṃ dhovitvā puna rajitvā dhāretabbāni.",
  "tika-vin05t:1624_26": "Na sakkā ce honti dhovituṃ,",
  "tika-vin05t:1624_27": "paccattharaṇāni vā kātabbāni.",
  "tika-vin05t:1624_28": "Tipaṭṭacīvarassa vā majjhe dātabbāni.",
  "tika-vin05t:1624_29": "Tesaṃ vaṇṇanānattaṃ upāhanāsu vuttanayameva.",
  "tika-vin05t:1624_30": "Acchinnadasadīghadasāni dasā chinditvā dhāretabbāni.",
  "tika-vin05t:1624_31": "Kañcukaṃ labhitvā phāletvā rajitvā paribhuñjituṃ vaṭṭati.",
  "tika-vin05t:1624_32": "Veṭhanepi eseva nayo.",
  "tika-vin05t:1624_33": "Tirīṭakaṃ pana rukkhacchallimayaṃ,",
  "tika-vin05t:1624_34": "taṃ pādapuñchaniṃ kātuṃ vaṭṭati.",
  "tika-vin05t:1625_0": "58. “Na,",
  "tika-vin05t:1625_1": "bhikkhave,",
  "tika-vin05t:1625_2": "adhammakammaṃ kātabbaṃ,",
  "tika-vin05t:1625_3": "yo kareyya,",
  "tika-vin05t:1625_4": "āpatti dukkaṭassa.",
  "tika-vin05t:1625_5": "Anujānāmi,",
  "tika-vin05t:1625_6": "bhikkhave,",
  "tika-vin05t:1625_7": "adhammakamme kayiramāne paṭikkositu”nti vacanato adhammakammaṃ na kātabbaṃ,",
  "tika-vin05t:1625_8": "kayiramānañca nivāretabbaṃ.",
  "tika-vin05t:1625_9": "Nivārentehi ca “anujānāmi,",
  "tika-vin05t:1625_10": "bhikkhave,",
  "tika-vin05t:1625_11": "catūhi pañcahi paṭikkosituṃ,",
  "tika-vin05t:1625_12": "dvīhi tīhi diṭṭhiṃ āvikātuṃ,",
  "tika-vin05t:1625_13": "ekena adhiṭṭhātuṃ ‘na metaṃ khamatī”ti vacanato yattha nivārentassa bhikkhuno upaddavaṃ karonti,",
  "tika-vin05t:1625_14": "tattha ekakena na nivāretabbaṃ.",
  "tika-vin05t:1625_15": "Sace cattāro pañca vā honti,",
  "tika-vin05t:1625_16": "nivāretabbaṃ.",
  "tika-vin05t:1625_17": "Sace pana dve vā tayo vā honti,",
  "tika-vin05t:1625_18": "“adhammakammaṃ idaṃ,",
  "tika-vin05t:1625_19": "na metaṃ khamatī”ti evaṃ aññassa santike attano diṭṭhi āvikātabbā.",
  "tika-vin05t:1625_20": "Sace ekova hoti,",
  "tika-vin05t:1625_21": "“na metaṃ khamatī”ti adhiṭṭhātabbaṃ.",
  "tika-vin05t:1625_22": "Sabbañcetaṃ tesaṃ anupaddavatthāya vuttaṃ.",
  "tika-vin05t:1626_0": "59. “Na,",
  "tika-vin05t:1626_1": "bhikkhave,",
  "tika-vin05t:1626_2": "anokāsakato bhikkhu āpattiyā codetabbo,",
  "tika-vin05t:1626_3": "yo codeyya,",
  "tika-vin05t:1626_4": "āpatti dukkaṭassā”ti vacanato codentena “karotu me āyasmā okāsaṃ,",
  "tika-vin05t:1626_5": "ahaṃ taṃ vattukāmo”ti evaṃ okāsaṃ kārāpetvā codetabbo.",
  "tika-vin05t:1626_6": "Adhippāyabhedo panettha veditabbo.",
  "tika-vin05t:1626_7": "Ayañhi adhippāyo nāma cāvanādhippāyo akkosādhippāyo kammādhippāyo vuṭṭhānādhippāyo uposathapavāraṇaṭṭhapanādhippāyo",
  "tika-vin05t:1626_8": "anuvijjanādhippāyo dhammakathādhippāyoti anekavidho.",
  "tika-vin05t:1626_9": "Tattha purimesu catūsu adhippāyesu okāsaṃ akārāpentassa dukkaṭaṃ,",
  "tika-vin05t:1626_10": "okāsaṃ kārāpetvāpi sammukhā amūlakena pārājikena codentassa saṅghādiseso,",
  "tika-vin05t:1626_11": "amūlakena saṅghādisesena codentassa pācittiyaṃ,",
  "tika-vin05t:1626_12": "amūlikāya ācāravipattiyā codentassa dukkaṭaṃ,",
  "tika-vin05t:1626_13": "akkosādhippāyena vadantassa pācittiyaṃ.",
  "tika-vin05t:1626_14": "Asammukhā pana sattahipi āpattikkhandhehi vadantassa dukkaṭaṃ,",
  "tika-vin05t:1626_15": "asammukhā eva sattavidhampi kammaṃ karontassa dukkaṭameva.",
  "tika-vin05t:1626_16": "Kurundiyaṃ pana “vuṭṭhānādhippāyena ‘tvaṃ imaṃ nāma āpattiṃ āpanno,",
  "tika-vin05t:1626_17": "taṃ paṭikarohī’ti vadantassa okāsakiccaṃ natthī”ti vuttaṃ.",
  "tika-vin05t:1626_18": "Uposathapavāraṇaṃ ṭhapentassapi okāsakammaṃ natthi,",
  "tika-vin05t:1626_19": "ṭhapanakhettaṃ pana jānitabbaṃ “suṇātu me, bhante, saṅgho,",
  "tika-vin05t:1626_20": "ajjuposatho pannaraso,",
  "tika-vin05t:1626_21": "yadi saṅghassa pattakallaṃ,",
  "tika-vin05t:1626_22": "saṅgho uposathaṃ kare”ti.",
  "tika-vin05t:1627_0": "Etasmiñhi re-",
  "tika-vin05t:1627_1": "kāre anatikkanteyeva ṭhapetuṃ labbhati,",
  "tika-vin05t:1627_2": "tato paraṃ pana yya-",
  "tika-vin05t:1627_3": "kāre patte na labbhati.",
  "tika-vin05t:1627_4": "Esa nayo pavāraṇāya.",
  "tika-vin05t:1628_0": "Anuvijjakassapi osaṭe vatthusmiṃ “atthetaṃ tavā”ti anuvijjanādhippāyena vadantassa okāsakammaṃ natthi.",
  "tika-vin05t:1628_1": "Dhammakathikassapi dhammāsane nisīditvā “yo idañcidañca karoti,",
  "tika-vin05t:1628_2": "ayaṃ bhikkhu assamaṇo”tiādinā nayena anodissa dhammaṃ kathentassa okāsakammaṃ natthi.",
  "tika-vin05t:1628_3": "Sace pana odissa niyametvā “asuko ca asuko ca assamaṇo anupāsako”ti katheti,",
  "tika-vin05t:1628_4": "dhammāsanato orohitvā āpattiṃ desetvā gantabbaṃ. “Na,",
  "tika-vin05t:1628_5": "bhikkhave,",
  "tika-vin05t:1628_6": "suddhānaṃ bhikkhūnaṃ anāpattikānaṃ avatthusmiṃ akāraṇe okāso kārāpetabbo,",
  "tika-vin05t:1628_7": "yo kārāpeyya,",
  "tika-vin05t:1628_8": "āpatti dukkaṭassā”ti vacanato suddhānaṃ bhikkhūnaṃ akāraṇe vatthusmiṃ okāso na kāretabbo.",
  "tika-vin05t:1628_9": "“Anujānāmi,",
  "tika-vin05t:1628_10": "bhikkhave,",
  "tika-vin05t:1628_11": "puggalaṃ tulayitvā okāsaṃ kātu”nti vacanato “bhūtameva nu kho āpattiṃ vadati,",
  "tika-vin05t:1628_12": "abhūta”nti evaṃ upaparikkhitvā okāso kātabbo.",
  "tika-vin05t:1629_0": "60. “Na,",
  "tika-vin05t:1629_1": "bhikkhave,",
  "tika-vin05t:1629_2": "saddhādeyyaṃ vinipātetabbaṃ,",
  "tika-vin05t:1629_3": "yo vinipāteyya,",
  "tika-vin05t:1629_4": "āpatti dukkaṭassā”ti vacanato saddhādeyyaṃ na vinipātetabbaṃ.",
  "tika-vin05t:1629_5": "Ṭhapetvā mātāpitaro sesañātīnaṃ dentopi vinipātetiyeva,",
  "tika-vin05t:1629_6": "mātāpitaro pana rajje ṭhitāpi patthayanti, dātabbaṃ.",
  "tika-vin05t:1630_0": "61. “Na,",
  "tika-vin05t:1630_1": "bhikkhave,",
  "tika-vin05t:1630_2": "santaruttarena gāmo pavisitabbo,",
  "tika-vin05t:1630_3": "yo paviseyya,",
  "tika-vin05t:1630_4": "āpatti dukkaṭassā”ti vacanato santaruttarena gāmo na pavisitabbo.",
  "tika-vin05t:1631_0": "62. “Pañcime,",
  "tika-vin05t:1631_1": "bhikkhave,",
  "tika-vin05t:1631_2": "paccayā saṅghāṭiyā nikkhepāya.",
  "tika-vin05t:1631_3": "Gilāno vā hoti,",
  "tika-vin05t:1631_4": "vassikasaṅketaṃ vā hoti,",
  "tika-vin05t:1631_5": "nadīpāragataṃ vā hoti,",
  "tika-vin05t:1631_6": "aggaḷaguttivihāro vā hoti,",
  "tika-vin05t:1631_7": "atthatakathinaṃ vā hoti. Ime kho,",
  "tika-vin05t:1631_8": "bhikkhave,",
  "tika-vin05t:1631_9": "pañca paccayā saṅghāṭiyā nikkhepāyā”ti –",
  "tika-vin05t:1631_10": "vacanato pana gahetvā gantuṃ asamattho gilāno vā hoti,",
  "tika-vin05t:1631_11": "vassikasaṅketādīsu vā aññataraṃ kāraṇaṃ,",
  "tika-vin05t:1631_12": "evarūpesu paccayesu saṅghāṭiṃ aggaḷaguttivihāre ṭhapetvā santaruttarena gantuṃ vaṭṭati.",
  "tika-vin05t:1631_13": "Sabbesveva hi etesu gilānavassikasaṅketanadīpāragamanaatthatakathinabhāvesu aggaḷaguttiyeva pamāṇaṃ,",
  "tika-vin05t:1631_14": "gutte eva vihāre nikkhipitvā bahi gantuṃ vaṭṭati, nāgutte.",
  "tika-vin05t:1631_15": "Āraññakassa pana vihāro na sugutto hoti,",
  "tika-vin05t:1631_16": "tena bhaṇḍukkhalikāya pakkhipitvā pāsāṇasusirarukkhasusirādīsu supaṭicchannesu ṭhapetvā gantabbaṃ.",
  "tika-vin05t:1631_17": "Uttarāsaṅgaantaravāsakānaṃ nikkhepepi imeyeva pañca paccayā veditabbā.",
  "tika-vin05t:1632_0": "63. “Na,",
  "tika-vin05t:1632_1": "bhikkhave,",
  "tika-vin05t:1632_2": "sambādhassa sāmantā dvaṅgulā satthakammaṃ vā vatthikammaṃ vā kārāpetabbaṃ,",
  "tika-vin05t:1632_3": "yo kārāpeyya,",
  "tika-vin05t:1632_4": "āpatti thullaccayassā”ti vacanato yathāparicchinne okāse yena kenaci satthena vā sūciyā vā kaṇṭakena",
  "tika-vin05t:1632_5": "vā sattikāya vā pāsāṇasakkhalikāya vā nakhena vā chindanaṃ vā phālanaṃ vā vijjhanaṃ vā lekhanaṃ vā na kātabbaṃ,",
  "tika-vin05t:1632_6": "sabbañhetaṃ satthakammameva hoti.",
  "tika-vin05t:1632_7": "Yena kenaci pana cammena vā vatthena vā vatthipīḷanampi na kātabbaṃ,",
  "tika-vin05t:1632_8": "sabbañhetaṃ vatthikammameva hoti.",
  "tika-vin05t:1632_9": "Ettha ca “sambādhassa sāmantā dvaṅgulā”ti idaṃ satthakammaṃyeva sandhāya vuttaṃ,",
  "tika-vin05t:1632_10": "vatthikammaṃ pana sambādheyeva paṭikkhittaṃ.",
  "tika-vin05t:1632_11": "Tattha pana khāraṃ vā dātuṃ yena kenaci rajjukena vā bandhituṃ vaṭṭati,",
  "tika-vin05t:1632_12": "yadi tena chijjati,",
  "tika-vin05t:1632_13": "succhinnaṃ.",
  "tika-vin05t:1632_14": "Aṇḍavuḍḍhirogepi satthakammaṃ na vaṭṭati,",
  "tika-vin05t:1632_15": "tasmā “aṇḍaṃ phāletvā bījāni uddharitvā arogaṃ karissāmī”ti na kātabbaṃ,",
  "tika-vin05t:1632_16": "aggitāpanabhesajjalepanesu pana paṭikkhepo natthi.",
  "tika-vin05t:1632_17": "Vaccamagge bhesajjamakkhitā ādānavaṭṭi vā veḷunāḷikā vā vaṭṭati,",
  "tika-vin05t:1632_18": "yāya khārakammaṃ vā karonti,",
  "tika-vin05t:1632_19": "telaṃ vā pavesenti.",
  "tika-vin05t:1633_0": "64. “Na,",
  "tika-vin05t:1633_1": "bhikkhave,",
  "tika-vin05t:1633_2": "nahāpitapubbena khurabhaṇḍaṃ pariharitabbaṃ,",
  "tika-vin05t:1633_3": "yo parihareyya,",
  "tika-vin05t:1633_4": "āpatti dukkaṭassā”ti vacanato nahāpitapubbena khurabhaṇḍaṃ gahetvā pariharituṃ na vaṭṭati,",
  "tika-vin05t:1633_5": "aññassa santakena pana kese chedetuṃ vaṭṭati.",
  "tika-vin05t:1633_6": "Sace vetanaṃ gahetvā chindati,",
  "tika-vin05t:1633_7": "na vaṭṭati.",
  "tika-vin05t:1633_8": "Yo anahāpitapubbo,",
  "tika-vin05t:1633_9": "tasseva pariharituṃ vaṭṭati,",
  "tika-vin05t:1633_10": "taṃ vā aññaṃ vā gahetvā kese chedetumpi vaṭṭati.",
  "tika-vin05t:1634_0": "65.",
  "tika-vin05t:1634_1": "“Saṅghikāni,",
  "tika-vin05t:1634_2": "bhikkhave,",
  "tika-vin05t:1634_3": "bījāni puggalikāya bhūmiyā ropitāni bhāgaṃ datvā paribhuñjitabbāni.",
  "tika-vin05t:1634_4": "Puggalikāni bījāni saṅghikāya bhūmiyā ropitāni bhāgaṃ datvā paribhuñjitabbānī”ti –",
  "tika-vin05t:1634_5": "vacanato puggalikāya bhūmiyā saṅghikesu bījesu ropitesu saṅghikāya bhūmiyā vā puggalikesu bījesu ropitesu dasamabhāgaṃ datvā paribhuñjitabbaṃ.",
  "tika-vin05t:1634_6": "Idaṃ kira jambudīpe porāṇakacārittaṃ,",
  "tika-vin05t:1634_7": "tasmā dasa koṭṭhāse katvā eko koṭṭhāso bhūmisāmikānaṃ dātabbo.",
  "tika-vin05t:1635_0": "66. “Santi,",
  "tika-vin05t:1635_1": "bhikkhave,",
  "tika-vin05t:1635_2": "maggā kantārā appodakā appabhakkhā,",
  "tika-vin05t:1635_3": "na sukarā apātheyyena gantuṃ.",
  "tika-vin05t:1635_4": "Anujānāmi,",
  "tika-vin05t:1635_5": "bhikkhave,",
  "tika-vin05t:1635_6": "pātheyyaṃ pariyesituṃ.",
  "tika-vin05t:1635_7": "Taṇḍulo taṇḍulatthikena,",
  "tika-vin05t:1635_8": "muggo muggatthikena,",
  "tika-vin05t:1635_9": "māso māsatthikena,",
  "tika-vin05t:1635_10": "loṇaṃ loṇatthikena,",
  "tika-vin05t:1635_11": "guḷo guḷatthikena,",
  "tika-vin05t:1635_12": "telaṃ telatthikena,",
  "tika-vin05t:1635_13": "sappi sappitthikenā”ti –",
  "tika-vin05t:1635_14": "vacanato tādisaṃ kantāraṃ nittharantena pātheyyaṃ pariyesituṃ vaṭṭati.",
  "tika-vin05t:1635_15": "Kathaṃ pana pariyesitabbanti?",
  "tika-vin05t:1635_16": "Sace kecisayameva ñatvā denti,",
  "tika-vin05t:1635_17": "iccetaṃ kusalaṃ.",
  "tika-vin05t:1635_18": "No ce denti,",
  "tika-vin05t:1635_19": "ñātipavāritaṭṭhānato vā bhikkhācāravattena vā pariyesitabbaṃ.",
  "tika-vin05t:1635_20": "Tathā alabhantena aññātikaappavāritaṭṭhānato yācitvāpi gahetabbaṃ.",
  "tika-vin05t:1635_21": "Ekadivasena gamanīye magge ekabhattatthāya pariyesitabbaṃ.",
  "tika-vin05t:1635_22": "Dīghe addhāne yattakena kantāraṃ nittharati,",
  "tika-vin05t:1635_23": "tattakaṃ pariyesitabbaṃ.",
  "tika-vin05t:1636_0": "67. “Yaṃ,",
  "tika-vin05t:1636_1": "bhikkhave,",
  "tika-vin05t:1636_2": "mayā ‘idaṃ na kappatī’ti appaṭikkhittaṃ,",
  "tika-vin05t:1636_3": "tañce akappiyaṃ anulometi,",
  "tika-vin05t:1636_4": "kappiyaṃ paṭibāhati,",
  "tika-vin05t:1636_5": "taṃ vo na kappati. Yaṃ,",
  "tika-vin05t:1636_6": "bhikkhave,",
  "tika-vin05t:1636_7": "mayā ‘idaṃ na kappatī’ti appaṭikkhittaṃ,",
  "tika-vin05t:1636_8": "tañce kappiyaṃ anulometi,",
  "tika-vin05t:1636_9": "akappiyaṃ paṭibāhati,",
  "tika-vin05t:1636_10": "taṃ vo kappati. Yaṃ,",
  "tika-vin05t:1636_11": "bhikkhave,",
  "tika-vin05t:1636_12": "mayā ‘idaṃ kappatī’ti ananuññātaṃ,",
  "tika-vin05t:1636_13": "tañce akappiyaṃ anulometi,",
  "tika-vin05t:1636_14": "kappiyaṃ paṭibāhati,",
  "tika-vin05t:1636_15": "taṃ vo na kappati. Yaṃ,",
  "tika-vin05t:1636_16": "bhikkhave,",
  "tika-vin05t:1636_17": "mayā ‘idaṃ kappatī’ti ananuññātaṃ,",
  "tika-vin05t:1636_18": "tañce kappiyaṃ anulometi,",
  "tika-vin05t:1636_19": "akappiyaṃ paṭibāhati,",
  "tika-vin05t:1636_20": "taṃ vo kappatī”ti –",
  "tika-vin05t:1636_21": "ime cattāro mahāpadese bhagavā bhikkhūnaṃ nayaggahaṇatthāya āha.",
  "tika-vin05t:1636_22": "Tattha dhammasaṅgāhakattherā suttaṃ gahetvā parimaddantā idaṃ addasaṃsu.",
  "tika-vin05t:1636_23": "“Ṭhapetvā dhaññaphalarasa”nti satta dhaññarasāni “pacchābhattaṃ na kappatī”ti paṭikkhittāni.",
  "tika-vin05t:1636_24": "Tālanāḷikerapanasalabujaalābukumbhaṇḍapussaphalatipusaphalaeḷālukāni nava mahāphalāni sabbañca aparaṇṇaṃ dhaññagatikameva.",
  "tika-vin05t:1636_25": "Taṃ kiñcāpi na paṭikkhittaṃ,",
  "tika-vin05t:1636_26": "atha kho akappiyaṃ anulometi,",
  "tika-vin05t:1636_27": "tasmā pacchābhattaṃ na kappati.",
  "tika-vin05t:1636_28": "Aṭṭha pānāni anuññātāni,",
  "tika-vin05t:1636_29": "avasesāni vettatintiṇikamātuluṅgakapiṭṭhakosambakaramandādikhuddakaphalapānāni aṭṭhapānagatikāneva.",
  "tika-vin05t:1636_30": "Tāni kiñcāpi na anuññātāni,",
  "tika-vin05t:1636_31": "atha kho kappiyaṃ anulomenti,",
  "tika-vin05t:1636_32": "tasmā kappanti.",
  "tika-vin05t:1636_33": "Ṭhapetvā hi sānulomaṃ dhaññaphalarasaṃ aññaṃ phalapānaṃ nāma akappiyaṃ natthi,",
  "tika-vin05t:1636_34": "sabbaṃ yāmakālikaṃyevāti kurundiyaṃ vuttaṃ.",
  "tika-vin05t:1637_0": "Bhagavatā –",
  "tika-vin05t:1637_1": "“anujānāmi,",
  "tika-vin05t:1637_2": "bhikkhave,",
  "tika-vin05t:1637_3": "cha cīvarāni khomaṃ kappāsikaṃ koseyyaṃ kambalaṃ sāṇaṃ bhaṅga”nti cha cīvarāni anuññātāni,",
  "tika-vin05t:1637_4": "dhammasaṅgāhakattherehi tesaṃ anulomāni dukūlaṃ pattuṇṇaṃ cīnapaṭṭaṃ somārapaṭṭaṃ iddhimayaṃ devadattiyanti aparāni cha anuññātāni.",
  "tika-vin05t:1637_5": "Tattha pattuṇṇanti pattuṇṇadese pāṇakehi sañjātavatthaṃ.",
  "tika-vin05t:1637_6": "Dve paṭāni desanāmeneva vuttāni.",
  "tika-vin05t:1637_7": "Tīṇi koseyyassa anulomāni,",
  "tika-vin05t:1637_8": "dukūlaṃ sāṇassa,",
  "tika-vin05t:1637_9": "itarāni dve kappāsikassa vā sabbesaṃ vā.",
  "tika-vin05t:1638_0": "Bhagavatā ekādasa patte paṭikkhipitvā dve pattā anuññātā lohapatto ca mattikāpatto ca.",
  "tika-vin05t:1638_1": "Lohathālakaṃ mattikāthālakaṃ tambalohathālakanti tesaṃyeva anulomāni.",
  "tika-vin05t:1638_2": "Bhagavatā tayo tumbā anuññātā lohatumbo kaṭṭhatumbo phalatumboti.",
  "tika-vin05t:1638_3": "Kuṇḍikā kañcanako udakatumboti tesaṃyeva anulomāni.",
  "tika-vin05t:1638_4": "Kurundiyaṃ pana “pānīyasaṅkhapānīyasarāvakānaṃ ete anulomā”ti vuttaṃ.",
  "tika-vin05t:1638_5": "Paṭṭikā sūkarantanti dve kāyabandhanāni anuññātāni.",
  "tika-vin05t:1638_6": "Dussapaṭṭena rajjukena ca katakāyabandhanāni tesaṃyeva anulomāni.",
  "tika-vin05t:1638_7": "Setacchattaṃ kilañjacchattaṃ paṇṇacchattanti tīṇi chattāni anuññātāni.",
  "tika-vin05t:1638_8": "Ekapaṇṇacchattaṃ tesaṃyeva anulomanti iminā nayena pāḷiñca aṭṭhakathañca anupekkhitvā aññānipi kappiyākappiyānaṃ anulomāni vinayadharena veditabbāni.",
  "tika-vin05t:1639_0": "68.",
  "tika-vin05t:1639_1": "Vinayadharo ca puggalo vinayapariyattimūlake pañcānisaṃse chānisaṃse sattānisaṃse aṭṭhānisaṃse navānisaṃse dasānisaṃse ekādasānisaṃse labhati.",
  "tika-vin05t:1639_2": "Katame pañcānisaṃse labhati?",
  "tika-vin05t:1639_3": "Attano sīlakkhandhaguttiādike.",
  "tika-vin05t:1639_4": "Vuttañhetaṃ –",
  "tika-vin05t:1640_0": "“Pañcime,",
  "tika-vin05t:1640_1": "bhikkhave,",
  "tika-vin05t:1640_2": "ānisaṃsā vinayadhare puggale.",
  "tika-vin05t:1640_3": "Attano sīlakkhandho sugutto hoti surakkhito,",
  "tika-vin05t:1640_4": "kukkuccapakatānaṃ paṭisaraṇaṃ hoti,",
  "tika-vin05t:1640_5": "visārado saṅghamajjhe voharati,",
  "tika-vin05t:1640_6": "paccatthike sahadhammena suniggahitaṃ niggaṇhāti,",
  "tika-vin05t:1640_7": "saddhammaṭṭhitiyā paṭipanno hotī”ti.",
  "tika-vin05t:1641_0": "Kathamassa attano sīlakkhandho sugutto hoti surakkhito?",
  "tika-vin05t:1641_1": "Idhekacco bhikkhu āpattiṃ āpajjanto chahākārehi āpajjati alajjitā, aññāṇatā,",
  "tika-vin05t:1641_2": "kukkuccapakatatā,",
  "tika-vin05t:1641_3": "akappiye kappiyasaññitā,",
  "tika-vin05t:1641_4": "kappiye akappiyasaññitā,",
  "tika-vin05t:1641_5": "satisammosā.",
  "tika-vin05t:1641_6": "Kathaṃ alajjitāya āpajjati?",
  "tika-vin05t:1641_7": "Akappiyabhāvaṃ jānantoyeva madditvā vītikkamaṃ karoti.",
  "tika-vin05t:1641_8": "Vuttampi cetaṃ –",
  "tika-vin05t:1642_0": "“Sañcicca āpattiṃ āpajjati, āpattiṃ parigūhati;",
  "tika-vin05t:1643_0": "Agatigamanañca gacchati, ediso vuccati alajjipuggalo”ti. ;",
  "tika-vin05t:1644_0": "Kathaṃ aññāṇatāya āpajjati?",
  "tika-vin05t:1644_1": "Aññāṇapuggalo hi mando momūho kattabbākattabbaṃ ajānanto akattabbaṃ karoti,",
  "tika-vin05t:1644_2": "kattabbaṃ virādheti.",
  "tika-vin05t:1644_3": "Evaṃ aññāṇatāya āpajjati.",
  "tika-vin05t:1644_4": "Kathaṃ kukkuccapakatatāya āpajjati?",
  "tika-vin05t:1644_5": "Kappiyākappiyaṃ nissāya kukkucce uppanne vinayadharaṃ pucchitvā kappiyaṃ ce,",
  "tika-vin05t:1644_6": "kattabbaṃ siyā,",
  "tika-vin05t:1644_7": "akappiyaṃ ce,",
  "tika-vin05t:1644_8": "na kattabbaṃ,",
  "tika-vin05t:1644_9": "ayaṃ pana “vaṭṭatī”ti madditvā vītikkamatiyeva.",
  "tika-vin05t:1644_10": "Evaṃ kukkuccapakatatāya āpajjati.",
  "tika-vin05t:1645_0": "Kathaṃ akappiye kappiyasaññitāya āpajjati?",
  "tika-vin05t:1645_1": "Acchamaṃsaṃ “sūkaramaṃsa”nti khādati,",
  "tika-vin05t:1645_2": "dīpimaṃsaṃ “migamaṃsa”nti khādati,",
  "tika-vin05t:1645_3": "akappiyabhojanaṃ “kappiyabhojana”nti bhuñjati,",
  "tika-vin05t:1645_4": "vikāle kālasaññāya bhuñjati,",
  "tika-vin05t:1645_5": "akappiyapānakaṃ “kappiyapānaka”nti pivati.",
  "tika-vin05t:1645_6": "Evaṃ akappiye kappiyasaññitāya āpajjati.",
  "tika-vin05t:1645_7": "Kathaṃ kappiye akappiyasaññitāya āpajjati?",
  "tika-vin05t:1645_8": "Sūkaramaṃsaṃ “acchamaṃsa”nti khādati,",
  "tika-vin05t:1645_9": "migamaṃsaṃ “dīpimaṃsa”nti khādati,",
  "tika-vin05t:1645_10": "kappiyabhojanaṃ “akappiyabhojana”nti bhuñjati,",
  "tika-vin05t:1645_11": "kāle vikālasaññāya bhuñjati,",
  "tika-vin05t:1645_12": "kappiyapānakaṃ “akappiyapānaka”nti pivati.",
  "tika-vin05t:1645_13": "Evaṃ kappiye akappiyasaññitāya āpajjati.",
  "tika-vin05t:1645_14": "Kathaṃ satisammosā āpajjati?",
  "tika-vin05t:1645_15": "Sahaseyyacīvaravippavāsabhesajjacīvarakālātikkamanapaccayā āpattiṃ satisammosā āpajjati.",
  "tika-vin05t:1645_16": "Evamidhekacco bhikkhu imehi chahi ākārehi āpattiṃ āpajjati.",
  "tika-vin05t:1646_0": "Vinayadharo pana imehi chahākārehi āpattiṃ na āpajjati.",
  "tika-vin05t:1646_1": "Kathaṃ lajjitāya nāpajjati?",
  "tika-vin05t:1646_2": "So hi “passatha bho,",
  "tika-vin05t:1646_3": "ayaṃ kappiyākappiyaṃ jānantoyeva paṇṇattivītikkamaṃ karotī”ti imaṃ parūpavādaṃ rakkhantopi nāpajjati.",
  "tika-vin05t:1646_4": "Evaṃ lajjitāya nāpajjati,",
  "tika-vin05t:1646_5": "sahasā āpannampi desanāgāminiṃ desetvā vuṭṭhānagāminiyā vuṭṭhahitvā suddhante patiṭṭhāti. Tato –",
  "tika-vin05t:1647_0": "“Sañcicca āpattiṃ nāpajjati, āpattiṃ na parigūhati;",
  "tika-vin05t:1648_0": "Agatigamanañca na gacchati, ediso vuccati lajjipuggalo”ti. –",
  "tika-vin05t:1649_0": "Imasmiṃ lajjibhāve patiṭṭhitova hoti.",
  "tika-vin05t:1650_0": "Kathaṃ ñāṇatāya nāpajjati?",
  "tika-vin05t:1650_1": "So hi kappiyākappiyaṃ jānāti,",
  "tika-vin05t:1650_2": "tasmā kappiyaṃyeva karoti,",
  "tika-vin05t:1650_3": "akappiyaṃ na karoti.",
  "tika-vin05t:1650_4": "Evaṃ ñāṇatāya nāpajjati.",
  "tika-vin05t:1650_5": "Kathaṃ akukkuccapakatatāya nāpajjati?",
  "tika-vin05t:1650_6": "Kappiyākappiyaṃ nissāya kukkucce uppanne vatthuṃ oloketvā mātikaṃ padabhājanaṃ antarāpattiṃ anāpattiṃ oloketvā kappiyaṃ ce hoti, karoti,",
  "tika-vin05t:1650_7": "akappiyaṃ ce,",
  "tika-vin05t:1650_8": "na karoti.",
  "tika-vin05t:1650_9": "Evaṃ akukkuccapakatatāya nāpajjati.",
  "tika-vin05t:1650_10": "Kathaṃ akappiye kappiyasaññitādīhi nāpajjati?",
  "tika-vin05t:1650_11": "So hi kappiyākappiyaṃ jānāti,",
  "tika-vin05t:1650_12": "tasmā akappiye kappiyasaññī na hoti,",
  "tika-vin05t:1650_13": "kappiye akappiyasaññī na hoti,",
  "tika-vin05t:1650_14": "suppatiṭṭhitā cassa sati hoti,",
  "tika-vin05t:1650_15": "adhiṭṭhātabbaṃ adhiṭṭheti,",
  "tika-vin05t:1650_16": "vikappetabbaṃ vikappeti.",
  "tika-vin05t:1650_17": "Iti imehi chahi ākārehi āpattiṃ nāpajjati.",
  "tika-vin05t:1650_18": "Anāpajjanto akhaṇḍasīlo hoti,",
  "tika-vin05t:1650_19": "parisuddhasīlo hoti.",
  "tika-vin05t:1650_20": "Evamassa attano sīlakkhandho sugutto hoti surakkhito.",
  "tika-vin05t:1651_0": "Kathaṃ kukkuccapakatānaṃ paṭisaraṇaṃ hoti?",
  "tika-vin05t:1651_1": "Tiroraṭṭhesu tirojanapadesu ca uppannakukkuccā bhikkhū “asukasmiṃ kira vihāre vinayadharo vasatī”ti dūratova",
  "tika-vin05t:1651_2": "tassa santikaṃ āgantvā kukkuccaṃ pucchanti.",
  "tika-vin05t:1651_3": "So tehi katassa kammassa vatthuṃ oloketvā āpattānāpattigarukalahukādibhedaṃ sallakkhetvā desanāgāminiṃ desāpetvā,",
  "tika-vin05t:1651_4": "vuṭṭhānagāminiyā vuṭṭhāpetvā suddhante patiṭṭhāpeti.",
  "tika-vin05t:1651_5": "Evaṃ kukkuccapakatānaṃ paṭisaraṇaṃ hoti.",
  "tika-vin05t:1652_0": "Visārado saṅghamajjhe voharatīti avinayadharassa hi saṅghamajjhe kathentassa bhayaṃ sārajjaṃ okkamati,",
  "tika-vin05t:1652_1": "vinayadharassa taṃ na hoti. Kasmā?",
  "tika-vin05t:1652_2": "“Evaṃ kathentassa doso hoti,",
  "tika-vin05t:1652_3": "evaṃ na doso”ti ñatvā kathanato.",
  "tika-vin05t:1653_0": "Paccatthike sahadhammena suniggahitaṃ niggaṇhātīti ettha dvidhā paccatthikā nāma attapaccatthikā ca sāsanapaccatthikā ca.",
  "tika-vin05t:1653_1": "Tattha mettiyabhūmajakā ca bhikkhū vaḍḍho ca licchavī amūlakena antimavatthunā codesuṃ,",
  "tika-vin05t:1653_2": "ime attapaccatthikā nāma.",
  "tika-vin05t:1653_3": "Ye pana aññepi dussīlā pāpadhammā,",
  "tika-vin05t:1653_4": "sabbete attapaccatthikā.",
  "tika-vin05t:1653_5": "Viparītadassanā pana ariṭṭhabhikkhukaṇṭakasāmaṇeravesālikavajjiputtakā parūpahāraaññāṇakaṅkhāvitaraṇādivādā",
  "tika-vin05t:1653_6": "mahāsaṅghikādayo ca abuddhasāsanaṃ “buddhasāsana”nti vatvā katapaggahā sāsanapaccatthikā nāma.",
  "tika-vin05t:1653_7": "Te sabbepi sahadhammena sahakāraṇena vacanena yathā taṃ asaddhammaṃ patiṭṭhāpetuṃ na sakkonti,",
  "tika-vin05t:1653_8": "evaṃ suniggahitaṃ katvā niggaṇhāti.",
  "tika-vin05t:1654_0": "Saddhammaṭṭhitiyā paṭipanno hotīti ettha pana tividho saddhammo pariyattipaṭipattiadhigamavasena.",
  "tika-vin05t:1654_1": "Tattha tepiṭakaṃ buddhavacanaṃ pariyattisaddhammo nāma.",
  "tika-vin05t:1654_2": "Terasa dhutaguṇā cuddasa khandhakavattāni dveasīti mahāvattānīti ayaṃ paṭipattisaddhammo nāma.",
  "tika-vin05t:1654_3": "Cattāro maggā ca cattāri phalāni ca,",
  "tika-vin05t:1654_4": "ayaṃ adhigamasaddhammo nāma.",
  "tika-vin05t:1655_0": "Tattha keci therā “yo vo, ānanda,",
  "tika-vin05t:1655_1": "mayā dhammo ca vinayo ca desito paññatto,",
  "tika-vin05t:1655_2": "so vo mamaccayena satthā”ti iminā suttena “sāsanassa pariyatti mūla”nti vadanti.",
  "tika-vin05t:1655_3": "Keci therā “ime ca subhadda bhikkhū sammā vihareyyuṃ,",
  "tika-vin05t:1655_4": "asuñño loko arahantehi assā”ti iminā suttena “sāsanassa paṭipatti mūla”nti vatvā “yāva pañca bhikkhū sammāpaṭipannā saṃvijjanti,",
  "tika-vin05t:1655_5": "tāva sāsanaṃ ṭhitaṃ hotī”ti āhaṃsu.",
  "tika-vin05t:1655_6": "Itare pana therā “pariyattiyā antarahitāya suppaṭipannassapi dhammābhisamayo natthī”ti vatvā āhaṃsu “sacepi",
  "tika-vin05t:1655_7": "pañca bhikkhū cattāri pārājikāni rakkhakā honti,",
  "tika-vin05t:1655_8": "te saddhe kulaputte pabbājetvā paccantime janapade upasampādetvā dasavaggaṃ gaṇaṃ pūretvā majjhimajanapade upasampadaṃ karissanti,",
  "tika-vin05t:1655_9": "etenupāyena vīsativaggaṃ saṅghaṃ pūretvā attanopi abbhānakammaṃ katvā sāsanaṃ vuddhiṃ virūḷhiṃ gamayissanti.",
  "tika-vin05t:1655_10": "Evamayaṃ vinayadharo tividhassapi saddhammassa ciraṭṭhitiyā paṭipanno hotī”ti.",
  "tika-vin05t:1655_11": "Evamayaṃ vinayadharo ime tāva pañcānisaṃse paṭilabhatīti veditabbo.",
  "tika-vin05t:1656_0": "Katame chānisaṃse labhatīti?",
  "tika-vin05t:1656_1": "Tassādheyyo uposatho pavāraṇā saṅghakammaṃ pabbajjā upasampadā,",
  "tika-vin05t:1656_2": "nissayaṃ deti,",
  "tika-vin05t:1656_3": "sāmaṇeraṃ upaṭṭhāpeti.",
  "tika-vin05t:1656_4": "Yepi ime cātuddasiko,",
  "tika-vin05t:1656_5": "pannarasiko,",
  "tika-vin05t:1656_6": "sāmaggiuposatho,",
  "tika-vin05t:1656_7": "saṅghe uposatho,",
  "tika-vin05t:1656_8": "gaṇe uposatho,",
  "tika-vin05t:1656_9": "puggale uposatho,",
  "tika-vin05t:1656_10": "suttuddeso,",
  "tika-vin05t:1656_11": "pārisuddhi,",
  "tika-vin05t:1656_12": "adhiṭṭhānauposathoti nava uposathā,",
  "tika-vin05t:1656_13": "sabbe te vinayadharāyattā,",
  "tika-vin05t:1656_14": "yāpi ca imā cātuddasikā,",
  "tika-vin05t:1656_15": "pannarasikā,",
  "tika-vin05t:1656_16": "sāmaggipavāraṇā,",
  "tika-vin05t:1656_17": "saṅghe pavāraṇā,",
  "tika-vin05t:1656_18": "gaṇe pavāraṇā,",
  "tika-vin05t:1656_19": "puggale pavāraṇā,",
  "tika-vin05t:1656_20": "tevācikā pavāraṇā,",
  "tika-vin05t:1656_21": "dvevācikā pavāraṇā,",
  "tika-vin05t:1656_22": "samānavassikā pavāraṇāti nava pavāraṇā,",
  "tika-vin05t:1656_23": "tāpi vinayadharāyattā eva,",
  "tika-vin05t:1656_24": "tassa santakā,",
  "tika-vin05t:1656_25": "so tāsaṃ sāmī.",
  "tika-vin05t:1657_0": "Yānipi imāni apalokanakammaṃ ñattikammaṃ ñattidutiyakammaṃ ñatticatutthakammanti cattāri saṅghakammāni,",
  "tika-vin05t:1657_1": "yā cāyaṃ upajjhāyena hutvā kulaputtānaṃ pabbajjā ca upasampadā ca kātabbā,",
  "tika-vin05t:1657_2": "ayampi vinayadharāyattāva.",
  "tika-vin05t:1657_3": "Na hi añño dvipiṭakadharopi evaṃ kātuṃ labhati,",
  "tika-vin05t:1657_4": "so eva nissayaṃ deti,",
  "tika-vin05t:1657_5": "sāmaṇeraṃ upaṭṭhāpeti,",
  "tika-vin05t:1657_6": "añño neva nissayaṃ dātuṃ labhati,",
  "tika-vin05t:1657_7": "na sāmaṇeraṃ upaṭṭhāpetuṃ.",
  "tika-vin05t:1657_8": "Teneva “na,",
  "tika-vin05t:1657_9": "bhikkhave,",
  "tika-vin05t:1657_10": "ekena dve sāmaṇerā upaṭṭhāpetabbā,",
  "tika-vin05t:1657_11": "yo upaṭṭhāpeyya,",
  "tika-vin05t:1657_12": "āpatti dukkaṭassā”ti paṭikkhipitvā puna anujānantenapi “anujānāmi,",
  "tika-vin05t:1657_13": "bhikkhave,",
  "tika-vin05t:1657_14": "byattena bhikkhunā ekena dve sāmaṇere upaṭṭhāpetuṃ,",
  "tika-vin05t:1657_15": "yāvatake vā pana ussahati ovadituṃ anusāsituṃ,",
  "tika-vin05t:1657_16": "tāvatake upaṭṭhāpetu”nti byattasseva sāmaṇerupaṭṭhāpanaṃ anuññātaṃ.",
  "tika-vin05t:1657_17": "Sāmaṇerupaṭṭhāpanaṃ paccāsīsanto pana vinayadharassa santike upajjhaṃ gāhāpetvā vattapaṭipattiṃ sādituṃ labhati.",
  "tika-vin05t:1657_18": "Ettha ca nissayadānañceva sāmaṇerupaṭṭhānañca ekamaṅgaṃ.",
  "tika-vin05t:1657_19": "Iti imesu chasu ānisaṃsesu ekena saddhiṃ purimāni pañca cha honti.",
  "tika-vin05t:1657_20": "Dvīhi saddhiṃ satta,",
  "tika-vin05t:1657_21": "tīhi saddhiṃ aṭṭha,",
  "tika-vin05t:1657_22": "catūhi saddhiṃ nava,",
  "tika-vin05t:1657_23": "pañcahi saddhiṃ dasa,",
  "tika-vin05t:1657_24": "sabbehipetehi saddhiṃ ekādasāti evaṃ vinayadharo puggalo pañca cha satta aṭṭha nava dasa ekādasa ca ānisaṃse labhatīti veditabbo.",
  "tika-vin05t:1658_0": "Mahānisaṃsamiccevaṃ, kosallaṃ vinaye sadā;",
  "tika-vin05t:1659_0": "Patthentenettha kātabbo, abhiyogo punappunanti.",
  "tika-vin05t:1660_0": "Iti pāḷimuttakavinayavinicchayasaṅgahe",
  "tika-vin05t:1661_0": "Pakiṇṇakavinicchayakathā samattā.",
  "tika-vin05t:1662_0": "Niṭṭhito cāyaṃ pāḷimuttakavinayavinicchayasaṅgaho.",
  "tika-vin05t:1663_0": "Nigamanakathā",
  "tika-vin05t:1664_0": "Ajjhesito narindena, sohaṃ parakkamabāhunā;",
  "tika-vin05t:1665_0": "Saddhammaṭṭhitikāmena, sāsanujjotakārinā.",
  "tika-vin05t:1666_0": "Teneva kārite ramme, pāsādasatamaṇḍite;",
  "tika-vin05t:1667_0": "Nānādumagaṇākiṇṇe, bhāvanābhiratālaye.",
  "tika-vin05t:1668_0": "Sītalūdakasampanne, vasaṃ jetavane imaṃ;",
  "tika-vin05t:1669_0": "Vinayasaṅgahaṃ sāraṃ, akāsi yoginaṃ hitaṃ.",
  "tika-vin05t:1670_0": "Yaṃ siddhaṃ iminā puññaṃ, yañcaññaṃ pasutaṃ mayā;",
  "tika-vin05t:1671_0": "Etena puññakammena, dutiye attasambhave.",
  "tika-vin05t:1672_0": "Tāvatiṃse pamodento, sīlācāraguṇe rato;",
  "tika-vin05t:1673_0": "Alaggo pañcakāmesu, patvāna paṭhamaṃ phalaṃ.",
  "tika-vin05t:1674_0": "Antime attabhāvamhi, metteyyaṃ munipuṅgavaṃ;",
  "tika-vin05t:1675_0": "Lokaggapuggalaṃ nāthaṃ, sabbasattahite rataṃ.",
  "tika-vin05t:1676_0": "Disvāna tassa dhīrassa, sutvā saddhammadesanaṃ;",
  "tika-vin05t:1677_0": "Adhigantvā phalaṃ aggaṃ, sobheyyaṃ jinasāsananti.",
  "tika-vin05t:1678_0": "Vinayasaṅgaha-aṭṭhakathā niṭṭhitā."
}