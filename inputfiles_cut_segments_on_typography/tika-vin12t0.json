{
  "tika-vin12t0:0_0": "Namo tassa bhagavato arahato sammāsambuddhassa",
  "tika-vin12t0:1_0": "Vinayapiṭake",
  "tika-vin12t0:2_0": "Pācityādiyojanā",
  "tika-vin12t0:3_0": "Pācittiyayojanā",
  "tika-vin12t0:4_0": "Mahākāruṇikaṃ nāthaṃ, abhinatvā samāsato;",
  "tika-vin12t0:5_0": "Pācityādivaṇṇanāya, karissāmatthayojanaṃ.",
  "tika-vin12t0:6_0": "5. Pācittiyakaṇḍaṃ",
  "tika-vin12t0:7_0": "1. Musāvādasikkhāpada-atthayojanā",
  "tika-vin12t0:8_0": "Khuddakānanti sukhumāpattipakāsakattā appakānaṃ,",
  "tika-vin12t0:8_1": "gaṇanato vā pacurattā bahukānaṃ.",
  "tika-vin12t0:8_2": "Yesaṃ sikkhāpadānanti sambandho.",
  "tika-vin12t0:8_3": "“Yesa”nti padaṃ “saṅgaho”ti pade sāmyatthachaṭṭhī.",
  "tika-vin12t0:8_4": "Saṅgahīyate saṅgaho.",
  "tika-vin12t0:8_5": "“Navahi vaggehī”tipadaṃ “saṅgaho,",
  "tika-vin12t0:8_6": "suppatiṭṭhito”ti padadvaye karaṇaṃ.",
  "tika-vin12t0:8_7": "Dānīti kālavācako sattamyantanipāto idāni- pariyāyo,",
  "tika-vin12t0:8_8": "imasmiṃ kāleti attho.",
  "tika-vin12t0:8_9": "Tesanti khuddakānaṃ,",
  "tika-vin12t0:8_10": "ayaṃ vaṇṇanāti sambandho.",
  "tika-vin12t0:8_11": "Bhavatīti ettha ti-",
  "tika-vin12t0:8_12": "saddo ekaṃsatthe anāgatakāliko hoti “nirayaṃ nūna gacchāmi,",
  "tika-vin12t0:8_13": "ettha me natthi saṃsayo”tiādīsu viya.",
  "tika-vin12t0:8_14": "Kiñcāpettha hi yathā ekaṃsavācako nūnasaddo atthi,",
  "tika-vin12t0:8_15": "na evaṃ “bhavatī”ti pade,",
  "tika-vin12t0:8_16": "atthato pana ayaṃ vaṇṇanā nūna bhavissatīti attho gahetabbo.",
  "tika-vin12t0:8_17": "Atha vā avassambhāviyatthe anāgatakālavācako hoti “dhuvaṃ buddho bhavāmaha”ntiādīsu viya.",
  "tika-vin12t0:8_18": "Kāmañhettha yathā avassambhāviyatthavācako dhuvasaddo atthi,",
  "tika-vin12t0:8_19": "na evaṃ “bhavatī”ti pade,",
  "tika-vin12t0:8_20": "atthato pana dhuvaṃ bhavissati ayaṃ vaṇṇanāti attho gahetabboti daṭṭhabbaṃ.",
  "tika-vin12t0:9_0": "1.",
  "tika-vin12t0:9_1": "“Tatthā”ti padaṃ “musāvādavaggassā”ti pade niddhāraṇasamudāyo,",
  "tika-vin12t0:9_2": "tesu navasu vaggesūti attho.",
  "tika-vin12t0:9_3": "Paṭhamasikkhāpadeti vā,",
  "tika-vin12t0:9_4": "tesu khuddakesu sikkhāpadesūti attho.",
  "tika-vin12t0:9_5": "Sakyānaṃ puttoti bhaginīhi saṃvāsakaraṇato lokamariyādaṃ chindituṃ,",
  "tika-vin12t0:9_6": "jātisambhedato vā rakkhituṃ sakkuṇantīti sakyā.",
  "tika-vin12t0:9_7": "Sākavanasaṇḍe nagaraṃ māpentīti vā sakyā,",
  "tika-vin12t0:9_8": "pubbarājāno.",
  "tika-vin12t0:9_9": "Tesaṃ vaṃse bhūtattā etarahipi rājāno sakyā nāma,",
  "tika-vin12t0:9_10": "tesaṃ puttoti attho.",
  "tika-vin12t0:9_11": "“Buddhakāle”ti padaṃ “pabbajiṃsū”ti pade ādhāro.",
  "tika-vin12t0:9_12": "Sakyakulato nikkhamitvāti sambandho.",
  "tika-vin12t0:9_13": "“Vādakkhitto”tyādinā vādena khitto,",
  "tika-vin12t0:9_14": "vādamhi vāti atthaṃ dasseti.",
  "tika-vin12t0:9_15": "Yatra yatrāti yassaṃ yassaṃ diṭṭhiyaṃ pavattatīti sambandho.",
  "tika-vin12t0:9_16": "Avajānitvāti paṭissavena viyogaṃ katvā.",
  "tika-vin12t0:9_17": "Avasaddo hi viyogatthavācako.",
  "tika-vin12t0:9_18": "“Apajānitvā”tipi pāṭho,",
  "tika-vin12t0:9_19": "paṭiññātaṃ apanītaṃ katvāti attho.",
  "tika-vin12t0:9_20": "Dosanti ayuttidosaṃ,",
  "tika-vin12t0:9_21": "sallakkhento hutvāti sambandho.",
  "tika-vin12t0:9_22": "Kathento kathentoti antasaddo mānasaddakāriyo.",
  "tika-vin12t0:9_23": "Kathiyamāno kathiyamānoti hi attho.",
  "tika-vin12t0:9_24": "Paṭijānitvāti paṭiññātaṃ katvā.",
  "tika-vin12t0:9_25": "Ānisaṃsanti niddosaṃ guṇaṃ.",
  "tika-vin12t0:9_26": "Paṭipubbo carasaddo paṭicchādanatthoti āha “paṭicarati paṭicchādetī”ti.",
  "tika-vin12t0:9_27": "“Kiṃ pana rūpaṃ niccaṃ vā aniccaṃ vā”ti vutte “anicca”nti vadati.",
  "tika-vin12t0:9_28": "Kasmāti vutte “jānitabbato”ti vadati.",
  "tika-vin12t0:9_29": "Yadi evaṃ nibbānampi jānitabbattā aniccaṃ nāma siyāti vutte attano hetumhi dosaṃ disvā ahaṃ “jānitabbato”ti hetuṃ na vadāmi,",
  "tika-vin12t0:9_30": "“jātidhammato”ti pana vadāmi.",
  "tika-vin12t0:9_31": "Tayā pana dussutattā evaṃ vuttanti vatvā aññenaññaṃ paṭicarati.",
  "tika-vin12t0:9_32": "“Kurundiya”nti padaṃ “vutta”nti pade ādhāro.",
  "tika-vin12t0:9_33": "Etassāti “rūpaṃ aniccaṃ jānitabbato”ti vacanassa.",
  "tika-vin12t0:9_34": "Tatrāti kurundiyaṃ.",
  "tika-vin12t0:9_35": "Tassāti paṭijānanāvajānanassa.",
  "tika-vin12t0:9_36": "“Paṭicchādanattha”nti padaṃ “bhāsatī”tipade sampadānaṃ.",
  "tika-vin12t0:9_37": "“Mahāaṭṭhakathāya”ntipadaṃ “vutta”nti pade ādhāro.",
  "tika-vin12t0:9_38": "“Divāṭṭhānādīsū”ti padaṃ upanetabbaṃ.",
  "tika-vin12t0:9_39": "Idaṃ “asukasmiṃ nāmapadese”ti pade niddhāraṇasamudāyo.",
  "tika-vin12t0:10_0": "3.",
  "tika-vin12t0:10_1": "Sammā vadati anenāti saṃvādanaṃ,",
  "tika-vin12t0:10_2": "ujujātikacittaṃ,",
  "tika-vin12t0:10_3": "na saṃvādanaṃ visaṃvādanaṃ,",
  "tika-vin12t0:10_4": "vañcanādhippāyavasappavattaṃ cittanti dassento āha “visaṃvādanacitta”nti.",
  "tika-vin12t0:10_5": "“Vācā”tyādinā vacati etāyāti vācāti atthaṃ dasseti.",
  "tika-vin12t0:10_6": "Hīti daḷhīkaraṇajotakaṃ,",
  "tika-vin12t0:10_7": "tadaminā saccanti attho.",
  "tika-vin12t0:10_8": "“Vācāyevā”ti padaṃ “byappatho”ti pade tulyatthaṃ,",
  "tika-vin12t0:10_9": "“vuccatī”ti pade kammaṃ.",
  "tika-vin12t0:10_10": "Pathasaddaparattā vācāsaddassa byādeso kato.",
  "tika-vin12t0:10_11": "Suddhacetanā kathitāti sambandho.",
  "tika-vin12t0:10_12": "Taṃsamuṭṭhitasaddasahitāti tāya cetanāya samuṭṭhitena saddena saha pavattā cetanā kathitāti yojanā.",
  "tika-vin12t0:11_0": "“Eva”nti padaṃ “dassetvā”ti pade nidassanaṃ,",
  "tika-vin12t0:11_1": "karaṇaṃ vā.",
  "tika-vin12t0:11_2": "“Dassetvā”ti padaṃ “dassento āhā”ti padadvaye pubbakālakiriyā.",
  "tika-vin12t0:11_3": "Anteti “vācā”tiādīnaṃ pañcannaṃ padānaṃ avasāne.",
  "tika-vin12t0:11_4": "“Āhā”ti ettha vattamāna-",
  "tika-vin12t0:11_5": "tivacanassa akāro paccuppannakālavācakena “idānī”ti padena yojitattā.",
  "tika-vin12t0:11_6": "“Tatthā”ti padaṃ “attho veditabbo”ti pade ādhāro.",
  "tika-vin12t0:11_7": "Etthāti “adiṭṭhaṃ diṭṭhaṃ me”tiādīsu.",
  "tika-vin12t0:11_8": "“Pāḷiya”nti padaṃ “desanā katā”ti pade ādhāro.",
  "tika-vin12t0:11_9": "Nissitaviññāṇavasena avatvā nissayapasādavasena “cakkhunā diṭṭha”nti vuttanti āha “oḷārikenevā”ti.",
  "tika-vin12t0:12_0": "4.",
  "tika-vin12t0:12_1": "Tassāti “tīhākārehī”tiādivacanassa.",
  "tika-vin12t0:12_2": "“Attho”ti padaṃ “veditabbo”ti pade kammaṃ.",
  "tika-vin12t0:12_3": "Hīti visesajotakaṃ,",
  "tika-vin12t0:12_4": "visesaṃ kathayissāmīti attho.",
  "tika-vin12t0:12_5": "Tatthāti catutthapārājike.",
  "tika-vin12t0:12_6": "Idhāti imasmiṃ sikkhāpade.",
  "tika-vin12t0:13_0": "9. Ādīnampīti pisaddo sampiṇḍanattho.",
  "tika-vin12t0:14_0": "11.",
  "tika-vin12t0:14_1": "Mandasaddo jaḷatthavācakoti āha “mandattā jaḷattā”ti.",
  "tika-vin12t0:14_2": "Yo pana aññaṃ bhaṇatīti sambandho.",
  "tika-vin12t0:14_3": "“Sāmaṇerenā”ti padaṃ “vutto”ti pade kattā.",
  "tika-vin12t0:14_4": "Apisaddo pucchāvācako,",
  "tika-vin12t0:14_5": "“passitthā”ti padena yojetabbo,",
  "tika-vin12t0:14_6": "api passitthāti attho.",
  "tika-vin12t0:14_7": "“Adiṭṭhaṃ diṭṭhaṃ me”tiādivacanato aññā pūraṇakathāpi tāva atthīti dassento āha “aññā pūraṇakathā nāma hotī”ti.",
  "tika-vin12t0:14_8": "Appatāya ūnassa atthassa pūraṇavasena pavattā kathā pūraṇakathā.",
  "tika-vin12t0:14_9": "Esā pūraṇakathā nāma kāti āha “eko”tiādi.",
  "tika-vin12t0:14_10": "Esā hi gāme appakampi telaṃ vā pūvakhaṇḍaṃ vā passitvā vā labhitvā vā bahukaṃ katvā pūraṇavasena kathitattā pūraṇakathā nāma.",
  "tika-vin12t0:14_11": "Bahukāni telāni vā pūve vā passantopi labhantopi appakaṃ katvā ūnavasena kathitattā ūnakathāpi atthīti sakkā vattuṃ.",
  "tika-vin12t0:14_12": "Aṭṭhakathāsu pana avuttattā vīmaṃsitvā gahetabbaṃ.",
  "tika-vin12t0:14_13": "Bahukāya pūraṇassa atthassa ūnavasena pavattā kathā ūnakathāti viggaho kātabboti. Paṭhamaṃ.",
  "tika-vin12t0:15_0": "2. Omasavāda sikkhāpadaṃ",
  "tika-vin12t0:16_0": "12.",
  "tika-vin12t0:16_1": "Dutiye masadhātu vijjhanatthe pavattati “omaṭṭhaṃ ummaṭṭha”ntiādīsu viyāti dassento āha “omasantīti ovijjhantī”ti.",
  "tika-vin12t0:17_0": "13.",
  "tika-vin12t0:17_1": "“Idaṃ vatthu”nti padaṃ “āharī”ti pade kammaṃ.",
  "tika-vin12t0:17_2": "Nanditabboti nando vaṇṇabalādi,",
  "tika-vin12t0:17_3": "so etassatthīti nandī.",
  "tika-vin12t0:17_4": "Visālāni mahantāni visāṇāni etassatthīti visālo,",
  "tika-vin12t0:17_5": "nandī ca so visālo ceti nandivisāloti vacanatthaṃ dasseti “nandivisālo nāmā”tiādinā.",
  "tika-vin12t0:17_6": "Soti nandivisālo,",
  "tika-vin12t0:17_7": "“āhā”ti pade kattā.",
  "tika-vin12t0:17_8": "Tatthevāti yuñjitaṭṭhāneyeva.",
  "tika-vin12t0:17_9": "Ahetukapaṭisandhikālepīti pi-",
  "tika-vin12t0:17_10": "saddo anuggahatthavācako,",
  "tika-vin12t0:17_11": "pageva dvihetuka tihetuka paṭisandhikāleti attho.",
  "tika-vin12t0:17_12": "“Tena cā”ti cakārassa avuttasampiṇḍanatthattā “attano kammena cā”ti atthaṃ sampiṇḍetīti āha “attano kammena cā”ti.",
  "tika-vin12t0:17_13": "Attanoti nandivisālassa.",
  "tika-vin12t0:18_0": "15.",
  "tika-vin12t0:18_1": "Etthāti etissaṃ padabhājaniyaṃ,",
  "tika-vin12t0:18_2": "“āhā”ti pade ādhāro.",
  "tika-vin12t0:18_3": "“Yasmā”ti padaṃ vibhajitukāmo”ti pade hetu.",
  "tika-vin12t0:18_4": "Aṭṭhuppattiyaṃyeva “hīnenāpī”ti vatvā padabhājaniyaṃ avuttattā idaṃ vuttanti daṭṭhabbaṃ.",
  "tika-vin12t0:18_5": "Veṇukārajātīti vilīvakārajāti.",
  "tika-vin12t0:18_6": "Nesādajātīti ettha kevaṭṭajātipi saṅgahitā.",
  "tika-vin12t0:19_0": "Pu vuccati karīsaṃ,",
  "tika-vin12t0:19_1": "taṃ kusati apanetīti pukkuso.",
  "tika-vin12t0:19_2": "Pupphaṃ vuccati karīsaṃ,",
  "tika-vin12t0:19_3": "kusumaṃ vā,",
  "tika-vin12t0:19_4": "taṃ chaḍḍetīti pupphachaḍḍako.",
  "tika-vin12t0:20_0": "Kuṭati chindatīti koṭṭho,",
  "tika-vin12t0:20_1": "soyeva koṭṭhako.",
  "tika-vin12t0:20_2": "Yakārabhakāre ekato yojetvā “yabhā”ti yo akkoso atthi,",
  "tika-vin12t0:20_3": "eso hīno nāma akkosoti yojanā.",
  "tika-vin12t0:21_0": "16.",
  "tika-vin12t0:21_1": "Sabbapadesūti nāmādīsu sabbapadesu.",
  "tika-vin12t0:21_2": "Etthāti imasmiṃ sikkhāpade.",
  "tika-vin12t0:21_3": "Alikanti asaccaṃ,",
  "tika-vin12t0:21_4": "micchāvācanti sambandho.",
  "tika-vin12t0:21_5": "Yopi vadatīti yojanā.",
  "tika-vin12t0:22_0": "26.",
  "tika-vin12t0:22_1": "Pariharitvāti parimukhaṃ kathanaṃ apanetvā.",
  "tika-vin12t0:22_2": "Davaṃ parihāsaṃ kāmetīti davakāmo,",
  "tika-vin12t0:22_3": "tassa bhāvo davakamyaṃ,",
  "tika-vin12t0:22_4": "taṃyeva davakamyatā.",
  "tika-vin12t0:22_5": "Anupasampannanti ettha akārassa sadisatthamaggahetvā aññatthova gahetabboti āha “ṭhapetvā bhikkhu”ntiādi.",
  "tika-vin12t0:22_6": "Yadi hi sadisattho bhaveyya,",
  "tika-vin12t0:22_7": "sāmaṇerova anupasampanno nāma siyā saṇṭhānena ca purisabhāvena ca sadisattā,",
  "tika-vin12t0:22_8": "tasmā aññatthova gahetabboti daṭṭhabbaṃ.",
  "tika-vin12t0:22_9": "Sabbasattāti ettha sabbasaddo anavasesattho manusse upādāya vacanatthajānanājānanapakatikānaṃ sabbasattānampi gahitattā.",
  "tika-vin12t0:23_0": "35.",
  "tika-vin12t0:23_1": "Atthapurekkhāro nāmāti veditabboti sambandho.",
  "tika-vin12t0:23_2": "Sikkhāpadamapekkhiya napuṃsakaliṅgavasena “kiriya”ntiādi vuttaṃ.",
  "tika-vin12t0:23_3": "Āpattimapekkhiya itthiliṅgavasena “kiriyā”tiādi vuttaṃ.",
  "tika-vin12t0:23_4": "Vajjakammasaddā sikkhāpadamapekkhantāpi āpatti,",
  "tika-vin12t0:23_5": "mapekkhantāpi niyatanapuṃsakaliṅgattā napuṃsakāyeva,",
  "tika-vin12t0:23_6": "tasmā te dve āpattiṭṭhāne na vuttāti daṭṭhabbanti. Dutiyaṃ.",
  "tika-vin12t0:24_0": "3. Pesuññasikkhāpadaṃ",
  "tika-vin12t0:25_0": "36.",
  "tika-vin12t0:25_1": "Tatiye “jātabhaṇḍanāna”nti vattabbe agyāhitotiādīsu viya visesanaparanipātavasena “bhaṇḍanajātāna”nti vuttanti āha “sañjātabhaṇḍanāna”nti.",
  "tika-vin12t0:25_2": "“Pubbabhāgo”ti vatvā tassa sarūpaṃ dasseti “iminā ca iminā cā”tiādinā.",
  "tika-vin12t0:25_3": "Viruddhaṃ vadati etenāti vivādo,",
  "tika-vin12t0:25_4": "viggāhikakathā,",
  "tika-vin12t0:25_5": "taṃ āpannāti vivādāpannā, tesaṃ.",
  "tika-vin12t0:25_6": "Pisati sañcuṇṇetīti pisuṇo, puggalo,",
  "tika-vin12t0:25_7": "tassa idanti pesuññaṃ,",
  "tika-vin12t0:25_8": "vacananti atthaṃ dassento āha “pesuññanti pisuṇavāca”nti.",
  "tika-vin12t0:26_0": "37. Bhikkhupesuññeti bhikkhūnaṃ santikaṃ upasaṃhaṭe pesuññavacaneti chaṭṭhīsamāso.",
  "tika-vin12t0:27_0": "38. “Disvā”ti padaṃ “bhaṇantassā”ti pade pubbakālakiriyā, dassanaṃ hutvāti attho. Tatiyaṃ.",
  "tika-vin12t0:28_0": "4. Padasodhammasikkhāpadaṃ",
  "tika-vin12t0:29_0": "44.",
  "tika-vin12t0:29_1": "Catutthe paṭimukhaṃ ādarena suṇantīti patissā,",
  "tika-vin12t0:29_2": "na patissā appatissāti dassento āha “appatissavā”ti.",
  "tika-vin12t0:30_0": "45.",
  "tika-vin12t0:30_1": "“Padaso”ti ettha so-",
  "tika-vin12t0:30_2": "paccayo vicchatthavācakoti āha “padaṃ pada”nti.",
  "tika-vin12t0:30_3": "Tatthāti tesu catubbidhesu.",
  "tika-vin12t0:30_4": "Padaṃ nāma idha atthajotakaṃ vā vibhatyantaṃ vā na hoti,",
  "tika-vin12t0:30_5": "atha kho lokiyehi lakkhito gāthāya catutthaṃso pādova adhippetoti āha “padanti eko gāthāpādo”ti.",
  "tika-vin12t0:30_6": "Anu pacchā vuttapadattā dutiyapādo anupadaṃ nāma.",
  "tika-vin12t0:30_7": "Anu sadisaṃ byañjanaṃ anubyañjananti atthaṃ dasseti “anubyañjana”ntiādinā.",
  "tika-vin12t0:30_8": "Byañjanasaddo pada- pariyāyo.",
  "tika-vin12t0:30_9": "Yaṃkiñci padaṃ anubyañjanaṃ nāma na hoti,",
  "tika-vin12t0:30_10": "purimapadena pana sadisaṃ pacchimapadameva anubyañjanaṃ nāma.",
  "tika-vin12t0:31_0": "Vācento hutvā niṭṭhāpetīti yojanā.",
  "tika-vin12t0:31_1": "“Ekamekaṃ pada”nti padaṃ “niṭṭhāpetī”ti pade kāritakammaṃ.",
  "tika-vin12t0:31_2": "“Therenā”ti padaṃ “vutte”ti pade kattā,",
  "tika-vin12t0:31_3": "“ekato”ti pade sahattho.",
  "tika-vin12t0:31_4": "Sāmaṇero apāpuṇitvā bhaṇatīti sambandho.",
  "tika-vin12t0:31_5": "Mattamevāti ettha evasaddo mattasaddassa avadhāraṇatthaṃ dasseti,",
  "tika-vin12t0:31_6": "tena pakāraṃ paṭikkhipati.",
  "tika-vin12t0:31_7": "“Anicca”nti ca “aniccā”ti ca dvinnaṃ padānaṃ satipi liṅgavisesatte anubyañjanattā āpattimokkho natthīti āha “anubyañjanagaṇanāya pācittiyā”ti.",
  "tika-vin12t0:32_0": "Brahmajālādīnīti ettha ādisaddena sāmaññaphalasuttādīni dīghasuttāni saṅgahitāni.",
  "tika-vin12t0:32_1": "Casaddena oghataraṇasuttādīni saṃyuttasuttāni ca cittapariyādānasuttādīni aṅguttarasuttāni ca saṅgahitāni.",
  "tika-vin12t0:32_2": "Soti devatābhāsito veditabboti yojanā.",
  "tika-vin12t0:33_0": "Kiñcāpi vadatīti sambandho.",
  "tika-vin12t0:33_1": "Ettha ca kiñcāpisaddo garahatthavācako,",
  "tika-vin12t0:33_2": "panasaddo anuggahatthavācako.",
  "tika-vin12t0:33_3": "Meṇḍakamilindapañhesūti meṇḍakapañhe ca milindapañhe ca.",
  "tika-vin12t0:33_4": "Yanti suttaṃ vuttanti sambandho.",
  "tika-vin12t0:33_5": "Ārammaṇakathā buddhikakathā daṇḍakakathā ñāṇavatthukathāti yojetabbaṃ peyyālavasena vuttattā.",
  "tika-vin12t0:33_6": "Imāyo pakaraṇāni nāmāti vadanti.",
  "tika-vin12t0:33_7": "Mahāpaccariyādīsu vatvā pariggahitoti yojanā.",
  "tika-vin12t0:33_8": "Yanti suttaṃ.",
  "tika-vin12t0:34_0": "48.",
  "tika-vin12t0:34_1": "Tatrāti “ekato uddisāpento”ti vacane.",
  "tika-vin12t0:34_2": "Uddisāpentīti ācariyaṃ desāpenti bahukattāramapekkhiya bahuvacanavasena vuttaṃ.",
  "tika-vin12t0:34_3": "Tehīti upasampannānupasampannehi.",
  "tika-vin12t0:34_4": "Dvepīti upasampanno ca anupasampanno ca.",
  "tika-vin12t0:35_0": "Upacāranti dvādasahatthūpacāraṃ.",
  "tika-vin12t0:35_1": "Yesanti bhikkhūnaṃ.",
  "tika-vin12t0:35_2": "Palāyanakaganthanti parivajjetvā gacchantaṃ pakaraṇaṃ.",
  "tika-vin12t0:35_3": "Sāmaṇero gaṇhātīti yojanā.",
  "tika-vin12t0:36_0": "Opātetīti avapāteti,",
  "tika-vin12t0:36_1": "gaḷitāpetīti attho.",
  "tika-vin12t0:36_2": "Suttepīti veyyākaraṇasuttepi.",
  "tika-vin12t0:36_3": "Tanti yebhuyyena paguṇaganthaṃ.",
  "tika-vin12t0:36_4": "Parisaṅkamānanti sārajjamānaṃ.",
  "tika-vin12t0:36_5": "Yaṃ pana vacanaṃ vuttanti sambandho.",
  "tika-vin12t0:36_6": "Kiriyasamuṭṭhānattāti imassa sikkhāpadassa kiriyasamuṭṭhānattāti.",
  "tika-vin12t0:36_7": "Catutthaṃ.",
  "tika-vin12t0:37_0": "5. Sahaseyyasikkhāpadaṃ",
  "tika-vin12t0:38_0": "49.",
  "tika-vin12t0:38_1": "Pañcame muṭṭhā sati etesanti muṭṭhassatī.",
  "tika-vin12t0:38_2": "Natthi sampajānaṃ etesanti asampajānā.",
  "tika-vin12t0:38_3": "Bhavaṅgotiṇṇakāleti niddokkamanakāle.",
  "tika-vin12t0:39_0": "50.",
  "tika-vin12t0:39_1": "“Pakatiyā”ti padaṃ “dentī”ti pade visesanaṃ.",
  "tika-vin12t0:39_2": "Te bhikkhū dentīti sambandho.",
  "tika-vin12t0:39_3": "“Gāravenā”ti padañca “sikkhākāmatāyā”ti padañca “dentī”ti pade hetu.",
  "tika-vin12t0:39_4": "Sīsassa upadhānaṃ ussīsaṃ,",
  "tika-vin12t0:39_5": "tassa karīyate ussīsakaraṇaṃ,",
  "tika-vin12t0:39_6": "taṃyeva attho payojanaṃ ussīsakaraṇattho,",
  "tika-vin12t0:39_7": "tadatthāya.",
  "tika-vin12t0:39_8": "Tatrāti purimavacanāpekkhaṃ,",
  "tika-vin12t0:39_9": "“sikkhākāmatāyā”ti vacaneti attho.",
  "tika-vin12t0:39_10": "Nidassananti seso.",
  "tika-vin12t0:39_11": "Atha vā sikkhākāmatāyāti paccatte bhummavacanaṃ.",
  "tika-vin12t0:39_12": "“Idampissa hoti sīlasmi”ntiādīsu viya.",
  "tika-vin12t0:39_13": "Idampi sikkhākāmatāya ayaṃ sikkhākāmatā sikkhākāmabhāvo hotīti yojanā.",
  "tika-vin12t0:39_14": "Esa nayo “tatridaṃ samantapāsādikāya samantapāsādikattasmi”ntiādīsupi.",
  "tika-vin12t0:39_15": "Bhikkhū khipantīti yojanā.",
  "tika-vin12t0:39_16": "Tanti āyasmantaṃ rāhulaṃ.",
  "tika-vin12t0:39_17": "Athāti khipanato pacchā.",
  "tika-vin12t0:39_18": "Idanti vatthu.",
  "tika-vin12t0:39_19": "Sammuñcanikacavarachaḍḍanakāni sandhāya vuttaṃ.",
  "tika-vin12t0:39_20": "Tenāyasmatā rāhulena pātitaṃ nu khoti yojanā.",
  "tika-vin12t0:39_21": "So panāyasmā gacchatīti sambandho.",
  "tika-vin12t0:39_22": "Aparibhogā aññesanti aññehi na paribhuñjitabbā.",
  "tika-vin12t0:40_0": "51.",
  "tika-vin12t0:40_1": "Hīti saccaṃ, yasmā vā.",
  "tika-vin12t0:40_2": "Sayanaṃ seyyā,",
  "tika-vin12t0:40_3": "kāyapasāraṇakiriyā,",
  "tika-vin12t0:40_4": "sayanti etthāti seyyā,",
  "tika-vin12t0:40_5": "mañcapīṭhādi.",
  "tika-vin12t0:40_6": "Tadubhayampi ekasesena vā sāmaññaniddesena vā ekato katvā “sahaseyya”nti vuttanti dassento āha “seyyā”tiādi.",
  "tika-vin12t0:40_7": "Tatthāti dvīsu seyyāsu.",
  "tika-vin12t0:40_8": "Tasmāti yasmā dve seyyā dassitā, tasmā.",
  "tika-vin12t0:40_9": "“Sabbacchannā”tiādinā lakkhaṇaṃ vuttanti yojanā.",
  "tika-vin12t0:40_10": "Pākaṭavohāranti loke viditaṃ vacanaṃ.",
  "tika-vin12t0:40_11": "Dussakuṭiyanti dussena chāditakuṭiyaṃ.",
  "tika-vin12t0:40_12": "Aṭṭhakathāsu yathāvutte pañcavidhacchadaneyeva gayhamāne ko dosoti āha “pañcavidhacchadaneyevā”tiādi.",
  "tika-vin12t0:40_13": "Yaṃ pana senāsanaṃ parikkhittanti sambandho.",
  "tika-vin12t0:40_14": "Pākārena vāti iṭṭhakasilādārunā vā.",
  "tika-vin12t0:40_15": "Aññena vāti kilañjādinā vā.",
  "tika-vin12t0:40_16": "Vatthenapīti pisaddo pageva iṭṭhakādināti dasseti.",
  "tika-vin12t0:40_17": "Yassāti senāsanasaṅkhātāya seyyāya.",
  "tika-vin12t0:40_18": "Uparīti vā samantatoti vā yojanā.",
  "tika-vin12t0:40_19": "Ekena dvārena pavisitvā sabbapāsādassa vaḷañjitabbataṃ sandhāya vuttaṃ “ekūpacāro”ti.",
  "tika-vin12t0:40_20": "Satagabbhaṃ vā catussālaṃ ekūpacāraṃ hotīti sambandho.",
  "tika-vin12t0:40_21": "Tanti senāsanasaṅkhātaṃ seyyaṃ.",
  "tika-vin12t0:41_0": "Tatthāti senāsanasaṅkhātāyaṃ seyyāyaṃ.",
  "tika-vin12t0:41_1": "Sambahulā sāmaṇerā sace honti,",
  "tika-vin12t0:41_2": "eko bhikkhu sace hotīti yojanā.",
  "tika-vin12t0:41_3": "“Sāmaṇerā”ti idaṃ paccāsannavasena vuttaṃ,",
  "tika-vin12t0:41_4": "upalakkhaṇavasena vā aññehipi sahaseyyānaṃ āpattisambhavato.",
  "tika-vin12t0:41_5": "Teti sāmaṇerā.",
  "tika-vin12t0:41_6": "Sabbesanti bhikkhūnaṃ.",
  "tika-vin12t0:41_7": "Tassāti sāmaṇerassa.",
  "tika-vin12t0:41_8": "Eseva nayoti eso eva nayo,",
  "tika-vin12t0:41_9": "na añño nayoti attho.",
  "tika-vin12t0:41_10": "Atha vā eseva nayoti eso iva nayo,",
  "tika-vin12t0:41_11": "eso etādiso nayo iva ayaṃ nayo daṭṭhabboti attho.",
  "tika-vin12t0:42_0": "Api cāti ekaṃsena.",
  "tika-vin12t0:42_1": "Etthāti imasmiṃ sikkhāpade.",
  "tika-vin12t0:42_2": "Catukkanti ekāvāsaekānupasampannaṃ,",
  "tika-vin12t0:42_3": "ekāvāsanānupasampannaṃ,",
  "tika-vin12t0:42_4": "nānāvāsaekānupasampannaṃ,",
  "tika-vin12t0:42_5": "nānāvāsanānupasampannanti catusamūhaṃ,",
  "tika-vin12t0:42_6": "catuparimāṇaṃ vā.",
  "tika-vin12t0:42_7": "Yoti bhikkhu.",
  "tika-vin12t0:42_8": "Hisaddo vitthārajotako,",
  "tika-vin12t0:42_9": "taṃ vacanaṃ vitthārayissāmīti attho,",
  "tika-vin12t0:42_10": "vitthāro mayā vuccateti vā.",
  "tika-vin12t0:42_11": "Devasikanti divase divase.",
  "tika-vin12t0:42_12": "Ṇikapaccayo hi vicchatthavācako.",
  "tika-vin12t0:42_13": "Yopi sahaseyyaṃ kappeti,",
  "tika-vin12t0:42_14": "tassāpi āpattīti yojetabbo.",
  "tika-vin12t0:42_15": "Tatrāti “tiracchānagatenāpī”ti vacane.",
  "tika-vin12t0:43_0": "“Apadānaṃ ahimacchā, dvipadānañca kukkuṭī;",
  "tika-vin12t0:44_0": "Catuppadānaṃ majjārī, vatthu pārājikassimā”ti. ;",
  "tika-vin12t0:45_0": "Imaṃ gāthaṃ sandhāya vuttaṃ “vuttanayenevā”ti.",
  "tika-vin12t0:45_1": "Tasmāti yasmā veditabbo, tasmā.",
  "tika-vin12t0:45_2": "Godhāti kuṇḍo.",
  "tika-vin12t0:45_3": "Biḷāloti ākhubhujo.",
  "tika-vin12t0:45_4": "Maṅgusoti nakulo.",
  "tika-vin12t0:46_0": "Asambaddhabhittikassa katapāsādassāti yojanā.",
  "tika-vin12t0:46_1": "Tulāti ettha tulā nāma thambhāna,",
  "tika-vin12t0:46_2": "mupari dakkhiṇuttaravitthāravasena ṭhapito dāruviseso thalati thambhesu patiṭṭhātīti katvā.",
  "tika-vin12t0:46_3": "Tā pana heṭṭhimaparicchedato tisso,",
  "tika-vin12t0:46_4": "ukkaṭṭhaparicchedena pana pañcasattanavādayo.",
  "tika-vin12t0:46_5": "Nānūpacāre pāsādeti sambandho.",
  "tika-vin12t0:47_0": "Vāḷasaṅghāṭādīsūti vāḷarūpaṃ dassetvā katesu saṅghāṭādīsu.",
  "tika-vin12t0:47_1": "Ādisaddena tulaṃ saṅgaṇhāti.",
  "tika-vin12t0:47_2": "Ettha ca saṅghāṭo nāma tulāna,",
  "tika-vin12t0:47_3": "mupari pubbapacchimāyāmavasena ṭhapito kaṭṭhaviseso sammā ghaṭenti ettha gopānasyādayoti katvā.",
  "tika-vin12t0:47_4": "Te pana tayo honti.",
  "tika-vin12t0:47_5": "Nibbakosabbhantareti chadanakoṭiabbhantare.",
  "tika-vin12t0:47_6": "Parimaṇḍalaṃ vā caturassaṃ vā senāsanaṃ hotīti sambandho.",
  "tika-vin12t0:47_7": "Tatrāti tasmiṃ senāsane.",
  "tika-vin12t0:47_8": "Aparicchinno gabbhassa upacāro etesanti aparicchinnagabbhūpacārā sabbagabbhā,",
  "tika-vin12t0:47_9": "te pavisantīti attho.",
  "tika-vin12t0:47_10": "Nipannānaṃ bhikkhūnanti yojanā.",
  "tika-vin12t0:47_11": "Tatrāti tasmiṃ pamukhe.",
  "tika-vin12t0:47_12": "Pamukhassa sabbacchannattā,",
  "tika-vin12t0:47_13": "sabbaparicchannattā ca āpattiṃ karotīti yojanā.",
  "tika-vin12t0:47_14": "Nanu pamukhe channameva atthi,",
  "tika-vin12t0:47_15": "no paricchannanti āha “gabbhaparikkhepo”tiādi.",
  "tika-vin12t0:47_16": "Hīti saccaṃ.",
  "tika-vin12t0:48_0": "Yaṃ pana andhakaṭṭhakathāyaṃ vuttanti sambandho.",
  "tika-vin12t0:48_1": "Jagatīti pathaviyā ca mandirālindavatthussa ca nāmametaṃ.",
  "tika-vin12t0:48_2": "Idha pana mandirālindavatthusaṅkhātā bhūbhedā gahitā.",
  "tika-vin12t0:48_3": "Tatthāti andhakaṭṭhakathāyaṃ.",
  "tika-vin12t0:48_4": "Kasmā pāḷiyā na sametīti āha “dasahatthubbedhāpī”tiādi.",
  "tika-vin12t0:48_5": "Hīti yasmā.",
  "tika-vin12t0:48_6": "Tatthāti andhakaṭṭhakathāyaṃ.",
  "tika-vin12t0:48_7": "Yepi mahāpāsādā hontīti yojanā.",
  "tika-vin12t0:48_8": "Tesupīti mahāpāsādesupi.",
  "tika-vin12t0:49_0": "Sudhāchadanamaṇḍapassāti ettha “sudhā”ti idaṃ upalakkhaṇavasena vuttaṃ yena kenaci chadanamaṇḍapassāpi adhippetattā.",
  "tika-vin12t0:49_1": "Maṇḍaṃ vuccati sūriyarasmi,",
  "tika-vin12t0:49_2": "taṃ pāti rakkhati,",
  "tika-vin12t0:49_3": "tato vā jananti maṇḍapaṃ.",
  "tika-vin12t0:49_4": "Nanu ekūpacāraṃ hoti pākārassa chiddattāti āha “na hī”tiādi.",
  "tika-vin12t0:49_5": "Hīti saccaṃ, yasmā vā.",
  "tika-vin12t0:49_6": "Vaḷañjanatthāya evāti evakāro yojetabbo.",
  "tika-vin12t0:49_7": "Tenāha “na vaḷañjanūpacchedanatthāyā”ti.",
  "tika-vin12t0:49_8": "Atha vā “saddantaratthāpohanena saddo atthaṃ vadatī”ti vuttattā “na vaḷañjanūpacchedanatthāyā”ti vuttaṃ.",
  "tika-vin12t0:49_9": "Kavāṭanti ettha dvārameva adhippetaṃ pariyāyena vuttattā,",
  "tika-vin12t0:49_10": "asati ca dvāre kavāṭassābhāvato.",
  "tika-vin12t0:49_11": "Saṃvaraṇavivaraṇakāle kavati saddaṃ karotīti kavāṭaṃ.",
  "tika-vin12t0:50_0": "Tatrāti “ekūpacārattā”ti vacane.",
  "tika-vin12t0:50_1": "Yassāti paravādino.",
  "tika-vin12t0:50_2": "Anuyogo siyāti yojanā.",
  "tika-vin12t0:50_3": "Idhāti imasmiṃ sahaseyyasikkhāpade,",
  "tika-vin12t0:50_4": "vuttanti sambandho.",
  "tika-vin12t0:50_5": "Tatthāti pihitadvāre gabbhe.",
  "tika-vin12t0:50_6": "Soti paravādī.",
  "tika-vin12t0:50_7": "Sabbacchannattā āpatti iti vutteti yojanā.",
  "tika-vin12t0:50_8": "Eseva nayo “sabbaparicchannatā na hotī”ti etthāpi.",
  "tika-vin12t0:50_9": "Paccāgamissatīti pati āgamissati,",
  "tika-vin12t0:50_10": "puna āgamissatīti attho.",
  "tika-vin12t0:51_0": "Byañjanamattenevāti “sabbacchannā”tiādiakkharapadamatteneva,",
  "tika-vin12t0:51_1": "na atthavasena.",
  "tika-vin12t0:51_2": "“Evañca satī”ti iminā abyāpitadosaṃ dasseti.",
  "tika-vin12t0:51_3": "Tatoti anāpattito,",
  "tika-vin12t0:51_4": "parihāyeyyāti sambandho.",
  "tika-vin12t0:51_5": "Tasmāti yasmā aniyatesu vuttaṃ, tasmā.",
  "tika-vin12t0:51_6": "Tatthāti aniyatesu.",
  "tika-vin12t0:51_7": "Idhāpīti imasmiṃ sikkhāpadepi.",
  "tika-vin12t0:51_8": "Yaṃ yanti senāsanaṃ.",
  "tika-vin12t0:51_9": "Sabbatthāti sabbesu senāsanesu,",
  "tika-vin12t0:51_10": "sahaseyyāpatti hotīti sambandho.",
  "tika-vin12t0:52_0": "53. Dvīsu aṭṭhakathāvādesu mahāaṭṭhakathāvādova yuttoti so pacchā vutto.",
  "tika-vin12t0:53_0": "Imināpīti senambamaṇḍapenāpi.",
  "tika-vin12t0:53_1": "Etanti jagatiyā aparikkhittataṃ.",
  "tika-vin12t0:53_2": "Yathāti yaṃsaddattho tatiyantanipāto,",
  "tika-vin12t0:53_3": "yena senambamaṇḍapenāti atthoti. Pañcamaṃ.",
  "tika-vin12t0:54_0": "6. Dutiyasahaseyyasikkhāpadaṃ",
  "tika-vin12t0:55_0": "55.",
  "tika-vin12t0:55_1": "Chaṭṭhe āgantukā vasanti etthāti āvasatho,",
  "tika-vin12t0:55_2": "āvasatho ca so agārañceti āvasathāgāranti dassento āha “āgantukānaṃ vasanāgāra”nti.",
  "tika-vin12t0:55_3": "Manussānaṃ santikā vacanaṃ sutvāti vacanaseso yojetabbo.",
  "tika-vin12t0:55_4": "Sāṭakanti uttarasāṭakaṃ,",
  "tika-vin12t0:55_5": "nivatthavatthantipi vadanti.",
  "tika-vin12t0:55_6": "Accāgammāti tvāpaccayantapadassa sambandhaṃ dassetumāha “pavatto”ti.",
  "tika-vin12t0:55_7": "Yathā omasavādasikkhāpade akkosetukāmatāya khattiyaṃ “caṇḍālo”ti vadato alikaṃ bhaṇatopi musāvādasikkhāpadena anāpatti,",
  "tika-vin12t0:55_8": "omasavādasikkhāpadeneva āpatti,",
  "tika-vin12t0:55_9": "evamidhāpi mātugāmena saha sayato paṭhamasahaseyyasikkhāpadena anāpatti,",
  "tika-vin12t0:55_10": "imināva āpattīti daṭṭhabbanti. Chaṭṭhaṃ.",
  "tika-vin12t0:56_0": "7. Dhammadesanāsikkhāpadaṃ",
  "tika-vin12t0:57_0": "60.",
  "tika-vin12t0:57_1": "Sattame mahādvāreti bahi ṭhite mahādvāre. Āgamma,",
  "tika-vin12t0:57_2": "pavisitvā vā vasanaṭṭhānattā ovarako āvasatho nāmāti āha “ovarakadvāre”ti.",
  "tika-vin12t0:57_3": "Suniggatenāti suṭṭhu bahi nikkhamitvā gatena saddena.",
  "tika-vin12t0:57_4": "“Aññātu”nti padassa “na ñātu”nti atthaṃ paṭikkhipanto āha “ājānitu”nti.",
  "tika-vin12t0:57_5": "Iminā nakāravikāro aiti nipāto na hoti,",
  "tika-vin12t0:57_6": "āiti upasaggoti pana dasseti.",
  "tika-vin12t0:57_7": "“Viññunā purisenā”ti ettakameva avatvā “purisaviggahenā”ti vadanto manussapurisaviggahaṃ gahetvā ṭhitena",
  "tika-vin12t0:57_8": "yakkhena petena tiracchānagatena saddhiṃ ṭhitāya mātugāmassa desetuṃ na vaṭṭatīti dasseti.",
  "tika-vin12t0:57_9": "Na yakkhenāti yakkhena saddhiṃ ṭhitāya mātugāmassa desetuṃ na vaṭṭatīti yojanā.",
  "tika-vin12t0:57_10": "Esa nayo “na petena,",
  "tika-vin12t0:57_11": "na tiracchānagatenā”ti etthāpi.",
  "tika-vin12t0:58_0": "66.",
  "tika-vin12t0:58_1": "Chappañcavācāhīti ettha “pañcā”ti vācāsiliṭṭhavasena vuttaṃ kassaci payojanassābhāvā.",
  "tika-vin12t0:58_2": "Tatthāti “chappañcavācāhī”ti pade.",
  "tika-vin12t0:58_3": "Eko gāthāpādo ekā vācāti vadanto cuṇṇiye vibhatyantaṃ ekaṃ padaṃ ekā vācā nāmāti dasseti,",
  "tika-vin12t0:58_4": "atthajotakapadaṃ vā vākyapadaṃ vā na gahetabbaṃ.",
  "tika-vin12t0:58_5": "“Ekaṃ padaṃ pāḷito,",
  "tika-vin12t0:58_6": "pañca aṭṭhakathāto”ti iminā “dve padāni pāḷito,",
  "tika-vin12t0:58_7": "cattāri aṭṭhakathāto”tiādinayopi gahetabbo.",
  "tika-vin12t0:58_8": "Chapadānatikkamoyeva hi pamāṇaṃ.",
  "tika-vin12t0:58_9": "Tasminti ettha sati vibhattivipallāse liṅgassāpi vipallāso hoti “tasmi”nti pulliṅgena vuttattā.",
  "tika-vin12t0:58_10": "Sati ca vibhattivipallāse “tassā”ti itthiliṅgabhāvena pavattā.",
  "tika-vin12t0:58_11": "“Mātugāmassā”ti niyatapulliṅgāpekkhanassa asambhavato atthavasena “ekissā”ti itthiliṅgabhāvena vuttaṃ.",
  "tika-vin12t0:58_12": "Iminā bhedaliṅganissito visesanavisesyopi atthīti dasseti.",
  "tika-vin12t0:58_13": "Tumhākanti niddhāraṇasamudāyo.",
  "tika-vin12t0:58_14": "“Suṇāthā”ti avatvā ābhogopi vaṭṭatīti āha “paṭhama”ntiādi.",
  "tika-vin12t0:58_15": "Paṭhamanti ca paṭhamameva.",
  "tika-vin12t0:58_16": "Tena vuttaṃ “na pacchā”ti.",
  "tika-vin12t0:58_17": "Puṭṭho hutvā bhikkhu kathetīti yojanāti. Sattamaṃ.",
  "tika-vin12t0:59_0": "8. Bhūtārocanasikkhāpadaṃ",
  "tika-vin12t0:60_0": "67.",
  "tika-vin12t0:60_1": "Aṭṭhame tatthāti catutthapārājikasikkhāpade.",
  "tika-vin12t0:60_2": "Idhāti bhūtārocanasikkhāpade.",
  "tika-vin12t0:60_3": "Hīti saccaṃ, yasmā vā.",
  "tika-vin12t0:60_4": "Payuttavācāti paccayehi yuttā vācā.",
  "tika-vin12t0:60_5": "Tathāti tato guṇārocanakāraṇā,",
  "tika-vin12t0:60_6": "ariyā sādiyiṃsūti yojanā.",
  "tika-vin12t0:61_0": "Yatasaddānaṃ niccasambandhattā vuttaṃ “ye”tiādi.",
  "tika-vin12t0:61_1": "Sabbepīti puthujjanāriyāpi.",
  "tika-vin12t0:61_2": "Bhūtanti vijjamānaṃ.",
  "tika-vin12t0:61_3": "Kasmā sabbepi paṭijāniṃsu,",
  "tika-vin12t0:61_4": "nanu ariyehi attano guṇānaṃ anārocitattā na paṭijānitabbanti āha “ariyānampī”tiādi.",
  "tika-vin12t0:61_5": "Hīti saccaṃ, yasmā vā.",
  "tika-vin12t0:61_6": "Ariyānampi abbhantare uttarimanussadhammo yasmā bhūto hoti,",
  "tika-vin12t0:61_7": "tasmā sabbepi “bhūtaṃ bhagavā”ti paṭijāniṃsūti yojanā.",
  "tika-vin12t0:61_8": "Yasmā bhāsito viya hoti,",
  "tika-vin12t0:61_9": "tasmāti yojanā.",
  "tika-vin12t0:61_10": "Ariyā paṭijāniṃsūti sambandho.",
  "tika-vin12t0:61_11": "Anādīnavadassinoti dosassa adassanadhammā.",
  "tika-vin12t0:61_12": "Tehīti ariyehi,",
  "tika-vin12t0:61_13": "bhāsitoti sambandho.",
  "tika-vin12t0:61_14": "Yaṃ piṇḍapātaṃ uppādesunti yojanā.",
  "tika-vin12t0:61_15": "Aññeti puthujjanā.",
  "tika-vin12t0:61_16": "Sabbasaṅgāhikenevāti sabbesaṃ puthujjanāriyānaṃ saṅgahaṇe pavatteneva.",
  "tika-vin12t0:61_17": "Sikkhāpadavibhaṅgepīti sikkhāpadassa padabhājaniyepi.",
  "tika-vin12t0:61_18": "Tatthāti catutthapārājike.",
  "tika-vin12t0:61_19": "Idhāti imasmiṃ sikkhāpade.",
  "tika-vin12t0:62_0": "77.",
  "tika-vin12t0:62_1": "Uttarimanussadhammameva sandhāya vuttaṃ,",
  "tika-vin12t0:62_2": "na sutādiguṇanti attho.",
  "tika-vin12t0:62_3": "Antarā vāti parinibbānakālato aññasmiṃ kāle vā.",
  "tika-vin12t0:62_4": "Atikaḍḍhiyamānenāti atinippīḷiyamānena.",
  "tika-vin12t0:62_5": "Ummattakassāti idaṃ panāti ettha iti-",
  "tika-vin12t0:62_6": "saddo ādyattho.",
  "tika-vin12t0:62_7": "Tena “khittacittassā”tiādiṃ saṅgaṇhāti.",
  "tika-vin12t0:62_8": "Diṭṭhisampannānanti maggapaññāya,",
  "tika-vin12t0:62_9": "phalapaññāya ca sampannānaṃ.",
  "tika-vin12t0:62_10": "Anāpattīti pācittiyāpattiyā anāpatti na vattabbā,",
  "tika-vin12t0:62_11": "āpattiyeva hoti,",
  "tika-vin12t0:62_12": "tasmā “ummattakassa anāpattī”ti na vattabbanti adhippāyoti. Aṭṭhamaṃ.",
  "tika-vin12t0:63_0": "9. Duṭṭhullārocanasikkhāpadaṃ",
  "tika-vin12t0:64_0": "78.",
  "tika-vin12t0:64_1": "Navame tatrāti tassaṃ “duṭṭhullā nāmā”tiādipāḷiyaṃ,",
  "tika-vin12t0:64_2": "tāsu vā pāḷiaṭṭhakathāsu.",
  "tika-vin12t0:64_3": "Vicāraṇāti vīmaṃsanā.",
  "tika-vin12t0:64_4": "Upasampannasaddeti upasampannasaddatthabhāve.",
  "tika-vin12t0:64_5": "Ettha hi sadde vuccamāne avinābhāvato saddena atthopi vutto,",
  "tika-vin12t0:64_6": "vināpi bhāvapaccayena bhāvatthassa ñātabbattā bhāvopi gahetabbo,",
  "tika-vin12t0:64_7": "tasmā vuttaṃ “upasampannasaddatthabhāve”ti.",
  "tika-vin12t0:64_8": "Eseva nayo “duṭṭhullasadde”ti etthāpi.",
  "tika-vin12t0:64_9": "Etaṃ parimāṇaṃ yassāti etaṃ,",
  "tika-vin12t0:64_10": "“terasa saṅghādisesā”ti vacanaṃ.",
  "tika-vin12t0:64_11": "Etaṃ eva vattabbaṃ,",
  "tika-vin12t0:64_12": "na “cattāri ca pārājikānī”ti idanti attho.",
  "tika-vin12t0:64_13": "Tatthāti pāḷiyaṃ.",
  "tika-vin12t0:64_14": "Kassaci vimati bhaveyya,",
  "tika-vin12t0:64_15": "kiṃ bhaveyyāti yojanā.",
  "tika-vin12t0:64_16": "Āpattiṃ ārocentena akkosantassa samānattā vuttaṃ “evaṃ satī”tiādi.",
  "tika-vin12t0:64_17": "Pācittiyameva cāti casaddo byatirekattho,",
  "tika-vin12t0:64_18": "na dukkaṭaṃ āpajjatīti attho.",
  "tika-vin12t0:64_19": "Hīti saccaṃ.",
  "tika-vin12t0:64_20": "Etanti pācittiyāpajjanataṃ,",
  "tika-vin12t0:64_21": "“asuddho hoti…pe…",
  "tika-vin12t0:64_22": "omasavādassā”ti vacanaṃ vā,",
  "tika-vin12t0:64_23": "vuttanti sambandho.",
  "tika-vin12t0:64_24": "Etthāti pāḷiyaṃ.",
  "tika-vin12t0:64_25": "Aṭṭhakathācariyāveti ettha evakāro aṭṭhānayogo,",
  "tika-vin12t0:64_26": "pamāṇanti ettha yojetabbo,",
  "tika-vin12t0:64_27": "kāraṇamevāti attho.",
  "tika-vin12t0:64_28": "Tena vuttaṃ “na aññā vicāraṇā”ti.",
  "tika-vin12t0:64_29": "Atha vā aññāti sāmyatthe paccattavacanametaṃ,",
  "tika-vin12t0:64_30": "na aññesaṃ vicāraṇā pamāṇanti attho.",
  "tika-vin12t0:64_31": "Evañhi sati evakāro ṭhānayogova.",
  "tika-vin12t0:64_32": "Pubbepi cāti ganthārambhakālepi ca.",
  "tika-vin12t0:65_0": "Etanti aṭṭhakathācariyānaṃ pamāṇataṃ.",
  "tika-vin12t0:65_1": "Saṃvaratthāya eva,",
  "tika-vin12t0:65_2": "anāpajjanatthāya eva ca anuññātanti yojanā.",
  "tika-vin12t0:65_3": "Tenāha “na tassa”tyādi.",
  "tika-vin12t0:65_4": "Tasmāti yasmā bhikkhubhāvo nāma na atthi,",
  "tika-vin12t0:65_5": "tasmā suvuttamevāti sambandho.",
  "tika-vin12t0:66_0": "80.",
  "tika-vin12t0:66_1": "Sāti bhikkhusammuti,",
  "tika-vin12t0:66_2": "saṅghena kātabbāti yojanā.",
  "tika-vin12t0:66_3": "Katthacīti kismiñci ṭhāne.",
  "tika-vin12t0:66_4": "Idhāti imasmiṃ sikkhāpade.",
  "tika-vin12t0:66_5": "“Vuttattā”ti padaṃ “kātabbā”ti pade hetu.",
  "tika-vin12t0:66_6": "Esāti eso bhikkhu.",
  "tika-vin12t0:66_7": "Hitesitāyāti hitassa esitāya,",
  "tika-vin12t0:66_8": "atthassa icchatāyāti attho.",
  "tika-vin12t0:67_0": "82.",
  "tika-vin12t0:67_1": "Sesānīti ādimhi pañcasikkhāpadato sesāni upari pañca sikkhāpadāni.",
  "tika-vin12t0:67_2": "Assāti anupasampannassa.",
  "tika-vin12t0:67_3": "Ghaṭetvāti sambandhaṃ katvāti. Navamaṃ.",
  "tika-vin12t0:68_0": "10. Pathavīkhaṇanasikkhāpadaṃ",
  "tika-vin12t0:69_0": "86.",
  "tika-vin12t0:69_1": "Dasame bhagavā dassetīti yojanā.",
  "tika-vin12t0:69_2": "Etthāti pathaviyaṃ.",
  "tika-vin12t0:69_3": "Tatthāti tesu pāsāṇādīsu.",
  "tika-vin12t0:69_4": "Muṭṭhippamāṇatoti khaṭakapamāṇato.",
  "tika-vin12t0:69_5": "Sāti adaḍḍhapathavī.",
  "tika-vin12t0:69_6": "Hatthikucchiyanti evaṃnāmake ṭhāne.",
  "tika-vin12t0:69_7": "Ekapacchipūraṃ pathavinti sambandho.",
  "tika-vin12t0:69_8": "Tesaṃyevāti appapaṃsuappamattikāpadānaṃ eva.",
  "tika-vin12t0:69_9": "Hīti saccaṃ, yasmā vā.",
  "tika-vin12t0:69_10": "Etanti yebhuyyenapāsāṇādipañcakaṃ.",
  "tika-vin12t0:69_11": "Tanti kusītaṃ.",
  "tika-vin12t0:69_12": "Āṇāpetvāti ettha “āṇa pesane”ti dhātupāṭhesu vuttattā āṇadhātuyeva pesanasaṅkhātaṃ hetvatthaṃ vadati,",
  "tika-vin12t0:69_13": "na ṇāpepaccayo,",
  "tika-vin12t0:69_14": "so pana dhātvattheyeva vattati.",
  "tika-vin12t0:69_15": "Na hi tassa visuṃ vutto abhidheyyo atthi dhātvatthato aññassa abhidheyyassābhāvā.",
  "tika-vin12t0:69_16": "Tāvāti paṭhamaṃ pāḷimuttakavinicchayassa, tato vā.",
  "tika-vin12t0:70_0": "Pokkharaṃ padumaṃ netīti pokkharaṇī.",
  "tika-vin12t0:70_1": "“Sodhentehī”ti padaṃ “ussiñcituṃ apanetu”nti padesu bhāvakattā.",
  "tika-vin12t0:70_2": "Yoti “tanukaddamo”ti padena yojetabbo.",
  "tika-vin12t0:70_3": "Yo tanukaddamoti hi attho.",
  "tika-vin12t0:70_4": "Kuṭehīti ghaṭehi.",
  "tika-vin12t0:70_5": "Ussiñcitunti ukkhipitvā,",
  "tika-vin12t0:70_6": "uddharitvā vā siñcituṃ.",
  "tika-vin12t0:70_7": "Tatrāti sukkhakaddame,",
  "tika-vin12t0:70_8": "“yo”ti pade avayavīādhāro.",
  "tika-vin12t0:70_9": "Yoti sukkhakaddamo.",
  "tika-vin12t0:71_0": "Taṭanti kūlaṃ.",
  "tika-vin12t0:71_1": "Udakasāmantāti udakassa samīpe.",
  "tika-vin12t0:71_2": "Omakacatumāsanti catumāsato ūnakaṃ.",
  "tika-vin12t0:71_3": "Ovaṭṭhanti devena ovassitaṃ hoti saceti yojanā.",
  "tika-vin12t0:71_4": "Patatīti taṭaṃ patati.",
  "tika-vin12t0:71_5": "Udakeyevāti pakatiudakeyeva.",
  "tika-vin12t0:71_6": "Udakassāti vassodakassa.",
  "tika-vin12t0:71_7": "Tatthāti pāsāṇapiṭṭhiyaṃ.",
  "tika-vin12t0:71_8": "Paṭhamamevāti soṇḍikhaṇanato paṭhamaṃ eva.",
  "tika-vin12t0:71_9": "Udake pariyādiṇṇeti udake sukkhe.",
  "tika-vin12t0:71_10": "Pacchāti udakapūrato pacchā.",
  "tika-vin12t0:71_11": "Tatthāti soṇḍiyaṃ.",
  "tika-vin12t0:71_12": "Udakeyevāti mūlaudakeyeva.",
  "tika-vin12t0:71_13": "Udakanti āgantukaudakaṃ.",
  "tika-vin12t0:71_14": "Allīyatīti piṭṭhipāsāṇe laggati.",
  "tika-vin12t0:71_15": "Tampīti sukhumarajampi.",
  "tika-vin12t0:71_16": "Akatapabbhāreti vaḷañjena akate pabbhāre.",
  "tika-vin12t0:71_17": "Upacikāhi vamīyati,",
  "tika-vin12t0:71_18": "gharagoḷikādayo vā satte vamatīti vammiko.",
  "tika-vin12t0:72_0": "Gāvīnaṃ khuro kaṇṭakasadisattā gokaṇṭako nāma,",
  "tika-vin12t0:72_1": "tena chinno kaddamo “gokaṇṭako”ti vuccati.",
  "tika-vin12t0:72_2": "Acchadanaṃ vā vinaṭṭhacchadanaṃ vā purāṇasenāsanaṃ hotīti yojanā.",
  "tika-vin12t0:72_3": "Tatoti purāṇasenāsanato,",
  "tika-vin12t0:72_4": "gaṇhituṃ vaṭṭatīti sambandho.",
  "tika-vin12t0:72_5": "Avasesanti vinaṭṭhacchadanato.",
  "tika-vin12t0:72_6": "Avasesaṃ iṭṭhakaṃ gaṇhāmi iti saññāyāti yojetabbo.",
  "tika-vin12t0:72_7": "Tenāti iṭṭhakādinā.",
  "tika-vin12t0:72_8": "Yā yāti mattikā.",
  "tika-vin12t0:72_9": "Atintāti anallā,",
  "tika-vin12t0:72_10": "akilinnāti attho.",
  "tika-vin12t0:73_0": "Tasminti mattikāpuñje.",
  "tika-vin12t0:73_1": "Sabboti sakalo mattikāpuñjo.",
  "tika-vin12t0:73_2": "Assāti mattikāpuñjassa.",
  "tika-vin12t0:73_3": "“Kappiyakārakehī”ti padaṃ “apanāmetvā”ti pade kāritakammaṃ.",
  "tika-vin12t0:73_4": "Kasmā vaṭṭatīti āha “udakenā”tiādi.",
  "tika-vin12t0:73_5": "Hīti saccaṃ, yasmā vā.",
  "tika-vin12t0:74_0": "Tatthāti mattikāpākāre.",
  "tika-vin12t0:74_1": "Aññampīti maṇḍapathambhato aññampi.",
  "tika-vin12t0:74_2": "Tena apadesenāti tena pāsāṇādipavaṭṭanalesena.",
  "tika-vin12t0:75_0": "Passāvadhārāyāti muttasotāya.",
  "tika-vin12t0:75_1": "Kattarayaṭṭhiyāti kattaradaṇḍena.",
  "tika-vin12t0:75_2": "Ettha hi kattarayati aṅgapaccaṅgānaṃ sithilabhāvena sithilo hutvā bhavatīti katvā kattaro vuccati jiṇṇamanusso,",
  "tika-vin12t0:75_3": "tena ekantato gahetabbattā kattarena gahitā yaṭṭhi,",
  "tika-vin12t0:75_4": "kattarassa yaṭṭhīti vā katvā kattarayaṭṭhi vuccati kattaradaṇḍo.",
  "tika-vin12t0:75_5": "Dantajapaṭhamakkharena sajjhāyitabbo.",
  "tika-vin12t0:75_6": "Vīriyasampaggahaṇatthanti vīriyassa suṭṭhu paggaṇhanatthaṃ,",
  "tika-vin12t0:75_7": "vīriyassa ukkhipanatthanti attho.",
  "tika-vin12t0:75_8": "Keci bhikkhūti yojanā.",
  "tika-vin12t0:76_0": "87.",
  "tika-vin12t0:76_1": "Tatrāpīti iṭṭhakakapālādīsupi.",
  "tika-vin12t0:76_2": "Hīti saccaṃ.",
  "tika-vin12t0:76_3": "Tesaṃ anupādānattāti tesaṃ iṭṭhakādīnaṃ aggissa anindhanattā.",
  "tika-vin12t0:76_4": "Hīti saccaṃ, yasmāvā.",
  "tika-vin12t0:76_5": "Tānīti iṭṭhakādīni.",
  "tika-vin12t0:76_6": "Avisayattāti āpattiyā anokāsattā.",
  "tika-vin12t0:76_7": "Tiṇukkanti tiṇamayaṃ ukkaṃ.",
  "tika-vin12t0:76_8": "Tatthevāti mahāpaccariyaṃ eva.",
  "tika-vin12t0:76_9": "Arīyati agginipphādanatthaṃ ghaṃsīyati etthāti araṇī,",
  "tika-vin12t0:76_10": "heṭṭhā nimanthanīyadāru.",
  "tika-vin12t0:76_11": "Saha dhanunā eti pavattatīti sahito,",
  "tika-vin12t0:76_12": "upari nimanthanadāru.",
  "tika-vin12t0:76_13": "Araṇī ca sahito ca araṇīsahito,",
  "tika-vin12t0:76_14": "tena aggiṃ nibbattetvāti yojanā.",
  "tika-vin12t0:76_15": "Yathā kariyamāne na ḍayhati,",
  "tika-vin12t0:76_16": "tathā karohīti sambandho.",
  "tika-vin12t0:77_0": "88.",
  "tika-vin12t0:77_1": "Āvāṭaṃ jānāti āvāṭaṃ kātuṃ,",
  "tika-vin12t0:77_2": "khaṇituṃ vā jānāhīti attho.",
  "tika-vin12t0:77_3": "“Evaṃ mahāmattikaṃ jāna,",
  "tika-vin12t0:77_4": "thusamattikaṃ jānā”ti etthāpi yathālābhaṃ sampadānavācakapadaṃ ajjhāharitvā yojanā kātabbā.",
  "tika-vin12t0:77_5": "Sāti pathavī.",
  "tika-vin12t0:77_6": "Tenāti pavaṭṭanādināti. Dasamaṃ.",
  "tika-vin12t0:78_0": "Musāvādavaggo paṭhamo.",
  "tika-vin12t0:79_0": "2. Bhūtagāmavaggo",
  "tika-vin12t0:80_0": "1. Bhūtagāmasikkhāpada-atthayojanā",
  "tika-vin12t0:81_0": "89.",
  "tika-vin12t0:81_1": "Dutiyavaggassa paṭhame tassāti devatāya.",
  "tika-vin12t0:81_2": "Ukkhittaṃ pharasunti uddhaṃ khittaṃ kuṭhāriṃ.",
  "tika-vin12t0:81_3": "Niggahetunti saṇṭhātuṃ,",
  "tika-vin12t0:81_4": "nivattetuṃ vā.",
  "tika-vin12t0:81_5": "Cakkhuvisayātīteti pasādacakkhussa gocarātikkante.",
  "tika-vin12t0:81_6": "Mahārājasantikāti vessavaṇamahārājassa santikā.",
  "tika-vin12t0:81_7": "Thanamūleyevāti thanasamīpeyeva.",
  "tika-vin12t0:81_8": "Himavanteti himauggiraṇe vane,",
  "tika-vin12t0:81_9": "himayutte vā.",
  "tika-vin12t0:81_10": "Tatthāti himavante,",
  "tika-vin12t0:81_11": "devatāsannipāte vā.",
  "tika-vin12t0:81_12": "Rukkhadhammoti rukkhasabhāvo.",
  "tika-vin12t0:81_13": "Rukkhadhammo ca nāma chedanabhedanādīsu rukkhānaṃ acetanattā kopassa akaraṇaṃ,",
  "tika-vin12t0:81_14": "tasmiṃ rukkhadhamme ṭhitā devatā rukkhadhamme ṭhitā nāma,",
  "tika-vin12t0:81_15": "chedanabhedanādīsu rukkhassa viya rukkhaṭṭhakadevatāya akopanaṃ rukkhadhamme ṭhitā nāmāti adhippāyo.",
  "tika-vin12t0:81_16": "Tatthāti tāsu sannipātadevatāsu.",
  "tika-vin12t0:81_17": "Itīti imassa alabhanassa,",
  "tika-vin12t0:81_18": "imasmiṃ alabhane vā,",
  "tika-vin12t0:81_19": "ādīnavanti sambandho.",
  "tika-vin12t0:81_20": "Bhagavato cāti ca-",
  "tika-vin12t0:81_21": "saddo “pubbacarita”nti ettha yojetabbo.",
  "tika-vin12t0:81_22": "Imañca ādīnavaṃ addasa,",
  "tika-vin12t0:81_23": "bhagavato pubbacaritañca anussarīti vākyasampiṇḍanavasena yojanā kātabbā.",
  "tika-vin12t0:81_24": "Tenāti dassanānussaraṇakāraṇena.",
  "tika-vin12t0:81_25": "Assāti devatāya.",
  "tika-vin12t0:81_26": "Saṃvijjati pitā assāti sapitiko, putto.",
  "tika-vin12t0:81_27": "(Tāvāti ativiya,",
  "tika-vin12t0:81_28": "paṭisañcikkhantiyāti sambandho) “mariyādaṃ bandhissatī”ti vatvā tassa atthaṃ dassento āha “sikkhāpadaṃ paññapessatī”ti.",
  "tika-vin12t0:81_29": "Iti paṭisañcikkhantiyā assā devatāya etadahosīti yojanā.",
  "tika-vin12t0:82_0": "Yoti yo koci jano.",
  "tika-vin12t0:82_1": "Veti ekantena.",
  "tika-vin12t0:82_2": "Uppatitanti uppajjanavasena attano upari patitaṃ.",
  "tika-vin12t0:82_3": "Bhantanti bhamantaṃ dhāvantaṃ,",
  "tika-vin12t0:82_4": "vārayeti nivāreyya niggaṇheyyāti attho.",
  "tika-vin12t0:82_5": "Tanti janaṃ.",
  "tika-vin12t0:82_6": "Ayaṃ panettha yojanā –",
  "tika-vin12t0:82_7": "sārathi bhantaṃ rathaṃ vāraye iva,",
  "tika-vin12t0:82_8": "tathā yo ve uppatitaṃ kodhaṃ vāraye,",
  "tika-vin12t0:82_9": "taṃ ahaṃ sārathiṃ iti brūmi.",
  "tika-vin12t0:82_10": "Itaro kodhanivārakato añño rājauparājādīnaṃ sārathibhūto jano rasmiggāho rajjuggāho nāmāti.",
  "tika-vin12t0:83_0": "Dutiyagāthāya vejjo visaṭaṃ vitthataṃ sappavisaṃ sappassa āsīvisassa visaṃ garaḷaṃ osadhehi bhesajjena,",
  "tika-vin12t0:83_1": "mantena ca vineti iva,",
  "tika-vin12t0:83_2": "tathā yo bhikkhave uppatitaṃ kodhaṃ mettāya vineti,",
  "tika-vin12t0:83_3": "so bhikkhu urago bhujago purāṇaṃ pure bhavaṃ jiṇṇaṃ purāṇattā jiṇṇaṃ tacaṃ jahāti iva,",
  "tika-vin12t0:83_4": "tathā orapāraṃ apārasaṅkhātaṃ pañcorambhāgiyasaṃyojanaṃ jahātīti yojanā kātabbā.",
  "tika-vin12t0:84_0": "Tatrāti dvīsu gāthāsu.",
  "tika-vin12t0:84_1": "Vatthu pana vinaye ārūḷhanti yojanā.",
  "tika-vin12t0:84_2": "Athāti pacchā.",
  "tika-vin12t0:84_3": "Yassa devaputtassāti yena devaputtena.",
  "tika-vin12t0:84_4": "Pariggahoti paricchinditvā gahito.",
  "tika-vin12t0:84_5": "Soti devaputto.",
  "tika-vin12t0:84_6": "Tatoti upagamanato.",
  "tika-vin12t0:84_7": "Yadā hoti,",
  "tika-vin12t0:84_8": "tadāti yojanā.",
  "tika-vin12t0:84_9": "Mahesakkhadevatāsūti mahāparivārāsu devatāsu,",
  "tika-vin12t0:84_10": "mahātejāsu vā.",
  "tika-vin12t0:84_11": "Paṭikkamantīti apenti.",
  "tika-vin12t0:84_12": "Devatā yampi pañhaṃ pucchantīti yojanā.",
  "tika-vin12t0:84_13": "Tatthevāti attano vasanaṭṭhāneyeva.",
  "tika-vin12t0:84_14": "Upaṭṭhānanti upaṭṭhānatthāya,",
  "tika-vin12t0:84_15": "sampadānatthe cetaṃ upayogavacanaṃ.",
  "tika-vin12t0:84_16": "Atha vā upagantvā tiṭṭhati etthāti upaṭṭhānaṃ,",
  "tika-vin12t0:84_17": "bhagavato samīpaṭṭhānaṃ,",
  "tika-vin12t0:84_18": "taṃ āgantvāti attho.",
  "tika-vin12t0:84_19": "Nanti taṃ,",
  "tika-vin12t0:84_20": "ayameva vā pāṭho.",
  "tika-vin12t0:85_0": "90.",
  "tika-vin12t0:85_1": "“Bhavantī”ti iminā virūḷhe mūle nīlabhāvaṃ āpajjitvā vaḍḍhamānake taruṇarukkhagacchādike dasseti.",
  "tika-vin12t0:85_2": "“Ahuvatthu”nti iminā pana vaḍḍhitvā ṭhite mahantarukkhagacchādike dasseti.",
  "tika-vin12t0:85_3": "“Ahuvatthu”nti ca hiyyattanisaṅkhātāya tthuṃ-",
  "tika-vin12t0:85_4": "vibhattiyā hū-",
  "tika-vin12t0:85_5": "dhātussa ūkārassa uvādeso hoti.",
  "tika-vin12t0:85_6": "Potthakesu pana “ahuvatī”ti pāṭho dissati,",
  "tika-vin12t0:85_7": "so apāṭhoti daṭṭhabbo.",
  "tika-vin12t0:85_8": "“Jāyantī”ti iminā bhū-",
  "tika-vin12t0:85_9": "dhātussa sattatthabhāvaṃ dasseti,",
  "tika-vin12t0:85_10": "“vaḍḍhantī”ti iminā vaḍḍhanatthabhāvaṃ.",
  "tika-vin12t0:85_11": "Etanti “bhūtagāmo”ti nāmaṃ.",
  "tika-vin12t0:85_12": "Pīyate yathākāmaṃ paribhuñjīyate,",
  "tika-vin12t0:85_13": "pātabbaṃ paribhuñjitabbanti vā pātabyaṃ,",
  "tika-vin12t0:85_14": "pāsaddo yathākāmaparibhuñjanattho. Tenāha –",
  "tika-vin12t0:85_15": "“chedanabhedanādīhi yathāruci paribhuñjitabbatāti attho”ti.",
  "tika-vin12t0:86_0": "91.",
  "tika-vin12t0:86_1": "“Idānī”ti padaṃ “āhā”ti pade kālasattamī.",
  "tika-vin12t0:86_2": "Yasminti bīje.",
  "tika-vin12t0:86_3": "Tanti bījaṃ.",
  "tika-vin12t0:86_4": "Pañca bījajātānīti ettha jātasaddassa tabbhāvatthataṃ sandhāya aṭṭhakathāsu evaṃ vuttaṃ.",
  "tika-vin12t0:86_5": "Tabbhāvatthassa “mūle jāyantī”ti imāya pāḷiyā asaṃsandanataṃ sandhāya vuttaṃ saṅgahakārena “na samentī”ti.",
  "tika-vin12t0:86_6": "Aṭṭhakathācariyānaṃ matena sati jātasaddassa tabbhāvatthabhāve “mūle jāyantī”tiādīsu mūle mūlāni jāyantīti",
  "tika-vin12t0:86_7": "doso bhaveyyāti manasi katvā āha “na hī”tiādi.",
  "tika-vin12t0:86_8": "Hīti saccaṃ, yasmā vā.",
  "tika-vin12t0:86_9": "Tānīti rukkhādīni.",
  "tika-vin12t0:86_10": "Tassāti “bhūtagāmo nāma pañca bījajātānī”ti padassa.",
  "tika-vin12t0:86_11": "Etanti “bījajātānī”ti nāmaṃ.",
  "tika-vin12t0:86_12": "Bījesu jātāni bījajātānīti vutte “mūle jāyantī”tiādinā sameti.",
  "tika-vin12t0:86_13": "Etenāti “bījato”tiādinā saṅgahoti sambandho.",
  "tika-vin12t0:87_0": "“Yehī”ti padaṃ “jātattā”ti pade apādānaṃ,",
  "tika-vin12t0:87_1": "hetu vā “vuttānī”ti pade karaṇaṃ, kattā vā.",
  "tika-vin12t0:87_2": "Tesanti bījānaṃ.",
  "tika-vin12t0:87_3": "Rukkhādīnaṃ viruhanaṃ janetīti bījaṃ.",
  "tika-vin12t0:87_4": "“Bījato”tiādinā kāriyopacārena kāraṇassa dassitattā kāraṇūpacāraṃ padīpeti.",
  "tika-vin12t0:87_5": "Aññānipi yāni vā pana gacchavallirukkhādīni atthi saṃvijjanti,",
  "tika-vin12t0:87_6": "tāni gacchavallirukkhādīni jāyanti sañjāyantīti yojanā.",
  "tika-vin12t0:87_7": "Tānīti gacchavallirukkhādīni.",
  "tika-vin12t0:87_8": "Tañca mūlaṃ,",
  "tika-vin12t0:87_9": "pāḷiyaṃ vuttahaliddādi ca atthi,",
  "tika-vin12t0:87_10": "sabbampi etaṃ mūlabījaṃ nāmāti sambandho.",
  "tika-vin12t0:87_11": "Etthāti bījesu,",
  "tika-vin12t0:87_12": "khandhabījesu vā.",
  "tika-vin12t0:88_0": "92.",
  "tika-vin12t0:88_1": "Saññāvasenāti “bīja”nti saññāvasena.",
  "tika-vin12t0:88_2": "“Tatthā”ti padaṃ “veditabbo”ti pade ādhāro.",
  "tika-vin12t0:88_3": "“Yathā”tiādinā kāraṇopacārena kāriyassa vuttattā phalūpacāraṃ dasseti.",
  "tika-vin12t0:88_4": "Yaṃ bījaṃ vuttaṃ,",
  "tika-vin12t0:88_5": "taṃ dukkaṭavatthūti yojanā.",
  "tika-vin12t0:88_6": "Yadetaṃ ādipadanti yojetabbaṃ.",
  "tika-vin12t0:88_7": "Tenāti ādipadena.",
  "tika-vin12t0:88_8": "Ravīyati bhagavatā kathīyatīti rutaṃ, pāḷi,",
  "tika-vin12t0:88_9": "tassa anurūpaṃ yathārutaṃ,",
  "tika-vin12t0:88_10": "pāḷianatikkantanti attho.",
  "tika-vin12t0:89_0": "Etthāti “bīje bījasaññī”tiādipade,",
  "tika-vin12t0:89_1": "imasmiṃ sikkhāpade vā.",
  "tika-vin12t0:89_2": "Udake ṭhāti pavattatīti udakaṭṭho,",
  "tika-vin12t0:89_3": "evaṃ thalaṭṭhopi.",
  "tika-vin12t0:89_4": "Tatthāti udakaṭṭhathalaṭṭhesu.",
  "tika-vin12t0:89_5": "Sāsapassa mattaṃ pamāṇaṃ assa sevālassāti sāsapamattiko.",
  "tika-vin12t0:89_6": "Tilassa bījapamāṇaṃ assa sevālassāti tilabījako.",
  "tika-vin12t0:89_7": "Pamāṇatthe ko.",
  "tika-vin12t0:89_8": "Ādisaddena saṅkhapaṇakādayo sevāle saṅgaṇhāti.",
  "tika-vin12t0:89_9": "Tattha tilabījapamāṇo jalasaṇṭhito nīlādivaṇṇayutto sevālo tilabījaṃ nāma,",
  "tika-vin12t0:89_10": "sapatto appakaṇḍo ukkhalipidhānādipamāṇo samūlo eko sevālaviseso saṅkho nāma,",
  "tika-vin12t0:89_11": "bhamarasaṇṭhāno nīlavaṇṇo eko sevālaviseso paṇako nāma.",
  "tika-vin12t0:89_12": "Udakaṃ sevatīti sevālo.",
  "tika-vin12t0:89_13": "Tatthāti sevālesu.",
  "tika-vin12t0:89_14": "Yoti sevālo.",
  "tika-vin12t0:89_15": "Patiṭṭhitaṃ sevālanti sambandho.",
  "tika-vin12t0:89_16": "Yattha katthacīti mūle vā naḷe vā patte vā.",
  "tika-vin12t0:89_17": "Uddharitvāti uppāṭetvā.",
  "tika-vin12t0:89_18": "“Hatthehī”ti padaṃ “viyūhitvā”ti pade karaṇaṃ.",
  "tika-vin12t0:89_19": "Hīti saccaṃ, yasmā vā.",
  "tika-vin12t0:89_20": "Tassāti sevālassa.",
  "tika-vin12t0:89_21": "Ettāvatāti ito cito ca viyūhanamattena.",
  "tika-vin12t0:89_22": "Yo sevālo nikkhamati,",
  "tika-vin12t0:89_23": "taṃ sevālanti yojanā.",
  "tika-vin12t0:89_24": "Parissāvanantarenāti parissāvanachiddena.",
  "tika-vin12t0:89_25": "Uppalāni asmiṃ gaccheti uppalinī.",
  "tika-vin12t0:89_26": "Padumāni asmiṃ gaccheti paduminī, ino,",
  "tika-vin12t0:89_27": "itthiliṅgajotako ī.",
  "tika-vin12t0:89_28": "Tatthevāti udakeyeva.",
  "tika-vin12t0:89_29": "Tānīti vallītiṇāni.",
  "tika-vin12t0:89_30": "Hīti saccaṃ, yasmā vā.",
  "tika-vin12t0:89_31": "Anantakoti sāsapamattiko sevālo.",
  "tika-vin12t0:89_32": "So hi natthi attato anto lāmako sevālo etassāti katvā “anantako”ti vuccati.",
  "tika-vin12t0:89_33": "Attanāyeva hi sukhumo,",
  "tika-vin12t0:89_34": "tato sukhumo sevālo natthīti adhippāyo.",
  "tika-vin12t0:89_35": "Tatthāti dukkaṭavatthubhāve.",
  "tika-vin12t0:89_36": "Tampīti “sampuṇṇabhūtagāmaṃ na hotī”ti vacanampi.",
  "tika-vin12t0:89_37": "Pisaddo mahāpaccariādiaṭṭhakathācariyānaṃ vacanāpekkho.",
  "tika-vin12t0:89_38": "Hīti saccaṃ, yasmā vā. Na āgato,",
  "tika-vin12t0:89_39": "tasmā na sametīti yojanā.",
  "tika-vin12t0:89_40": "Athāti tasmiṃ anāgate.",
  "tika-vin12t0:89_41": "Etanti anantakasevālādiṃ.",
  "tika-vin12t0:89_42": "Gacchissatīti vadeyyāti sambandho.",
  "tika-vin12t0:89_43": "Tampīti “gacchissatī”ti vacanampi.",
  "tika-vin12t0:89_44": "Pisaddo purimaṭṭhakathācariyānaṃ vacanāpekkho.",
  "tika-vin12t0:90_0": "Abhūtagāmamūlattā tādisassa bījagāmassāti ettha bījagāmo tividho hoti –",
  "tika-vin12t0:90_1": "yo sayaṃ bhūtagāmato hutvā aññampi bhūtagāmaṃ janeti,",
  "tika-vin12t0:90_2": "ambaṭṭhiādiko.",
  "tika-vin12t0:90_3": "Yo pana sayaṃ bhūtagāmato hutvā aññaṃ pana bhūtagāmaṃ na janeti,",
  "tika-vin12t0:90_4": "tālanāḷikerādikhāṇu.",
  "tika-vin12t0:90_5": "Yo pana sayampi bhūtagāmato ahutvā aññampi bhūtagāmaṃ na janeti.",
  "tika-vin12t0:90_6": "Pānīyaghaṭādīnaṃ bahi sevāloti.",
  "tika-vin12t0:90_7": "Bhūtagāmo pana catubbidho hoti –",
  "tika-vin12t0:90_8": "yo sayaṃ bījagāmato hutvā aññampi bījagāmaṃ janeti,",
  "tika-vin12t0:90_9": "etarahi ambarukkhādiko.",
  "tika-vin12t0:90_10": "Yo pana sayaṃ bījagāmato ahutvāva aññaṃ bījagāmaṃ janeti,",
  "tika-vin12t0:90_11": "ādikappakāle ambarukkhādiko.",
  "tika-vin12t0:90_12": "Yo pana sayaṃ bījagāmato hutvā aññaṃ pana bījagāmaṃ na janeti,",
  "tika-vin12t0:90_13": "nīlavaṇṇo phalitakadalīrukkhādiko.",
  "tika-vin12t0:90_14": "Yo pana sayampi bījagāmato ahutvā aññampi bījagāmaṃ na janeti,",
  "tika-vin12t0:90_15": "idha vutto anantakasevālādikoti.",
  "tika-vin12t0:90_16": "Tattha catutthaṃ bhūtagāmaṃ sandhāya vuttaṃ “abhūtagāmamūlakattā tādisassa bījassā”ti.",
  "tika-vin12t0:90_17": "Ayaṃ pana tatiyabījagāmassa ca catutthabhūtagāmassa ca viseso –",
  "tika-vin12t0:90_18": "tatiyabījagāme mūlapaṇṇāni na paññāyanti,",
  "tika-vin12t0:90_19": "catutthabhūtagāme tāni paññāyantīti.",
  "tika-vin12t0:90_20": "Mūlapaṇṇānaṃ apaññāyanattā bījagāmoti vutto,",
  "tika-vin12t0:90_21": "tesaṃ paññāyanattā bhūtagāmoti vutto.",
  "tika-vin12t0:90_22": "Itarathā hi virodho bhaveyyāti.",
  "tika-vin12t0:90_23": "Attano vāde pācittiyabhāvato garukaṃ,",
  "tika-vin12t0:90_24": "mahāpaccariādīnaṃ vāde dukkaṭamattabhāvato lahukaṃ.",
  "tika-vin12t0:90_25": "Etanti ṭhānaṃ.",
  "tika-vin12t0:91_0": "Evaṃ udakaṭṭhaṃ dassetvā thalaṭṭhaṃ dassento āha “thalaṭṭhe”tiādi.",
  "tika-vin12t0:91_1": "Thalaṭṭhe vinicchayo evaṃ veditabboti yojanā.",
  "tika-vin12t0:91_2": "Tatthāti haritakhāṇūsu.",
  "tika-vin12t0:91_3": "Uddhaṃ vaḍḍhatīti navasākhāniggamanena chinnato upari vaḍḍhati.",
  "tika-vin12t0:91_4": "Soti khāṇu.",
  "tika-vin12t0:91_5": "Phalitāya kadaliyā khāṇu bījagāmena saṅgahitoti yojanā.",
  "tika-vin12t0:91_6": "Phalaṃ sañjātaṃ etissāti phalitā.",
  "tika-vin12t0:91_7": "Tathāti “bhūtagāmeneva saṅgahitā”ti padāni ākaḍḍhati.",
  "tika-vin12t0:91_8": "Yadāti yasmiṃ kāle.",
  "tika-vin12t0:91_9": "Ratanappamāṇāpīti hatthappamāṇāpi.",
  "tika-vin12t0:91_10": "Athāti apādānattho,",
  "tika-vin12t0:91_11": "tato rāsikaraṇato aññanti attho.",
  "tika-vin12t0:91_12": "Bhūmiyaṃ nikhaṇantīti sambandho.",
  "tika-vin12t0:91_13": "“Mūlesu ceva paṇṇesu cā”ti ettha casaddo samuccayatthova,",
  "tika-vin12t0:91_14": "na vikappatthoti āha “mūlamattesu panā”tiādi.",
  "tika-vin12t0:92_0": "Bījānīti mūlādibījāni.",
  "tika-vin12t0:92_1": "Ṭhapitāni hontīti sambandho.",
  "tika-vin12t0:92_2": "“Uparī”ti padena heṭṭhā mūlāni cāti atthaṃ nayena ñāpeti.",
  "tika-vin12t0:92_3": "Na aṅkure niggatamatteyeva,",
  "tika-vin12t0:92_4": "atha kho harite nīlapaṇṇavaṇṇe jāteyeva bhūtagāmasaṅgaho kātabboti āha “harite”tiādi.",
  "tika-vin12t0:92_5": "Tālaṭṭhīnaṃ mūlanti sambandho.",
  "tika-vin12t0:92_6": "Dantasūci viyāti hatthidantasūci viya.",
  "tika-vin12t0:92_7": "Yathā asampuṇṇabhūtagāmo tatiyo koṭṭhāso na āgato,",
  "tika-vin12t0:92_8": "na evaṃ amūlakabhūtagāmo.",
  "tika-vin12t0:92_9": "So pana āgatoyevāti āha “amūlakabhūtagāme”ti.",
  "tika-vin12t0:92_10": "Amūlikalatā viya amūlakabhūtagāme saṅgahaṃ gacchatīti attho.",
  "tika-vin12t0:93_0": "Vandākāti rukkhādanī.",
  "tika-vin12t0:93_1": "Sā hi sayaṃ rukkhaṃ nissāya jāyantīpi attano nissayānaṃ rukkhānaṃ adanattā bhakkhanattā vadīyati thutīyatīti “vandākā”ti vuccati.",
  "tika-vin12t0:93_2": "Aññā vāti vandākāya aññā vā.",
  "tika-vin12t0:93_3": "Tanti vandākādiṃ.",
  "tika-vin12t0:93_4": "Tatoti rukkhato.",
  "tika-vin12t0:93_5": "Vananti khuddako gaccho.",
  "tika-vin12t0:93_6": "Pagumboti mahāgaccho.",
  "tika-vin12t0:93_7": "Daṇḍakoti rukkho daṇḍayogato.",
  "tika-vin12t0:93_8": "Tassāpīti amūlikalatāyapi.",
  "tika-vin12t0:93_9": "Ayameva vinicchayoti vandākādikassa vinicchayo viya ayaṃ vinicchayo daṭṭhabboti yojanā.",
  "tika-vin12t0:93_10": "“Dve tīṇi pattānī”ti vuttattā ekapatto sañjāyantopi aggabījasaṅgahaṃ gacchatīti attho.",
  "tika-vin12t0:93_11": "“Anupasampannenā”ti padaṃ “littassā”ti pade kattā.",
  "tika-vin12t0:93_12": "Nidāghasamayeti gimhakāle.",
  "tika-vin12t0:93_13": "Abbohārikoti āpattiyā aṅganti na voharitabbo.",
  "tika-vin12t0:93_14": "Voharituṃ na arahatīti attho.",
  "tika-vin12t0:93_15": "Etanti abbohārikataṃ, “sace…pe…",
  "tika-vin12t0:93_16": "pamajjitabbā”ti vacanaṃ vā.",
  "tika-vin12t0:94_0": "Ahiṃ sappaṃ chādetīti ahicchattaṃ,",
  "tika-vin12t0:94_1": "taṃyeva ahicchattakaṃ.",
  "tika-vin12t0:94_2": "Yathākathañci hi byuppatti,",
  "tika-vin12t0:94_3": "ruḷhiyā atthavinicchayo.",
  "tika-vin12t0:94_4": "Tasmāti tato vikopanato.",
  "tika-vin12t0:94_5": "Tatthāti ahicchattake.",
  "tika-vin12t0:94_6": "Heṭṭhā “udakapappaṭako”ti vatvā idha “rukkhapappaṭikāyapī”ti vuttattā pappaṭakasaddo dviliṅgoti daṭṭhabbo.",
  "tika-vin12t0:94_7": "Tanti pappaṭikaṃ.",
  "tika-vin12t0:94_8": "Ṭhitaṃ niyyāsanti sambandho.",
  "tika-vin12t0:94_9": "Evaṃ “lagga”nti etthāpi.",
  "tika-vin12t0:94_10": "Hatthakukkuccenāti hatthalolena.",
  "tika-vin12t0:94_11": "“Chindantassāpī”ti pade hetu.",
  "tika-vin12t0:95_0": "Vāsatthikenāti vāsaṃ icchantena.",
  "tika-vin12t0:95_1": "“Ocināpetabbā”ti pade kattā.",
  "tika-vin12t0:95_2": "Uppāṭentehīti uddharantehi.",
  "tika-vin12t0:95_3": "Tesanti sāmaṇerānaṃ.",
  "tika-vin12t0:95_4": "Sākhaṃ gahitanti sambandho.",
  "tika-vin12t0:95_5": "Ṭhapitassa siṅgīverassāti yojanā.",
  "tika-vin12t0:96_0": "Chijjanakanti chijjanayuttaṃ,",
  "tika-vin12t0:96_1": "chijjanārahanti attho.",
  "tika-vin12t0:96_2": "“Caṅkamitaṭṭhānaṃ dassessāmī”ti iminā vattasīsena caṅkamanaṃ vaṭṭatīti dasseti.",
  "tika-vin12t0:96_3": "“Bhijjatī”ti iminā abhijjamāne gaṇṭhipi kātabboti dasseti.",
  "tika-vin12t0:96_4": "Dārumakkaṭakanti makkaṭassa hattho makkaṭo upacārena,",
  "tika-vin12t0:96_5": "makkaṭo viyāti makkaṭako,",
  "tika-vin12t0:96_6": "sadisatthe ko.",
  "tika-vin12t0:96_7": "Dārusaṅkhāto makkaṭako dārumakkaṭako.",
  "tika-vin12t0:96_8": "Taṃ ākoṭentīti sambandho.",
  "tika-vin12t0:96_9": "Aniyāmitattāti imanti aniyāmitattā vacanassa.",
  "tika-vin12t0:96_10": "Idaṃ mahāsāmaññaṃ,",
  "tika-vin12t0:96_11": "visesasāmaññampi vaṭṭatīti āha “nāmaṃ gahetvāpī”tiādi.",
  "tika-vin12t0:96_12": "Sabbanti sabbaṃ vacanaṃ.",
  "tika-vin12t0:97_0": "“Imaṃ jānātiādīsū”ti padaṃ “evamattho daṭṭhabbo”ti pade ādhāro.",
  "tika-vin12t0:97_1": "Imaṃ mūlabhesajjaṃ jānāti imaṃ mūlabhesajjaṃ yojituṃ jānāti yojanā.",
  "tika-vin12t0:97_2": "Ettāvatāti “imaṃ jānā”tiādivacanamattena.",
  "tika-vin12t0:97_3": "Kappiyanti samaṇavohārena,",
  "tika-vin12t0:97_4": "vohārassa vā yuttaṃ anurūpaṃ.",
  "tika-vin12t0:97_5": "Etthāti “kappiyaṃ kātabba”nti vacane.",
  "tika-vin12t0:97_6": "Nibbaṭṭabījamevāti phalato nibbaṭṭetvā visuṃ kataṃ bījaṃ eva.",
  "tika-vin12t0:97_7": "Tatthāti sutte.",
  "tika-vin12t0:97_8": "Karontena bhikkhunā kātabbanti yojanā.",
  "tika-vin12t0:97_9": "“Kappiyanti vatvāvā”ti iminā paṭhamaṃ katvā aggisatthanakhāni uddharitvā pacchā vattuṃ na vaṭṭatīti dasseti.",
  "tika-vin12t0:97_10": "Lohamayasatthassāti ayatambādilohamayassa satthassa.",
  "tika-vin12t0:97_11": "Tehīti manussādīnaṃ nakhehi.",
  "tika-vin12t0:97_12": "Tehīti assādīnaṃ khurehi.",
  "tika-vin12t0:97_13": "Tehīti hatthinakhehi.",
  "tika-vin12t0:97_14": "Yehīti nakhehi.",
  "tika-vin12t0:97_15": "Tatthajātakehipīti tasmiṃ satthe jātakehipi,",
  "tika-vin12t0:97_16": "nakhehīti sambandho.",
  "tika-vin12t0:98_0": "Tatthāti purimavacanāpekkhaṃ.",
  "tika-vin12t0:98_1": "“Kappiyaṃ karontenā”tiādivacanamapekkhati.",
  "tika-vin12t0:98_2": "“Ucchuṃ kappiyaṃ karissāmī”ti ucchumeva vijjhati, pageva.",
  "tika-vin12t0:98_3": "“Dāruṃ kappiyaṃ karissāmī”ti ucchuṃ vijjhati,",
  "tika-vin12t0:98_4": "“dāruṃ kappiyaṃ karissāmī”ti dārumeva vā vijjhati,",
  "tika-vin12t0:98_5": "vaṭṭati ekābaddhattāti vadanti.",
  "tika-vin12t0:98_6": "Tanti rajjuṃ vā valliṃ vā.",
  "tika-vin12t0:98_7": "Sabbaṃ khaṇḍanti sambandho.",
  "tika-vin12t0:98_8": "Tatthāti maricapakkesu.",
  "tika-vin12t0:98_9": "Kaṭāhanti ekāya bhājanavikatiyā nāmametaṃ.",
  "tika-vin12t0:98_10": "Idha pana bījānaṃ bhājanabhāvena taṃsadisattā phalapheggupi “kaṭāha”nti vuccati.",
  "tika-vin12t0:98_11": "Ekābaddhanti kaṭāhena ekato ābaddhaṃ.",
  "tika-vin12t0:99_0": "Tānīti tiṇāni.",
  "tika-vin12t0:99_1": "Tenāti rukkhapavaṭṭanādinā.",
  "tika-vin12t0:99_2": "Tatrāti tasmiṃ ṭhapanapātanaṭṭhāne.",
  "tika-vin12t0:99_3": "“Manussaviggahapārājikavaṇṇanāya”nti padaṃ “vutta”nti pade sāmaññādhāro.",
  "tika-vin12t0:99_4": "Bhikkhu ajjhotthaṭo hotīti sambandho.",
  "tika-vin12t0:99_5": "Opāteti āvāṭe.",
  "tika-vin12t0:99_6": "So hi avapatanaṭṭhānattā “opāto”ti vuccati.",
  "tika-vin12t0:99_7": "Rukkhanti ajjhotthaṭarukkhaṃ.",
  "tika-vin12t0:99_8": "Bhūminti opātathirabhūmiṃ.",
  "tika-vin12t0:99_9": "Jīvitahetūti nimittatthe paccattavacanaṃ,",
  "tika-vin12t0:99_10": "jīvitakāraṇāti attho.",
  "tika-vin12t0:99_11": "“Bhikkhunā”ti padaṃ “nikkhāmetu”nti pade bhāvakattā,",
  "tika-vin12t0:99_12": "kāritakattā vā.",
  "tika-vin12t0:99_13": "“Ajjhotthaṭabhikkhu”nti vā “opātabhikkhu”nti vā kāritakammaṃ ajjhāharitabbaṃ.",
  "tika-vin12t0:99_14": "Tatthāti anāpattibhāve,",
  "tika-vin12t0:99_15": "anāpattibhāvassa vā.",
  "tika-vin12t0:99_16": "Etassāti suttassa.",
  "tika-vin12t0:99_17": "Paro pana kāruññena karotīti sambandho.",
  "tika-vin12t0:99_18": "Etampīti kāruññampi.",
  "tika-vin12t0:99_19": "Hīti saccaṃ,",
  "tika-vin12t0:99_20": "yasmā vāti. Paṭhamaṃ.",
  "tika-vin12t0:100_0": "2. Aññavādakasikkhāpadaṃ",
  "tika-vin12t0:101_0": "94.",
  "tika-vin12t0:101_1": "Dutiye anācāranti acaritabbaṃ kāyavacīdvāravītikkamaṃ.",
  "tika-vin12t0:101_2": "Sabbanāmassa aniyamatthattā idha vacananti āha “aññena vacanena aññaṃ vacana”nti.",
  "tika-vin12t0:101_3": "Soti bhikkhu,",
  "tika-vin12t0:101_4": "vadatīti sambandho.",
  "tika-vin12t0:101_5": "Koti ko puggalo.",
  "tika-vin12t0:101_6": "Kinti kiṃ āpattiṃ.",
  "tika-vin12t0:101_7": "Kisminti kismiṃ vatthusmiṃ.",
  "tika-vin12t0:101_8": "Kinti kiṃ kammaṃ.",
  "tika-vin12t0:101_9": "Kanti kaṃ puggalaṃ.",
  "tika-vin12t0:101_10": "Kinti kiṃ vacanaṃ.",
  "tika-vin12t0:102_0": "Etthāti “ko āpanno”tiādipāḷiyaṃ.",
  "tika-vin12t0:102_1": "“Bhikkhūhī”ti padaṃ “vutto”ti pade kattā.",
  "tika-vin12t0:102_2": "Asāruppanti bhikkhūnaṃ asāruppaṃ.",
  "tika-vin12t0:102_3": "Esoti eso attho,",
  "tika-vin12t0:102_4": "vibhavoti attho.",
  "tika-vin12t0:102_5": "Etanti vatthu.",
  "tika-vin12t0:102_6": "Bhaṇanto vā hutvā aññenaññaṃ paṭicaratīti sambandho.",
  "tika-vin12t0:102_7": "Etthāti paṭicchannāsane.",
  "tika-vin12t0:102_8": "Sotanti sotadvāraṃ.",
  "tika-vin12t0:102_9": "Cakkhunti cakkhudvāraṃ.",
  "tika-vin12t0:103_0": "98.",
  "tika-vin12t0:103_1": "Aññanti pucchitatthato aññaṃ apucchitamatthaṃ.",
  "tika-vin12t0:103_2": "Bhāvappadhānoyaṃ kattuniddesoti āha “aññenaññaṃ paṭicaraṇassetaṃ nāma”nti.",
  "tika-vin12t0:103_3": "Tuṇhībhāvassāti abhāsanassa.",
  "tika-vin12t0:103_4": "Ātyūpasaggo luttaniddiṭṭhoti āha “āropetū”ti.",
  "tika-vin12t0:103_5": "Evaṃ “aropite”ti etthapi.",
  "tika-vin12t0:103_6": "Tenāha “anāropite”ti.",
  "tika-vin12t0:104_0": "101. Tanti aññavādakavihesakaropanakammaṃ. Assāti bhaveyya, hoti vā.",
  "tika-vin12t0:105_0": "102.",
  "tika-vin12t0:105_1": "Kinti kiṃ vacanaṃ.",
  "tika-vin12t0:105_2": "Yenāti yena byādhinā kathetuṃ na sakkoti,",
  "tika-vin12t0:105_3": "tādiso byādhi mukhe hotīti yojanā.",
  "tika-vin12t0:105_4": "Tappaccayāti tato kathitakāraṇāti. Dutiyaṃ.",
  "tika-vin12t0:106_0": "3. Ujjhāpanakasikkhāpadaṃ",
  "tika-vin12t0:107_0": "103.",
  "tika-vin12t0:107_1": "Tatiye bhikkhū ujjhāpentīti ettha “bhikkhū”ti kāritakammattā karaṇatthe upayogavacananti āha “tehi bhikkhūhī”ti.",
  "tika-vin12t0:107_2": "Okāraviparīto ukāroti ca jhesaddo ñāṇatthoti ca dassento āha “avajānāpentī”ti.",
  "tika-vin12t0:107_3": "“Taṃ āyasmanta”nti padaṃ “avajānāpentī”ti pade dhātukammaṃ.",
  "tika-vin12t0:107_4": "Anekatthattā dhātūnaṃ jhesaddo olokanattho ca cintanattho ca hoti,",
  "tika-vin12t0:107_5": "tenāha “olokāpentī”tiādi.",
  "tika-vin12t0:107_6": "Etthāti “bhikkhū ujjhāpentī”ti pade.",
  "tika-vin12t0:107_7": "Chandāyāti chandatthaṃ.",
  "tika-vin12t0:107_8": "Yesaṃ senāsanāni ca paññapeti,",
  "tika-vin12t0:107_9": "bhattāni ca uddisati,",
  "tika-vin12t0:107_10": "tesaṃ attani pematthanti attho.",
  "tika-vin12t0:107_11": "Aṭṭhakathāyaṃ pana “chandāyāti chandenā”ti vuttaṃ.",
  "tika-vin12t0:107_12": "Iminā liṅgavipallāsanayo vutto.",
  "tika-vin12t0:107_13": "Paresaṃ attano pemenāti attho.",
  "tika-vin12t0:107_14": "Pakkhapātenāti attano pakkhe pātāpanena.",
  "tika-vin12t0:108_0": "105.",
  "tika-vin12t0:108_1": "Ujjhāpenti anenāti ujjhāpanakaṃ.",
  "tika-vin12t0:108_2": "Khiyyanti anenāti khiyyanakanti dassento āha “yena vacanenā”tiādi.",
  "tika-vin12t0:109_0": "106.",
  "tika-vin12t0:109_1": "Upasampannaṃ saṅghena sammataṃ maṅkukattukāmoti sambandhaṃ dassento āha “upasampannaṃ saṅghena sammata”ntiādi.",
  "tika-vin12t0:109_2": "Sambajjhanaṃ sambandho,",
  "tika-vin12t0:109_3": "kātabboti yojanā.",
  "tika-vin12t0:109_4": "Upasampannassa saṅghena sammatassa avaṇṇaṃ kattukāmo ayasaṃ kattukāmoti vibhattivipariṇāmena sambandhaṃ dassento āha “vibhattivipariṇāmo kātabbo”ti.",
  "tika-vin12t0:109_5": "“Vasenā”ti padaṃ vibhattivipariṇāmo kātabbo”ti pade visesanaṃ.",
  "tika-vin12t0:109_6": "Yasmā viseso natthi,",
  "tika-vin12t0:109_7": "tasmā katanti yojanā.",
  "tika-vin12t0:109_8": "Tanti “khiyyanaka”nti padaṃ.",
  "tika-vin12t0:109_9": "So ca bhikkhūti ujjhāpanako ca khiyyanako ca so ca bhikkhu.",
  "tika-vin12t0:109_10": "Athāti tasmā ujjhāpanakakhiyyanakakarattā.",
  "tika-vin12t0:109_11": "Assāti bhikkhuno.",
  "tika-vin12t0:109_12": "Assāti bhaveyya.",
  "tika-vin12t0:110_0": "“Upasampanna”nti padaṃ “ujjhāpetī”ti pade dhātukammaṃ “anupasampanna”nti padaṃ kāritakammaṃ,",
  "tika-vin12t0:110_1": "“anupasampanna”nti padaṃ “ujjhāpetī”ti kāritakiriyaṃ apekkhitvā kammaṃ hoti.",
  "tika-vin12t0:110_2": "“Khiyyatī”ti suddhakiriyāya apekkhāya vibhattivipallāso hotīti āha “tassa vā”tiādi.",
  "tika-vin12t0:110_3": "Tassāti anupasampannassa santiketi sambandho.",
  "tika-vin12t0:110_4": "Tanti saṅghena sammataṃ upasampannaṃ.",
  "tika-vin12t0:110_5": "“Saṅghena asammata”nti ettha na apalokanakammena asammataṃ,",
  "tika-vin12t0:110_6": "kammavācāya pana asammatanti āha “kammavācāyā”tiādi.",
  "tika-vin12t0:110_7": "Dve tayo hutvā kammavācāya sammanitumasakkuṇeyyattā asammatanti ca dassento āha “yatrā”tiādi.",
  "tika-vin12t0:110_8": "Yatrāti yasmiṃ vihāre.",
  "tika-vin12t0:110_9": "“Anupasampannaṃ saṅghena sammata”nti ettha anupasampannassa sammutiyo dātumasakkuṇeyyattā pubbavohāravasena",
  "tika-vin12t0:110_10": "sammatanti vuttanti dassento āha “kiñcāpī”tiādi.",
  "tika-vin12t0:110_11": "Tanti anupasampannabhāve ṭhitaṃ.",
  "tika-vin12t0:110_12": "Byattassāti viyattassa.",
  "tika-vin12t0:110_13": "Saṅghena vā katoti yojanāti. Tatiyaṃ.",
  "tika-vin12t0:111_0": "4. Paṭhamasenāsanasikkhāpadaṃ",
  "tika-vin12t0:112_0": "108.",
  "tika-vin12t0:112_1": "Catutthe himameva himanto,",
  "tika-vin12t0:112_2": "himante niyutto hemantiko,",
  "tika-vin12t0:112_3": "kāloti āha “hemantakāle”ti.",
  "tika-vin12t0:112_4": "Otāpentā pakkamiṃsūti sambandho.",
  "tika-vin12t0:112_5": "Kālasaddassa sambandhisaddattā sambandhāpekkhoti āha “yassa kassacī”ti.",
  "tika-vin12t0:112_6": "Himavassenāti himena ca vassena ca.",
  "tika-vin12t0:113_0": "110.",
  "tika-vin12t0:113_1": "“Vassiko”ti na saṅketāti avassikasaṅketā.",
  "tika-vin12t0:113_2": "“Aṭṭha māse”ti sāmaññato vuttepi “avassikasaṅkete”ti visesitattā hemantikagimhikamāsāyeva gahetabbāti āha “cattāro hemantike”tiādi.",
  "tika-vin12t0:113_3": "Yatthāti yasmiṃ rukkhe.",
  "tika-vin12t0:113_4": "Na ūhadantīti sambandho.",
  "tika-vin12t0:113_5": "“Kākā vā”ti ettha vāsaddo sampiṇḍanattho.",
  "tika-vin12t0:113_6": "Tenāha “aññe vā sakuntā”ti.",
  "tika-vin12t0:113_7": "Tasmāti yasmā anujānāti, tasmā.",
  "tika-vin12t0:113_8": "Yatthāti yasmiṃ rukkhe,",
  "tika-vin12t0:113_9": "vissamitvā gacchantīti yojanā.",
  "tika-vin12t0:113_10": "Yasminti rukkhe,",
  "tika-vin12t0:113_11": "katvā vasantīti yojanā.",
  "tika-vin12t0:113_12": "Aṭṭha māse evāti sambhavato āha “yesu janapadesū”tiādi.",
  "tika-vin12t0:113_13": "Tesupīti janapadesupi.",
  "tika-vin12t0:113_14": "Avassikasaṅkete evāti sambhavato āha “yatthā”tiādi.",
  "tika-vin12t0:113_15": "Yatthāti yesu janapadesu.",
  "tika-vin12t0:113_16": "“Vigatavalāhakaṃ visuddhaṃ nabhaṃ hotī”ti iminā sace avigatavalāhakaṃ avisuddhaṃ nabhaṃ hoti,",
  "tika-vin12t0:113_17": "nikkhipituṃ na vaṭṭatīti dīpeti.",
  "tika-vin12t0:113_18": "“Evarūpe kāle”ti padaṃ “nikkhipituṃ vaṭṭatī”ti pade ādhāro.",
  "tika-vin12t0:114_0": "Abbhokāsikenāpīti abbhokāsadhutaṅgayuttenāpi.",
  "tika-vin12t0:114_1": "Pisaddo rukkhamūlikassa apekkhako.",
  "tika-vin12t0:114_2": "Vattaṃ vitthārento āha “tassa hī”tiādi.",
  "tika-vin12t0:114_3": "Tassāti abbhokāsikassa.",
  "tika-vin12t0:114_4": "Hisaddo vitthārajotako.",
  "tika-vin12t0:114_5": "Tatthevāti puggalikamañcakeyeva.",
  "tika-vin12t0:114_6": "Saṅghikaṃ mañcanti sambandho.",
  "tika-vin12t0:114_7": "Vītamañcakoti vāyitamañcako.",
  "tika-vin12t0:114_8": "Tasminti vītamañcake.",
  "tika-vin12t0:114_9": "Purāṇamañcako nassantopi anagghoti āha “purāṇamañcako gahetabbo”ti.",
  "tika-vin12t0:114_10": "Cammena avanahitabboti onaddho,",
  "tika-vin12t0:114_11": "so eva onaddhako.",
  "tika-vin12t0:114_12": "Gahetvā ca pana paññapetvā nipajjituṃ na vaṭṭatīti yojanā.",
  "tika-vin12t0:114_13": "Asamayeti vassikasaṅkhāte akāle.",
  "tika-vin12t0:114_14": "Catugguṇenāpīti catupaṭalenapi.",
  "tika-vin12t0:114_15": "Vaṭṭanti valāhakā āvaṭṭanti asmiṃ samayeti vaṭṭulo,",
  "tika-vin12t0:114_16": "so eva vaṭṭaliko,",
  "tika-vin12t0:114_17": "sattāhaṃ vaṭṭaliko,",
  "tika-vin12t0:114_18": "sattāho vā vaṭṭaliko sattāhavaṭṭaliko,",
  "tika-vin12t0:114_19": "so ādi yesaṃ tānīti sattāhavaṭṭalikādīni.",
  "tika-vin12t0:114_20": "Ādisaddena sattāhato ūnādhikāni gahetabbāni.",
  "tika-vin12t0:114_21": "Kāyānugatikattāti kāyaṃ anugamakattā kāyasadisattāti attho.",
  "tika-vin12t0:115_0": "Paṇṇakuṭīsūti paṇṇena chāditakuṭīsu.",
  "tika-vin12t0:115_1": "Sabhāgabhikkhūnanti attanā sabhāgabhikkhūnaṃ,",
  "tika-vin12t0:115_2": "santikanti sambandho.",
  "tika-vin12t0:115_3": "Anovassake ṭhāneti yojanā.",
  "tika-vin12t0:115_4": "Laggetvāti lambetvā,",
  "tika-vin12t0:115_5": "ayameva vā pāṭho.",
  "tika-vin12t0:115_6": "“Sammajjani”nti padaṃ “gahetvā”ti pade avuttakammaṃ,",
  "tika-vin12t0:115_7": "“ṭhapetabbā”ti pade vuttakammaṃ.",
  "tika-vin12t0:115_8": "Dhovitvāti sammajjaniṃ suddhaṃ katvā.",
  "tika-vin12t0:115_9": "Uposathāgārādīsūtiādisaddena pariveṇādīni gahetabbāni.",
  "tika-vin12t0:116_0": "Yo pana bhikkhu gantukāmo hoti,",
  "tika-vin12t0:116_1": "tenāti yojanā.",
  "tika-vin12t0:116_2": "Tatthāti sālāyaṃ.",
  "tika-vin12t0:116_3": "Yattha katthacīti yasmiṃ kismiñci ṭhāne.",
  "tika-vin12t0:116_4": "Pākatikaṭṭhāneti pakatiyā gahitaṭṭhāne.",
  "tika-vin12t0:116_5": "Tatra tatrevāti tesu tesu cetiyaṅgaṇādīsuyeva.",
  "tika-vin12t0:116_6": "Asanasālanti asanti bhakkhanti assaṃ sālāyanti asanā,",
  "tika-vin12t0:116_7": "asanā ca sā sālā ceti asanasālā,",
  "tika-vin12t0:116_8": "bhojanasālāti attho.",
  "tika-vin12t0:116_9": "Tatrāti tassa sammajjantassa,",
  "tika-vin12t0:116_10": "tasmiṃ “vattaṃ jānitabba”nti pāṭhe vā.",
  "tika-vin12t0:116_11": "Majjhatoti pavittato,",
  "tika-vin12t0:116_12": "suddhaṭṭhānatoti attho.",
  "tika-vin12t0:116_13": "Pādaṭṭhānābhimukhāti sammajjantassa pādaṭṭhānaṃ abhimukhā.",
  "tika-vin12t0:116_14": "Vālikā haritabbāti paṃsu ca vālikā ca apanetabbā.",
  "tika-vin12t0:116_15": "Sammuñcanīsalākāya paraṃ pelletabbāti adhippāyo.",
  "tika-vin12t0:116_16": "Bahīti sammajjitabbatalato bahi.",
  "tika-vin12t0:117_0": "111.",
  "tika-vin12t0:117_1": "Masārakotīti ettha itisaddo nāmapariyāyo,",
  "tika-vin12t0:117_2": "masārako nāmāti attho.",
  "tika-vin12t0:117_3": "Evaṃ bundikābaddhotītiādīsupi.",
  "tika-vin12t0:117_4": "Pāde masitvā vijjhitvā tattha aṭaniyo pavesetabbā etthāti masārako.",
  "tika-vin12t0:117_5": "Bundo eva bundiko, pādo,",
  "tika-vin12t0:117_6": "tasmiṃ ābaddhā bandhitā aṭanī yassāti bundikābaddho.",
  "tika-vin12t0:117_7": "Kuḷīrassa pādo viya pādo yassāti kuḷīrapādako,",
  "tika-vin12t0:117_8": "yathā kuḷīro vaṅkapādo hoti,",
  "tika-vin12t0:117_9": "evaṃ vaṅkapādoti vuttaṃ hoti.",
  "tika-vin12t0:117_10": "Āhacca aṅge vijjhitvā tattha pavesito pādo yassāti āhaccapādako.",
  "tika-vin12t0:117_11": "Āṇinti aggakhilaṃ.",
  "tika-vin12t0:117_12": "Mañcati puggalaṃ dhāretīti mañco.",
  "tika-vin12t0:117_13": "Pīṭhati visamadukkhaṃ hiṃsatīti pīṭhaṃ.",
  "tika-vin12t0:117_14": "Paṇavoti eko tūriyaviseso,",
  "tika-vin12t0:117_15": "tassa saṇṭhānaṃ katvāti attho.",
  "tika-vin12t0:117_16": "Tañhi etarahi buddhapaṭimassa pallaṅkasaṇṭhānaṃ hoti.",
  "tika-vin12t0:117_17": "Tanti kocchaṃ.",
  "tika-vin12t0:117_18": "Karonti kirāti sambandho.",
  "tika-vin12t0:117_19": "Etthāti senāsanaparibhoge.",
  "tika-vin12t0:117_20": "Hīti saccaṃ.",
  "tika-vin12t0:117_21": "Tanti kocchaṃ mahagghaṃ hoti,",
  "tika-vin12t0:117_22": "mahagghattā bhaddapīṭhantipi vuccati.",
  "tika-vin12t0:117_23": "Yenāti yena bhikkhunā.",
  "tika-vin12t0:117_24": "“Thāmamajjhimassā”ti padena pamāṇamajjhimaṃ nivatteti.",
  "tika-vin12t0:118_0": "Etthāti “anāpucchaṃ vā gaccheyyā”ti pade.",
  "tika-vin12t0:118_1": "Thero āṇāpetīti yojanā.",
  "tika-vin12t0:118_2": "Āṇāpetīti ca āṇa-",
  "tika-vin12t0:118_3": "dhātuyā eva pesanasaṅkhātassa hetvatthassa vācakattā ṇāpesaddo svatthova.",
  "tika-vin12t0:118_4": "Soti daharo.",
  "tika-vin12t0:118_5": "Tathāti yathā therena vutto,",
  "tika-vin12t0:118_6": "tathā katvāti attho.",
  "tika-vin12t0:118_7": "Tatthāti divāṭṭhāne,",
  "tika-vin12t0:118_8": "mañcapīṭhe vā.",
  "tika-vin12t0:118_9": "Tatoti ṭhapanakālato.",
  "tika-vin12t0:118_10": "Paribundheti hiṃ setīti palibodho,",
  "tika-vin12t0:118_11": "parisaddo upasaggo,",
  "tika-vin12t0:118_12": "so vikāravasena aññathā jāto.",
  "tika-vin12t0:118_13": "So palibodho aññattha āvāsādiko,",
  "tika-vin12t0:118_14": "idha pana santharāpitamañcādiko.",
  "tika-vin12t0:118_15": "Sāyanti sāyanhe,",
  "tika-vin12t0:118_16": "bhummatthe cetaṃ upayogavacanaṃ.",
  "tika-vin12t0:118_17": "Thero bhaṇatīti sambandho.",
  "tika-vin12t0:118_18": "Tatthāti mañcapīṭhe.",
  "tika-vin12t0:118_19": "“Bālo hotī”ti vatvā tassa atthaṃ dassento āha “anuggahitavatto”ti.",
  "tika-vin12t0:118_20": "Anuggahitaṃ vattaṃ yenāti anuggahitavatto, thero.",
  "tika-vin12t0:118_21": "Tajjetīti ubbejeti.",
  "tika-vin12t0:118_22": "Tasminti dahare.",
  "tika-vin12t0:118_23": "Assāti therassa.",
  "tika-vin12t0:119_0": "Āṇattikkhaṇeyevāti therassa pesanakkhaṇeyeva.",
  "tika-vin12t0:119_1": "Daharo vadatīti yojanā.",
  "tika-vin12t0:119_2": "“Thero”ti padaṃ “vatvā gacchatī”ti padadvaye kattā,",
  "tika-vin12t0:119_3": "“kāretabbo”ti pade kammaṃ.",
  "tika-vin12t0:119_4": "Nanti mañcapīṭhaṃ,",
  "tika-vin12t0:119_5": "“paññapetvā”tipadamapekkhiya evaṃ vuttaṃ.",
  "tika-vin12t0:119_6": "Nanti daharaṃ vā.",
  "tika-vin12t0:119_7": "“Vatvā”ti padamapekkhiya evaṃ vuttaṃ.",
  "tika-vin12t0:119_8": "Tatthevāti mañcapīṭheyeva.",
  "tika-vin12t0:119_9": "Assāti therassa.",
  "tika-vin12t0:119_10": "Tatthāti divāṭṭhāne.",
  "tika-vin12t0:119_11": "Bhojanasālato aññattha gacchantoti bhojanasālato nikkhamitvā mañcapīṭhapaññāpanaṭṭhānato aññaṃ ṭhānaṃ gacchanto,",
  "tika-vin12t0:119_12": "theroti yojanā.",
  "tika-vin12t0:119_13": "Tatthevāti divāṭṭhāneyeva.",
  "tika-vin12t0:119_14": "Yatricchatīti yaṃ ṭhānaṃ gantumicchatīti attho.",
  "tika-vin12t0:119_15": "Antarasannipāteti sakalaṃ ahorattaṃ asannipātetvā antare sannipāte satīti yojanā.",
  "tika-vin12t0:120_0": "Tatthāti tasmiṃ ṭhāne.",
  "tika-vin12t0:120_1": "Āgantukā gaṇhantīti sambandho.",
  "tika-vin12t0:120_2": "Tatoti gaṇhanato.",
  "tika-vin12t0:120_3": "Tesanti āgantukānaṃ.",
  "tika-vin12t0:120_4": "Yehīti āvāsiko vā hotu,",
  "tika-vin12t0:120_5": "āgantuko vā,",
  "tika-vin12t0:120_6": "yehi bhikkhūhi.",
  "tika-vin12t0:120_7": "Teti nisinnakabhikkhū.",
  "tika-vin12t0:120_8": "Uddhaṃ pāḷipāṭhaṃ sāreti pavattetīti ussārako.",
  "tika-vin12t0:120_9": "Dhammakathāyaṃ sādhūti dhammakathiko.",
  "tika-vin12t0:120_10": "Tasminti ussārake vā dhammakathike vā.",
  "tika-vin12t0:120_11": "Ahorattanti aho ca ratti ca ahorattaṃ,",
  "tika-vin12t0:120_12": "accantasaṃyogapadaṃ.",
  "tika-vin12t0:120_13": "Itarasminti paṭhamaṃ nisinnabhikkhuto aññasmiṃ bhikkhumhīti yojanā.",
  "tika-vin12t0:120_14": "Antoupacāraṭṭheyevāti leḍḍupātasaṅkhātassa upacārassa anto ṭhiteyeva,",
  "tika-vin12t0:120_15": "anādare cetaṃ bhummaṃ.",
  "tika-vin12t0:120_16": "Sabbatthāti āpattivāraanāpattivāresu.",
  "tika-vin12t0:121_0": "112.",
  "tika-vin12t0:121_1": "Cimilikaṃ vātiādīsu vinicchayo evaṃ veditabboti yojanā.",
  "tika-vin12t0:121_2": "Tanti cimilikattharaṇaṃ.",
  "tika-vin12t0:121_3": "Uttari attharitabbanti uttarattharaṇanti dassento āha “uttarattharaṇaṃ nāmā”tiādi.",
  "tika-vin12t0:121_4": "Bhūmiyanti sudhādiparikammena akatāyaṃ pakatibhūmiyaṃ.",
  "tika-vin12t0:121_5": "Cammakhaṇḍoti ettha cammaṃyeva ante khaṇḍattā chinnattā cammakhaṇḍoti vuccati.",
  "tika-vin12t0:121_6": "Nanu sīhacammādīni na kappantīti āha “aṭṭhakathāsu hī”tiādi.",
  "tika-vin12t0:121_7": "Hīti saccaṃ.",
  "tika-vin12t0:121_8": "Tasmāti yasmā na dissati, tasmā.",
  "tika-vin12t0:121_9": "Pariharaṇeyevāti attano santakanti paricchinditvā,",
  "tika-vin12t0:121_10": "puggalikanti vā pariggahetvā taṃ taṃ ṭhānaṃ haraṇeyeva.",
  "tika-vin12t0:121_11": "Pādo puñchīyati sodhīyati etāyāti pādapuñchanīti katvā rajjupilotikāyo pādapuñchanīti vuccatīti āha “pādapuñchanī nāmā”tiādi.",
  "tika-vin12t0:121_12": "Mayasaddalopaṃ katvā phalakapīṭhanti vuttanti āha “phalakapīṭhaṃ nāma phalakamayaṃ pīṭha”nti.",
  "tika-vin12t0:121_13": "Phalakañca pīṭhañca phalakapīṭhanti vā dassetuṃ vuttaṃ “atha vā”ti.",
  "tika-vin12t0:121_14": "Etenāti “phalakapīṭha”nti padena.",
  "tika-vin12t0:121_15": "“Saṅgahita”nti pade karaṇaṃ, kattā vā.",
  "tika-vin12t0:121_16": "Bījanipattakanti caturassabījanīyeva sakuṇapattasadisattā bījanipattakaṃ,",
  "tika-vin12t0:121_17": "sadisatthe ko.",
  "tika-vin12t0:121_18": "“Ajjhokāse”ti padaṃ “pacitvā”ti pade ādhāro.",
  "tika-vin12t0:121_19": "Aggisālāyanti agginā pacanasālāyaṃ.",
  "tika-vin12t0:121_20": "Pabbhāreti leṇasadise pabbhāre.",
  "tika-vin12t0:121_21": "Yatthāti yasmiṃ ṭhāne.",
  "tika-vin12t0:122_0": "Yasminti puggale. “Attano puggalikamiva hotī”ti iminā anāpattīti dasseti.",
  "tika-vin12t0:123_0": "113.",
  "tika-vin12t0:123_1": "Yo bhikkhu vā lajjī hoti,",
  "tika-vin12t0:123_2": "tathārūpaṃ bhikkhuṃ vā ti yojanā.",
  "tika-vin12t0:123_3": "“Lajjī hotī”ti vatvā tassa atthaṃ dassento āha “attano palibodhaṃ viya maññatī”ti.",
  "tika-vin12t0:123_4": "Yoti āpucchako bhikkhu.",
  "tika-vin12t0:123_5": "“Kenaci upaddutaṃ hotī”ti saṅkhepena vuttamatthaṃ vitthārento āha “sacepi hī”tiādi.",
  "tika-vin12t0:123_6": "Hisaddo vitthārajotako.",
  "tika-vin12t0:123_7": "Vuḍḍhataro bhikkhu gaṇhātīti sambandho.",
  "tika-vin12t0:123_8": "Taṃ padesanti senāsanaṭṭhapitaṭṭhānaṃ.",
  "tika-vin12t0:123_9": "Āpadāsūti vipattīsūti.",
  "tika-vin12t0:123_10": "Catutthaṃ.",
  "tika-vin12t0:124_0": "5. Dutiyasenāsanasikkhāpadaṃ",
  "tika-vin12t0:125_0": "116.",
  "tika-vin12t0:125_1": "Pañcame mañcakabhisīti mañce attharitabbo mañcako,",
  "tika-vin12t0:125_2": "soyeva bhisīti mañcakabhisi.",
  "tika-vin12t0:125_3": "Evaṃ pīṭhakabhisipi.",
  "tika-vin12t0:125_4": "Pāvāro kojavoti dveyeva paccattharaṇanti vuttāti āha “pāvāro”tiādi.",
  "tika-vin12t0:125_5": "Vuttanti aṭṭhakathāsu vuttaṃ.",
  "tika-vin12t0:125_6": "Dutiyātikkameti dutiyapādātikkame.",
  "tika-vin12t0:125_7": "Senāsanatoti sace ekaṃ senāsanaṃ hoti, tato.",
  "tika-vin12t0:125_8": "Atha bahūni senāsanāni honti,",
  "tika-vin12t0:125_9": "sabbapacchimasenāsanato.",
  "tika-vin12t0:125_10": "Eko leḍḍupāto senāsanassa upacāro hoti,",
  "tika-vin12t0:125_11": "eko parikkhepārahoti āha “dve leḍḍupātā”ti.",
  "tika-vin12t0:126_0": "Sace bhikkhu, sāmaṇero,",
  "tika-vin12t0:126_1": "ārāmiko cāti tayo honti,",
  "tika-vin12t0:126_2": "bhikkhuṃ anāpucchitvā sāmaṇero vā ārāmiko vā na āpucchitabbo.",
  "tika-vin12t0:126_3": "Atha sāmaṇero,",
  "tika-vin12t0:126_4": "ārāmiko cāti dve honti,",
  "tika-vin12t0:126_5": "sāmaṇeraṃ anāpucchitvā ārāmikova na āpucchitabboti dassento āha “bhikkhumhi satī”tiādi.",
  "tika-vin12t0:126_6": "Tīsupi asantesu āpucchitabbavidhiṃ dassetuṃ vuttaṃ “tasmimpi asatī”tiādi.",
  "tika-vin12t0:126_7": "Yenāti upāsakena,",
  "tika-vin12t0:126_8": "“kārito”ti pade kattā.",
  "tika-vin12t0:126_9": "Tassāti vihārasāmikassa.",
  "tika-vin12t0:126_10": "Tasmimpi asati gantabbanti yojanā.",
  "tika-vin12t0:126_11": "Pāsāṇesūti pāsāṇaphalakesu.",
  "tika-vin12t0:126_12": "Sace ussahatīti sace sakkoti.",
  "tika-vin12t0:126_13": "Ussahantena bhikkhunā ṭhapetabbanti yojanā.",
  "tika-vin12t0:126_14": "Tepīti upāsakāpi,",
  "tika-vin12t0:126_15": "na sampaṭicchantīti sambandho.",
  "tika-vin12t0:126_16": "Tatthāti dārubhaṇḍādīsu.",
  "tika-vin12t0:127_0": "Paricchedākārena veṇīyati dissatīti pariveṇaṃ.",
  "tika-vin12t0:127_1": "“Atha kho”ti padaṃ “veditabba”nti pade arucilakkhaṇaṃ.",
  "tika-vin12t0:127_2": "“Āsanne”ti iminā upacārasaddassa upaṭṭhānatthaaññaropanatthe nivatteti.",
  "tika-vin12t0:127_3": "Yasmā vammikarāsiyeva hoti,",
  "tika-vin12t0:127_4": "tasmāti yojanā.",
  "tika-vin12t0:127_5": "Upacinantīti upacikā,",
  "tika-vin12t0:127_6": "tāhi nimittabhūtāhi palujjati nassatīti attho.",
  "tika-vin12t0:127_7": "Senāsananti vihāraṃ.",
  "tika-vin12t0:127_8": "Khāyitunti khādituṃ,",
  "tika-vin12t0:127_9": "ayameva vā pāṭho.",
  "tika-vin12t0:127_10": "Tanti mañcapīṭhaṃ.",
  "tika-vin12t0:127_11": "Mañcapīṭhaṃ vihāre apaññapetvā vihārūpacāre paññāpanassa visesaphalaṃ dassetuṃ āha “vihārūpacāre panā”tiādi.",
  "tika-vin12t0:127_12": "Vihārūpacāre paññapitanti sambandho.",
  "tika-vin12t0:128_0": "118.",
  "tika-vin12t0:128_1": "“Gacchantenā”ti padaṃ “gantabba”nti pade kattā.",
  "tika-vin12t0:128_2": "Tathevāti yathā purimabhikkhu karoti, tatheva.",
  "tika-vin12t0:128_3": "Vasantena bhikkhunā paṭisāmetabbanti yojanā.",
  "tika-vin12t0:128_4": "Rattiṭṭhānanti rattiṃ vasanaṭṭhānaṃ.",
  "tika-vin12t0:129_0": "Yā dīghasālā vā yā paṇṇasālā vā upacikānaṃ uṭṭhānaṭṭhānaṃ hoti,",
  "tika-vin12t0:129_1": "tatoti yojanā.",
  "tika-vin12t0:129_2": "Tasminti dīghasālādike.",
  "tika-vin12t0:129_3": "Hīti saccaṃ, yasmā vā,",
  "tika-vin12t0:129_4": "santiṭṭhantīti sambandho.",
  "tika-vin12t0:129_5": "Siluccayoti pabbato,",
  "tika-vin12t0:129_6": "tasmiṃ leṇaṃ siluccayaleṇaṃ,",
  "tika-vin12t0:129_7": "pabbataguhāti attho.",
  "tika-vin12t0:129_8": "Upacikāsaṅkāti upacikānaṃ uṭṭhānaṭṭhānanti āsaṅkā.",
  "tika-vin12t0:129_9": "Tatoti pāsāṇapiṭṭhiyaṃ vā pāsāṇathambhesu vā katasenāsanādito.",
  "tika-vin12t0:129_10": "Āgantuko yo bhikkhu anuvattanto vasatīti sambandho.",
  "tika-vin12t0:129_11": "Soti āgantuko bhikkhu.",
  "tika-vin12t0:129_12": "Puna soti āgantuko bhikkhuyeva.",
  "tika-vin12t0:129_13": "Tatoti gahetvā issariyena vasanato.",
  "tika-vin12t0:129_14": "Ubhopīti āvāsikopi āgantukopi dve bhikkhū.",
  "tika-vin12t0:129_15": "Tesūti dvīsu tīsu.",
  "tika-vin12t0:129_16": "Pacchimassāti sabbapacchimassa.",
  "tika-vin12t0:129_17": "Ābhogenāti ābhogamattena mutti natthi,",
  "tika-vin12t0:129_18": "āpucchitabbamevāti adhippāyo.",
  "tika-vin12t0:129_19": "Aññatoti aññāvāsato.",
  "tika-vin12t0:129_20": "Aññatrāti aññasmiṃ āvāse.",
  "tika-vin12t0:129_21": "Tatthevāti ānītāvāseyeva.",
  "tika-vin12t0:129_22": "Tenāti vuḍḍhatarena,",
  "tika-vin12t0:129_23": "“sampaṭicchite”ti pade kattā.",
  "tika-vin12t0:129_24": "Sampaṭicchiteti vuḍḍhatarena sampaṭicchitepi itarassa gantuṃ vaṭṭati āpucchitattāti vadanti.",
  "tika-vin12t0:129_25": "Naṭṭhaṃ vāti naṭṭhe vā senāsane sati gīvā na hotīti yojanā.",
  "tika-vin12t0:129_26": "Aññassāti avissāsikapuggalassa.",
  "tika-vin12t0:129_27": "Naṭṭhānīti naṭṭhesu mañcapīṭhesu santesu.",
  "tika-vin12t0:130_0": "Vuḍḍhataro bhikkhu ca issariyo ca yakkho ca sīho ca vāḷamigo ca kaṇhasappo ca vuḍḍha…pe…",
  "tika-vin12t0:130_1": "kaṇhasappā,",
  "tika-vin12t0:130_2": "te ādayo yesaṃ teti vuḍḍha…pe…",
  "tika-vin12t0:130_3": "kaṇhasappādayo, tesu.",
  "tika-vin12t0:130_4": "Ādisaddena petādayo saṅgaṇhāti.",
  "tika-vin12t0:130_5": "Yatthāti yasmiṃ ṭhāne.",
  "tika-vin12t0:130_6": "Assāti bhikkhuno.",
  "tika-vin12t0:130_7": "“Palibuddho”ti padassa atthaṃ dassetuṃ vuttaṃ “upadduto”ti. Pañcamaṃ.",
  "tika-vin12t0:131_0": "6. Anupakhajjasikkhāpadaṃ",
  "tika-vin12t0:132_0": "119.",
  "tika-vin12t0:132_1": "Chaṭṭhe rūmbhitvāti nivāretvā,",
  "tika-vin12t0:132_2": "āvaraṇaṃ katvāti attho.",
  "tika-vin12t0:132_3": "Vassaggenāti vassagaṇanāya.",
  "tika-vin12t0:132_4": "Anupakhajjāti ettha khada hiṃsāyanti dhātupāṭhesu (saddanītidhātumālāyaṃ 15 dakārantadhātu) vuttattā khadasaddo hiṃsattho hoti.",
  "tika-vin12t0:132_5": "Anusamīpaṃ upagantvā khadanaṃ hiṃ sanaṃ nāma anusamīpaṃ pavisanamevāti dassento āha “anupavisitvā”ti.",
  "tika-vin12t0:133_0": "120.",
  "tika-vin12t0:133_1": "“Jāna”nti ettha jānanākāraṃ dassetuṃ vuttaṃ “anuṭṭhāpanīyo aya”nti.",
  "tika-vin12t0:133_2": "Tenevāti jānanahetunā eva.",
  "tika-vin12t0:133_3": "Assāti “jāna”ntipadassa.",
  "tika-vin12t0:133_4": "Hīti vitthārajotako.",
  "tika-vin12t0:133_5": "Saṅgho pana detīti sambandho.",
  "tika-vin12t0:133_6": "Yassāti vuḍḍhādīsu aññatarassa.",
  "tika-vin12t0:133_7": "Etthāti vuḍḍhagilānādīsu.",
  "tika-vin12t0:133_8": "Gilānassapi detīti yojanā.",
  "tika-vin12t0:133_9": "“Gilāno”ti padaṃ “na pīḷetabbo,",
  "tika-vin12t0:133_10": "anukampitabbo”tipadadvaye vuttakammaṃ.",
  "tika-vin12t0:133_11": "“Kāmañcā”ti padassa anuggahatthajotakattā panasaddo garahatthajotako.",
  "tika-vin12t0:134_0": "121.",
  "tika-vin12t0:134_1": "Mañcapīṭhānaṃ upacāro nāmāti sambandho.",
  "tika-vin12t0:134_2": "Yatoti yato kutoci ṭhānato.",
  "tika-vin12t0:134_3": "Yāva mañcapīṭhaṃ atthi,",
  "tika-vin12t0:134_4": "tāva upacāro nāmāti yojanā.",
  "tika-vin12t0:134_5": "Tasmiṃ upacāre ṭhitassa bhikkhuno upacāreti sambandho.",
  "tika-vin12t0:135_0": "“Abhinisīdati vā abhinipajjati vā”ti ettha vāsaddassa aniyamavikappatthaṃ dassetuṃ vuttaṃ “abhinisīdanamattenā”tiādi.",
  "tika-vin12t0:136_0": "122.",
  "tika-vin12t0:136_1": "Itoti vārato.",
  "tika-vin12t0:136_2": "Idhāti imasmiṃ pācittiyavāre.",
  "tika-vin12t0:136_3": "Yathā vutto,",
  "tika-vin12t0:136_4": "evanti sambandho.",
  "tika-vin12t0:136_5": "Sabbatthevāti sabbesu eva vihārapariveṇesu.",
  "tika-vin12t0:136_6": "Assāti visabhāgapuggalassa.",
  "tika-vin12t0:136_7": "Idhāpīti imasmimpi sikkhāpade.",
  "tika-vin12t0:136_8": "Tatthāti vissāsikapuggale.",
  "tika-vin12t0:137_0": "123.",
  "tika-vin12t0:137_1": "Pāḷiyaṃ “āpadāsū”tipadaṃ “pavisatī”ti ajjhāhārapadena sambandhitabbanti āha “āpadāsūtiādī”ti. Chaṭṭhaṃ.",
  "tika-vin12t0:138_0": "7. Nikkaḍḍhanasikkhāpadaṃ",
  "tika-vin12t0:139_0": "126.",
  "tika-vin12t0:139_1": "Sattame ye pāsādā vā yāni vā catussālānīti yojanā.",
  "tika-vin12t0:139_2": "Catasso bhūmiyo etesanti catubhūmakā.",
  "tika-vin12t0:139_3": "Evaṃ pañcabhūmakā.",
  "tika-vin12t0:139_4": "Koṭṭhakānīti dvārakoṭṭhakāni.",
  "tika-vin12t0:139_5": "“Pāsādā”tipadamapekkhiya vuttaṃ “ye”tipadaṃ,",
  "tika-vin12t0:139_6": "“catussālānī”tipade apekkhite “yānī”ti liṅgavipallāso hoti.",
  "tika-vin12t0:139_7": "Senāsanesu ekena payogena bahuke dvāre bhikkhuṃ atikkāmetīti sambandho.",
  "tika-vin12t0:139_8": "Nānāpayogehi nānādvāre bhikkhuṃ atikkāmentassāti yojanā.",
  "tika-vin12t0:139_9": "“Dvāragaṇanāyā”tiiminā payogagaṇanāyātipi atthaṃ ñāpeti atthato pākaṭattā.",
  "tika-vin12t0:139_10": "Anāmasitvāti achupitvā.",
  "tika-vin12t0:140_0": "Ettakānīti etapamāṇāni. Tassāti nikkaḍḍhiyamānassa bhikkhussa. Gāḷhanti daḷhaṃ.",
  "tika-vin12t0:141_0": "127.",
  "tika-vin12t0:141_1": "Idhāpīti imasmimpi sikkhāpade.",
  "tika-vin12t0:141_2": "Pisaddo purimasikkhāpadāpekkho.",
  "tika-vin12t0:141_3": "Sabbatthāti sabbesu sikkhāpadesu.",
  "tika-vin12t0:141_4": "Yatrāti yasmiṃ sikkhāpade.",
  "tika-vin12t0:142_0": "128.",
  "tika-vin12t0:142_1": "Soti bhaṇḍanakārakakalahakārako bhikkhu.",
  "tika-vin12t0:142_2": "Hīti saccaṃ, yasmā vā.",
  "tika-vin12t0:142_3": "Pakkhanti attano pakkhaṃ.",
  "tika-vin12t0:142_4": "Nikkaḍḍhiyamānapuggalapakkhe ummattakassa nikkaḍḍhati vā nikkaḍḍhāpeti vāti sambandhitabbaṃ.",
  "tika-vin12t0:142_5": "Nikkaḍḍhakapuggalapakkhe ummattakassa anāpattīti sambandhitabbanti. Sattamaṃ.",
  "tika-vin12t0:143_0": "8. Vehāsakuṭisikkhāpadaṃ",
  "tika-vin12t0:144_0": "129.",
  "tika-vin12t0:144_1": "Aṭṭhame acchannatalattā upari vehāso etissāti uparivehāsā,",
  "tika-vin12t0:144_2": "sā ca sā kuṭi ceti uparivehāsakuṭīti dassento āha “upariacchannatalāyā”ti.",
  "tika-vin12t0:144_3": "Tassā kuṭiyā sarūpaṃ dassetuṃ vuttaṃ “dvibhūmikakuṭiyā vā”tiādi.",
  "tika-vin12t0:144_4": "“Mañca”nti padaṃ “abhī”tiupasaggena sambandhitabbanti āha “abhibhavitvā”ti.",
  "tika-vin12t0:144_5": "“Nisīdatī”ti kiriyāpadena vā yojetabboti āha “bhummatthe vā”tiādi.",
  "tika-vin12t0:144_6": "Etanti “mañca”ntipade etaṃ vacanaṃ upayogavacanaṃ.",
  "tika-vin12t0:144_7": "Atha vā etanti “mañca”ntipadaṃ upayogavacanavantaṃ.",
  "tika-vin12t0:144_8": "Ettha ca pacchimasambandhe abhītyūpasaggo padālaṅkāramatto padavibhūsanamattoti āha “abhīti idaṃ panā”tiādi.",
  "tika-vin12t0:144_9": "Padasobhaṇatthanti padassa alaṅkāratthaṃ vibhūsanatthaṃ padassa phullitatthanti adhippāyo.",
  "tika-vin12t0:144_10": "Nipatitvāti ettha nītyūpasaggo dhātvatthānuvattakoti āha “patitvā”ti.",
  "tika-vin12t0:144_11": "Atha vā nikkhantatthavācakoti āha “nikkhamitvā vā”ti.",
  "tika-vin12t0:144_12": "Iminā nītyūpasaggassa dhātvatthavisesakataṃ dīpeti,",
  "tika-vin12t0:144_13": "nikkhanto hutvā patitvāti attho.",
  "tika-vin12t0:144_14": "Hīti yasmā.",
  "tika-vin12t0:144_15": "Āṇīti aggakhīlā.",
  "tika-vin12t0:145_0": "131.",
  "tika-vin12t0:145_1": "Yā kuṭi sīsaṃ na ghaṭṭeti,",
  "tika-vin12t0:145_2": "sā asīsaghaṭṭā nāmāti yojanā.",
  "tika-vin12t0:145_3": "“Pamāṇamajjhimassā”tiiminā thāmamajjhimaṃ nivatteti.",
  "tika-vin12t0:145_4": "Sabbaheṭṭhimāhīti sabbesaṃ dabbasambhārānaṃ heṭṭhā ṭhitāhi.",
  "tika-vin12t0:145_5": "Tulāhīti gehathambhānamupari vitthāravasena ṭhitehi kaṭṭhavisesehi.",
  "tika-vin12t0:145_6": "Iminā aṭṭhakathāvacanena ca tulāya sarūpaṃ pākaṭaṃ.",
  "tika-vin12t0:145_7": "Keci pana tulāya sarūpaṃ aññathā vadanti.",
  "tika-vin12t0:145_8": "Etenāti “majjhimassa purisassa asīsaghaṭṭā”tivacanena dassitā hotīti sambandho.",
  "tika-vin12t0:145_9": "Hīti saccaṃ.",
  "tika-vin12t0:145_10": "Yā kāci kuṭi vuccatīti yojanā.",
  "tika-vin12t0:145_11": "Uparīti dvibhūmikakuṭiyaṃ bhūmito upari bhūmiyaṃ.",
  "tika-vin12t0:145_12": "Acchannatalāti anullocatalā,",
  "tika-vin12t0:145_13": "avitānatalāti attho.",
  "tika-vin12t0:145_14": "Idha panāti imasmiṃ pana sikkhāpade.",
  "tika-vin12t0:146_0": "133.",
  "tika-vin12t0:146_1": "Hīti saccaṃ, yasmā vā.",
  "tika-vin12t0:146_2": "Yāyanti yā ayaṃ kuṭi.",
  "tika-vin12t0:146_3": "Tatthāti tassaṃ sīsaghaṭṭakuṭiyaṃ.",
  "tika-vin12t0:146_4": "Anoṇatena bhikkhunāti yojanā.",
  "tika-vin12t0:146_5": "Yassāti kuṭiyā.",
  "tika-vin12t0:146_6": "Aparibhoganti na paribhuñjitabbaṃ,",
  "tika-vin12t0:146_7": "na paribhuñjanārahanti attho.",
  "tika-vin12t0:146_8": "Patāṇīti patanassa nivāraṇā āṇi aggakhīlā.",
  "tika-vin12t0:146_9": "Sā hi ābandhaṃ nayati pavattetīti āṇīti vuccati.",
  "tika-vin12t0:146_10": "Yatthāti yasmiṃ mañcapīṭhe.",
  "tika-vin12t0:146_11": "Na nippatantīti nikkhanto hutvā na patanti.",
  "tika-vin12t0:146_12": "Āhaccapādaketi aṅge āhanitvā vijjhitvā tattha pavesitapādake.",
  "tika-vin12t0:146_13": "Nāgadantakādīsūti nāgassa danto viyāti nāgadantako,",
  "tika-vin12t0:146_14": "sadisatthe ko,",
  "tika-vin12t0:146_15": "so ādi yesaṃ teti nāgadantakādayo, tesu.",
  "tika-vin12t0:146_16": "Ādisaddena bhittikhīlādayo saṅgaṇhātīti. Aṭṭhamaṃ.",
  "tika-vin12t0:147_0": "9. Mahallakavihārasikkhāpadaṃ",
  "tika-vin12t0:148_0": "135.",
  "tika-vin12t0:148_1": "Navame piṭṭhasaṅghāṭassāti dvārabāhāya.",
  "tika-vin12t0:148_2": "Sā hi piṭṭhe dvinnaṃ kavāṭānaṃ saṃ ekato ghāṭo ghaṭanaṃ samāgamo etassatthīti piṭṭhasaṅghāṭoti vuccati.",
  "tika-vin12t0:148_3": "Kurundiyaṃ vuttanti sambandho.",
  "tika-vin12t0:148_4": "Mahāaṭṭhakathāyaṃ vuttanti yojanā.",
  "tika-vin12t0:148_5": "Tanti mahāaṭṭhakathāya vuttavacanaṃ.",
  "tika-vin12t0:148_6": "Evaṃ “tadevā”ti etthāpi.",
  "tika-vin12t0:148_7": "Hīti saccaṃ, yasmā vā.",
  "tika-vin12t0:148_8": "Bhagavatāpīti na mahāaṭṭhakathācariyehi eva vuttaṃ,",
  "tika-vin12t0:148_9": "atha kho bhagavatāpi katoti yojanā.",
  "tika-vin12t0:148_10": "Dvārabandhena aggaḷassa avinābhāvato “aggaḷaṭṭhapanāyā”ti vuttepi aggaḷena saha dvārabandhaṭṭhapanāyāti",
  "tika-vin12t0:148_11": "atthova gahetabboti āha “sakavāṭakadvārabandhaṭṭhapanāyā”ti.",
  "tika-vin12t0:148_12": "Aggaḷoti kavāṭaphalako.",
  "tika-vin12t0:148_13": "Imamevatthanti mayā vuttaṃ imaṃ eva atthaṃ sandhāyāti sambandho.",
  "tika-vin12t0:148_14": "Etthāti “aggaḷaṭṭhapanāyā”tivacane.",
  "tika-vin12t0:148_15": "Adhippāyoti bhagavato abhisandhi. Hi-",
  "tika-vin12t0:148_16": "saddo vitthārajotako.",
  "tika-vin12t0:148_17": "Kampatīti bhusaṃ kampati.",
  "tika-vin12t0:148_18": "Calatīti īsaṃ calati.",
  "tika-vin12t0:148_19": "Tenāti tena sithilapatanahetunā.",
  "tika-vin12t0:148_20": "Mātikāyaṃ,",
  "tika-vin12t0:148_21": "padabhājanīyañca “aggaḷaṭṭhapanāyā”tipadassa sambandhābhāvato tassa sambandhaṃ dassetuṃ vuttaṃ “tatthā”tiādi.",
  "tika-vin12t0:148_22": "Tattha tatthāti “aggaḷaṭṭhapanāyā”tivacane na vuttanti sambandho.",
  "tika-vin12t0:148_23": "Atthassa kāraṇassa uppatti atthuppatti,",
  "tika-vin12t0:148_24": "sāyeva aṭṭhuppattīti vuccati tthakārassa ṭṭhakāraṃ katvā.",
  "tika-vin12t0:148_25": "Adhikārato daṭṭhabboti yojanā.",
  "tika-vin12t0:149_0": "Yaṃ pana vacanaṃ vuttanti sambandho.",
  "tika-vin12t0:149_1": "Yassāti mahāvihārassa.",
  "tika-vin12t0:149_2": "Uparīti dvārato upari.",
  "tika-vin12t0:149_3": "Tīsu disāsūti ubhosu passesu,",
  "tika-vin12t0:149_4": "uparīti tīsu disāsu.",
  "tika-vin12t0:149_5": "Tatrāpīti khuddake vihārepi.",
  "tika-vin12t0:149_6": "Sāti bhitti.",
  "tika-vin12t0:149_7": "Aparipūraupacārāpīti samantā kavāṭapamāṇena aparipūraupacārāpi.",
  "tika-vin12t0:149_8": "Ukkaṭṭhaparicchedenāti ukkaṃsapamāṇena.",
  "tika-vin12t0:149_9": "Hatthapāsato atirekaṃ na limpitabboti adhippāyo.",
  "tika-vin12t0:149_10": "Tīsu disāsu eva limpitabbo na hoti,",
  "tika-vin12t0:149_11": "lepokāse sati adhobhāgepi limpitabboti āha “sace panassā”tiādi.",
  "tika-vin12t0:149_12": "Assāti vihārassa.",
  "tika-vin12t0:149_13": "Ālokaṃ sandhenti pidahantīti “ālokasandhī”ti vutte vātapānakavāṭakāyevāti dassento āha “vātapānakavāṭakā vuccantī”ti.",
  "tika-vin12t0:149_14": "Vātaṃ pivatīti vātapānaṃ, dvāraṃ,",
  "tika-vin12t0:149_15": "tasmiṃ ṭhitā kavāṭakā vātapānakavāṭakā.",
  "tika-vin12t0:149_16": "Teti vātapānakavāṭakā paharantīti sambandho.",
  "tika-vin12t0:149_17": "Etthāti ālokasandhimhi.",
  "tika-vin12t0:149_18": "Sabbadisāsūti ubhosu passesu, heṭṭhā,",
  "tika-vin12t0:149_19": "uparīti catūsu disāsu.",
  "tika-vin12t0:149_20": "“Tasmā”tipadaṃ “limpitabbo vā lepāpetabbo vā”tipadadvaye hetu.",
  "tika-vin12t0:149_21": "Etthāti “ālokasandhiparikammāyā”tipade.",
  "tika-vin12t0:150_0": "Imināti setavaṇṇādinā. Sabbametanti etaṃ sabbaṃ setavaṇṇādikaṃ.",
  "tika-vin12t0:151_0": "Yanti kiccaṃ.",
  "tika-vin12t0:151_1": "Kattabbaṃ kiccanti sambandho.",
  "tika-vin12t0:151_2": "Saddantarabyavahitopi dvattisaddo pariyāyasaddena samāso hotīti āha “chadanassa dvattipariyāya”nti.",
  "tika-vin12t0:151_3": "Dve vā tayo vā pariyāyā samāhaṭāti dvattipariyāyaṃ,",
  "tika-vin12t0:151_4": "samāhāre digu,",
  "tika-vin12t0:151_5": "tisadde pare dvissa akāro hoti.",
  "tika-vin12t0:151_6": "Parikkhepoti anukkamena parikkhepo.",
  "tika-vin12t0:151_7": "Apatyūpasaggassa paṭisedhavācakattā “aharite”ti vuttaṃ.",
  "tika-vin12t0:151_8": "Etthāti “apaharite”ti pade.",
  "tika-vin12t0:151_9": "“Harita”nti iminā adhippetanti sambandho.",
  "tika-vin12t0:151_10": "Ādikappakāle aparaṇṇato pubbe pavattaṃ annaṃ pubbaṇṇaṃ,",
  "tika-vin12t0:151_11": "aparasmiṃ pubbaṇṇato pacchā pavattaṃ annaṃ aparaṇṇaṃ,",
  "tika-vin12t0:151_12": "nakāradvayassa ṇakāradvayaṃ katvā.",
  "tika-vin12t0:151_13": "Tenevāti adhippetattā eva.",
  "tika-vin12t0:152_0": "Vuttanti vapitaṃ,",
  "tika-vin12t0:152_1": "yathā “sumedhabhūto bhagavā”tiettha bodhiṃ asampattopi bodhisatto sumedhabhūto “bhagavā”ti vuccati avassambhāviyattā,",
  "tika-vin12t0:152_2": "evaṃ haritaṃ asampattampi khettaṃ “harita”nti vuccati avassambhāviyattāti atthaṃ dasseti “yasmimpi khette”tiādinā.",
  "tika-vin12t0:153_0": "Ahariteyevāti haritavirahe eva khetteti yojanā.",
  "tika-vin12t0:153_1": "Tatrāpīti aharitakhettepi.",
  "tika-vin12t0:153_2": "“Piṭṭhivaṃsassā”tipadaṃ “passe”tipade sāmyatthachaṭṭhī,",
  "tika-vin12t0:153_3": "iminā pakatigehaṃ dasseti.",
  "tika-vin12t0:153_4": "“Kūṭāgārakaṇṇikāyā”tipadaṃ “upari,",
  "tika-vin12t0:153_5": "thūpikāyā”tipade sāmyatthachaṭṭhī,",
  "tika-vin12t0:153_6": "iminā ekakūṭayutte māḷādike dasseti.",
  "tika-vin12t0:153_7": "Ṭhitaṃ bhikkhunti sambandho.",
  "tika-vin12t0:153_8": "Nisinnakaṃ yaṃkañci jananti yojanā.",
  "tika-vin12t0:153_9": "Tassāti ṭhitaṭṭhānassa.",
  "tika-vin12t0:153_10": "Antoti abbhantare,",
  "tika-vin12t0:153_11": "hi yasmā ayaṃ okāso patanokāsoti yojanā.",
  "tika-vin12t0:154_0": "136.",
  "tika-vin12t0:154_1": "Chāditaṃ nāmāti ettha chāditasaddo bhāvattho hoti,",
  "tika-vin12t0:154_2": "tenāha “chādana”nti.",
  "tika-vin12t0:154_3": "Ujukamevāti chadanuṭṭhāpanato uddhaṃ ujukaṃ eva.",
  "tika-vin12t0:154_4": "Tanti chādanaṃ.",
  "tika-vin12t0:154_5": "Apanetvāpīti nāsetvāpi.",
  "tika-vin12t0:154_6": "Tasmāti yasmā labbhati, tasmā,",
  "tika-vin12t0:154_7": "pakkamitabbanti sambandho.",
  "tika-vin12t0:154_8": "Parikkhepenāti parivārena chādentassāti yojanā.",
  "tika-vin12t0:154_9": "Idhāpīti pariyāyachādanepi adhiṭṭhahitvāti sambandho.",
  "tika-vin12t0:154_10": "Tuṇhībhūtenāti tuṇhībhūto hutvā.",
  "tika-vin12t0:154_11": "Chadanuparīti chadanassa upari.",
  "tika-vin12t0:154_12": "Hīti saccaṃ.",
  "tika-vin12t0:154_13": "“Tato ce uttari”nti ettha tato dvattipariyāyato uparīti dassento āha “tiṇṇaṃ maggānaṃ vā”tiādi.",
  "tika-vin12t0:155_0": "137.",
  "tika-vin12t0:155_1": "Karena hatthena lunitabbo,",
  "tika-vin12t0:155_2": "chinditabbo,",
  "tika-vin12t0:155_3": "lātabbo gahetabboti vā karaḷoti kate atthapakaraṇādito tiṇamuṭṭhi evāti āha “tiṇamuṭṭhiya”nti. Navamaṃ.",
  "tika-vin12t0:156_0": "10. Sappāṇakasikkhāpadaṃ",
  "tika-vin12t0:157_0": "140.",
  "tika-vin12t0:157_1": "Dasame “jāna”nti gacchantādigaṇoti āha “jānanto”ti.",
  "tika-vin12t0:157_2": "Saṃ vijjati pāṇo etthāti sapāṇakaṃ.",
  "tika-vin12t0:157_3": "Etanti udakaṃ.",
  "tika-vin12t0:157_4": "Sayaṃ jānantopi parena jānāpentopi jānātiyeva nāmāti āha “yathā tathā vā”ti.",
  "tika-vin12t0:157_5": "Sapāṇakaṃ udakanti karaṇatthe cetaṃ upayogavacanaṃ,",
  "tika-vin12t0:157_6": "tenāha “tena udakenā”ti.",
  "tika-vin12t0:157_7": "Pubbeti pathavikhaṇanasikkhāpadādike.",
  "tika-vin12t0:158_0": "Tatthāti “siñceyya vā siñcāpeyya vā”tipade.",
  "tika-vin12t0:158_1": "Dhāranti sotaṃ.",
  "tika-vin12t0:158_2": "Mātikaṃ pamukhanti mātikaṃ abhimukhaṃ.",
  "tika-vin12t0:158_3": "Tattha tatthāti tasmiṃ tasmiṃ ṭhāne.",
  "tika-vin12t0:158_4": "Aññato ṭhānato aññaṃ ṭhānaṃ netīti yojanā.",
  "tika-vin12t0:158_5": "“Sapāṇakaṃ udaka”nti sāmaññavacanassapi visese avaṭṭhānato,",
  "tika-vin12t0:158_6": "visesatthinā ca visesassa anupayojitabbato idha visesaudakanti sandhāyabhāsitatthaṃ dassento āha “idaṃ panā”tiādi.",
  "tika-vin12t0:158_7": "Idaṃ pana na vuttanti sambandho.",
  "tika-vin12t0:158_8": "Yanti udakaṃ “gacchatī”tipade kattā.",
  "tika-vin12t0:158_9": "Yatthāti yasmiṃ udaketi. Dasamaṃ.",
  "tika-vin12t0:159_0": "Bhūtagāmavaggo dutiyo.",
  "tika-vin12t0:160_0": "3. Ovādavaggo",
  "tika-vin12t0:161_0": "1. Ovādasikkhāpada-atthayojanā",
  "tika-vin12t0:162_0": "144.",
  "tika-vin12t0:162_1": "Bhikkhunivaggassa paṭhame tesanti therānaṃ.",
  "tika-vin12t0:162_2": "Mahākulehi nikkhamitvā pabbajitāti yojanā.",
  "tika-vin12t0:162_3": "Kuladhītaro vijjamānaguṇaṃ kathayantīti sambandho.",
  "tika-vin12t0:162_4": "“Ñātimanussāna”ntipadaṃ “kathayantī”tipade sampadānaṃ.",
  "tika-vin12t0:162_5": "Kutoti kassa therassa santikāti attho.",
  "tika-vin12t0:162_6": "Tesanti therānaṃ guṇanti sambandho.",
  "tika-vin12t0:162_7": "“Kathetu”ntipadamapekkhitvā “vijjamānaguṇe”ti vattabbe avatvā “vaṭṭantī”tipadamapekkhiya “vijjamānaguṇā”ti vuttaṃ.",
  "tika-vin12t0:162_8": "Hīti saccaṃ, yasmā vā.",
  "tika-vin12t0:162_9": "Tatoti kathanakāraṇā abhihariṃsūti sambandho.",
  "tika-vin12t0:162_10": "Tenāti abhiharaṇahetunā.",
  "tika-vin12t0:163_0": "Tesanti chabbaggiyānaṃ.",
  "tika-vin12t0:163_1": "Tāsūti bhikkhunīsu.",
  "tika-vin12t0:163_2": "“Bhikkhuniyo”tipadaṃ “upasaṅkamitvā”tipade kammaṃ.",
  "tika-vin12t0:163_3": "Chabbaggiyānaṃ bhikkhunīsu upasaṅkamanaṃ lābhataṇhāya hoti,",
  "tika-vin12t0:163_4": "bhikkhunīnaṃ chabbaggīsu upasaṅkamanaṃ calacittatāya hotīti aññamaññūpasaṅkamantānaṃ viseso.",
  "tika-vin12t0:163_5": "Tiracchānabhūtā kathā tiracchānakathā niratthakakathāti dassento āha “tiracchānakathantī”ti.",
  "tika-vin12t0:163_6": "Saggamaggagamanepīti pisaddo mokkhagamane pana kā nāma kathāti dasseti.",
  "tika-vin12t0:163_7": "Rājāno ārabbha pavattā kathā rājakathā.",
  "tika-vin12t0:163_8": "Ādisaddena corakathādayo saṅgaṇhāti.",
  "tika-vin12t0:164_0": "147.",
  "tika-vin12t0:164_1": "Te bhikkhūti chabbaggiyā bhikkhū bhaveyyunti sambandho.",
  "tika-vin12t0:164_2": "Adiṭṭhaṃ saccaṃ yehīti adiṭṭhasaccā,",
  "tika-vin12t0:164_3": "tesaṃ bhāvo adiṭṭhasaccattaṃ,",
  "tika-vin12t0:164_4": "tasmā adiṭṭhasaccattā bandhitvāti yojanā.",
  "tika-vin12t0:164_5": "Nesanti chabbaggiyānaṃ.",
  "tika-vin12t0:164_6": "Aññeneva upāyenāti aladdhasammutito aññeneva laddhasammutisaṅkhātena kāraṇena kattukāmoti sambandho.",
  "tika-vin12t0:164_7": "Paratoti parasmiṃ pacchā,",
  "tika-vin12t0:164_8": "uparīti attho.",
  "tika-vin12t0:164_9": "Karonto vāti paribāhire karonto eva hutvā āhāti yojanā.",
  "tika-vin12t0:164_10": "Hīti saccaṃ, yasmā vā.",
  "tika-vin12t0:164_11": "Yasmā na bhūtapubbāni,",
  "tika-vin12t0:164_12": "iti tasmā paribāhiraṃ karonto vāti attho.",
  "tika-vin12t0:165_0": "Tatthāti “anujānāmī”tiādivacane.",
  "tika-vin12t0:165_1": "Sīlavāti ettha vantusaddo pasaṃsatthe ca atisayatthe ca niccayogatthe ca hoti.",
  "tika-vin12t0:165_2": "Tassāti laddhasammutikassa.",
  "tika-vin12t0:165_3": "Tanti sīlaṃ.",
  "tika-vin12t0:165_4": "Pātimokkhasaṃvarasaddānaṃ kammadhārayabhāvaṃ,",
  "tika-vin12t0:165_5": "tehi ca saṃvutasaddassa tappurisabhāvaṃ dassetuṃ vuttaṃ “pātimokkhovā”tiādi.",
  "tika-vin12t0:165_6": "Tattha evasaddena kammadhārayabhāvaṃ,",
  "tika-vin12t0:165_7": "enasaddena ca tappurisabhāvaṃ dassetīti daṭṭhabbaṃ.",
  "tika-vin12t0:166_0": "Vattatīti attabhāvaṃ pavatteti.",
  "tika-vin12t0:166_1": "Kāritapaccayo hi adassanaṃ gato.",
  "tika-vin12t0:166_2": "Iminā iriyāpathavihāra dibbavihāra brahmavihāra ariyavihāresu catūsu vihāresu attabhāvavattanaṃ iriyāpathavihāraṃ dasseti.",
  "tika-vin12t0:166_3": "Hīti saccaṃ.",
  "tika-vin12t0:166_4": "Etanti “pātimokkhasaṃvarasaṃvuto viharatī”tivacanaṃ.",
  "tika-vin12t0:166_5": "Vibhaṅgeti jhānavibhaṅge.",
  "tika-vin12t0:167_0": "“Sīla”ntiādīni aṭṭha padāni tulyādhikaraṇāni.",
  "tika-vin12t0:167_1": "Ayaṃ panettha sambandho –",
  "tika-vin12t0:167_2": "sīlaṃ kusalānaṃ dhammānaṃ samāpattiyā patiṭṭhā ādi caraṇaṃ saṃyamo saṃvaro mokkhaṃ pamokkhanti.",
  "tika-vin12t0:167_3": "Samāpattiyāti samāpattatthāya.",
  "tika-vin12t0:167_4": "“Upeto”tiādīni satta padāni aññamaññavevacanāni.",
  "tika-vin12t0:167_5": "Tattha upapannoti yutto anuyutto.",
  "tika-vin12t0:167_6": "Samannāgatoti samantato anu punappunaṃ āgatoti samannāgato,",
  "tika-vin12t0:167_7": "samaṅgībhūtoti attho.",
  "tika-vin12t0:167_8": "Ettha hi saṃsaddo samantatthavācako,",
  "tika-vin12t0:167_9": "anusaddo naupacchinnatthavācako.",
  "tika-vin12t0:167_10": "Tenāti tena kāraṇena.",
  "tika-vin12t0:167_11": "Pāletīti attabhāvaṃ bādhanato rakkhati.",
  "tika-vin12t0:167_12": "Yapetīti attabhāvo pavattati.",
  "tika-vin12t0:167_13": "Yāpetīti attabhāvaṃ pavattāpeti.",
  "tika-vin12t0:167_14": "Yapa yāpane.",
  "tika-vin12t0:167_15": "Yāpanaṃ pavattananti hi dhātupāṭhesu vuttaṃ (saddanītidhātumālāyaṃ 18 pakārantadhātu).",
  "tika-vin12t0:167_16": "Viharatīti ettha eko ākāratthavācako itisaddo luttaniddiṭṭho,",
  "tika-vin12t0:167_17": "iti vuccati,",
  "tika-vin12t0:167_18": "iti vuttanti vā yojanā.",
  "tika-vin12t0:168_0": "Ācāragocarasaddānaṃ dvandabhāvaṃ,",
  "tika-vin12t0:168_1": "tehi ca sampannasaddassa tappurisabhāvaṃ dassento āha “ācāragocarasampanno”tiādi.",
  "tika-vin12t0:168_2": "Tattha casaddena dvandabhāvaṃ,",
  "tika-vin12t0:168_3": "enasaddena ca tappurisabhāvaṃ dasseti.",
  "tika-vin12t0:168_4": "Aṇusaddo appattho,",
  "tika-vin12t0:168_5": "mattasaddo pamāṇatthoti āha “appamattakesū”ti.",
  "tika-vin12t0:168_6": "“Dassanasīlo”tiiminā “dassāvī”tiettha āvīsaddassa tassīlatthabhāvaṃ dasseti.",
  "tika-vin12t0:168_7": "“Samādāyā”ti ettha saṃpubbaāpubbassa dāsaddassa kammāpekkhattā tassa kammaṃ dassetuṃ vuttaṃ “taṃ taṃ sikkhāpada”nti.",
  "tika-vin12t0:168_8": "Iminā “sikkhāpadesū”ti upayogatthe bhummavacananti dasseti.",
  "tika-vin12t0:168_9": "Atha vā sikkhāpadesūti niddhāraṇatthe bhummavacanametaṃ.",
  "tika-vin12t0:168_10": "“Taṃ taṃ sikkhāpada”nti kammaṃ pana ajjhāharitabbanti dasseti.",
  "tika-vin12t0:168_11": "“Samādāyā”ti ettha saṃsaddassa ca āpubbassa dāsaddassa ca yakārassa ca atthaṃ dassetuṃ “sādhukaṃ gahetvā”ti vuttaṃ.",
  "tika-vin12t0:168_12": "Etthāti imissaṃ aṭṭhakathāyaṃ.",
  "tika-vin12t0:168_13": "Vitthāro pana gahetabboti yojanā.",
  "tika-vin12t0:168_14": "Yoti kulaputto.",
  "tika-vin12t0:169_0": "Assāti laddhasammutikassa.",
  "tika-vin12t0:169_1": "Yaṃ taṃ bahu sutaṃ nāma atthi,",
  "tika-vin12t0:169_2": "taṃ na sutamattamevāti yojanā.",
  "tika-vin12t0:169_3": "Mañjūsāyanti peḷāyaṃ.",
  "tika-vin12t0:169_4": "Sā hi sāmikassa sadhanattaṃ maññate imāyāti “mañjūsā”ti vuccati.",
  "tika-vin12t0:169_5": "Mañjūsāyaṃ ratanaṃ sannicitaṃ viya sutaṃ sannicitaṃ asmiṃ puggaleti yojanā,",
  "tika-vin12t0:169_6": "etenāti “sannicita”ntipadena,",
  "tika-vin12t0:169_7": "dassetīti sambandho.",
  "tika-vin12t0:169_8": "Soti laddhasammutiko bhikkhu.",
  "tika-vin12t0:169_9": "Sannicitaratanassevāti sannicitaratanassa iva.",
  "tika-vin12t0:169_10": "Tanti “ye te dhammā”tiādivacanaṃ.",
  "tika-vin12t0:169_11": "Etthāti imasmiṃ sikkhāpade.",
  "tika-vin12t0:169_12": "Assāti laddhasammutikassa bhikkhuno.",
  "tika-vin12t0:169_13": "Tatthāti “vacasā paricitā”tiādivacane.",
  "tika-vin12t0:169_14": "Evamattho veditabboti yojanā.",
  "tika-vin12t0:169_15": "Paguṇāti ujukā.",
  "tika-vin12t0:169_16": "Ujuko hi ajimhattā pakaṭṭho uttamo guṇoti atthena “paguṇo”ti vuccati.",
  "tika-vin12t0:169_17": "Anupekkhitāti punappunaṃ upagantvā ikkhitā,",
  "tika-vin12t0:169_18": "passitā dassitāti attho.",
  "tika-vin12t0:169_19": "Atthatoti abhidheyyatthato,",
  "tika-vin12t0:169_20": "aṭṭhakathātoti attho.",
  "tika-vin12t0:169_21": "Kāraṇatoti dhammato,",
  "tika-vin12t0:169_22": "pāḷitoti attho.",
  "tika-vin12t0:169_23": "Diṭṭhisaddassa paññāsaddavevacanattā “paññāyā”ti vuttaṃ.",
  "tika-vin12t0:169_24": "Supaccakkhakatāti suṭṭhu akkhānaṃ indriyānaṃ paṭimukhaṃ katā.",
  "tika-vin12t0:170_0": "“Bahussuto”ti ettha bahussutassa tividhabhāvaṃ dassento āha “ayaṃ panā”tiādi.",
  "tika-vin12t0:170_1": "Nissayato muccatīti nissayamuccanako.",
  "tika-vin12t0:170_2": "Parisaṃ upaṭṭhāpetīti parisupaṭṭhāko.",
  "tika-vin12t0:170_3": "Bhikkhuniyo ovadatīti bhikkhunovādako.",
  "tika-vin12t0:170_4": "Tatthāti tividhesu bahussutesu.",
  "tika-vin12t0:170_5": "Nissayamuccanakena ettakaṃ uggahetabbanti sambandho.",
  "tika-vin12t0:170_6": "Upasampadāyāti upasampādetvā.",
  "tika-vin12t0:170_7": "Pañca vassāni etassāti pañcavasso.",
  "tika-vin12t0:170_8": "Tena uggahetabbanti yojanā.",
  "tika-vin12t0:170_9": "Sabbantimenāti sabbesaṃ paricchedānaṃ ante lāmake pavattena.",
  "tika-vin12t0:170_10": "Paguṇāti ajimhā ujukā.",
  "tika-vin12t0:170_11": "Vācuggatāti tasseva vevacanaṃ.",
  "tika-vin12t0:170_12": "Yassa hi pāḷipāṭhā sajjhāyanakāle paguṇā honti,",
  "tika-vin12t0:170_13": "tassa vācuggatā.",
  "tika-vin12t0:170_14": "Yassa vā pana vācuggatā honti,",
  "tika-vin12t0:170_15": "tassa paguṇā.",
  "tika-vin12t0:170_16": "Tasmā tāni padāni aññamaññakāraṇavevacanāni.",
  "tika-vin12t0:170_17": "Pakkhadivasesūti juṇhapakkhakāḷapakkhapariyāpannesu divasesu.",
  "tika-vin12t0:170_18": "Dhammasāvanatthāyāti sampattānaṃ parisānaṃ dhammassa sāvanatthāya suṇāpanatthāyāti adhippāyo.",
  "tika-vin12t0:170_19": "Sāvanatthāyāti ettha yupaccayaparattā kāritapaccayo lopo hotīti daṭṭhabbaṃ.",
  "tika-vin12t0:170_20": "Tasmā sāvīyate suṇāpīyate sāvananti vacanattho kātabbo.",
  "tika-vin12t0:170_21": "Bhāṇavārā uggahetabbāti sambandho.",
  "tika-vin12t0:170_22": "Sampattānanti attano santikaṃ sampattānaṃ.",
  "tika-vin12t0:170_23": "Parikathanatthāyāti parissaṅgena āliṅganena kathanatthaṃ,",
  "tika-vin12t0:170_24": "appasaddasaṅkhātāya vācāya kathanatthanti attho.",
  "tika-vin12t0:170_25": "“Kathāmaggo”ti vuttattā vatthukathāyeva adhippetā,",
  "tika-vin12t0:170_26": "na suttasaṅkhāto pāḷipāṭho.",
  "tika-vin12t0:170_27": "Anu pacchā,",
  "tika-vin12t0:170_28": "punappunaṃ vā dāyakā modanti etāyāti anumodanā.",
  "tika-vin12t0:170_29": "Jhānaṃ vā maggo vā phalaṃ vā samaṇadhammo nāma.",
  "tika-vin12t0:170_30": "Tassa karaṇatthaṃ uggahetabbanti yojanā.",
  "tika-vin12t0:170_31": "Hīti saccaṃ, yasmā vā.",
  "tika-vin12t0:170_32": "Catūsu disāsu apaṭihatoti cātuddiso,",
  "tika-vin12t0:170_33": "apaṭihatatthe ṇapaccayo.",
  "tika-vin12t0:171_0": "Parisupaṭṭhāpakena kātabbāti yojanā.",
  "tika-vin12t0:171_1": "Abhivinayeti aññamaññaparicchinne vinayapiṭake.",
  "tika-vin12t0:171_2": "Dve vibhaṅgāti bhikkhuvibhaṅgo ca bhikkhunivibhaṅgo ca.",
  "tika-vin12t0:171_3": "Asakkontena parisupaṭṭhāpakena bhikkhunāti sambandho.",
  "tika-vin12t0:171_4": "Evaṃ attano atthāya uggahetabbaṃ dassetvā idāni parisāya atthāya uggahetabbaṃ dassento āha “parisāya panā”tiādi.",
  "tika-vin12t0:171_5": "Abhidhammeti aññamaññaparicchinne suttantapiṭake eva,",
  "tika-vin12t0:171_6": "na abhidhammapiṭake.",
  "tika-vin12t0:171_7": "Tayo vaggāti sagāthāvaggo nidānavaggo khandhavaggoti tayo vaggā.",
  "tika-vin12t0:171_8": "Vāsaddo aniyamavikappattho.",
  "tika-vin12t0:171_9": "Ekanti ekaṃ nipātaṃ.",
  "tika-vin12t0:171_10": "Tato tatoti nikāyato.",
  "tika-vin12t0:171_11": "Samuccayaṃ katvāti rāsiṃ katvā.",
  "tika-vin12t0:171_12": "Na vuttanti aṭṭhakathāsu na kathitaṃ.",
  "tika-vin12t0:171_13": "Yassa pana natthi,",
  "tika-vin12t0:171_14": "so na labhatīti yojanā.",
  "tika-vin12t0:171_15": "Suttante cāti suttantapiṭake pana.",
  "tika-vin12t0:171_16": "Uggahitoti sarūpakathanena gahito,",
  "tika-vin12t0:171_17": "uccāritoti attho.",
  "tika-vin12t0:171_18": "Disāpāmokkhoti disāsu ṭhitānaṃ bhikkhuādīnaṃ pāmokkho.",
  "tika-vin12t0:171_19": "Yena kāmaṃ gamoti yathākāmaṃ gamo.",
  "tika-vin12t0:172_0": "Catūsu nikāyesūti khuddakanikāyato aññesu dīghanikāyādīsu.",
  "tika-vin12t0:172_1": "Ekassāti aññatarassa ekassa.",
  "tika-vin12t0:172_2": "Ekanikāyenāti ekasmiṃ nikāye laddhanayena.",
  "tika-vin12t0:172_3": "Hīti saccaṃ, yasmā vā.",
  "tika-vin12t0:172_4": "Tatthāti catuppakaraṇassa aṭṭhakathāyaṃ.",
  "tika-vin12t0:172_5": "Nānatthanti nānāpayojanaṃ.",
  "tika-vin12t0:172_6": "Tanti vinayapiṭakaṃ.",
  "tika-vin12t0:172_7": "Ettāvatāti ettakapamāṇena paguṇena.",
  "tika-vin12t0:172_8": "Hotīti itisaddo parisamāpanattho.",
  "tika-vin12t0:172_9": "Iti parisamāpanaṃ veditabbanti yojanā.",
  "tika-vin12t0:173_0": "Ubhayāni kho panassāti ādi pana vuttanti sambandho.",
  "tika-vin12t0:173_1": "Aññasminti vinayapiṭakato itarasmiṃ.",
  "tika-vin12t0:173_2": "Tatthāti “ubhayāni kho panassā”tiādivacane.",
  "tika-vin12t0:173_3": "Yathā yenākārena āgatāni,",
  "tika-vin12t0:173_4": "taṃ ākāraṃ dassetunti yojanā.",
  "tika-vin12t0:173_5": "Padapaccābhaṭṭhasaṅkaradosavirahitānīti padānaṃ paccābhaṭṭhasaṅkarabhūtehi dosehi virahitāni.",
  "tika-vin12t0:173_6": "Ettha ca padapaccābhaṭṭhanti padānaṃ paṭinivattitvā ābhassanaṃ gaḷanaṃ,",
  "tika-vin12t0:173_7": "cutanti attho.",
  "tika-vin12t0:173_8": "Padasaṅkaranti padānaṃ vipatti,",
  "tika-vin12t0:173_9": "vināsoti attho.",
  "tika-vin12t0:173_10": "“Suttaso”ti sāmaññato vuttepi khandhakaparivārasuttaṃ eva gahetabbanti āha “khandhakaparivārato”ti.",
  "tika-vin12t0:173_11": "Anubyañjanasoti ettha byañjanasaddo akkharassa ca padassa ca vācakoti āha “akkharapadapāripūriyā cā”ti.",
  "tika-vin12t0:173_12": "Hīti saccaṃ, yasmā vā.",
  "tika-vin12t0:174_0": "“Sithiladhanitādīna”ntipadaṃ “vacanenā”tipade kammaṃ,",
  "tika-vin12t0:174_1": "“vacanenā”tipadaṃ “sampannāgato”tipade hetu,",
  "tika-vin12t0:174_2": "“vissaṭṭhāya anelagaḷāya atthassa viññāpaniyā”tipadāni “vācāyā”tipade visesanāni.",
  "tika-vin12t0:174_3": "Sithiladhanitādīnanti ādisaddena niggahitavimuttasambandhavavatthitadīgha rassa garu lahu saṅkhātā aṭṭha byañjanabuddhiyo saṅgaṇhāti.",
  "tika-vin12t0:174_4": "Yathāvidhānavacanenāti akkharacintakānaṃ yathā saṃvidahanavacanena.",
  "tika-vin12t0:174_5": "Vācāyeva karīyati kathīyati uccārīyati vākkaraṇaṃ cakārassa kakāraṃ katvā.",
  "tika-vin12t0:174_6": "Hīti tadeva yuttaṃ.",
  "tika-vin12t0:174_7": "Mātugāmo yasmā sarasampattirato,",
  "tika-vin12t0:174_8": "tasmā hīḷetīti yojanā.",
  "tika-vin12t0:174_9": "“Sarasampattirahita”ntipadaṃ “vacana”ntipade visesanabhāvena visesaṃ katvā “hīḷetī”tipade hetubhāvena",
  "tika-vin12t0:174_10": "sampajjanato hetuantogadhavisesananti daṭṭhabbaṃ.",
  "tika-vin12t0:174_11": "Sabbāsanti bhikkhunīnaṃ.",
  "tika-vin12t0:174_12": "“Sīlācārasampattiyā”tiiminā jāti gotta rūpa bhogādinātiatthaṃ nivatteti.",
  "tika-vin12t0:174_13": "Kāraṇañcāti aṭṭhakathañca.",
  "tika-vin12t0:174_14": "Tajjetvāti ubbejetvā.",
  "tika-vin12t0:174_15": "Tāsanti bhikkhunīnaṃ.",
  "tika-vin12t0:174_16": "Gihikāleti bhikkhunovādakassa gihikāle anajjhāpannapubbo hotīti sambandho.",
  "tika-vin12t0:174_17": "Hi tadeva yuttaṃ.",
  "tika-vin12t0:174_18": "“Mātugāmo”tipadaṃ “na karotī”tipade suddhakattā,",
  "tika-vin12t0:174_19": "“uppādetī”tipade hetukattā.",
  "tika-vin12t0:174_20": "Ṭhitassa bhikkhuno dhammadesanāyāpīti yojanā.",
  "tika-vin12t0:174_21": "Apisaddo garahattho.",
  "tika-vin12t0:174_22": "Visabhāgehīti viruddhehi vatthārammaṇehi.",
  "tika-vin12t0:174_23": "Ayuttaṭṭhāneti pabbajitānaṃ ananurūpaṭṭhāne.",
  "tika-vin12t0:174_24": "Chandarāganti balavataṇhaṃ.",
  "tika-vin12t0:174_25": "Tenāti tena hetunā.",
  "tika-vin12t0:175_0": "“Ettha cā”tiādimhi ayaṃ pana saṅgaho –",
  "tika-vin12t0:176_0": "“Sīlavā bahussuto ca, svāgato ca suvācako;",
  "tika-vin12t0:177_0": "Piyo paṭibalo cāpi, najjhāpanno ca vīsatī”ti.",
  "tika-vin12t0:178_0": "148.",
  "tika-vin12t0:178_1": "Vatthusminti aṭṭhuppattiyaṃ.",
  "tika-vin12t0:178_2": "Kakāralopaṃ katvā garudhammāti vuccantīti āha “garukehi dhammehī”ti.",
  "tika-vin12t0:178_3": "Teti garudhammā.",
  "tika-vin12t0:178_4": "Hīti yasmā.",
  "tika-vin12t0:178_5": "“Ekato”ti sāmaññena vuttavacanassa visesena gahetabbataṃ dassetuṃ vuttaṃ “bhikkhunīnaṃ santike”ti.",
  "tika-vin12t0:178_6": "Yathāvatthukamevāti pācittiyameva.",
  "tika-vin12t0:178_7": "Tañhi vatthussa āpattikāraṇassa anurūpaṃ pavattattā “yathāvatthuka”nti vuccati.",
  "tika-vin12t0:179_0": "149.",
  "tika-vin12t0:179_1": "Pātoti pageva,",
  "tika-vin12t0:179_2": "paṭhamanti attho.",
  "tika-vin12t0:179_3": "Asammaṭṭhaṃ sammajjītabbanti sambandho.",
  "tika-vin12t0:179_4": "Asammajjane dosaṃ pākaṭaṃ karonto āha “asammaṭṭhaṃ hī”tiādi.",
  "tika-vin12t0:179_5": "Hīti tappākaṭīkaraṇajotako.",
  "tika-vin12t0:179_6": "Tanti pariveṇaṃ.",
  "tika-vin12t0:179_7": "Disvā bhaveyyunti sambandho.",
  "tika-vin12t0:179_8": "Tenāti asotukāmānaṃ viya bhavanahetunā.",
  "tika-vin12t0:179_9": "Pariveṇasammajjanassa ānisaṃsaṃ dassetvā pānīyaparibhojanīyaupaṭṭhānassa tameva dassento āha “anto gāmato panā”ti ādi.",
  "tika-vin12t0:179_10": "Tasminti pānīyaparibhojanīye.",
  "tika-vin12t0:180_0": "Sākhābhaṅgampīti bhañjitabbasākhampi.",
  "tika-vin12t0:180_1": "Dutiyoti viññū puriso dutiyo.",
  "tika-vin12t0:180_2": "Nisīditabbaṭṭhānaṃ dassento āha “nisīditabba”ntiādi.",
  "tika-vin12t0:180_3": "“Vihāramajjhe”ti sāmaññato vatvā visesato dassetuṃ vuttaṃ “dvāre”ti.",
  "tika-vin12t0:180_4": "Osaranti avasaranti etthāti osaraṇaṃ,",
  "tika-vin12t0:180_5": "tañca taṃ ṭhānañceti osaraṇaṭṭhānaṃ, tasmiṃ.",
  "tika-vin12t0:180_6": "Samaggatthāti ettha saṃpubbo ca āpubbo ca gamusaddo hoti,",
  "tika-vin12t0:180_7": "tato hiyyattanīsaṅkhātaṃ tthavacanaṃ vā hoti,",
  "tika-vin12t0:180_8": "pañcamīsaṅkhātassa thavacanassa tthattaṃ vā hoti,",
  "tika-vin12t0:180_9": "saṃyogaparattā ā upasaggo rasso ca hoti,",
  "tika-vin12t0:180_10": "iti atthaṃ dassento āha “sammā āgatatthā”ti.",
  "tika-vin12t0:180_11": "Tattha “sammā”tipadena saṃsaddassa atthaṃ dasseti,",
  "tika-vin12t0:180_12": "“ā”itipadena ātyūpasaggaṃ,",
  "tika-vin12t0:180_13": "“gata”itipadena gamudhātuṃ,",
  "tika-vin12t0:180_14": "“ttha”itipadena hiyyattanīsaṅkhātaṃ tthavacanaṃ vā,",
  "tika-vin12t0:180_15": "pañcamīsaṅkhātassa thavacanassa tthattaṃ vā dasseti.",
  "tika-vin12t0:180_16": "Ayaṃ panetthattho –",
  "tika-vin12t0:180_17": "samaṃ tumhe āgatatthāti.",
  "tika-vin12t0:180_18": "Pañcamīsaṅkhātassa thavacanassa tthattakāle samaṃ tumhe āgā attha bhavathāti.",
  "tika-vin12t0:180_19": "“Āgacchantī”tipadena “vattantī”ti ettha vatudhātuyā atthaṃ dasseti,",
  "tika-vin12t0:180_20": "“paguṇā vācuggatā”tipadehi adhippāyaṃ dasseti.",
  "tika-vin12t0:180_21": "Pāḷīti garudhammapāḷi.",
  "tika-vin12t0:181_0": "Tatthāti tassaṃ pāḷiyaṃ,",
  "tika-vin12t0:181_1": "tesu vā abhivādanādīsu catūsu.",
  "tika-vin12t0:181_2": "Maggasampadānanti maggaṃ pariharitvā bhikkhussa okāsadānaṃ.",
  "tika-vin12t0:181_3": "Bījananti bījaniyā vidhūpanaṃ.",
  "tika-vin12t0:181_4": "Pānīyāpucchananti pānīyassa āpucchanaṃ.",
  "tika-vin12t0:181_5": "Ādisaddena paribhojanīyāpucchanādikaṃ saṅgaṇhāti.",
  "tika-vin12t0:181_6": "Ettha cāti etesu catūsu abhivādanādīsu.",
  "tika-vin12t0:181_7": "“Anto gāme vā”tiādīni cha padāni “kātabbamevā”tipade ādhāro.",
  "tika-vin12t0:181_8": "Rājussāraṇāyāti rañño ānubhāvena janānaṃ ussāraṇāya.",
  "tika-vin12t0:181_9": "Mahābhikkhusaṅgho sannipatati etthāti mahāsannipātaṃ,",
  "tika-vin12t0:181_10": "tasmiṃ mahāsannipāte ṭhāne nisinne satīti yojanā.",
  "tika-vin12t0:181_11": "Paccuṭṭhānanti paṭikacceva uṭṭhānaṃ.",
  "tika-vin12t0:181_12": "Taṃ tanti sāmīcikammaṃ.",
  "tika-vin12t0:182_0": "Sakkatvāti cittiṃ katvā,",
  "tika-vin12t0:182_1": "saṃ ādaraṃ katvāti attho.",
  "tika-vin12t0:182_2": "Tenāha “yathā kato”tiādi.",
  "tika-vin12t0:182_3": "Tiṇṇaṃ kiccānanti “sakkatvā garuṃkatvā mānetvā”tisaṅkhātānaṃ tiṇṇaṃ kiccānaṃ.",
  "tika-vin12t0:182_4": "Anīyasaddo kammatthoti āha “na atikkamitabbo”ti.",
  "tika-vin12t0:183_0": "Natthi bhikkhu etthāti abhikkhuko āvāso,",
  "tika-vin12t0:183_1": "so kittake ṭhāne abhikkhuko,",
  "tika-vin12t0:183_2": "yo āvāso abhikkhuko nāma hotīti āha “sace”ti ādi.",
  "tika-vin12t0:183_3": "“Upassayato”tipadaṃ “abbhantare”tipade apādānaṃ.",
  "tika-vin12t0:183_4": "Etthāti abhikkhuke āvāse.",
  "tika-vin12t0:183_5": "Hīti saccaṃ.",
  "tika-vin12t0:183_6": "Tatoti aḍḍhayojanabbhantare ṭhitaāvāsato.",
  "tika-vin12t0:183_7": "Paranti aññasmiṃ āvāse,",
  "tika-vin12t0:183_8": "bhummatthe cetaṃ upayogavacanaṃ.",
  "tika-vin12t0:183_9": "Pacchābhattanti bhattato pacchā.",
  "tika-vin12t0:183_10": "Tatthāti abhikkhuke āvāse.",
  "tika-vin12t0:183_11": "“Bhikkhuniyo”tipadaṃ “vadantī”tipade kammaṃ.",
  "tika-vin12t0:183_12": "Vuttappamāṇeti aḍḍhayojanabbhantarasaṅkhāte vuttappamāṇe.",
  "tika-vin12t0:183_13": "Sākhāmaṇḍapepīti sākhāya chāditamaṇḍapepi.",
  "tika-vin12t0:183_14": "Pisaddena āvāse pana kā nāma kathāti dasseti.",
  "tika-vin12t0:183_15": "Vuttāti vasitā.",
  "tika-vin12t0:183_16": "Ettāvatāti ekarattaṃ vasitamattena.",
  "tika-vin12t0:183_17": "Etthāti sabhikkhuke āvāse.",
  "tika-vin12t0:183_18": "Upagacchantīhi bhikkhunīhi yācitabbāti yojanā.",
  "tika-vin12t0:183_19": "Pakkhassāti āsaḷhīmāsassa juṇhapakkhassa.",
  "tika-vin12t0:183_20": "“Terasiya”ntipadena avayaviavayavabhāvena yojetabbaṃ.",
  "tika-vin12t0:183_21": "Mayanti amhe.",
  "tika-vin12t0:183_22": "Yatoti yena ujunā maggenāti sambandho.",
  "tika-vin12t0:183_23": "Tenāha “tena maggenā”ti.",
  "tika-vin12t0:183_24": "Aññena maggenāti ujumaggato aññena jimhamaggena.",
  "tika-vin12t0:183_25": "Ayanti ayaṃ āvāso.",
  "tika-vin12t0:183_26": "Tatoti bhikkhūnaṃ āvāsato,",
  "tika-vin12t0:183_27": "bhikkhuniupassayato vā,",
  "tika-vin12t0:183_28": "idameva yuttataraṃ.",
  "tika-vin12t0:183_29": "Vakkhati hi “amhākaṃ upassayato gāvutamatte”ti.",
  "tika-vin12t0:183_30": "Khemaṭṭhāneti abhayaṭṭhāne.",
  "tika-vin12t0:183_31": "Tañhi khīyanti bhayā etthāti khemaṃ,",
  "tika-vin12t0:183_32": "khemañca taṃ ṭhānañceti khemaṭṭhānanti katvā “khemaṭṭhāna”nti vuccati.",
  "tika-vin12t0:183_33": "Tāhi bhikkhunīhīti aḍḍhayojanamatte ṭhāne vasantīhi.",
  "tika-vin12t0:183_34": "Tā bhikkhuniyoti gāvutamatte ṭhāne vasantiyo.",
  "tika-vin12t0:183_35": "Antarāti tumhākaṃ,",
  "tika-vin12t0:183_36": "amhākañca nivāsanaṭṭhānassa,",
  "tika-vin12t0:183_37": "nivāsanaṭṭhānato vā antare vemajjhe.",
  "tika-vin12t0:183_38": "Bhummatthe cetaṃ nissakkavacanaṃ.",
  "tika-vin12t0:183_39": "Ṭhite maggeti sambandho “santikā”tipadaṃ “āgata”itipade apādānaṃ.",
  "tika-vin12t0:183_40": "Tatthāti aññāsaṃ bhikkhunīnaṃ upassaye.",
  "tika-vin12t0:183_41": "Iti yācitabbāti yojanā.",
  "tika-vin12t0:183_42": "Tatoti bhikkhūnaṃ yācitabbato,",
  "tika-vin12t0:183_43": "paranti sambandho.",
  "tika-vin12t0:184_0": "Cātuddaseti āsaḷhīmāsassa juṇhapakkhassa catuddasannaṃ divasānaṃ pūraṇe divase.",
  "tika-vin12t0:184_1": "Idhāti imasmiṃ vihāre.",
  "tika-vin12t0:184_2": "“Ovāda”ntipadaṃ “anu”itipade kammaṃ.",
  "tika-vin12t0:184_3": "Anujīvantiyoti anugantvā jīvanaṃ vuttiṃ karontiyo.",
  "tika-vin12t0:184_4": "Vuttā bhikkhūti sambandho.",
  "tika-vin12t0:184_5": "Dutiyadivaseti āsaḷhīpuṇṇamiyaṃ.",
  "tika-vin12t0:184_6": "Athāti pakkamanānantaraṃ.",
  "tika-vin12t0:184_7": "Etthāti bhikkhūnaṃ pakkantattā apassane.",
  "tika-vin12t0:184_8": "“Ābhogaṃ katvā”tiiminā ābhogaṃ akatvā vasituṃ na vaṭṭatīti dīpeti.",
  "tika-vin12t0:184_9": "Sabhikkhukāvāsaṃ gantabbamevāti adhippāyo.",
  "tika-vin12t0:184_10": "Sāti vassacchedāpatti.",
  "tika-vin12t0:184_11": "Hīti saccaṃ, yasmā vā.",
  "tika-vin12t0:184_12": "Kenaci kāraṇenāti bhikkhācārassa asampadādinā kenaci nimittena.",
  "tika-vin12t0:184_13": "Hīti saccaṃ.",
  "tika-vin12t0:184_14": "Bhikkhūnaṃ pakkantādikāraṇā abhikkhukāvāse vasantiyā kiṃ abhikkhukāvāseva pavāretabbanti āha “pavārentiyā panā”tiādi.",
  "tika-vin12t0:185_0": "Anvaddhamāsanti ettha anusaddo vicchatthavācako kammappavacanīyo,",
  "tika-vin12t0:185_1": "tena payogattā bhummatthe upayogavacananti āha “addhamāse addhamāse”ti.",
  "tika-vin12t0:185_2": "Paccāsīsitabbāti ettha patipubbo ca āpubbo ca sidhātu icchattheti āha “icchitabbā”ti.",
  "tika-vin12t0:185_3": "Sidhātuyā dvebhāvo hoti.",
  "tika-vin12t0:185_4": "Āpubbo sisi icchāyantipi dhātupāṭhesu vuttaṃ.",
  "tika-vin12t0:185_5": "Tatthāti “uposathapucchaka”ntivacane.",
  "tika-vin12t0:185_6": "Pakkhassāti yassa kassaci pakkhassa.",
  "tika-vin12t0:185_7": "Mahāpaccariyaṃ pana vuttanti sambandho.",
  "tika-vin12t0:185_8": "Ovādassa yācanaṃ ovādo uttarapadalopena,",
  "tika-vin12t0:185_9": "soyeva attho payojanaṃ ovādattho,",
  "tika-vin12t0:185_10": "tadatthāya.",
  "tika-vin12t0:185_11": "Pāṭipadadivasatoti dutiyadivasato.",
  "tika-vin12t0:185_12": "So hi cando vuddhiñca hāniñca paṭimukhaṃ pajjati ettha,",
  "tika-vin12t0:185_13": "etenāti vā pāṭipadoti vuccati.",
  "tika-vin12t0:185_14": "Itīti evaṃ vuttanayena.",
  "tika-vin12t0:185_15": "Bhagavā paññapetīti yojanā.",
  "tika-vin12t0:185_16": "Aññassāti dhammassavanakammato aññassa.",
  "tika-vin12t0:185_17": "Nirantaranti abhikkhaṇaṃ,",
  "tika-vin12t0:185_18": "“paññapetī”tipade bhāvanapuṃsakaṃ.",
  "tika-vin12t0:185_19": "Hīti vitthāro.",
  "tika-vin12t0:185_20": "Evañca satīti evaṃ bahūpakāre sati ca.",
  "tika-vin12t0:185_21": "Yanti yaṃ dhammaṃ.",
  "tika-vin12t0:185_22": "Sātthikanti sapayojanaṃ.",
  "tika-vin12t0:185_23": "Yathānusiṭṭhanti anusiṭṭhiyā anurūpaṃ.",
  "tika-vin12t0:185_24": "Sabbāyeva bhikkhuniyopīti yojanā.",
  "tika-vin12t0:185_25": "Hīti saccaṃ.",
  "tika-vin12t0:186_0": "Ovādaṃ gacchatīti ovādaṃ yācituṃ bhikkhusaṅghassa ārāmaṃ gacchati.",
  "tika-vin12t0:186_1": "Na ovādo gantabboti ovādaṃ yācituṃ bhikkhusaṅghassa ārāmo na gantabbo.",
  "tika-vin12t0:186_2": "Ovādoti ca upayogatthe paccattavacananti daṭṭhabbaṃ.",
  "tika-vin12t0:186_3": "Itarathā hi saddapayogo virujjheyya.",
  "tika-vin12t0:186_4": "Ovādaṃ gantunti ovādaṃ yācanatthāya bhikkhusaṅghassa ārāmaṃ gantuṃ.",
  "tika-vin12t0:187_0": "“Dve tisso bhikkhuniyo”tipadaṃ “yācitvā”tipade dutiyākammaṃ.",
  "tika-vin12t0:187_1": "“Pesetabbā”tipade paṭhamākammaṃ.",
  "tika-vin12t0:187_2": "Ovādūpasaṅkamananti ovādassa gahaṇatthāya upasaṅkamanaṃ.",
  "tika-vin12t0:187_3": "Ārāmanti bhikkhusaṅghassa ārāmaṃ.",
  "tika-vin12t0:187_4": "Tatoti gamanato paranti sambandho.",
  "tika-vin12t0:187_5": "Tena bhikkhunāti ovādapaṭiggāhakena bhikkhunā.",
  "tika-vin12t0:187_6": "Tanti sammataṃ bhikkhuṃ.",
  "tika-vin12t0:188_0": "Ussahatīti sakkoti.",
  "tika-vin12t0:188_1": "Pāsādikenāti pasādaṃ āvahena pasādajanakena kāyavacīmanokammenāti attho.",
  "tika-vin12t0:188_2": "Sampādetūti tividhaṃ sikkhaṃ sampādetu.",
  "tika-vin12t0:188_3": "Ettāvatāti ettakena “pāsādikena sampādetū”ti vacanamattena.",
  "tika-vin12t0:188_4": "Hīti phalajotako.",
  "tika-vin12t0:188_5": "Etanti “tāhī”tivacanaṃ.",
  "tika-vin12t0:189_0": "Ettha ca bhikkhūnaṃ saṅghagaṇapuggalavasena vacanavāro tividho hoti,",
  "tika-vin12t0:189_1": "taṃ tividhaṃ vacanavāraṃ bhikkhunīnaṃ saṅghagaṇapuggalavasena tīhi vacanavārehi guṇitaṃ katvā nava vacanavārā honti,",
  "tika-vin12t0:189_2": "taṃ ākāraṃ dassento āha “tatrāyaṃ vacanakkamo”ti.",
  "tika-vin12t0:189_3": "Tatrāti purimavacanāpekkhaṃ.",
  "tika-vin12t0:189_4": "Vacanākāro pākaṭova.",
  "tika-vin12t0:190_0": "Ekā bhikkhunī vā bahūhi bhikkhunīupassayehi ovādatthāya pesite vacanākāraṃ dassento āha “bhikkhunisaṅgho ca ayyā”tiādi.",
  "tika-vin12t0:191_0": "Tenāpīti ovādapaṭiggāhakenāpi “ovāda”ntipadaṃ “paṭiggāhakenā”ti pade kammaṃ.",
  "tika-vin12t0:191_1": "Puna “ovāda”ntipadaṃ “apaṭiggahetu”ntipade kammaṃ.",
  "tika-vin12t0:191_2": "Balati assāsapassāsamattena jīvati,",
  "tika-vin12t0:191_3": "na paññājīvitenāti bālo.",
  "tika-vin12t0:191_4": "Gilāyati rujatīti gilāno.",
  "tika-vin12t0:191_5": "Gamissati gantuṃ bhabboti gamiko.",
  "tika-vin12t0:191_6": "Ayaṃ panettha yojanā –",
  "tika-vin12t0:191_7": "gantuṃ bhabbo yo bhikkhu gamissati gamanaṃ karissati,",
  "tika-vin12t0:191_8": "iti tasmā so bhikkhu gamiko nāma.",
  "tika-vin12t0:191_9": "Atha vā yo bhikkhu gantuṃ bhabbattā gamissati gamanaṃ karissati,",
  "tika-vin12t0:191_10": "iti tasmā so bhikkhu gamiko nāmāti.",
  "tika-vin12t0:191_11": "“Bhabbo”ti ca hetuantogadhavisesanaṃ.",
  "tika-vin12t0:192_0": "Tatthāti bālādīsu tīsu puggalesu.",
  "tika-vin12t0:192_1": "Dutiyapakkhadivaseti pāṭipadato dutiyapakkhadivase.",
  "tika-vin12t0:192_2": "Uposathaggeti uposathagehe.",
  "tika-vin12t0:192_3": "Tañhi uposathaṃ gaṇhanti,",
  "tika-vin12t0:192_4": "uposatho vā gayhati asminti “uposathagga”nti vuccati.",
  "tika-vin12t0:192_5": "Tasmiṃ uposathagge.",
  "tika-vin12t0:192_6": "“Anārocetu”nti vacanassa ñāpakaṃ dassetvā “apaccāharitu”nti vacanassa tameva dassento āha “aparampi vutta”ntiādi.",
  "tika-vin12t0:193_0": "Tatthāti ovādapaṭiggāhakesu bhikkhūsu.",
  "tika-vin12t0:193_1": "No cassāti no ce assa.",
  "tika-vin12t0:193_2": "Sabhaṃ vāti samajjaṃ vā.",
  "tika-vin12t0:193_3": "Sā hi saha bhāsanti ettha,",
  "tika-vin12t0:193_4": "santehi vā bhāti dibbatīti “sabhā”ti vuccati,",
  "tika-vin12t0:193_5": "taṃ sabhaṃ vā upasaṅkamissāmīti yojanā.",
  "tika-vin12t0:193_6": "Tatrāti tasmiṃ sabhādike.",
  "tika-vin12t0:193_7": "Evaṃ “tatthā”tipadepi.",
  "tika-vin12t0:194_0": "Catuddasannaṃ pūraṇo cātuddaso,",
  "tika-vin12t0:194_1": "tasmiṃ pavāretvāti sambandho.",
  "tika-vin12t0:194_2": "Bhikkhusaṅgheti bhikkhusaṅghassa santike,",
  "tika-vin12t0:194_3": "samīpatthe cetaṃ bhummavacanaṃ.",
  "tika-vin12t0:194_4": "Ajjatanāti ettha asmiṃ ahani ajja,",
  "tika-vin12t0:194_5": "imasaddato ahanīti atthe jjapaccayo,",
  "tika-vin12t0:194_6": "imasaddassa ca akāro,",
  "tika-vin12t0:194_7": "ajja eva ajjatanā,",
  "tika-vin12t0:194_8": "svattho hi tanapaccayo.",
  "tika-vin12t0:194_9": "Aparasmiṃ ahani aparajja,",
  "tika-vin12t0:194_10": "aparasaddato ahanīti atthe jjapaccayo sattamyantoyeva.",
  "tika-vin12t0:194_11": "Etthāti pavāraṇe,",
  "tika-vin12t0:194_12": "“anujānāmī”tiādivacane vā.",
  "tika-vin12t0:194_13": "Hīti saccaṃ.",
  "tika-vin12t0:195_0": "Kolāhalanti kotūhalaṃ. Paṭhamaṃ bhikkhunī yācitabbāti saṅghena paṭhamaṃ bhikkhunī yācitabbā.",
  "tika-vin12t0:196_0": "Tāya bhikkhuniyā vacanīyo assāti yojanā.",
  "tika-vin12t0:196_1": "Passanto paṭikarissatīti vajjāvajjaṃ passanto hutvā paṭikarissati.",
  "tika-vin12t0:197_0": "Ubhinnanti bhikkhubhikkhunīnaṃ.",
  "tika-vin12t0:197_1": "Yathāṭhāneyevāti yaṃ yaṃ ṭhānaṃ yathāṭhānaṃ,",
  "tika-vin12t0:197_2": "tasmiṃ yathāṭhāneyeva.",
  "tika-vin12t0:197_3": "Kenaci pariyāyenāti kenaci kāraṇena.",
  "tika-vin12t0:197_4": "Avapubbo varasaddo pihitatthoti āha “pihito”ti.",
  "tika-vin12t0:197_5": "Vacanaṃyevāti ovādavacanaṃyeva.",
  "tika-vin12t0:197_6": "Pathoti jeṭṭhakaṭṭhāne ṭhānassa kāraṇattā patho.",
  "tika-vin12t0:197_7": "Dosaṃ panāti abhikkamanādīsu ādīnavaṃ pana.",
  "tika-vin12t0:197_8": "Añjentīti makkhenti.",
  "tika-vin12t0:197_9": "Bhikkhūhi pana ovadituṃ anusāsituṃ vaṭṭatīti yojanā.",
  "tika-vin12t0:198_0": "Aññanti ovādato aññaṃ. Esoti garudhammo.",
  "tika-vin12t0:199_0": "150.",
  "tika-vin12t0:199_1": "“Adhammakamme”ti ettha katamaṃ kammaṃ nāmāti āha “adhammakammetiādīsū”tiādi.",
  "tika-vin12t0:199_2": "Tatthāti adhammakammadhammakammesu.",
  "tika-vin12t0:200_0": "152.",
  "tika-vin12t0:200_1": "Uddesaṃ dento bhaṇati,",
  "tika-vin12t0:200_2": "anāpattīti yojanā.",
  "tika-vin12t0:200_3": "Osāretīti katheti.",
  "tika-vin12t0:200_4": "Catuparisatīti catuparisasmiṃ.",
  "tika-vin12t0:200_5": "Tatrāpīti tena bhikkhunīnaṃ suṇanakāraṇenāti. Paṭhamaṃ.",
  "tika-vin12t0:201_0": "2. Atthaṅgatasikkhāpadaṃ",
  "tika-vin12t0:202_0": "153.",
  "tika-vin12t0:202_1": "Dutiye pariyāyasaddo vāratthoti āha “vārenā”ti.",
  "tika-vin12t0:202_2": "Vāroti ca anukkamoyevāti āha “paṭipāṭiyāti attho”ti.",
  "tika-vin12t0:202_3": "Adhikaṃ cittaṃ imassāti adhicetoti dassento āha “adhicittavato”tiādi.",
  "tika-vin12t0:202_4": "Adhicittaṃ nāma idha arahattaphalacittameva,",
  "tika-vin12t0:202_5": "na vipassanāpādakabhūtaṃ aṭṭhasamāpatticittanti āha “arahattaphalacittenā”ti.",
  "tika-vin12t0:202_6": "“Adhicittasikkhā”tiādīsu hi vipassanāpādakabhūtaṃ aṭṭhasamāpatticittaṃ “adhicitta”nti vuccati.",
  "tika-vin12t0:202_7": "Na pamajjatoti na pamajjantassa.",
  "tika-vin12t0:202_8": "Sātaccakiriyāyāti satatakaraṇena.",
  "tika-vin12t0:202_9": "Ubho loke munati jānātīti munīti ca,",
  "tika-vin12t0:202_10": "monaṃ vuccati ñāṇaṃ munanaṭṭhena jānanatthena,",
  "tika-vin12t0:202_11": "tamassatthīti munīti ca dassento āha “muninotī”tiādi.",
  "tika-vin12t0:202_12": "Tattha “yo munati…pe…",
  "tika-vin12t0:202_13": "munanena vā”tiiminā paṭhamatthaṃ dasseti,",
  "tika-vin12t0:202_14": "“monaṃ vuccati…pe…",
  "tika-vin12t0:202_15": "vuccatī”tiiminā dutiyatthaṃ dasseti.",
  "tika-vin12t0:202_16": "Muna gatiyanti dhātupāṭhesu (saddanītidhātumālāyaṃ 15 pakārantadhātu) vuttattā “yo munatī”ti ettha bhūvādigaṇiko munadhātuyeva,",
  "tika-vin12t0:202_17": "na kīyādigaṇiko mudhātūti daṭṭhabbaṃ.",
  "tika-vin12t0:202_18": "Atha vā muna ñāṇeti dhātupāṭhesu (saddanītidhātumālāyaṃ 17 kiyādigaṇika) vuttattā “munātī”ti kīyādigaṇikova.",
  "tika-vin12t0:202_19": "Dhātvantanakāralopoti daṭṭhabbaṃ.",
  "tika-vin12t0:202_20": "“Monaṃ vuccati ñāṇa”nti cettha ñāṇaṃ nāma arahattañāṇameva.",
  "tika-vin12t0:202_21": "Monassa patho monapathoti vutte sattatiṃsa bodhipakkhiyadhammāva adhippetāti āha “sattatiṃsabodhipakkhiyadhammesū”ti.",
  "tika-vin12t0:202_22": "Atha vā adhisīlasikkhādayo adhippetāti āha “tīsu vā sikkhāsū”ti.",
  "tika-vin12t0:202_23": "Pubbabhāgapaṭipadanti arahattañāṇassa pubbabhāge pavattaṃ sīlasamathavipassanāsaṅkhātaṃ paṭipadaṃ.",
  "tika-vin12t0:202_24": "Pubbabhāgeti arahattañāṇassa pubbabhāge.",
  "tika-vin12t0:202_25": "Etthāti “adhicetaso…pe…",
  "tika-vin12t0:202_26": "sikkhato”ti vacane.",
  "tika-vin12t0:202_27": "“Tādino”tipadaṃ “munino”tipadena yojetabbanti āha “tādisassa khīṇāsavamunino”ti.",
  "tika-vin12t0:202_28": "Etthāti “sokā na bhavanti tādino”ti vacane.",
  "tika-vin12t0:202_29": "Rāgādayo upasametīti upasantoti dassetuṃ vuttaṃ “rāgādīna”nti.",
  "tika-vin12t0:202_30": "Sati assatthīti satimāti katvā mantusaddo niccayogatthoti āha “satiyā avirahitassā”ti.",
  "tika-vin12t0:203_0": "Na kasīyati na vilekhīyatīti akāso,",
  "tika-vin12t0:203_1": "soyeva ākāso.",
  "tika-vin12t0:203_2": "Antarena chiddena ikkhitabboti antalikkho.",
  "tika-vin12t0:203_3": "Ākāso hi catubbidho ajaṭākāso,",
  "tika-vin12t0:203_4": "kasiṇugghāṭimākāso,",
  "tika-vin12t0:203_5": "paricchinnākāso,",
  "tika-vin12t0:203_6": "rūpaparicchedākāsoti.",
  "tika-vin12t0:203_7": "Tattha ajaṭākāsova idhādhippeto “antalikkhe”ti visesitattā.",
  "tika-vin12t0:203_8": "Tenāha “na kasiṇugghāṭime,",
  "tika-vin12t0:203_9": "na pana rūpaparicchede”ti.",
  "tika-vin12t0:203_10": "Paricchinnākāsopi rūpaparicchedākāsena saṅgahito.",
  "tika-vin12t0:203_11": "“Ma”nti padaṃ “avamaññantī”ti pade kammaṃ.",
  "tika-vin12t0:203_12": "Ettakamevāti etappamāṇaṃ “adhicetaso”tiādisaṅkhātaṃ vacanameva,",
  "tika-vin12t0:203_13": "na aññaṃ buddhavacananti attho.",
  "tika-vin12t0:203_14": "Ayanti cūḷapanthako thero.",
  "tika-vin12t0:203_15": "Handāti vassaggatthe nipāto.",
  "tika-vin12t0:203_16": "Mama ānubhāvaṃ dassemi,",
  "tika-vin12t0:203_17": "tumhe passatha gaṇhathāti adhippāyo.",
  "tika-vin12t0:203_18": "Vuṭṭhāyāti tato catutthajjhānato vuṭṭhahitvā.",
  "tika-vin12t0:203_19": "Antarāpi dhāyatīti ettha pisaddassa aṭṭhānatthaṃ dassento āha “antaradhāyatipī”ti.",
  "tika-vin12t0:203_20": "Eseva nayo “seyyampi kappetī”ti etthapi.",
  "tika-vin12t0:203_21": "Theroti cūḷapanthako thero.",
  "tika-vin12t0:203_22": "Idaṃ padaṃ antarantarā yuttaṭṭhānesu sambandhitvā “tañceva bhaṇatī”tiiminā sambandhitabbaṃ.",
  "tika-vin12t0:203_23": "Bhātutherassāti jeṭṭhakabhātubhūtassa mahāpanthakatherassa.",
  "tika-vin12t0:204_0": "Padmanti gāthāyaṃ tayo pādā indavajirā,",
  "tika-vin12t0:204_1": "catutthapādo upendavajiro.",
  "tika-vin12t0:204_2": "Tasmā padmanti ettha makāre pare dukārukārassa lopaṃ katvā parakkharaṃ netvā “padma”nti dvibhāvena likhitabbaṃ.",
  "tika-vin12t0:204_3": "Avītagandhanti ettha vīti dīghuccāraṇameva yuttaṃ.",
  "tika-vin12t0:204_4": "Paṅke davati gacchatīti padumaṃ.",
  "tika-vin12t0:204_5": "Kokaṃ duggandhassa ādānaṃ nudati apanetīti kokanudaṃ.",
  "tika-vin12t0:204_6": "Sundaro gandho imassāti sugandhaṃ.",
  "tika-vin12t0:204_7": "Ayaṃ panettha yojanā –",
  "tika-vin12t0:204_8": "yathā kokanudasaṅkhātaṃ sugandhaṃ pāto pageva bālātapena phullaṃ vikasitaṃ avītagandhaṃ hutvā virocamānaṃ padumaṃ siyā,",
  "tika-vin12t0:204_9": "tathā aṅgīrasaṃ aṅgito sarīrato niccharaṇapabhassararasaṃ hutvā virocamānabhūtaṃ antalikkhe tapantaṃ",
  "tika-vin12t0:204_10": "ādiccaṃ iva tedhātuke tapantaṃ sammāsambuddhaṃ passāti.",
  "tika-vin12t0:205_0": "Paguṇanti vācuggataṃ.",
  "tika-vin12t0:205_1": "Tatoti asakkuṇeyyato.",
  "tika-vin12t0:205_2": "Nanti cūḷapanthakaṃ.",
  "tika-vin12t0:205_3": "Theroti mahāpanthako thero nikkaḍḍhāpesīti sambandho.",
  "tika-vin12t0:205_4": "Soti cūḷapanthako.",
  "tika-vin12t0:205_5": "Athāti tasmiṃ kāle.",
  "tika-vin12t0:205_6": "Bhagavā āhāti yojanā.",
  "tika-vin12t0:205_7": "Buddhacakkhunāti āsayānusayaindriyaparopariyattañāṇasaṅkhātena sabbaññubuddhānaṃ cakkhunā.",
  "tika-vin12t0:205_8": "Tanti cūḷapanthakaṃ.",
  "tika-vin12t0:205_9": "Tassāti cūḷapanthakassa.",
  "tika-vin12t0:205_10": "Athāti tasmiṃ ārocanakāle.",
  "tika-vin12t0:205_11": "Assāti cūḷapanthakassa,",
  "tika-vin12t0:205_12": "datvāti sambandho.",
  "tika-vin12t0:205_13": "Rajaṃ malaṃ harati apanetīti rajoharaṇaṃ,",
  "tika-vin12t0:205_14": "pilotikakhaṇḍaṃ.",
  "tika-vin12t0:205_15": "Soti cūḷapanthako.",
  "tika-vin12t0:205_16": "Tassāti pilotikakhaṇḍassa,",
  "tika-vin12t0:205_17": "“anta”ntipade avayavisambandho.",
  "tika-vin12t0:205_18": "Parisuddhampīti pisaddo aparisuddhe pilotikakhaṇḍe kā nāma kathāti dasseti.",
  "tika-vin12t0:205_19": "Saṃveganti santāsaṃ bhayanti attho.",
  "tika-vin12t0:205_20": "Athāti tasmiṃ ārambhakāle.",
  "tika-vin12t0:205_21": "Assāti cūḷapanthakassa.",
  "tika-vin12t0:205_22": "“Ta”ntipadaṃ “mamāyanabhāva”ntipadena sambandhaṃ katvā yojanā kātabbāti. Dutiyaṃ.",
  "tika-vin12t0:206_0": "3. Bhikkhunupassayasikkhāpadaṃ",
  "tika-vin12t0:207_0": "162.",
  "tika-vin12t0:207_1": "Tatiye “ovadati pācittiyassā”ti sāmaññato vuttepi visesato attho gahetabboti āha “aṭṭhahi garudhammehi ovadantasseva pācittiya”nti.",
  "tika-vin12t0:207_2": "Itoti imasmā sikkhāpadamhā.",
  "tika-vin12t0:207_3": "Yattha yatthāti yasmiṃ yasmiṃ sikkhāpade.",
  "tika-vin12t0:207_4": "Sabbattha tattha tatthāti yojanāti. Tatiyaṃ.",
  "tika-vin12t0:208_0": "Pakiṇṇakakathā",
  "tika-vin12t0:209_0": "Etthāti imasmiṃ sikkhāpade.",
  "tika-vin12t0:209_1": "Idaṃ pakiṇṇakaṃ vuttanti sambandho.",
  "tika-vin12t0:209_2": "Tīṇi pācittiyānīti bhikkhuno asammatattā ekaṃ pācittiyaṃ,",
  "tika-vin12t0:209_3": "sūriyassa atthaṅgatattā ekaṃ,",
  "tika-vin12t0:209_4": "bhikkhunupassayaṃ upasaṅkamitattā ekanti tīṇi pācittiyāni.",
  "tika-vin12t0:209_5": "Kathanti kena kāraṇena hotīti yojanā.",
  "tika-vin12t0:209_6": "Tatthāti bhikkhunupassayaṃ.",
  "tika-vin12t0:209_7": "Tassevāti sammatasseva bhikkhuno.",
  "tika-vin12t0:209_8": "Aññena dhammenāti garudhammehi aññena dhammena.",
  "tika-vin12t0:209_9": "Divā panāti sūriyuggamanato tassa anatthaṅgateyevāti.",
  "tika-vin12t0:210_0": "4. Āmisasikkhāpadaṃ",
  "tika-vin12t0:211_0": "164.",
  "tika-vin12t0:211_1": "Catutthe bahuṃ mānaṃ kataṃ yehīti bahukatā.",
  "tika-vin12t0:211_2": "Bahukatā hutvā na ovadantīti atthaṃ dassento āha “na bahukatā”tiādi.",
  "tika-vin12t0:211_3": "Dhammeti sīlādidhamme.",
  "tika-vin12t0:211_4": "Adhippāyoti “na bahukatā”tipadassa,",
  "tika-vin12t0:211_5": "chabbaggiyānaṃ vā adhippāyoti yojanā.",
  "tika-vin12t0:211_6": "“Kattukāmoti ādīna”ntipadaṃ “attho”tipade vācakasambandho.",
  "tika-vin12t0:212_0": "Asammato nāma ṭhapito veditabboti yojanā.",
  "tika-vin12t0:212_1": "Sammutinti bhikkhunovādakasammutiṃ.",
  "tika-vin12t0:212_2": "Pacchā sāmaṇerabhūmiyaṃ ṭhitoti yojanāti.",
  "tika-vin12t0:212_3": "Catutthaṃ.",
  "tika-vin12t0:213_0": "5. Cīvaradānasikkhāpadaṃ",
  "tika-vin12t0:214_0": "169.",
  "tika-vin12t0:214_1": "Pañcame rathikāyāti racchāya.",
  "tika-vin12t0:214_2": "Sā hi rathassa hitattā rathikāti vuccati.",
  "tika-vin12t0:214_3": "Sandiṭṭhāti samodhānavasena dassīyitthāti sandiṭṭhā.",
  "tika-vin12t0:214_4": "Diṭṭhamattakā mittāti āha “mittā”ti.",
  "tika-vin12t0:214_5": "Sesanti vuttavacanato sesaṃ vacanaṃ.",
  "tika-vin12t0:214_6": "Tatrāti cīvarapaṭiggahaṇasikkhāpade.",
  "tika-vin12t0:214_7": "Hīti visesajotakaṃ.",
  "tika-vin12t0:214_8": "Idhāti imasmiṃ cīvaradānasikkhāpadeti. Pañcamaṃ.",
  "tika-vin12t0:215_0": "6. Cīvarasibbanasikkhāpadaṃ",
  "tika-vin12t0:216_0": "175.",
  "tika-vin12t0:216_1": "Chaṭṭhe udāyīti ettha mahāudāyī, kāḷudāyī,",
  "tika-vin12t0:216_2": "lāḷudāyīti tayo udāyī honti.",
  "tika-vin12t0:216_3": "Tesu tatiyovādhippetoti āha “lāḷudāyī”ti.",
  "tika-vin12t0:216_4": "Pabhāvena ṭhāti pavattatīti paṭṭhoti kate paṭibalova labbhati.",
  "tika-vin12t0:216_5": "Tenāha “paṭibalo”ti.",
  "tika-vin12t0:216_6": "Nipuṇoti kusalo.",
  "tika-vin12t0:216_7": "“Paṭibhānena katacitta”ntiiminā “paṭibhānacitta”nti padassa majjhe padalopaṃ dasseti.",
  "tika-vin12t0:216_8": "Soti lāḷudāyī akāsīti sambandho.",
  "tika-vin12t0:216_9": "Tassāti cīvarassa.",
  "tika-vin12t0:216_10": "“Yathāsaṃhaṭa”nti ettha evasaddo ajjhāharitabboti āha “yathāsaṃhaṭamevā”ti.",
  "tika-vin12t0:217_0": "176.",
  "tika-vin12t0:217_1": "Yaṃ cīvaraṃ nivāsituṃ vā pārupituṃ vā sakkā hoti,",
  "tika-vin12t0:217_2": "taṃ cīvaraṃ nāmāti yojanā.",
  "tika-vin12t0:217_3": "Evaṃ hīti evameva.",
  "tika-vin12t0:217_4": "“Dukkaṭa”ntiiminā “sayaṃ sibbati,",
  "tika-vin12t0:217_5": "āpatti pācittiyassā”ti ettha antarāpattiṃ dasseti.",
  "tika-vin12t0:217_6": "Ārāti sūci.",
  "tika-vin12t0:217_7": "Sā hi arati nissaṅgavasena gacchati pavisatīti “ārā”ti vuccati,",
  "tika-vin12t0:217_8": "tassā patho gamanaṃ ārāpatho, tasmiṃ,",
  "tika-vin12t0:217_9": "ārāpathassa nīharaṇāvasānattā “nīharaṇe”ti vuttaṃ.",
  "tika-vin12t0:217_10": "Satakkhattumpīti anekakkhattumpi.",
  "tika-vin12t0:217_11": "Āṇattoti āṇāpīyatīti āṇatto.",
  "tika-vin12t0:217_12": "“Āṇāpito”ti vattabbe ṇāpesaddassa lopaṃ,",
  "tika-vin12t0:217_13": "ikārassa ca akāraṃ katvā,",
  "tika-vin12t0:217_14": "“ādatte”ti ākhyātapade tevibhattiyā viya tapaccayassa ca dvibhāvaṃ katvā evaṃ vuttaṃ.",
  "tika-vin12t0:217_15": "Tenāha “sakiṃ cīvaraṃ sibbāti vutto”ti.",
  "tika-vin12t0:217_16": "Atha panāti tato aññathā pana.",
  "tika-vin12t0:217_17": "Āṇattassāti āṇāpitassa.",
  "tika-vin12t0:217_18": "Sambahulānipi pācittiyāni hontīti sambandho.",
  "tika-vin12t0:218_0": "Yepi nissitakā sibbantīti yojanā,",
  "tika-vin12t0:218_1": "ācariyupajjhāyesu sibbantesūti sambandho.",
  "tika-vin12t0:218_2": "Tesanti ācariyupajjhāyānaṃ.",
  "tika-vin12t0:218_3": "Tesampīti nissitakānampi.",
  "tika-vin12t0:218_4": "Ñātikānaṃ bhikkhunīnaṃ cīvaranti sambandho.",
  "tika-vin12t0:218_5": "“Antevāsikehī”tipadaṃ “sibbāpentī”tipade kāritakammaṃ.",
  "tika-vin12t0:218_6": "Tatrāpīti ācariyupajjhāyehi sibbāpanepi.",
  "tika-vin12t0:218_7": "“Antevāsike”tipadaṃ “vañcetvā”tipade suddhakammaṃ,",
  "tika-vin12t0:218_8": "“sibbāpentī”tipade kāritakammaṃ.",
  "tika-vin12t0:218_9": "Itaresanti ācariyupajjhāyānanti. Chaṭṭhaṃ.",
  "tika-vin12t0:219_0": "7. Saṃvidhānasikkhāpadaṃ",
  "tika-vin12t0:220_0": "181.",
  "tika-vin12t0:220_1": "Sattame “tāsaṃ bhikkhunīnaṃ pacchā gacchantīna”nti padāni “pattacīvara”nti pāṭhasesena yojetabbānīti āha “pacchā gacchantīnaṃ pattacīvara”nti.",
  "tika-vin12t0:220_2": "Tā bhikkhuniyo pacchā gacchantiyoti vibhattivipallāsaṃ katvā “dūsesu”ntipadena yojetabbānīti āha “tā bhikkhuniyo corā dūsayiṃsū”ti.",
  "tika-vin12t0:220_3": "Atha vā vibhattivipallāsamakatvā “acchindiṃsū”ti pade “pattacīvara”ntipadaṃ ajjhāharitvā “dūsesu”ntipade",
  "tika-vin12t0:220_4": "“sīla”nti pāṭhaṃ ajjhāharitvā yojetabbanti daṭṭhabbaṃ.",
  "tika-vin12t0:221_0": "182- 3. Saṃpubbo,",
  "tika-vin12t0:221_1": "vipubbo ca dhādhātu tvāpaccayo hotīti āha “saṃvidahitvā”ti.",
  "tika-vin12t0:221_2": "Kukkuṭoti tambacūḷo.",
  "tika-vin12t0:221_3": "So hi kukati āhāratthaṃ pāṇakādayo ādadātīti kukkuṭo.",
  "tika-vin12t0:221_4": "Ayanti gāmo.",
  "tika-vin12t0:221_5": "Adhikaraṇe ṇoti āha “sampadanti etthā”ti.",
  "tika-vin12t0:221_6": "Etthāti ca etasmiṃ gāme.",
  "tika-vin12t0:221_7": "Uttarapadassa adhikaraṇatthattā pubbapadena chaṭṭhīsamāsoti āha “kukkuṭāna”ntiādi.",
  "tika-vin12t0:221_8": "Evaṃ ṇasaddassa adhikaraṇatthaṃ,",
  "tika-vin12t0:221_9": "pubbapadena chaṭṭhīsamāsañca dassetvā idāni ṇasaddassa bhāvatthaṃ,",
  "tika-vin12t0:221_10": "pubbapadena bāhiratthasamāsañca dassetuṃ vuttaṃ “atha vā”ti.",
  "tika-vin12t0:221_11": "Tatthāti pacchimapāṭhe.",
  "tika-vin12t0:221_12": "Uppatitvāti uḍḍitvā uddhaṃ ākāsaṃ laṅgitvāti attho.",
  "tika-vin12t0:221_13": "Etthāti pacchimapāṭhe.",
  "tika-vin12t0:221_14": "Dvidhāti padagamanapakkhagamanavasena dvipakārena.",
  "tika-vin12t0:221_15": "“Upacāro na labbhatī”tiiminā gāmantaro na hoti,",
  "tika-vin12t0:221_16": "ekagāmoyeva pana hoti,",
  "tika-vin12t0:221_17": "tasmā āpattipi ekāyeva hotīti dasseti.",
  "tika-vin12t0:221_18": "Paccūseti pabhāte.",
  "tika-vin12t0:221_19": "So hi paṭiviruddhaṃ timiraṃ useti nāsetīti paccūsoti vuccati.",
  "tika-vin12t0:221_20": "Vassantassāti ravantassa.",
  "tika-vin12t0:221_21": "“Vacanato”tipadaṃ “āpattiyevā”tipade ñāpakahetu.",
  "tika-vin12t0:221_22": "Ratanamattantaroti kukkupamāṇena byavadhāno.",
  "tika-vin12t0:222_0": "Tatrāti “gāmantare gāmantare”ti vacane.",
  "tika-vin12t0:222_1": "Hīti vitthāro.",
  "tika-vin12t0:222_2": "Ubhopīti bhikkhubhikkhuniyopi saṃvidahantīti sambandho.",
  "tika-vin12t0:222_3": "Na vadantīti aṭṭhakathācariyā na kathayanti.",
  "tika-vin12t0:222_4": "Catunnaṃ maggānaṃ samāgamaṭṭhānaṃ catukkaṃ, dvinnaṃ, tiṇṇaṃ,",
  "tika-vin12t0:222_5": "catukkato atirekānaṃ vā maggānaṃ sambaddhaṭṭhānaṃ siṅghāṭakaṃ.",
  "tika-vin12t0:222_6": "Tatrāpīti upacārokkamanepi.",
  "tika-vin12t0:222_7": "Gāmatoti attano gāmato.",
  "tika-vin12t0:222_8": "Yāva na okkamanti,",
  "tika-vin12t0:222_9": "tāvāti yojanā.",
  "tika-vin12t0:222_10": "Sandhāyāti ārabbha.",
  "tika-vin12t0:222_11": "Athāti tasmiṃ nikkhamanakāle.",
  "tika-vin12t0:222_12": "Dvepīti bhikkhubhikkhuniyopi gacchantīti sambandho.",
  "tika-vin12t0:222_13": "Tanti vacanaṃ.",
  "tika-vin12t0:223_0": "Hīti viseso.",
  "tika-vin12t0:223_1": "“Gāmantare gāmantare”ti purimasmiṃ naye atikkame anāpatti,",
  "tika-vin12t0:223_2": "okkamane āpattīti ayaṃ viseso.",
  "tika-vin12t0:224_0": "184.",
  "tika-vin12t0:224_1": "Gatapubbatthāti gatapubbā attha bhavathāti attho.",
  "tika-vin12t0:224_2": "Ehi gacchāmāti vā āgaccheyyāsīti vā vadatīti yojanā.",
  "tika-vin12t0:224_3": "Cetiyavandanatthanti thūpassa vandituṃ.",
  "tika-vin12t0:225_0": "185.",
  "tika-vin12t0:225_1": "Visaṅketenāti ettha kālavisaṅketo,",
  "tika-vin12t0:225_2": "dvāravisaṅketo,",
  "tika-vin12t0:225_3": "maggavisaṅketoti tividho.",
  "tika-vin12t0:225_4": "Tattha kālavisaṅketeneva anāpattiṃ sandhāya “visaṅketena gacchanti,",
  "tika-vin12t0:225_5": "anāpattī”ti āha.",
  "tika-vin12t0:225_6": "Dvāravisaṅketena vā maggavisaṅketena vā āpattimokkho natthi.",
  "tika-vin12t0:225_7": "Tamatthaṃ dassento āha “purebhatta”ntiādi.",
  "tika-vin12t0:225_8": "Cakkasamāruḷhāti iriyāpathacakkaṃ vā sakaṭacakkaṃ vā sammā āruḷhā.",
  "tika-vin12t0:225_9": "Janapadāti janakoṭṭhāsā.",
  "tika-vin12t0:225_10": "Pariyāyantīti pari punappunaṃ yanti ca āyanti cāti. Sattamaṃ.",
  "tika-vin12t0:226_0": "8. Nāvābhiruhanasikkhāpadaṃ",
  "tika-vin12t0:227_0": "188.",
  "tika-vin12t0:227_1": "Aṭṭhame saha aññamaññaṃ thavanaṃ abhitthavanaṃ santhavo,",
  "tika-vin12t0:227_2": "saṅgamoti vuttaṃ hoti.",
  "tika-vin12t0:227_3": "Mittabhāvena santhavo mittasanthavo,",
  "tika-vin12t0:227_4": "lokehi assādetabbo ca so mittasanthavo ceti lokassādamittasanthavo,",
  "tika-vin12t0:227_5": "tassa vaso pabhū,",
  "tika-vin12t0:227_6": "tena vā āyattoti lokassādamittasanthavavaso, tena.",
  "tika-vin12t0:227_7": "Uddhaṃ gacchatīti uddhaṃgāminīti dassento āha “uddha”ntiādi.",
  "tika-vin12t0:227_8": "Uddhanti ca idha paṭisoto.",
  "tika-vin12t0:227_9": "Tenāha “nadiyā paṭisota”nti.",
  "tika-vin12t0:227_10": "“Uddhaṃgāmini”ntimātikāpadaṃ “ujjavanikāyā”tipadabhājaniyā saṃsandento āha “yasmā panā”tiādi.",
  "tika-vin12t0:227_11": "Yoti bhikkhu.",
  "tika-vin12t0:227_12": "Uddhaṃ javanatoti paṭisotaṃ gamanato.",
  "tika-vin12t0:227_13": "Tenāti tena hetunā.",
  "tika-vin12t0:227_14": "Assāti “uddhaṃgāmini”ntipadassa.",
  "tika-vin12t0:227_15": "Anusotaṃ idha adho nāmāti āha “anusota”nti.",
  "tika-vin12t0:227_16": "Assapīti pisaddo purimāpekkho.",
  "tika-vin12t0:227_17": "Tatthāti “uddhaṃgāminiṃ vā adhogāminiṃ vā”tivacane.",
  "tika-vin12t0:227_18": "Yanti nāvaṃ harantīti sambandho.",
  "tika-vin12t0:227_19": "Sampaṭipādanatthanti sammā paṭimukhaṃ pādanatthaṃ,",
  "tika-vin12t0:227_20": "ujupajjāpanatthanti attho.",
  "tika-vin12t0:227_21": "Etthāti nāvāyaṃ.",
  "tika-vin12t0:227_22": "“Ṭhapetvā”tipadabhājanimapekkhitvā “upayogatthe nissakkavacana”nti āha.",
  "tika-vin12t0:227_23": "“Aññatrā”ti mātikāpade apekkhite nissakkatthe nissakkavacanampi yujjateva.",
  "tika-vin12t0:228_0": "189.",
  "tika-vin12t0:228_1": "Ekaṃ tīraṃ agāmakaṃ araññaṃ hotīti yojanā.",
  "tika-vin12t0:228_2": "Addhayojanagaṇanāya pācittiyāni hontīti sambandho.",
  "tika-vin12t0:228_3": "Majjhena gamanepīti pisaddo agāmakaaraññatīrapassena gamane kā nāma kathāti dasseti.",
  "tika-vin12t0:228_4": "Na kevalaṃ nadiyāti kevalaṃ nadiyā eva anāpatti nāti yojanā,",
  "tika-vin12t0:228_5": "aññesupi samuddādīsu anāpattīti adhippāyo.",
  "tika-vin12t0:228_6": "Yopi bhikkhu gacchatīti sambandho.",
  "tika-vin12t0:228_7": "Hīti saccaṃ, yasmā vā.",
  "tika-vin12t0:229_0": "191.",
  "tika-vin12t0:229_1": "Kālavisaṅketo,",
  "tika-vin12t0:229_2": "titthavisaṅketo,",
  "tika-vin12t0:229_3": "nāvāvisaṅketoti tividho visaṅketo.",
  "tika-vin12t0:229_4": "Tattha kālavisaṅketena anāpattiṃ sandhāya “visaṅketena abhiruhantī”ti vuttaṃ.",
  "tika-vin12t0:229_5": "Aññena visaṅketena āpattiyeva,",
  "tika-vin12t0:229_6": "tamatthaṃ dassento āha “idhāpī”tiādīti. Aṭṭhamaṃ.",
  "tika-vin12t0:230_0": "9. Paripācitasikkhāpadaṃ",
  "tika-vin12t0:231_0": "192.",
  "tika-vin12t0:231_1": "Navame mahānāgesūti mahāarahantesu tiṭṭhamānesu santesu,",
  "tika-vin12t0:231_2": "cetake pessabhūte navake bhikkhū nimantetīti adhippāyo.",
  "tika-vin12t0:231_3": "Itarathāti vibhattivipallāsato vā pāṭhasesato vā aññena pakārena.",
  "tika-vin12t0:231_4": "Antaraṃ majjhaṃ pattā kathā antarakathāti dassento āha “avasāna”ntiādi.",
  "tika-vin12t0:231_5": "Pakirīyitthāti pakatā,",
  "tika-vin12t0:231_6": "na pakatā vippakatāti vutte kariyamānakathāvāti āha “kariyamānā hotī”ti.",
  "tika-vin12t0:231_7": "Addhacchikenāti upaḍḍhacakkhunā.",
  "tika-vin12t0:231_8": "Tehīti therehi.",
  "tika-vin12t0:232_0": "194.",
  "tika-vin12t0:232_1": "Laddhabbanti laddhārahaṃ.",
  "tika-vin12t0:232_2": "Assāti “bhikkhuniparipācita”ntipadassa.",
  "tika-vin12t0:232_3": "Sammā ārabhitabboti samārambhoti dassento āha “samāraddhaṃ vuccatī”ti.",
  "tika-vin12t0:232_4": "Paṭiyāditassāti paripācitassa bhattassa.",
  "tika-vin12t0:232_5": "Gihīnaṃ samārambhoti gihisamārambho,",
  "tika-vin12t0:232_6": "katvatthe cetaṃ sāmivacanaṃ.",
  "tika-vin12t0:232_7": "Tatoti tato bhattato.",
  "tika-vin12t0:232_8": "Aññatrāti vinā.",
  "tika-vin12t0:232_9": "Tamatthaṃ vivaranto āha “taṃ piṇḍapātaṃ ṭhapetvā”ti.",
  "tika-vin12t0:232_10": "Padabhājane pana vuttanti sambandho.",
  "tika-vin12t0:232_11": "“Ñātakapavāritehī”tipadaṃ “asamāraddho”tipade kattā.",
  "tika-vin12t0:232_12": "Atthatoti bhikkhuniaparipācitaatthato.",
  "tika-vin12t0:232_13": "Tasmāti yasmā atthato samāraddhova hoti, tasmā.",
  "tika-vin12t0:233_0": "195.",
  "tika-vin12t0:233_1": "Paṭiyāditanti paṭiyattaṃ.",
  "tika-vin12t0:233_2": "Pakatiyā paṭiyattaṃ pakatipaṭiyattanti dassento āha “pakatiyā”tiādi.",
  "tika-vin12t0:233_3": "Mahāpaccariyaṃ pana vuttanti sambandho.",
  "tika-vin12t0:233_4": "Tassāti tasseva bhikkhuno.",
  "tika-vin12t0:233_5": "Aññassāti tato aññassa bhikkhuno.",
  "tika-vin12t0:234_0": "197. Bhikkhuniparipācitepīti pisaddo bhikkhuniaparipācite kā nāma kathāti dassetīti. Navamaṃ.",
  "tika-vin12t0:235_0": "10. Rahonisajjasikkhāpadaṃ",
  "tika-vin12t0:236_0": "198.",
  "tika-vin12t0:236_1": "Dasame pāḷiattho cāti ettha pāḷisaddo vinicchiyasadde ca yojetabbo “pāḷivinicchayo”ti.",
  "tika-vin12t0:236_2": "Hīti saccaṃ, yasmā vā.",
  "tika-vin12t0:236_3": "“Idaṃ sikkhāpada”ntipadaṃ “ekapariccheda”ntipade tulyatthakattā,",
  "tika-vin12t0:236_4": "“paññatta”ntipade kammaṃ.",
  "tika-vin12t0:236_5": "Uparīti acelakavaggeti. Dasamaṃ.",
  "tika-vin12t0:237_0": "Ovādavaggo tatiyo.",
  "tika-vin12t0:238_0": "4. Bhojanavaggo",
  "tika-vin12t0:239_0": "1. Āvasathapiṇḍasikkhāpada-atthayojanā",
  "tika-vin12t0:240_0": "203.",
  "tika-vin12t0:240_1": "Bhojanavaggassa paṭhame āvasathe paññatto piṇḍo āvasathapiṇḍoti dassento āha “samantā”tiādi.",
  "tika-vin12t0:240_2": "Parikkhittanti parivutaṃ āvasathanti sambandho.",
  "tika-vin12t0:240_3": "Addhaṃ pathaṃ gacchantīti addhikā.",
  "tika-vin12t0:240_4": "Gilāyanti rujantīti gilānā.",
  "tika-vin12t0:240_5": "Gabbho kucchiṭṭhasatto etāsanti gabbhiniyo.",
  "tika-vin12t0:240_6": "Malaṃ pabbājentīti pabbajitā,",
  "tika-vin12t0:240_7": "tesaṃ yathānurūpanti sambandho.",
  "tika-vin12t0:240_8": "Paññattāni mañcapīṭhāni etthāti paññattamañcapīṭho, taṃ.",
  "tika-vin12t0:240_9": "Anekagabbhaparicchedaṃ anekapamukhaparicchedaṃ āvasathaṃ katvāti yojanā.",
  "tika-vin12t0:240_10": "Tatthāti āvasathe.",
  "tika-vin12t0:240_11": "Tesaṃ tesanti addhikādīnaṃ.",
  "tika-vin12t0:240_12": "Hiyyosaddassa atītānantarāhassa ca anāgatānantarāhassa ca vācakattā idha anāgatānantarāhavācakoti āha “svepī”ti.",
  "tika-vin12t0:240_13": "Kuhiṃ gatā iti vutteti yojanā.",
  "tika-vin12t0:240_14": "“Kukkuccāyanto”tipadassa nāmadhātuṃ dassento āha “kukkuccaṃ karonto”ti.",
  "tika-vin12t0:241_0": "206.",
  "tika-vin12t0:241_1": "“Addhayojanaṃ vā yojanaṃ vā”tiiminā “pakkamitu”ntipadassa kammaṃ dasseti.",
  "tika-vin12t0:241_2": "“Gantu”ntiiminā kamusaddassa padavikkhepatthaṃ dasseti.",
  "tika-vin12t0:241_3": "“Anodissā”tipadassa tvāpaccayantabhāvaṃ dassetuṃ “anuddisitvā”ti vuttaṃ.",
  "tika-vin12t0:241_4": "Pāsaṃ ḍetīti pāsaṇḍo,",
  "tika-vin12t0:241_5": "sattānaṃ cittesu diṭṭhipāsaṃ khipatīti attho.",
  "tika-vin12t0:241_6": "Atha vā taṇhāpāsaṃ,",
  "tika-vin12t0:241_7": "diṭṭhipāsañca ḍeti uḍḍetīti pāsaṇḍo,",
  "tika-vin12t0:241_8": "taṃ pāsaṇḍaṃ.",
  "tika-vin12t0:241_9": "Yāvatattho paññatto hotīti yāvatā attho hoti,",
  "tika-vin12t0:241_10": "tāvatā paññatto hotīti yojanā.",
  "tika-vin12t0:241_11": "“Yāvadattho”tipi pāṭho,",
  "tika-vin12t0:241_12": "ayamevattho.",
  "tika-vin12t0:241_13": "Dakāro padasandhikaro.",
  "tika-vin12t0:241_14": "Sakiṃ bhuñjitabbanti ekadivasaṃ sakiṃ bhuñjitabbanti attho.",
  "tika-vin12t0:241_15": "Tenāha “ekadivasaṃ bhuñjitabba”nti.",
  "tika-vin12t0:242_0": "Etthāti imasmiṃ sikkhāpade.",
  "tika-vin12t0:242_1": "Ekakulena vā paññattanti sambandho.",
  "tika-vin12t0:242_2": "Bhuñjituṃ na vaṭṭati ekato hutvā paññattattāti adhippāyo.",
  "tika-vin12t0:242_3": "Nānākulehi paññattaṃ piṇḍanti yojanā.",
  "tika-vin12t0:242_4": "Bhuñjituṃ vaṭṭati nānākulāni ekato ahutvā visuṃ visuṃ paññattattāti adhippāyo.",
  "tika-vin12t0:242_5": "Yopi piṇḍo chijjatīti sambandho.",
  "tika-vin12t0:242_6": "Upacchinditvāti asaddhiyādipāpacittattā upacchinditvā.",
  "tika-vin12t0:243_0": "208.",
  "tika-vin12t0:243_1": "Anuvasitvāti punappunaṃ vasitvā.",
  "tika-vin12t0:243_2": "Antarāmagge gacchantattā “gacchanto bhuñjatī”ti idaṃ tāva yuttaṃ hotu,",
  "tika-vin12t0:243_3": "gataṭṭhāne pana gamitattā kathaṃ?",
  "tika-vin12t0:243_4": "Paccuppannasamīpopi atīto tena saṅgahitattā yuttaṃ.",
  "tika-vin12t0:243_5": "“Kuto nu tvaṃ bhikkhu āgacchasī”tiādīsu viya.",
  "tika-vin12t0:243_6": "Taṃsamīpopi hi tādiso.",
  "tika-vin12t0:243_7": "Nānāṭṭhānesu nānākulānaṃ santake pakatiyā anāpattibhāvato nānāṭṭhānesu ekakulasseva santakaṃ sandhāya vuttaṃ “anāpattī”ti.",
  "tika-vin12t0:243_8": "Āraddhassa vicchedattā “puna ekadivasaṃ bhuñjituṃ labhatī”ti vuttaṃ.",
  "tika-vin12t0:243_9": "“Odissā”ti sāmaññato vuttepi bhikkhūyeva gahetabbāti āha “bhikkhūnaṃyevā”ti. Paṭhamaṃ.",
  "tika-vin12t0:244_0": "2. Gaṇabhojanasikkhāpadaṃ",
  "tika-vin12t0:245_0": "209.",
  "tika-vin12t0:245_1": "Dutiye pahīnalābhasakkārassa hetuṃ dassento āha “so kirā”tiādi.",
  "tika-vin12t0:245_2": "Soti devadatto.",
  "tika-vin12t0:245_3": "“Ahosī”ti ca “pākaṭo jāto”ti ca yojetabbo.",
  "tika-vin12t0:245_4": "Ajātasattunāti ajātasseyeva piturājassa sattubhāvato ajātasattunā,",
  "tika-vin12t0:245_5": "“mārāpetvā”tipade kāritakammaṃ.",
  "tika-vin12t0:245_6": "Rājānanti bimbisārarājaṃ,",
  "tika-vin12t0:245_7": "“mārāpetvā”tipade dhātukammaṃ.",
  "tika-vin12t0:245_8": "Abhimāreti abhinilīyitvā bhagavato māraṇatthāya pesite dhanudhare.",
  "tika-vin12t0:245_9": "Gūḷhapaṭicchannoti guhito hutvā paṭicchanno.",
  "tika-vin12t0:245_10": "Parikathāyāti pariguhanāya kathāya.",
  "tika-vin12t0:245_11": "“Rājānampī”tipadaṃ “mārāpesī”tipade dhātukammaṃ.",
  "tika-vin12t0:245_12": "Pavijjhīti pavaṭṭesi.",
  "tika-vin12t0:245_13": "Tatoti tato vuttato paraṃ uṭṭhahiṃsūti sambandho.",
  "tika-vin12t0:245_14": "Nagare nivasantīti nāgarā.",
  "tika-vin12t0:245_15": "Rājāti ajātasatturājā.",
  "tika-vin12t0:245_16": "Sāsanakaṇṭakantisāsanassa kaṇṭakasadisattā sāsanakaṇṭakaṃ.",
  "tika-vin12t0:245_17": "Tatoti nīharato.",
  "tika-vin12t0:245_18": "Upaṭṭhānampīti upaṭṭhānampi,",
  "tika-vin12t0:245_19": "upaṭṭhānatthāyapi vā.",
  "tika-vin12t0:245_20": "Aññepīti rājato aññepi.",
  "tika-vin12t0:245_21": "Assāti devadattassa.",
  "tika-vin12t0:245_22": "Kiñci khādanīyabhojanīyaṃ “dātabba”nti iminā yojetabbaṃ.",
  "tika-vin12t0:245_23": "Kiñci vā abhivādanādi “kātabba”nti iminā sambandho.",
  "tika-vin12t0:245_24": "Kulesu viññāpetvā bhuñjanassa hetuṃ dassento āha “mā me”tiādi.",
  "tika-vin12t0:245_25": "Posento hutvā bhuñjatīti sambandho.",
  "tika-vin12t0:246_0": "211. Bhattaṃ anadhivāsentānaṃ kasmā cīvaraṃ parittaṃ uppajjatīti āha “bhattaṃ agaṇhantāna”ntiādi.",
  "tika-vin12t0:247_0": "212. Cīvarakārake bhikkhū bhattena kasmā nimantentīti āha “gāme”tiādi.",
  "tika-vin12t0:248_0": "215.",
  "tika-vin12t0:248_1": "Nānāverajjaketi ettha rañño idaṃ rajjaṃ,",
  "tika-vin12t0:248_2": "visadisaṃ rajjaṃ virajjaṃ,",
  "tika-vin12t0:248_3": "nānappakāraṃ virajjaṃ nānāvirajjaṃ.",
  "tika-vin12t0:248_4": "Nānāvirajjehi āgatā nānāverajjakā.",
  "tika-vin12t0:248_5": "Majjhe vuddhi hotīti āha “nānāvidhehi aññarajjehi āgate”ti.",
  "tika-vin12t0:248_6": "Aññarajjehīti rājagahato aññehi rajjehi.",
  "tika-vin12t0:248_7": "Rañjitabbanti rañjanti vutte niggahitassa anāsanaṃ sandhāya vuttaṃ “nānāverañjakeitipi pāṭho”ti.",
  "tika-vin12t0:249_0": "218.",
  "tika-vin12t0:249_1": "Gaṇabhojaneti gaṇassa bhojanaṃ gaṇabhojanaṃ,",
  "tika-vin12t0:249_2": "gaṇabhojanassa bhojanaṃ gaṇabhojanaṃ,",
  "tika-vin12t0:249_3": "tasmiṃ gaṇabhojane pācittiyanti attho.",
  "tika-vin12t0:249_4": "“Rattūparato”tiādīsu viya ekassa bhojanasaddassa lopo daṭṭhabbo.",
  "tika-vin12t0:249_5": "Nanu uposathe viya dve tayo gaṇo nāmāti āha “idha gaṇo nāma cattāro”tiādi.",
  "tika-vin12t0:249_6": "Tena dve tayo gaṇo nāma na honti,",
  "tika-vin12t0:249_7": "cattāro pana ādiṃ katvā taduttari gaṇo nāmāti dasseti.",
  "tika-vin12t0:249_8": "Taṃ panetanti ettha etasaddo vacanālaṅkāro dvīsu sabbanāmesu pubbasseva yebhuyyena padhānattā.",
  "tika-vin12t0:249_9": "Pasavatīti vaḍḍhati,",
  "tika-vin12t0:249_10": "jāyatīti attho.",
  "tika-vin12t0:249_11": "Vevacanena vāti “bhattena nimantemi,",
  "tika-vin12t0:249_12": "bhojanena nimantemī”ti pariyāyena vā.",
  "tika-vin12t0:249_13": "Bhāsantarena vāti mūlabhāsāto aññāya bhāsāya vā.",
  "tika-vin12t0:249_14": "Ekato nimantitā bhikkhūti sambandho.",
  "tika-vin12t0:249_15": "Hīti saccaṃ, yasmā vā.",
  "tika-vin12t0:249_16": "Pamāṇanti kāraṇaṃ.",
  "tika-vin12t0:249_17": "“Cattāro”ti liṅgavipallāsaṃ katvā “vihāre”tipadena yojetabbaṃ.",
  "tika-vin12t0:249_18": "Ṭhitesuyevāti padaṃ niddhāraṇasamudāyo.",
  "tika-vin12t0:249_19": "Eko nimantitoti sambandho.",
  "tika-vin12t0:250_0": "Cattāro bhikkhū viññāpeyyunti sambandho.",
  "tika-vin12t0:250_1": "Pāṭekkanti patiekassa bhāvo pāṭekkaṃ,",
  "tika-vin12t0:250_2": "visunti attho.",
  "tika-vin12t0:250_3": "Ekato vā nānāto vā viññāpeyyunti sambandho.",
  "tika-vin12t0:251_0": "Chavisaṅkhātato bāhiracammato abbhantaracammassa thūlattā “mahācammassā”ti vuttaṃ.",
  "tika-vin12t0:251_1": "Phālaṃ etesaṃ pādānaṃ sañjātanti phālitā,",
  "tika-vin12t0:251_2": "uppādentīti sambandho.",
  "tika-vin12t0:251_3": "Pahaṭamatte satīti yojanā.",
  "tika-vin12t0:251_4": "Lesena kappanti pavattaṃ cittaṃ lesakappiyaṃ.",
  "tika-vin12t0:252_0": "Suttañcāti sūcipāsapavesanasuttañca.",
  "tika-vin12t0:252_1": "Nanu visuṃ cīvaradānasamayo viya cīvarakārasamayopi atthi,",
  "tika-vin12t0:252_2": "kasmā “yadā tadā”ti vuttanti āha “visuṃ hī”tiādi.",
  "tika-vin12t0:252_3": "Hīti saccaṃ, yasmā vā.",
  "tika-vin12t0:252_4": "Visuṃ cīvaradānasamayo viya cīvarakārasamayo nāma yasmā natthi,",
  "tika-vin12t0:252_5": "tasmā “yadā tadā”ti mayā vuttanti adhippāyo.",
  "tika-vin12t0:252_6": "Tasmā yo bhikkhu karoti,",
  "tika-vin12t0:252_7": "tena bhuñjitabbanti yojanā.",
  "tika-vin12t0:252_8": "Sūciveṭhanakoti sibbanatthāya dve pilotikakhaṇḍe sambandhitvā sūciyā vijjhanako.",
  "tika-vin12t0:252_9": "Vicāretīti pañcakhaṇḍasattakhaṇḍādivasena saṃvidahati.",
  "tika-vin12t0:252_10": "Chindatīti satthakena vā hatthena vā chindati.",
  "tika-vin12t0:252_11": "Moghasuttanti muyhanaṃ mogho,",
  "tika-vin12t0:252_12": "atthato gahetabbachaṭṭetabbaṭṭhāne muyhanacittaṃ,",
  "tika-vin12t0:252_13": "tassa chindanaṃ suttanti moghasuttaṃ.",
  "tika-vin12t0:252_14": "Āgantukapaṭṭanti dupaṭṭacīvare mūlapaṭṭassa upari ṭhapitapaṭṭaṃ.",
  "tika-vin12t0:252_15": "Paccāgatanti paṭṭacīvarādīsu labbhati.",
  "tika-vin12t0:252_16": "Bandhatīti mūlapaṭṭena āgantukapaṭṭaṃ. Bandhati.",
  "tika-vin12t0:252_17": "Anuvātanti cīvaraṃ anupariyāyitvā vīyati bandhīyatīti anuvātaṃ,",
  "tika-vin12t0:252_18": "taṃ chindati.",
  "tika-vin12t0:252_19": "Ghaṭṭetīti dve anuvātante aññamaññaṃ sambajjhati.",
  "tika-vin12t0:252_20": "Āropetīti cīvarassa upari āropeti.",
  "tika-vin12t0:252_21": "Tatthāti cīvare.",
  "tika-vin12t0:252_22": "Suttaṃ karotīti sūcipāsapavesanasuttaṃ vaṭṭeti.",
  "tika-vin12t0:252_23": "Valetīti vaṭṭitvā suttaveṭhanadaṇḍake āvaṭṭeti.",
  "tika-vin12t0:252_24": "Pipphalikanti satthakaṃ.",
  "tika-vin12t0:252_25": "Tañhi piyampi phāletīti pipphali,",
  "tika-vin12t0:252_26": "sāyeva pipphalikanti katvā pipphalikanti vuccati,",
  "tika-vin12t0:252_27": "taṃ niseti nisānaṃ karotīti attho.",
  "tika-vin12t0:252_28": "Yo pana katheti,",
  "tika-vin12t0:252_29": "etaṃ ṭhapetvāti yojanā.",
  "tika-vin12t0:253_0": "Addhānamaggassa dvigāvutattā “addhayojanabbhantare gāvute”ti vuttaṃ.",
  "tika-vin12t0:253_1": "Abhirūḷhena bhuñjitabbanti sambandho.",
  "tika-vin12t0:253_2": "Yatthāti yasmiṃ kāle.",
  "tika-vin12t0:253_3": "“Sannipatantī”ti bahukattuvasena vuttaṃ.",
  "tika-vin12t0:253_4": "Akusalaṃ parivajjetīti paribbājako,",
  "tika-vin12t0:253_5": "pabbajjavesaṃ vā pariggahetvā vajati gacchati pavattatīti paribbājako.",
  "tika-vin12t0:253_6": "Vinā bhāvapaccayena bhāvatthassa ñātabbato paribbājakabhāvo paribbājako,",
  "tika-vin12t0:253_7": "taṃ samāpannoti paribbājakasamāpanno.",
  "tika-vin12t0:253_8": "Atha vā paribbājakesu samāpanno pariyāpannoti paribbājakasamāpanno.",
  "tika-vin12t0:253_9": "“Etesa”ntipadaṃ “yena kenacī”tipade niddhāraṇasamudāyo.",
  "tika-vin12t0:254_0": "220.",
  "tika-vin12t0:254_1": "Yepi bhikkhū bhuñjantīti sambandho.",
  "tika-vin12t0:254_2": "Tatthāti “dve tayo ekato”tivacane.",
  "tika-vin12t0:254_3": "Animantito catuttho yassa catukkassāti animantitacatutthaṃ,",
  "tika-vin12t0:254_4": "animantitena vā catutthaṃ animantitacatutthaṃ.",
  "tika-vin12t0:254_5": "Eseva nayo aññesupi catutthesu.",
  "tika-vin12t0:254_6": "Idhāti imasmiṃ sāsane.",
  "tika-vin12t0:254_7": "Nimantetīti akappiyanimantanena nimanteti.",
  "tika-vin12t0:254_8": "Tesūti catūsu bhikkhūsu.",
  "tika-vin12t0:254_9": "Soti upāsako.",
  "tika-vin12t0:254_10": "Aññanti nāgatabhikkhuto aññaṃ,",
  "tika-vin12t0:254_11": "nimantitabhikkhuto vā.",
  "tika-vin12t0:254_12": "Taṅkhaṇappattanti tasmiṃ pucchanakathanakkhaṇe pattaṃ.",
  "tika-vin12t0:254_13": "Hīti vitthāro.",
  "tika-vin12t0:254_14": "Tatthāti tasmiṃ ṭhāne, gehe vā.",
  "tika-vin12t0:254_15": "Tehīti karaṇabhūtehi bhikkhūhi.",
  "tika-vin12t0:255_0": "Soti piṇḍapātiko. Anāgacchantampīti sayaṃ na āgacchantampi. Lacchathāti labhissatha.",
  "tika-vin12t0:256_0": "Sopīti sāmaṇeropi, na piṇḍapātikoyevāti attho.",
  "tika-vin12t0:257_0": "Tatthāti gilānacatutthe, tesu catūsu vā. Gilāno itaresaṃ pana gaṇapūrako hotīti yojanā.",
  "tika-vin12t0:258_0": "Gaṇapūrakattāti samayaladdhassa gaṇapūrakattā.",
  "tika-vin12t0:258_1": "Catukkānīti cīvaradānacatutthaṃ cīvarakāracatutthaṃ addhānagamanacatutthaṃ nāvābhiruhanacatutthaṃ mahāsamayacatutthaṃ,",
  "tika-vin12t0:258_2": "samaṇabhattacatutthanti cha catukkāni.",
  "tika-vin12t0:258_3": "Purimehi missetvā ekādasa catukkāni veditabbāni.",
  "tika-vin12t0:258_4": "Eko paṇḍito bhikkhu nisinno hotīti sambandho.",
  "tika-vin12t0:258_5": "Tesūti tīsu bhikkhūsu,",
  "tika-vin12t0:258_6": "gatesu gacchatīti yojanā.",
  "tika-vin12t0:258_7": "Bhutvā āgantvā ṭhitesupi anāpattiyeva.",
  "tika-vin12t0:258_8": "Kasmā sabbesaṃ anāpatti,",
  "tika-vin12t0:258_9": "nanu cattāro bhikkhū ekato gaṇhantīti āha “pañcannaṃ hī”tiādi.",
  "tika-vin12t0:258_10": "Hīti saccaṃ, yasmā vā.",
  "tika-vin12t0:258_11": "Bhojanānaṃyevāti na yāgukhajjakaphalāphalādīnaṃ.",
  "tika-vin12t0:258_12": "Tāni cāti yehi bhojanehi visaṅketaṃ natthi,",
  "tika-vin12t0:258_13": "tāni ca bhojanāni.",
  "tika-vin12t0:258_14": "Tehīti catūhi bhikkhūhi.",
  "tika-vin12t0:258_15": "Tānīti yāguādīni.",
  "tika-vin12t0:258_16": "Itīti tasmā anāpattinti yojanā.",
  "tika-vin12t0:259_0": "Koci pesito apaṇḍitamanusso vadatīti yojanā.",
  "tika-vin12t0:259_1": "Kattukāmena pesitoti sambandho.",
  "tika-vin12t0:259_2": "Bhattaṃ gaṇhathāti vāti vāsaddo “odanaṃ gaṇhatha,",
  "tika-vin12t0:259_3": "bhojanaṃ gaṇhatha,",
  "tika-vin12t0:259_4": "annaṃ gaṇhatha,",
  "tika-vin12t0:259_5": "kuraṃ gaṇhathā”ti vacanānipi saṅgaṇhāti.",
  "tika-vin12t0:259_6": "Nimantanaṃ sādiyantīti nemantanikā.",
  "tika-vin12t0:259_7": "Piṇḍapāte dhutaṅge niyuttāti piṇḍapātikā.",
  "tika-vin12t0:259_8": "Punadivase bhanteti vutteti yojanā.",
  "tika-vin12t0:259_9": "Haritvāti apanetvā.",
  "tika-vin12t0:259_10": "Tatoti tato vadanato paranti sambandho.",
  "tika-vin12t0:259_11": "Vikkhepanti vividhaṃ khepaṃ.",
  "tika-vin12t0:259_12": "Teti asukā ca asukā ca gāmikā.",
  "tika-vin12t0:259_13": "Bhanteti vutteti yojanā.",
  "tika-vin12t0:259_14": "Sopīti apaṇḍitamanussopi,",
  "tika-vin12t0:259_15": "na gāmikāyevāti attho.",
  "tika-vin12t0:259_16": "Kasmā na labhāmi bhanteti vutteti yojanā.",
  "tika-vin12t0:259_17": "Evaṃ “kathaṃ nimantesuṃ bhante”ti etthāpi.",
  "tika-vin12t0:259_18": "Tatoti tasmā kāraṇā.",
  "tika-vin12t0:259_19": "Esāti eso gāmo.",
  "tika-vin12t0:259_20": "Tanti bhūmatthe cetaṃ upayogavacanaṃ,",
  "tika-vin12t0:259_21": "tasmiṃ gāme carathāti hi attho.",
  "tika-vin12t0:259_22": "Kiṃ etenāti etena pucchanena kiṃ payojanaṃ.",
  "tika-vin12t0:259_23": "Etthāti pucchane.",
  "tika-vin12t0:259_24": "Mā pamajjitthāti vadatīti sambandho.",
  "tika-vin12t0:259_25": "Dutiyadivaseti nimantanadivasato dutiyadivase.",
  "tika-vin12t0:259_26": "Dhuragāmeti padhānagāme,",
  "tika-vin12t0:259_27": "antikagāme vā.",
  "tika-vin12t0:259_28": "Bhāvo nāma kiriyattā ekoyeva hoti,",
  "tika-vin12t0:259_29": "tasmā kattāraṃ vā kammaṃ vā sambandhaṃ vā apekkhitvā bahuvacanena na bhavitabbaṃ,",
  "tika-vin12t0:259_30": "tena vuttaṃ “na dubbacehi bhavitabba”nti.",
  "tika-vin12t0:259_31": "Tesūti gāmikesu bhojentesūti sambandho.",
  "tika-vin12t0:259_32": "Asanasālāyanti bhojanasālāyaṃ.",
  "tika-vin12t0:259_33": "Sā hi asati bhuñjati etthāti asanā,",
  "tika-vin12t0:259_34": "salanti pavisanti assanti sālā,",
  "tika-vin12t0:259_35": "asanā ca sā sālāceti asanasālāti atthena “asanasālā”ti vuccati.",
  "tika-vin12t0:260_0": "Atha panāti tato aññathā pana.",
  "tika-vin12t0:260_1": "Apādānattho hi athasaddo.",
  "tika-vin12t0:260_2": "Tattha tatthāti tasmiṃ tasmiṃ ṭhāne antaravīthiādīsūti attho.",
  "tika-vin12t0:260_3": "Paṭikaccevāti paṭhamaṃ katvā eva.",
  "tika-vin12t0:260_4": "Bhikkhūsu gāmato anikkhantesu pagevāti vuttaṃ hoti.",
  "tika-vin12t0:260_5": "Na vaṭṭatīti “bhattaṃ gaṇhathā”ti pahiṇattā na vaṭṭati.",
  "tika-vin12t0:260_6": "Ye pana manussā bhojentīti sambandho.",
  "tika-vin12t0:260_7": "Nivattathāti vuttapadeti “nivattathā”ti vutte kiriyāpade.",
  "tika-vin12t0:260_8": "Yassa kassaci hotīti yassa kassaci atthāya hotīti yojanā.",
  "tika-vin12t0:260_9": "Nivattituṃ vaṭṭatīti “bhattaṃ gaṇhathā”ti avuttattā nivattituṃ vaṭṭati.",
  "tika-vin12t0:260_10": "Sambandhaṃ katvāti “nivattatha bhante”ti bhantesaddena abyavahitaṃ katvā.",
  "tika-vin12t0:260_11": "Nisīdatha bhante,",
  "tika-vin12t0:260_12": "bhattaṃ gaṇhathāti bhantesaddena byavahitaṃ katvā vutte “nisīdathā”tipade nisīdituṃ vaṭṭati.",
  "tika-vin12t0:260_13": "Atha bhantesaddena byavahitaṃ akatvā “nisīdatha,",
  "tika-vin12t0:260_14": "bhattaṃ gaṇhathā”ti sambandhaṃ katvā vutte nisīdituṃ vaṭṭati.",
  "tika-vin12t0:260_15": "Iccetaṃ nayaṃ atidisati “eseva nayo”tiimināti. Dutiyaṃ.",
  "tika-vin12t0:261_0": "3. Paramparabhojanasikkhāpadaṃ",
  "tika-vin12t0:262_0": "221.",
  "tika-vin12t0:262_1": "Tatiye “na kho…pe…",
  "tika-vin12t0:262_2": "karontī”tipāṭhassa atthasambandhaṃ dassento āha “yena niyāmenā”tiādi.",
  "tika-vin12t0:262_3": "Tattha “yena niyāmenā”tiiminā “yathayime manussā”ti ettha yathāsaddassa yaṃsaddatthabhāvaṃ dasseti.",
  "tika-vin12t0:262_4": "Tenāti tena niyāmena.",
  "tika-vin12t0:262_5": "Iminā yathāsaddassa niyamaniddiṭṭhabhāvaṃ dasseti.",
  "tika-vin12t0:262_6": "“Ñāyatī”tiiminā kiriyāpāṭhasesaṃ dasseti.",
  "tika-vin12t0:262_7": "“Sāsanaṃ vā dānaṃ vā”tipadehi idaṃsaddassa atthaṃ dasseti.",
  "tika-vin12t0:262_8": "Buddhappamukhe saṅgheti sampadānatthe cetāni bhummavacanāni,",
  "tika-vin12t0:262_9": "buddhappamukhassa saṅghassa dānaṃ vāti attho.",
  "tika-vin12t0:262_10": "“Paritta”ntiiminā orakasaddassa atthaṃ dasseti.",
  "tika-vin12t0:262_11": "“Lāmaka”ntiiminā parittasaddassa parivāratthaṃ nivatteti.",
  "tika-vin12t0:262_12": "Kiro eva patibhāve niyutto kirapatikoti atthaṃ dassento āha “kirapatikoti etthā”ti ādi.",
  "tika-vin12t0:262_13": "Soti kirapatiko.",
  "tika-vin12t0:262_14": "Kammaṃ kāretīti sambandho.",
  "tika-vin12t0:262_15": "Upacāravasenāti vohāravasena,",
  "tika-vin12t0:262_16": "upalakkhaṇavasena,",
  "tika-vin12t0:262_17": "padhānavasena vāti attho.",
  "tika-vin12t0:262_18": "Na kevalaṃ badarāyeva,",
  "tika-vin12t0:262_19": "aññepi pana bahū khādanīyabhojanīyā paṭiyattāti adhippāyo.",
  "tika-vin12t0:262_20": "Badarena misso badaramisso,",
  "tika-vin12t0:262_21": "badarasāḷavoti āha “badarasāḷavenā”ti.",
  "tika-vin12t0:262_22": "Badaracuṇṇena misso madhusakkharādi “badarasāḷavo”ti vuccati.",
  "tika-vin12t0:263_0": "222. Uddhaṃ sūro uggato asmiṃ kāleti ussūroti vutte atidivākāloti āha “atidivā”ti.",
  "tika-vin12t0:264_0": "226.",
  "tika-vin12t0:264_1": "Ayaṃ bhattavikappanā nāma vaṭṭatīti yojanā.",
  "tika-vin12t0:264_2": "Pañcasu sahadhammikesūti niddhāraṇasamudāyo,",
  "tika-vin12t0:264_3": "itthannāmassāti sambandho.",
  "tika-vin12t0:264_4": "Yadi pana sammukhāpi vikappituṃ vaṭṭati,",
  "tika-vin12t0:264_5": "tadā attanā saha ṭhitassa bhagavato kasmā na vikappetīti āha “sā cāya”ntiādi.",
  "tika-vin12t0:264_6": "Sā ayaṃ vikappanā saṅgahitāti sambandho.",
  "tika-vin12t0:264_7": "Kasmā bhagavato vikappetuṃ na vaṭṭatīti āha “bhagavati hī”tiādi.",
  "tika-vin12t0:264_8": "Hīti saccaṃ, yasmā vā.",
  "tika-vin12t0:264_9": "Saṅghena katanti sambandho.",
  "tika-vin12t0:265_0": "229.",
  "tika-vin12t0:265_1": "“Dve tayo nimantane”tipadāni liṅgavipallāsānīti āha “dve tīṇi nimantanānī”ti.",
  "tika-vin12t0:265_2": "Nimantitabbo etehīti nimantanāni bhojanāni bhuñjatīti sambandho.",
  "tika-vin12t0:265_3": "Dve tīṇi kulāni ākirantīti yojanā.",
  "tika-vin12t0:265_4": "Sūpabyañjananti sūpo ca byañjanañca sūpabyañjanaṃ.",
  "tika-vin12t0:265_5": "Anāpatti ekato missitattāti adhippāyo.",
  "tika-vin12t0:265_6": "Mūlanimantananti paṭhamanimantanaṃ bhojanaṃ.",
  "tika-vin12t0:265_7": "Antoti heṭṭhā.",
  "tika-vin12t0:265_8": "Ekampi kabaḷanti ekampi ālopaṃ.",
  "tika-vin12t0:265_9": "Yathā tathā vāti yena vā tena vā ākārena.",
  "tika-vin12t0:265_10": "Tatthāti tasmiṃ bhojane.",
  "tika-vin12t0:265_11": "Rasaṃ vāti khīrato aññaṃ rasaṃ vā.",
  "tika-vin12t0:265_12": "Yena khīrarasena ajjhotthataṃ bhattaṃ ekarasaṃ hoti,",
  "tika-vin12t0:265_13": "taṃ khīraṃ vā taṃ rasaṃ vā ākirantīti yojanā.",
  "tika-vin12t0:265_14": "Yaṃsaddo hi uttaravākye ṭhito pubbavākye taṃsaddaṃ avagamayati.",
  "tika-vin12t0:265_15": "Khīrena saṃsaṭṭhaṃ bhattaṃ khīrabhattaṃ.",
  "tika-vin12t0:265_16": "Evaṃ rasabhattaṃ.",
  "tika-vin12t0:265_17": "Aññepīti khīrabhattarasabhattadāyakato aññepi.",
  "tika-vin12t0:265_18": "Anāpatti bhattena amissitattāti adhippāyo.",
  "tika-vin12t0:265_19": "“Bhuñjantenā”tipadaṃ “bhuñjitu”ntipade bhāvakattā.",
  "tika-vin12t0:265_20": "Sappipāyāsepīti sappinā ca pāyāsena ca kate bhattepi.",
  "tika-vin12t0:266_0": "Tassāti mahāupāsakassa.",
  "tika-vin12t0:266_1": "Āpattīti ca vaṭṭatīti ca dvinnaṃ aṭṭhakathāvādānaṃ yuttabhāvaṃ mahāpaccarivādena dassetuṃ vuttaṃ “mahāpaccariya”ntiādi.",
  "tika-vin12t0:266_2": "Dve aṭṭhakathāvādā hi sandhāyabhāsitamattameva visesā,",
  "tika-vin12t0:266_3": "atthato pana ekā.",
  "tika-vin12t0:266_4": "Mahāpaccariyaṃ vuttanti sambandho.",
  "tika-vin12t0:266_5": "Ekovāti kumbhiyā ekova.",
  "tika-vin12t0:266_6": "Paramparabhojananti parassa parassa bhojanaṃ.",
  "tika-vin12t0:266_7": "Nimantitamhāti ahaṃ nimantito amhi nanūti attho.",
  "tika-vin12t0:266_8": "Āpucchitvāpīti mahāupāsakaṃ āpucchitvāpi.",
  "tika-vin12t0:267_0": "Soti anumodako bhikkhu.",
  "tika-vin12t0:267_1": "Tanti bhikkhuṃ.",
  "tika-vin12t0:267_2": "Aññoti aññataro.",
  "tika-vin12t0:267_3": "Kinti kasmā.",
  "tika-vin12t0:267_4": "Nimantitattāti nimantitabhāvato.",
  "tika-vin12t0:268_0": "Sakalena gāmena nimantitopi ekato hutvāva nimantitassa kappati,",
  "tika-vin12t0:268_1": "na visuṃ visunti āha “ekato hutvā”ti.",
  "tika-vin12t0:268_2": "Pūgepīti samādapetvā puññaṃ karontānaṃ samūhepi.",
  "tika-vin12t0:268_3": "“Nimantiyamāno”tipadassa nimantanākāraṃ dassento āha “bhattaṃ gaṇhā”ti.",
  "tika-vin12t0:268_4": "Yadaggenāti yaṃ aggena yena koṭṭhāsenāti attho.",
  "tika-vin12t0:268_5": "Dvīsu theravādesu mahāsumattheravādova yuttoti so pacchā vuttoti. Tatiyaṃ.",
  "tika-vin12t0:269_0": "4. Kāṇamātāsikkhāpadaṃ",
  "tika-vin12t0:270_0": "230.",
  "tika-vin12t0:270_1": "Catutthe “nakulamātāti”ādīsu nakulassa bhagavato mātā nakulamātāti ca nakulañca bhagavato taṃ mātā cāti nakulamātāti ca attho sambhavati,",
  "tika-vin12t0:270_2": "“uttaramātāti”ādīsu uttarāya mātā uttaramātāti atthoyeva sambhavati.",
  "tika-vin12t0:270_3": "Tesu “uttaramātā”tipadasseva “kāṇamātā”tipadassa kāṇāya mātā kāṇamātāti atthoyeva sambhavatīti āha “kāṇāya mātā”ti.",
  "tika-vin12t0:270_4": "Tassā dhītuyā “kāṇā”tināmena vissutabhāvaṃ dassento āha “sā kirā”tiādi.",
  "tika-vin12t0:270_5": "Sāti dārikā vissutā ahosīti sambandho.",
  "tika-vin12t0:270_6": "Assāti mahāupāsikāya.",
  "tika-vin12t0:270_7": "Ye yeti purisā.",
  "tika-vin12t0:270_8": "“Rāgena kāṇā hontī”tiiminā kaṇanti nimilanti rāgena purisā etāyāti kāṇāti atthaṃ dasseti.",
  "tika-vin12t0:270_9": "Tassāti kāṇāya.",
  "tika-vin12t0:270_10": "Āgatanti ettha bhāvatthe toti āha “āgamana”nti.",
  "tika-vin12t0:270_11": "Adhippāyoti “kismiṃ viyā”tipadassa,",
  "tika-vin12t0:270_12": "kāṇamātāya vā adhippāyo.",
  "tika-vin12t0:270_13": "Rittāti tucchā,",
  "tika-vin12t0:270_14": "suññāti attho.",
  "tika-vin12t0:270_15": "“Asmiṃ gamane”tiiminā bāhiratthasamāsaṃ dasseti.",
  "tika-vin12t0:270_16": "“Ariyasāvikā”tiādinā ariyānaṃ bhikkhūhi apaṭivibhattabhogaṃ dasseti.",
  "tika-vin12t0:270_17": "Na kevalaṃ kiñci parikkhayaṃ agamāsi,",
  "tika-vin12t0:270_18": "atha kho sabbanti āha “sabbaṃ parikkhayaṃ agamāsī”ti.",
  "tika-vin12t0:270_19": "Kāṇāpīti pisaddo na kevalaṃ mātāyeva maggaphalabhāginī ahosi,",
  "tika-vin12t0:270_20": "atha kho kāṇāpi sotāpannā ahosīti dasseti.",
  "tika-vin12t0:270_21": "Sopi purisoti kāṇāya patibhūto sopi puriso.",
  "tika-vin12t0:270_22": "Pakatiṭṭhāneyevāti jeṭṭhakapajāpatiṭṭhāneyeva.",
  "tika-vin12t0:271_0": "231.",
  "tika-vin12t0:271_1": "Imasmiṃ pana vatthusminti imasmiṃ pūvavatthusmiṃ.",
  "tika-vin12t0:271_2": "Etanti pātheyyavatthuṃ.",
  "tika-vin12t0:271_3": "Ariyasāvakattāti ariyabhūtassa sāvakassa bhāvato,",
  "tika-vin12t0:271_4": "ariyassa vā sammāsambuddhassa sāvakabhāvato.",
  "tika-vin12t0:272_0": "233.",
  "tika-vin12t0:272_1": "Paheṇakapaṇṇākārasaddānaṃ aññamaññavevacanattā vuttaṃ “paheṇakatthāyāti paṇṇākāratthāyā”ti.",
  "tika-vin12t0:272_2": "Idhāti “pūvehi vā”tipade,",
  "tika-vin12t0:272_3": "sikkhāpade vā.",
  "tika-vin12t0:272_4": "Baddhasattūti madhusakkharādīhi missetvā baddhasattu.",
  "tika-vin12t0:272_5": "Thūpīkatanti thūpīkataṃ katvā.",
  "tika-vin12t0:273_0": "“Dvattipattapūre”tipadassa visesanuttarabhāvaṃ dassetuṃ vuttaṃ “pūre patte”ti.",
  "tika-vin12t0:273_1": "Dve vā tayo vā pattāti dvattipattā,",
  "tika-vin12t0:273_2": "vāsaddatthe saṅkhyobhayabāhiratthasamāso,",
  "tika-vin12t0:273_3": "tisaddaparattā dvissa ca akāro hoti,",
  "tika-vin12t0:273_4": "dvattipattā ca te pūrā cāti dvattipattapūrā,",
  "tika-vin12t0:273_5": "te dvattipattapūre gahetvāti yojanā.",
  "tika-vin12t0:273_6": "“Ācikkhitabba”nti vuttavacanassa ācikkhanākāraṃ dassento āha “atra mayā”tiādi.",
  "tika-vin12t0:273_7": "Tenāpīti dutiyenāpi.",
  "tika-vin12t0:273_8": "Paṭhamabhikkhu ekaṃ gahetvā dutiyabhikkhussa ārocanañca dutiyabhikkhu ekaṃ gahetvā tatiyabhikkhussa ārocanañca atidisanto āha “yenā”tiādi.",
  "tika-vin12t0:273_9": "Tattha yenāti paṭhamabhikkhunā.",
  "tika-vin12t0:273_10": "Paṭikkamanti bhuñjītvā etthāti paṭikkamananti vutte asanasālāva gahetabbāti āha “asanasāla”nti.",
  "tika-vin12t0:273_11": "Yatthāti yassaṃ asanasālāyaṃ.",
  "tika-vin12t0:273_12": "Mukholokanaṃ na vaṭṭatīti āha “attano”tiādi.",
  "tika-vin12t0:273_13": "Aññatthāti paṭikkamanato aññattha.",
  "tika-vin12t0:273_14": "Assāti bhikkhussa.",
  "tika-vin12t0:274_0": "“Saṃvibhajitabba”nti vuttavacanassa saṃvibhajanākāraṃ dassetuṃ vuttaṃ “sace tayo”tiādi.",
  "tika-vin12t0:274_1": "Yathāmittanti yassa yassa mittassa.",
  "tika-vin12t0:274_2": "Akāmāti na kāmena.",
  "tika-vin12t0:274_3": "Kāraṇatthe cetaṃ nissakkavacanaṃ.",
  "tika-vin12t0:275_0": "235.",
  "tika-vin12t0:275_1": "Antarāmaggeti maggassa antaro antarāmaggo,",
  "tika-vin12t0:275_2": "sukhuccāraṇatthaṃ majjhe dīgho, tasmiṃ.",
  "tika-vin12t0:275_3": "Bahumpi dentānaṃ etesaṃ ñātakapavāritānaṃ bahumpi paṭiggaṇhantassāti yojanā.",
  "tika-vin12t0:275_4": "Aṭṭhakathāsu pana vuttanti sambandho.",
  "tika-vin12t0:275_5": "Aṭṭhakathānaṃ vacanaṃ pāḷiyā na sametīti.",
  "tika-vin12t0:275_6": "Catutthaṃ.",
  "tika-vin12t0:276_0": "5. Paṭhamapavāraṇasikkhāpadaṃ",
  "tika-vin12t0:277_0": "236.",
  "tika-vin12t0:277_1": "Pañcame pavāritāti ettha vassaṃvutthapavāraṇā,",
  "tika-vin12t0:277_2": "paccayapavāraṇā,",
  "tika-vin12t0:277_3": "paṭikkhepapavāraṇā,",
  "tika-vin12t0:277_4": "yāvadatthapavāraṇā cāti catubbidhāsu pavāraṇāsu yāvadatthapavāraṇā ca paṭikkhepapavāraṇā cāti dve pavāraṇā adhippetāti dassento āha “brāhmaṇenā”tiādi.",
  "tika-vin12t0:277_5": "Brāhmaṇena pavāritāti sambandho.",
  "tika-vin12t0:277_6": "Sayanti tatiyantanipāto “pavāritā”tipadena sambandho.",
  "tika-vin12t0:277_7": "Casaddo aññattha yojetabbo yāvadatthapavāraṇāya ca paṭikkhepapavāraṇāya cāti.",
  "tika-vin12t0:277_8": "Paṭimukhaṃ attano gehaṃ visanti pavisantīti paṭivissakāti vutte āsannagehavāsikā gahetabbāti āha “sāmantagharavāsike”ti.",
  "tika-vin12t0:278_0": "237.",
  "tika-vin12t0:278_1": "Uddhaṅgamo ravo oravo,",
  "tika-vin12t0:278_2": "soyeva saddo oravasaddo,",
  "tika-vin12t0:278_3": "kākānaṃ oravasaddo kakoravasaddoti dassento āha “kākāna”ntiādi.",
  "tika-vin12t0:279_0": "239.",
  "tika-vin12t0:279_1": "Tavantupaccayassa atītatthabhāvaṃ dassetuṃ vuttaṃ “tattha cā”tiādi.",
  "tika-vin12t0:279_2": "Tatthāti “bhuttavā”tipade.",
  "tika-vin12t0:279_3": "Yasmā yena bhikkhunā ajjhoharitaṃ hoti,",
  "tika-vin12t0:279_4": "tasmā so “bhuttāvī”ti saṅkhyaṃ gacchatīti yojanā.",
  "tika-vin12t0:279_5": "Saṅkhāditvāti dantehi cuṇṇaṃ katvā.",
  "tika-vin12t0:279_6": "Tenāti tena hetunā.",
  "tika-vin12t0:279_7": "Assāti “bhuttāvī”tipadassa.",
  "tika-vin12t0:279_8": "Pavāreti paṭikkhipatīti pavārito bhikkhūti dassento āha “katapavāraṇo”ti.",
  "tika-vin12t0:279_9": "Sopi cāti so paṭikkhepo ca hotīti sambandho.",
  "tika-vin12t0:279_10": "Assāti “pavārito”tipadassa.",
  "tika-vin12t0:279_11": "Tatthāti “asanaṃ paññāyatī”tiādivacane.",
  "tika-vin12t0:279_12": "Yasmā bhuttāvītipi saṅkhyaṃ gacchati,",
  "tika-vin12t0:279_13": "tasmā na passāmāti yojanā.",
  "tika-vin12t0:279_14": "“Asanaṃ paññāyatī”ti padabhājaniyā “bhuttāvī”ti mātikāpadassa asaṃsandanabhāvaṃ dassetuṃ vuttaṃ “asanaṃ paññāyatīti iminā”tiādi.",
  "tika-vin12t0:279_15": "Yañcāti yañca bhojanaṃ.",
  "tika-vin12t0:279_16": "Dirattādīti ettha ādisaddena pañcādivacanaṃ saṅgaṇhāti.",
  "tika-vin12t0:279_17": "Etanti “bhuttāvī”tipadaṃ.",
  "tika-vin12t0:280_0": "“Asanaṃ paññāyatī”tiādīsu vinicchayo evaṃ veditabboti sambandho.",
  "tika-vin12t0:280_1": "“Paññāyatī”ti ettha ñādhātuyā khāyanatthaṃ dassetuṃ vuttaṃ “dissatī”ti.",
  "tika-vin12t0:280_2": "“Hatthapāse”tipadassa dvādasahatthappamāṇo hatthapāso nādhippetoti āha “aḍḍhateyyahatthappamāṇe”ti.",
  "tika-vin12t0:280_3": "Vācāya abhiharaṇaṃ nādhippetaṃ.",
  "tika-vin12t0:280_4": "Tenāha “kāyenā”ti.",
  "tika-vin12t0:280_5": "Abhiharatīti abhimukhaṃ harati.",
  "tika-vin12t0:280_6": "Tanti bhojanaṃ.",
  "tika-vin12t0:280_7": "Etanti pañcaṅgabhāvaṃ,",
  "tika-vin12t0:280_8": "“pañcahi…pe…",
  "tika-vin12t0:280_9": "paññāyatī”ti vacanaṃ vā.",
  "tika-vin12t0:281_0": "Tatrāti “asanaṃ paññāyatī”tiādivacane.",
  "tika-vin12t0:281_1": "Asnātīti kīyādigaṇattā,",
  "tika-vin12t0:281_2": "tassa ca ekakkharadhātuttā sakāranakārānaṃ saṃyogo daṭṭhabbo.",
  "tika-vin12t0:281_3": "Tanti bhojanaṃ.",
  "tika-vin12t0:281_4": "Undati pasavati bhuñjantānaṃ āyubalaṃ janetīti odano.",
  "tika-vin12t0:281_5": "Yavādayo pūtiṃ katvā katattā kucchitena masīyati āmasīyatīti kumāso.",
  "tika-vin12t0:281_6": "Sacati samavāyo hutvā bhavatīti sattu.",
  "tika-vin12t0:281_7": "Byañjanatthāya māretabboti maccho.",
  "tika-vin12t0:281_8": "Mānīyati bhuñjantehīti maṃsaṃ.",
  "tika-vin12t0:281_9": "Tatthāti odanādīsu pañcasu bhojanesu.",
  "tika-vin12t0:281_10": "Sāro assatthi aññesaṃ dhaññānanti sālī.",
  "tika-vin12t0:281_11": "Vahati bhuñjantānaṃ jīvitanti vīhi.",
  "tika-vin12t0:281_12": "Yavati amissitopi missito viya bhavatīti yavo.",
  "tika-vin12t0:281_13": "Gudhati pariveṭhati milakkhabhojanattāti godhumo.",
  "tika-vin12t0:281_14": "Sobhanasīsattā kamanīyabhāvaṃ gacchatīti kaṅgu.",
  "tika-vin12t0:281_15": "Mahantasīsattā,",
  "tika-vin12t0:281_16": "madhurarasanāḷattā ca varīyati patthīyati janehīti varako.",
  "tika-vin12t0:281_17": "Koraṃ rudhiraṃ dūsati bhuñjantānanti kudrūsako.",
  "tika-vin12t0:281_18": "Nibbatto odano nāmāti sambandho.",
  "tika-vin12t0:281_19": "Tatthāti sattasu dhaññesu.",
  "tika-vin12t0:281_20": "Sālītīti ettha itisaddo nāmapariyāyo.",
  "tika-vin12t0:281_21": "Sālī nāmāti attho.",
  "tika-vin12t0:281_22": "Eseva nayo “vīhītī”tiādīsupi.",
  "tika-vin12t0:282_0": "Etthāti tiṇadhaññajātīsu.",
  "tika-vin12t0:282_1": "Nīvāro sāliyā anulomo,",
  "tika-vin12t0:282_2": "varakacorako varakassa anulomo.",
  "tika-vin12t0:282_3": "Ambilapāyāsādīsūti ettha ādisaddena khīrabhattādayo saṅgaṇhanti.",
  "tika-vin12t0:282_4": "Odhīti avadhi,",
  "tika-vin12t0:282_5": "mariyādoti attho.",
  "tika-vin12t0:282_6": "So hi avahīyati cajīyati asmāti odhīti vuccati.",
  "tika-vin12t0:283_0": "Yopi pāyāso vā yāpi ambilayāgu vā odhiṃ na dasseti,",
  "tika-vin12t0:283_1": "so pavāraṇaṃ na janetīti yojanā.",
  "tika-vin12t0:283_2": "Payena khīrena katattā pāyāso.",
  "tika-vin12t0:283_3": "Pātabbassa,",
  "tika-vin12t0:283_4": "asitabbassa cāti dvinnaṃ byuppattinimittānaṃ sambhavato vā pāyāsoti vuccati.",
  "tika-vin12t0:283_5": "Uddhanatoti cullito.",
  "tika-vin12t0:283_6": "Sā hi upari dhīyanti ṭhapiyanti thālyādayo etthāti uddhananti vuccati.",
  "tika-vin12t0:283_7": "Āvajjitvāti pariṇāmetvā.",
  "tika-vin12t0:283_8": "Ghanabhāvanti kathinabhāvaṃ.",
  "tika-vin12t0:283_9": "Etthāpi vākye “yo so”ti padāni yojetabbāni.",
  "tika-vin12t0:283_10": "Pubbeti abbhuṇhakāle.",
  "tika-vin12t0:283_11": "Nimantaneti nimantanaṭṭhāne.",
  "tika-vin12t0:283_12": "Bhatte ākiritvā dentīti sambandho.",
  "tika-vin12t0:283_13": "Yāpanaṃ gacchati imāyāti yāgu.",
  "tika-vin12t0:283_14": "Kiñcāpi tanukā hoti,",
  "tika-vin12t0:283_15": "tathāpīti yojanā.",
  "tika-vin12t0:283_16": "Udakādīsūtiādisaddena kiñjikakhīrādayo saṅgayhanti.",
  "tika-vin12t0:283_17": "Yāgusaṅgahameva gacchati, kasmā?",
  "tika-vin12t0:283_18": "Udakādīnaṃ pakkuthitattāti adhippāyo.",
  "tika-vin12t0:283_19": "Tasmiṃ vāti sabhatte,",
  "tika-vin12t0:283_20": "pakkuthitaudakādike vā.",
  "tika-vin12t0:283_21": "Aññasmiṃ vāti pakkuthitaudakādito aññasmiṃ udakādike vā.",
  "tika-vin12t0:283_22": "Yattha yasmiṃ udakādike pakkhipanti,",
  "tika-vin12t0:283_23": "taṃ pavāraṇaṃ janetīti yojanā.",
  "tika-vin12t0:284_0": "Suddharasakoti macchamaṃsakhaṇḍanhārūhi amisso suddho macchādirasako.",
  "tika-vin12t0:284_1": "Rasakayāgūti rasakabhūtā dravabhūtā yāgu.",
  "tika-vin12t0:284_2": "Ghanayāgūti kathinayāgu.",
  "tika-vin12t0:284_3": "Etthāti ghanayāguyaṃ.",
  "tika-vin12t0:284_4": "Pupphiatthāyāti pupphaṃ phullaṃ imassa khajjakassāti pupphī,",
  "tika-vin12t0:284_5": "pupphino attho payojanaṃ pupphiattho,",
  "tika-vin12t0:284_6": "tadatthāya katanti sambandho.",
  "tika-vin12t0:284_7": "Te taṇḍuleti te seditataṇḍule.",
  "tika-vin12t0:284_8": "Acuṇṇattā neva sattusaṅkhyaṃ,",
  "tika-vin12t0:284_9": "apakkattā na bhattasaṅkhyaṃ gacchanti.",
  "tika-vin12t0:284_10": "Tehīti seditataṇḍulehi.",
  "tika-vin12t0:284_11": "Te taṇḍule pacanti,",
  "tika-vin12t0:284_12": "karontīti sambandho.",
  "tika-vin12t0:285_0": "“Yavehī”ti bahuvacanena satta dhaññānipi gahitāni.",
  "tika-vin12t0:285_1": "Esa nayo sālivīhiyavehīti etthāpi.",
  "tika-vin12t0:285_2": "Thuseti dhaññatace.",
  "tika-vin12t0:285_3": "Palāpetvāti paṭikkamāpetvā.",
  "tika-vin12t0:285_4": "Tanti cuṇṇaṃ gacchatīti sambandho.",
  "tika-vin12t0:285_5": "Kharapākabhajjitānanti kharo pāko kharapāko,",
  "tika-vin12t0:285_6": "kharapākena bhajjitā kharapākabhajjitā, tesaṃ.",
  "tika-vin12t0:285_7": "Na pavārenti asattusaṅgahattāti adhippāyo.",
  "tika-vin12t0:285_8": "Kuṇḍakampīti kaṇampi.",
  "tika-vin12t0:285_9": "Pavāreti sattusaṅgahattāti adhippāyo.",
  "tika-vin12t0:285_10": "Tehīti lājehi.",
  "tika-vin12t0:285_11": "Suddhakhajjakanti piṭṭhehi amissitaṃ suddhaṃ phalāphalādikhajjakaṃ.",
  "tika-vin12t0:285_12": "Yāguṃ pivantassa dentīti yojanā.",
  "tika-vin12t0:285_13": "Tānīti dve macchamaṃsakhaṇḍāni.",
  "tika-vin12t0:285_14": "Na pavāreti dvinnaṃ macchamaṃsakhaṇḍānaṃ akhāditattāti adhippāyo.",
  "tika-vin12t0:285_15": "Tatoti dvemacchamaṃsakhaṇḍato nīharitvā ekanti sambandho, tesu vā.",
  "tika-vin12t0:285_16": "Soti khādako bhikkhu.",
  "tika-vin12t0:285_17": "Aññanti dvīhi macchamaṃsakhaṇḍehi aññaṃ pavāraṇapahonakaṃ bhojanaṃ.",
  "tika-vin12t0:286_0": "Avatthutāyāti pavāraṇāya avatthubhāvato.",
  "tika-vin12t0:286_1": "Taṃ vitthārento āha “yaṃ hī”ti.",
  "tika-vin12t0:286_2": "Hisaddo vitthārajotako.",
  "tika-vin12t0:286_3": "Yanti maṃsaṃ.",
  "tika-vin12t0:286_4": "Idaṃ panāti idaṃ maṃsaṃ pana.",
  "tika-vin12t0:286_5": "Paṭikkhittamaṃsaṃ kappiyabhāvato apaṭikkhipitabbaṭṭhāne ṭhitattā paṭikkhittampi maṃsabhāvaṃ na jahāti.",
  "tika-vin12t0:286_6": "Nanu khāditamaṃsaṃ pana akappiyabhāvato paṭikkhipitabbaṭṭhāne ṭhitattā khādiyamānampi maṃsabhāvaṃ jahātīti āha “yaṃ panā”tiādi.",
  "tika-vin12t0:286_7": "Kuladūsakakammañca vejjakammañca uttarimanussadhammārocanañca sāditarūpiyañca kula…pe… rūpiyāni,",
  "tika-vin12t0:286_8": "tāni ādīni yesaṃ kuhanādīnanti kula…pe…",
  "tika-vin12t0:286_9": "rūpiyādayo, tehi.",
  "tika-vin12t0:286_10": "Sabbatthāti sabbesu vāresu.",
  "tika-vin12t0:287_0": "Evantiādi nigamananidassanaṃ.",
  "tika-vin12t0:287_1": "Tanti bhojanaṃ.",
  "tika-vin12t0:287_2": "Yathāti yenākārena.",
  "tika-vin12t0:287_3": "Yena ajjhohaṭaṃ hoti,",
  "tika-vin12t0:287_4": "so paṭikkhipati pavāretīti yojanā.",
  "tika-vin12t0:287_5": "Katthacīti kismiñci pattādike.",
  "tika-vin12t0:287_6": "Tasmiṃ ce antareti tasmiṃ khaṇe ce.",
  "tika-vin12t0:287_7": "Aññatrāti aññasmiṃ ṭhāne.",
  "tika-vin12t0:287_8": "Patte vijjamānabhojanaṃ anajjhoharitukāmo hoti yathā,",
  "tika-vin12t0:287_9": "evanti yojanā.",
  "tika-vin12t0:287_10": "Hīti saccaṃ.",
  "tika-vin12t0:287_11": "Sabbatthāti sabbesu padesu.",
  "tika-vin12t0:287_12": "Tatthāti kurundīyaṃ.",
  "tika-vin12t0:287_13": "Ānisadassāti āgamma nisīdati etenāti ānisado,",
  "tika-vin12t0:287_14": "tassa pacchimantatoti sambandho.",
  "tika-vin12t0:287_15": "Paṇhiantatoti pasati ṭhitakāle vā gamanakāle vā bhūmiṃ phusatīti paṇhī,",
  "tika-vin12t0:287_16": "tassa antato.",
  "tika-vin12t0:287_17": "“Dāyakassā”tipadaṃ “pasāritahattha”nti padena ca “aṅga”nti padena ca avayavīsambandho.",
  "tika-vin12t0:287_18": "Hatthapāsoti hatthassa pāso samīpo hatthapāso,",
  "tika-vin12t0:287_19": "hattho pasati phusati asmiṃ ṭhāneti vā hatthapāso,",
  "tika-vin12t0:287_20": "aḍḍhateyyahattho padeso.",
  "tika-vin12t0:287_21": "Tasminti hatthapāse.",
  "tika-vin12t0:288_0": "Upanāmetīti samīpaṃ nāmeti.",
  "tika-vin12t0:288_1": "Anantaranisinnopīti hatthapāsaṃ avijahitvā anantare ṭhāne nisinnopi bhikkhu vadatīti yojanā.",
  "tika-vin12t0:288_2": "Bhattapacchinti bhattena pakkhittaṃ pacchiṃ.",
  "tika-vin12t0:288_3": "Īsakanti bhāvanapuṃsakaṃ.",
  "tika-vin12t0:288_4": "Uddharitvā vā apanāmetvā vāti sambandhitabbaṃ.",
  "tika-vin12t0:288_5": "Dūreti navāsane.",
  "tika-vin12t0:288_6": "Itoti pattato.",
  "tika-vin12t0:288_7": "Gato dūtoti sambandho.",
  "tika-vin12t0:289_0": "Parivesanāyāti parivesanatthāya,",
  "tika-vin12t0:289_1": "bhattagge vā.",
  "tika-vin12t0:289_2": "Tatrāti asmiṃ parivesane.",
  "tika-vin12t0:289_3": "Tanti bhattapacchiṃ.",
  "tika-vin12t0:289_4": "Phuṭṭhamattāvāti phusiyamattāva.",
  "tika-vin12t0:289_5": "Kaṭacchunā uddhaṭabhatte pana pavāraṇā hotīti yojanā.",
  "tika-vin12t0:289_6": "Hīti saccaṃ, yasmā vā.",
  "tika-vin12t0:289_7": "Tassāti parivesakassa.",
  "tika-vin12t0:289_8": "Abhihaṭe paṭikkhittattāti abhihaṭassa bhattassa paṭikkhittabhāvato.",
  "tika-vin12t0:290_0": "“Kāyena vācāya vā paṭikkhipantassa pavāraṇā hotī”ti saṅkhepena vuttamatthaṃ vitthārena dassento āha “tatthā”tiādi.",
  "tika-vin12t0:290_1": "Tatthāti tesu kāyavācāpaṭikkhepesu.",
  "tika-vin12t0:290_2": "Macchikabījaninti makkhikānaṃ uttāsaniṃ bījaniṃ.",
  "tika-vin12t0:290_3": "Khakārassa hi chakāraṃ katvā “macchikā”ti vuccati “sacchikatvā”tiādīsu viya.",
  "tika-vin12t0:290_4": "Ettha hi “sakkhikatvā”ti vattabbe khakārassa chakāro hoti.",
  "tika-vin12t0:291_0": "Eko vadatīti sambandho.",
  "tika-vin12t0:291_1": "Apanetvāti pattato apanetvā.",
  "tika-vin12t0:291_2": "Etthāti vacane.",
  "tika-vin12t0:291_3": "Kathanti kenākārena hotīti yojanā.",
  "tika-vin12t0:291_4": "Vadantassa nāmāti ettha nāmasaddo garahattho “atthī”tipadena yojetabbo.",
  "tika-vin12t0:291_5": "Atthi nāmāti attho.",
  "tika-vin12t0:291_6": "Itopīti pattatopi.",
  "tika-vin12t0:291_7": "Tatrāpīti tasmiṃ vacanepi.",
  "tika-vin12t0:292_0": "Samaṃsakanti maṃsena saha pavattaṃ.",
  "tika-vin12t0:292_1": "Rasanti dravaṃ.",
  "tika-vin12t0:292_2": "Tanti vacanaṃ.",
  "tika-vin12t0:292_3": "Paṭikkhipato hoti. Kasmā?",
  "tika-vin12t0:292_4": "Maccho ca raso ca macchena misso raso cāti atthassa sambhavato.",
  "tika-vin12t0:292_5": "Idanti vatthuṃ.",
  "tika-vin12t0:292_6": "Maṃsaṃ visuṃ katvāti “maṃsassa rasaṃ maṃsarasa”nti maṃsapadatthassa padhānabhāvaṃ akatvā,",
  "tika-vin12t0:292_7": "rasapadatthasseva padhānabhāvaṃ katvāti attho.",
  "tika-vin12t0:293_0": "Āpucchantanti “maṃsarasaṃ gaṇhathā”ti āpucchantaṃ.",
  "tika-vin12t0:293_1": "Tanti maṃsaṃ.",
  "tika-vin12t0:293_2": "Karambakoti missakādhivacanametaṃ.",
  "tika-vin12t0:293_3": "Yañhi aññena aññena missetvā karonti,",
  "tika-vin12t0:293_4": "so “karambako”ti vuccati.",
  "tika-vin12t0:293_5": "Ayaṃ panettha vacanattho –",
  "tika-vin12t0:293_6": "karoti samūhaṃ avayavinti karo,",
  "tika-vin12t0:293_7": "karīyati vā samūhena avayavināti karo, avayavo,",
  "tika-vin12t0:293_8": "taṃ vakati ādadātīti karambako, samūho.",
  "tika-vin12t0:293_9": "“Kadambako”tipi pāṭho,",
  "tika-vin12t0:293_10": "sopi yuttoyeva anumatattā paṇḍitehi.",
  "tika-vin12t0:293_11": "Abhidhānepi evameva atthī.",
  "tika-vin12t0:293_12": "Attho pana aññathā cintetabbo.",
  "tika-vin12t0:293_13": "Imasmiṃ vā atthe rakārassa dakāro kātabbo.",
  "tika-vin12t0:293_14": "Maṃsena misso,",
  "tika-vin12t0:293_15": "lakkhito vā karambako maṃsakarambako.",
  "tika-vin12t0:293_16": "Na pavāretīti yesaṃ kesañci missakattā na pavāreti.",
  "tika-vin12t0:293_17": "Pavāretīti maṃsena missitattā pavāreti.",
  "tika-vin12t0:294_0": "Yo pana paṭikkhipati,",
  "tika-vin12t0:294_1": "so pavāritova hotīti yojanā.",
  "tika-vin12t0:294_2": "Nimantaneti nimantanaṭṭhāne.",
  "tika-vin12t0:294_3": "Hīti saccaṃ.",
  "tika-vin12t0:294_4": "Tatthāti kurundiyaṃ.",
  "tika-vin12t0:294_5": "Yenāti yena bhattena.",
  "tika-vin12t0:294_6": "Etthāti “yāguṃ gaṇhathā”tiādivacane.",
  "tika-vin12t0:294_7": "Adhippāyoti aṭṭhakathācariyānaṃ adhippāyo.",
  "tika-vin12t0:294_8": "Etthāti “yāgumissakaṃ gaṇhathā”tiādivacane.",
  "tika-vin12t0:294_9": "Duddasanti dukkaraṃ dassanaṃ.",
  "tika-vin12t0:294_10": "Idañcāti “missakaṃ gaṇhathā”tivacanañca.",
  "tika-vin12t0:294_11": "Na samānetabbanti samaṃ na ānetabbaṃ,",
  "tika-vin12t0:294_12": "samānaṃ vā na kātabbaṃ.",
  "tika-vin12t0:294_13": "Hīti saccaṃ, yasmā vā.",
  "tika-vin12t0:294_14": "Idaṃ panāti missakaṃ pana.",
  "tika-vin12t0:294_15": "Etthāti missake.",
  "tika-vin12t0:294_16": "Visuṃ katvāti rasakhīrasappīni āveṇiṃ katvā.",
  "tika-vin12t0:294_17": "Tanti rasādiṃ.",
  "tika-vin12t0:295_0": "Kaddīyati maddīyatīti kaddamo.",
  "tika-vin12t0:295_1": "Undati pasavati vaḍḍhatīti udakaṃ.",
  "tika-vin12t0:295_2": "Undati vā kledanaṃ karotīti udakaṃ,",
  "tika-vin12t0:295_3": "nilīne satte gupati rakkhatīti gumbo,",
  "tika-vin12t0:295_4": "guhati saṃvaratīti vā gumbo.",
  "tika-vin12t0:295_5": "Anupariyāyantenāti anukkamena parivattitvā āyantena.",
  "tika-vin12t0:295_6": "Tanti nāvaṃ vā setuṃ vā.",
  "tika-vin12t0:295_7": "Majjhanhikanti ahassa majjhaṃ majjhanhaṃ,",
  "tika-vin12t0:295_8": "ahasaddassa nhādeso,",
  "tika-vin12t0:295_9": "majjhanhaṃ eva majjhanhikaṃ.",
  "tika-vin12t0:295_10": "Potthakesu pana majjhantikanti pāṭho atthi,",
  "tika-vin12t0:295_11": "so apāṭhoyeva.",
  "tika-vin12t0:295_12": "Yo ṭhito pavāreti,",
  "tika-vin12t0:295_13": "tena ṭhiteneva bhuñjitabbanti yojanā.",
  "tika-vin12t0:295_14": "Ānisadanti pīṭhe phuṭṭhaānisadamaṃsaṃ.",
  "tika-vin12t0:295_15": "Acāletvāti acāvetvā.",
  "tika-vin12t0:295_16": "Ayameva vā pāṭho.",
  "tika-vin12t0:295_17": "Upari ca passesu ca amocetvāti vuttaṃ hoti.",
  "tika-vin12t0:295_18": "Adinnādāne viya ṭhānācāvanaṃ na veditabbaṃ.",
  "tika-vin12t0:295_19": "Saṃsaritunti saṃsabbituṃ.",
  "tika-vin12t0:295_20": "Nanti bhikkhuṃ.",
  "tika-vin12t0:296_0": "Atirekaṃ ricati gacchatīti atirittaṃ,",
  "tika-vin12t0:296_1": "na atirittaṃ anatirittanti atthaṃ dassento āha “na atiritta”nti.",
  "tika-vin12t0:296_2": "“Adhika”ntiiminā atirittasaddassa atisuññatthaṃ nivatteti.",
  "tika-vin12t0:296_3": "Adhi hutvā eti pavattatīti adhikaṃ.",
  "tika-vin12t0:296_4": "Taṃ panāti anatirittaṃ pana hotīti sambandho.",
  "tika-vin12t0:296_5": "Tatthāti “akappiyakata”ntiādivacane.",
  "tika-vin12t0:296_6": "Vitthāro evaṃ veditabboti yojanā.",
  "tika-vin12t0:296_7": "Tatthāti atirittaṃ kātabbesu vatthūsu.",
  "tika-vin12t0:296_8": "Yaṃ phalaṃ vā yaṃ kandamūlādi vā akatanti yojanā.",
  "tika-vin12t0:296_9": "Akappiyabhojanaṃ vāti kuladūsakakammādīhi nibbattaṃ akappiyabhojanaṃ vā atthīti sambandho.",
  "tika-vin12t0:296_10": "Yoti vinayadharo bhikkhu.",
  "tika-vin12t0:296_11": "Tena katanti yojanā.",
  "tika-vin12t0:296_12": "“Bhuttāvinā pavāritena āsanā vuṭṭhitena kata”ntivacanato bhuttāvinā apavāritena āsanā vuṭṭhitena kattabbanti siddhaṃ.",
  "tika-vin12t0:296_13": "Tasmā pāto addhānaṃ gacchantesu dvīsu eko pavārito,",
  "tika-vin12t0:296_14": "tassa itaro piṇḍāya caritvā laddhaṃ bhikkhaṃ attanā abhutvāpi “alametaṃ sabba”nti kātuṃ labhati eva.",
  "tika-vin12t0:296_15": "Yanti khādanīyabhojanīyaṃ.",
  "tika-vin12t0:296_16": "“Tadubhayampī”tiiminā atirittañca atirittañca atirittaṃ,",
  "tika-vin12t0:296_17": "na atirittaṃ anatirittanti atthaṃ dasseti.",
  "tika-vin12t0:297_0": "Tassevāti anatirittasseva.",
  "tika-vin12t0:297_1": "Etthāti anatiritte,",
  "tika-vin12t0:297_2": "“kappiyakata”nti ādīsu sattasu vinayakammākāresu vā.",
  "tika-vin12t0:297_3": "Anantareti vinayadharassa anantare āsane.",
  "tika-vin12t0:297_4": "Pattato nīharitvāti sambandho.",
  "tika-vin12t0:297_5": "Tatthevāti bhuñjanaṭṭhāneyeva.",
  "tika-vin12t0:297_6": "Tassāti nisinnassa.",
  "tika-vin12t0:297_7": "Tenāti bhattaṃ ānentena bhikkhunā bhuñjitabbanti yojanā.",
  "tika-vin12t0:297_8": "“Nisinnena bhikkhunā”ti kāritakammaṃ ānetabbaṃ.",
  "tika-vin12t0:297_9": "Kasmā “hatthaṃ dhovitvā”ti vuttanti pucchanto āha “kasmā”ti.",
  "tika-vin12t0:297_10": "Hīti kāraṇaṃ.",
  "tika-vin12t0:297_11": "Yasmā akappiyaṃ hoti,",
  "tika-vin12t0:297_12": "tasmā hatthaṃ dhovitvāti mayā vuttanti adhippāyo.",
  "tika-vin12t0:297_13": "Tassāti bhattaṃ ānentassa.",
  "tika-vin12t0:297_14": "Yenāti vinayadharena.",
  "tika-vin12t0:297_15": "Puna yenāti evameva.",
  "tika-vin12t0:297_16": "Yañcāti khādanīyabhojanīyañca.",
  "tika-vin12t0:297_17": "Yena vinayadharena paṭhamaṃ akataṃ,",
  "tika-vin12t0:297_18": "teneva kattabbaṃ.",
  "tika-vin12t0:297_19": "Yañca khādanīyabhojanīyaṃ paṭhamaṃ akataṃ,",
  "tika-vin12t0:297_20": "taññeva kattabbanti vuttaṃ hoti.",
  "tika-vin12t0:297_21": "Tatthāti paṭhamabhājane.",
  "tika-vin12t0:297_22": "Hīti saccaṃ.",
  "tika-vin12t0:297_23": "Paṭhamabhājanaṃ suddhaṃ dhovitvā katampi niddosameva.",
  "tika-vin12t0:297_24": "Tena bhikkhunāti pavāritena bhikkhunā.",
  "tika-vin12t0:298_0": "Kuṇḍepīti ukkhaliyampi.",
  "tika-vin12t0:298_1": "Sā hi kuḍati odanādiṃ dāhaṃ karotīti kuṇḍoti vuccati.",
  "tika-vin12t0:298_2": "Tanti atirittakataṃ khādanīyabhojanīyaṃ.",
  "tika-vin12t0:298_3": "Yena panāti vinayadharena pana.",
  "tika-vin12t0:298_4": "Bhikkhuṃ nisīdāpentīti sambandho.",
  "tika-vin12t0:298_5": "Maṅgalanimantaneti maṅgalatthāya nimantanaṭṭhāne.",
  "tika-vin12t0:298_6": "Tatthāti maṅgalanimantane.",
  "tika-vin12t0:298_7": "Karontenāti karontena vinayadharena.",
  "tika-vin12t0:299_0": "Gilānena bhuñjitāvasesameva na kevalaṃ gilānātirittaṃ nāma,",
  "tika-vin12t0:299_1": "gilānaṃ pana uddissa ābhataṃ gilānātirittameva nāmāti dassento āha “na kevala”ntiādi.",
  "tika-vin12t0:299_2": "Yaṃkiñci gilānanti upasampannaṃ vā anupasampannaṃ vā yaṃkiñci gilānaṃ.",
  "tika-vin12t0:299_3": "Yaṃ dukkaṭaṃ vuttaṃ,",
  "tika-vin12t0:299_4": "taṃ asaṃsaṭṭhavasena vuttanti yojanā.",
  "tika-vin12t0:299_5": "Anāhāratthāyāti pipāsacchedanaābādhavūpasamatthāya.",
  "tika-vin12t0:300_0": "241.",
  "tika-vin12t0:300_1": "Sati paccayeti ettha paccayassa sarūpaṃ dassetuṃ “pipāsāya satī”ti ca “ābādhe satī”ti ca vuttaṃ.",
  "tika-vin12t0:300_2": "Tena tenāti sattāhakālikena ca yāvajīvikena ca.",
  "tika-vin12t0:300_3": "Tassāti ābādhassa.",
  "tika-vin12t0:300_4": "Idaṃ padaṃ “upasamanattha”nti ettha samudhātuyā sambandhe sambandho,",
  "tika-vin12t0:300_5": "yupaccayena sambandhe kammanti daṭṭhabbanti. Pañcamaṃ.",
  "tika-vin12t0:301_0": "6. Dutiyapavāraṇasikkhāpadaṃ",
  "tika-vin12t0:302_0": "242.",
  "tika-vin12t0:302_1": "Chaṭṭhe na ācaritabboti anācāroti vutte paṇṇattivītikkamoti āha “paṇṇattivītikkama”nti.",
  "tika-vin12t0:302_2": "“Karotī”tiiminā “attānamācaratī”tiādīsu viya carasaddo karasaddatthoti dasseti.",
  "tika-vin12t0:302_3": "Upanandhīti ettha upasaddo upanāhattho,",
  "tika-vin12t0:302_4": "nahadhātu bandhanatthoti dassento āha “upanāha”ntiādi.",
  "tika-vin12t0:302_5": "Janito upanāho yenāti janitaupanāho.",
  "tika-vin12t0:302_6": "Iminā “upanandho”ti padassa upanahatīti upanandhoti katthutthaṃ dasseti.",
  "tika-vin12t0:303_0": "243.",
  "tika-vin12t0:303_1": "Abhihaṭṭhunti ettha tuṃpaccayo tvāpaccayatthoti āha “abhiharitvā”ti.",
  "tika-vin12t0:303_2": "Padabhājane pana vuttanti sambandho.",
  "tika-vin12t0:303_3": "Sādhāraṇameva atthanti yojanā.",
  "tika-vin12t0:303_4": "Assāti bhikkhussa.",
  "tika-vin12t0:303_5": "Tīhākārehīti sāmaṃ jānanena ca aññesamārocanena ca tassārocanena cāti tīhi kāraṇehi.",
  "tika-vin12t0:303_6": "Āsādīyate maṅkuṃ karīyate āsādanaṃ,",
  "tika-vin12t0:303_7": "taṃ apekkho āsādanāpekkhoti dassento āha “āsādana”ntiādi.",
  "tika-vin12t0:304_0": "Yassa atthāya abhihaṭanti sambandho. Itarassāti abhihārakato aññassa bhuttassāti. Chaṭṭhaṃ.",
  "tika-vin12t0:305_0": "7. Vikālabhojanasikkhāpadaṃ",
  "tika-vin12t0:306_0": "247.",
  "tika-vin12t0:306_1": "Sattame girimhīti pabbatamhi.",
  "tika-vin12t0:306_2": "So hi himavamanādivasena jalaṃ,",
  "tika-vin12t0:306_3": "sārabhūtāni ca bhesajjādivatthūni girati niggiratīti girīti vuccati.",
  "tika-vin12t0:306_4": "Aggasamajjoti uttamasamajjo.",
  "tika-vin12t0:306_5": "Imehi padehi aggo samajjo aggasamajjo,",
  "tika-vin12t0:306_6": "girimhi pavatto aggasamajjo giraggasamajjoti atthaṃ dasseti.",
  "tika-vin12t0:306_7": "Samajjoti ca sabhā.",
  "tika-vin12t0:306_8": "Sā hi samāgamaṃ ajanti gacchanti janā etthāti samajjoti vuccati.",
  "tika-vin12t0:306_9": "“Girissa vā”tiādinā girissa aggo koṭi giraggo,",
  "tika-vin12t0:306_10": "tasmiṃ pavatto samajjo giraggasamajjoti attho dassito.",
  "tika-vin12t0:306_11": "Soti giraggasamajjo.",
  "tika-vin12t0:306_12": "Bhavissati kirāti yojanā.",
  "tika-vin12t0:306_13": "Bhūmibhāgeti avayaviādhāro,",
  "tika-vin12t0:306_14": "sannipatatīti sambandho.",
  "tika-vin12t0:306_15": "Naṭañca nāṭakañca naṭanāṭakāni.",
  "tika-vin12t0:306_16": "“Naccaṃ gītaṃ vāditañcā”ti idaṃ tayaṃ “nāṭaka”nti vuccati.",
  "tika-vin12t0:306_17": "Tesanti naṭanāṭakānaṃ.",
  "tika-vin12t0:306_18": "Dassanatthanti dassanāya ca savanāya ca.",
  "tika-vin12t0:306_19": "Savanampi hi dassaneneva saṅgahitaṃ.",
  "tika-vin12t0:306_20": "Apaññatte sikkhāpadeti ūnavīsativassasikkhāpadassa tāva apaññattattā.",
  "tika-vin12t0:306_21": "Teti sattarasavaggiyā.",
  "tika-vin12t0:306_22": "Tatthāti giraggasamajjaṃ.",
  "tika-vin12t0:306_23": "Athāti tasmiṃ kāle.",
  "tika-vin12t0:306_24": "Nesanti sattarasavaggiyānaṃ adaṃsūti sambandho.",
  "tika-vin12t0:306_25": "Vilimpetvāti vilepanehi vividhākārena limpetvā.",
  "tika-vin12t0:307_0": "249.",
  "tika-vin12t0:307_1": "“Vikāle”ti sāmaññena vuttepi visesakālova gahetabboti āha “kālo”tiādi.",
  "tika-vin12t0:307_2": "So cāti bhojanakālo ca.",
  "tika-vin12t0:307_3": "Majjhanhiko hotīti yojanā.",
  "tika-vin12t0:307_4": "Tenevāti bhojanakālassa adhippetattā eva.",
  "tika-vin12t0:307_5": "Assāti “vikāle”tipadassa.",
  "tika-vin12t0:307_6": "“Vikālo nāma…pe…",
  "tika-vin12t0:307_7": "aruṇuggamanā”ti padabhājanena aruṇuggamanato yāva majjhanhikā kālo nāmāti attho nayena dassito hoti.",
  "tika-vin12t0:307_8": "Tatoti ṭhitamajjhanhikato.",
  "tika-vin12t0:307_9": "Sūriyassa atisīghattā vegena ṭhitamajjhanhikaṃ vītivatteyyāti āha “kukkuccakena pana na kattabba”nti.",
  "tika-vin12t0:307_10": "Kālatthambhoti kālassa jānanatthāya thūṇo.",
  "tika-vin12t0:307_11": "Kālantareti kālassa abbhantare.",
  "tika-vin12t0:308_0": "Avasesaṃ khādanīyaṃ nāmāti ettha vinicchayo evaṃ veditabboti yojanā.",
  "tika-vin12t0:308_1": "Yanti khādanīyaṃ atthīti sambandho.",
  "tika-vin12t0:308_2": "Vanamūlādipabhedaṃ yampi khādanīyaṃ atthi,",
  "tika-vin12t0:308_3": "tampi āmisagatikaṃ hotīti yojanā.",
  "tika-vin12t0:308_4": "Seyyathidanti pucchāvācakanipātasamudāyo.",
  "tika-vin12t0:308_5": "Idaṃ khādanīyaṃ seyyathā katamanti attho.",
  "tika-vin12t0:308_6": "Idampīti idaṃ dvādasavidhampi.",
  "tika-vin12t0:308_7": "Pisaddena na pūvādiyevāti dasseti.",
  "tika-vin12t0:309_0": "Tatthāti dvādasasu khādanīyesu,",
  "tika-vin12t0:309_1": "ādhāre bhummaṃ.",
  "tika-vin12t0:309_2": "Mūlati patiṭṭhāti ettha,",
  "tika-vin12t0:309_3": "etenāti vā mūlaṃ.",
  "tika-vin12t0:309_4": "Khāditabbanti khādanīyaṃ.",
  "tika-vin12t0:309_5": "Mūlameva khādanīyaṃ mūlakhādanīyaṃ,",
  "tika-vin12t0:309_6": "tasmiṃ vinicchayo evaṃ veditabboti yojanā.",
  "tika-vin12t0:309_7": "Mūlakamūlādīni lokasaṅketo padesatoyeva veditabbāni.",
  "tika-vin12t0:309_8": "Taṃ tañhi nāmaṃ ajānantānaṃ atisammūḷhakāraṇattā saha pariyāyantarena vacanatthaṃ vakkhāma.",
  "tika-vin12t0:309_9": "Sūpassa hitaṃ sūpeyyaṃ,",
  "tika-vin12t0:309_10": "sūpeyyaṃ paṇṇaṃ etesanti sūpeyyapaṇṇā,",
  "tika-vin12t0:309_11": "tesaṃ mūlāni sūpeyyapaṇṇamūlāni.",
  "tika-vin12t0:309_12": "Āmīyati anto pavesīyatīti āmiso,",
  "tika-vin12t0:309_13": "ākāro antokaraṇattho,",
  "tika-vin12t0:309_14": "āmisassa gati viya gati etesanti āmisagatikāni.",
  "tika-vin12t0:309_15": "Etthāti mūlesu.",
  "tika-vin12t0:309_16": "Jaraḍḍhanti jarabhūtaṃ upaḍḍhaṃ.",
  "tika-vin12t0:309_17": "Aññampīti vajakalimūlato aññampi.",
  "tika-vin12t0:310_0": "Yāni pana mūlāni vuttāni,",
  "tika-vin12t0:310_1": "tāni yāvajīvikānīti yojanā.",
  "tika-vin12t0:310_2": "Pāḷiyaṃ vuttānīti sambandho.",
  "tika-vin12t0:310_3": "Khādanīyatthanti khādanīyassa,",
  "tika-vin12t0:310_4": "khādanīye vā vijjamānaṃ,",
  "tika-vin12t0:310_5": "khādanīyena vā kātabbaṃ kiccaṃ,",
  "tika-vin12t0:310_6": "payojanaṃ vāti khādanīyatthaṃ.",
  "tika-vin12t0:310_7": "“Khādanīye”tiiminā “tattha vuttābhidhammatthā”tiādīsu viya khādanīyatthapadassa uttarapadatthapadhānabhāvaṃ dasseti.",
  "tika-vin12t0:310_8": "Tattha khādanīyassa,",
  "tika-vin12t0:310_9": "khādanīye vā vijjamānaṃ,",
  "tika-vin12t0:310_10": "khādanīyena vā kātabbaṃ kiccaṃ nāma jighacchāharaṇameva.",
  "tika-vin12t0:310_11": "Yañhi pūvādikhādanīyaṃ khāditvā jighacchāharaṇaṃ hoti,",
  "tika-vin12t0:310_12": "tassa kiccaṃ kiccaṃ nāmāti vuttaṃ hoti.",
  "tika-vin12t0:310_13": "Taṃ kiccaṃ,",
  "tika-vin12t0:310_14": "payojanaṃ vā neva pharanti,",
  "tika-vin12t0:310_15": "neva nipphādenti.",
  "tika-vin12t0:310_16": "Eseva nayo “na bhojanīye bhojanīyatthaṃ pharantī”tietthāpi.",
  "tika-vin12t0:311_0": "Tesanti mūlānaṃ anto,",
  "tika-vin12t0:311_1": "lakkhaṇanti vā sambandho.",
  "tika-vin12t0:311_2": "Ekasmiṃ janapade khādanīyatthabhojanīyatthesu pharamānesu aññesupi janapadesu pharantiyevāti dassanatthaṃ “tesu tesu janapadesū”ti vicchāpadaṃ vuttaṃ.",
  "tika-vin12t0:311_3": "Kiñcāpi hi bahūsu janapadesu pathavīrasaāporasasampattivasena khādanīyatthabhojanīyatthaṃ pharamānampi",
  "tika-vin12t0:311_4": "ekasmiṃ janapade pathavīrasaāporasavipattivasena apharamānaṃ bhaveyya,",
  "tika-vin12t0:311_5": "vikāravasena pana tattha pavattattā taṃ janapadaṃ pamāṇaṃ na kātabbaṃ,",
  "tika-vin12t0:311_6": "gahetabbamevāti vuttaṃ hoti.",
  "tika-vin12t0:311_7": "Pakatiāhāravasenāti aññehi yāvakālika,",
  "tika-vin12t0:311_8": "sattāhakālikehi amissitaṃ attano pakatiyāva āhārakiccakaraṇavasena.",
  "tika-vin12t0:311_9": "“Manussāna”ntiiminā aññesaṃ tiracchānādīnaṃ khādanīyatthabhojanīyatthaṃ pharamānampi na pamāṇanti dasseti.",
  "tika-vin12t0:311_10": "Tanti mūlaṃ.",
  "tika-vin12t0:311_11": "Hīti saccaṃ.",
  "tika-vin12t0:311_12": "Nāmasaññāsūti nāmasaṅkhātāsu saññāsu.",
  "tika-vin12t0:312_0": "Yathā mūle lakkhaṇaṃ dassitaṃ,",
  "tika-vin12t0:312_1": "evaṃ kandādīsupi yaṃ lakkhaṇaṃ dassitanti yojanā.",
  "tika-vin12t0:312_2": "Na kevalaṃ pāḷiyaṃ āgatānaṃ haliddādīnaṃ mūlaṃyeva yāvajīvikaṃ hoti,",
  "tika-vin12t0:312_3": "atha kho tacādayopīti āha “yañceta”ntiādi.",
  "tika-vin12t0:312_4": "Yaṃ etaṃ aṭṭhavidhanti sambandho.",
  "tika-vin12t0:313_0": "Evaṃ mūlakhādanīye vinicchayaṃ dassetvā idāni kandakhādanīye taṃ dassento āha “kandakhādanīye”tiādi.",
  "tika-vin12t0:313_1": "Tattha kandakhādanīyeti kaṃ sukhaṃ dadātīti kando,",
  "tika-vin12t0:313_2": "padumādikando,",
  "tika-vin12t0:313_3": "sukhassa adāyakā pana kandā ruḷhīvasena kandāti vuccanti,",
  "tika-vin12t0:313_4": "kando eva khādanīyaṃ kandakhādanīyaṃ,",
  "tika-vin12t0:313_5": "tasmiṃ vinicchayo evaṃ veditabboti yojanā.",
  "tika-vin12t0:313_6": "Eseva nayo uparipi.",
  "tika-vin12t0:313_7": "Yanti kandaṃ.",
  "tika-vin12t0:313_8": "Iminā taṃsaddānapekkho yaṃsaddopi atthīti ñāpeti.",
  "tika-vin12t0:313_9": "Tatthāti kandakhādanīye. Taruṇo,",
  "tika-vin12t0:313_10": "sukhakhādanīyoti visesanapadāni yathāvacanaṃ uparipi yojetabbāni.",
  "tika-vin12t0:313_11": "Evamādayo pharaṇakakandā yāvakālikāti sambandho.",
  "tika-vin12t0:314_0": "Adhototi visaraso udakena adhūnito. Teti kandā saṅgahitāti sambandho.",
  "tika-vin12t0:315_0": "Mūle alati pavattatīti muḷālo,",
  "tika-vin12t0:315_1": "udakato vā uddhaṭamatte milati nimilatīti muḷālaṃ.",
  "tika-vin12t0:315_2": "Evamādi pharaṇakamuḷālaṃ yāvakālikanti yojanā.",
  "tika-vin12t0:315_3": "Taṃ sabbampīti sabbampi taṃ muḷālaṃ saṅgahitanti sambandho.",
  "tika-vin12t0:316_0": "Masati vijjhatīti matthako.",
  "tika-vin12t0:316_1": "Evamādi matthako yāvakālikoti yojanā.",
  "tika-vin12t0:316_2": "Jaraḍḍhabundoti jarabhūtaaḍḍhasaṅkhāto pādo.",
  "tika-vin12t0:317_0": "Khanīyati avadārīyatīti khandho,",
  "tika-vin12t0:317_1": "khāyatīti vā khandho.",
  "tika-vin12t0:317_2": "“Antopathavīgato”tipadaṃ “sālakalyāṇikhandho”tipadeneva yojetabbaṃ,",
  "tika-vin12t0:317_3": "na aññehi.",
  "tika-vin12t0:317_4": "Evamādi khandho yāvakālikoti yojanā.",
  "tika-vin12t0:317_5": "Avasesāti tīhi daṇḍakādīhi avasesā.",
  "tika-vin12t0:318_0": "Tacati saṃvarati paṭicchādetīti taco.",
  "tika-vin12t0:318_1": "Sarasoti ettha evakāro yojetabbo,",
  "tika-vin12t0:318_2": "saraso evāti attho.",
  "tika-vin12t0:318_3": "Tesaṃ saṅgahoti sambandho.",
  "tika-vin12t0:318_4": "Hīti saccaṃ.",
  "tika-vin12t0:318_5": "Etanti kasāvabhesajjaṃ,",
  "tika-vin12t0:318_6": "“anujānāmi …pe…",
  "tika-vin12t0:318_7": "bhojanīyattha”nti vacanaṃ vā.",
  "tika-vin12t0:318_8": "Etthāti kasāvabhesajje.",
  "tika-vin12t0:318_9": "Etesampīti matthakakhandhattacānampi.",
  "tika-vin12t0:319_0": "Patatīti pattaṃ.",
  "tika-vin12t0:319_1": "Etesanti mūlakādīnaṃ.",
  "tika-vin12t0:319_2": "Evarūpāni pattāni ca ekaṃsena yāvakālikānīti yojanā.",
  "tika-vin12t0:319_3": "Yā loṇī ārohati,",
  "tika-vin12t0:319_4": "tassā loṇiyā pattaṃ yāvajīvikanti yojanā.",
  "tika-vin12t0:319_5": "Dīpavāsinoti tambapaṇṇidīpavāsino,",
  "tika-vin12t0:319_6": "jambudīpavāsino vā.",
  "tika-vin12t0:319_7": "Yāni vā pharantīti vuttānīti sambandho.",
  "tika-vin12t0:319_8": "Tesanti nimbādīnaṃ.",
  "tika-vin12t0:319_9": "Idaṃ padaṃ pubbaparāpekkhakaṃ,",
  "tika-vin12t0:319_10": "tasmā dvinnaṃ majjhe vuttanti daṭṭhabbaṃ.",
  "tika-vin12t0:319_11": "Paṇṇānaṃ anto natthīti sambandho.",
  "tika-vin12t0:320_0": "Pupphati vikasatīti pupphaṃ.",
  "tika-vin12t0:320_1": "Evamādi pupphaṃ yāvakālikanti yojanā.",
  "tika-vin12t0:320_2": "Tassāti pupphassa.",
  "tika-vin12t0:320_3": "Assāti evameva.",
  "tika-vin12t0:321_0": "Phalatīti phalaṃ.",
  "tika-vin12t0:321_1": "Yānīti phalāni.",
  "tika-vin12t0:321_2": "Pharantīti sambandho.",
  "tika-vin12t0:321_3": "Nesanti phalānaṃ pariyantanti sambandho.",
  "tika-vin12t0:321_4": "Yāni vuttāni,",
  "tika-vin12t0:321_5": "tāni yāvajīvikānīti yojanā.",
  "tika-vin12t0:321_6": "Tesampīti phalānampi pariyantanti sambandho.",
  "tika-vin12t0:322_0": "Asīyati khipīyati,",
  "tika-vin12t0:322_1": "chaḍḍīyatīti vā aṭṭhi.",
  "tika-vin12t0:322_2": "Evamādīni pharaṇakāni aṭṭhīni yāvakālikānīti yojanā.",
  "tika-vin12t0:322_3": "Tesanti aṭṭhīnaṃ.",
  "tika-vin12t0:323_0": "Pisīyati cuṇṇaṃ karīyatīti piṭṭhaṃ.",
  "tika-vin12t0:323_1": "Evamādīni pharaṇakāni piṭṭhāni yāvakālikānīti yojanā.",
  "tika-vin12t0:323_2": "Adhotakanti udakena adhūnitaṃ.",
  "tika-vin12t0:323_3": "Tesanti piṭṭhānaṃ.",
  "tika-vin12t0:324_0": "Nirantaraṃ asati sambajjhatīti niyyāso.",
  "tika-vin12t0:324_1": "Sesāti ucchuniyyāsato sesā.",
  "tika-vin12t0:324_2": "Pāḷiyaṃ vuttaniyyāsāti sambandho.",
  "tika-vin12t0:324_3": "Tatthāti niyyāsakhādanīye.",
  "tika-vin12t0:324_4": "Saṅgahitānaṃ niyyāsānaṃ pariyantanti yojanā.",
  "tika-vin12t0:324_5": "Evantiādi nigamanaṃ.",
  "tika-vin12t0:325_0": "Vuttamevāti heṭṭhā paṭhamapavāraṇasikkhāpade vuttamevāti. Sattamaṃ.",
  "tika-vin12t0:326_0": "8. Sannidhikārakasikkhāpadaṃ",
  "tika-vin12t0:327_0": "252.",
  "tika-vin12t0:327_1": "Aṭṭhame abbhantare jāto abbhantaro.",
  "tika-vin12t0:327_2": "Mahātheroti mahantehi thiraguṇehi yutto.",
  "tika-vin12t0:327_3": "Iminā “belaṭṭho”ti saññānāmassa saññināmiṃ dasseti.",
  "tika-vin12t0:327_4": "Padhānaghareti samathavipassanānaṃ padahanaṭṭhānagharasaṅkhāte ekasmiṃ āvāse.",
  "tika-vin12t0:327_5": "Sukkhakuranti ettha sosanakurattā na sukkhakuraṃ hoti,",
  "tika-vin12t0:327_6": "kevalaṃ pana asūpabyañjanattāti āha “asūpabyañjanaṃ odana”nti.",
  "tika-vin12t0:327_7": "Sosanakurampi yuttameva.",
  "tika-vin12t0:327_8": "Vakkhati hi “taṃ piṇḍapātaṃ udakena temetvā”ti.",
  "tika-vin12t0:327_9": "“Odana”ntiiminā kurasaddassa odanapariyāyataṃ dasseti.",
  "tika-vin12t0:327_10": "Odanañhi karoti āyuvaṇṇādayoti “kura”nti vuccati.",
  "tika-vin12t0:327_11": "Soti belaṭṭhasīso.",
  "tika-vin12t0:327_12": "Tañca khoti tañca sukkhakuraṃ āharatīti sambandho.",
  "tika-vin12t0:327_13": "Paccayagiddhatāyāti piṇḍapātapaccaye luddhatāya.",
  "tika-vin12t0:327_14": "Thero bhuñjatīti sambandho.",
  "tika-vin12t0:327_15": "Manussānaṃ ekāhārassa sattāhamattaṭṭhitattā “sattāha”nti vuttaṃ.",
  "tika-vin12t0:327_16": "Tatoti bhuñjanato paranti sambandho.",
  "tika-vin12t0:327_17": "Cattāripīti ettha pisaddena adhikānipi sattāhāni gahetabbāni.",
  "tika-vin12t0:328_0": "253.",
  "tika-vin12t0:328_1": "Itīti idaṃ tayaṃ.",
  "tika-vin12t0:328_2": "“Sannidhi kāro assā”ti samāso visesanaparanipātavasena gahetabbo.",
  "tika-vin12t0:328_3": "“Sannidhikiriyanti attho”ti iminā karīyatīti kāroti kammatthaṃ dasseti.",
  "tika-vin12t0:328_4": "Ekarattanti antimaparicchedavasena vuttaṃ tadadhikānampi adhippetattā.",
  "tika-vin12t0:328_5": "Assāti “sannidhikāraka”nti padassa.",
  "tika-vin12t0:329_0": "Sannidhikārakassa sattāhakālikassa nissaggiyapācittiyāpattiyā paccayattā sannidhikārakaṃ yāmakālikaṃ",
  "tika-vin12t0:329_1": "khādanīyabhojanīyaṃ asamānampi suddhapācittiyāpattiyā paccayo hotīti āha “yāmakālikaṃ vā”ti.",
  "tika-vin12t0:329_2": "Paṭiggahaṇeti paṭiggahaṇe ca gahaṇe ca.",
  "tika-vin12t0:329_3": "Ajjhoharitukāmatāya hi paṭiggahaṇe ca paṭiggahetvā gahaṇe cāti vuttaṃ hoti.",
  "tika-vin12t0:329_4": "Yaṃ pattaṃ aṅguliyā ghaṃsantassa lekhā paññāyati,",
  "tika-vin12t0:329_5": "so patto duddhoto hoti saceti yojanā uttaravākye yaṃsaddaṃ disvā pubbavākye taṃsaddassa gamanīyattā.",
  "tika-vin12t0:329_6": "Gaṇṭhikapattassāti bandhanapattassa.",
  "tika-vin12t0:329_7": "Soti sneho.",
  "tika-vin12t0:329_8": "Paggharati sandissatīti sambandho.",
  "tika-vin12t0:329_9": "Tādiseti duddhote,",
  "tika-vin12t0:329_10": "gaṇṭhike vā.",
  "tika-vin12t0:329_11": "Tatthāti dhovitapatte āsiñcitvāti sambandho.",
  "tika-vin12t0:329_12": "Hīti saccaṃ.",
  "tika-vin12t0:329_13": "Abbohārikāti na voharitabbā,",
  "tika-vin12t0:329_14": "voharituṃ na yuttāti attho.",
  "tika-vin12t0:329_15": "Yanti khādanīyabhojanīyaṃ pariccajantīti sambandho.",
  "tika-vin12t0:329_16": "Hīti saccaṃ, yasmā vā.",
  "tika-vin12t0:329_17": "Tatoti apariccattakhādanīyabhojanīyato nīharitvāti sambandho.",
  "tika-vin12t0:330_0": "Akappiyamaṃsesūti niddhāraṇasamudāyo.",
  "tika-vin12t0:330_1": "Sati paccayeti pipāsasaṅkhāte paccaye sati.",
  "tika-vin12t0:330_2": "Anatirittakatanti atirittena akataṃ sannidhikārakaṃ khādanīyabhojanīyanti yojanā.",
  "tika-vin12t0:330_3": "Ekameva pācittiyanti sambandho.",
  "tika-vin12t0:330_4": "Vikappadvayeti sāmisanirāmisasaṅkhāte vikappadvaye.",
  "tika-vin12t0:330_5": "Sabbavikappesūti vikālasannidhiakappiyamaṃsayāmakālikapaccayasaṅkhātesu sabbesu vikappesu.",
  "tika-vin12t0:331_0": "255. Āmisasaṃsaṭṭhanti āmisena saṃsaṭṭhaṃ sattāhakālikaṃ yāvajīvikaṃ.",
  "tika-vin12t0:332_0": "256.",
  "tika-vin12t0:332_1": "Catubbidhakālikassa sarūpañca vacanatthañca dassento āha “vikālabhojanasikkhāpade”tiādi.",
  "tika-vin12t0:332_2": "Tattha niddiṭṭhaṃ khādanīyabhojanīya”ntiiminā yāvakālikassa sarūpaṃ dasseti. “Yāva…pe…",
  "tika-vin12t0:332_3": "kālika”ntiiminā vacanatthaṃ dasseti.",
  "tika-vin12t0:332_4": "“Saddhiṃ…pe…",
  "tika-vin12t0:332_5": "pāna”ntiiminā yāmakālikassa sarūpaṃ dasseti. “Yāva…pe…",
  "tika-vin12t0:332_6": "kālika”ntiiminā vacanatthaṃ dasseti.",
  "tika-vin12t0:332_7": "“Sabbiādi pañcavidhaṃ bhesajja”ntiiminā sattāhakālikassa sarūpaṃ dasseti.",
  "tika-vin12t0:332_8": "“Sattāhaṃ…pe…",
  "tika-vin12t0:332_9": "kālika”ntiiminā vacanatthaṃ dasseti.",
  "tika-vin12t0:332_10": "“Ṭhapetvā…pe…",
  "tika-vin12t0:332_11": "sabbampī”tiiminā yāvajīvikassa sarūpaṃ dasseti. “Yāva…pe…",
  "tika-vin12t0:332_12": "jīvika”ntiiminā vacanatthaṃ dasseti.",
  "tika-vin12t0:332_13": "Sabbavacanattho lahukamattameva,",
  "tika-vin12t0:332_14": "garuko panevaṃ veditabbo –",
  "tika-vin12t0:332_15": "yāva yattako majjhanhiko kālo yāvakālo,",
  "tika-vin12t0:332_16": "so assatthī,",
  "tika-vin12t0:332_17": "taṃ vā kālaṃ bhuñjitabbanti yāvakālikaṃ.",
  "tika-vin12t0:332_18": "Yāmo kālo yāmakālo,",
  "tika-vin12t0:332_19": "so assatthi,",
  "tika-vin12t0:332_20": "taṃ vā kālaṃ paribhuñjītabbanti yāmakālikaṃ.",
  "tika-vin12t0:332_21": "Sattāho kālo sattāhakālo,",
  "tika-vin12t0:332_22": "so assatthi,",
  "tika-vin12t0:332_23": "taṃ vā kālaṃ nidahitvā paribhuñjitabbanti sattāhakālikaṃ.",
  "tika-vin12t0:332_24": "Yāva yattako jīvo yāvajīvo,",
  "tika-vin12t0:332_25": "so assatthi,",
  "tika-vin12t0:332_26": "yāvajīvaṃ vā pariharitvā paribhuñjitabbanti yāvajīvikanti.",
  "tika-vin12t0:333_0": "Tatthāti catubbidhesu kālikesu.",
  "tika-vin12t0:333_1": "Satakkhattunti anekavāraṃ.",
  "tika-vin12t0:333_2": "Yāva kālo nātikkamati,",
  "tika-vin12t0:333_3": "tāva bhuñjantassāti yojanā.",
  "tika-vin12t0:333_4": "Ahorattaṃ bhuñjantassāti sambandhoti. Aṭṭhamaṃ.",
  "tika-vin12t0:334_0": "9. Paṇītabhojanasikkhāpadaṃ",
  "tika-vin12t0:335_0": "257.",
  "tika-vin12t0:335_1": "Navame pakaṭṭhabhāvaṃ nītanti paṇītanti vutte paṇītasaddo uttamatthoti āha “uttamabhojanānī”ti.",
  "tika-vin12t0:335_2": "Sampanno nāma na madhuraguṇo,",
  "tika-vin12t0:335_3": "atha kho madhuraguṇayuttaṃ bhojanamevāti āha “sampattiyutta”nti.",
  "tika-vin12t0:335_4": "Kassāti karaṇatthe cetaṃ sāmivacanaṃ,",
  "tika-vin12t0:335_5": "kenāti hi attho.",
  "tika-vin12t0:335_6": "“Surasa”ntiiminā sādīyati assādīyatīti sādūti vacanatthassa sarūpaṃ dasseti.",
  "tika-vin12t0:336_0": "259.",
  "tika-vin12t0:336_1": "“Yo pana…pe…",
  "tika-vin12t0:336_2": "bhuñjeyyā”ti ettha vinicchayo evaṃ veditabboti yojanā.",
  "tika-vin12t0:336_3": "Suddhānīti odanena asaṃsaṭṭhāni.",
  "tika-vin12t0:336_4": "Odanasaṃsaṭṭhāni sabbiādīnīti sambandho.",
  "tika-vin12t0:336_5": "Etthāti imasmiṃ sikkhāpade.",
  "tika-vin12t0:336_6": "Hīti saccaṃ.",
  "tika-vin12t0:336_7": "“Paṇītasaṃsaṭṭhānī”tiiminā paṇītehi sabbiādīhi saṃsaṭṭhāni bhojanāni paṇītabhojanānīti atthaṃ dasseti.",
  "tika-vin12t0:336_8": "“Sattadhaññanibbattānī”ti iminā bhojanānaṃ sarūpaṃ dasseti.",
  "tika-vin12t0:337_0": "“Sabbinā bhatta”ntiādīnaṃ pañcannaṃ vikappānaṃ majjhe tīsupi vikappesu “bhatta”nti yojetabbaṃ.",
  "tika-vin12t0:337_1": "Evaṃ vākyaṃ katvā viññāpane āpattiṃ dassetvā samāsaṃ katvā viññāpane taṃ dassento āha “sabbibhattaṃ dehī”tiādi.",
  "tika-vin12t0:338_0": "Itoti gāvito laddhenāti sambandho.",
  "tika-vin12t0:338_1": "Visaṅketanti saṅketato ñāpitato vigataṃ virahitanti attho.",
  "tika-vin12t0:338_2": "Hīti saccaṃ.",
  "tika-vin12t0:338_3": "Iminā visaṅketassa guṇadosaṃ dasseti.",
  "tika-vin12t0:339_0": "Kappiyasabbinā dehīti kappiyasabbinā saṃsaṭṭhaṃ bhattaṃ dehīti yojanā.",
  "tika-vin12t0:339_1": "Eseva nayo sesesupi.",
  "tika-vin12t0:339_2": "Yena yenāti yena yena sabbiādinā.",
  "tika-vin12t0:339_3": "Tasmiṃ tassāti etthāpi vicchāvasena attho daṭṭhabbo.",
  "tika-vin12t0:339_4": "Pāḷiyaṃ āgatasabbi nāma gosabbi,",
  "tika-vin12t0:339_5": "ajikāsabbi,",
  "tika-vin12t0:339_6": "mahiṃsasabbi,",
  "tika-vin12t0:339_7": "yesaṃ maṃsaṃ kappati,",
  "tika-vin12t0:339_8": "tesaṃ sabbi ca.",
  "tika-vin12t0:339_9": "Navanītaṃ nāma evameva.",
  "tika-vin12t0:339_10": "Telaṃ nāma tilatelaṃ,",
  "tika-vin12t0:339_11": "sāsapatelaṃ,",
  "tika-vin12t0:339_12": "madhukatelaṃ,",
  "tika-vin12t0:339_13": "eraṇḍatelaṃ,",
  "tika-vin12t0:339_14": "vasātelañca.",
  "tika-vin12t0:339_15": "Madhu nāma makkhikāmadhu.",
  "tika-vin12t0:339_16": "Phāṇitaṃ nāma ucchumhā nibbattaṃ.",
  "tika-vin12t0:339_17": "Maccho nāma udakacaro.",
  "tika-vin12t0:339_18": "Pāḷianāgato maccho nāma natthi.",
  "tika-vin12t0:339_19": "Maṃsaṃ nāma yesaṃ maṃsaṃ kappati,",
  "tika-vin12t0:339_20": "tesaṃ maṃsaṃ.",
  "tika-vin12t0:339_21": "Khīradadhīni sabbisadisāneva.",
  "tika-vin12t0:339_22": "Vuttaṃ yathā evaṃ “navanītabhattaṃ dehī”tiādīsupi sūpodanaviññattidukkaṭameva hotīti yojanā.",
  "tika-vin12t0:339_23": "Hīti saccaṃ.",
  "tika-vin12t0:339_24": "So cāti so cattho.",
  "tika-vin12t0:339_25": "Tatthāti tasmiṃ atthe.",
  "tika-vin12t0:339_26": "Kiṃ payojanaṃ.",
  "tika-vin12t0:339_27": "Nattheva payojananti adhippāyo.",
  "tika-vin12t0:340_0": "Paṭiladdhaṃ bhojananti sambandho.",
  "tika-vin12t0:340_1": "Ekarasanti ekakiccaṃ.",
  "tika-vin12t0:340_2": "Tatoti navapaṇītabhojanato nīharitvāti sambandho.",
  "tika-vin12t0:341_0": "Sabbānīti nava pācittiyāni sandhāya vuttaṃ.",
  "tika-vin12t0:342_0": "261.",
  "tika-vin12t0:342_1": "Ubhayesampīti bhikkhubhikkhunīnampi.",
  "tika-vin12t0:342_2": "Sabbīti cettha yo naṃ paribhuñjati,",
  "tika-vin12t0:342_3": "tassa balāyuvaḍḍhanatthaṃ sabbati gacchati pavattatīti sabbi, ghataṃ.",
  "tika-vin12t0:342_4": "Tatiyakkhareneva sajjhāyitabbaṃ likhitabbañca. Kasmā?",
  "tika-vin12t0:342_5": "Tatiyakkharaṭṭhāneyeva sabba gatiyanti gatiatthassa sabbadhātussa dhātupāṭhesu āgatattāti. Navamaṃ.",
  "tika-vin12t0:343_0": "10. Dantaponasikkhāpadaṃ",
  "tika-vin12t0:344_0": "263.",
  "tika-vin12t0:344_1": "Dasame dantakaṭṭhanti dantaponaṃ.",
  "tika-vin12t0:344_2": "Tañhi danto kasīyati vilekhīyati anenāti “dantakaṭṭha”nti vuccati.",
  "tika-vin12t0:344_3": "“Sabba”nti ādinā sabbameva paṃsukūlaṃ sabbapaṃsukūlaṃ,",
  "tika-vin12t0:344_4": "tamassatthīti “sabbapaṃsukūliko”ti atthaṃ dasseti.",
  "tika-vin12t0:344_5": "Soti bhikkhu paribhuñjati kirāti sambandho.",
  "tika-vin12t0:344_6": "Susāneti āḷahane.",
  "tika-vin12t0:344_7": "Tañhi chavānaṃ sayanaṭṭhānattā “susāna”nti vuccati niruttinayena.",
  "tika-vin12t0:344_8": "Tatthāti susāne.",
  "tika-vin12t0:344_9": "Puna tatthāti evameva.",
  "tika-vin12t0:344_10": "Ayyasarūpañca vosāṭitakasarūpañca dassetuṃ vuttaṃ “ayyavosāṭitakānīti etthā”ti.",
  "tika-vin12t0:344_11": "Tattha “ayyā…pe…",
  "tika-vin12t0:344_12": "pitāmahā”tiiminā ayyasarūpaṃ dasseti. “Vo…pe…",
  "tika-vin12t0:344_13": "bhojanīyānī”tiiminā vosāṭitakasarūpaṃ.",
  "tika-vin12t0:344_14": "Ayyasaṅkhātānaṃ pitipitāmahānaṃ atthāya,",
  "tika-vin12t0:344_15": "te vā uddissa chaḍḍitāni vosāṭitakasaṅkhatāni khādanīyabhojanīyāni ayyavosāṭitakānīti viggaho kātabbo.",
  "tika-vin12t0:344_16": "Manussā ṭhapenti kirāti sambandho.",
  "tika-vin12t0:344_17": "Yanti khādanīyabhojanīyaṃ.",
  "tika-vin12t0:344_18": "Tesanti ñātakānaṃ.",
  "tika-vin12t0:344_19": "Piṇḍaṃ piṇḍaṃ katvāti saṅghāṭaṃ saṅghāṭaṃ katvā.",
  "tika-vin12t0:344_20": "Aññanti vuttakhādanīyabhojanīyato aññaṃ.",
  "tika-vin12t0:344_21": "Ummārepīti susānassa indakhīlepi.",
  "tika-vin12t0:344_22": "So hi uddhaṭo kilesamāro etthāti “ummāro”ti vuccati.",
  "tika-vin12t0:344_23": "Bodhisatto hi abhinikkhamanakāle puttaṃ cumbissāmīti ovarakassa indakhīle ṭhatvā passanto mātaraṃ puttassa",
  "tika-vin12t0:344_24": "nalāṭe hatthaṃ ṭhapetvā sayantiṃ disvā “sace me puttaṃ gaṇheyyaṃ,",
  "tika-vin12t0:344_25": "mātā tassa pabujjheyya,",
  "tika-vin12t0:344_26": "pabujjhamānāya antarāyo bhaveyyā”ti abhinikkhamanantarāyabhayena puttadāre pariccajitvā indakhīlato nivattitvā mahābhinikkhamanaṃ nikkhami.",
  "tika-vin12t0:344_27": "Tasmā bodhisattassa ṭhatvā puttadāresu apekkhāsaṅkhātassa mārassa uddhaṭaṭṭhānattā so indakhīlo nippariyāyena “ummāro”ti vuccati,",
  "tika-vin12t0:344_28": "aññe pana rūḷhīvasena.",
  "tika-vin12t0:344_29": "Thiroti thaddho.",
  "tika-vin12t0:344_30": "Ghanabaddhoti ghanena baddho.",
  "tika-vin12t0:344_31": "Kathinena maṃsena ābaddhoti attho.",
  "tika-vin12t0:344_32": "Vaṭhati thūlo bhavatīti vaṭho,",
  "tika-vin12t0:344_33": "muddhajadutiyoyaṃ,",
  "tika-vin12t0:344_34": "so assatthīti vaṭharoti dassento āha “vaṭharoti thūlo”ti.",
  "tika-vin12t0:344_35": "“Sallakkhemā”tiiminā “maññe”ti ettha manadhātu sallakkhaṇattho,",
  "tika-vin12t0:344_36": "makārassekāroti dasseti.",
  "tika-vin12t0:344_37": "Hīti saccaṃ.",
  "tika-vin12t0:344_38": "Tesanti manussānaṃ.",
  "tika-vin12t0:345_0": "264.",
  "tika-vin12t0:345_1": "Sammāti aviparītaṃ.",
  "tika-vin12t0:345_2": "Asallakkhetvāti āhārasaddassa khādanīyabhojanīyādīsu nirūḷhabhāvaṃ amaññitvā.",
  "tika-vin12t0:345_3": "Bhagavā pana ṭhapesīti sambandho.",
  "tika-vin12t0:345_4": "Yathāuppannassāti yenākārena uppannassa.",
  "tika-vin12t0:345_5": "Pitā puttasaṅkhāte dārake saññāpento viya bhagavā te bhikkhū saññāpentoti yojanā.",
  "tika-vin12t0:346_0": "265.",
  "tika-vin12t0:346_1": "Etadevāti tiṇṇamākārānamaññataravasena adinnameva sandhāyāti sambandho.",
  "tika-vin12t0:346_2": "Hīti saccaṃ.",
  "tika-vin12t0:346_3": "Mātikāyaṃ “dinna”nti vuttaṭṭhānaṃ natthi,",
  "tika-vin12t0:346_4": "atha kasmā padabhājaneyeva vuttanti āha “dinnanti ida”ntiādi.",
  "tika-vin12t0:346_5": "“Dinna”nti idaṃ uddhaṭanti sambandho.",
  "tika-vin12t0:346_6": "Assāti “dinna”nti padassa.",
  "tika-vin12t0:346_7": "Niddese ca “kāyena…pe…",
  "tika-vin12t0:346_8": "dente”ti uddhaṭanti yojanā.",
  "tika-vin12t0:346_9": "Evanti imehi tīhākārehi dadamāneti sambandho.",
  "tika-vin12t0:346_10": "Evanti imehi dvīhākārehi.",
  "tika-vin12t0:346_11": "Ādīyamānanti sambandho.",
  "tika-vin12t0:346_12": "Rathareṇumpīti rathikavīthiyaṃ uṭṭhitapaṃsumpi.",
  "tika-vin12t0:346_13": "Pubbeti paṭhamapavāraṇasikkhāpade.",
  "tika-vin12t0:346_14": "Evaṃ paṭiggahitaṃ etaṃ āhāraṃ dinnaṃ nāma vuccatīti yojanā.",
  "tika-vin12t0:346_15": "“Etamevā”ti evassa sambhavato tassa phalaṃ dassetuṃ vuttaṃ “na ida”ntiādi.",
  "tika-vin12t0:346_16": "Nissaṭṭhaṃ na vuccatīti yojanā.",
  "tika-vin12t0:347_0": "Tatthāti “kāyenā”tiādivacane.",
  "tika-vin12t0:347_1": "Hīti saccaṃ.",
  "tika-vin12t0:347_2": "Natthu karīyati imāyāti natthukaraṇī, tāya.",
  "tika-vin12t0:347_3": "Nāsāpuṭena paṭiggaṇhātīti sambandho.",
  "tika-vin12t0:347_4": "Akallakoti gilāno.",
  "tika-vin12t0:347_5": "Hīti saccaṃ.",
  "tika-vin12t0:347_6": "Kāyena paṭibaddho kāyapaṭibaddho kaṭacchuādīti āha “kaṭacchuādīsū”tiādi.",
  "tika-vin12t0:347_7": "Hīti saccaṃ.",
  "tika-vin12t0:347_8": "Pātiyamānanti pātāpiyamānaṃ.",
  "tika-vin12t0:348_0": "Etthāti imasmiṃ sikkhāpade.",
  "tika-vin12t0:348_1": "“Pañcahaṅgehī”ti padassa vitthāraṃ dassento āha “thāmamajjhimassā”tiādi.",
  "tika-vin12t0:348_2": "Tanti dātabbavatthuṃ.",
  "tika-vin12t0:349_0": "Tatthāti “hatthapāso paññāyatī”tivacane.",
  "tika-vin12t0:349_1": "Gacchantopi ṭhiteneva saṅgahito.",
  "tika-vin12t0:349_2": "Bhūmaṭṭhassāti bhūmiyaṃ ṭhitassa.",
  "tika-vin12t0:349_3": "Ākāsaṭṭhassāti ākāse ṭhitassa.",
  "tika-vin12t0:349_4": "“Hatthaṃ aṅga”nti padehi avayavisambandho kātabbo.",
  "tika-vin12t0:349_5": "Vuttanayenevāti “bhūmaṭṭhassa ca sīsenā”tiādinā vuttanayeneva.",
  "tika-vin12t0:349_6": "Pakkhīti sakuṇo.",
  "tika-vin12t0:349_7": "So hi pakkhayuttattā pakkhīti vuccati.",
  "tika-vin12t0:349_8": "Hatthīti kuñjaro.",
  "tika-vin12t0:349_9": "So hi soṇḍasaṅkhātahatthayuttattā hatthīti vuccati.",
  "tika-vin12t0:349_10": "Addhena aṭṭhamaṃ ratanamassāti addhaṭṭhamaratano, hatthī, tassa.",
  "tika-vin12t0:349_11": "Tenāti hatthinā.",
  "tika-vin12t0:350_0": "Eko dāyako vadatīti sambandho.",
  "tika-vin12t0:350_1": "Oṇamatīti heṭṭhā namati.",
  "tika-vin12t0:350_2": "Ettāvatāti ekadesasampaṭicchanamattena.",
  "tika-vin12t0:350_3": "Tatoti sampaṭicchanato.",
  "tika-vin12t0:350_4": "Ugghāṭetvāti vivaritvā.",
  "tika-vin12t0:350_5": "Kājenāti byābhaṅgiyā.",
  "tika-vin12t0:350_6": "Sā hi kacati bandhati vividhaṃ bhāraṃ asminti kācoti vuccati,",
  "tika-vin12t0:350_7": "cakārassa jakāre kate kājopi yuttoyeva.",
  "tika-vin12t0:350_8": "Tiṃsa hatthā ratanāni imassāti tiṃsahattho, veṇu.",
  "tika-vin12t0:350_9": "Guḷakumbhoti phāṇitena pūrito ghaṭo.",
  "tika-vin12t0:350_10": "Paṭiggahitamevāti kumbhesu hatthapāsato bahi ṭhitesupi abhihārakassa hatthapāse ṭhitattā paṭiggahitamevāti vuttaṃ hoti.",
  "tika-vin12t0:350_11": "Ucchuyantadoṇitoti ucchuṃ pīḷanayantassa ambaṇato.",
  "tika-vin12t0:351_0": "Bahū pattā ṭhapitā hontīti sambandho.",
  "tika-vin12t0:351_1": "Yatthāti yasmiṃ ṭhāne.",
  "tika-vin12t0:351_2": "Ṭhitassa bhikkhuno hatthapāseti yojanā.",
  "tika-vin12t0:351_3": "Ṭhatvā phusitvā “nisinnassa bhikkhuno”ti pāṭhasesena yojetabbaṃ.",
  "tika-vin12t0:351_4": "Ṭhitena vā nisinnena vā nipannena vā dāyakena diyyatīti sambandho.",
  "tika-vin12t0:352_0": "Pathaviyaṃ ṭhitā hontīti sambandho.",
  "tika-vin12t0:352_1": "Yaṃ yanti yaṃ yaṃ pattaṃ.",
  "tika-vin12t0:352_2": "Yattha katthacīti yesu kesucīti sambandho.",
  "tika-vin12t0:352_3": "Tanti taṃ vacanaṃ.",
  "tika-vin12t0:353_0": "Tattha tasmiṃ ṭhāne jāto tatthajāto,",
  "tika-vin12t0:353_1": "aluttasamāsoyaṃ,",
  "tika-vin12t0:353_2": "soyeva tatthajātako, tasmiṃ.",
  "tika-vin12t0:353_3": "Hīti saccaṃ, yasmā vā.",
  "tika-vin12t0:353_4": "Tatthajātake na ruhati yathā,",
  "tika-vin12t0:353_5": "evaṃ na ruhatiyevāti yojanā.",
  "tika-vin12t0:353_6": "Thāmamajjhimena purisena suṭṭhu haritabbanti saṃhāriyaṃ,",
  "tika-vin12t0:353_7": "taṃyeva saṃhārimaṃ yakārassa makāraṃ katvā,",
  "tika-vin12t0:353_8": "na saṃhārimaṃ asaṃhārimaṃ, tasmiṃ.",
  "tika-vin12t0:353_9": "Tepīti te asaṃhārimāpi.",
  "tika-vin12t0:353_10": "Hīti saccaṃ, yasmā vā.",
  "tika-vin12t0:353_11": "Tatthajātakasaṅkhepūpagāti tatthajātake samodhānetvā khepaṃ pakkhepaṃ upagatā.",
  "tika-vin12t0:353_12": "Hīti saccaṃ, yasmā vā.",
  "tika-vin12t0:353_13": "Idañhi vākyantarattā punappunaṃ vuttanti daṭṭhabbaṃ.",
  "tika-vin12t0:353_14": "Tānīti tintiṇikādipaṇṇāni.",
  "tika-vin12t0:353_15": "Sandhāretunti sammā dhāretuṃ.",
  "tika-vin12t0:353_16": "Ṭhito dāyakoti sambandho.",
  "tika-vin12t0:354_0": "Laddhassa laddhassa vatthussa sannidhiṭṭhānattā,",
  "tika-vin12t0:354_1": "pakkhittaṭṭhānattā vā thavīyati pasaṃsīyatīti thavikā, tato.",
  "tika-vin12t0:354_2": "Puñchitvā paṭiggahetvāti “puñchitvā vā paṭiggahetvā vā”ti aniyamavikappattho vāsaddo ajjhāharitabbo.",
  "tika-vin12t0:354_3": "Tesu tesu vatthūsu rañjati laggatīti rajo, taṃ.",
  "tika-vin12t0:354_4": "Vinaye paññattaṃ dukkaṭaṃ vinayadukkaṭaṃ.",
  "tika-vin12t0:354_5": "Taṃ panāti bhikkhaṃ pana.",
  "tika-vin12t0:354_6": "Paṭiggahetvā dethāti maṃ paṭiggahāpetvā mama dethāti adhippāyo.",
  "tika-vin12t0:355_0": "Tato tatoti tasmā tasmā ṭhānā uṭṭhāpetvāti sambandho. Tanti bhikkhaṃ. Tassāti anupasampannassa.",
  "tika-vin12t0:356_0": "So vattabboti so diyyamāno bhikkhu dāyakena bhikkhunā vattabboti yojanā.",
  "tika-vin12t0:356_1": "Imanti sarajapattaṃ.",
  "tika-vin12t0:356_2": "Tenāti diyyamānabhikkhunā.",
  "tika-vin12t0:356_3": "Tathā kātabbanti yathā dāyakena bhikkhunā vuttaṃ,",
  "tika-vin12t0:356_4": "tathā kātabbanti attho.",
  "tika-vin12t0:356_5": "Uplavatīti upari gacchati,",
  "tika-vin12t0:356_6": "plu gatiyanti hi dhātupāṭhesu (saddanītidhātumālāyaṃ 16 ḷakārantadhātu) vuttaṃ.",
  "tika-vin12t0:356_7": "Ettha uiti upasaggassa atthadassanatthaṃ “uparī”ti vuttaṃ,",
  "tika-vin12t0:356_8": "pakāralakārasaṃyogo daṭṭhabbo.",
  "tika-vin12t0:356_9": "Potthakesu pana “uppilavatī”ti likhanti,",
  "tika-vin12t0:356_10": "so apāṭho.",
  "tika-vin12t0:356_11": "Kañjikanti bilaṅgaṃ.",
  "tika-vin12t0:356_12": "Tañhi kena jalena añjiyaṃ abhibyattaṃ assāti “kañjiya”nti vuccati,",
  "tika-vin12t0:356_13": "tameva kañjikaṃ yakārassa kakāraṃ katvā.",
  "tika-vin12t0:356_14": "Taṃ pavāhetvā,",
  "tika-vin12t0:356_15": "apanetvāti attho.",
  "tika-vin12t0:356_16": "Yatthāti yasmiṃ ṭhāne.",
  "tika-vin12t0:356_17": "Sukkhameva bhattaṃ bhajitabbaṭṭhena sevitabbaṭṭhenāti sukkhabhattaṃ, tasmiṃ.",
  "tika-vin12t0:356_18": "Puratoti bhikkhussa purato, pubbe vā.",
  "tika-vin12t0:356_19": "Phusitānīti bindūni.",
  "tika-vin12t0:356_20": "Tāni hi sambādhaṭṭhānesupi phusantīti phusitānīti vuccanti.",
  "tika-vin12t0:357_0": "Uḷuṅkoti kosiyasakuṇanāmo dīghadaṇḍako eko bhājanaviseso, tena.",
  "tika-vin12t0:357_1": "Thevāti phusitāni.",
  "tika-vin12t0:357_2": "Tāni hi sambādhaṭṭhānesupi phusitattā thavīyanti pasaṃsīyantīti “thevā”ti vuccanti.",
  "tika-vin12t0:357_3": "Carukenāti carīyati bhakkhīyatīti caru,",
  "tika-vin12t0:357_4": "habyapāko,",
  "tika-vin12t0:357_5": "taṃ karoti anenāti carukaṃ,",
  "tika-vin12t0:357_6": "thālyādikaṃ khuddakabhājanaṃ,",
  "tika-vin12t0:357_7": "tena ākiriyamāneti sambandho.",
  "tika-vin12t0:357_8": "Kāḷavaṇṇakāmehi mānīyatīti masi.",
  "tika-vin12t0:357_9": "Khādatīti chāro khakārassa chakāraṃ,",
  "tika-vin12t0:357_10": "dakārassa ca rakāraṃ katvā,",
  "tika-vin12t0:357_11": "khāraraso,",
  "tika-vin12t0:357_12": "so imissatthīti chārikā.",
  "tika-vin12t0:357_13": "Uppatitvāti uddhaṃ gantvā.",
  "tika-vin12t0:357_14": "Hīti saccaṃ, yasmā vā.",
  "tika-vin12t0:358_0": "Phāletvāti chinditvā.",
  "tika-vin12t0:358_1": "Dentānaṃ anupasampannānanti sambandho.",
  "tika-vin12t0:358_2": "Pāyāsassāti pāyāsena.",
  "tika-vin12t0:358_3": "Tathāpīti tena mukhavaṭṭiyā gahaṇākārenapi.",
  "tika-vin12t0:359_0": "Ābhogaṃ katvāti “paṭiggahessāmī”ti manasikāraṃ katvā.",
  "tika-vin12t0:359_1": "Soti niddaṃ okkanto bhikkhu.",
  "tika-vin12t0:359_2": "Vaṭṭatiyevāti ābhogassa katattā vaṭṭatiyeva.",
  "tika-vin12t0:359_3": "Anādaranti anādarena,",
  "tika-vin12t0:359_4": "karaṇatthe cetaṃ upayogavacanaṃ,",
  "tika-vin12t0:359_5": "anādaraṃ hutvāti vā yojetabbaṃ.",
  "tika-vin12t0:359_6": "Kecīti abhayagirivāsino.",
  "tika-vin12t0:359_7": "Kāyena paṭibaddho kāyapaṭibaddho,",
  "tika-vin12t0:359_8": "tena paṭibaddho kāyapaṭibaddhapaṭibaddho, tena.",
  "tika-vin12t0:359_9": "Vacanamattamevāti “paṭibaddhapaṭibaddha”nti ekaṃ atirekaṃ paṭibaddhavacanamattameva nānaṃ,",
  "tika-vin12t0:359_10": "atthato pana kāyapaṭibaddhamevāti adhippāyo.",
  "tika-vin12t0:359_11": "Yampīti yampi vatthu.",
  "tika-vin12t0:359_12": "Tatrāti tasmiṃ vaṭṭane.",
  "tika-vin12t0:359_13": "Tanti anujānanaṃ.",
  "tika-vin12t0:360_0": "Neyyo adhippāyaṃ netvā ñāto attho imassāti neyyatthaṃ.",
  "tika-vin12t0:360_1": "Etthāti sutte,",
  "tika-vin12t0:360_2": "suttassa vā.",
  "tika-vin12t0:360_3": "Yanti vatthu patatīti sambandho.",
  "tika-vin12t0:360_4": "Parigaḷitvāti bhassitvā.",
  "tika-vin12t0:360_5": "Suddhāyāti nirajāya.",
  "tika-vin12t0:360_6": "Sāmanti sayaṃ.",
  "tika-vin12t0:360_7": "Puñchitvā vātiādīsu tayo vāsaddā aniyamavikappatthā.",
  "tika-vin12t0:360_8": "Puñchitādīsu hi ekasmiṃ kicce kate itarakiccaṃ kātabbaṃ natthīti adhippāyo.",
  "tika-vin12t0:360_9": "Tenāti tena bhikkhunā,",
  "tika-vin12t0:360_10": "“āharāpetumpī”tipade kāritakammaṃ.",
  "tika-vin12t0:360_11": "“Kasmā na vaṭṭatī”ti pucchā.",
  "tika-vin12t0:360_12": "Hīti vitthāro.",
  "tika-vin12t0:360_13": "Vadantena bhagavatāti sambandho.",
  "tika-vin12t0:360_14": "Etthāti suttavacanesu.",
  "tika-vin12t0:360_15": "“Pariccattaṃ taṃ bhikkhave dāyakehī”ti vacanenāti yojanā.",
  "tika-vin12t0:360_16": "Adhippāyoti nītattho adhippāyo,",
  "tika-vin12t0:360_17": "nippariyāyena itattho ñātattho adhippāyoti vuttaṃ hoti.",
  "tika-vin12t0:361_0": "Evaṃ nītatthamadhippāyaṃ dassetvā neyyattha,",
  "tika-vin12t0:361_1": "madhippāyaṃ dassento āha “yasmā cā”ti ādi.",
  "tika-vin12t0:361_2": "Tanti paribhuñjanaṃ anuññātanti sambandho.",
  "tika-vin12t0:361_3": "Dutiyadivasepīti pisaddo sampiṇḍanattho,",
  "tika-vin12t0:361_4": "aparadivasepīti attho.",
  "tika-vin12t0:361_5": "Adhippāyoti neyyattho adhippāyo netvā iyyattho ñātattho adhippāyoti vuttaṃ hoti.",
  "tika-vin12t0:362_0": "Bhuñjantānaṃ bhikkhūnanti sambandho.",
  "tika-vin12t0:362_1": "Hīti vitthāro.",
  "tika-vin12t0:362_2": "Dantāti dasanā.",
  "tika-vin12t0:362_3": "Te hi daṃsīyanti bhakkhīyanti etehīti “dantā”ti vuccanti.",
  "tika-vin12t0:362_4": "Satthaṃyeva satthakaṃ khuddakaṭṭhena,",
  "tika-vin12t0:362_5": "tena paṭiggahitena satthakena.",
  "tika-vin12t0:362_6": "Etanti malaṃ.",
  "tika-vin12t0:362_7": "Tanti lohagandhamattaṃ.",
  "tika-vin12t0:362_8": "Pariharantīti paṭiggahetvā haranti.",
  "tika-vin12t0:362_9": "Hīti saccaṃ, yasmā vā.",
  "tika-vin12t0:362_10": "Taṃ satthakaṃ paribhogatthāya yasmā na pariharanti,",
  "tika-vin12t0:362_11": "tasmā eseva nayoti attho.",
  "tika-vin12t0:362_12": "Uggahitapaccayā,",
  "tika-vin12t0:362_13": "sannidhipaccayā vā doso natthīti vuttaṃ hoti.",
  "tika-vin12t0:362_14": "Tatthāti tesu takkakhīresu.",
  "tika-vin12t0:362_15": "Nīlikāti nīlavaṇṇā snehā.",
  "tika-vin12t0:362_16": "Āmakatakkādīsūti apakkesu takkakhīresu.",
  "tika-vin12t0:363_0": "Kiliṭṭhaudakanti samalaṃ udakaṃ.",
  "tika-vin12t0:363_1": "Tassāti sāmaṇerassa.",
  "tika-vin12t0:363_2": "Pattagataṃ odananti sambandho.",
  "tika-vin12t0:363_3": "Assāti sāmaṇerassa.",
  "tika-vin12t0:363_4": "Uggahitakoti avagahitako.",
  "tika-vin12t0:363_5": "“Uññāto”tiādīsu viya ukāro okāraviparīto hoti,",
  "tika-vin12t0:363_6": "apaṭiggahetvā gahitattā duggahitakoti vuttaṃ hoti.",
  "tika-vin12t0:364_0": "Etenāti odanena. Paṭiggahitameva hoti hatthato amuttattāti adhippāyo.",
  "tika-vin12t0:365_0": "Puna paṭiggahetabbaṃ sāpekkhe satīti adhippāyo.",
  "tika-vin12t0:365_1": "Ettoti ito pattato.",
  "tika-vin12t0:365_2": "Sāmaṇero pakkhipatīti sambandho.",
  "tika-vin12t0:365_3": "Tatoti pattato.",
  "tika-vin12t0:365_4": "Kecīti abhayagirivāsino.",
  "tika-vin12t0:365_5": "Tanti “puna paṭiggahetabba”nti vadantānaṃ kesañci ācariyānaṃ vacanaṃ veditabbanti sambandho.",
  "tika-vin12t0:365_6": "Yanti pūvabhattādi.",
  "tika-vin12t0:366_0": "Attano vāti sāmaṇerassa vā.",
  "tika-vin12t0:366_1": "Sāmaṇerāti āmantanaṃ.",
  "tika-vin12t0:366_2": "Tassāti sāmaṇerassa.",
  "tika-vin12t0:366_3": "Bhājaneti yāgupacanakabhājane.",
  "tika-vin12t0:366_4": "Yāgukuṭanti yāguyā pūritaṃ kuṭaṃ.",
  "tika-vin12t0:366_5": "Tanti yāgukuṭaṃ.",
  "tika-vin12t0:366_6": "“Bhikkhunā paṭiggaṇhāpetu”nti kāritakammaṃ upanetabbaṃ.",
  "tika-vin12t0:366_7": "Gīvaṃ ṭhapetvā āvajjetīti sambandho.",
  "tika-vin12t0:366_8": "Āvajjetīti pariṇāmeti.",
  "tika-vin12t0:367_0": "Paṭiggahaṇūpagaṃ bhāranti thāmamajjhimena purisena saṃhārimaṃ bhāraṃ.",
  "tika-vin12t0:367_1": "Balavatā sāmaṇerenāti sambandho.",
  "tika-vin12t0:367_2": "Telaghaṭaṃ vāti telena pakkhittaṃ ghaṭaṃ vā.",
  "tika-vin12t0:367_3": "Laggentīti lambenti.",
  "tika-vin12t0:367_4": "Ayameva vā pāṭho.",
  "tika-vin12t0:368_0": "Nāgassa danto viyāti nāgadantako,",
  "tika-vin12t0:368_1": "sadisatthe ko.",
  "tika-vin12t0:368_2": "Aṅkīyate lakkhīyate anenāti aṅkuso,",
  "tika-vin12t0:368_3": "gajamatthakamhi vijjhanakaṇḍako.",
  "tika-vin12t0:368_4": "Aṅkuso viyāti aṅkusako,",
  "tika-vin12t0:368_5": "tasmiṃ aṅkusake vā laggitā hontīti sambandho.",
  "tika-vin12t0:368_6": "Gaṇhatoti gaṇhantassa.",
  "tika-vin12t0:368_7": "Mañcassa heṭṭhā heṭṭhāmañco, tasmiṃ.",
  "tika-vin12t0:368_8": "Tanti telathālakaṃ.",
  "tika-vin12t0:369_0": "Ārohantehi ca orohantehi ca niccaṃ sevīyatīti nisseṇī,",
  "tika-vin12t0:369_1": "tassā majjhaṃ nisseṇimajjhaṃ, tasmiṃ.",
  "tika-vin12t0:369_2": "Kaṇṇe uṭṭhitaṃ kaṇṇikaṃ,",
  "tika-vin12t0:369_3": "kaṇṇamalaṃ,",
  "tika-vin12t0:369_4": "kaṇṇikaṃ viya kaṇṇikaṃ,",
  "tika-vin12t0:369_5": "yathā hi kaṇṇamalaṃ kaṇṇato uṭṭhahitvā sayaṃ pavattati,",
  "tika-vin12t0:369_6": "evaṃ telādito uṭṭhahitvā sayaṃ pavattatīti vuttaṃ hoti.",
  "tika-vin12t0:369_7": "Ghanacuṇṇanti kathinacuṇṇaṃ.",
  "tika-vin12t0:369_8": "Taṃsamuṭṭhānameva nāmāti tato telādito samuṭṭhānameva nāma hotīti attho.",
  "tika-vin12t0:369_9": "Etanti kaṇṇikādi.",
  "tika-vin12t0:369_10": "Idaṃ padaṃ pubbāparāpekkhaṃ.",
  "tika-vin12t0:370_0": "Yottenāti rajjunā. Añño detīti sambandho.",
  "tika-vin12t0:371_0": "Pavisante ca nikkhamante ca varati āvarati imāyāti vati, taṃ.",
  "tika-vin12t0:371_1": "Ucchūti rasālo.",
  "tika-vin12t0:371_2": "So hi usati visaṃ dāhetīti ucchūti vuccati, taṃ.",
  "tika-vin12t0:371_3": "Timbarusakanti tindukaṃ.",
  "tika-vin12t0:371_4": "Tañhi temeti bhuñjantaṃ puggalaṃ addeti rasenāti timbo,",
  "tika-vin12t0:371_5": "rusati khudditaṃ nāsetīti rusako,",
  "tika-vin12t0:371_6": "timbo ca so rusako cāti “timbarusako”ti vuccati, taṃ.",
  "tika-vin12t0:371_7": "Vatidaṇḍakesūti vatiyā atthāya nikkhaṇitesu daṇḍakesu.",
  "tika-vin12t0:371_8": "Mayaṃ panāti saṅgahakārācariyabhūtā buddhaghosanāmakā mayaṃ pana,",
  "tika-vin12t0:371_9": "attānaṃ sandhāya bahuvacanavasena vuttaṃ.",
  "tika-vin12t0:371_10": "Na puthulo pākāroti aḍḍhateyyahatthapāsānatikkamaṃ sandhāya vuttaṃ.",
  "tika-vin12t0:371_11": "Hatthasatampīti ratanasatampi.",
  "tika-vin12t0:372_0": "Soti sāmaṇero. Bhikkhussa detīti yojanā. Aparoti sāmaṇero.",
  "tika-vin12t0:373_0": "Phalaṃ imissatthīti phalinī,",
  "tika-vin12t0:373_1": "inapaccayo itthiliṅgajotako ī,",
  "tika-vin12t0:373_2": "taṃ sākhanti yojanā.",
  "tika-vin12t0:373_3": "Phalinisākhanti samāsatopi pāṭho atthi.",
  "tika-vin12t0:373_4": "Macchikavāraṇatthanti madhuphāṇitādīhi makkhanaṭṭhāne nilīyantīti makkhikā,",
  "tika-vin12t0:373_5": "tāyeva macchikā khakārassa chakāraṃ katvā,",
  "tika-vin12t0:373_6": "tāsaṃ nivāraṇāya.",
  "tika-vin12t0:373_7": "Mūlapaṭiggahamevāti mūle paṭiggahaṇameva,",
  "tika-vin12t0:373_8": "paṭhamapaṭiggahamevāti vuttaṃ hoti.",
  "tika-vin12t0:374_0": "Bhikkhu gacchatīti sambandho.",
  "tika-vin12t0:374_1": "Arittenāti kenipātena.",
  "tika-vin12t0:374_2": "Tañhi arati nāvā gacchati anenāti arittaṃ, tena.",
  "tika-vin12t0:374_3": "Tanti paṭiggahaṇārahaṃ bhaṇḍaṃ.",
  "tika-vin12t0:374_4": "Anupasampannenāti kāritakammaṃ.",
  "tika-vin12t0:374_5": "Tasmimpīti cāṭikuṇḍakepi.",
  "tika-vin12t0:374_6": "Tanti anupasampannaṃ.",
  "tika-vin12t0:375_0": "Pātheyyataṇḍuleti pathassa hite taṇḍule.",
  "tika-vin12t0:375_1": "Tesanti sāmaṇerānaṃ.",
  "tika-vin12t0:375_2": "Itarehīti bhikkhūhi gahitataṇḍulehi.",
  "tika-vin12t0:375_3": "Sabbehi bhikkhūhi bhuttanti sambandho.",
  "tika-vin12t0:375_4": "Etthāti bhikkhūhi gahitehi sāmaṇerassa taṇḍulehi yāgupacane na dissatīti sambandho.",
  "tika-vin12t0:375_5": "Kāraṇanti parivattetvā bhuttassa ca aparivattetvā bhuttassa ca kāraṇaṃ.",
  "tika-vin12t0:376_0": "Bhattaṃ pacitukāmo sāmaṇeroti yojanā.",
  "tika-vin12t0:376_1": "Bhikkhunā āropetabbaṃ,",
  "tika-vin12t0:376_2": "aggi na kātabboti sambandho.",
  "tika-vin12t0:376_3": "Puna paṭiggahaṇakiccaṃ natthi mūle paṭiggahitattāti adhippāyo.",
  "tika-vin12t0:377_0": "Assāti sāmaṇerassa. Tatoti aggijālanato.",
  "tika-vin12t0:378_0": "Tatte udaketi udake tāpe. Tatoti taṇḍulapakkhipanato.",
  "tika-vin12t0:379_0": "Pidhānanti ukkhalipidhānaṃ.",
  "tika-vin12t0:379_1": "Tassevāti hatthakukkuccakassa bhikkhuno eva.",
  "tika-vin12t0:379_2": "Dabbiṃ vāti kaṭacchuṃ vā.",
  "tika-vin12t0:379_3": "So hi darīyati viloḷīyati imāyāti dabbīti vuccati.",
  "tika-vin12t0:380_0": "Tatrāti tasmiṃ ṭhapane.",
  "tika-vin12t0:380_1": "Tassevāti lolabhikkhusseva.",
  "tika-vin12t0:380_2": "Tatoti pattato.",
  "tika-vin12t0:380_3": "Puna tatoti sākhādito.",
  "tika-vin12t0:380_4": "Tatthāti phalarukkhe.",
  "tika-vin12t0:381_0": "Vitakkaṃ sodhetunti “mayhampi dassatī”ti vitakkaṃ sodhetuṃ. Tatoti ambaphalādito.",
  "tika-vin12t0:382_0": "Puna tatoti mātāpitūnamatthāya gahitatelādito.",
  "tika-vin12t0:382_1": "Teti mātāpitaro.",
  "tika-vin12t0:382_2": "Tatoyevāti tehiyeva taṇḍulehi sampādetvāti sambandho.",
  "tika-vin12t0:383_0": "Etthāti tāpitaudake.",
  "tika-vin12t0:383_1": "Amuñcanteneva hatthenāti yojanā.",
  "tika-vin12t0:383_2": "Aṅganti vināsaṃ gacchantīti aṅgārā.",
  "tika-vin12t0:383_3": "Darīyanti phalīyantīti dārūni.",
  "tika-vin12t0:384_0": "Vutto sāmaṇeroti yojanā.",
  "tika-vin12t0:385_0": "Gavati paribhuñjantānaṃ vissaṭṭhaṃ saddaṃ karotīti guḷo,",
  "tika-vin12t0:385_1": "guḷati visato jīvitaṃ rakkhatīti vā guḷo,",
  "tika-vin12t0:385_2": "taṃ bhājento bhikkhūti sambandho.",
  "tika-vin12t0:385_3": "Tassāti lolasāmaṇerassa.",
  "tika-vin12t0:386_0": "Dhūmassatthāya vaṭṭīyati vaṭṭitvā karīyatīti dhūmavaṭṭi, taṃ.",
  "tika-vin12t0:386_1": "Mukhīyati viparīyatīti mukhaṃ.",
  "tika-vin12t0:386_2": "Kaṃ vuccati sīsaṃ,",
  "tika-vin12t0:386_3": "taṃ tiṭṭhati etthāti kaṇṭho.",
  "tika-vin12t0:387_0": "Bhattuggāroti uddhaṃ girati niggiratīti uggāro,",
  "tika-vin12t0:387_1": "bhattameva uggāro bhattuggāro,",
  "tika-vin12t0:387_2": "uggārabhattanti attho.",
  "tika-vin12t0:387_3": "Dantantareti dantavivare.",
  "tika-vin12t0:388_0": "Upakaṭṭhe kāleti āsanne majjhanhike kāle.",
  "tika-vin12t0:388_1": "Kakkhāretvāti sañcitvā.",
  "tika-vin12t0:388_2": "Tassa atthaṃ dassetuṃ vuttaṃ “dve tayo kheḷapiṇḍe pātetvā”ti.",
  "tika-vin12t0:388_3": "Phaḷusaṅkhātaṃ siṅgaṃ visāṇaṃ asmiṃ atthīti siṅgī,",
  "tika-vin12t0:388_4": "soyeva kaṭukabhayehi viramitabbattā siṅgīveroti vuccati.",
  "tika-vin12t0:388_5": "Aṅkīyati rukkho navaṃ uggatoti lakkhīyati etehīti aṅkurā,",
  "tika-vin12t0:388_6": "samaṃ loṇena udakaṃ,",
  "tika-vin12t0:388_7": "samaṃ vā udakena loṇaṃ asminti samuddo,",
  "tika-vin12t0:388_8": "tassa udakaṃ avayavīavayavabhāvenāti samuddodakaṃ,",
  "tika-vin12t0:388_9": "tena apaṭiggahitenāti sambandho.",
  "tika-vin12t0:388_10": "Phāṇati guḷato thaddhabhāvaṃ gacchatīti phāṇitaṃ.",
  "tika-vin12t0:388_11": "Karena hatthena gahitabbāti karakā,",
  "tika-vin12t0:388_12": "vassopalaṃ,",
  "tika-vin12t0:388_13": "karena gaṇhitumarahāti attho.",
  "tika-vin12t0:388_14": "Katakaṭṭhināti katakanāmakassa ekassa rukkhavisesassa aṭṭhinā.",
  "tika-vin12t0:388_15": "Tanti udakaṃ.",
  "tika-vin12t0:388_16": "Kapitthoti ekassa ambilaphalassa rukkhavisesassa nāmaṃ.",
  "tika-vin12t0:389_0": "Bahalanti āvilaṃ.",
  "tika-vin12t0:389_1": "Sanditvāti visanditvā.",
  "tika-vin12t0:389_2": "Kakudhasobbhādayoti kakudharukkhasamīpe ṭhitā sobbhādayo.",
  "tika-vin12t0:389_3": "Rukkhatoti kakudharukkhato.",
  "tika-vin12t0:389_4": "Parittanti appakaṃ.",
  "tika-vin12t0:390_0": "Pānīyaghaṭe pakkhittāni hontīti sambandho.",
  "tika-vin12t0:390_1": "Tanti vāsamattaṃ udakaṃ.",
  "tika-vin12t0:390_2": "Tatthevāti ṭhapitapupphavāsitapānīyeyeva.",
  "tika-vin12t0:390_3": "Ṭhapitaṃ dantakaṭṭhanti sambandho.",
  "tika-vin12t0:390_4": "Ajānantassa bhikkhussāti yojanā.",
  "tika-vin12t0:390_5": "Anādare cetaṃ sāmivacanaṃ.",
  "tika-vin12t0:390_6": "Hīti saccaṃ, yasmā vā.",
  "tika-vin12t0:391_0": "Kiṃ mahābhūtaṃ vaṭṭati,",
  "tika-vin12t0:391_1": "kiṃ na vaṭṭatīti yojanā.",
  "tika-vin12t0:391_2": "Yaṃ panāti mahābhūtaṃ pana.",
  "tika-vin12t0:391_3": "Aṅgalagganti aṅgesu laggaṃ,",
  "tika-vin12t0:391_4": "mahābhūtanti sambandho.",
  "tika-vin12t0:391_5": "Etthāti sede.",
  "tika-vin12t0:391_6": "Sujhāpitanti aṅgārasadisaṃ katvā suṭṭhu jhāpitaṃ.",
  "tika-vin12t0:392_0": "Cattārīti pathavī chārikā gūthaṃ muttanti cattāri.",
  "tika-vin12t0:392_1": "Mahāvikaṭānīti mahantāni sappadaṭṭhakkhaṇasaṅkhāte vikārakāle kattabbāni osadhāni.",
  "tika-vin12t0:392_2": "Etthāti “asati kappiyakārake”ti vacane.",
  "tika-vin12t0:392_3": "Kālodissaṃ nāmāti byādhodissa,",
  "tika-vin12t0:392_4": "puggalodissa,",
  "tika-vin12t0:392_5": "kālodissa,",
  "tika-vin12t0:392_6": "samayodissa,",
  "tika-vin12t0:392_7": "desodissa,",
  "tika-vin12t0:392_8": "vasodissa,",
  "tika-vin12t0:392_9": "bhesajjodissasaṅkhātesu sattasu odissesu kālodissaṃ nāmāti attho. Dasamaṃ.",
  "tika-vin12t0:393_0": "Bhojanavaggo catuttho.",
  "tika-vin12t0:394_0": "5. Acelakavaggo",
  "tika-vin12t0:395_0": "1. Acelakasikkhāpada-atthayojanā",
  "tika-vin12t0:396_0": "269.",
  "tika-vin12t0:396_1": "Acelakavaggassa paṭhame parivisati etthāti parivesananti dassento āha “parivesanaṭṭhāna”nti.",
  "tika-vin12t0:396_2": "Paribbājakapabbajasaddā samānāti āha “paribbājakasamāpannoti pabbajjaṃ samāpanno”ti.",
  "tika-vin12t0:396_3": "Titthena samaṃ pūratīti samatitthīkaṃ,",
  "tika-vin12t0:396_4": "nadīādīsu udakaṃ,",
  "tika-vin12t0:396_5": "samatitthikaṃ viyāti samatitthikaṃ,",
  "tika-vin12t0:396_6": "pattabhājanesu yāgubhattaṃ.",
  "tika-vin12t0:396_7": "Tesanti mātāpitūnaṃ dentassāti sambandho.",
  "tika-vin12t0:396_8": "“Dāpetī”ti ettha dādhātuyā sampadānassa suvijānitattā taṃ adassetvā kāritakammameva dassento āha “anupasampannenā”ti.",
  "tika-vin12t0:397_0": "273.",
  "tika-vin12t0:397_1": "“Santike”tiiminā “upanikkhipitvā”ti ettha upasaddassa samīpatthaṃ dasseti.",
  "tika-vin12t0:397_2": "Tesanti titthiyānaṃ.",
  "tika-vin12t0:397_3": "Tatthāti bhājane.",
  "tika-vin12t0:397_4": "Itoti pattato.",
  "tika-vin12t0:397_5": "Idhāti mayhaṃ bhājane.",
  "tika-vin12t0:397_6": "Nanti khādanīyabhojanīyaṃ.",
  "tika-vin12t0:397_7": "Tassāti titthiyassāti. Paṭhamaṃ.",
  "tika-vin12t0:398_0": "2. Uyyojanasikkhāpadaṃ",
  "tika-vin12t0:399_0": "274.",
  "tika-vin12t0:399_1": "Dutiye paṭikkamanaasanasālasaddānaṃ pariyāyattā vuttaṃ “asanasālāyapī”ti.",
  "tika-vin12t0:399_2": "Bhattassa vissajjanaṃ bhattavissaggoti kate bhattakiccanti āha “bhattakicca”nti.",
  "tika-vin12t0:399_3": "Sambhūdhātussa papubbaapadhātvatthattā vuttaṃ “na pāpuṇī”ti.",
  "tika-vin12t0:400_0": "276.",
  "tika-vin12t0:400_1": "Vuttāvasesanti vuttehi mātugāmena saddhiṃ hasitukāmatādīhi avasesaṃ.",
  "tika-vin12t0:400_2": "Tasminti uyyojitabhikkhumhi.",
  "tika-vin12t0:400_3": "Atthatoti vijahantavijahitabhikkhūnaṃ avinābhāvasaṅkhātaatthato.",
  "tika-vin12t0:400_4": "Itarenāti uyyojakabhikkhunā.",
  "tika-vin12t0:400_5": "Tatthāti “dassanūpacāraṃ vā savanūpacāraṃ vā”tivacane.",
  "tika-vin12t0:400_6": "Etthāti niddhāraṇasamudāyo,",
  "tika-vin12t0:400_7": "dassanūpacārasavanūpacāresūti attho.",
  "tika-vin12t0:400_8": "“Tathātiiminā dvādasahatthapamāṇaṃ atidisati.",
  "tika-vin12t0:400_9": "Tehīti kuṭṭādīhi.",
  "tika-vin12t0:400_10": "Tassāti dassanūpacārātikkamassa.",
  "tika-vin12t0:400_11": "“Vuttapakāramanācāra”nti iminā “na añño koci paccayo”ti ettha aññasaddassa apādānaṃ dasseti,",
  "tika-vin12t0:400_12": "“kāraṇa”ntiiminā paccayasaddassatthaṃ.",
  "tika-vin12t0:401_0": "277.",
  "tika-vin12t0:401_1": "Kalisaddassa pāpaparājayasaṅkhātesu dvīsu atthesu pāpasaṅkhāto kodhoti āha “kalīti kodho”ti.",
  "tika-vin12t0:401_2": "“Āṇa”ntiiminā sāsanasaddassatthaṃ dasseti.",
  "tika-vin12t0:401_3": "Vuttañhi “āṇā ca sāsanaṃ ñeyya”nti.",
  "tika-vin12t0:401_4": "Kodhavasena vadatīti sambandho.",
  "tika-vin12t0:401_5": "Dassetvā vadatīti yojanā.",
  "tika-vin12t0:401_6": "Imassa ṭhānaṃ nisajjaṃ ālokitaṃ vilokitaṃ passatha bhoti yojanā.",
  "tika-vin12t0:401_7": "Imināpīti amanāpavacanaṃ vacanenāpīti. Dutiyaṃ.",
  "tika-vin12t0:402_0": "3. Sabhojanasikkhāpadaṃ",
  "tika-vin12t0:403_0": "279.",
  "tika-vin12t0:403_1": "Tatiye “sayaniyaghare”ti vattabbe yakāralopaṃ katvā “sayanighare”ti vuttanti āha “sayanighare”ti.",
  "tika-vin12t0:403_2": "Yatoti ettha tosaddo paṭhamādīsu atthesu dissati.",
  "tika-vin12t0:403_3": "“Yatonidāna”ntiādīsu paṭhamatthe.",
  "tika-vin12t0:403_4": "“Antarāye asesato”tiādīsu dutiyatthe.",
  "tika-vin12t0:403_5": "“Aniccato”tiādīsu tatiyatthe.",
  "tika-vin12t0:403_6": "“Mātito pitito”tiādīsu pañcamyatthe.",
  "tika-vin12t0:403_7": "“Yaṃ parato dānapaccayā”tiādīsu chaṭṭhyatthe.",
  "tika-vin12t0:403_8": "“Purato pacchato”tiādīsu sattamyatthe.",
  "tika-vin12t0:403_9": "“Padamato”tiādīsu kāraṇatthe dissati.",
  "tika-vin12t0:403_10": "Idhāpi kāraṇattheyevāti āha “yasmā”ti.",
  "tika-vin12t0:403_11": "Yasmā kāraṇā ayyassa bhikkhā dinnā,",
  "tika-vin12t0:403_12": "tasmā gacchatha bhante tumheti attho.",
  "tika-vin12t0:403_13": "Yanti bhikkhaṃ.",
  "tika-vin12t0:403_14": "Voti tumhehi.",
  "tika-vin12t0:403_15": "Adhippāyoti purisassa ajjhāsayo.",
  "tika-vin12t0:403_16": "“Pariyuṭṭhito”ti sāmaññato vuttepi atthapakaraṇādito rāgapariyuṭṭhitovādhippetoti āha “rāgapariyuṭṭhito”ti,",
  "tika-vin12t0:403_17": "rāgena paribhavitvā uṭṭhitoti attho.",
  "tika-vin12t0:404_0": "280.",
  "tika-vin12t0:404_1": "Sabhojananti ettha sakāro sahasaddakāriyo ca akārukārānaṃ asarūpattā akārato ukārassa lopo ca tīsu padesu",
  "tika-vin12t0:404_2": "pacchimānaṃ dvinnaṃ padānaṃ tulyatthanissitasamāso ca pubbapadena saha bhedanissitabāhiratthasamāso ca hoti,",
  "tika-vin12t0:404_3": "iti imamatthaṃ dassento āha “saha ubhohi janehī”ti.",
  "tika-vin12t0:404_4": "Atha vā bhuñjitabbanti bhojanaṃ,",
  "tika-vin12t0:404_5": "saṃ vijjati bhojanaṃ asmiṃ kuleti sabhojananti dassento āha “atha vā”tiādi.",
  "tika-vin12t0:404_6": "Hīti saccaṃ.",
  "tika-vin12t0:404_7": "Tenevāti teneva aññamaññaṃ bhuñjitabbattā.",
  "tika-vin12t0:404_8": "Assāti “sabhojane”tipadassa.",
  "tika-vin12t0:404_9": "Ghareti ettha pubbo sayanisaddo lopoti āha “sayanighare”ti.",
  "tika-vin12t0:404_10": "Iminā “datto”tiādīsu viya pubbapadalopasamāsaṃ dasseti.",
  "tika-vin12t0:404_11": "Piṭṭhasaṅghāṭassāti ettha piṭṭhasaṅghāṭo nāma na aññassa yassa kassaci,",
  "tika-vin12t0:404_12": "atha kho sayanigharagabbhassevāti āha “tassa sayanigharagabbhassā”ti.",
  "tika-vin12t0:404_13": "Yathā vā tathā vāti yena vā te na vā ākārena.",
  "tika-vin12t0:404_14": "Katassāti piṭṭhivaṃsaṃ āropetvā vā anāropetvā vā katassāti. Tatiyaṃ.",
  "tika-vin12t0:405_0": "284.",
  "tika-vin12t0:405_1": "Catutthapañcamesu yathā ca sabhojanasikkhāpadaṃ paṭhamapārājikasamuṭṭhānaṃ,",
  "tika-vin12t0:405_2": "evameva tānipīti yojanāti.",
  "tika-vin12t0:405_3": "Catutthapañcamāni.",
  "tika-vin12t0:406_0": "6. Cārittasikkhāpadaṃ",
  "tika-vin12t0:407_0": "294.",
  "tika-vin12t0:407_1": "Chaṭṭhe kasmā tehi “dethāvuso bhatta”nti vuttaṃ,",
  "tika-vin12t0:407_2": "nanu bhikkhūnaṃ evaṃ vattuṃ na vaṭṭatīti āha “ettha taṃ kirā”tiādi.",
  "tika-vin12t0:407_3": "Tasmāti yasmā abhihaṭaṃ ahosi, tasmā.",
  "tika-vin12t0:408_0": "295.",
  "tika-vin12t0:408_1": "Idaṃ pana vacanaṃ āhāti sambandho.",
  "tika-vin12t0:408_2": "Pasādaññathattanti pasādassa aññenākārena bhāvo.",
  "tika-vin12t0:408_3": "Nanti khādanīyaṃ.",
  "tika-vin12t0:408_4": "“Gahetvā āgamaṃsū”tiiminā “ussāriyitthā”ti ettha ukārassa uggahatthatañca saradhātussa gatyatthatañca ajjataniñuṃvibhattiyā tthattañca dasseti,",
  "tika-vin12t0:408_5": "uggahetvā sāriṃsu agamaṃsūti attho.",
  "tika-vin12t0:409_0": "298.",
  "tika-vin12t0:409_1": "Yatthāti yasmiṃ ṭhāne.",
  "tika-vin12t0:409_2": "Ṭhitassa bhikkhuno cittaṃ uppannanti yojanā.",
  "tika-vin12t0:409_3": "Tatoti cittuppannato.",
  "tika-vin12t0:409_4": "Yanti bhikkhuṃ.",
  "tika-vin12t0:409_5": "Pakativacanenāti uccāsaddamakatvā pavattena sabhāvavacanena.",
  "tika-vin12t0:409_6": "Antovihāreti vacanassa atisambādhattā ayuttabhāvaṃ maññamāno āha “api ca antoupacārasīmāyā”ti.",
  "tika-vin12t0:410_0": "302.",
  "tika-vin12t0:410_1": "Gāmassa antare ārāmo tiṭṭhatīti antarārāmo vihāro,",
  "tika-vin12t0:410_2": "taṃ gacchatīti dassento āha “antogāme”tiādīti. Chaṭṭhaṃ.",
  "tika-vin12t0:411_0": "7. Mahānāmasikkhāpadaṃ",
  "tika-vin12t0:412_0": "303.",
  "tika-vin12t0:412_1": "Sattame “bhagavato”tipadaṃ “cūḷapituputto”tipade sambandho,",
  "tika-vin12t0:412_2": "“mahallakataro”tipade apādānaṃ.",
  "tika-vin12t0:412_3": "Cūḷapituputtoti suddhodano,",
  "tika-vin12t0:412_4": "sakkodano,",
  "tika-vin12t0:412_5": "sukkodano,",
  "tika-vin12t0:412_6": "dhotodano,",
  "tika-vin12t0:412_7": "amitodanoti pañca janā bhātaro, amitā,",
  "tika-vin12t0:412_8": "pālitāti dve bhaginiyo.",
  "tika-vin12t0:412_9": "Tesu bhagavā ca nando ca jeṭṭhabhātubhūtassa suddhodanassa puttā,",
  "tika-vin12t0:412_10": "ānando kaniṭṭhabhātubhūtassa amitodanassa putto,",
  "tika-vin12t0:412_11": "mahānāmo ca anuruddho ca tatiyassa sukkodanassa puttā.",
  "tika-vin12t0:412_12": "Sakkodanadhotodanānaṃ puttā apākaṭā.",
  "tika-vin12t0:412_13": "Tissatthero amitāya nāma bhaginiyā putto,",
  "tika-vin12t0:412_14": "pālitāya puttadhītarā apākaṭā.",
  "tika-vin12t0:412_15": "Tasmā cūḷapituno sukkodanassa putto cūḷapituputtoti attho daṭṭhabbo.",
  "tika-vin12t0:412_16": "Dvīsu phalesūti heṭṭhimesu dvīsu phalesu.",
  "tika-vin12t0:412_17": "Ussannasaddo bahupariyāyoti āha “bahū”ti.",
  "tika-vin12t0:412_18": "Vajatoti goṭṭhato.",
  "tika-vin12t0:412_19": "Tañhi gāvo gocaraṭṭhānato paṭikkamitvā nivāsatthāya vajanti gacchanti asminti vajoti vuccati.",
  "tika-vin12t0:413_0": "306.",
  "tika-vin12t0:413_1": "Tasmiṃ samayeti tasmiṃ pavāraṇasamaye.",
  "tika-vin12t0:413_2": "“Ettakehī”tipadassa nāmavasena vā parimāṇavasena vā duvidhassa atthassa adhippetattā vuttaṃ “nāmavasena parimāṇavasenā”ti.",
  "tika-vin12t0:413_3": "Tesu nāmaṃ sandhāya etaṃ nāmaṃ etesaṃ bhesajjānanti ettakānīti vacanattho kātabbo,",
  "tika-vin12t0:413_4": "parimāṇaṃ sandhāya etaṃ parimāṇaṃ etesanti ettakānīti vacanattho kātabbo.",
  "tika-vin12t0:413_5": "“Aññaṃ bhesajja”nti ettha aññasaddassa apādānaṃ nāmaṃ vā parimāṇaṃ vā bhaveyyāti āha “sabbinā pavārito”tiādi.",
  "tika-vin12t0:414_0": "310. Yeti dāyakā, pavāritā hontīti sambandhoti. Sattamaṃ.",
  "tika-vin12t0:415_0": "8. Uyyuttasenāsikkhāpadaṃ",
  "tika-vin12t0:416_0": "311.",
  "tika-vin12t0:416_1": "Aṭṭhame “abhimukha”ntiiminā abhisaddassatthaṃ dasseti.",
  "tika-vin12t0:416_2": "“Uyyāto”tipadassa uṭṭhahitvā yātoti dassento āha “nagarato niggato”ti.",
  "tika-vin12t0:416_3": "“Katauyyoga”nti iminā uṭṭhahitvā yuñjati gacchatīti uyyuttāti dasseti. Dhātūna,",
  "tika-vin12t0:416_4": "manekatthattā vuttaṃ “gāmato nikkhanta”nti.",
  "tika-vin12t0:417_0": "314.",
  "tika-vin12t0:417_1": "Dvādasa purisā imassa hatthinoti dvādasapuriso,",
  "tika-vin12t0:417_2": "āvudho hatthesu etesanti āvudhahatthā.",
  "tika-vin12t0:417_3": "Ninnanti ninnaṭṭhānaṃ,",
  "tika-vin12t0:417_4": "passato bhikkhunoti sambandhoti. Aṭṭhamaṃ.",
  "tika-vin12t0:418_0": "9. Senāvāsasikkhāpadaṃ",
  "tika-vin12t0:419_0": "319.",
  "tika-vin12t0:419_1": "Navame “tiṭṭhatu vā”tiādinā vasanākāraṃ dasseti.",
  "tika-vin12t0:419_2": "Vāsaddo “caṅkamatu vā”tiatthaṃ sampiṇḍeti.",
  "tika-vin12t0:419_3": "Kiñci iriyāpathanti catūsu iriyāpathesu kiñci iriyāpathaṃ.",
  "tika-vin12t0:419_4": "Yathā ruddhamāne sañcāro chijjati,",
  "tika-vin12t0:419_5": "evaṃ ruddhā saṃvutā hotīti yojanā.",
  "tika-vin12t0:419_6": "“Ruddho”ti iminā “palibuddho”ti ettha paripubbassa budhidhātussa adhippāyatthaṃ dassetīti. Navamaṃ.",
  "tika-vin12t0:420_0": "10. Uyyodhikasikkhāpadaṃ",
  "tika-vin12t0:421_0": "322.",
  "tika-vin12t0:421_1": "Dasame yujjhantīti saṃpaharanti.",
  "tika-vin12t0:421_2": "“Balassa aggaṃ etthā”tiiminā bhinnādhikaraṇabāhiratthasamāsaṃ dasseti.",
  "tika-vin12t0:421_3": "“Jānantī”tipadaṃ atthasampuṇṇatthāya pakkhittaṃ.",
  "tika-vin12t0:421_4": "Agganti koṭṭhāsaṃ.",
  "tika-vin12t0:421_5": "Balaṃ gaṇīyati etthāti balagganti vacanatthopi yujjati.",
  "tika-vin12t0:421_6": "Tenāha “balagaṇanaṭṭhāna”nti.",
  "tika-vin12t0:421_7": "Idañhi vacanaṃ ambasecanagarusinanayena vuttaṃ. Kathaṃ?",
  "tika-vin12t0:421_8": "“Balagaṇanaṭṭhāna”nti vadantena aṭṭhakathācariyena “balassa aggaṃ jānanti etthāti balagga”nti vacanatthassa piṇḍattho ca ñāpīyati,",
  "tika-vin12t0:421_9": "“balaṃ gaṇīyati etthāti balagga”nti vacanattho ca dassīyati.",
  "tika-vin12t0:421_10": "Viyūhīyate sampiṇḍīyate byūho,",
  "tika-vin12t0:421_11": "senāya byūho senābyūhoti atthaṃ dasseti “senāya viyūha”ntiādinā.",
  "tika-vin12t0:421_12": "Aṇati bheravasaddaṃ karotīti aṇīkaṃ,",
  "tika-vin12t0:421_13": "muddhajaṇakāro,",
  "tika-vin12t0:421_14": "hatthīyeva aṇīkaṃ hatthāṇīkaṃ.",
  "tika-vin12t0:421_15": "Eseva nayo sesesupi.",
  "tika-vin12t0:421_16": "Yo hatthī pubbe vutto,",
  "tika-vin12t0:421_17": "tena hatthināti yojanāti. Dasamaṃ.",
  "tika-vin12t0:422_0": "Acelakavaggo pañcamo.",
  "tika-vin12t0:423_0": "6. Surāpānavaggo",
  "tika-vin12t0:424_0": "1. Surāpānasikkhāpada-atthayojanā",
  "tika-vin12t0:425_0": "326.",
  "tika-vin12t0:425_1": "Surāpānavaggassa paṭhame bhaddā vati etthāti bhaddavatikāti ca,",
  "tika-vin12t0:425_2": "bhaddā vati bhaddavati,",
  "tika-vin12t0:425_3": "sā ettha atthīti bhaddavatikāti ca atthaṃ dassento āha “so”tiādi.",
  "tika-vin12t0:425_4": "Soti gāmo labhīti sambandho.",
  "tika-vin12t0:425_5": "Pathaṃ gacchantīti pathāvinoti kate addhikāyevāti āha “addhikā”ti.",
  "tika-vin12t0:425_6": "Addhaṃ gacchantīti addhikā.",
  "tika-vin12t0:425_7": "“Pathikā”tipi pāṭho,",
  "tika-vin12t0:425_8": "ayamevattho.",
  "tika-vin12t0:425_9": "“Tejasā teja”ntipadāni sambandhāpekkhāni ca honti,",
  "tika-vin12t0:425_10": "padānaṃ samānattā sambandho ca samānoti maññituṃ sakkuṇeyyā ca honti,",
  "tika-vin12t0:425_11": "tasmā tesaṃ sambandhañca tassa asamānatañca dassetuṃ vuttaṃ “attano tejasā nāgassa teja”nti.",
  "tika-vin12t0:425_12": "“Ānubhāvenā”tiiminā pana tejasaddassa atthaṃ dasseti.",
  "tika-vin12t0:425_13": "Kapotassa pādo kapoto upacārena,",
  "tika-vin12t0:425_14": "tassa eso kāpoto, vaṇṇo.",
  "tika-vin12t0:425_15": "Kāpoto viya vaṇṇo assāti kāpotikāti dassento āha “kapotapādasamavaṇṇarattobhāsā”ti.",
  "tika-vin12t0:425_16": "Pasannasaddassa pasādasaddhādayo nivattetuṃ “surāmaṇḍassetaṃ adhivacana”nti vuttaṃ.",
  "tika-vin12t0:425_17": "Pañcābhiññassa satoti pañcābhiññassa samānassa sāgatassāti yojanā.",
  "tika-vin12t0:426_0": "328.",
  "tika-vin12t0:426_1": "“Madhukapupphādīnaṃ rasena kato”tiiminā pupphānaṃ rasena kato āsavo pupphāsavoti vacanatthaṃ dasseti.",
  "tika-vin12t0:426_2": "Esa nayo “phalāsavo”tiādīsupi.",
  "tika-vin12t0:426_3": "Surāmerayānaṃ visesaṃ dassetuṃ vuttaṃ “surā nāmā”tiādi.",
  "tika-vin12t0:426_4": "Piṭṭhakiṇṇapakkhittāti piṭṭhena ca kiṇṇena ca pakkhittā katā vāruṇīti sambandho.",
  "tika-vin12t0:426_5": "Kiṇṇāti ca surāya bījaṃ.",
  "tika-vin12t0:426_6": "Tañhi kiranti nānāsambhārāni missībhavanti etthāti kiṇṇāti vuccati.",
  "tika-vin12t0:426_7": "Tassāyeva maṇḍeti yojanā.",
  "tika-vin12t0:426_8": "Suranāmakena ekena vanacarakena katāti surā.",
  "tika-vin12t0:426_9": "Madaṃ janetīti merayaṃ.",
  "tika-vin12t0:427_0": "329.",
  "tika-vin12t0:427_1": "Loṇasovīrakanti evaṃnāmakaṃ pānaṃ.",
  "tika-vin12t0:427_2": "Suttantipi evameva.",
  "tika-vin12t0:427_3": "Tasminti sūpasaṃpāke.",
  "tika-vin12t0:427_4": "Telaṃ pana pacantīti sambandho.",
  "tika-vin12t0:427_5": "Natthi tikhiṇaṃ majjaṃ etthāti atikhiṇamajjaṃ,",
  "tika-vin12t0:427_6": "atikhiṇamajje tasmiṃyeva teleti attho.",
  "tika-vin12t0:427_7": "Yaṃ panāti telaṃ pana.",
  "tika-vin12t0:427_8": "Tikhiṇaṃ majjaṃ imassa telassāti tikhiṇamajjaṃ.",
  "tika-vin12t0:427_9": "Yatthāti tele.",
  "tika-vin12t0:427_10": "Ariṭṭhoti evaṃnāmakaṃ bhesajjaṃ.",
  "tika-vin12t0:427_11": "Tanti ariṭṭhaṃ,",
  "tika-vin12t0:427_12": "“sandhāyā”tipade avuttakammaṃ.",
  "tika-vin12t0:427_13": "Etanti “amajjaṃ ariṭṭha”ntivacanaṃ,",
  "tika-vin12t0:427_14": "“vutta”ntipade vuttakammanti. Paṭhamaṃ.",
  "tika-vin12t0:428_0": "2. Aṅgulipatodakasikkhāpadaṃ",
  "tika-vin12t0:429_0": "330.",
  "tika-vin12t0:429_1": "Dutiye aṅgulīhi patujjanaṃ aṅgulipatodo,",
  "tika-vin12t0:429_2": "soyeva aṅgulipatodakoti dassento āha “aṅgulīhī”tiādi.",
  "tika-vin12t0:429_3": "Uttantoti avatapanto.",
  "tika-vin12t0:429_4": "Avatapantoti ca atthato kilamantoyevāti āha “kilamanto”ti.",
  "tika-vin12t0:429_5": "Kilamanto hutvāti yojanā.",
  "tika-vin12t0:429_6": "Assāsagahaṇena passāsopi gahetabboti āha “assāsapassāsasañcāro”ti.",
  "tika-vin12t0:429_7": "Tampīti bhikkhunimpīti. Dutiyaṃ.",
  "tika-vin12t0:430_0": "3. Hasadhammasikkhāpadaṃ",
  "tika-vin12t0:431_0": "335.",
  "tika-vin12t0:431_1": "Tatiye pakārena karīyati ṭhapīyatīti pakataṃ paññattanti dassento āha “yaṃ bhagavatā”tiādi.",
  "tika-vin12t0:431_2": "Yanti sikkhāpadaṃ.",
  "tika-vin12t0:432_0": "336. Hasasaṅkhāto dhammo sabhāvo hasadhammoti vutte atthato kīḷikāyevāti āha “kīḷikā vuccatī”ti.",
  "tika-vin12t0:433_0": "337.",
  "tika-vin12t0:433_1": "Gopphakānanti caraṇagaṇṭhikānaṃ.",
  "tika-vin12t0:433_2": "Te hi pāde pādaṃ ṭhapanakāle aññamaññūpari ṭhapanato gopīyantīti gopphā,",
  "tika-vin12t0:433_3": "te eva gopphakāti vuccanti.",
  "tika-vin12t0:433_4": "Pādassa hi upari pādaṃ ṭhapanakāle ekassa upari eko na ṭhapetabbo.",
  "tika-vin12t0:433_5": "Tenāha bhagavā “pāde pādaṃ accādhāyā”ti.",
  "tika-vin12t0:433_6": "Oṭṭhajo dutiyo.",
  "tika-vin12t0:433_7": "Orohantassa bhikkhunoti sambandho.",
  "tika-vin12t0:434_0": "338.",
  "tika-vin12t0:434_1": "Phiyārittādīhīti ādisaddena laṅkārādayo saṅgaṇhāti.",
  "tika-vin12t0:434_2": "Keci vadantīti sambandho.",
  "tika-vin12t0:434_3": "Patanuppatanavāresūti patanavāra uppatanavāresu.",
  "tika-vin12t0:434_4": "Tatthāti tassaṃ khittakathalāyaṃ.",
  "tika-vin12t0:434_5": "Hīti saccaṃ, yasmā vā.",
  "tika-vin12t0:434_6": "Ṭhapetvā kīḷantassāti sambandho.",
  "tika-vin12t0:434_7": "Likhituṃ vaṭṭati kīḷādhippāyassa virahitattāti adhippāyo.",
  "tika-vin12t0:434_8": "Kīḷādhippāyena atthajotakaṃ akkharaṃ likhantassāpi āpattiyevāti vadanti.",
  "tika-vin12t0:434_9": "Etthāti imasmiṃ sikkhāpadeti. Tatiyaṃ.",
  "tika-vin12t0:435_0": "4. Anādariyasikkhāpadaṃ",
  "tika-vin12t0:436_0": "342.",
  "tika-vin12t0:436_1": "Catutthe dhammo nāma tantiyevāti āha “tantī”ti.",
  "tika-vin12t0:436_2": "Paveṇīti tasseva vevacanaṃ.",
  "tika-vin12t0:436_3": "“Taṃ vā na sikkhitukāmo”ti ettha taṃsaddassa atthamāvikātuṃ vuttaṃ “yena paññattenā”ti.",
  "tika-vin12t0:436_4": "Vinaye apaññattaṃ sandhāya vuttaṃ “apaññattenā”ti āha “sutte vā abhidhamme vā āgatenā”ti.",
  "tika-vin12t0:437_0": "344.",
  "tika-vin12t0:437_1": "Paveṇiyāti upāliādikāya ācariyaparamparasaṅkhātāya tantiyā.",
  "tika-vin12t0:437_2": "Kurundiyaṃ vuttanti sambandho.",
  "tika-vin12t0:437_3": "Mahāpaccariyaṃ vuttanti sambandho.",
  "tika-vin12t0:437_4": "Taṃ sabbanti kurundivādamahāpaccarivādasaṅkhātaṃ sabbaṃ taṃ vacanaṃ.",
  "tika-vin12t0:437_5": "Paveṇiyā āgateti paveṇiyā āgatasaṅkhāte mahāaṭṭhakathāvādeti.",
  "tika-vin12t0:437_6": "Catutthaṃ.",
  "tika-vin12t0:438_0": "345. Pañcame manussaviggaheti manussaviggahapārājiketi. Pañcamaṃ.",
  "tika-vin12t0:439_0": "6. Jotisikkhāpadaṃ",
  "tika-vin12t0:440_0": "350.",
  "tika-vin12t0:440_1": "Chaṭṭhe janapadassa nāmattā bahuvacanavasena “bhaggesū”ti pāḷiyaṃ vuttaṃ.",
  "tika-vin12t0:440_2": "Susumārasaṇṭhāno pabbatasaṅkhāto giri etthāti susumāragiri,",
  "tika-vin12t0:440_3": "etassa vā māpitakāle susumāro girati saddaṃ niggirati etthāti susumāragirīti atthamanapekkhitvā vuttaṃ “nagarassa nāma”nti.",
  "tika-vin12t0:440_4": "Taṃ panāti vanaṃ pana.",
  "tika-vin12t0:440_5": "“Migāna”ntiādinā migānaṃ abhayo dīyati etthāti migadāyoti atthaṃ dasseti.",
  "tika-vin12t0:441_0": "352. “Jotike”tipadassa jotissa aggissa karaṇaṃ jotikanti dassetuṃ vuttaṃ “jotikaraṇe”ti.",
  "tika-vin12t0:442_0": "354.",
  "tika-vin12t0:442_1": "“Samādahitukāmatāyā”tipadaṃ “araṇisaṇṭhāpanato”tipade hetu.",
  "tika-vin12t0:442_2": "Jālāti sikhā.",
  "tika-vin12t0:442_3": "Sā hi jalati dibbatīti jālāti vuccati.",
  "tika-vin12t0:443_0": "Patilātaṃ ukkhipatīti ettha “patitālāta”nti vattabbe takāralopaṃ katvā sandhivasena patilātanti vuttanti āha “alātaṃ patitaṃ ukkhipatī”ti.",
  "tika-vin12t0:443_1": "Alātanti ummukkaṃ.",
  "tika-vin12t0:443_2": "Tañhi ādittaṃ hutvā atiuṇhattā na lātabbaṃ na gaṇhitabbanti alātanti vuccati.",
  "tika-vin12t0:443_3": "Avijjhātanti jhāyanato ḍayhanato avigataṃ alātanti sambandho.",
  "tika-vin12t0:443_4": "Jhāyanaṃ ḍayhanaṃ jhātaṃ,",
  "tika-vin12t0:443_5": "vigataṃ jhātaṃ imassālātassāti vijjhātaṃ.",
  "tika-vin12t0:444_0": "356.",
  "tika-vin12t0:444_1": "Padīpādīnīti padīpajotikādīni.",
  "tika-vin12t0:444_2": "Tatthāti tāsu duṭṭhavāḷamigaamanussasaṅkhātāsu āpadāsu nimittabhūtāsu.",
  "tika-vin12t0:444_3": "Nimittatthe cetaṃ bhummavacananti. Chaṭṭhaṃ.",
  "tika-vin12t0:445_0": "7. Nahānasikkhāpadaṃ",
  "tika-vin12t0:446_0": "366.",
  "tika-vin12t0:446_1": "Sattame pāraṃ gacchanto na kevalaṃ saudakāya nadiyā eva nhāyituṃ vaṭṭati,",
  "tika-vin12t0:446_2": "sukkhāya nadiyāpi vaṭṭatīti dassento āha “sukkhāyā”tiādi.",
  "tika-vin12t0:446_3": "Ukkiritvāti viyūhitvā.",
  "tika-vin12t0:446_4": "Āvāṭāyeva khuddakaṭṭhena āvāṭakā, tesūti. Sattamaṃ.",
  "tika-vin12t0:447_0": "8. Dubbaṇṇakaraṇasikkhāpadaṃ",
  "tika-vin12t0:448_0": "368.",
  "tika-vin12t0:448_1": "Aṭṭhame alabhīti labhoti vacanatthe apaccayaṃ katvā ṇapaccayassa svatthabhāvaṃ dassetuṃ vuttaṃ “labhoyeva lābho”ti.",
  "tika-vin12t0:448_2": "Apaccayamakatvā pakatiyā ṇapaccayopi yuttoyevāti daṭṭhabbaṃ.",
  "tika-vin12t0:448_3": "Saddantaropi atthantarābhāvā samāso hotīti āha “navacīvaralābhenāti vattabbe”ti.",
  "tika-vin12t0:448_4": "Anunāsikalopanti “nava”nti ettha niggahītassa vināsaṃ.",
  "tika-vin12t0:448_5": "Niggahītañhi nāsaṃ anugatattā “anunāsika”nti vuccati,",
  "tika-vin12t0:448_6": "tassa adassana,",
  "tika-vin12t0:448_7": "makatvāti attho.",
  "tika-vin12t0:448_8": "Majjhe ṭhitapadadvayeti “nava”nti ca “cīvaralābhenā”ti ca dvinnaṃ padānamantare “ṭhite panā”ti ca “bhikkhunā”ti ca padadvaye.",
  "tika-vin12t0:448_9": "Niddhāraṇe cetaṃ bhummavacanaṃ.",
  "tika-vin12t0:448_10": "Nipātoti nipātamattaṃ.",
  "tika-vin12t0:448_11": "Alabhīti labhoti vacanatthassa abhidheyyatthaṃ dassetuṃ “bhikkhunā”ti vuttanti āha “bhikkhunā”tiādi.",
  "tika-vin12t0:448_12": "Padabhājane pana vuttanti sambandho.",
  "tika-vin12t0:448_13": "Yanti yaṃ cīvaraṃ.",
  "tika-vin12t0:448_14": "“Cīvara”nti ettha cīvarasarūpaṃ dassento āha “yaṃ nivāsetuṃ vā”tiādi.",
  "tika-vin12t0:448_15": "Cammakāranīlanti cammakārānaṃ tiphale pakkhittassa ayagūthassa nīlaṃ.",
  "tika-vin12t0:448_16": "Mahāpaccariyaṃ vuttanti sambandho.",
  "tika-vin12t0:448_17": "Dubbaṇṇo karīyati anenāti dubbaṇṇakaraṇaṃ,",
  "tika-vin12t0:448_18": "kappabindunti āha “kappabinduṃ sandhāyā”ti.",
  "tika-vin12t0:448_19": "Ādiyantena bhikkhunā ādātabbanti sambandho.",
  "tika-vin12t0:448_20": "Koṇesūti antesu.",
  "tika-vin12t0:448_21": "Vāsaddo aniyamavikappattho.",
  "tika-vin12t0:448_22": "Akkhimaṇḍalamattaṃ vāti akkhimaṇḍalassa pamāṇaṃ vā kappabindūti sambandho.",
  "tika-vin12t0:448_23": "Paṭṭe vāti anuvātapaṭṭe vā.",
  "tika-vin12t0:448_24": "Gaṇṭhiyaṃ vāti gaṇṭhikapaṭṭe vā.",
  "tika-vin12t0:448_25": "Pāḷikappoti dve vā tisso vā tato adhikā vā binduāvalī katvā kato kappo.",
  "tika-vin12t0:448_26": "Kaṇṇikakappoti kaṇṇikaṃ viya bindugocchakaṃ katvā kato kappo.",
  "tika-vin12t0:448_27": "Ādisaddena agghiyakappādayo saṅgaṇhāti.",
  "tika-vin12t0:448_28": "Sabbatthāti sabbāsu aṭṭhakathāsu.",
  "tika-vin12t0:448_29": "Ekopi bindu vaṭṭoyeva vaṭṭatīti āha “ekaṃ vaṭṭabindu”nti.",
  "tika-vin12t0:449_0": "371. Aggaḷādīnīti ādisaddena anuvātaparibhaṇḍe saṅgaṇhātīti. Aṭṭhamaṃ.",
  "tika-vin12t0:450_0": "9. Vikappanasikkhāpadaṃ",
  "tika-vin12t0:451_0": "374.",
  "tika-vin12t0:451_1": "Navame tassāti ettha tasaddassa visayo cīvarasāmikoyevāti āha “cīvarasāmikassā”ti.",
  "tika-vin12t0:451_2": "Dutiyassa tasaddassa visayo vinayadharoyevāti āha “yenā”tiādi.",
  "tika-vin12t0:451_3": "“Avissāsanto”tipadassa kiriyāvisesanabhāvaṃ dassetuṃ vuttaṃ “avissāsenā”ti.",
  "tika-vin12t0:451_4": "Tenāti vinayadharenāti. Navamaṃ.",
  "tika-vin12t0:452_0": "10. Cīvarāpanidhānasikkhāpadaṃ",
  "tika-vin12t0:453_0": "377.",
  "tika-vin12t0:453_1": "Dasame “apanetvā”tiiminā apaityūpasaggassa atthaṃ dasseti.",
  "tika-vin12t0:453_2": "Nidhentīti nigūhitvā ṭhapenti.",
  "tika-vin12t0:453_3": "Hasādhippāyoti hasaṃ,",
  "tika-vin12t0:453_4": "hasanatthāya vā adhippāyo.",
  "tika-vin12t0:453_5": "Parikkhārassa sarūpaṃ dassetuṃ vuttaṃ “pattatthavikādi”nti.",
  "tika-vin12t0:453_6": "Pattassa pāḷiyamāgatattā pattassa thavikāti atthoyeva gahetabbo,",
  "tika-vin12t0:453_7": "na patto ca thavikā cāti.",
  "tika-vin12t0:453_8": "“Samaṇena nāmā”tipadaṃ “bhavitu”ntipade bhāvakattāti. Dasamaṃ.",
  "tika-vin12t0:454_0": "Surāpānavaggo chaṭṭho.",
  "tika-vin12t0:455_0": "7. Sappāṇakavaggo",
  "tika-vin12t0:456_0": "1. Sañciccapāṇasikkhāpada-atthayojanā",
  "tika-vin12t0:457_0": "382.",
  "tika-vin12t0:457_1": "Sappāṇakavaggassa paṭhame usuṃ asati khipati anenāti issāsoti kate dhanuyeva mukhyato issāso nāma,",
  "tika-vin12t0:457_2": "dhanuggahā-",
  "tika-vin12t0:457_3": "cariyo pana upacārena.",
  "tika-vin12t0:457_4": "Usuṃ asati khipatīti issāsoti kate dhanuggahācariyo issāso nāma,",
  "tika-vin12t0:457_5": "idha pana upacārattho vā kattuttho vā gahetabboti āha “dhanuggahācariyo hotī”ti.",
  "tika-vin12t0:457_6": "Pabbajitakāle issāsassa ayuttattā vuttaṃ “gihikāle”ti.",
  "tika-vin12t0:457_7": "Voropitāti ettha vi ava pubbassa ruhadhātussa adhippāyatthaṃ dassetuṃ vuttaṃ “viyojitā”ti.",
  "tika-vin12t0:458_0": "Yasmā gacchatīti sambandho.",
  "tika-vin12t0:458_1": "Etanti “jīvitā voropitā”tivacanaṃ.",
  "tika-vin12t0:458_2": "Kasmā vohāramattameva hoti,",
  "tika-vin12t0:458_3": "nanu yato kutoci yasmiṃ kismiṃci viyojite dve vatthūni viya visuṃ tiṭṭhanti pāṇato jīvite viyojite pāṇajīvitāpīti āha “na hetthā”tiādi.",
  "tika-vin12t0:458_4": "Hīti saccaṃ.",
  "tika-vin12t0:458_5": "Etthāti “jīvitā voropitā”tivacane dassetunti sambandho.",
  "tika-vin12t0:458_6": "Kiñci jīvitaṃ nāmāti yojanā.",
  "tika-vin12t0:458_7": "Ayaṃ panettha atthasambandho –",
  "tika-vin12t0:458_8": "sīsālaṅkāre sīsato viyojite sīsaṃ alaṅkārato visuṃ tiṭṭhati yathā,",
  "tika-vin12t0:458_9": "evaṃ jīvite pāṇato viyojite jīvitaṃ pāṇato visuṃ na tiṭṭhati nāmāti.",
  "tika-vin12t0:458_10": "Aññadatthūti ekaṃsena.",
  "tika-vin12t0:458_11": "“Pāṇa”nti sāmaññato vuttopi manussapāṇassa pārājikaṭṭhāne gahitattā idha pārisesañāyena tiracchānapāṇova gahetabboti āha “tiracchānagatoyeva pāṇo”ti.",
  "tika-vin12t0:458_12": "Tanti pāṇaṃ.",
  "tika-vin12t0:458_13": "Mahante pana pāṇeti sambandho.",
  "tika-vin12t0:459_0": "385.",
  "tika-vin12t0:459_1": "Sodhento apanetīti yojanā.",
  "tika-vin12t0:459_2": "Maṅguloti manussarattapo eko kimiviseso.",
  "tika-vin12t0:459_3": "So hi rattapivanatthāya maṅgati ito cito ca imaṃ cimañca ṭhānaṃ gacchatīti “maṅgulo”ti vuccati.",
  "tika-vin12t0:459_4": "Padakkharānañhi aviparitatthaṃ,",
  "tika-vin12t0:459_5": "sotūnañca sajjhāyopadesalabhanatthaṃ katthaci ṭhāne vacanattho vuttoti daṭṭhabbaṃ.",
  "tika-vin12t0:459_6": "Tassa bījameva khuddakaṭṭhena maṅgulabījakaṃ, tasmiṃ.",
  "tika-vin12t0:459_7": "Tanti maṅgulabījakaṃ.",
  "tika-vin12t0:459_8": "Bhindanto hutvāti yojanāti. Paṭhamaṃ.",
  "tika-vin12t0:460_0": "2. Sappāṇakasikkhāpadaṃ",
  "tika-vin12t0:461_0": "387.",
  "tika-vin12t0:461_1": "Dutiye saha pāṇehīti sappāṇakaṃ udakanti dassento āha “ye pāṇakā”tiādi.",
  "tika-vin12t0:461_2": "Hīti saccaṃ.",
  "tika-vin12t0:461_3": "Pattapūrampi udakanti sambandho.",
  "tika-vin12t0:461_4": "Tādisenāti sappāṇakena.",
  "tika-vin12t0:461_5": "Dhovatopi pācittiyanti yojanā.",
  "tika-vin12t0:461_6": "Udakasoṇḍinti silāmayaṃ udakasoṇḍiṃ.",
  "tika-vin12t0:461_7": "Pokkharaṇinti silāmayaṃ pokkharaṇiṃ.",
  "tika-vin12t0:461_8": "Uṭṭhāpayatopi pācittiyanti sambandho.",
  "tika-vin12t0:461_9": "Tatoti soṇḍipokkharaṇīhi.",
  "tika-vin12t0:461_10": "Udakassāti udakena,",
  "tika-vin12t0:461_11": "pūre ghaṭe āsiñcitvāti sambandho.",
  "tika-vin12t0:461_12": "Tatthāti udake.",
  "tika-vin12t0:461_13": "Udaketi udakasaṇṭhānakapadese āsiñcitaudake.",
  "tika-vin12t0:461_14": "Patissatīti soṇḍipokkharaṇīhi gahitaudakaṃ patissatīti. Dutiyaṃ.",
  "tika-vin12t0:462_0": "3. Ukkoṭanasikkhāpadaṃ",
  "tika-vin12t0:463_0": "392.",
  "tika-vin12t0:463_1": "Tatiye “uccālentī”tiiminā ukkoṭentīti ettha upubbassa kuṭadhātussa uccālanatthaṃ dasseti dhātūna,",
  "tika-vin12t0:463_2": "manekatthattā.",
  "tika-vin12t0:463_3": "Yaṃ yaṃ patiṭṭhitaṃ yathāpatiṭṭhitaṃ,",
  "tika-vin12t0:463_4": "tassa bhāvo yathāpatiṭṭhitabhāvo, tena.",
  "tika-vin12t0:464_0": "393.",
  "tika-vin12t0:464_1": "Yo dhammoti yo samathadhammo.",
  "tika-vin12t0:464_2": "Dhammenāti ettha enasaddena “yathādhamma”nti ettha aṃitikāriyassa kāriṃ dasseti.",
  "tika-vin12t0:464_3": "Iminā “yathādhamma”nti padassa “nihatādhikaraṇa”nti ettha nihatasaddena sambandhitabbabhāvaṃ dasseti.",
  "tika-vin12t0:464_4": "“Satthārā”tipadaṃ “vuttaṃ” itipade kattā.",
  "tika-vin12t0:464_5": "Natthi hataṃ hananaṃ imassāti nihatanti vutte atthato vūpasamanamevāti āha “vūpasamita”nti.",
  "tika-vin12t0:465_0": "395.",
  "tika-vin12t0:465_1": "Yaṃ vā taṃ vā kammaṃ dhammakammaṃ nāma na hoti,",
  "tika-vin12t0:465_2": "atha kho adhikaraṇavūpasamakammameva dhammakammaṃ nāmāti dassento āha “yena kammenā”tiādi.",
  "tika-vin12t0:465_3": "Ayampīti ayampi bhikkhu.",
  "tika-vin12t0:465_4": "Sesapadānipīti “dhammakamme vematiko”tiādīni sesapadānipi.",
  "tika-vin12t0:465_5": "Etthāti imasmiṃ sikkhāpade.",
  "tika-vin12t0:465_6": "Vitthāro pana vuttoti sambandho.",
  "tika-vin12t0:465_7": "Tatthevāti parivāre eva.",
  "tika-vin12t0:465_8": "Idhāti imasmiṃ sikkhāpade,",
  "tika-vin12t0:465_9": "vibhaṅge vāti. Tatiyaṃ.",
  "tika-vin12t0:466_0": "4. Duṭṭhullasikkhāpadaṃ",
  "tika-vin12t0:467_0": "399.",
  "tika-vin12t0:467_1": "Catutthe atthuddhāravasena dassitāni duṭṭhullasaddatthabhāvena sadisattāti adhippāyo.",
  "tika-vin12t0:467_2": "“Dhura”nti ettha lakkhaṇavantattā bhummatthe upayogavacananti āha “dhure”ti.",
  "tika-vin12t0:467_3": "Dhure nikkhittamatte satīti yojanā.",
  "tika-vin12t0:468_0": "Evaṃ dhuraṃ nikkhipitvāti “aññassa nārocessāmī”ti evaṃ dhuraṃ nikkhipitvā.",
  "tika-vin12t0:468_1": "Aññassāti vatthu,",
  "tika-vin12t0:468_2": "puggalato aññassa dutiyassa.",
  "tika-vin12t0:468_3": "Sopīti dutiyopi.",
  "tika-vin12t0:468_4": "Aññassāti tatiyassa.",
  "tika-vin12t0:468_5": "Yāva koṭi na chijjati,",
  "tika-vin12t0:468_6": "tāva āpajjatiyevāti yojanā.",
  "tika-vin12t0:468_7": "Tassevāti āpattiṃ āpannapuggalassa.",
  "tika-vin12t0:468_8": "Vatthupuggaloyevāti āpattiṃ āpannapuggaloyeva.",
  "tika-vin12t0:468_9": "Ayanti paṭhamabhikkhu.",
  "tika-vin12t0:468_10": "Aññassāti dutiyassa.",
  "tika-vin12t0:468_11": "Soti dutiyo ārocetīti sambandho.",
  "tika-vin12t0:468_12": "Yenāti paṭhamabhikkhunā.",
  "tika-vin12t0:468_13": "Assāti dutiyassa.",
  "tika-vin12t0:468_14": "Tassevāti paṭhamabhikkhusseva.",
  "tika-vin12t0:468_15": "Vatthupuggalaṃ upanidhāya “tatiyena puggalena dutiyassā”ti vuttaṃ.",
  "tika-vin12t0:469_0": "400.",
  "tika-vin12t0:469_1": "Pañcāpattikkhandheti thullaccayādike pañca āpattikkhandhe.",
  "tika-vin12t0:469_2": "Ajjhācāro nāmāti adhibhavitvā vītikkamitvā ācaritabbattā ajjhācāro nāmāti.",
  "tika-vin12t0:469_3": "Catutthaṃ.",
  "tika-vin12t0:470_0": "5. Ūnavīsativassasikkhāpadaṃ",
  "tika-vin12t0:471_0": "402.",
  "tika-vin12t0:471_1": "Pañcame aṅguliyoti karasākhāyo.",
  "tika-vin12t0:471_2": "Tā hi aṅganti hatthato pañcadhā bhijjitvā uggacchantīti aṅguliyoti vuccanti.",
  "tika-vin12t0:471_3": "Likhantassa upālissāti sambandho.",
  "tika-vin12t0:471_4": "Tenāti bahucintetabbakāraṇena.",
  "tika-vin12t0:471_5": "Assāti upālissa.",
  "tika-vin12t0:471_6": "Uroti hadayaṃ.",
  "tika-vin12t0:471_7": "Tañhi usati cittatāpo dahati etthāti uroti vuccati.",
  "tika-vin12t0:471_8": "Rūpasuttanti heraññikānaṃ rūpasuttaṃ,",
  "tika-vin12t0:471_9": "yathā hatthācariyānaṃ hatthisuttanti.",
  "tika-vin12t0:471_10": "Akkhīnīti cakkhūni.",
  "tika-vin12t0:471_11": "Tāni hi akkhanti visayesu byāpībhavanti,",
  "tika-vin12t0:471_12": "rūpaṃ vā passati imehīti akkhīnīti vuccanti.",
  "tika-vin12t0:471_13": "Makasena sūcimukhānaṃ gahitattā ḍaṃsena piṅgalamakkhikāyova gahetabbāti āha “ḍaṃsāti piṅgalamakkhikāyo”ti.",
  "tika-vin12t0:471_14": "Piṅgalamakkhikāyo hi ḍaṃsanaṭṭhena khādanaṭṭhena ḍaṃsāti vuccanti.",
  "tika-vin12t0:471_15": "Dukkaro khamo etāsanti dukkhāti dassento āha “dukkhamāna”nti.",
  "tika-vin12t0:471_16": "Vedanānanti sambandho.",
  "tika-vin12t0:471_17": "Asātassa kāraṇaṃ dassetuṃ vuttaṃ “amadhurāna”nti.",
  "tika-vin12t0:471_18": "Iminā amadhurattā na sāditabbāti asātāti atthaṃ dasseti.",
  "tika-vin12t0:471_19": "Pāṇasaddajīvitasaddānaṃ pariyāyabhāvaṃ dassetuṃ vuttaṃ “jīvitaharāna”nti.",
  "tika-vin12t0:471_20": "Pāṇaṃ haranti apanentīti pāṇaharā,",
  "tika-vin12t0:471_21": "tāsaṃ vedanānanti sambandho.",
  "tika-vin12t0:472_0": "404.",
  "tika-vin12t0:472_1": "Vijāyanakālato paṭṭhāya paripuṇṇavīsativasso na gahetabbo,",
  "tika-vin12t0:472_2": "gabbhagahaṇakālato pana paṭṭhāyāti dassento āha “paṭisandhiggahaṇato paṭṭhāyā”ti.",
  "tika-vin12t0:472_3": "Gabbhe sayitakālena saddhiṃ vīsatimaṃ vassaṃ paripuṇṇamassāti gabbhavīso puggalo.",
  "tika-vin12t0:472_4": "Hīti saccaṃ.",
  "tika-vin12t0:472_5": "Yathāhāti yenākārena saṅkhyaṃ gacchati,",
  "tika-vin12t0:472_6": "tenākārena bhagavā āhāti yojanā.",
  "tika-vin12t0:472_7": "Atha vā yathā kiṃ vacanaṃ bhagavā āhāti yojanā.",
  "tika-vin12t0:473_0": "Gabbhavīso hutvā upasampannoti sambandho.",
  "tika-vin12t0:473_1": "Amhīti asmi.",
  "tika-vin12t0:473_2": "Nusaddo parivitakkatthe nipāto.",
  "tika-vin12t0:473_3": "Yanti yādisaṃ paṭhamaṃ cittanti sambandho.",
  "tika-vin12t0:473_4": "Iminā paṭisandhicittaṃ dasseti.",
  "tika-vin12t0:473_5": "“Paṭhamaṃ viññāṇa”nti tasseva vevacanaṃ.",
  "tika-vin12t0:473_6": "Tanti paṭhamaṃ cittaṃ paṭhamaṃ viññāṇaṃ.",
  "tika-vin12t0:473_7": "Assāti sattassa.",
  "tika-vin12t0:473_8": "Sāva jātīti sā eva paṭisandhi,",
  "tika-vin12t0:473_9": "gabbho nāma hotīti sambandho.",
  "tika-vin12t0:474_0": "Tatthāti pāḷiyaṃ,",
  "tika-vin12t0:474_1": "vinicchayo evaṃ veditabboti yojanā.",
  "tika-vin12t0:474_2": "Yoti puggalo.",
  "tika-vin12t0:474_3": "Mahāpavāraṇāyāti assayujapuṇṇamiyaṃ.",
  "tika-vin12t0:474_4": "Sā hi pūjitapavāraṇattā mahāpavāraṇāti vuccati.",
  "tika-vin12t0:474_5": "Tatoti pavāraṇāya jātakālato.",
  "tika-vin12t0:474_6": "Tanti mahāpavāraṇaṃ.",
  "tika-vin12t0:474_7": "Pāṭipade cāti ettha casaddo aniyamavikappattho,",
  "tika-vin12t0:474_8": "pavāraṇadivasapāṭipadadivasesu aññatarasmiṃ divase upasampādetabboti attho.",
  "tika-vin12t0:474_9": "Hāyanavaḍḍhananti kucchimhi vasitamāsesu adhikesu hāyanañca ūnesu vaḍḍhunañca veditabbaṃ.",
  "tika-vin12t0:475_0": "Porāṇakattherā pana upasampādentīti sambandho.",
  "tika-vin12t0:475_1": "Ekūnavīsativassanti anantare vuttaṃ ekūnavīsativassaṃ.",
  "tika-vin12t0:475_2": "Nikkhamanīyoti sāvaṇamāso.",
  "tika-vin12t0:475_3": "So hi antovīthito bāhiravīthiṃ nikkhamati sūriyo asminti “nikkhamanīyo”ti vuccati.",
  "tika-vin12t0:475_4": "Pāṭipadadivaseti pacchimikāya vassūpagamanadivase.",
  "tika-vin12t0:475_5": "Taṃ upasampādanaṃ.",
  "tika-vin12t0:475_6": "Kasmāti pucchā.",
  "tika-vin12t0:475_7": "Ettha ṭhatvā parihāro vuccate mayāti yojanā.",
  "tika-vin12t0:475_8": "Vīsatiyā vassesūti upasampannapuggalassa vīsatiyā vassesu.",
  "tika-vin12t0:475_9": "Tiṃsarattidivassa ekamāsattā “cattāro māsā parihāyantī”ti vuttaṃ.",
  "tika-vin12t0:475_10": "Ukkaḍḍhantīti ekassa adhikamāsassa nāsanatthāya vassaṃ upari kaḍḍhanti.",
  "tika-vin12t0:475_11": "Tatoti chamāsato apanetvāti sambandho.",
  "tika-vin12t0:475_12": "Etthāti “ekūnavīsativassa”ntiādivacane. Pana-",
  "tika-vin12t0:475_13": "saddo hisaddattho,",
  "tika-vin12t0:475_14": "saccanti attho.",
  "tika-vin12t0:475_15": "Yoti puggalo.",
  "tika-vin12t0:475_16": "Tasmāti yasmā gabbhamāsānampi gaṇanūpagattā gahetvā upasampādenti,",
  "tika-vin12t0:475_17": "tasmā cha māse vasitvāti sambandho.",
  "tika-vin12t0:475_18": "Aṭṭha māse vasitvā jātopi na jīvatīti suttantaaṭṭhakathāsu vuttaṃ.",
  "tika-vin12t0:476_0": "406.",
  "tika-vin12t0:476_1": "Dasavassaccayenāti upasampadato dasavassātikkamena.",
  "tika-vin12t0:476_2": "Upasampādetīti upajjhāyo vā kammavācācariyo vā hutvā upasampādeti.",
  "tika-vin12t0:476_3": "Tanti upajjhācariyabhūtaṃ anupasampannapuggalaṃ.",
  "tika-vin12t0:476_4": "Kammavācācariyo hutvā upasampādento taṃ muñcitvā sace aññopi kammavācācariyo atthi,",
  "tika-vin12t0:476_5": "sūpasampanno.",
  "tika-vin12t0:476_6": "Sova sace kammavācaṃ sāveti,",
  "tika-vin12t0:476_7": "nupasampanno.",
  "tika-vin12t0:476_8": "Ñatvā pana puna anupasampādente saggantarāyopi maggantarāyopi hotiyevāti daṭṭhabbanti. Pañcamaṃ.",
  "tika-vin12t0:477_0": "6. Theyyasatthasikkhāpadaṃ",
  "tika-vin12t0:478_0": "407.",
  "tika-vin12t0:478_1": "Chaṭṭhe “paṭiyāloka”nti ettha ālokasaddena sūriyo vutto upacārena.",
  "tika-vin12t0:478_2": "Sūriyo hi puratthimadisato uggantvā pacchimadisaṃ gato,",
  "tika-vin12t0:478_3": "tasmā sūriyasaṅkhātassa ālokassa paṭimukhaṃ “paṭiyāloka”nti vutte pacchimadisāyeva gahetabbāti āha “pacchimaṃ disanti attho”ti.",
  "tika-vin12t0:478_4": "Kammikāti kamme yuttā payuttā.",
  "tika-vin12t0:479_0": "409.",
  "tika-vin12t0:479_1": "Rājānanti ettha rañño santakaṃ “rājā”ti vuccati upacārena,",
  "tika-vin12t0:479_2": "atha vā rañño eso “rājā”ti katvā rañño santakaṃ “rājā”ti vuccati.",
  "tika-vin12t0:479_3": "Theyyanti thenetvā “sakkacca”ntiādīsu viya niggahītāgamo hoti. Rājānaṃ,",
  "tika-vin12t0:479_4": "rañño santakaṃ vā theyyaṃ thenetvā gacchantīti attho.",
  "tika-vin12t0:479_5": "Iti imamatthaṃ dassento āha “rājānaṃ vā thenetvā”tiādi.",
  "tika-vin12t0:480_0": "411. Catūsu visaṅketesu dvīhi anāpatti, dvīhi āpattiyevāti. Chaṭṭhaṃ.",
  "tika-vin12t0:481_0": "7. Saṃvidhānasikkhāpadaṃ",
  "tika-vin12t0:482_0": "412.",
  "tika-vin12t0:482_1": "Sattame “padhūpento”ti ettha papubba dhūpadhātu paribhāsanatthe vattatīti āha “paribhāsanto”ti.",
  "tika-vin12t0:482_2": "Tvaṃ samaṇopi mātugāmena saddhiṃ gacchasi,",
  "tika-vin12t0:482_3": "tuyheveso doso,",
  "tika-vin12t0:482_4": "netassa purisassāti attānaṃyeva paribhāsantoti attho.",
  "tika-vin12t0:482_5": "“Nikkhāmesī”tiiminā “nippātesī”tiettha nipubba patadhātu gatyatthoti dassetīti. Sattamaṃ.",
  "tika-vin12t0:483_0": "8. Ariṭṭhasikkhāpadaṃ",
  "tika-vin12t0:484_0": "417.",
  "tika-vin12t0:484_1": "Aṭṭhame gandheti gijjhe.",
  "tika-vin12t0:484_2": "Te hi gidhanti kuṇapaṃ abhikaṅkhantīti “gandhā”ti vuccanti.",
  "tika-vin12t0:484_3": "Gaddhetipi pāṭho,",
  "tika-vin12t0:484_4": "sopi yujjati yathā “yuganandho,",
  "tika-vin12t0:484_5": "yuganaddho”ti ca “paṭibandho paṭibaddho”ti ca.",
  "tika-vin12t0:484_6": "Bādhayiṃsūti haniṃsu.",
  "tika-vin12t0:484_7": "Assāti ariṭṭhassa.",
  "tika-vin12t0:485_0": "Taddhitena vuttassa atthassa dassetumāha “te”tiādi.",
  "tika-vin12t0:485_1": "Teti antarāyikā.",
  "tika-vin12t0:485_2": "Tatthāti pañcavidhesu antarāyikesu.",
  "tika-vin12t0:485_3": "“Tathā”tipadena “kammantarāyikaṃ nāmā”ti padaṃ atidisati.",
  "tika-vin12t0:485_4": "Taṃ panāti bhikkhunidūsakakammaṃ pana.",
  "tika-vin12t0:485_5": "Mokkhassevāti magganibbānasseva.",
  "tika-vin12t0:485_6": "Maggo hi kilesehi muccatīti atthena mokkho nāma.",
  "tika-vin12t0:485_7": "Jhānampettha saṅgahitaṃ nīvaraṇehi vimuccanattā.",
  "tika-vin12t0:485_8": "Nibbānaṃ vimuccīti atthena mokkho nāma.",
  "tika-vin12t0:485_9": "Phalampettha saṅgahitaṃ vimuccitattā.",
  "tika-vin12t0:485_10": "Niyatamicchādiṭṭhidhammāti niyatabhāvaṃ pattā,",
  "tika-vin12t0:485_11": "niyatavasena vā pavattā micchādiṭṭhisaṅkhātā dhammā.",
  "tika-vin12t0:485_12": "Te pana natthikaahetuka akiriyavasena tividhā.",
  "tika-vin12t0:485_13": "Paṇḍakādigahaṇassa nidassanamattattā ‘paṭisandhidhammā”tipadena ahetukadvihetukapaṭisandhidhammā gahetabbā sabbesampi vipākantarāyikabhāvato.",
  "tika-vin12t0:485_14": "Tepi mokkhasseva antarāyaṃ karonti,",
  "tika-vin12t0:485_15": "na saggassa.",
  "tika-vin12t0:485_16": "Te panāti ariyūpavādā pana.",
  "tika-vin12t0:485_17": "Tāvadeva upavādantarāyikā nāmāti yojanā.",
  "tika-vin12t0:485_18": "Tāpīti sañcicca āpannā āpattiyopi.",
  "tika-vin12t0:485_19": "Pārājikāpattiṃ sandhāya vuttaṃ “bhikkhubhāvaṃ vā paṭijānātī”ti.",
  "tika-vin12t0:485_20": "Saṅghādisesāpattiṃ sandhāya vuttaṃ “na vuṭṭhāti vā”ti.",
  "tika-vin12t0:485_21": "Lahukāpattiṃ sandhāya vuttaṃ “na deseti vā”ti.",
  "tika-vin12t0:486_0": "Tatrāti pañcavidhesu antarāyikesu.",
  "tika-vin12t0:486_1": "Ayaṃ bhikkhūti ariṭṭho gandhabādhipubbo bhikkhu.",
  "tika-vin12t0:486_2": "Sesantarāyiketi āṇāvītikkamantarāyikato sese catubbidhe antarāyike.",
  "tika-vin12t0:486_3": "Ime āgārikāti agāre vasanasīlā ime manussā.",
  "tika-vin12t0:486_4": "Bhikkhūpi passanti phusanti paribhuñjantīti sambandho.",
  "tika-vin12t0:486_5": "Kasmā na vaṭṭanti,",
  "tika-vin12t0:486_6": "vaṭṭantiyevāti adhippāyo.",
  "tika-vin12t0:486_7": "Rasena rasaṃ saṃsanditvāti upādiṇṇakarasena anupādiṇṇakarasaṃ,",
  "tika-vin12t0:486_8": "anupādiṇṇakarasena vā upādiṇṇakarasaṃ samānetvā.",
  "tika-vin12t0:486_9": "Yoniso paccavekkhaṇassa abhāvato saṃvijjati chandarāgo etthāti sacchandarāgo,",
  "tika-vin12t0:486_10": "soyeva paribhogo sacchandarāgaparibhogo, taṃ.",
  "tika-vin12t0:486_11": "Ekaṃ katvāti samānaṃ katvā.",
  "tika-vin12t0:486_12": "Ghaṭento viya pāpakaṃ diṭṭhigataṃ uppādetvāti yojanā.",
  "tika-vin12t0:486_13": "Kiṃsaddo garahattho,",
  "tika-vin12t0:486_14": "kasmā bhagavatā paṭhamapārājikaṃ paññattaṃ,",
  "tika-vin12t0:486_15": "na paññāpetabbanti attho.",
  "tika-vin12t0:486_16": "Mahāsamuddaṃ bandhanto yathā akattabbaṃ karoti,",
  "tika-vin12t0:486_17": "tathā paṭhamapārājikaṃ paññapento bhagavā apaññattaṃ paññapetīti adhippāyo.",
  "tika-vin12t0:486_18": "Etthāti paṭhamapārājike.",
  "tika-vin12t0:486_19": "Āsanti bhabbāsaṃ.",
  "tika-vin12t0:486_20": "Āṇācakketi āṇāsaṅkhāte cakke.",
  "tika-vin12t0:487_0": "Aṭṭhiyeva aṭṭhikaṃ kucchitatthena,",
  "tika-vin12t0:487_1": "kucchitatthe hi ko.",
  "tika-vin12t0:487_2": "Aṭṭhikameva khalo nīcaṭṭhena lāmakaṭṭhenāti aṭṭhikaṅkhalo niggahītāgamaṃ katvā.",
  "tika-vin12t0:487_3": "Tena upamā sadisāti aṭṭhikaṅkhalūpamā.",
  "tika-vin12t0:487_4": "“Aṭṭhī”ti ca “kaṅkhala”nti ca padaṃ gahetvā vaṇṇenti ācariyā.",
  "tika-vin12t0:487_5": "Aṅgārakāsūpamāti aṅgārarāsisadisā,",
  "tika-vin12t0:487_6": "aṅgārehi vā paripuṇṇā āvāṭasadisā.",
  "tika-vin12t0:487_7": "Asisūnūpamāti ettha asīti khaggo.",
  "tika-vin12t0:487_8": "So hi asate khipate anenāti “asī”ti vuccati.",
  "tika-vin12t0:487_9": "Sūnāti adhikoṭṭanaṃ.",
  "tika-vin12t0:487_10": "Tañhi sunati sañcuṇṇabhāvaṃ gacchati etthāti “sūnā”ti vuccati.",
  "tika-vin12t0:487_11": "Asinā sūnāti asisūnā,",
  "tika-vin12t0:487_12": "tāya upamā sadisāti asisūnūpamā.",
  "tika-vin12t0:487_13": "Sattisūlūpamāti sattiyā ca sūlena ca sadisā.",
  "tika-vin12t0:487_14": "Etthāti imissaṃ aṭṭhakathāyaṃ.",
  "tika-vin12t0:487_15": "Majjhimaṭṭhakathāyaṃ alagaddūpamasutte gahetabbo.",
  "tika-vin12t0:487_16": "Evaṃsaddakhosaddānamantare viyasaddassa byādesabhāvaṃ dassetuṃ vuttaṃ “evaṃ viya kho”ti. Aṭṭhamaṃ.",
  "tika-vin12t0:488_0": "9. Ukkhittasambhogasikkhāpadaṃ",
  "tika-vin12t0:489_0": "424.",
  "tika-vin12t0:489_1": "Navame anudhammassa sarūpaṃ dassetuṃ vuttaṃ “anulomavattaṃ disvā katā osāraṇā”ti.",
  "tika-vin12t0:489_2": "Iminā anulomavattaṃ disvā kato osāraṇasaṅkhāto dhammo anudhammoti dasseti.",
  "tika-vin12t0:489_3": "Osāraṇāti pavesanā.",
  "tika-vin12t0:489_4": "Tenevāti ukkhittakassa akaṭānudhammattā eva.",
  "tika-vin12t0:489_5": "Assāti “akaṭānudhammenā”ti padassa.",
  "tika-vin12t0:490_0": "Dadato vā gaṇhato vāti vāsaddo aniyamavikappatthoti. Navamaṃ.",
  "tika-vin12t0:491_0": "10. Kaṇṭakasikkhāpadaṃ",
  "tika-vin12t0:492_0": "428.",
  "tika-vin12t0:492_1": "Dasame ariṭṭhassa uppannaṃ viya etassāpi uppannanti yojanā.",
  "tika-vin12t0:492_2": "Ummajjantassāti manasikarontassa.",
  "tika-vin12t0:492_3": "Saṃvāsassa nāsanā saṃvāsanāsanā.",
  "tika-vin12t0:492_4": "Liṅgassa nāsanā liṅganāsanā.",
  "tika-vin12t0:492_5": "Daṇḍakammena nāsanā daṇḍakammanāsanā.",
  "tika-vin12t0:492_6": "Tatthāti tividhāsu nāsanāsu.",
  "tika-vin12t0:492_7": "Dūsako…pe…",
  "tika-vin12t0:492_8": "nāsethāti ettha ayaṃ nāsanā liṅganāsanā nāmāti yojanā.",
  "tika-vin12t0:492_9": "Ayanti daṇḍakammanāsanā.",
  "tika-vin12t0:492_10": "Idhāti imasmiṃ sikkhāpade,",
  "tika-vin12t0:492_11": "“nāsetū”ti pade vā.",
  "tika-vin12t0:492_12": "Tatthāti purimavacanāpekkhaṃ,",
  "tika-vin12t0:492_13": "“evañca pana bhikkhave”ti ādivacaneti attho.",
  "tika-vin12t0:492_14": "Pireti āmantanapadaṃ parasaddena samānatthanti āha “parā”ti.",
  "tika-vin12t0:492_15": "“Amhākaṃ anajjhattikabhūta”iti vā “amhākaṃ paccanīkabhūta” iti vā attho daṭṭhabbo.",
  "tika-vin12t0:492_16": "“Amāmaka”itipadena “para”itipadassa adhippāyatthaṃ dasseti.",
  "tika-vin12t0:492_17": "Amhe namamāyaka,",
  "tika-vin12t0:492_18": "amhehi vā namamāyitabba iti attho.",
  "tika-vin12t0:492_19": "“Amhāmaka”itipi hakārayutto pāṭho.",
  "tika-vin12t0:492_20": "Amhehi āmakaiti attho.",
  "tika-vin12t0:492_21": "Yatthāti yasmiṃ ṭhāne.",
  "tika-vin12t0:492_22": "Teti upayogatthe sāmivacanaṃ,",
  "tika-vin12t0:492_23": "tanti attho.",
  "tika-vin12t0:492_24": "Tava rūpasadde vāti sambandho.",
  "tika-vin12t0:492_25": "Na passāmāti na passāma,",
  "tika-vin12t0:492_26": "na suṇāma.",
  "tika-vin12t0:493_0": "429. Tenāti sāmaṇerena. “Kārāpeyyā”ti pade kāritakammanti. Dasamaṃ.",
  "tika-vin12t0:494_0": "Sappāṇakavaggo sattamo.",
  "tika-vin12t0:495_0": "8. Sahadhammikavaggo",
  "tika-vin12t0:496_0": "1. Sahadhammikasikkhāpada-atthayojanā",
  "tika-vin12t0:497_0": "434.",
  "tika-vin12t0:497_1": "Sahadhammikavaggassa paṭhame yanti yaṃ paññattaṃ.",
  "tika-vin12t0:497_2": "“Sikkhamānenā”ti ettha mānapaccayassa anāgatatthabhāvaṃ dassetuṃ vuttaṃ “sikkhitukāmenā”ti.",
  "tika-vin12t0:497_3": "“Sikkhamānenā”tipadaṃ “bhikkhunā”tipade eva na kevalaṃ kārakavisesanaṃ hoti,",
  "tika-vin12t0:497_4": "atha kho “aññātabba”ntiādipadesupi kiriyāvisesanaṃ hotīti dassento āha “hutvā”ti.",
  "tika-vin12t0:497_5": "Padatthatoti padato ca atthato ca,",
  "tika-vin12t0:497_6": "padānaṃ atthato vāti. Paṭhamaṃ.",
  "tika-vin12t0:498_0": "2. Vilekhanasikkhāpadaṃ",
  "tika-vin12t0:499_0": "438.",
  "tika-vin12t0:499_1": "Dutiye vinaye paṭisaṃyuttā kathā vinayakathāti dassento āha “vinayakathā nāmā”tiādi.",
  "tika-vin12t0:499_2": "Tanti vinayakathaṃ.",
  "tika-vin12t0:499_3": "Padabhājanena vaṇṇanā vinayassa vaṇṇo nāmāti yojanā.",
  "tika-vin12t0:499_4": "Tanti vinayassa vaṇṇaṃ.",
  "tika-vin12t0:499_5": "Pariyāpuṇanaṃ pariyatti,",
  "tika-vin12t0:499_6": "vinayassa pariyatti vinayapariyatti,",
  "tika-vin12t0:499_7": "vinayapariyattisaṅkhātaṃ mūlamassa vaṇṇassāti vinayapariyattimūlako, taṃ.",
  "tika-vin12t0:499_8": "Vinayadharo labhatīti sambandho.",
  "tika-vin12t0:499_9": "Hīti vitthāro.",
  "tika-vin12t0:499_10": "Te sabbe bhagavā bhāsatīti sambandho.",
  "tika-vin12t0:499_11": "Hīti saccaṃ.",
  "tika-vin12t0:500_0": "Assāti vinayadharassa.",
  "tika-vin12t0:500_1": "Idhāti imasmiṃ sāsane.",
  "tika-vin12t0:500_2": "Alajjitātiādīsu karaṇatthe paccattavacanaṃ.",
  "tika-vin12t0:500_3": "Alajjitāyāti hi attho.",
  "tika-vin12t0:500_4": "Tena vuttaṃ “kathaṃ alajjitāyā”tiādi.",
  "tika-vin12t0:500_5": "Cāti saccaṃ.",
  "tika-vin12t0:500_6": "“Sañciccā”ti padaṃ tīsu vākyesu yojetabbaṃ.",
  "tika-vin12t0:500_7": "Sañcicca āpattiṃ āpajjati,",
  "tika-vin12t0:500_8": "sañcicca āpattiṃ parigūhati,",
  "tika-vin12t0:500_9": "sañcicca agatigamanañca gacchatīti attho.",
  "tika-vin12t0:500_10": "Mandoti bālo.",
  "tika-vin12t0:500_11": "Momūhoti atisammūḷho.",
  "tika-vin12t0:500_12": "Virādhetīti virajjhāpeti.",
  "tika-vin12t0:500_13": "Kukkucce uppanneti “kappati nu kho,",
  "tika-vin12t0:500_14": "no”ti vinayakukkucce uppanne.",
  "tika-vin12t0:500_15": "Ayaṃ panāti ayaṃ puggalo pana vītikkamatiyevāti sambandho.",
  "tika-vin12t0:500_16": "Acchamaṃsena sūkaramaṃsassa vaṇṇasaṇṭhānena sadisattā,",
  "tika-vin12t0:500_17": "dīpimaṃsena ca migamaṃsassa sadisattā vuttaṃ “acchamaṃsaṃ sūkaramaṃsa”ntiādi.",
  "tika-vin12t0:501_0": "Āpattiṃca satisammosāyāti ettha casaddo avuttavākyasampiṇḍanattho,",
  "tika-vin12t0:501_1": "kattabbañca na hi karotīti attho.",
  "tika-vin12t0:501_2": "Evantiādi nigamanaṃ.",
  "tika-vin12t0:502_0": "Evaṃ avinayadharassa dosaṃ dassetvā vinayadharassa guṇaṃ dassento āha “vinayadharo panā”tiādi.",
  "tika-vin12t0:502_1": "Soti vinayadharo.",
  "tika-vin12t0:502_2": "Hīti vitthāro.",
  "tika-vin12t0:502_3": "Parūpavādanti paresaṃ upavādaṃ.",
  "tika-vin12t0:502_4": "Suddhanteti suddhassa koṭṭhāse.",
  "tika-vin12t0:502_5": "Tatoti patiṭṭhānato paranti sambandho.",
  "tika-vin12t0:502_6": "Assāti vinayadharassa.",
  "tika-vin12t0:502_7": "Evantiādi nigamanaṃ.",
  "tika-vin12t0:502_8": "Assāti vinayadharassa.",
  "tika-vin12t0:502_9": "Kukkuccapakatānanti kukkuccena abhibhūtānaṃ.",
  "tika-vin12t0:502_10": "Soti vinayadharo.",
  "tika-vin12t0:502_11": "Tehīti kukkuccapakatehi.",
  "tika-vin12t0:502_12": "Saṅghamajjhe kathentassa avinayadharassāti yojanā.",
  "tika-vin12t0:502_13": "Tanti bhayaṃ sārajjaṃ.",
  "tika-vin12t0:503_0": "Paṭipakkhaṃ,",
  "tika-vin12t0:503_1": "paṭiviruddhaṃ vā atthayanti icchantīti paccatthīkā,",
  "tika-vin12t0:503_2": "ṇyasaddo bahulaṃ kattābhidhāyako,",
  "tika-vin12t0:503_3": "attano paccatthikā attapaccatthikā.",
  "tika-vin12t0:503_4": "Tatthāti duvidhesu paccatthikesu.",
  "tika-vin12t0:503_5": "Imeti mettiyabhummajakavaḍḍhalicchavino.",
  "tika-vin12t0:503_6": "Aññepi ye vā pana bhikkhūti sambandho.",
  "tika-vin12t0:503_7": "Ariṭṭhabhikkhu ca kaṇṭakasāmaṇero ca vesālikavajjiputtakā ca ariṭṭha…pe…",
  "tika-vin12t0:503_8": "vajjīputtakā.",
  "tika-vin12t0:503_9": "Te ca sāsanapaccatthikā nāmāti sambandho.",
  "tika-vin12t0:503_10": "Parūpahāro ca aññāṇo ca kaṅkhāparavitaraṇo ca parū…pe… vitaraṇā.",
  "tika-vin12t0:503_11": "Te ādayo yesaṃ vādānanti parū…pe…",
  "tika-vin12t0:503_12": "vitaraṇādayo.",
  "tika-vin12t0:503_13": "Te eva vādā etesanti parū…pe…",
  "tika-vin12t0:503_14": "vitaraṇādivādā.",
  "tika-vin12t0:503_15": "Te ca sāsanapaccatthikā nāmāti sambandho.",
  "tika-vin12t0:503_16": "Abuddhasāsanaṃ buddhasāsananti vatvā katapaggahā mahāsaṅghikādayo ca sāsanapaccatthikā nāmāti yojanā.",
  "tika-vin12t0:503_17": "Kaṅkhāparavitaraṇādīti ettha ādisaddena kathāvatthupakaraṇe āgatā vādā saṅgayhanti.",
  "tika-vin12t0:503_18": "Mahāsaṅghikādayoti ettha ādisaddena dīpavaṃse āgatā gaṇā saṅgayhanti.",
  "tika-vin12t0:503_19": "Ādimhi “viparītadassanā”ti padaṃ sabbapadehi yojetabbaṃ.",
  "tika-vin12t0:503_20": "“Sahadhammenā”ti padassatthaṃ dassetuṃ vuttaṃ “saha kāraṇenā”ti.",
  "tika-vin12t0:503_21": "Yathāti yenākārena niggayhamāneti sambandho.",
  "tika-vin12t0:504_0": "Tatthāti tividhesu saddhammesu.",
  "tika-vin12t0:504_1": "Mahāvattāni santi,",
  "tika-vin12t0:504_2": "ayaṃ sabboti yojanā.",
  "tika-vin12t0:504_3": "Cattāri phalāni cāti liṅgavipallāsena yojetabbaṃ.",
  "tika-vin12t0:504_4": "Ettha cakārena abhiññāpaṭisambhidā saṅgahitā tāsampi adhigamasāsanabhāvato.",
  "tika-vin12t0:505_0": "Tatthāti tividhesu saddhammesu.",
  "tika-vin12t0:505_1": "Keci therāti dhammakathikā keci therā.",
  "tika-vin12t0:505_2": "“Yo kho”ti kaṇṭhajadutiyakkharena paṭhitabbo.",
  "tika-vin12t0:505_3": "Potthakesu pana “yo vo”ti vakārena pāṭho atthi,",
  "tika-vin12t0:505_4": "so ayutto. Kasmā?",
  "tika-vin12t0:505_5": "“So vo”ti parato vuttattā,",
  "tika-vin12t0:505_6": "ekasmiṃ vākye dvinnaṃ samānasutisaddānaṃ ayuttattā ca.",
  "tika-vin12t0:505_7": "Keci therāti paṃsukūlikā keci therā āhaṃsūti sambandho.",
  "tika-vin12t0:505_8": "Itare pana therāti dhammakathikatherehi ca paṃsukūlikatherehi ca aññe therā.",
  "tika-vin12t0:505_9": "Teti pañca bhikkhū karissantīti sambandho.",
  "tika-vin12t0:505_10": "Jambudīpassa paccante tiṭṭhatīti paccantimo, tasmiṃ.",
  "tika-vin12t0:505_11": "Jambudīpassa majjhe vemajjhe tiṭṭhatīti majjhimo.",
  "tika-vin12t0:505_12": "Atha vā majjhānaṃ suddhānaṃ buddhādīnaṃ nivāso majjhimo, tasmiṃ.",
  "tika-vin12t0:505_13": "Vīsati vaggā imassāti vīsativaggo,",
  "tika-vin12t0:505_14": "soyeva gaṇo vīsativaggagaṇo, taṃ.",
  "tika-vin12t0:505_15": "Evantiādi nigamanaṃ.",
  "tika-vin12t0:506_0": "Tassādheyyoti tassāyatto,",
  "tika-vin12t0:506_1": "tassa santakoti vuttaṃ hoti.",
  "tika-vin12t0:506_2": "Pavāraṇā ādheyyā,",
  "tika-vin12t0:506_3": "saṅghakammaṃ ādheyyaṃ,",
  "tika-vin12t0:506_4": "pabbajjā ādheyyā,",
  "tika-vin12t0:506_5": "upasampadā ādheyyāti yojanā.",
  "tika-vin12t0:507_0": "Yepi ime nava uposathāti sambandho.",
  "tika-vin12t0:507_1": "Yāpi ca imā nava pavāraṇāyoti yojanā.",
  "tika-vin12t0:507_2": "Tassāti vinayadharassa.",
  "tika-vin12t0:507_3": "Tāsanti navapavāraṇānaṃ.",
  "tika-vin12t0:508_0": "Yānipi imāni cattāri saṅghakammānīti yojetabbaṃ.",
  "tika-vin12t0:508_1": "Ettha ca tāni vinayadharāyattānevāti pāṭhaseso ajjhāharitabbo.",
  "tika-vin12t0:509_0": "Yāpi ca ayaṃ pabbajjā ca upasampadā ca kātabbāti yojanā.",
  "tika-vin12t0:509_1": "Hīti saccaṃ.",
  "tika-vin12t0:509_2": "Aññoti vinayadharato paro.",
  "tika-vin12t0:509_3": "So evāti vinayadharo eva.",
  "tika-vin12t0:509_4": "“Upajjha”nti dhātukammaṃ,",
  "tika-vin12t0:509_5": "“sāmaṇerenā”ti kāritakammaṃ upanetabbaṃ.",
  "tika-vin12t0:509_6": "Ettha cāti uposathādīsu ca.",
  "tika-vin12t0:509_7": "Nissayadānañca sāmaṇerūpaṭṭhānañca visuṃ katvā dvādasānisaṃse labhatītipi sakkā vattuṃ.",
  "tika-vin12t0:510_0": "Visuṃ visuṃ katvāti “pañcāti ca…pe…",
  "tika-vin12t0:510_1": "ekādasā”ti ca koṭṭhāsaṃ koṭṭhāsaṃ katvā,",
  "tika-vin12t0:510_2": "satta koṭṭhāse katvā bhāsatīti adhippāyo.",
  "tika-vin12t0:510_3": "Thometīti sammukhā thometi.",
  "tika-vin12t0:510_4": "Pasaṃsatīti parammukhā pasaṃsati.",
  "tika-vin12t0:510_5": "“Uggahetabba”ntipadassatthaṃ dassetuṃ vuttaṃ “pariyāpuṇitabba”nti.",
  "tika-vin12t0:510_6": "Addhani dīghe sādhūti addhaniyaṃ addhakkhamaṃ addhayogyanti attho sādhuatthe niyapaccayo (moggallāne 4.33.73).",
  "tika-vin12t0:511_0": "Therā ca navā ca majjhimā ca bahū te bhikkhū pariyāpuṇantīti yojanā.",
  "tika-vin12t0:512_0": "439.",
  "tika-vin12t0:512_1": "“Uddissamāne”ti padassa kammarūpattaṃ dassetuṃ vuttaṃ “uddisiyamāne”ti.",
  "tika-vin12t0:512_2": "So panāti pātimokkho pana.",
  "tika-vin12t0:512_3": "Yasmā uddissamāno nāma hoti,",
  "tika-vin12t0:512_4": "tasmāti yojanā.",
  "tika-vin12t0:512_5": "Uddisante vāti uddisiyamāne vā.",
  "tika-vin12t0:512_6": "Uddisāpente vāti uddisāpiyamāne vā.",
  "tika-vin12t0:512_7": "Antasaddo hi mānasaddakāriyo.",
  "tika-vin12t0:512_8": "Yoti bhikkhu.",
  "tika-vin12t0:512_9": "Nanti taṃ pātimokkhaṃ.",
  "tika-vin12t0:512_10": "Casaddo khuddānukhuddakapadassa dvannavākyaṃ dasseti,",
  "tika-vin12t0:512_11": "pubbapade kakāralopo daṭṭhabbo.",
  "tika-vin12t0:512_12": "Tesanti khuddānukhuddākānaṃ.",
  "tika-vin12t0:512_13": "Hīti saccaṃ.",
  "tika-vin12t0:512_14": "Etānīti khuddānukhuddakāni.",
  "tika-vin12t0:512_15": "Yeti bhikkhū.",
  "tika-vin12t0:512_16": "“Yāva uppajjatiyeva,",
  "tika-vin12t0:512_17": "tāva saṃvattanti iti vuttaṃ hotīti yojanā imassa nayassa pāṭhasesehi yojetabbattā.",
  "tika-vin12t0:512_18": "Garukabhāvaṃ sallakkhento lahukabhāvaṃ dassento āha “atha vā”tiādi.",
  "tika-vin12t0:512_19": "Ativiyāti ati i eva.",
  "tika-vin12t0:512_20": "Ikāro hi sandhivasena adassanaṃ gato.",
  "tika-vin12t0:512_21": "Viyasaddo evakāratthavācako “varamhākaṃ bhusāmivā”ti ettha ivasaddo viya,",
  "tika-vin12t0:512_22": "ati hutvā evāti attho daṭṭhabbo.",
  "tika-vin12t0:512_23": "“Upasampannassā”ti ettha samīpe sāmivacananti (rupasiddhiyaṃ 316 sutte) āha “upasampannassa santike”ti.",
  "tika-vin12t0:512_24": "Tassāti upasampannassa.",
  "tika-vin12t0:512_25": "Tasminti vinaye.",
  "tika-vin12t0:512_26": "Vivaṇṇetīti na kevalaṃ tasseva vivaṇṇamattameva,",
  "tika-vin12t0:512_27": "atha kho nindatiyevāti āha “nindatī”ti.",
  "tika-vin12t0:512_28": "Garahatīti tasseva vevacanaṃ.",
  "tika-vin12t0:512_29": "Atha vā nindatīti upasampannassa sammukhā nindati.",
  "tika-vin12t0:512_30": "Garahatīti parammukhā garahatīti. Dutiyaṃ.",
  "tika-vin12t0:513_0": "3. Mohanasikkhāpadaṃ",
  "tika-vin12t0:514_0": "444.",
  "tika-vin12t0:514_1": "Tatiye anusaddo paṭipāṭiatthaṃ antokatvā vicchatthavācakoti āha “anupaṭipāṭiyā addhamāse addhamāse”ti.",
  "tika-vin12t0:514_2": "Soti pātimokkho.",
  "tika-vin12t0:514_3": "Uposathe uposathe uddisitabbanti anuposathikaṃ.",
  "tika-vin12t0:514_4": "Etthāpi hi anusaddo vicchatthavācako.",
  "tika-vin12t0:514_5": "Soti pātimokkho.",
  "tika-vin12t0:514_6": "Uddisiyamāno nāma hotīti yojanā.",
  "tika-vin12t0:514_7": "“Tasmiṃ anācāre”ti padena “tatthā”ti padassatthaṃ dasseti.",
  "tika-vin12t0:514_8": "“Yaṃ āpatti”nti padena yaṃsaddassa visayaṃ dasseti.",
  "tika-vin12t0:514_9": "Yathādhammoti ettha dhammasaddena dhammo ca vinayo ca adhippetoti āha “dhammo ca vinayo cā”ti.",
  "tika-vin12t0:514_10": "Yathāti yenākārena.",
  "tika-vin12t0:514_11": "Sādhusaddo sundarattho,",
  "tika-vin12t0:514_12": "kasaddo padapūraṇoti āha “suṭṭhū”ti.",
  "tika-vin12t0:514_13": "Aṭṭhinti ca “katvā”ti ca dve padāni daṭṭhabbāni.",
  "tika-vin12t0:514_14": "“Aṭṭhikatvā”ti vā ekaṃ padaṃ.",
  "tika-vin12t0:514_15": "Tattha pubbanaye attho yassatthīti aṭṭhi tthakārassa ṭṭhakāraṃ katvā,",
  "tika-vin12t0:514_16": "taṃ aṭṭhiṃ.",
  "tika-vin12t0:514_17": "Katvāti tvāpaccayantauttarapadena samāso na hoti.",
  "tika-vin12t0:514_18": "Aṭṭhikabhāvanti ettha ikasaddena “aṭṭhī”ti ettha īpaccayaṃ dasseti.",
  "tika-vin12t0:514_19": "“Bhāva”ntipadena bhāvapaccayena vinā bhāvatthassa ñāpetabbataṃ dasseti.",
  "tika-vin12t0:514_20": "Attho panevaṃ daṭṭhabbo –",
  "tika-vin12t0:514_21": "aṭṭhibhāvaṃ katvāti.",
  "tika-vin12t0:514_22": "Pacchimanaye attho yassatthīti aṭṭhiko purimanayeneva tthakārassa ṭṭhakāraṃ katvā.",
  "tika-vin12t0:514_23": "Atthayitabbo icchitabboti vā aṭṭhiko,",
  "tika-vin12t0:514_24": "aṭṭhikaiti nāmasaddato tvāpaccayo kātabbo.",
  "tika-vin12t0:514_25": "“Aṭṭhikatvā”ti idaṃ padaṃ kiriyāvisesanaṃ.",
  "tika-vin12t0:514_26": "Kiriyāvisesane vattamāne karadhātu vā bhūdhātu vā yojetabbāti dassebhuṃ vuttaṃ “katvā hutvā”ti.",
  "tika-vin12t0:514_27": "Taṃ sabbaṃ dassento āha “aṭṭhikatvāti aṭṭhikabhāvaṃ katvā,",
  "tika-vin12t0:514_28": "aṭṭhiko hutvā”ti. Tatiyaṃ.",
  "tika-vin12t0:515_0": "4. Pahārasikkhāpadaṃ",
  "tika-vin12t0:516_0": "449.",
  "tika-vin12t0:516_1": "Catutthe kasmā chabbaggiyā sattarasavaggiyānaṃ pahāraṃ denti,",
  "tika-vin12t0:516_2": "nanu akāraṇena pahāraṃ dentīti āha “āvuso”tiādi.",
  "tika-vin12t0:516_3": "Iminā yathā vadanti,",
  "tika-vin12t0:516_4": "tathā akatattā pahāraṃ dentīti dasseti.",
  "tika-vin12t0:517_0": "451.",
  "tika-vin12t0:517_1": "Sacepīti ettha pisaddena sace amarati,",
  "tika-vin12t0:517_2": "kā nāma kathā,",
  "tika-vin12t0:517_3": "pācittiyamevāti dasseti.",
  "tika-vin12t0:517_4": "Pahārenāti pahārahetunā.",
  "tika-vin12t0:517_5": "Yathāti yenākārena.",
  "tika-vin12t0:517_6": "Ayanti bhikkhu.",
  "tika-vin12t0:517_7": "Na virocatīti na sobhati.",
  "tika-vin12t0:518_0": "452.",
  "tika-vin12t0:518_1": "“Anupasampannassā”ti ettha akārassa aññatthaṃ dassetuṃ vuttaṃ “gahaṭṭhassa vā”tiādi.",
  "tika-vin12t0:518_2": "Pabbajitassa vāti paribbājakassa vā sāmaṇerassa vā.",
  "tika-vin12t0:519_0": "453.",
  "tika-vin12t0:519_1": "“Kenacī”ti padassa atthaṃ dassetuṃ vuttaṃ “manussena vā”tiādi.",
  "tika-vin12t0:519_2": "Tatoti viheṭhanato,",
  "tika-vin12t0:519_3": "iminā mokkhassa apādānaṃ dasseti,",
  "tika-vin12t0:519_4": "“attano”ti iminā sambandhaṃ dasseti.",
  "tika-vin12t0:519_5": "“Patthayamāno”ti iminā “adhippāyo”ti padassatthaṃ dasseti.",
  "tika-vin12t0:519_6": "Muggarena vāti catuhatthadaṇḍassa addhena daṇḍena vā.",
  "tika-vin12t0:519_7": "Soti corādikoti.",
  "tika-vin12t0:519_8": "Catutthaṃ.",
  "tika-vin12t0:520_0": "5. Talasattikasikkhāpadaṃ",
  "tika-vin12t0:521_0": "454.",
  "tika-vin12t0:521_1": "Pañcame talanti hatthatalaṃ.",
  "tika-vin12t0:521_2": "Tañhi talati yaṃkiñci gahitavatthu patiṭṭhāti etthāti “tala”nti vuccati.",
  "tika-vin12t0:521_3": "Sattīti kunto.",
  "tika-vin12t0:521_4": "So hi sakati vijjhituṃ samatthetīti “sattī”ti vuccati.",
  "tika-vin12t0:521_5": "Talameva sattisadisattā talasattikaṃ,",
  "tika-vin12t0:521_6": "sadisatthe ko,",
  "tika-vin12t0:521_7": "taṃ talasattikaṃ upacārena gahetvā “kāyampī”ti vuttaṃ.",
  "tika-vin12t0:521_8": "Kāyato aññaṃ vatthumpi talasattikasaṅkhātena kāyena gahetvā uggirattā vuttaṃ “kāyapaṭibaddhampī”ti.",
  "tika-vin12t0:521_9": "“Pahārasamuccitā”ti ettha saṃpubbo ca upubbo ca cisaddo paguṇanasaṅkhāte paricite vattatīti āha “pahāraparicitā”ti.",
  "tika-vin12t0:521_10": "Pahārena saṃ punappunaṃ uccitā paricitāti attho.",
  "tika-vin12t0:521_11": "Imamevatthaṃ sandhāya vuttaṃ “pubbepi…pe… attho”ti.",
  "tika-vin12t0:521_12": "Aññampi sajjhāyananayaṃ dassetuṃ vuttaṃ “pahārassa ubbigā”ti.",
  "tika-vin12t0:521_13": "Tassāti tassa pāṭhassa.",
  "tika-vin12t0:521_14": "Pahārassāti pahārato.",
  "tika-vin12t0:521_15": "Nissakkatthe cetaṃ sāmivacanaṃ.",
  "tika-vin12t0:521_16": "“Bhītā”ti iminā “ubbigā”ti ettha upubba vijadhātussatthaṃ dasseti.",
  "tika-vin12t0:522_0": "457- 8.",
  "tika-vin12t0:522_1": "Viraddhoti paṇṇako hutvā.",
  "tika-vin12t0:522_2": "Pubbeti purimasikkhāpade.",
  "tika-vin12t0:522_3": "Vuttesu vatthūsūti “coraṃ vā paccatthīkaṃ vā”tiādinā vuttesu vatthūsūti. Pañcamaṃ.",
  "tika-vin12t0:523_0": "6. Amūlakasikkhāpadaṃ",
  "tika-vin12t0:524_0": "459.",
  "tika-vin12t0:524_1": "Chaṭṭhe teti chabbaggiyā.",
  "tika-vin12t0:524_2": "Codenti kirāti sambandho.",
  "tika-vin12t0:524_3": "Ākiṇṇadosattāti tesaṃ ākulaādīnavattā.",
  "tika-vin12t0:524_4": "Evanti codiyamāne.",
  "tika-vin12t0:524_5": "Attaparittāṇanti attano parisamantato tāṇaṃ rakkhanaṃ karontā codentīti yojanāti. Chaṭṭhaṃ.",
  "tika-vin12t0:525_0": "7. Sañciccasikkhāpadaṃ",
  "tika-vin12t0:526_0": "464.",
  "tika-vin12t0:526_1": "Sattame upapubbadahadhātussa sakammikattā kāritantogadhabhāvaṃ dassetuṃ vuttaṃ “uppādentī”ti.",
  "tika-vin12t0:526_2": "“Anupasampannassā”ti ettha akārassa sadisatthaṃ dassetuṃ vuttaṃ “sāmaṇerassā”ti.",
  "tika-vin12t0:526_3": "Sāmaṇeropi hi upasampannena sadiso hoti saṇṭhānena ca purisabhāvena ca.",
  "tika-vin12t0:526_4": "Sāmaṇerassa kukkuccaṃ upadahatīti sambandho.",
  "tika-vin12t0:526_5": "Nisinnaṃ maññe,",
  "tika-vin12t0:526_6": "nipannaṃ maññe,",
  "tika-vin12t0:526_7": "bhuttaṃ maññe,",
  "tika-vin12t0:526_8": "pītaṃ maññe,",
  "tika-vin12t0:526_9": "kataṃ maññeti yojanā.",
  "tika-vin12t0:526_10": "Nisinnanti nisīditaṃ.",
  "tika-vin12t0:526_11": "Nipannanti nipajjitanti. Sattamaṃ.",
  "tika-vin12t0:527_0": "8. Upassutisikkhāpadaṃ",
  "tika-vin12t0:528_0": "471.",
  "tika-vin12t0:528_1": "Aṭṭhame “adhikaraṇajātāna”nti ettha adhikaraṇassa pakaraṇato vivādādhikaraṇabhāvañca visesanaparapadabhāvañca",
  "tika-vin12t0:528_2": "dassento āha “uppannavivādādhikaraṇāna”nti.",
  "tika-vin12t0:528_3": "Tattha uppannasaddena jātasaddassatthaṃ dasseti.",
  "tika-vin12t0:528_4": "Vivādasaddena adhikaraṇassa sarūpaṃ dasseti.",
  "tika-vin12t0:528_5": "Suyyatīti suti vacanaṃ,",
  "tika-vin12t0:528_6": "sutiyā samīpaṃ upassuti ṭhānanti atthaṃ dassetuṃ vuttaṃ “sutisamīpa”nti.",
  "tika-vin12t0:528_7": "“Samīpa”nti iminā upasaddassatthaṃ dasseti.",
  "tika-vin12t0:528_8": "“Yatthā”tiādinā “upassutī”ti ettha upasaddassa padhānattā tassa sarūpaṃ dasseti.",
  "tika-vin12t0:528_9": "Yatthāti yasmiṃ ṭhāne.",
  "tika-vin12t0:528_10": "Mantentanti ettha upayogavacanassa bhummatthe adhippetattā vuttaṃ “mantayamāne”ti.",
  "tika-vin12t0:529_0": "473.",
  "tika-vin12t0:529_1": "“Vūpasamissāmī”ti ettha idhātuyā gatyatthaṃ dassetuṃ vuttaṃ “vūpasamaṃ gamissāmī”ti.",
  "tika-vin12t0:529_2": "Akārakabhāvanti niddosabhāvaṃ.",
  "tika-vin12t0:529_3": "Sotukāmatāya gamanavasena siyā kiriyanti yojanā.",
  "tika-vin12t0:529_4": "Paratopi eseva nayoti. Aṭṭhamaṃ.",
  "tika-vin12t0:530_0": "9. Kammapaṭibāhanasikkhāpadaṃ",
  "tika-vin12t0:531_0": "474.",
  "tika-vin12t0:531_1": "Navame mayanti chabbaggiyanāmakā amhe.",
  "tika-vin12t0:531_2": "Katattāti kammānaṃ katattā.",
  "tika-vin12t0:531_3": "Dhammoti bhūto sabhāvo.",
  "tika-vin12t0:531_4": "Etesūti catūsu saṅghakammesūti. Navamaṃ.",
  "tika-vin12t0:532_0": "10. Chandaṃ adatvāgamanasikkhāpadaṃ",
  "tika-vin12t0:533_0": "481.",
  "tika-vin12t0:533_1": "Dasame codeti parassa dosaṃ āropetīti codako.",
  "tika-vin12t0:533_2": "Tena ca codakena codetabbo dosaṃ āropetabboti cudito,",
  "tika-vin12t0:533_3": "soyeva cuditako, tena ca.",
  "tika-vin12t0:533_4": "“Anuvijjakoti ca vinayadharo.",
  "tika-vin12t0:533_5": "So hi codakacuditakānaṃ mataṃ anuminetvā vidati jānātīti anuvijjako.",
  "tika-vin12t0:533_6": "Ettāvatāpīti ettakenapi pamāṇenāti. Dasamaṃ.",
  "tika-vin12t0:534_0": "11. Dubbalasikkhāpadaṃ",
  "tika-vin12t0:535_0": "484.",
  "tika-vin12t0:535_1": "Ekādasame “alajjītā”tiādīsu viya yakāralopena niddesoti āha “yathāmittatāyā”ti.",
  "tika-vin12t0:535_2": "“Yo yo”ti iminā yathāsaddassa vicchatthaṃ dasseti.",
  "tika-vin12t0:535_3": "Yathāvuḍḍhantiādīsu viya yo yo mitto “yathāmitta”nti vacanattho kātabbo.",
  "tika-vin12t0:535_4": "Sabbapadesūti “yathāsandiṭṭhatā”tiādīsu sabbesu padesūti.",
  "tika-vin12t0:535_5": "Ekādasamaṃ.",
  "tika-vin12t0:536_0": "12. Pariṇāmanasikkhāpadaṃ",
  "tika-vin12t0:537_0": "489.",
  "tika-vin12t0:537_1": "Dvādasame yanti padatthavinicchayatthasaṅkhātaṃ yaṃ vacanaṃ.",
  "tika-vin12t0:537_2": "Tatthāti tiṃsakakaṇḍe.",
  "tika-vin12t0:537_3": "Idhāti dvenavutikaṇḍe,",
  "tika-vin12t0:537_4": "sikkhāpade vā.",
  "tika-vin12t0:537_5": "Puggalassāti parapuggalassāti.",
  "tika-vin12t0:537_6": "Dvādasamaṃ.",
  "tika-vin12t0:538_0": "Sahadhammikavaggo aṭṭhamo.",
  "tika-vin12t0:539_0": "9. Ratanavaggo",
  "tika-vin12t0:540_0": "1. Antepurasikkhāpada-atthayojanā",
  "tika-vin12t0:541_0": "494.",
  "tika-vin12t0:541_1": "Rājavaggassa paṭhame parittakoti guṇena khuddako.",
  "tika-vin12t0:541_2": "Pāsādavarasaddassa uparisaddena sambandhitabbabhāvaṃ dassetuṃ vuttaṃ “pāsādavarassa upari gato”ti.",
  "tika-vin12t0:541_3": "Iminā pāsādavarassa upari uparipāsādavaraṃ,",
  "tika-vin12t0:541_4": "taṃ gato upagatoti uparipāsādavaragatoti vacanatthaṃ dasseti.",
  "tika-vin12t0:541_5": "Ayyānanti bhikkhūnaṃ.",
  "tika-vin12t0:541_6": "“Kāraṇā”ti iminā “vāhasā”ti padassatthaṃ dasseti.",
  "tika-vin12t0:541_7": "Tehīti ayyehi.",
  "tika-vin12t0:542_0": "497.",
  "tika-vin12t0:542_1": "Antaranti khaṇaṃ,",
  "tika-vin12t0:542_2": "okāsaṃ vā vivaraṃ vā.",
  "tika-vin12t0:542_3": "Ghātetunti hanituṃ.",
  "tika-vin12t0:542_4": "Icchatīti iminā patthadhātuyā yācanatthaṃ dasseti.",
  "tika-vin12t0:542_5": "“Rājantepuraṃ hatthisammadda”ntiādīsu vacanattho evaṃ veditabboti yojanā.",
  "tika-vin12t0:542_6": "Hatthisammaddanti hatthisambādhaṭṭhānaṃ.",
  "tika-vin12t0:542_7": "Assehi sammaddo etthāti assasammaddo.",
  "tika-vin12t0:542_8": "Rathehi sammaddo etthāti rathasammaddoti vacanatthaṃ atidisanto āha “eseva nayo”ti.",
  "tika-vin12t0:542_9": "“Sammatta”nti paṭhamakkharena pāṭhassa sambādhassa avācakattā vuttaṃ “taṃ na gahetabba”nti.",
  "tika-vin12t0:542_10": "Tatthāti pāṭhe.",
  "tika-vin12t0:542_11": "“Hatthīnaṃ sammadda”nti iminā uttarapadassa sammaddanaṃ sammaddanti bhāvatthaṃ dasseti,",
  "tika-vin12t0:542_12": "purimapadena chaṭṭhīsamāsañca.",
  "tika-vin12t0:542_13": "Purimapāṭhe pana uttarapadassa adhikaraṇatthañca pubbapadena tatiyāsamāsañca dasseti.",
  "tika-vin12t0:542_14": "Bāhiratthasamāsotipi vuccati.",
  "tika-vin12t0:542_15": "Pacchimapāṭhe “hatthisammadda”ntiādipadassa liṅgavipallāsañca “atthī”ti pāṭhasesena yojetabbatañca dassetuṃ vuttaṃ “hatthisammaddo atthī”ti.",
  "tika-vin12t0:542_16": "Rajitabbānīti rajanīyāni,",
  "tika-vin12t0:542_17": "rajituṃ arahānīti attho.",
  "tika-vin12t0:542_18": "Iminā sambandhakāle purimapāṭhe rañño antepureti vibhattivipallāso kātabboti.",
  "tika-vin12t0:542_19": "Pacchimapāṭhe pana mukhyatova yujjati.",
  "tika-vin12t0:542_20": "Tena vuttaṃ “tasmiṃ antepure”ti.",
  "tika-vin12t0:543_0": "498.",
  "tika-vin12t0:543_1": "Avasittassāti khattiyābhisekena abhisittassa.",
  "tika-vin12t0:543_2": "Itoti sayanigharato.",
  "tika-vin12t0:543_3": "Iminā pañcamībāhirasamāsaṃ dasseti.",
  "tika-vin12t0:543_4": "Rañño ratijananaṭṭhena ratanaṃ vuccati mahesī.",
  "tika-vin12t0:543_5": "Mahesīti ca sābhisekā devī.",
  "tika-vin12t0:543_6": "Nipubba gamudhātussa nipubbakamudhātuyā pariyāyabhāvaṃ dassetuṃ vuttaṃ “niggatanti nikkhanta”nti. Paṭhamaṃ.",
  "tika-vin12t0:544_0": "2. Ratanasikkhāpadaṃ",
  "tika-vin12t0:545_0": "502.",
  "tika-vin12t0:545_1": "Dutiye pamussitvāti sativippavāsena pamussitvā.",
  "tika-vin12t0:545_2": "Puṇṇapattanti tuṭṭhidāyaṃ.",
  "tika-vin12t0:545_3": "Tañhi manorathapuṇṇena pattabbabhāgattā “puṇṇapatta”nti vuccati.",
  "tika-vin12t0:545_4": "Tassa sarūpaṃ dassetuṃ vuttaṃ “satato pañca kahāpaṇā”ti.",
  "tika-vin12t0:545_5": "Idha pana kahāpaṇānaṃ pañcasatattā pañcavīsakahāpaṇā adhippetā.",
  "tika-vin12t0:545_6": "Ābharaṇasaddassa alaṅkārasaddena pariyāyabhāvaṃ dassetuṃ vuttaṃ “alaṅkāra”nti.",
  "tika-vin12t0:545_7": "“Mahālataṃ nāmā”ti iminā na yo vā so vā alaṅkāro,",
  "tika-vin12t0:545_8": "atha kho visesālaṅkāroti dasseti.",
  "tika-vin12t0:545_9": "Mahantāni mālākammalatākammāni etthāti mahālatā.",
  "tika-vin12t0:545_10": "Latāgahaṇena hi mālāpi gahitā.",
  "tika-vin12t0:545_11": "Navahi koṭīhi agghaṃ imassāti navakoṭiagghanakaṃ,",
  "tika-vin12t0:545_12": "navakoṭisaṅkhātaṃ agghaṃ arahatīti vā navakoṭiagghanakaṃ.",
  "tika-vin12t0:546_0": "504. Ante samīpe vasanasīlattā paricāriko “antevāsī”ti vuccatīti āha “paricāriko”ti.",
  "tika-vin12t0:547_0": "506.",
  "tika-vin12t0:547_1": "Dve leḍḍupātāti thāmamajjhimassa purisassa dve leḍḍupātā.",
  "tika-vin12t0:547_2": "Saṅgha…pe…",
  "tika-vin12t0:547_3": "navakammānaṃ atthāya uggaṇhantassa vā uggaṇhāpentassa vā dukkaṭanti yojanā.",
  "tika-vin12t0:547_4": "Avasesanti jātarūparajatato avasesaṃ.",
  "tika-vin12t0:547_5": "Mātukaṇṇapiḷandhanatālapaṇṇampīti mātuyā kaṇṇe piḷandhitatālapaṇṇampi,",
  "tika-vin12t0:547_6": "paṭisāmentassāti sambandho.",
  "tika-vin12t0:548_0": "“Kappiyabhaṇḍaṃ hotī”ti iminā akappiyabhaṇḍaṃ na vaṭṭatīti dasseti.",
  "tika-vin12t0:548_1": "Idanti bhaṇḍaṃ.",
  "tika-vin12t0:548_2": "Palibodho nāmāti attano palibodho nāma.",
  "tika-vin12t0:548_3": "Chandenapīti vaḍḍhakīādīnaṃ chandahetunāpi.",
  "tika-vin12t0:548_4": "Bhayenapīti rājavallabhānaṃ bhayahetunāpi.",
  "tika-vin12t0:548_5": "Balakkārenāti karaṇaṃ kāro,",
  "tika-vin12t0:548_6": "balena kāro balakkāro, tena,",
  "tika-vin12t0:548_7": "balakkāro hutvā pātetvāti attho.",
  "tika-vin12t0:549_0": "Tatthāti mahārāme.",
  "tika-vin12t0:549_1": "Yatthāti yasmiṃ ṭhāne,",
  "tika-vin12t0:549_2": "saṅkā uppajjatīti sambandho.",
  "tika-vin12t0:549_3": "Mahājanasañcaraṇaṭṭhānesūti bahūnaṃ janānaṃ sañcaraṇasaṅkhātesu ṭhānesu.",
  "tika-vin12t0:549_4": "Nagahetabbassa hetuṃ dassetuṃ vuttaṃ “palibodho na hotī”ti.",
  "tika-vin12t0:549_5": "Yasmā palibodho na hoti,",
  "tika-vin12t0:549_6": "tasmā na gahetabbanti adhippāyo.",
  "tika-vin12t0:549_7": "Ekoti eko bhikkhu passatīti sambandho.",
  "tika-vin12t0:549_8": "Okkammāti okkamitvā.",
  "tika-vin12t0:550_0": "Rūpasaddo bhaṇḍapariyāyoti āha “bhaṇḍa”nti.",
  "tika-vin12t0:550_1": "Bhaṇḍaṃ rūpaṃ nāmāti yojanā.",
  "tika-vin12t0:550_2": "Bhaṇḍikanti bhaṇḍena niyuttaṃ puṭakaṃ.",
  "tika-vin12t0:550_3": "Gaṇetvāti gaṇanaṃ katvā.",
  "tika-vin12t0:550_4": "Nimittantīti ettha itisaddo nāmapariyāyo.",
  "tika-vin12t0:550_5": "Lañchanādi nimittaṃ nāmāti hi yojanā.",
  "tika-vin12t0:550_6": "Lañchanādīti ādisaddena nīlapilotikādayo saṅgaṇhāti.",
  "tika-vin12t0:550_7": "Lākhāyāti jatunā.",
  "tika-vin12t0:551_0": "Patirūpā nāma idha lajjikukkuccakāti āha “lajjino kukkuccakā”ti.",
  "tika-vin12t0:551_1": "Thāvaranti jaṅgamā aññaṃ thāvaraṃ.",
  "tika-vin12t0:551_2": "Addhunoti kālassa.",
  "tika-vin12t0:551_3": "Samādapetvāti aññe samādapetvā.",
  "tika-vin12t0:551_4": "Uddissa ariyā tiṭṭhanti,",
  "tika-vin12t0:551_5": "esā ariyāna yācanā”ti vuttanayena yācitvāti attho.",
  "tika-vin12t0:552_0": "507. Ratanasammatanti manussānaṃ upabhogaparibhoganti. Dutiyaṃ.",
  "tika-vin12t0:553_0": "3. Vikālagāmappavisanasikkhāpadaṃ",
  "tika-vin12t0:554_0": "508.",
  "tika-vin12t0:554_1": "Tatiye “tiracchānabhūtaṃ katha”nti iminā “tiracchānakatha”nti padassa tulyanissitasamāsaṃ dasseti.",
  "tika-vin12t0:554_2": "Rājapaṭisaṃyuttanti rājūhi paṭisaṃyuttaṃ.",
  "tika-vin12t0:555_0": "512.",
  "tika-vin12t0:555_1": "Sambahulā bhikkhūti sambandho.",
  "tika-vin12t0:555_2": "Tasmiṃ gāmeti tasmiṃ paṭhamapavisanagāme.",
  "tika-vin12t0:555_3": "Taṃ kammanti taṃ icchitakammaṃ.",
  "tika-vin12t0:555_4": "Antarāti gāmavihārānamantare.",
  "tika-vin12t0:555_5": "Bhummatthe cetaṃ nissakkavacanaṃ.",
  "tika-vin12t0:556_0": "Kulaghare vāti ñātikulaupaṭṭhākakulaghare vā.",
  "tika-vin12t0:556_1": "Telabhikkhāya vāti telayācanatthāya vā.",
  "tika-vin12t0:556_2": "Passeti attano passe samīpeti vuttaṃ hoti.",
  "tika-vin12t0:556_3": "Tenāti gāmamajjhamaggena.",
  "tika-vin12t0:556_4": "Anokkammāti anokkamitvā,",
  "tika-vin12t0:556_5": "apakkamitvāti atthoti. Tatiyaṃ.",
  "tika-vin12t0:557_0": "4. Sūcigharasikkhāpadaṃ",
  "tika-vin12t0:558_0": "517.",
  "tika-vin12t0:558_1": "Catutthe kakārassa padapūraṇabhāvaṃ dassetuṃ vuttaṃ “bhedanameva bhedanaka”nti.",
  "tika-vin12t0:558_2": "Assatthiatthe apaccayoti āha “taṃ assa atthī”ti.",
  "tika-vin12t0:558_3": "Assāti pācittiyassa.",
  "tika-vin12t0:558_4": "Paṭhamaṃ sūcigharaṃ bhinditvā pacchā pācittiyaṃ desetabbanti attho.",
  "tika-vin12t0:558_5": "Araṇidhanuketi araṇiyā dhanuke.",
  "tika-vin12t0:558_6": "Vedhaketi kāyabandhanavedhaketi.",
  "tika-vin12t0:558_7": "Catutthaṃ.",
  "tika-vin12t0:559_0": "5. Mañcasikkhāpadaṃ",
  "tika-vin12t0:560_0": "522.",
  "tika-vin12t0:560_1": "Pañcame chedanameva chedanakaṃ,",
  "tika-vin12t0:560_2": "tamassatthīti chedanakanti atthaṃ sandhāya vuttaṃ “vuttanayamevā”ti.",
  "tika-vin12t0:561_0": "Nikhaṇitvāti pamāṇātirekaṃ nikhaṇitvā.",
  "tika-vin12t0:561_1": "Uttānaṃ vā katvāti heṭṭhupari parivattanaṃ vā katvā.",
  "tika-vin12t0:561_2": "Ṭhapetvāti lambaṇavasena ṭhapetvāti. Pañcamaṃ.",
  "tika-vin12t0:562_0": "6. Tūlonaddhasikkhāpadaṃ",
  "tika-vin12t0:563_0": "526.",
  "tika-vin12t0:563_1": "Chaṭṭhe etthāti mañcapīṭhe.",
  "tika-vin12t0:563_2": "Avanahitabbanti onaddhaṃ,",
  "tika-vin12t0:563_3": "tūlena onaddhaṃ tūlonaddhanti atthopi yujjati.",
  "tika-vin12t0:563_4": "Tūlaṃ pakkhipitvāti mañcapīṭhe cimilikaṃ pattharitvā tassupari tūlaṃ pakkhipitvāti atthoti. Chaṭṭhaṃ.",
  "tika-vin12t0:564_0": "7. Nisīdanasikkhāpadaṃ",
  "tika-vin12t0:565_0": "531.",
  "tika-vin12t0:565_1": "Sattame katthāti kismiṃ khandhake,",
  "tika-vin12t0:565_2": "kismiṃ vatthusmiṃ vā.",
  "tika-vin12t0:565_3": "Hīti saccaṃ.",
  "tika-vin12t0:565_4": "Tatthāti cīvarakkhandhake,",
  "tika-vin12t0:565_5": "paṇītabhojanavatthusmiṃ vā.",
  "tika-vin12t0:565_6": "“Yathā nāmā”ti iminā “seyyathāpī”ti padassa atthaṃ dasseti,",
  "tika-vin12t0:565_7": "“purāṇo cammakāro”ti iminā “purāṇāsikoṭṭho”ti padassa.",
  "tika-vin12t0:565_8": "Cammakāro hi asinā cammaṃ kuṭati chindatīti “asikoṭṭho”ti vuccati.",
  "tika-vin12t0:565_9": "Vatthuppannakālamupanidhāya vuttaṃ “purāṇo”ti.",
  "tika-vin12t0:565_10": "Tamevūpamaṃ pākaṭaṃ karonto āha “yathā hī”ti.",
  "tika-vin12t0:565_11": "Hīti tappākaṭīkaraṇaṃ,",
  "tika-vin12t0:565_12": "taṃ pākaṭaṃ karissāmīti hi attho.",
  "tika-vin12t0:565_13": "Cammakāro kaḍḍhatīti sambandho.",
  "tika-vin12t0:565_14": "Vitthatanti visālaṃ.",
  "tika-vin12t0:565_15": "Sopīti udāyīpi.",
  "tika-vin12t0:565_16": "Taṃ nisīdanaṃ kaḍḍhatīti yojanā.",
  "tika-vin12t0:565_17": "Tenāti kaḍḍhanahetunā.",
  "tika-vin12t0:565_18": "Tanti udāyiṃ.",
  "tika-vin12t0:565_19": "Santhatasadisanti santhatena sadisaṃ.",
  "tika-vin12t0:565_20": "Ekasmiṃ anteti ekasmiṃ koṭṭhāse,",
  "tika-vin12t0:565_21": "phāletvāti sambandhoti. Sattamaṃ.",
  "tika-vin12t0:566_0": "8. Kaṇḍupaṭicchādisikkhāpadaṃ",
  "tika-vin12t0:567_0": "537. Aṭṭhame “katthā”tiādīni vuttanayāneva.",
  "tika-vin12t0:568_0": "539.",
  "tika-vin12t0:568_1": "“Yassā”ti padassa visayaṃ dassetuṃ vuttaṃ “bhikkhuno”ti.",
  "tika-vin12t0:568_2": "“Nābhiyā heṭṭhā”ti iminā nābhiyā adho adhonābhīti vacanatthaṃ dasseti,",
  "tika-vin12t0:568_3": "“jāṇumaṇḍalānaṃ uparī”ti iminā jāṇumaṇḍalānaṃ ubbha ubbhajāṇumaṇḍalanti.",
  "tika-vin12t0:568_4": "Ubbhasaddo hi uparipariyāyo sattamyantanipāto.",
  "tika-vin12t0:568_5": "Kaṇḍukhajjusaddānaṃ vevacanattā vuttaṃ “kaṇḍūti khajjū”ti.",
  "tika-vin12t0:568_6": "Kaṇḍati bhedanaṃ karotīti kaṇḍu.",
  "tika-vin12t0:568_7": "Khajjati byadhanaṃ karotīti khajju.",
  "tika-vin12t0:568_8": "Kesuci potthakesu “kacchū”ti pāṭho atthi,",
  "tika-vin12t0:568_9": "so ayutto.",
  "tika-vin12t0:569_0": "Lohitaṃ tuṇḍaṃ etissāti lohitatuṇḍikā.",
  "tika-vin12t0:569_1": "Piḷayati vibādhayatīti piḷakā.",
  "tika-vin12t0:569_2": "Ā bhuso asuciṃ savati paggharāpetīti assāvoti vacanatthaṃ dassento āha “asucipaggharaṇa”nti.",
  "tika-vin12t0:569_3": "Arisañca bhagandarā ca madhumeho ca.",
  "tika-vin12t0:569_4": "Ādisaddena dunnāmakādayo saṅgaṇhāti.",
  "tika-vin12t0:569_5": "Tattha ari viya īsati abhibhavatīti arisaṃ.",
  "tika-vin12t0:569_6": "Bhagaṃ vuccati vaccamaggaṃ,",
  "tika-vin12t0:569_7": "taṃ darati phāletīti bhagandarā,",
  "tika-vin12t0:569_8": "gūthasamīpe jāto vaṇaviseso.",
  "tika-vin12t0:569_9": "Madhu viya muttādiṃ mihati secatīti madhumeho,",
  "tika-vin12t0:569_10": "so ābādho muttameho sukkameho rattamehoti anekavidho.",
  "tika-vin12t0:569_11": "Thullasaddo mahantapariyāyoti āha “mahā”ti. Aṭṭhamaṃ.",
  "tika-vin12t0:570_0": "9. Vassikasāṭikasikkhāpadaṃ",
  "tika-vin12t0:571_0": "542.",
  "tika-vin12t0:571_1": "Navame vasse vassakāle adhiṭṭhātabbāti vassikā,",
  "tika-vin12t0:571_2": "vassikā ca sā sāṭikā ceti vassikasāṭikāti. Navamaṃ.",
  "tika-vin12t0:572_0": "10. Nandattherasikkhāpadaṃ",
  "tika-vin12t0:573_0": "547.",
  "tika-vin12t0:573_1": "Dasame “catūhi aṅgulehī”ti iminā caturo aṅgulā caturaṅgulāti asamāhāradiguṃ dasseti.",
  "tika-vin12t0:573_2": "Ūnakappamāṇoti bhagavato lāmakapamāṇo.",
  "tika-vin12t0:573_3": "Iminā omakasaddassa lāmakatthaṃ dassetīti daṭṭhabbanti. Dasamaṃ.",
  "tika-vin12t0:574_0": "Ratanavaggo navamo.",
  "tika-vin12t0:575_0": "Iti samantapāsādikāya vinayasaṃvaṇṇanāya",
  "tika-vin12t0:576_0": "Khuddakavaṇṇanāya yojanā samattā.",
  "tika-vin12t0:577_0": "6. Pāṭidesanīyakaṇḍaṃ",
  "tika-vin12t0:578_0": "1. Paṭhamapāṭidesanīyasikkhāpada-atthayojanā",
  "tika-vin12t0:579_0": "Khuddakānaṃ anantarā pāṭidesanīyā ye dhammā saṅgītikārehi ṭhapitā,",
  "tika-vin12t0:579_1": "idāni tesaṃ dhammānaṃ ayaṃ vaṇṇanā bhavatīti yojanā.",
  "tika-vin12t0:580_0": "552.",
  "tika-vin12t0:580_1": "Paṭhamapāṭidesanīye tāva attho evaṃ veditabboti yojanā.",
  "tika-vin12t0:580_2": "Paṭiāgamanakāleti piṇḍāya caraṇaṭṭhānato pakkamitvā,",
  "tika-vin12t0:580_3": "paṭinivattitvā vā āgamanakāle.",
  "tika-vin12t0:580_4": "Sabbevāti ettha niggahītalopavasena sandhi hotīti āha “sabbamevā”ti.",
  "tika-vin12t0:580_5": "“Kampamānā”ti iminā papubbavidhadhātuyā kampanatthaṃ dasseti.",
  "tika-vin12t0:580_6": "Apehīti ettha apapubbaidhātu gatyatthoti āha “apagacchā”ti.",
  "tika-vin12t0:581_0": "553.",
  "tika-vin12t0:581_1": "Paṭidesetabbākāraṃ dasseti anenāti paṭidesetabbākāradassanaṃ.",
  "tika-vin12t0:581_2": "Dvinnaṃ saddānaṃ pariyāyabhāvaṃ dassetuṃ vuttaṃ “rathikāti racchā”ti.",
  "tika-vin12t0:581_3": "Rathassa hitā rathikā.",
  "tika-vin12t0:581_4": "Ṇyapaccaye kate “racchā”ti (moggallāne 4.72 sutte) vuccati.",
  "tika-vin12t0:581_5": "Racchantarena anibbiddhā racchā byūho nāmāti āha “anibbijjhitvā”tiādi.",
  "tika-vin12t0:581_6": "Byūheti sampiṇḍeti jane aññattha gantumapadānavasenāti byūho.",
  "tika-vin12t0:581_7": "Siṅghāṭakaṃ nāma maggasandhīti āha “maggasamodhānaṭṭhāna”nti.",
  "tika-vin12t0:581_8": "Siṅghati maggasamodhānaṃ karoti etthāti siṅghāṭakaṃ.",
  "tika-vin12t0:581_9": "Etesūti rathikādīsu.",
  "tika-vin12t0:581_10": "Eseva nayoti dukkaṭapāṭidesanīye atidisati.",
  "tika-vin12t0:581_11": "Hīti saccaṃ.",
  "tika-vin12t0:581_12": "“Vacanato”ti padaṃ “veditabbo”ti pade ñāpakahetu.",
  "tika-vin12t0:581_13": "Dadamānāya bhikkhuniyā vasenāti yojanā.",
  "tika-vin12t0:581_14": "Etthāti sikkhāpade.",
  "tika-vin12t0:581_15": "Tasmāti yasmā apamāṇaṃ, tasmā.",
  "tika-vin12t0:582_0": "Idanti vacanaṃ vuttanti sambandho. Sambhinne ekarase kālikattayeti yojanā.",
  "tika-vin12t0:583_0": "556.",
  "tika-vin12t0:583_1": "“Dāpetī”ti hetutthakiriyāya kāritakattukāritakammāni dassetuṃ vuttaṃ “aññātikāya aññena kenacī”ti.",
  "tika-vin12t0:583_2": "Aññenāti attanā aññena.",
  "tika-vin12t0:583_3": "“Tāya eva vā bhikkhuniyā aññena vā kenacī”ti padāni “paṭiggahāpetvā”tipade kāritakammānīti. Paṭhamaṃ.",
  "tika-vin12t0:584_0": "2. Dutiyapāṭidesanīyasikkhāpadaṃ",
  "tika-vin12t0:585_0": "558.",
  "tika-vin12t0:585_1": "Dutiye purimasikkhāpadena āpatti antaragharattāti adhippāyo.",
  "tika-vin12t0:585_2": "Iminā sikkhāpadena āpatti bhaveyya vosāsamānattāti adhippāyo.",
  "tika-vin12t0:585_3": "Dentiyā pana neva iminā,",
  "tika-vin12t0:585_4": "na purimena āpatti aññassa bhattattāti adhippāyoti. Dutiyaṃ.",
  "tika-vin12t0:586_0": "3. Tatiyapāṭidesanīyasikkhāpadaṃ",
  "tika-vin12t0:587_0": "562.",
  "tika-vin12t0:587_1": "Tatiye “ubhato”ti ettha karaṇatthe toti āha “dvīhī”ti.",
  "tika-vin12t0:587_2": "“Ubhatopasanna”nti byāsopi samāsopi yuttoyeva,",
  "tika-vin12t0:587_3": "samāse topaccayassa alopo hoti.",
  "tika-vin12t0:587_4": "“Ubhato”tipadassa sarūpaṃ dassetuṃ vuttaṃ “upāsakenapi upāsikāyapī”ti.",
  "tika-vin12t0:587_5": "Kasmā ubhato pasannaṃ hotīti āha “tasmiṃ kirā”tiādi.",
  "tika-vin12t0:587_6": "Yasmā tasmiṃ kule…pe…",
  "tika-vin12t0:587_7": "sotāpannāyeva honti kira,",
  "tika-vin12t0:587_8": "tasmā “ubhatopasanna”nti vuttaṃ hoti.",
  "tika-vin12t0:587_9": "“Sacepī”ti ettha pisaddena asītikoṭidhanato adhikampi sampiṇḍeti.",
  "tika-vin12t0:587_10": "Hāyanassa kāraṇaṃ dasseti “yasmā”tiādinā.",
  "tika-vin12t0:588_0": "569.",
  "tika-vin12t0:588_1": "“Gharato nīharitvā”ti ettha “nīharitvā”ti padassa kammaṃ dassetuṃ vuttaṃ “āsanasālaṃ vā vihāraṃ vā”ti.",
  "tika-vin12t0:588_2": "“Ānetvā”tiiminā nīpubbaharadhātuyā atthaṃ dasseti.",
  "tika-vin12t0:588_3": "Dvāreti attano gehadvāreti. Tatiyaṃ.",
  "tika-vin12t0:589_0": "4. Catutthapāṭidesanīyasikkhāpadaṃ",
  "tika-vin12t0:590_0": "570.",
  "tika-vin12t0:590_1": "Catutthe avaruddhasaddo pariruddhasaddassa pariyāyoti āha “pariruddhā hontī”ti.",
  "tika-vin12t0:590_2": "Āraññakassa senāsanassa parisamantato ruddhā āvutā hontīti attho.",
  "tika-vin12t0:591_0": "573.",
  "tika-vin12t0:591_1": "“Pañcanna”nti niddhāraṇe sāmivacanabhāvañca “yaṃkiñcī”ti niddhāraṇīyena sambandhitabbabhāvañca dassetuṃ vuttaṃ “pañcasu sahadhammikesu yaṃ kiñcī”ti.",
  "tika-vin12t0:591_2": "“Pesetvā khādanīyaṃ bhojanīyaṃ āharissāmī”tiiminā paṭisaṃviditākāradassanaṃ.",
  "tika-vin12t0:591_3": "“Ārāma”nti sāmaññato vuttepi āraññakasenāsanassa ārāmo eva adhippetoti āha “āraññakasenāsanārāmañcā”ti.",
  "tika-vin12t0:591_4": "Tassāti āraññakasenāsanārāmassa.",
  "tika-vin12t0:591_5": "“Kasmā”ti pucchāya “paṭimocanattha”nti visajjanāya sametuṃ sampadānatthe nissakkavacanaṃ kātabbaṃ.",
  "tika-vin12t0:591_6": "Kimatthanti hi attho.",
  "tika-vin12t0:591_7": "Paṭimocanatthanti tadatthe paccattavacanaṃ.",
  "tika-vin12t0:591_8": "Paṭimocanasaṅkhātāya atthāyāti hi attho.",
  "tika-vin12t0:591_9": "Atthasaddo ca payojanavācako.",
  "tika-vin12t0:591_10": "Payojanāyāti hi attho.",
  "tika-vin12t0:591_11": "Atha vā “paṭimocanattha”nti visajjanāyaṃ.",
  "tika-vin12t0:591_12": "“Kasmā”ti pucchāya sametuṃ nissakkatthe paccattavacanaṃ kātabbaṃ.",
  "tika-vin12t0:591_13": "Paṭimocanasaṅkhātā atthāti hi attho.",
  "tika-vin12t0:591_14": "Atthasaddo ca kāraṇavācako.",
  "tika-vin12t0:591_15": "Kāraṇāti hi attho.",
  "tika-vin12t0:591_16": "Evañhi pucchāvisajjanānaṃ pubbāparasamasaṅkhāto vicayo hāro paripuṇṇo hotīti daṭṭhabbaṃ.",
  "tika-vin12t0:591_17": "Amhākanti khādanīyabhojanīyapaṭiharantānaṃ amhākaṃ.",
  "tika-vin12t0:591_18": "Amheti corasaṅkhāte amhe.",
  "tika-vin12t0:592_0": "“Tassā”ti padassatthaṃ dassetuṃ vuttaṃ “etissā yāguyā”ti.",
  "tika-vin12t0:592_1": "Aññānipīti paṭisaṃviditakulato aññānipi kulāni.",
  "tika-vin12t0:592_2": "Tenāti paṭisaṃviditakulena.",
  "tika-vin12t0:592_3": "Kurundivāde yāguyā paṭisaṃviditaṃ katvā yāguṃ aggahetvā pūvādīni āharanti,",
  "tika-vin12t0:592_4": "vaṭṭatīti adhippāyo.",
  "tika-vin12t0:593_0": "575.",
  "tika-vin12t0:593_1": "Ekassāti bhikkhussa.",
  "tika-vin12t0:593_2": "Tassāti paṭisaṃviditabhikkhussa,",
  "tika-vin12t0:593_3": "catunnaṃ vā pañcannaṃ vā bhikkhūnaṃ atthāyāti yojanā.",
  "tika-vin12t0:593_4": "Aññesampīti catupañcabhikkhuto aññesampi.",
  "tika-vin12t0:593_5": "Adhikamevāti paribhuttato atirekameva.",
  "tika-vin12t0:593_6": "Yaṃ panāti khādanīyabhojanīyaṃ pana,",
  "tika-vin12t0:593_7": "yampi khādanīyabhojanīyaṃ vanato āharitvā dentīti yojanā.",
  "tika-vin12t0:593_8": "“Tatthajātaka”nti ettha tasaddassa visayaṃ dassetuṃ vuttaṃ “ārāme”ti.",
  "tika-vin12t0:593_9": "Aññena dinnanti sambandho.",
  "tika-vin12t0:593_10": "Nanti mūlakhādanīyādiṃ.",
  "tika-vin12t0:593_11": "Paṭisaṃviditanti paṭikacceva suṭṭhu jānāpitanti atthoti.",
  "tika-vin12t0:593_12": "Catutthaṃ.",
  "tika-vin12t0:594_0": "Iti samantapāsādikāya vinayasaṃvaṇṇanāya",
  "tika-vin12t0:595_0": "Pāṭidesanīyavaṇṇanāya",
  "tika-vin12t0:596_0": "Yojanā samattā.",
  "tika-vin12t0:597_0": "7. Sekhiyakaṇḍaṃ",
  "tika-vin12t0:598_0": "1. Parimaṇḍalavagga-atthayojanā",
  "tika-vin12t0:599_0": "Sikkhitasikkhena tīsu sikkhāsu catūhi maggehi sikkhitasikkhena tādinā aṭṭhahi lokadhammehi akampiyaṭṭhena tādinā,",
  "tika-vin12t0:599_1": "iṭṭhāniṭṭhesu vā avikāraṭṭhena tādinā bhagavatā yāni sikkhāpadāni “sekhiyānī”ti bhāsitāni,",
  "tika-vin12t0:599_2": "dāni tesampi sikkhāpadānaṃ ayampi vaṇṇanākkamo bhavatīti yojanā.",
  "tika-vin12t0:600_0": "576.",
  "tika-vin12t0:600_1": "Tatthāti sekhiyasikkhāpadesu,",
  "tika-vin12t0:600_2": "attho evaṃ veditabboti yojanā.",
  "tika-vin12t0:600_3": "“Samantato”tiiminā parityūpasaggassatthaṃ dasseti.",
  "tika-vin12t0:600_4": "“Nābhimaṇḍalaṃ jāṇumaṇḍala”nti ettha uddhaṃsaddo ca adhosaddo ca ajjhāharitabboti āha “uddha”ntiādi.",
  "tika-vin12t0:600_5": "Aṭṭhaṅgulamattanti bhāvanapuṃsakaṃ,",
  "tika-vin12t0:600_6": "nivāsetabbanti sambandho.",
  "tika-vin12t0:600_7": "Tatoti aṭṭhaṅgulamattato.",
  "tika-vin12t0:600_8": "Yathā paṭicchannaṃ hoti,",
  "tika-vin12t0:600_9": "evaṃ nivāsentassāti yojanā.",
  "tika-vin12t0:600_10": "Tatridaṃ pamāṇanti tassa nivāsanassa idaṃ pamāṇaṃ.",
  "tika-vin12t0:600_11": "Tādisassāti dīghato muṭṭhipañcakassa tiriyaṃ aḍḍhateyyahatthassa nivāsanassa.",
  "tika-vin12t0:600_12": "Jāṇumaṇḍalaṃ paṭicchādanatthaṃ vaṭṭatīti yojanā.",
  "tika-vin12t0:600_13": "Tatthāti cīvaresu.",
  "tika-vin12t0:600_14": "Na tiṭṭhatīti viraḷattā na tiṭṭhati.",
  "tika-vin12t0:600_15": "Tiṭṭhatīti ghanattā tiṭṭhati.",
  "tika-vin12t0:601_0": "Nivāsentassa cātiettha casaddo avadhāraṇattho,",
  "tika-vin12t0:601_1": "nivāsentassevāti attho.",
  "tika-vin12t0:601_2": "Kevalaṃ evaṃ nivāsentasseva dukkaṭaṃ na hoti,",
  "tika-vin12t0:601_3": "atha kho tathā nivāsentassāpi dukkaṭamevāti yojanā.",
  "tika-vin12t0:601_4": "Ye pana nivāsanadosāti sambandho.",
  "tika-vin12t0:601_5": "Aññeti purato ca pacchato ca olambetvā nivasanato aññe.",
  "tika-vin12t0:601_6": "Te sabbeti sabbe te nivāsanadosā.",
  "tika-vin12t0:601_7": "Etthāti imasmiṃ vibhaṅge.",
  "tika-vin12t0:601_8": "Tatthevāti khandhakeyeva.",
  "tika-vin12t0:602_0": "Asañcicca nivāsentassa anāpattīti sambandho.",
  "tika-vin12t0:602_1": "Eseva nayo “asatiyā”ti etthāpi.",
  "tika-vin12t0:602_2": "Ajānantassāti ettha ajānanaṃ duvidhaṃ nivāsanavattassa ajānanaṃ,",
  "tika-vin12t0:602_3": "ārūḷhorūḷhabhāvassa ajānananti.",
  "tika-vin12t0:602_4": "Tattha ārūḷhorūḷhabhāvassa ajānanaṃ sandhāya vuttaṃ “ajānantassā”ti dassento āha “ajānantassāti etthā”tiādi.",
  "tika-vin12t0:602_5": "Hīti saccaṃ.",
  "tika-vin12t0:602_6": "Tassāti nivāsanavattassa.",
  "tika-vin12t0:602_7": "Assāti bhikkhuno.",
  "tika-vin12t0:602_8": "Taṃ panāti āpattito amokkhanaṃ pana.",
  "tika-vin12t0:602_9": "Tasmāti yasmā yujjati, tasmā.",
  "tika-vin12t0:602_10": "Yoti bhikkhu.",
  "tika-vin12t0:602_11": "Kurundiyaṃ vuttanti sambandho.",
  "tika-vin12t0:602_12": "Sukkhā jaṅghā imassāti sukkhajaṅgho.",
  "tika-vin12t0:602_13": "Mahantaṃ piṇḍikamaṃsaṃ imassāti mahāpiṇḍikamaṃso.",
  "tika-vin12t0:602_14": "Tassāti bhikkhussa.",
  "tika-vin12t0:603_0": "Vaṇoti aru.",
  "tika-vin12t0:603_1": "Tañhi vaṇati gattavicuṇṇanaṃ karotīti vaṇoti vuccati.",
  "tika-vin12t0:603_2": "Vāḷamigā vā corā vāti ettha vāsaddo avuttasampiṇḍanattho,",
  "tika-vin12t0:603_3": "tena aññāpi udakacikkhallādayo āpadā saṅgayhanti.",
  "tika-vin12t0:604_0": "577.",
  "tika-vin12t0:604_1": "Idhāti imasmiṃ vibhaṅge,",
  "tika-vin12t0:604_2": "sikkhāpade vā.",
  "tika-vin12t0:604_3": "Ubho kaṇṇeti purato ca pacchato ca niggate dve kaṇṇe.",
  "tika-vin12t0:604_4": "Avisesenāti “antaraghare”ti ca “ārāme”ti ca visesaṃ akatvā sāmaññena.",
  "tika-vin12t0:604_5": "Vihārepīti saṅghasannipātabuddhupaṭṭhānatherupaṭṭhānādikālaṃ sandhāya vuttaṃ.",
  "tika-vin12t0:605_0": "578.",
  "tika-vin12t0:605_1": "Kāyekadese kāyasaddo vattatīti āha “jāṇumpi urampī”ti.",
  "tika-vin12t0:605_2": "“Na sīsaṃ pārutenā”tiiminā “suppaṭicchannenā”tipadassa atibyāpitadosaṃ paṭikkhipati.",
  "tika-vin12t0:605_3": "Gaṇṭhikanti pāso.",
  "tika-vin12t0:605_4": "So hi gantheti bandhatīti vā,",
  "tika-vin12t0:605_5": "gantheti bandhati etthāti vā katvā ganthikoti vuccati.",
  "tika-vin12t0:605_6": "Nthakārassa vāṇṭhakāre kate gaṇṭhiko,",
  "tika-vin12t0:605_7": "taṃ gaṇṭhikaṃ paṭimuñcitvā.",
  "tika-vin12t0:605_8": "Ubho kaṇṇeti cīvarassa dve koṇe.",
  "tika-vin12t0:605_9": "Galavāṭakatoti ettha galoti kaṇṭho.",
  "tika-vin12t0:605_10": "So hi khajjabhojjaleyyapeyyasaṅkhātaṃ catubbidhaṃ asanaṃ galati panno hutvā kucchiyaṃ patati itoti galoti vuccati.",
  "tika-vin12t0:605_11": "Āvāṭoyeva khuddakaṭṭhena āvāṭako,",
  "tika-vin12t0:605_12": "khuddakatthe ko.",
  "tika-vin12t0:605_13": "Gale ṭhito āvāṭako galavāṭako.",
  "tika-vin12t0:605_14": "Akārato hi ākārassa lopo “papa”ntiādīsu viya.",
  "tika-vin12t0:605_15": "Ettha hi paāpanti padacchedo,",
  "tika-vin12t0:605_16": "akārato ākārassa ca lopo.",
  "tika-vin12t0:605_17": "Pavaddhaṃ āpaṃ papaṃ,",
  "tika-vin12t0:605_18": "mahantaṃ udakanti attho.",
  "tika-vin12t0:605_19": "Sīsaṃ vivaritvāti sambandho.",
  "tika-vin12t0:606_0": "579. Vāsaṃ upagatoti vā vāsena upagatoti vā atthaṃ paṭikkhipanto āha “vāsatthāya upagatassā”ti.",
  "tika-vin12t0:607_0": "580. Hatthapāde akīḷanto susaṃvuto nāmāti dassento āha “hatthaṃ vā pādaṃ vā akīḷāpento”ti.",
  "tika-vin12t0:608_0": "582.",
  "tika-vin12t0:608_1": "Okkhittacakkhūti ettha osaddo heṭṭhāpariyāyoti āha “heṭṭhā khittacakkhū”ti.",
  "tika-vin12t0:608_2": "“Hutvā”tiiminā kiriyāvisesanabhāvaṃ dasseti.",
  "tika-vin12t0:608_3": "Yugayuttakoti yuge yuttako.",
  "tika-vin12t0:608_4": "Damiyitthāti danto.",
  "tika-vin12t0:608_5": "Ābhuso jānāti kāraṇākāraṇanti ājāneyyo.",
  "tika-vin12t0:608_6": "Ettakanti catuhatthapamāṇaṃ.",
  "tika-vin12t0:608_7": "Yo gacchati,",
  "tika-vin12t0:608_8": "assa bhikkhuno dukkaṭā āpatti hotīti yojanā.",
  "tika-vin12t0:608_9": "“Parissayabhāva”nti ca “parissayābhāva”nti ca dve pāṭhā yujjantiyeva.",
  "tika-vin12t0:609_0": "584.",
  "tika-vin12t0:609_1": "Itthambhūtalakkhaṇeti imaṃ pakāraṃ itthaṃ cīvarukkhipanaṃ,",
  "tika-vin12t0:609_2": "bhavati gacchatīti bhūto, bhikkhu.",
  "tika-vin12t0:609_3": "Lakkhīyati anenāti lakkhaṇaṃ, cīvaraṃ.",
  "tika-vin12t0:609_4": "Itthaṃ bhūto itthambhūto,",
  "tika-vin12t0:609_5": "tassa lakkhaṇaṃ itthambhūtalakkhaṇaṃ, tasmiṃ.",
  "tika-vin12t0:609_6": "Karaṇavacanaṃ daṭṭhabbanti yojanā.",
  "tika-vin12t0:609_7": "Itthambhūtalakkhaṇaṃ nāma kiriyāvisesanassa sabhāvoti āha “ekato vā…pe…",
  "tika-vin12t0:609_8": "hutvāti attho”ti.",
  "tika-vin12t0:609_9": "Antoindakhīlatoti gāmassa antoindakhīlatoti.",
  "tika-vin12t0:609_10": "Paṭhamo vaggo.",
  "tika-vin12t0:610_0": "2. Ujjagghikavagga-atthayojanā",
  "tika-vin12t0:611_0": "586.",
  "tika-vin12t0:611_1": "Uccāsaddaṃ katvā jagghanaṃ hasanaṃ ujjaggho,",
  "tika-vin12t0:611_2": "soyeva ujjagghikā, tāya.",
  "tika-vin12t0:611_3": "Iti imamatthaṃ dassento āha “mahāhasitaṃ hasanto”ti.",
  "tika-vin12t0:611_4": "Etthāti “ujjagghikāyā”tipade.",
  "tika-vin12t0:612_0": "588.",
  "tika-vin12t0:612_1": "Kittāvatāti kittakena pamāṇena,",
  "tika-vin12t0:612_2": "evaṃ nisinnesu theresūti sambandho,",
  "tika-vin12t0:612_3": "niddhāraṇe cetaṃ bhummavacanaṃ.",
  "tika-vin12t0:612_4": "Vavatthapetīti idañcīdañca kathetīti vavatthapeti.",
  "tika-vin12t0:612_5": "Ettāvatāti ettakena pamāṇena.",
  "tika-vin12t0:613_0": "590.",
  "tika-vin12t0:613_1": "Niccalaṃ katvā kāyassa ujuṭṭhapanaṃ kāyapaggaho nāmāti āha “niccalaṃ katvā”tiādi.",
  "tika-vin12t0:613_2": "Eseva nayo bāhupaggahasīsapaggahesupīti.",
  "tika-vin12t0:613_3": "Dutiyo vaggo.",
  "tika-vin12t0:614_0": "3. Khambhakatavagga-atthayojanā",
  "tika-vin12t0:615_0": "596.",
  "tika-vin12t0:615_1": "Khambho kato yenāti khambhakato.",
  "tika-vin12t0:615_2": "Khambhoti ca paṭibaddho.",
  "tika-vin12t0:615_3": "Kattha paṭibaddhoti āha “kaṭiyaṃ hatthaṃ ṭhapetvā”ti.",
  "tika-vin12t0:615_4": "Sasīsaṃ avaguṇṭhayati pariveṭhatīti oguṇṭhitoti āha “sasīsaṃ pāruto”ti.",
  "tika-vin12t0:616_0": "600.",
  "tika-vin12t0:616_1": "Uddhaṃ ekā koṭi imissā gamanāyāti ukkuṭikāti dassento āha “ukkuṭikā vuccatī”tiādi.",
  "tika-vin12t0:616_2": "Etthāti “ukkuṭikāyā”tipade.",
  "tika-vin12t0:617_0": "601.",
  "tika-vin12t0:617_1": "Hatthapallatthīkadussapallatthīkesu dvīsu dussapallatthike āyogapallatthīkāpi saṅgahaṃ gacchatīti āha “āyogapallatthikāpi dussapallatthikā evā”ti.",
  "tika-vin12t0:618_0": "602. Satiyā upaṭṭhānaṃ sakkaccanti āha “satiṃupaṭṭhapetvā”ti.",
  "tika-vin12t0:619_0": "603.",
  "tika-vin12t0:619_1": "Piṇḍapātaṃ dentepīti piṇḍapātaṃ patte pakkhipantepi.",
  "tika-vin12t0:619_2": "Patte saññā pattasaññā,",
  "tika-vin12t0:619_3": "sā assatthīti pattasaññī.",
  "tika-vin12t0:619_4": "“Katvā” tiiminā kiriyāvisesanabhāvaṃ dasseti.",
  "tika-vin12t0:620_0": "604.",
  "tika-vin12t0:620_1": "Samasūpakaṃ piṇḍapātanti ettha sūpapiṇḍapātānaṃ samaupaḍḍhabhāvaṃ āsaṅkā bhaveyyāti āha “samasūpako nāmā”tiādi.",
  "tika-vin12t0:620_2": "Yatthāti piṇḍapāte.",
  "tika-vin12t0:620_3": "Bhattassa catutthabhāgapamāṇo sūpo hoti,",
  "tika-vin12t0:620_4": "so piṇḍapāto samasūpako nāmāti yojanā.",
  "tika-vin12t0:620_5": "Oloṇī ca sākasūpeyyañca maccharaso ca maṃsaraso cāti dvando.",
  "tika-vin12t0:620_6": "Tattha oloṇīti ekā byañjanavikati.",
  "tika-vin12t0:620_7": "Sākasūpeyyanti sūpassa hitaṃ sūpeyyaṃ,",
  "tika-vin12t0:620_8": "sākameva sūpeyyaṃ sākasūpeyyaṃ.",
  "tika-vin12t0:620_9": "Iminā sabbāpi sākasūpeyyabyañjanavikati gahitā.",
  "tika-vin12t0:620_10": "Maccharasamaṃsarasādīnīti ettha ādisaddena avasesā sabbāpi byañjanavikati saṅgahitā.",
  "tika-vin12t0:620_11": "Taṃ sabbaṃ rasānaṃ raso rasarasoti katvā “rasaraso”ti vuccati.",
  "tika-vin12t0:621_0": "605.",
  "tika-vin12t0:621_1": "Samapuṇṇaṃ samabharitanti vevacanameva.",
  "tika-vin12t0:621_2": "Thūpaṃ kato thūpīkatoti atthaṃ dassento āha “thūpīkato nāmā”tiādi.",
  "tika-vin12t0:622_0": "Tatthāti “thūpīkata”ntiādivacane.",
  "tika-vin12t0:622_1": "Tesanti abhayattheratipiṭakacūḷanāgattherānaṃ.",
  "tika-vin12t0:622_2": "Iti pucchiṃsu,",
  "tika-vin12t0:622_3": "tesañca therānaṃ vādaṃ ārocesunti yojanā.",
  "tika-vin12t0:622_4": "Theroti cūḷasumanatthero.",
  "tika-vin12t0:622_5": "Etassāti tipiṭakacūḷanāgattherassa.",
  "tika-vin12t0:622_6": "Sattakkhattunti satta vāre.",
  "tika-vin12t0:622_7": "Kutoti kassācariyassa santikā.",
  "tika-vin12t0:622_8": "Tasmāti yasmā yāvakālikena paricchinno, tasmā.",
  "tika-vin12t0:622_9": "Āmisajātikaṃ yāgubhattaṃ vā phalāphalaṃ vāti yojanā.",
  "tika-vin12t0:622_10": "Tañca khoti tañca samatitthikaṃ.",
  "tika-vin12t0:622_11": "Itarena panāti nādhiṭṭhānupagena pattena pana.",
  "tika-vin12t0:622_12": "Yaṃ pūvaucchukhaṇḍaphalāphalādi heṭṭhā orohati,",
  "tika-vin12t0:622_13": "taṃ pūvaucchukhaṇḍaphalāphalādīti yojanā.",
  "tika-vin12t0:622_14": "Pūvavaṭaṃsakoti ettha vaṭaṃsakoti uttaṃso.",
  "tika-vin12t0:622_15": "So hi uddhaṃ tasīyate alaṅkarīyateti vaṭaṃsoti vuccati ukārassa vakāraṃ,",
  "tika-vin12t0:622_16": "takārassa ca ṭakāraṃ katvā,",
  "tika-vin12t0:622_17": "soyeva vaṭaṃsako,",
  "tika-vin12t0:622_18": "muddhani pilandhito eko alaṅkāraviseso.",
  "tika-vin12t0:622_19": "Pūvameva taṃsadisattā pūvavaṭaṃsako, taṃ.",
  "tika-vin12t0:622_20": "Pupphavaṭaṃsako ca takkolakaṭukaphalādivaṭaṃsako cāti dvando, te.",
  "tika-vin12t0:623_0": "Idhāti imasmiṃ sikkhāpade.",
  "tika-vin12t0:623_1": "Nanu sabbathūpīkatesu paṭiggahaṇassa akappiyattā paribhuñjanampi na vaṭṭatīti āha “sabbattha panā”tiādi.",
  "tika-vin12t0:623_2": "Tattha sabbatthāti sabbesu thūpīkatesūti.",
  "tika-vin12t0:623_3": "Tatiyo vaggo.",
  "tika-vin12t0:624_0": "4. Sakkaccavagga-atthayojanā",
  "tika-vin12t0:625_0": "608. Tattha tatthāti tasmiṃ tasmiṃ ṭhāne. Odhinti avadhiṃ mariyādaṃ.",
  "tika-vin12t0:626_0": "610. Thūpakatoti thūpameva thūpakaṃ, tato thūpakatoti dassento āha “matthakato”ti.",
  "tika-vin12t0:627_0": "611.",
  "tika-vin12t0:627_1": "Māghātasamayādīsūti “pāṇe mā ghātethā”ti rājāno bheriṃ carāpenti etthāti māghāto,",
  "tika-vin12t0:627_2": "soyeva samayo māghātasamayo.",
  "tika-vin12t0:627_3": "Ādisaddena aññaṃ paṭicchannakāraṇaṃ gahetabbaṃ.",
  "tika-vin12t0:628_0": "615. Tesanti mayūraṇḍakukkuṭaṇḍānanti. Catuttho vaggo.",
  "tika-vin12t0:629_0": "5. Kabaḷavagga-atthayojanā",
  "tika-vin12t0:630_0": "617.",
  "tika-vin12t0:630_1": "“Mukhadvāra”nti kammassa “anāhaṭe”ti ca “vivarissāmī”ti ca dvīsu kiriyāsu sambandhabhāvaṃ dassetuṃ vuttaṃ “anāharite mukhadvāra”nti.",
  "tika-vin12t0:631_0": "618. Sakalaṃ hatthanti pañcaṅguliṃ sandhāya vuttaṃ.",
  "tika-vin12t0:632_0": "619. Sakabaḷenāti ettha kabaḷasaddena vacanassa aparipuṇṇakāraṇaṃ sabbampi gahetabbaṃ.",
  "tika-vin12t0:633_0": "620.",
  "tika-vin12t0:633_1": "Piṇḍukkhepakantiādīsu vicchatthe kapaccayoti āha “piṇḍaṃ ukkhipitvā ukkhipitvā”ti.",
  "tika-vin12t0:633_2": "Tvāsaddena kiriyāvisesanabhāvaṃ dasseti.",
  "tika-vin12t0:634_0": "624. “Avakiritvā”ti iminā sitthāvakārakanti ettha avapubbo kiradhātuyeva, na karadhātūti dasseti.",
  "tika-vin12t0:635_0": "626. “Capucapū”ti evaṃ saddanti “capucapū”ti evaṃ anukaraṇaravanti. Pañcamo vaggo.",
  "tika-vin12t0:636_0": "6. Surusuruvagga-atthayojanā",
  "tika-vin12t0:637_0": "627.",
  "tika-vin12t0:637_1": "“Surusurū”ti evaṃ saddanti “surusurū”ti evaṃ anukaraṇaravaṃ.",
  "tika-vin12t0:637_2": "Davanaṃ kīḷananti iminā vacanatthena parihāso davo nāmāti āha “davoti parihāsavacana”nti.",
  "tika-vin12t0:637_3": "Tanti so davo.",
  "tika-vin12t0:637_4": "Liṅgavipallāso hesa.",
  "tika-vin12t0:637_5": "Na kātabbaṃ na kātabboti sambandho.",
  "tika-vin12t0:637_6": "Silakabuddhoti silāya kato,",
  "tika-vin12t0:637_7": "silena niyutto vā buddho.",
  "tika-vin12t0:637_8": "Apaṭibuddhoti apaṭividdho buddho,",
  "tika-vin12t0:637_9": "parihāsavacanametaṃ.",
  "tika-vin12t0:637_10": "Godhammoti gunnaṃ dhammo.",
  "tika-vin12t0:637_11": "Ajadhammoti ajānaṃ dhammo.",
  "tika-vin12t0:637_12": "Migasaṅghoti migānaṃ saṅgho.",
  "tika-vin12t0:637_13": "Pasusaṅghoti pasūnaṃ saṅgho.",
  "tika-vin12t0:638_0": "628. “Bhuñjantenā”ti padaṃ “nillehitu”nti pade bhāvakattā.",
  "tika-vin12t0:639_0": "631.",
  "tika-vin12t0:639_1": "Evaṃnāmaketi “kokanuda”nti evaṃ nāmaṃ assa pāsādassāti evaṃnāmako, pāsādo, tasmiṃ.",
  "tika-vin12t0:639_2": "“Padumasaṇṭhāno”ti iminā pāsādassa sadisūpacārena “kokanudo”ti nāmalabhanaṃ dasseti.",
  "tika-vin12t0:639_3": "Tenāti padumasaṇṭhānattā.",
  "tika-vin12t0:639_4": "Assāti pāsādassa.",
  "tika-vin12t0:639_5": "Puggalikampīti parapuggalasantakaṃ gahetabbaṃ “attano santakampī”ti attapuggalasantakassa visuṃ gayhamānattā.",
  "tika-vin12t0:639_6": "Saṅkhampīti pānīyasaṅkhampi.",
  "tika-vin12t0:639_7": "Sarāvampīti pānīyasarāvampi.",
  "tika-vin12t0:639_8": "Thālakampīti pānīyathālakampi.",
  "tika-vin12t0:640_0": "632.",
  "tika-vin12t0:640_1": "“Uddharitvā”ti sāmaññato vuttavacanassa kammāpādānāni dassetuṃ vuttaṃ “sitthāni udakato”ti.",
  "tika-vin12t0:640_2": "Bhinditvāti cuṇṇavicuṇṇāni katvā.",
  "tika-vin12t0:640_3": "Bahīti antaragharato bahi.",
  "tika-vin12t0:641_0": "634.",
  "tika-vin12t0:641_1": "Setacchattanti ettha setasaddo paṇḍarapariyāyoti āha “paṇḍaracchatta”nti.",
  "tika-vin12t0:641_2": "Vatthapaliguṇṭhitanti vatthehi samantato veṭhitaṃ.",
  "tika-vin12t0:641_3": "Setaṃ chattaṃ setacchattaṃ.",
  "tika-vin12t0:641_4": "Kiḷañjehi kataṃ chattaṃ kiḷañjacchattaṃ.",
  "tika-vin12t0:641_5": "Paṇṇehi kataṃ chattaṃ paṇṇacchattaṃ.",
  "tika-vin12t0:641_6": "Maṇḍalena baddhaṃ maṇḍalabaddhaṃ.",
  "tika-vin12t0:641_7": "Salākāhi baddhaṃ salākabaddhaṃ.",
  "tika-vin12t0:641_8": "Tānīti tīṇi chattāni.",
  "tika-vin12t0:641_9": "Hīti saccaṃ.",
  "tika-vin12t0:641_10": "Yampi ekapaṇṇacchattanti yojanā.",
  "tika-vin12t0:641_11": "Etesūti tīsu chattesu.",
  "tika-vin12t0:641_12": "Assāti yassa kassaci gahaṭṭhassa vā pabbajitassa vā.",
  "tika-vin12t0:641_13": "Soti yo koci gahaṭṭho vā pabbajito vā.",
  "tika-vin12t0:641_14": "Chattapādukāya vāti chattadaṇḍanikkhepanāya pādukāya vā.",
  "tika-vin12t0:641_15": "Etthāti imasmiṃ sikkhāpade.",
  "tika-vin12t0:642_0": "635.",
  "tika-vin12t0:642_1": "Majjhimassāti pamāṇamajjhimassa.",
  "tika-vin12t0:642_2": "“Catuhatthappamāṇo”tiiminā catuhatthato ūnātireko daṇḍo na daṇḍo nāmāti dasseti.",
  "tika-vin12t0:642_3": "Daṇḍo pāṇimhi assāti vacanatthaṃ atidisanto āha “vuttanayenevā”ti.",
  "tika-vin12t0:643_0": "636. “Satthapāṇimhī”ti ettha asi eva adhippetoti āha “asi”nti. Asinti khaggaṃ.",
  "tika-vin12t0:644_0": "637.",
  "tika-vin12t0:644_1": "“Āvudhaṃ nāma cāpo kodaṇḍo”ti pāḷiyaṃ vuttavacanaṃ upalakkhaṇamevāti dassento āha “āvudhapāṇissāti etthā”tiādi.",
  "tika-vin12t0:644_2": "Sabbāpi dhanuvikati āvudhanti veditabbāti yojanā.",
  "tika-vin12t0:644_3": "Yathā asiṃ sannahitvā ṭhito satthapāṇīti saṅkhyaṃ na gacchati,",
  "tika-vin12t0:644_4": "evaṃ dhanuṃ kaṇṭhe paṭimukko āvudhapāṇīti āha “sace panā”tiādi,",
  "tika-vin12t0:644_5": "iminā āvudho pāṇinā gahitoyeva āvudhapāṇi nāmāti dassetīti.",
  "tika-vin12t0:644_6": "Chaṭṭho vaggo.",
  "tika-vin12t0:645_0": "7. Pādukavagga-atthayojanā",
  "tika-vin12t0:646_0": "638.",
  "tika-vin12t0:646_1": "Aṅgulantaranti pādaṅgulavivaraṃ.",
  "tika-vin12t0:646_2": "Pādukanti upāhanaviseso.",
  "tika-vin12t0:646_3": "So hi pajjate imāyāti pādukāti vuccati,",
  "tika-vin12t0:646_4": "sā bahupaṭalā cammamayā vā hoti kaṭṭhamayā vā.",
  "tika-vin12t0:646_5": "Paṭimuñcitvāti pādukaṃ paṭimuñcītvā.",
  "tika-vin12t0:647_0": "640.",
  "tika-vin12t0:647_1": "Dvīhi janehi gahitoti sambandho.",
  "tika-vin12t0:647_2": "Vaṃsenāti veṇunā,",
  "tika-vin12t0:647_3": "yāne nisinnoti sambandho.",
  "tika-vin12t0:647_4": "Visaṅkharitvāti vipattiṃ karitvā.",
  "tika-vin12t0:647_5": "Dvepīti dhammakathikadhammapaṭiggāhakasaṅkhātā ubhopi janā.",
  "tika-vin12t0:647_6": "Vaṭṭatīti desetuṃ vaṭṭati.",
  "tika-vin12t0:648_0": "641.",
  "tika-vin12t0:648_1": "Sayanagatassāti sayanaṃ gatassa,",
  "tika-vin12t0:648_2": "sayane nipannassāti attho.",
  "tika-vin12t0:648_3": "Nipannassa desetuṃ na vaṭṭatīti sambandho.",
  "tika-vin12t0:649_0": "642.",
  "tika-vin12t0:649_1": "Tīsu pallatthikāsu yāya kāyaci pallatthikāya nisinnassa dhammaṃ desetuṃ na vaṭṭatīti dassento āha “pallatthikāyā”tiādi.",
  "tika-vin12t0:650_0": "643. Yathā veṭhiyamāne kesanto na dissati, evaṃ veṭhitasīsassāti yojanā.",
  "tika-vin12t0:651_0": "647.",
  "tika-vin12t0:651_1": "Chapakasaddassa ca caṇḍālasaddassa ca vevacanattā vuttaṃ “caṇḍālassā”ti.",
  "tika-vin12t0:651_2": "Caṇḍālo hi saṃ sunakhaṃ pacatīti chapakoti vuccati sakārassa chakāraṃ katvā.",
  "tika-vin12t0:651_3": "Chapakassa esā chapakī,",
  "tika-vin12t0:651_4": "caṇḍālabhariyā.",
  "tika-vin12t0:651_5": "Yatrāti ettha trapaccayo paccatte hotīti āha “yo hi nāmā”ti.",
  "tika-vin12t0:651_6": "Yo rājā ucce āsane nisīditvā mantaṃ pariyāpuṇissati nāma,",
  "tika-vin12t0:651_7": "ayaṃ rājā yāva ativiya adhammikoti vuttaṃ hoti.",
  "tika-vin12t0:651_8": "“Sabbamida”nti ayaṃ saddo liṅgavipallāsoti āha “sabbo aya”nti.",
  "tika-vin12t0:651_9": "“Loko”ti iminā idhasaddassa visayaṃ dasseti.",
  "tika-vin12t0:651_10": "Carimasaddo antimapariyāyo.",
  "tika-vin12t0:651_11": "Antimoti ca lāmako.",
  "tika-vin12t0:651_12": "Lāmakoti ca nāma idha vipattīti āha “saṅkara”nti.",
  "tika-vin12t0:651_13": "Saṅkaranti vipattiṃ.",
  "tika-vin12t0:651_14": "“Nimmariyādo”ti iminā “saṅkaraṃ gato”ti padānaṃ adhippāyatthaṃ dasseti.",
  "tika-vin12t0:651_15": "Carimaṃ gataṃ carimagataṃ,",
  "tika-vin12t0:651_16": "sabbo ayaṃ loko carimagatoti attho.",
  "tika-vin12t0:651_17": "Idha ca jātake ca kesuci potthakesu “camarikata”nti pāṭho atthi,",
  "tika-vin12t0:651_18": "so ayuttoyeva.",
  "tika-vin12t0:651_19": "Tatthevāti ambarukkhamūleyeva.",
  "tika-vin12t0:651_20": "Tesanti rājabrāhmaṇānaṃ.",
  "tika-vin12t0:652_0": "Tatthāti tissaṃ gāthāyaṃ.",
  "tika-vin12t0:652_1": "Pāḷiyāti attano ācārapakāsakaganthasaṅkhātāya pāḷiyā.",
  "tika-vin12t0:652_2": "Na passareti ettha resaddo antissa kāriyoti āha “na passantī”ti.",
  "tika-vin12t0:652_3": "Yo cāyanti yo ca ayaṃ.",
  "tika-vin12t0:652_4": "Ayaṃsaddo padālaṅkāramatto,",
  "tika-vin12t0:652_5": "brāhmaṇoti attho.",
  "tika-vin12t0:652_6": "Adhīyatīti ajjhāyati,",
  "tika-vin12t0:652_7": "sikkhatīti attho.",
  "tika-vin12t0:653_0": "Tatoti bodhisattena vuttagāthāto paranti sambandho.",
  "tika-vin12t0:653_1": "Tassāti gāthāya.",
  "tika-vin12t0:653_2": "Bhoti bodhisattaṃ āmanteti.",
  "tika-vin12t0:653_3": "“Bhutto”ti padassa kammavācakabhāvamāvikātuṃ vuttaṃ “mayā”ti.",
  "tika-vin12t0:653_4": "Assāti odanassa.",
  "tika-vin12t0:653_5": "Iminā suci parisuddhaṃ maṃsaṃ sucimaṃsaṃ,",
  "tika-vin12t0:653_6": "tena upasecanamassāti sucimaṃsūpasecanoti bāhiratthasamāsaṃ dasseti.",
  "tika-vin12t0:653_7": "Dhammeti ācāradhamme.",
  "tika-vin12t0:653_8": "Baddho hutvāti thaddho hutvā,",
  "tika-vin12t0:653_9": "ayameva vā pāṭho.",
  "tika-vin12t0:653_10": "Vaṇṇasaddassa saṇṭhānādike aññe atthe paṭikkhipituṃ vuttaṃ “pasattho”ti.",
  "tika-vin12t0:653_11": "Thomitoti tasseva vevacanaṃ.",
  "tika-vin12t0:654_0": "Athāti anantare.",
  "tika-vin12t0:654_1": "Nanti brāhmaṇaṃ.",
  "tika-vin12t0:654_2": "Tassāti gāthādvayassa.",
  "tika-vin12t0:654_3": "Brāhmaṇāti purohitaṃ ālapati.",
  "tika-vin12t0:654_4": "Sampatīti sandīṭṭhike.",
  "tika-vin12t0:654_5": "“Yā vutti vinipātena,",
  "tika-vin12t0:654_6": "adhammacaraṇena vā”ti padānaṃ sambandhaṃ dassetuṃ vuttaṃ “nippajjatī”ti.",
  "tika-vin12t0:655_0": "Mahābrahmeti ettha brahmasaddo brāhmaṇavācakoti āha “mahābrāhmaṇā”ti.",
  "tika-vin12t0:655_1": "Aññepīti rājabrāhmaṇehi aparepi.",
  "tika-vin12t0:655_2": "“Pacantī”ti vutte avinābhāvato “bhuñjantī”ti atthopi gahetabboti āha “pacanti ceva bhuñjanti cā”ti.",
  "tika-vin12t0:655_3": "“Na kevala”ntiādinā aññepīti ettha pisaddassa sampiṇḍanatthaṃ dasseti,",
  "tika-vin12t0:655_4": "tvaṃ ācarissasīti sambandho.",
  "tika-vin12t0:655_5": "Puna tvanti taṃ,",
  "tika-vin12t0:655_6": "upayogatthe cetaṃ paccattavacanaṃ,",
  "tika-vin12t0:655_7": "“mā bhidā”tiiminā sambandhitabbaṃ.",
  "tika-vin12t0:655_8": "“Pāsāṇo”tiiminā asmasaddo pāsāṇapariyāyoti dasseti.",
  "tika-vin12t0:655_9": "Tenāti bhindanahetunā.",
  "tika-vin12t0:656_0": "648. Attano kaṅkhāṭhānassa pucchanaṃ sandhāya vuttaṃ “na kathetabba”nti.",
  "tika-vin12t0:657_0": "649. Samadhurenāti samaṃ dhurena, samaṃ mukhenāti attho.",
  "tika-vin12t0:658_0": "652.",
  "tika-vin12t0:658_1": "Yaṃ mūlaṃ vā yā sākhā vā gacchatīti yojanā.",
  "tika-vin12t0:658_2": "Khandheti rukkhassa khandhe.",
  "tika-vin12t0:658_3": "Nikkhamatīti uccārapassāvo nikkhamati.",
  "tika-vin12t0:658_4": "Tiṇaṇḍupakanti tiṇena kataṃ,",
  "tika-vin12t0:658_5": "tiṇamayaṃ vā aṇḍupakaṃ.",
  "tika-vin12t0:658_6": "Etthāti uccārapassāvakheḷesu.",
  "tika-vin12t0:659_0": "653. Adhippetaudakaṃ dassetuṃ vuttaṃ “paribhogaudakamevā”ti. Sattamo vaggo.",
  "tika-vin12t0:660_0": "Etthāti sekhiyesu. Sūpabyañjanapaṭicchādaneti sūpabyañjane odanena paṭicchādeti. Samattā sekhiyā.",
  "tika-vin12t0:661_0": "8. Sattādhikaraṇasamatha-atthayojanā",
  "tika-vin12t0:662_0": "655.",
  "tika-vin12t0:662_1": "Saṅkhyaṃ paricchijjatīti saṅkhyāparicchedo.",
  "tika-vin12t0:662_2": "Tesanti catubbidhānamadhikaraṇānaṃ.",
  "tika-vin12t0:662_3": "Tassāti tesaṃ khandhakaparivārānaṃ.",
  "tika-vin12t0:662_4": "Tatthevāti tesu eva khandhakaparivāresu.",
  "tika-vin12t0:662_5": "Sabbatthāti sabbesu sikkhāpadesūti.",
  "tika-vin12t0:663_0": "Iti samantapāsādikāya vinayasaṃvaṇṇanāya",
  "tika-vin12t0:664_0": "Bhikkhuvibhaṅgavaṇṇanāya yojanā samattā.",
  "tika-vin12t0:665_0": "Jādilañchitanāmena nekānaṃ vācito mayā.",
  "tika-vin12t0:666_0": "Sādhuṃ mahāvibhaṅgassa, samatto yojanānayoti.",
  "tika-vin12t0:667_0": "Bhikkhunīvibhaṅgo",
  "tika-vin12t0:668_0": "1. Pārājikakaṇḍaatthayojanā",
  "tika-vin12t0:669_0": "Evaṃ bhikkhuvibhaṅgassa, katvāna yojanānayaṃ;",
  "tika-vin12t0:670_0": "Bhikkhunīnaṃ vibhaṅgassa, karissaṃ yojanānayaṃ.",
  "tika-vin12t0:671_0": "Yoti vibhaṅgo.",
  "tika-vin12t0:671_1": "Vibhaṅgassāti vibhaṅgo assa.",
  "tika-vin12t0:671_2": "Assāti hoti.",
  "tika-vin12t0:671_3": "Tassāti bhikkhunīnaṃ vibhaṅgassa.",
  "tika-vin12t0:671_4": "Yatoti yasmā.",
  "tika-vin12t0:671_5": "Ayaṃ panettha yojanā –",
  "tika-vin12t0:671_6": "bhikkhūnaṃ vibhaṅgassa anantaraṃ bhikkhunīnaṃ yo vibhaṅgo saṅgahito assa,",
  "tika-vin12t0:671_7": "tassa bhikkhunīnaṃ vibhaṅgassa saṃvaṇṇanākkamo patto yato,",
  "tika-vin12t0:671_8": "tato tassa bhikkhunīnaṃ vibhaṅgassa apubbapadavaṇṇanaṃ kātuṃ tāva pārājike ayaṃ saṃvaṇṇanā hotīti.",
  "tika-vin12t0:671_9": "Apubbānaṃ padānaṃ vaṇṇanā apubbapadavaṇṇanā, taṃ.",
  "tika-vin12t0:672_0": "1. Paṭhamapārājikasikkhāpadaṃ",
  "tika-vin12t0:673_0": "656. “Tena…pe…",
  "tika-vin12t0:673_1": "sāḷho”ti ettha “etthā”ti pāṭhaseso yojetabbo.",
  "tika-vin12t0:673_2": "Dabbaguṇakiriyājātināmasaṅkhātesu pañcasu saddesu sāḷhasaddassa nāmasaddabhāvaṃ dassetuṃ vuttaṃ “sāḷhoti tassa nāma”nti.",
  "tika-vin12t0:673_3": "Migāramātuyāti visākhāya.",
  "tika-vin12t0:673_4": "Sā hi migāraseṭṭhinā mātuṭṭhāne ṭhapitattā migāramātā nāma.",
  "tika-vin12t0:673_5": "Navakammaṃ adhiṭṭhātīti navakammikanti dassento āha “navakammādhiṭṭhāyika”nti.",
  "tika-vin12t0:673_6": "“Paṇḍiccena samannāgatā”tiiminā paṇḍā vuccati paññā,",
  "tika-vin12t0:673_7": "sā sañjātā imissāti paṇḍitāti vacanatthaṃ dasseti.",
  "tika-vin12t0:673_8": "Veyyattikenāti visesena añjati pākaṭaṃ gacchatīti viyatto, puggalo,",
  "tika-vin12t0:673_9": "tassa idaṃ veyyattikaṃ, ñāṇaṃ, tena.",
  "tika-vin12t0:673_10": "“Paṇḍā”ti vuttapaññāya “medhā”ti vuttapaññāya visesabhāvaṃ dassetuṃ vuttaṃ “pāḷigahaṇe”tiādi.",
  "tika-vin12t0:673_11": "“Medhā”ti hi vuttapaññā “paṇḍā”ti vuttapaññāya viseso hoti satisahāyattā.",
  "tika-vin12t0:673_12": "Tatrupāyāyāti aluttasamāso “tatramajjhattatā”tiādīsu viya.",
  "tika-vin12t0:673_13": "“Kammesū”ti iminā tasaddassa visayaṃ dasseti.",
  "tika-vin12t0:673_14": "Kattabbakammupaparikkhāyāti kattabbakammesu vicāraṇāya.",
  "tika-vin12t0:673_15": "Casaddena “katākata”nti padassa dvandavākyaṃ dasseti.",
  "tika-vin12t0:673_16": "Parivesanaṭṭhāneti paribhuñjituṃ visanti pavisanti etthāti parivesanaṃ,",
  "tika-vin12t0:673_17": "tameva ṭhānaṃ parivesanaṭṭhānaṃ, tasmiṃ.",
  "tika-vin12t0:673_18": "Nikūṭeti ettha kūṭasaṅkhātasikharavirahite okāseti dassento āha “koṇasadisaṃ katvā dassite gambhīre”ti.",
  "tika-vin12t0:673_19": "Vityūpasaggo vikāravācako,",
  "tika-vin12t0:673_20": "sarasaddo saddavācakoti āha “vippakārasaddo”ti.",
  "tika-vin12t0:673_21": "Carati anenāti caraṇaṃ pādo,",
  "tika-vin12t0:673_22": "tasmiṃ uṭṭhito gilāno etissāti caraṇagilānāti dassento āha “pādarogena samannāgatā”ti.",
  "tika-vin12t0:674_0": "657.",
  "tika-vin12t0:674_1": "“Tintā”ti iminā avassutasaddo idha kilinnatthe eva vattati,",
  "tika-vin12t0:674_2": "na aññattheti dasseti.",
  "tika-vin12t0:674_3": "Assāti “avassutā”tipadassa.",
  "tika-vin12t0:674_4": "Padabhājane vuttanti sambandho.",
  "tika-vin12t0:674_5": "Tatthāti padabhājane.",
  "tika-vin12t0:674_6": "Vatthaṃ raṅgajātena rattaṃ viya,",
  "tika-vin12t0:674_7": "tathā kāyasaṃsaggarāgena suṭṭhu rattāti yojanā.",
  "tika-vin12t0:674_8": "“Apekkhāya samannāgatā”ti iminā apekkhā etissamatthīti apekkhavatīti atthaṃ dasseti.",
  "tika-vin12t0:674_9": "Paṭibaddhaṃ cittaṃ imissanti paṭibaddhacittāti dassento āha “paṭibandhitvā ṭhapitacittā viyā”ti.",
  "tika-vin12t0:674_10": "Dutiyapadavibhaṅgepīti “avassuto”ti dutiyapadabhājanepi.",
  "tika-vin12t0:674_11": "Puggalasaddassa sattasāmaññavācakattā purisasaddena viseseti.",
  "tika-vin12t0:674_12": "Adhoubbhaiti nipātānaṃ chaṭṭhiyā samasitabbabhāvaṃ dassetuṃ vuttaṃ “akkhakānaṃ adho”tiādi.",
  "tika-vin12t0:674_13": "Nanu yathā idha “akkhakānaṃ adho”ti vuttaṃ,",
  "tika-vin12t0:674_14": "evaṃ padabhājanepi vattabbaṃ,",
  "tika-vin12t0:674_15": "kasmā na vuttanti āha “padabhājane”tiādi.",
  "tika-vin12t0:674_16": "Padapaṭipāṭiyāti “adho”ti ca “akkhaka”nti ca padānaṃ anukkamena.",
  "tika-vin12t0:674_17": "Etthāti adhakkhakaubbhajāṇumaṇḍalesu.",
  "tika-vin12t0:674_18": "Sādhāraṇapārājikehīti bhikkhubhikkhunīnaṃ sādhāraṇehi pārājikehi.",
  "tika-vin12t0:674_19": "Nāmamattanti nāmameva.",
  "tika-vin12t0:675_0": "659.",
  "tika-vin12t0:675_1": "Evanti imāya pāḷiyā vibhajitvāti sambandho.",
  "tika-vin12t0:675_2": "Tatthāti “ubhatoavassute”tiādivacane.",
  "tika-vin12t0:675_3": "“Ubhatoavassute”ti pāṭho mūlapāṭhoyeva,",
  "tika-vin12t0:675_4": "nāññoti dassentena visesamakatvā “ubhatoavassuteti ubhato avassute”ti vuttaṃ.",
  "tika-vin12t0:675_5": "Ubhatoti ettha ubhasarūpañca tosaddassa chaṭṭhyatthe pavattiñca dassetuṃ vuttaṃ “bhikkhuniyā ceva purisassa cā”ti.",
  "tika-vin12t0:675_6": "Tattha bhikkhunīpurisasaddehi ubhasarūpaṃ dasseti.",
  "tika-vin12t0:675_7": "“Yā”ti ca “sa”iti ca dvīhi saddehi topaccayassa chaṭṭhyatthaṃ,",
  "tika-vin12t0:675_8": "ubhinnaṃ avassutabhāve satīti attho.",
  "tika-vin12t0:675_9": "Bhāvapaccayena vinā bhāvattho ñātabboti āha “avassutabhāve”ti.",
  "tika-vin12t0:675_10": "Yathāparicchinnenāti “adhakkhakaṃ,",
  "tika-vin12t0:675_11": "ubbhajāṇumaṇḍala”nti yena yena paricchinnena.",
  "tika-vin12t0:675_12": "Attanoti bhikkhuniyā.",
  "tika-vin12t0:675_13": "Tassa vāti purisassa vā.",
  "tika-vin12t0:675_14": "Idhāpīti kāyapaṭibaddhena kāyāmasanepi.",
  "tika-vin12t0:676_0": "Tatrāti tesu bhikkhubhikkhunīsu.",
  "tika-vin12t0:676_1": "Na kāretabbo “kāyasaṃsaggaṃ sādiyeyyā”ti avuttattāti adhippāyo.",
  "tika-vin12t0:676_2": "Acopayamānāpīti acālayamānāpi,",
  "tika-vin12t0:676_3": "pisaddo sambhāvanattho,",
  "tika-vin12t0:676_4": "tena copayamānā pagevāti dasseti.",
  "tika-vin12t0:676_5": "Evaṃ pana satīti citteneva adhivāsayamānāya sati pana.",
  "tika-vin12t0:676_6": "Kiriyasamuṭṭhānatāti imassa sikkhāpadassa kiriyasamuṭṭhānabhāvo.",
  "tika-vin12t0:676_7": "Tabbahulanayenāti “vanacarako,",
  "tika-vin12t0:676_8": "saṅgāmāvacaro”tiādīsu viya tassaṃ kiriyāyaṃ bahulato samuṭṭhānanayena.",
  "tika-vin12t0:676_9": "Sāti kiriyasamuṭṭhānatā.",
  "tika-vin12t0:677_0": "660. Etthāti ubbhakkhakaadhojāṇumaṇḍalesu.",
  "tika-vin12t0:678_0": "662.",
  "tika-vin12t0:678_1": "“Ekato avassute”ti etthāpi topaccayo chaṭṭhyatthe hoti.",
  "tika-vin12t0:678_2": "Sāmaññavacanassāpi visese avaṭṭhānato,",
  "tika-vin12t0:678_3": "visesatthinā ca visesassa anupayojitabbato āha “bhikkhuniyā evā”ti.",
  "tika-vin12t0:678_4": "Tatrāti “ekato avassute”tiādivacane.",
  "tika-vin12t0:678_5": "“Tathevā”tiiminā kāyasaṃsaggarāgena avassutoti atthaṃ atidisati.",
  "tika-vin12t0:678_6": "Catūsūti methunarāga kāyasaṃsaggarāgagehasitapema suddhacittasaṅkhātesu catūsu.",
  "tika-vin12t0:678_7": "Yatthāti yasmiṃ ṭhāne.",
  "tika-vin12t0:679_0": "663. Ayaṃ puriso iti vā itthī iti vā ajānantiyā vāti yojanāti. Paṭhamaṃ.",
  "tika-vin12t0:680_0": "2. Dutiyapārājikasikkhāpadaṃ",
  "tika-vin12t0:681_0": "664.",
  "tika-vin12t0:681_1": "Dutiye kacci no sāti ettha nosaddo nusaddatthoti āha “kacci nu sā”ti.",
  "tika-vin12t0:681_2": "Parivāravipattīti parijanassa vināsanaṃ.",
  "tika-vin12t0:681_3": "“Akittī”ti ettha sammukhā nindaṃ gahetvā “ayaso”tiiminā parammukhā nindā gahetabbāti dassetuṃ vuttaṃ “parammukhagarahā vā”ti.",
  "tika-vin12t0:682_0": "666.",
  "tika-vin12t0:682_1": "“Yā pārājikaṃ āpannā”tiiminā “sā vā”ti ettha tasaddassa visayaṃ dasseti.",
  "tika-vin12t0:682_2": "Catunnanti niddhāraṇatthe cetaṃ sāmivacanaṃ,",
  "tika-vin12t0:682_3": "catūsūti attho.",
  "tika-vin12t0:682_4": "Pacchāti sabbapārājikānaṃ pacchā.",
  "tika-vin12t0:682_5": "Imasmiṃ okāseti paṭhamatatiyapārājikānamantare ṭhāne.",
  "tika-vin12t0:682_6": "Ṭhapitanti saṅgītikārehi nikkhittaṃ.",
  "tika-vin12t0:682_7": "Etthāti imasmiṃ sikkhāpade.",
  "tika-vin12t0:682_8": "Tatrāti duṭṭhullasikkhāpadeti. Dutiyaṃ.",
  "tika-vin12t0:683_0": "3. Tatiyapārājikasikkhāpadaṃ",
  "tika-vin12t0:684_0": "669.",
  "tika-vin12t0:684_1": "Tatiye assāti “dhammena vinayenā”ti padassa.",
  "tika-vin12t0:684_2": "Padabhājanaṃ vuttanti sambandho.",
  "tika-vin12t0:684_3": "Ñattisampadā ceva anusāvanasampadā ca satthusāsanaṃ nāmāti dassento āha “ñatti…pe…",
  "tika-vin12t0:684_4": "sampadāya cā”ti.",
  "tika-vin12t0:684_5": "Satthusāsanenāti ca satthu āṇāya.",
  "tika-vin12t0:684_6": "Kammanti ukkhepanīyakammaṃ.",
  "tika-vin12t0:684_7": "Tatthāti saṅghe.",
  "tika-vin12t0:684_8": "“Vacanaṃ nādiyatī”tiādīsu viya saṅghaṃ vā nādiyatīti ettha nādiyanaṃ nāma nānuvattanamevāti āha “nānuvattatī”ti.",
  "tika-vin12t0:684_9": "Tatthāti saṅghādīsu.",
  "tika-vin12t0:684_10": "Ayaṃ tāva saṃvāsoti saha bhikkhū vasanti etthāti saṃvāsoti atthena ayaṃ ekakammādi saṃvāso nāma.",
  "tika-vin12t0:684_11": "“Saha ayanabhāvenā”tiiminā saha ayanti pavattantīti sahāyāti vacanatthaṃ dasseti.",
  "tika-vin12t0:684_12": "Teti bhikkhū.",
  "tika-vin12t0:684_13": "Yehi cāti bhikkhūhi ca.",
  "tika-vin12t0:684_14": "Tassāti ukkhittakassa.",
  "tika-vin12t0:684_15": "Tenāti ukkhittakena.",
  "tika-vin12t0:684_16": "Attanoti ukkhittakassāti. Tatiyaṃ.",
  "tika-vin12t0:685_0": "4. Catutthapārājikasikkhāpadaṃ",
  "tika-vin12t0:686_0": "675.",
  "tika-vin12t0:686_1": "Catutthe methunarāgena avassutā nādhippetā,",
  "tika-vin12t0:686_2": "kāyasaṃsaggarāgena avassutāvādhippetāti āha “kāyasaṃsaggarāgena avassutā”ti.",
  "tika-vin12t0:686_3": "“Purisapuggalassā”tipadaṃ na hatthasaddena sambandhitabbaṃ,",
  "tika-vin12t0:686_4": "gahaṇasaddeneva sambandhitabbanti dassento āha “yaṃ purisapuggalenā”tiādi.",
  "tika-vin12t0:686_5": "Tanti gahaṇaṃ,",
  "tika-vin12t0:686_6": "“hatthaggahaṇa”nti vuttavacanaṃ upalakkhaṇamattamevāti āha “aññampī”tiādi.",
  "tika-vin12t0:686_7": "Tattha “aññampī”ti hatthagahaṇato itarampi.",
  "tika-vin12t0:686_8": "Apārājikakkhetteti ubbhakkhake adhojāṇumaṇḍale.",
  "tika-vin12t0:686_9": "Assāti “hatthaggahaṇa”ntipadassa.",
  "tika-vin12t0:686_10": "Etthāti “asaddhammassa paṭisevanatthāyā”tipade.",
  "tika-vin12t0:686_11": "Kāyasaṃsaggoti kāyasaṃsaggo eva.",
  "tika-vin12t0:686_12": "Tena vuttaṃ “na methunadhammo”ti.",
  "tika-vin12t0:686_13": "Hīti saccaṃ, yasmā vā.",
  "tika-vin12t0:686_14": "Etthāti kāyasaṃsaggagahaṇe.",
  "tika-vin12t0:686_15": "Sādhakanti ñāpakaṃ.",
  "tika-vin12t0:687_0": "Tissitthiyoti bhummatthe cetaṃ upayogavacanaṃ.",
  "tika-vin12t0:687_1": "Tīsu itthīsūti hi attho,",
  "tika-vin12t0:687_2": "tisso itthiyo upagantvāti vā yojetabbo.",
  "tika-vin12t0:687_3": "Eseva nayo paratopi.",
  "tika-vin12t0:687_4": "Yaṃ methunaṃ atthi,",
  "tika-vin12t0:687_5": "taṃ na seveti yojanā.",
  "tika-vin12t0:687_6": "Na seveti ca na sevati.",
  "tika-vin12t0:687_7": "Tikārassa hi ekāro.",
  "tika-vin12t0:687_8": "Tayo puriseti tīsu purisesu,",
  "tika-vin12t0:687_9": "te vā upagantvā.",
  "tika-vin12t0:687_10": "Tayo ca anariyapaṇḍaketi tīsu anariyasaṅkhātesu ubhatobyañjanakesu ca paṇḍakesu ca,",
  "tika-vin12t0:687_11": "te vā upagantvāti yojanā.",
  "tika-vin12t0:687_12": "Na cācare methunaṃ byañjanasminti attano nimittasmiṃ methunaṃ na ca ācarati.",
  "tika-vin12t0:687_13": "Idaṃ anulomapārājikaṃ sandhāya vuttaṃ.",
  "tika-vin12t0:687_14": "Chejjaṃ siyā methunadhammapaccayāti methunadhammakāraṇā chejjaṃ siyā,",
  "tika-vin12t0:687_15": "pārājikaṃ bhaveyyāti attho.",
  "tika-vin12t0:687_16": "Kusalehīti pañhāvisajjane chekehi,",
  "tika-vin12t0:687_17": "chekakāmehi vā.",
  "tika-vin12t0:687_18": "Ayaṃ pañho aṭṭhavatthukaṃ sandhāya vutto.",
  "tika-vin12t0:688_0": "Pañhāvisajjanatthāya cintentānaṃ sedamocanakāraṇattā “sedamocanagāthā”ti vuttā.",
  "tika-vin12t0:688_1": "Virujjhatīti “na methunadhammo”ti vacanena “chejjaṃ siyā methunadhammapaccayā”ti vacanaṃ virujjhati,",
  "tika-vin12t0:688_2": "na sametīti attho.",
  "tika-vin12t0:688_3": "Iti ce vadeyya,",
  "tika-vin12t0:688_4": "na virujjhati. Kasmā?",
  "tika-vin12t0:688_5": "Methunadhammassa pubbabhāgattāti yojanā.",
  "tika-vin12t0:688_6": "Iminā methunadhammassa pubbabhāgabhūto kāyasaṃsaggova upacārena tattha methunadhammasaddena vutto,",
  "tika-vin12t0:688_7": "na dvayaṃdvayasamāpattīti dīpeti.",
  "tika-vin12t0:688_8": "Hisaddo vitthārajotako.",
  "tika-vin12t0:688_9": "Parivāreyeva vuttānīti sambandho.",
  "tika-vin12t0:688_10": "Vaṇṇāvaṇṇoti sukkavisaṭṭhi.",
  "tika-vin12t0:688_11": "Dhanamanuppādānanti sañcarittaṃ.",
  "tika-vin12t0:688_12": "“Iminā pariyāyenā”ti iminā lesena samīpūpacārenāti attho.",
  "tika-vin12t0:688_13": "Etenupāyenāti “hatthaggahaṇaṃ sādiyeyyā”tipade vuttaupāyena.",
  "tika-vin12t0:688_14": "Sabbapadesūti sabbesu “saṅghāṭikaṇṇaggahaṇaṃ sādiyeyyā”tiādīsu padesu.",
  "tika-vin12t0:688_15": "Api cāti ekaṃsena,",
  "tika-vin12t0:688_16": "visesaṃ vakkhāmīti adhippāyo.",
  "tika-vin12t0:688_17": "“Evaṃnāmakaṃ ṭhāna”nti iminā “itthaṃnāmaṃ imassa ṭhānassā”ti vacanatthaṃ dīpeti.",
  "tika-vin12t0:689_0": "676.",
  "tika-vin12t0:689_1": "Ekantarikāya vāti ettha vāsaddena dvantarikādīnipi saṅgayhanti.",
  "tika-vin12t0:689_2": "Yena tenāti yena vā tena vā.",
  "tika-vin12t0:689_3": "Dviticatuppañcachavatthūni peyyālavasena vā vāsaddena vā gahetabbāni.",
  "tika-vin12t0:689_4": "Api cāti kiñca bhiyyo,",
  "tika-vin12t0:689_5": "vattabbavisesaṃ vakkhāmīti adhippāyo.",
  "tika-vin12t0:689_6": "Etthāti “āpattiyo desetvā”ti vacane.",
  "tika-vin12t0:689_7": "Hīti saccaṃ.",
  "tika-vin12t0:689_8": "Vuttanti parivāre vuttaṃ.",
  "tika-vin12t0:689_9": "Tatrāti purimavacanāpekkhaṃ.",
  "tika-vin12t0:689_10": "Desitā āpatti gaṇanūpikāti yojanā.",
  "tika-vin12t0:689_11": "Ekaṃ vatthuṃ āpannā yā bhikkhunīti yojanā.",
  "tika-vin12t0:689_12": "Dhuranikkhepaṃ katvāti “imañca vatthuṃ,",
  "tika-vin12t0:689_13": "aññampi ca vatthuṃ nāpajjissāmī”ti dhuranikkhepaṃ katvā.",
  "tika-vin12t0:689_14": "Yā pana saussāhāva desetīti yojanāti.",
  "tika-vin12t0:689_15": "Catutthaṃ.",
  "tika-vin12t0:690_0": "Sādhāraṇāti bhikkhunīhi sādhāraṇā. Etthāti “uddiṭṭhā kho ayyāyo”tiādivacane.",
  "tika-vin12t0:691_0": "Iti samantapāsādikāya vinayasaṃvaṇṇanāya",
  "tika-vin12t0:692_0": "Bhikkhunivibhaṅge pārājikakaṇḍavaṇṇanāya yojanā samattā.",
  "tika-vin12t0:693_0": "2. Saṅghādisesakaṇḍaṃ",
  "tika-vin12t0:694_0": "1. Paṭhamasaṅghādisesasikkhāpada-atthayojanā",
  "tika-vin12t0:695_0": "Pārājikānantarassāti pārājikānaṃ anantare ṭhapitassa,",
  "tika-vin12t0:695_1": "saṅgītassa vā,",
  "tika-vin12t0:695_2": "saṅghādisesakaṇḍassāti sambandho.",
  "tika-vin12t0:695_3": "Ayaṃ īdisā anuttānatthavaṇṇanā anuttānānaṃ padānaṃ atthassa vaṇṇanā dāni imasmiṃkāle bhavissatīti yojanā.",
  "tika-vin12t0:696_0": "678.",
  "tika-vin12t0:696_1": "Paṭhame udakaṃ vasitaṃ acchādanaṃ anena katanti udositoti vacanatthena bhaṇḍasālā udositaṃ nāmāti dassento āha “udositanti bhaṇḍasālā”ti.",
  "tika-vin12t0:696_2": "Ettha hi udasaddo udakapariyāyo.",
  "tika-vin12t0:696_3": "Saṃyogo na yuttoyeva.",
  "tika-vin12t0:696_4": "Bhaṇḍasālāti yānādīnaṃ bhaṇḍānaṃ ṭhapanasālā.",
  "tika-vin12t0:696_5": "Accāvadathāti ettha atītyūpasaggo atikkamanattho,",
  "tika-vin12t0:696_6": "ātyūpasaggo dhātvatthānuvattakoti āha “atikkamitvā vadathā”ti.",
  "tika-vin12t0:697_0": "679.",
  "tika-vin12t0:697_1": "Ussayavasena vadanaṃ ussayavādo,",
  "tika-vin12t0:697_2": "soyeva ussayavādikāti dassento āha “ussayavādikā”tiādi.",
  "tika-vin12t0:697_3": "“Mānussayavasena kodhussayavasenā”ti iminā ussayabhedaṃ dasseti.",
  "tika-vin12t0:697_4": "Sāti ussayavādikā.",
  "tika-vin12t0:697_5": "Atthatoti sarūpato.",
  "tika-vin12t0:697_6": "Etthāti padabhājane.",
  "tika-vin12t0:697_7": "Aḍḍanaṃ abhiyuñjanaṃ aḍḍoti katvā dvinnaṃ janānaṃ aḍḍo vohārikānaṃ vinicchayakāraṇaṃ hoti,",
  "tika-vin12t0:697_8": "tasmā vuttaṃ “aḍḍoti vohārikavinicchayo vuccatī”ti,",
  "tika-vin12t0:697_9": "muddhajatatiyakkharoyeva.",
  "tika-vin12t0:697_10": "Yanti aḍḍaṃ.",
  "tika-vin12t0:697_11": "Yatthāti yasmiṃ kismiṃci ṭhāne.",
  "tika-vin12t0:697_12": "Dvinnaṃ aḍḍakārakānaṃ vohāraṃ jānantīti vohārikā,",
  "tika-vin12t0:697_13": "akkhadassā, tesaṃ.",
  "tika-vin12t0:697_14": "Dvīsu janesūti aḍḍakārakesu janesu dvīsu.",
  "tika-vin12t0:697_15": "Yo kocīti aḍḍakārako vā añño vā yo koci.",
  "tika-vin12t0:698_0": "Etthāti “ekassa ārocetī”tiādivacane.",
  "tika-vin12t0:698_1": "Yattha katthacīti yaṃkiñci ṭhānaṃ āgatepīti sambandho.",
  "tika-vin12t0:698_2": "Athāti pacchā.",
  "tika-vin12t0:698_3": "Sāti bhikkhunī.",
  "tika-vin12t0:698_4": "Soti upāsako.",
  "tika-vin12t0:699_0": "“Kappiyakārakenā”tipadaṃ “kathāpetī”tipade kāritakammaṃ.",
  "tika-vin12t0:699_1": "Tatthāti kappiyakārakaitaresu.",
  "tika-vin12t0:699_2": "Vohārikehi kateti sambandho.",
  "tika-vin12t0:699_3": "Gatigatanti cirakālapattaṃ.",
  "tika-vin12t0:699_4": "Sutapubbanti pubbe sutaṃ.",
  "tika-vin12t0:699_5": "Athāti sutapubbattā eva.",
  "tika-vin12t0:699_6": "Teti vohārikā,",
  "tika-vin12t0:699_7": "dentīti sambandho.",
  "tika-vin12t0:700_0": "Paṭhamanti samanubhāsanato pubbaṃ.",
  "tika-vin12t0:700_1": "Āpattīti āpajjanaṃ.",
  "tika-vin12t0:700_2": "Etassāti saṅghādisesassa.",
  "tika-vin12t0:700_3": "Ayaṃ hīti ayaṃ eva,",
  "tika-vin12t0:700_4": "vakkhamāno evāti attho.",
  "tika-vin12t0:700_5": "Etthāti padabhājane.",
  "tika-vin12t0:700_6": "Saha vatthujjhācārāti vatthujjhācārena saha,",
  "tika-vin12t0:700_7": "vākyameva,",
  "tika-vin12t0:700_8": "na samāso.",
  "tika-vin12t0:700_9": "Vatthujjhācārāti karaṇatthe nissakkavacanaṃ daṭṭhabbaṃ.",
  "tika-vin12t0:700_10": "Tena vuttaṃ “saha vatthujjhācārenā”ti.",
  "tika-vin12t0:700_11": "Bhikkhuninti āpattimāpannaṃ bhikkhuniṃ.",
  "tika-vin12t0:700_12": "Saṅghatoti bhikkhunisaṅghamhā.",
  "tika-vin12t0:700_13": "Anīyasaddo hetukattābhidhāyakoti āha “nissāretīti nissāraṇīyo”ti.",
  "tika-vin12t0:700_14": "Bhikkhunisaṅghato nissarati,",
  "tika-vin12t0:700_15": "nissāriyati vā anenāti nissāraṇīyoti karaṇatthopi yuttoyeva.",
  "tika-vin12t0:700_16": "Tatthāti padabhājane.",
  "tika-vin12t0:700_17": "Yanti saṅghādisesaṃ.",
  "tika-vin12t0:700_18": "Soti saṅghādiseso.",
  "tika-vin12t0:700_19": "Padabhājanassa attho kāraṇopacārena daṭṭhabbo.",
  "tika-vin12t0:700_20": "Hīti saccaṃ.",
  "tika-vin12t0:700_21": "Kenacīti puggalena,",
  "tika-vin12t0:700_22": "na nissārīyatīti sambandho.",
  "tika-vin12t0:700_23": "Tena dhammena karaṇabhūtena,",
  "tika-vin12t0:700_24": "hetubhūtena vā.",
  "tika-vin12t0:700_25": "Soti dhammo.",
  "tika-vin12t0:701_0": "Aḍḍakārakamanussehi vuccamānāti yojanā.",
  "tika-vin12t0:701_1": "Sayanti sāmaṃ.",
  "tika-vin12t0:701_2": "Tatoti gamanato,",
  "tika-vin12t0:701_3": "paranti sambandho.",
  "tika-vin12t0:701_4": "Bhikkhuniyā vā kataṃ ārocetūti yojanā.",
  "tika-vin12t0:702_0": "Dhammikanti dhammena sabhāvena yuttaṃ.",
  "tika-vin12t0:702_1": "Yathāti yenākārena.",
  "tika-vin12t0:702_2": "Tanti ākāraṃ.",
  "tika-vin12t0:702_3": "Tatthāti “anodissa ācikkhatī”ti vacane.",
  "tika-vin12t0:703_0": "Dhuttādayoti ādisaddena corādayo saṅgaṇhāti.",
  "tika-vin12t0:703_1": "Sāti ācikkhanā.",
  "tika-vin12t0:703_2": "Tanti ācikkhanaṃ.",
  "tika-vin12t0:703_3": "Tesanti gāmadārakādīnaṃ.",
  "tika-vin12t0:703_4": "Daṇḍanti dhanadaṇḍaṃ.",
  "tika-vin12t0:703_5": "Gīvā hotīti iṇaṃ hoti.",
  "tika-vin12t0:703_6": "Adhippāye satipīti yojanā.",
  "tika-vin12t0:703_7": "Tassāti anācāraṃ carantassa.",
  "tika-vin12t0:704_0": "Kevalaṃ hīti kevalameva. Tanti rakkhaṃ. Kāraketi anācārassa kārake. Tesa+?Nti kārakānaṃ.",
  "tika-vin12t0:705_0": "Tesanti harantānaṃ.",
  "tika-vin12t0:705_1": "“Anatthakāmatāyā”ti iminā bhayādinā vutte natthi dosoti dasseti.",
  "tika-vin12t0:705_2": "Hīti laddhadosajotako.",
  "tika-vin12t0:705_3": "Attano vacanakaraṃ…pe…",
  "tika-vin12t0:705_4": "vattuṃ vaṭṭatīti attano vacanaṃ ādiyissatīti vutte vacanaṃ anādiyitvā daṇḍe gahitepi natthi doso daṇḍagahaṇassa paṭikkhittattā.",
  "tika-vin12t0:705_5": "Dāsadāsīvāpiādīnanti ādisaddena khettādayo saṅgayhanti.",
  "tika-vin12t0:706_0": "Vuttanayenevāti atītaṃ ārabbha ācikkhane vuttanayena eva.",
  "tika-vin12t0:706_1": "“Āyatiṃ akaraṇatthāyā”ti iminā anāgataṃ ārabbha odissa ācikkhanaṃ dasseti.",
  "tika-vin12t0:706_2": "“Kena evaṃ kata”nti pucchāya atīte katapubbaṃ pucchati.",
  "tika-vin12t0:706_3": "Sāpīti pisaddo vuttasampiṇḍanattho.",
  "tika-vin12t0:706_4": "Hīti saccaṃ, yasmā vā.",
  "tika-vin12t0:707_0": "Vohārikā daṇḍentīti sambandho. Daṇḍentīti vadhadaṇḍena ca dhanadaṇḍena ca āṇaṃ karonti.",
  "tika-vin12t0:708_0": "Yo cāyanti yo ca ayaṃ.",
  "tika-vin12t0:708_1": "Bhikkhunīnaṃ yo ayaṃ nayo vutto,",
  "tika-vin12t0:708_2": "eseva nayo bhikkhūnampi nayoti yojanā.",
  "tika-vin12t0:708_3": "“Eseva nayo”ti vuttavacanameva vitthārento āha “bhikkhunopi hī”tiādi.",
  "tika-vin12t0:708_4": "“Tathā”tiiminā “odissā”tipadaṃ atidisati.",
  "tika-vin12t0:708_5": "Te cāti te ca vohārikā.",
  "tika-vin12t0:708_6": "Hīti saccaṃ,",
  "tika-vin12t0:708_7": "yasmā vāti. Paṭhamaṃ.",
  "tika-vin12t0:709_0": "2. Dutiyasaṅghādisesasikkhāpadaṃ",
  "tika-vin12t0:710_0": "682.",
  "tika-vin12t0:710_1": "Dutiye varitabbaṃ icchitabbanti varaṃ,",
  "tika-vin12t0:710_2": "tameva bhaṇḍanti varabhaṇḍanti dassento āha “mahagghabhaṇḍa”nti.",
  "tika-vin12t0:710_3": "“Muttā”tiādinā tassa sarūpaṃ dasseti.",
  "tika-vin12t0:711_0": "683.",
  "tika-vin12t0:711_1": "Āpubbo lokasaddo abhimukhaṃ lokanattho hoti,",
  "tika-vin12t0:711_2": "upubbo uddhaṃ lokanattho,",
  "tika-vin12t0:711_3": "opubbo adho lokanattho,",
  "tika-vin12t0:711_4": "vipubbo ito cito ca vītiharaṇalokanattho,",
  "tika-vin12t0:711_5": "apapubbo āpucchanattho.",
  "tika-vin12t0:711_6": "Idha pana apapubbattā āpucchanatthoti āha “anāpucchitvā”ti.",
  "tika-vin12t0:711_7": "Mallagaṇa bhaṭiputta gaṇādikantiādīsu mallagaṇo nāma nārāyanabhattiko gaṇo.",
  "tika-vin12t0:711_8": "Bhaṭiputtagaṇo nāma kumārabhattiko gaṇo.",
  "tika-vin12t0:711_9": "Ādisaddena aññampi gāmanigame anusāsituṃ samatthaṃ gaṇaṃ saṅgaṇhāti.",
  "tika-vin12t0:711_10": "Atha vā mallagaṇoti mallarājūnaṃ gaṇo.",
  "tika-vin12t0:711_11": "Te hi gaṇaṃ katvā kusinārāyaṃ rajjaṃ anusāsanti,",
  "tika-vin12t0:711_12": "te sandhāya vuttaṃ “mallagaṇo”ti.",
  "tika-vin12t0:711_13": "Bhaṭiputtagaṇoti licchavigaṇo pariyāyantarena vutto.",
  "tika-vin12t0:711_14": "Licchavirājūnañhi pubbarājāno bhaṭināmakassa jaṭilassa puttā honti,",
  "tika-vin12t0:711_15": "tesaṃ vaṃse pavattā etarahi licchavirājānopi bhaṭiputtāti vuccanti.",
  "tika-vin12t0:711_16": "Jaṭilo pana bārāṇasirañño putte nadisotena vuyhamāne nadito uddharitvā attano assame puttaṃ katvā bharaṇattā posanattā bhaṭīti vuccati,",
  "tika-vin12t0:711_17": "tassa puttattā licchavigaṇo bhaṭiputtoti vuccati.",
  "tika-vin12t0:711_18": "Tepi gaṇaṃ katvā vesāliyaṃ rajjaṃ anusāsanti,",
  "tika-vin12t0:711_19": "taṃ sandhāya vuttaṃ “bhaṭiputtagaṇo”ti.",
  "tika-vin12t0:711_20": "Dhammagaṇo nāma sāsanadhammabhattiko gaṇo.",
  "tika-vin12t0:711_21": "Gandhikaseṇīti gandhakārānaṃ samajātikānaṃ sippikānaṃ gaṇo.",
  "tika-vin12t0:711_22": "Dussikaseṇīti dussakārānaṃ samajātikānaṃ pesakārānaṃ gaṇo.",
  "tika-vin12t0:711_23": "Ādisaddena tacchakaseṇirajakaseṇiādayo saṅgayhanti.",
  "tika-vin12t0:711_24": "Yattha yatthāti yasmiṃ yasmiṃ ṭhāne.",
  "tika-vin12t0:711_25": "Hīti saccaṃ.",
  "tika-vin12t0:711_26": "Te evāti gaṇādayo eva.",
  "tika-vin12t0:711_27": "Puna teti gaṇādayo.",
  "tika-vin12t0:711_28": "Idanti “gaṇaṃ vā”tiādivacanaṃ.",
  "tika-vin12t0:711_29": "Etthāti rājādīsu.",
  "tika-vin12t0:711_30": "Saṅghāpucchanameva padhānakāraṇanti āha “bhikkhunisaṅgho āpucchitabbovā”ti.",
  "tika-vin12t0:711_31": "Kappagatikanti kappaṃ gacchatīti kappagatā,",
  "tika-vin12t0:711_32": "sā eva kappagatikā, taṃ.",
  "tika-vin12t0:712_0": "Kenaci karaṇīyena khaṇḍasīmaṃ agantvā kenaci karaṇīyena bhikkhunīsu pakkantāsūti yojanā.",
  "tika-vin12t0:712_1": "Nissitakaparisāyāti antevāsikaparisāya.",
  "tika-vin12t0:712_2": "Vuṭṭhāpentiyāti upasampādentiyāti. Dutiyaṃ.",
  "tika-vin12t0:713_0": "3. Tatiyasaṅghādisesasikkhāpadaṃ",
  "tika-vin12t0:714_0": "692.",
  "tika-vin12t0:714_1": "Tatiye dutiyena pādena atikkantamatteti sambandho.",
  "tika-vin12t0:714_2": "Parikkhepārahaṭṭhānaṃ nāma gharūpacārato paṭhamaleḍḍupāto.",
  "tika-vin12t0:714_3": "Saṅkhepato vuttamatthaṃ vitthārato dassento āha “api cetthā”tiādi.",
  "tika-vin12t0:714_4": "Etthāti imasmiṃ sikkhāpade.",
  "tika-vin12t0:714_5": "Upacāre vāti aparikkhittassa gāmassa parikkhepārahaṭṭhāne vā.",
  "tika-vin12t0:714_6": "Tatoti gāmantarato,",
  "tika-vin12t0:714_7": "khaṇḍapākārena vā vatichiddena vā pavisitunti sambandho.",
  "tika-vin12t0:715_0": "Sambaddhā vati etesanti sambaddhavatikā, dve gāmā.",
  "tika-vin12t0:715_1": "Vihāranti bhikkhunivihāraṃ.",
  "tika-vin12t0:715_2": "Tato pana gāmatoti tato itaragāmato pana,",
  "tika-vin12t0:715_3": "nikkhantāya bhikkhuniyā ṭhātabbanti sambandho.",
  "tika-vin12t0:715_4": "Ussāraṇā vāti manussānaṃ ussāraṇā vā.",
  "tika-vin12t0:716_0": "Janāti gāmabhojakā janā.",
  "tika-vin12t0:716_1": "Ekaṃ gāmanti yaṃkiñci icchitaṃ ekaṃ gāmaṃ.",
  "tika-vin12t0:716_2": "Tatoti gāmato.",
  "tika-vin12t0:716_3": "“Kasmā”ti imāya pucchāya “viharato ekaṃ gāmaṃ gantuṃ vaṭṭatī”ti vacanassa kāraṇaṃ pucchati.",
  "tika-vin12t0:716_4": "“Vihārassa catugāmasādhāraṇattā”tiiminā visajjanena taṃ pucchaṃ visajjeti.",
  "tika-vin12t0:717_0": "Yatthāti yassaṃ nadiyaṃ.",
  "tika-vin12t0:717_1": "Uttarantiyā ekadvaṅgulamattampi antaravāsako temiyati,",
  "tika-vin12t0:717_2": "sā nadī nāmāti yojanā.",
  "tika-vin12t0:717_3": "Yathā nivasiyamānāya timaṇḍalapaṭicchādanaṃ hoti,",
  "tika-vin12t0:717_4": "evaṃ nivatthāyāti yojanā.",
  "tika-vin12t0:717_5": "Bhikkhuniyā uttarantiyā antaravāsakoti sambandho.",
  "tika-vin12t0:717_6": "Yattha katthacīti yasmiṃ kismiṃci ṭhāne.",
  "tika-vin12t0:717_7": "“Setunā gacchati,",
  "tika-vin12t0:717_8": "anāpattī”tiiminā padasā uttarantiyā eva āpattīti dasseti.",
  "tika-vin12t0:717_9": "Uttaraṇakāleti nadito uttaraṇakāle.",
  "tika-vin12t0:717_10": "Ākāsagamananti iddhiyā gamanaṃ.",
  "tika-vin12t0:717_11": "Ādisaddena hatthipiṭṭhiādayo saṅgaṇhāti.",
  "tika-vin12t0:717_12": "Akkamantiyāti atikkamantiyā.",
  "tika-vin12t0:717_13": "Etthāti dvīsu tīsu bhikkhunīsu.",
  "tika-vin12t0:717_14": "Orimatīramevāti apāratīrameva.",
  "tika-vin12t0:717_15": "Tameva tīranti orimatīrameva.",
  "tika-vin12t0:717_16": "Paccuttaratīti paṭinivattitvā uttarati.",
  "tika-vin12t0:718_0": "Kurumānā bhikkhunī karotīti yojanā.",
  "tika-vin12t0:718_1": "Assāti bhikkhuniyā ajānantiyā eva cāti sambandho,",
  "tika-vin12t0:718_2": "anādare cetaṃ sāmivacanaṃ.",
  "tika-vin12t0:718_3": "Atha panāti athasaddo yadipariyāyo,",
  "tika-vin12t0:718_4": "kiriyāpadena yojetabbo.",
  "tika-vin12t0:718_5": "Atha acchati,",
  "tika-vin12t0:718_6": "atha na otaratīti attho.",
  "tika-vin12t0:718_7": "Acchatīti vasati.",
  "tika-vin12t0:718_8": "Hīti saccaṃ.",
  "tika-vin12t0:718_9": "Idhāti “ekā vā rattiṃ vippavaseyyā”tipade.",
  "tika-vin12t0:719_0": "Evaṃ vuttalakkhaṇamevāti evaṃ abhidhammapariyāyena vuttalakkhaṇameva.",
  "tika-vin12t0:719_1": "Taṃ panetanti taṃ pana araññaṃ.",
  "tika-vin12t0:719_2": "Tenevāti āpannahetunā eva.",
  "tika-vin12t0:719_3": "Aṭṭhakathāyanti mahāaṭṭhakathāyaṃ.",
  "tika-vin12t0:719_4": "Bhikkhunīsu pavisantīsūti sambandho,",
  "tika-vin12t0:719_5": "niddhāraṇatthe cetaṃ bhummavacanaṃ.",
  "tika-vin12t0:719_6": "Etthāti dassanūpacārasavanūpacāresu.",
  "tika-vin12t0:719_7": "Yattha okāse ṭhitaṃ dutiyikā passati,",
  "tika-vin12t0:719_8": "so okāso dassanūpacāro nāmāti yojanā.",
  "tika-vin12t0:719_9": "Sāṇipākārantarikāpīti sāṇipākārena byavahikāpi.",
  "tika-vin12t0:719_10": "Yattha okāse ṭhitā…pe…",
  "tika-vin12t0:719_11": "saddaṃ suṇāti,",
  "tika-vin12t0:719_12": "so okāso savanūpacāro nāmāti yojanā.",
  "tika-vin12t0:719_13": "Maggamūḷhasaddenāti magge mūḷhānaṃ saddena.",
  "tika-vin12t0:719_14": "Dhammassavanārocanasaddenāti dhammassavanatthāya ārocanānaṃ saddena.",
  "tika-vin12t0:719_15": "Maggamūḷhasaddena saddāyantiyā saddaṃ suṇāti viya ca dhammassavanārocanasaddena saddāyantiyā saddaṃ suṇāti",
  "tika-vin12t0:719_16": "viya ca “ayye”ti saddāyantiyā saddaṃ suṇātīti yojanā.",
  "tika-vin12t0:719_17": "Saddāyantiyāti saddaṃ karontiyā.",
  "tika-vin12t0:719_18": "Nāmadhātu hesā.",
  "tika-vin12t0:719_19": "Evarūpeti “maggamūḷhasaddena viyā”tiādinā vutte evarūpe.",
  "tika-vin12t0:720_0": "Titthāyatanaṃ saṅkantā vāti titthīnaṃ vāsaṭṭhānaṃ saṅkantā vā.",
  "tika-vin12t0:720_1": "Iminā “pakkhasaṅkantā”ti ettha pakkhasaddassa paṭipakkhavācakattā tena sāsanapaṭipakkhā titthiyā eva gahetabbāti dasseti.",
  "tika-vin12t0:720_2": "Titthiyā hi sāsanassa paṭipakkhā hontīti. Tatiyaṃ.",
  "tika-vin12t0:721_0": "4. Catutthasaṅghādisesasikkhāpadaṃ",
  "tika-vin12t0:722_0": "694.",
  "tika-vin12t0:722_1": "Catutthe pādassa ṭhapanakaṃ pīṭhaṃ pādapīṭhaṃ.",
  "tika-vin12t0:722_2": "Pādassa ṭhapanakā kathalikā pādakathalikāti dassento āha “pādapīṭhaṃ nāmā”tiādi.",
  "tika-vin12t0:722_3": "Anaññāyāti ettha yakāro tvāpaccayassa kāriyoti āha “ajānitvā”ti.",
  "tika-vin12t0:722_4": "Netthāravatteti ukkhepanīyakammato nittharaṇakāraṇe vatte.",
  "tika-vin12t0:722_5": "“Vattamāna”ntiiminā “vattanti”nti ettha antapaccayaṃ nayena dassetīti.",
  "tika-vin12t0:722_6": "Catutthaṃ.",
  "tika-vin12t0:723_0": "5. Pañcamasaṅghādisesasikkhāpadaṃ",
  "tika-vin12t0:724_0": "701.",
  "tika-vin12t0:724_1": "Pañcame “ekato avassute”ti ettha heṭṭhā vuttanayena “ekato”ti sāmaññato vuttepi bhikkhuniyā eva gahetabbabhāvañca",
  "tika-vin12t0:724_2": "topaccayassa chaṭṭhutthe pavattabhāvañca avassubhapade bhāvatthañca dassetuṃ vuttaṃ “bhikkhuniyā avassutabhāvo",
  "tika-vin12t0:724_3": "daṭṭhabbo”ti.",
  "tika-vin12t0:724_4": "Etanti “bhikkhuniyā avassutabhāvo”ti vacanaṃ.",
  "tika-vin12t0:724_5": "Tanti avacanaṃ.",
  "tika-vin12t0:724_6": "Pāḷiyāti imāya sikkhāpadapāḷiyāti. Pañcamaṃ.",
  "tika-vin12t0:725_0": "6. Chaṭṭhasaṅghādisesasikkhāpadaṃ",
  "tika-vin12t0:726_0": "705.",
  "tika-vin12t0:726_1": "Chaṭṭhe yato tvanti ettha kāraṇatthe topaccayoti āha “yasmā”ti.",
  "tika-vin12t0:726_2": "Kassā hontīti uyyojikāuyyojitāsu kassā bhikkhuniyā hontīti yojanā.",
  "tika-vin12t0:726_3": "Na detīti uyyojikā uyyojitāya na deti.",
  "tika-vin12t0:726_4": "Na paṭiggaṇhātīti uyyojitā uyyojikāya hatthato na paṭiggaṇhāti.",
  "tika-vin12t0:726_5": "Paṭiggaho tena na vijjatīti teneva kāraṇena uyyojikāya hatthato uyyojitāya paṭiggaho na vijjati.",
  "tika-vin12t0:726_6": "Āpajjati garukaṃ,",
  "tika-vin12t0:726_7": "na lahukanti evaṃ santepi uyyojikā garukameva saṅghādisesāpattiṃ āpajjati,",
  "tika-vin12t0:726_8": "na lahukaṃ.",
  "tika-vin12t0:726_9": "Tañcāti taṃ āpajjanañca.",
  "tika-vin12t0:726_10": "Paribhogapaccayāti uyyojikāya paribhogasaṅkhātā kāraṇāti ayaṃ gāthāyattho.",
  "tika-vin12t0:727_0": "Itarissā panāti uyyojitāya pana bhikkhuniyā.",
  "tika-vin12t0:727_1": "Paṭhamasikkhāpadeti pañcamasikkhāpade.",
  "tika-vin12t0:727_2": "Pañcamasikkhāpadañhi iminā sikkhāpadena yugaḷabhāvena sadisattā imaṃ upādāya paṭhamanti vuttanti. Chaṭṭhaṃ.",
  "tika-vin12t0:728_0": "7. Sattamasaṅghādisesasikkhāpadaṃ",
  "tika-vin12t0:729_0": "709.",
  "tika-vin12t0:729_1": "Sattame yāvatatiyakapadatthoti “yāvatatiyaka”nti uccāritassa padassa attho veditabboti sambandhoti. Sattamaṃ.",
  "tika-vin12t0:730_0": "8. Aṭṭhamasaṅghādisesasikkhāpadaṃ",
  "tika-vin12t0:731_0": "715.",
  "tika-vin12t0:731_1": "Aṭṭhame kismiṃcideva adhikaraṇeti niddhāraṇīyassa niddhāraṇasamudāyena avinābhāvato āha “catunna”nti.",
  "tika-vin12t0:731_2": "Kasmā pana niddhāraṇasamudāyaniddhāraṇīyabhāvena vuttaṃ,",
  "tika-vin12t0:731_3": "nanu padabhājane cattāripi adhikaraṇāni vuttānīti āha “padabhājane panā”tiādīti. Aṭṭhamaṃ.",
  "tika-vin12t0:732_0": "9. Navamasaṅghādisesasikkhāpadaṃ",
  "tika-vin12t0:733_0": "723.",
  "tika-vin12t0:733_1": "Navame saṃsaṭṭhasaddo missapariyāyoti āha “missībhūtā”ti.",
  "tika-vin12t0:733_2": "“Ananulomenā”tiiminā “ananulomikenā”ti ettha ikasaddo svatthoti dasseti.",
  "tika-vin12t0:733_3": "Koṭṭanañca pacanañca gandhapisanañca mālāganthanañca.",
  "tika-vin12t0:733_4": "Ādisaddena aññepi ananulomike kāyike saṅgaṇhāti.",
  "tika-vin12t0:733_5": "Sāsanāharaṇañca paṭisāsanaharaṇañca sañcarittañca.",
  "tika-vin12t0:733_6": "Ādisaddena aññepi ananulomike vācasike saṅgaṇhāti.",
  "tika-vin12t0:733_7": "Etāsanti bhikkhunīnaṃ.",
  "tika-vin12t0:733_8": "Silokoti yasoti. Navamaṃ.",
  "tika-vin12t0:734_0": "10. Dasamasaṅghādisesasikkhāpadaṃ",
  "tika-vin12t0:735_0": "727.",
  "tika-vin12t0:735_1": "Dasame evācārāti ettha niggahitalopavasena sandhīti āha “evaṃācārā”ti.",
  "tika-vin12t0:735_2": "“Yādiso”tiādinā evaṃsaddassa nidassanādīsu (abhidhānappadīpikāyaṃ 1186 gāthāyaṃ) ekādasasu atthesu upamatthaṃ dasseti.",
  "tika-vin12t0:735_3": "Sabbatthāti “evaṃsaddā evaṃsilokā”ti sabbesu padesu.",
  "tika-vin12t0:735_4": "Uññāyāti ettha okāraviparīto ukāroti āha “avaññāyā”ti.",
  "tika-vin12t0:735_5": "“Nīcaṃ katvā jānanāyā”ti iminā avasaddo nīcattho,",
  "tika-vin12t0:735_6": "ñādhātu avabodhanatthoti dasseti.",
  "tika-vin12t0:735_7": "“Paribhavaññāyā”ti vattabbe uttarapadalopavasena “paribhavenā”ti vuttanti āha “paribhavitvā jānanenā”ti.",
  "tika-vin12t0:735_8": "Akkhantiyāti ettha sahanakhantiyevādhippetā,",
  "tika-vin12t0:735_9": "neva anulomakhanti,",
  "tika-vin12t0:735_10": "na diṭṭhinijjhānakkhantīti dassento āha “asahanatāyā”ti.",
  "tika-vin12t0:735_11": "Vebhassiyāti ettha visesena bhāseti obhāsetīti vibhāso ānubhāvo,",
  "tika-vin12t0:735_12": "vibhāso imassa saṅghassa atthīti vibhasso saṅgho,",
  "tika-vin12t0:735_13": "bahvatthe ca atisayatthe ca sapaccayo hoti. Kasmā?",
  "tika-vin12t0:735_14": "Mantupaccayatthattā “lomaso”tiādīsu viya,",
  "tika-vin12t0:735_15": "bahuānubhāvo atisayaānubhāvo saṅghoti vuttaṃ hoti,",
  "tika-vin12t0:735_16": "saṃyogaparattā ākārassa rasso.",
  "tika-vin12t0:735_17": "Vibhassassa bhāvo vebhassiyaṃ,",
  "tika-vin12t0:735_18": "bahuānubhāvo atisayaānubhāvoyeva.",
  "tika-vin12t0:735_19": "Iti imamatthaṃ dassento āha “balavabhassabhāvenā”ti.",
  "tika-vin12t0:735_20": "Tattha balavaiti padena mantuatthe pavattassa sappaccayassa bahvatthañca atisayatthañca dasseti,",
  "tika-vin12t0:735_21": "bhāvaiti padena ṇiyapaccayassa bhāvatthaṃ,",
  "tika-vin12t0:735_22": "enaiti padena nissakkavacanassa karaṇatthe pavattabhāvaṃ dasseti.",
  "tika-vin12t0:735_23": "Tamevatthamāvikaronto āha “attano balavappakāsanenā”ti.",
  "tika-vin12t0:735_24": "Tattha attanoti attasaṅkhātassa saṅghassa.",
  "tika-vin12t0:735_25": "Balavappakāsanenāti bahuānubhāvappakāsanena,",
  "tika-vin12t0:735_26": "atisayaānubhāvappakāsanena vā.",
  "tika-vin12t0:735_27": "Balavappakāsanaṃ nāma atthato paresaṃ samutrāsanamevāti āha “samutrāsanenāti attho”ti.",
  "tika-vin12t0:735_28": "Dubbalabhāvenāti ettha bhāvaitipadena ṇyapaccayassa bhāvatthaṃ,",
  "tika-vin12t0:735_29": "enaitipadena nissakkavacanassa karaṇatthaṃ dassetīti daṭṭhabbaṃ.",
  "tika-vin12t0:735_30": "Sabbatthāti “uññāyā”tiādīsu sabbesu padesu.",
  "tika-vin12t0:735_31": "Casaddo luttaniddiṭṭhoti āha “evaṃ samuccayattho daṭṭhabbo”ti.",
  "tika-vin12t0:735_32": "Viviccathāti ettha vītyūpasaggo vināsaddattho,",
  "tika-vin12t0:735_33": "vicadhātu sattatthoti āha “vinā hothā”ti. Dasamaṃ.",
  "tika-vin12t0:736_0": "Anantarā pakkhipitvāti sambandho.",
  "tika-vin12t0:736_1": "Mahāvibhaṅgato āharitāni imāni tīṇi sikkhāpadānīti yojanā.",
  "tika-vin12t0:736_2": "Nava paṭhamāpattikā veditabbāti sambandho.",
  "tika-vin12t0:736_3": "Sabbepi dhammāti yojanā.",
  "tika-vin12t0:736_4": "Etthāti “uddiṭṭhā kho”tiādipāṭhe.",
  "tika-vin12t0:736_5": "Taṃ panāti pakkhamānattaṃ panāti.",
  "tika-vin12t0:737_0": "Iti samantapāsādikāya vinayasaṃvaṇṇanāya",
  "tika-vin12t0:738_0": "Bhikkhunivibhaṅge",
  "tika-vin12t0:739_0": "Sattarasakavaṇṇanāya yojanā samattā.",
  "tika-vin12t0:740_0": "3. Nissaggiyakaṇḍaṃ",
  "tika-vin12t0:741_0": "1. Paṭhamanissaggiyapācittiyasikkhāpada-atthayojanā",
  "tika-vin12t0:742_0": "Tiṃsa nissaggiyā ye dhammā bhikkhunīnaṃ bhagavatā pakāsitā,",
  "tika-vin12t0:742_1": "tesaṃ dhammānaṃ dāni imasmiṃ kāle ayaṃ saṃvaṇṇanākkamo bhavatīti yojanā.",
  "tika-vin12t0:743_0": "733.",
  "tika-vin12t0:743_1": "Paṭhame āmattikāpaṇanti ettha āmattasaddo bhājanapariyāyoti āha “bhājanānī”ti.",
  "tika-vin12t0:743_2": "Bhājanāni hi amanti paribhuñjitabbabhāvaṃ gacchantīti “amattānī”ti vuccanti.",
  "tika-vin12t0:743_3": "Amattāni vikkiṇantīti “āmattikā”ti vacanatthaṃ dassento āha “tānī”tiādi.",
  "tika-vin12t0:743_4": "Tesanti āmattikānaṃ.",
  "tika-vin12t0:743_5": "Taṃ vāti āmattikāpaṇaṃ vā.",
  "tika-vin12t0:744_0": "734.",
  "tika-vin12t0:744_1": "“Sannidhi”nti iminā saṃnipubbo cisaddo ucinanatthoti dasseti.",
  "tika-vin12t0:744_2": "Hisaddo visesajotako.",
  "tika-vin12t0:744_3": "Tatthāti mahāvibhaṅge.",
  "tika-vin12t0:744_4": "Idhāti bhikkhunivibhaṅge.",
  "tika-vin12t0:745_0": "Idampīti idaṃ sikkhāpadampi. Pisaddo mahāvibhaṅgasikkhāpadaṃ apekkhatīti. Paṭhamaṃ.",
  "tika-vin12t0:746_0": "2. Dutiyanissaggiyapācittiyasikkhāpadaṃ",
  "tika-vin12t0:747_0": "738.",
  "tika-vin12t0:747_1": "Dutiye ahatacoḷānampi sedamalādikilinne virūpattā “jiṇṇacoḷā”ti vuttaṃ.",
  "tika-vin12t0:747_2": "“Api ayyāhī”tiiminā “apa ayyāhī”tipadavibhāgaṃ nivatteti.",
  "tika-vin12t0:748_0": "740.",
  "tika-vin12t0:748_1": "Sabbampi etaṃ cīvaranti yojanā.",
  "tika-vin12t0:748_2": "Evaṃ paṭiladdhanti evaṃ nissajjitvā laddhaṃ.",
  "tika-vin12t0:748_3": "Yathādāneyevāti yathā dāyakehi dinnaṃ,",
  "tika-vin12t0:748_4": "tasmiṃ dāneyeva upanetabbaṃ,",
  "tika-vin12t0:748_5": "akālacīvareyeva pakkhipitabbanti atthoti. Dutiyaṃ.",
  "tika-vin12t0:749_0": "3. Tatiyanissaggiyapācittiyasikkhāpadaṃ",
  "tika-vin12t0:750_0": "743.",
  "tika-vin12t0:750_1": "Tatiye handasaddo vavassaggatthe nipātoti āha “handāti gaṇhā”ti.",
  "tika-vin12t0:750_2": "Bahūni nissaggiyānīti sambandho.",
  "tika-vin12t0:750_3": "Saṃharitvāti visuṃ visuṃ saṅgharitvāti. Tatiyaṃ.",
  "tika-vin12t0:751_0": "4. Catutthanissaggiyapācittiyasikkhāpadaṃ",
  "tika-vin12t0:752_0": "748.",
  "tika-vin12t0:752_1": "Catutthe kiṇāti anenāti kayanti vacanatthena mūlaṃ kayaṃ nāmāti āha “mūlenā”ti.",
  "tika-vin12t0:752_2": "Sāti thullanandā,",
  "tika-vin12t0:752_3": "āha kirāti sambandho.",
  "tika-vin12t0:752_4": "Ñādhātuyā avabodhanatthato aññampi ñādhātuyā yācanatthaṃ dassento āha “yācitvā vā”ti.",
  "tika-vin12t0:753_0": "752.",
  "tika-vin12t0:753_1": "Yanti sabbitelādi.",
  "tika-vin12t0:753_2": "Taññevāti sabbitelādimeva.",
  "tika-vin12t0:753_3": "Yamakanti sabbiṃ saha telena yugaḷaṃ katvā.",
  "tika-vin12t0:753_4": "Vejjenāti bhisakkena.",
  "tika-vin12t0:753_5": "So hi āyubbedasaṅkhātaṃ vijjaṃ jānātīti vejjoti ca rogañca tassa nidānañca bhesajjañca vidati jānātītipi vejjoti ca vuccati.",
  "tika-vin12t0:753_6": "Tatoti vejjena vuttakāraṇā.",
  "tika-vin12t0:753_7": "Kahāpaṇassāti kahāpaṇena,",
  "tika-vin12t0:753_8": "ābhatanti sambandhoti.",
  "tika-vin12t0:753_9": "Catutthaṃ.",
  "tika-vin12t0:754_0": "5. Pañcamanissaggiyapācittiyasikkhāpadaṃ",
  "tika-vin12t0:755_0": "753.",
  "tika-vin12t0:755_1": "Pañcame sāti sikkhamānā.",
  "tika-vin12t0:755_2": "Ayanti sikkhamānā.",
  "tika-vin12t0:755_3": "Addhāti ekaṃsena.",
  "tika-vin12t0:755_4": "“Cetāpetvā”ti ettha citisaddo jānanatthoti āha “jānāpetvā”ti. Pañcamaṃ.",
  "tika-vin12t0:756_0": "6. Chaṭṭhanissaggiyapācittiyasikkhāpadaṃ",
  "tika-vin12t0:757_0": "758.",
  "tika-vin12t0:757_1": "Chaṭṭhe chandaṃ uppādetvā gahitaṃ chandakanti vacanatthaṃ dassento āha “chandaka”ntiādi.",
  "tika-vin12t0:757_2": "Dhammakiccanti puññakaraṇīyaṃ.",
  "tika-vin12t0:757_3": "Dhammasaddo hettha puññavācako.",
  "tika-vin12t0:757_4": "Yanti vatthuṃ.",
  "tika-vin12t0:757_5": "Paresanti attanā aññesaṃ.",
  "tika-vin12t0:757_6": "“Eta”nti “chandaka”nti etaṃ nāmaṃ.",
  "tika-vin12t0:757_7": "“Aññassatthāya dinnenā”tiiminā aññassa attho aññadattho,",
  "tika-vin12t0:757_8": "dakāro padasandhikaro,",
  "tika-vin12t0:757_9": "tadatthāya dinno aññadatthikoti vacanatthaṃ dasseti.",
  "tika-vin12t0:757_10": "“Aññaṃ uddisitvā dinnenā”tiiminā aññaṃ uddisitvā dinnaṃ aññuddisikanti vacanatthaṃ dasseti.",
  "tika-vin12t0:757_11": "“Saṅghassa pariccattenā”ti iminā saṅghassa pariccatto saṅghikoti vacanatthaṃ dasseti.",
  "tika-vin12t0:758_0": "762.",
  "tika-vin12t0:758_1": "Yadatthāyāti yesaṃ cīvarādīnaṃ atthāya.",
  "tika-vin12t0:758_2": "Yasaddena samāsabhāvato pubbe niggahitāgamo hoti.",
  "tika-vin12t0:758_3": "Tanti cīvarādikaṃ.",
  "tika-vin12t0:758_4": "Tumhehīti dāyake sandhāya vuttaṃ.",
  "tika-vin12t0:758_5": "Upaddavesūti dubbhikkhādiupasaggesu.",
  "tika-vin12t0:758_6": "Yaṃ vā taṃ vāti cīvaraṃ vā aññe vā piṇḍapātādiketi yaṃ vā taṃ vāti. Chaṭṭhaṃ.",
  "tika-vin12t0:759_0": "7. Sattamanissaggiyapācittiyasikkhāpadaṃ",
  "tika-vin12t0:760_0": "764.",
  "tika-vin12t0:760_1": "Sattame saññācikenāti ettha saṃsaddassa sayamatthe pavattibhāvaṃ dassetuṃ vuttaṃ “sayaṃ yācitakenā”ti.",
  "tika-vin12t0:760_2": "Etadevāti “saññācikenā”ti padameva.",
  "tika-vin12t0:760_3": "Etthāti imasmiṃ sikkhāpadeti. Sattamaṃ.",
  "tika-vin12t0:761_0": "8. Aṭṭhamanissaggiyapācittiyasikkhāpadaṃ",
  "tika-vin12t0:762_0": "769.",
  "tika-vin12t0:762_1": "Aṭṭhame gaṇassāti bhikkhunigaṇassa.",
  "tika-vin12t0:762_2": "Iminā “mahājanikenā”ti ettha bhikkhunigaṇova mahājanoti adhippetoti dīpetīti. Aṭṭhamaṃ.",
  "tika-vin12t0:763_0": "9. Navamanissaggiyapācittiyasikkhāpadaṃ",
  "tika-vin12t0:764_0": "774. Navame itoti imasmā aṭṭhamasikkhāpadato. Adhikataranti atirekataranti. Navamaṃ.",
  "tika-vin12t0:765_0": "10. Dasamanissaggiyapācittiyasikkhāpadaṃ",
  "tika-vin12t0:766_0": "778.",
  "tika-vin12t0:766_1": "Dasame “vinassatī”tiiminā “undriyatī”ti ettha udidhātuyā nassanatthaṃ dasseti dhātūnamanekatthattā.",
  "tika-vin12t0:766_2": "Paripatatīti parigalitvā patati.",
  "tika-vin12t0:766_3": "Iminā nassanākāraṃ dasseti.",
  "tika-vin12t0:766_4": "Ettakamevāti etaṃ parimāṇaṃ dvipadamevāti. Dasamaṃ.",
  "tika-vin12t0:767_0": "11. Ekādasamanissaggiyapācittiyasikkhāpadaṃ",
  "tika-vin12t0:768_0": "784.",
  "tika-vin12t0:768_1": "Ekādasame garupāvuraṇaṃ nāma sītakāle pāvuraṇavatthanti dassento āha “sītakāle pāvuraṇa”nti.",
  "tika-vin12t0:768_2": "Sītakāle hi manussā thūlapāvuraṇaṃ pārupanti.",
  "tika-vin12t0:768_3": "“Catukkaṃsaparama”nti ettha kaṃsasaddo bhuñjanapatte ca suvaṇṇādilohavisese ca catukahāpaṇe cāti tīsu atthesu dissati,",
  "tika-vin12t0:768_4": "idha pana catukahāpaṇe vattatīti dassento āha “kaṃso nāma catukkahāpaṇiko hotī”ti.",
  "tika-vin12t0:768_5": "Catukkaṃsasaṅkhātaṃ paramaṃ imassāti catukkaṃsaparamaṃ,",
  "tika-vin12t0:768_6": "soḷasakahāpaṇagghanakaṃ pāvuraṇanti atthoti.",
  "tika-vin12t0:768_7": "Ekādasamaṃ.",
  "tika-vin12t0:769_0": "12. Dvādasamanissaggiyapācittiyasikkhāpadaṃ",
  "tika-vin12t0:770_0": "789.",
  "tika-vin12t0:770_1": "Dvādasame lahupāvuraṇaṃ nāma uṇhakāle pāvuraṇavatthanti dassento āha “uṇhakāle pāvuraṇa”nti.",
  "tika-vin12t0:770_2": "Uṇhakāle hi manussā sukhumapāvuraṇaṃ pārupantīti.",
  "tika-vin12t0:770_3": "Dvādasamaṃ.",
  "tika-vin12t0:771_0": "Nissaggiyānaṃ tiṃsabhāvaṃ dassento āha “mahāvibhaṅge”tiādi.",
  "tika-vin12t0:771_1": "Cīvaravaggato apanetvāti sambandho.",
  "tika-vin12t0:771_2": "Aññadatthikānīti aññadatthikapadena vuttāni sikkhāpadāni.",
  "tika-vin12t0:771_3": "Itīti evaṃ.",
  "tika-vin12t0:771_4": "Ekatopaññattānīti ekasseva paññattāni,",
  "tika-vin12t0:771_5": "ubhatopaññattānīti ubhayesaṃ paññattāni.",
  "tika-vin12t0:771_6": "Etthāti “uddiṭṭhā kho”tiādivacaneti.",
  "tika-vin12t0:772_0": "Iti samantapāsādikāya vinayasaṃvaṇṇanāya",
  "tika-vin12t0:773_0": "Bhikkhunivibhaṅge",
  "tika-vin12t0:774_0": "Tiṃsakavaṇṇanāya yojanā samattā.",
  "tika-vin12t0:775_0": "4. Pācittiyakaṇḍaṃ",
  "tika-vin12t0:776_0": "1. Lasuṇavaggo",
  "tika-vin12t0:777_0": "1. Paṭhamasikkhāpada-atthayojanā",
  "tika-vin12t0:778_0": "Tiṃsakānantaraṃ tiṃsakānaṃ anantare kāle chasaṭṭhisatasaṅgahā chauttarasaṭṭhiadhikasatehi sikkhāpadehi saṅgahitā ye dhammā saṅgītikārehi saṅgītā,",
  "tika-vin12t0:778_1": "dāni imasmiṃ kāle tesampi dhammānaṃ ayaṃ vaṇṇanā hotīti yojanā.",
  "tika-vin12t0:779_0": "793.",
  "tika-vin12t0:779_1": "Tatthāti tesu chasaṭṭhisatasaṅgahesu sikkhāpadesu,",
  "tika-vin12t0:779_2": "paṭhamasikkhāpadeti sambandho.",
  "tika-vin12t0:779_3": "“Dve tayo”ti ettha vāsaddo luttaniddiṭṭhoti āha “dve vā tayo vā”ti.",
  "tika-vin12t0:779_4": "Phoṭalaketi kande, miñje vā.",
  "tika-vin12t0:779_5": "Etanti “gaṇḍike”ti etaṃ nāmaṃ.",
  "tika-vin12t0:779_6": "“Pamāṇa”ntiiminā mattasaddo pamāṇatthova,",
  "tika-vin12t0:779_7": "na appattho,",
  "tika-vin12t0:779_8": "nāpi avadhāraṇatthoti dasseti.",
  "tika-vin12t0:779_9": "Lasuṇanti setavaṇṇamūlaṃ mahākandaṃ.",
  "tika-vin12t0:779_10": "Mahākando hi byañjanasampākādīsu āmagandhānaṃ abhibhavanattā lasīyati kantīyatīti lasuṇanti vuccati.",
  "tika-vin12t0:780_0": "Suvaṇṇahaṃsayoninti suvaṇṇamayena pattena yuttaṃ haṃsayoniṃ.",
  "tika-vin12t0:780_1": "Jātissaroti jātiṃ bhavaṃ sarati jānātīti jātissaro.",
  "tika-vin12t0:780_2": "Athāti jātissarassa nipphannattā.",
  "tika-vin12t0:780_3": "Nipphannattho hi athasaddo.",
  "tika-vin12t0:780_4": "Pubbasinehenāti pubbe manussabhave bhāvitena sinehena.",
  "tika-vin12t0:780_5": "Tāsanti pajāpatiyā ca tissannaṃ dhītarānañca.",
  "tika-vin12t0:780_6": "Taṃ panāti pattaṃ pana.",
  "tika-vin12t0:781_0": "795.",
  "tika-vin12t0:781_1": "Magadhesūti magadharaṭṭhe ṭhitesu janapadesu.",
  "tika-vin12t0:781_2": "Hīti saccaṃ, yasmā vā.",
  "tika-vin12t0:781_3": "Idhāti “lasuṇaṃ khādeyyā”tipade.",
  "tika-vin12t0:781_4": "Tampīti māgadhakampi.",
  "tika-vin12t0:781_5": "Gaṇḍikalasuṇamevāti gaṇḍo phoṭo etassatthīti gaṇḍikaṃ.",
  "tika-vin12t0:781_6": "Gaṇḍasaddo hi phoṭapariyāyo,",
  "tika-vin12t0:781_7": "bahutthe ikapaccayo.",
  "tika-vin12t0:781_8": "Bahugaṇḍikalasuṇanti hi vuttaṃ hoti.",
  "tika-vin12t0:781_9": "Gaṇḍasaddo hi phoṭe ca kapole cāti dvīsu atthesu vattati,",
  "tika-vin12t0:781_10": "idha pana phoṭe vattatīti daṭṭhabbaṃ.",
  "tika-vin12t0:781_11": "Potthakesu pana oṭṭhajena catutthakkharena pāṭho atthi,",
  "tika-vin12t0:781_12": "so vīmaṃsitvā gahetabbo.",
  "tika-vin12t0:781_13": "Bahūsu hi pubbapotthakesu kaṇṭhajo tatiyakkharo ca oṭṭhajo catutthakkharo cāti dve akkharā aññamaññaṃ parivattitvā tiṭṭhanti.",
  "tika-vin12t0:781_14": "Na ekadvitimiñjakanti ekamiñjo palaṇḍuko na hoti,",
  "tika-vin12t0:781_15": "dvimiñjo bhañjanako na hoti,",
  "tika-vin12t0:781_16": "timiñjo haritako na hotīti attho.",
  "tika-vin12t0:781_17": "Kurundiyaṃ pana vuttanti sambandho.",
  "tika-vin12t0:781_18": "Saṅkhāditvāti dantehi cuṇṇavicuṇṇaṃ katvā.",
  "tika-vin12t0:782_0": "797.",
  "tika-vin12t0:782_1": "Palaṇḍukoti sukandako eko lasuṇaviseso.",
  "tika-vin12t0:782_2": "Bhañjanakādīni lokasaṅketopadesato daṭṭhabbāni.",
  "tika-vin12t0:782_3": "Hīti saccaṃ.",
  "tika-vin12t0:782_4": "Tassāti cāpalasuṇassa.",
  "tika-vin12t0:782_5": "Sabhāvenevāti sūpasampākādiṃ vinā attano sabhāvato eva.",
  "tika-vin12t0:782_6": "Tanti māgadhakaṃ,",
  "tika-vin12t0:782_7": "pakkhipitunti sambandho.",
  "tika-vin12t0:782_8": "Hīti saccaṃ.",
  "tika-vin12t0:782_9": "Yattha katthacīti yesu kesucīti. Paṭhamaṃ.",
  "tika-vin12t0:783_0": "2. Dutiyasikkhāpadaṃ",
  "tika-vin12t0:784_0": "799.",
  "tika-vin12t0:784_1": "Dutiye saṃdassanaṃ bādhati nisedheti asmiṃ ṭhāneti sambādhanti vacanatthena paṭicchannokāso sambādho nāmāti dassento āha “paṭicchannokāse”ti.",
  "tika-vin12t0:784_2": "Ubho upakacchakāti dve bāhumūlā.",
  "tika-vin12t0:784_3": "Te hi upari yaṃkiñci vatthuṃ kacati bandhati etthāti upakacchakāti vuccanti.",
  "tika-vin12t0:784_4": "Muttakaraṇanti passāvamaggo.",
  "tika-vin12t0:784_5": "So hi muttaṃ karoti anenāti muttakaraṇanti vuccati.",
  "tika-vin12t0:784_6": "Lomo kattīyati chindīyati imāyāti kattari, tāya vā,",
  "tika-vin12t0:784_7": "suṭṭhu daḷhaṃ lomaṃ ḍaṃsatīti saṇḍāso,",
  "tika-vin12t0:784_8": "soyeva saṇḍāsako, tena vā,",
  "tika-vin12t0:784_9": "khurati lomaṃ chindatīti khuro,",
  "tika-vin12t0:784_10": "tena vā saṃharāpentiyāti sambandho.",
  "tika-vin12t0:784_11": "Saṃharāpentiyāti apanentiyāti. Dutiyaṃ.",
  "tika-vin12t0:785_0": "3. Tatiyasikkhāpadaṃ",
  "tika-vin12t0:786_0": "803.",
  "tika-vin12t0:786_1": "Tatiye muttakaraṇatalaghātaneti muttakaraṇassa talaṃ hananaṃ paharaṇaṃ muttakaraṇatalaghātanaṃ,",
  "tika-vin12t0:786_2": "tasmiṃ muttakaraṇatalaghātane nimittabhūte.",
  "tika-vin12t0:786_3": "Tāva mahantanti ativiya mahantaṃ.",
  "tika-vin12t0:786_4": "Kesarenāpīti kiñjakkhenāpi.",
  "tika-vin12t0:786_5": "So hi ke jale sarati pavattatīti kesaroti vuccati.",
  "tika-vin12t0:787_0": "805. Gaṇḍaṃ vāti pīḷakaṃ vā. Vaṇaṃ vāti aruṃ vāti. Tatiyaṃ.",
  "tika-vin12t0:788_0": "4. Catutthasikkhāpadaṃ",
  "tika-vin12t0:789_0": "806.",
  "tika-vin12t0:789_1": "Catutthe rañño orodhā rājorodhā,",
  "tika-vin12t0:789_2": "purāṇe rājorodhā purāṇarājorodhāti vacanatthaṃ dassento āha “purāṇe”tiādi.",
  "tika-vin12t0:789_3": "“Gihibhāve”ti iminā purāṇeti ettha ṇapaccayassa sarūpaṃ dasseti.",
  "tika-vin12t0:789_4": "Cirāciranti nipātapaṭirūpakaṃ.",
  "tika-vin12t0:789_5": "Tena vuttaṃ “cirena cirenā”ti.",
  "tika-vin12t0:789_6": "“Sakkothā”ti iminā kathaṃ tumhe rāgacittaṃ paṭihanitvā attānaṃ dhāretha dhāretuṃ sakkothāti atthaṃ dasseti.",
  "tika-vin12t0:789_7": "Anārocitepīti bhūtato anārocitepi.",
  "tika-vin12t0:790_0": "807.",
  "tika-vin12t0:790_1": "Jatunāti lākhāya.",
  "tika-vin12t0:790_2": "Paṭṭhadaṇḍaketi paṭubhāvena ṭhāti pavattatīti paṭṭho,",
  "tika-vin12t0:790_3": "soyeva daṇḍo paṭṭhadaṇḍo,",
  "tika-vin12t0:790_4": "tassa pavesanaṃ paṭṭhadaṇḍakaṃ,",
  "tika-vin12t0:790_5": "tasmiṃ nimittabhūte.",
  "tika-vin12t0:790_6": "Etanti “jatumaṭṭhake”ti etaṃ vacananti.",
  "tika-vin12t0:790_7": "Catutthaṃ.",
  "tika-vin12t0:791_0": "5. Pañcamasikkhāpadaṃ",
  "tika-vin12t0:792_0": "810.",
  "tika-vin12t0:792_1": "Pañcame “atigambhīra”ntipadaṃ kiriyāvisesananti āha “atianto pavesetvā”ti.",
  "tika-vin12t0:792_2": "“Udakena dhovanaṃ kurumānā”ti iminā “udakasuddhika”ntipadassa udakena suddhiyā karaṇanti atthaṃ dasseti.",
  "tika-vin12t0:793_0": "812.",
  "tika-vin12t0:793_1": "Dvaṅgulapabbaparamanti ettha dve aṅgulāni ca dve pabbāni ca dvaṅgulapabbaṃ,",
  "tika-vin12t0:793_2": "uttarapade pubbapadalopo.",
  "tika-vin12t0:793_3": "Dvaṅgulapabbaṃ paramaṃ pamāṇaṃ etassa udakasuddhikassāti dvaṅgulapabbaparamaṃ.",
  "tika-vin12t0:793_4": "Vitthārato dvaṅgulaparamaṃ,",
  "tika-vin12t0:793_5": "gambhīrato dvipabbaparamanti vuttaṃ hoti.",
  "tika-vin12t0:793_6": "Tenāha “vitthārato”tiādi.",
  "tika-vin12t0:793_7": "Aṅgulaṃ pavesentiyāti sambandho.",
  "tika-vin12t0:793_8": "Hīti saccaṃ.",
  "tika-vin12t0:793_9": "“Catunnaṃ vā”ti idaṃ ukkaṭṭhavasena vuttaṃ,",
  "tika-vin12t0:793_10": "tiṇṇampi pabbaṃ na vaṭṭati,",
  "tika-vin12t0:793_11": "catunnaṃ pana pagevāti atthoti. Pañcamaṃ.",
  "tika-vin12t0:794_0": "6. Chaṭṭhasikkhāpadaṃ",
  "tika-vin12t0:795_0": "815.",
  "tika-vin12t0:795_1": "Chaṭṭhe bhattassa vissajjanaṃ bhattavissaggoti vutte bhattakiccanti dassento āha “bhattakicca”nti.",
  "tika-vin12t0:795_2": "Pānīyasaddena pānīyathālakaṃ gahetabbaṃ,",
  "tika-vin12t0:795_3": "vidhūpanasaddena bījanī gahetabbā,",
  "tika-vin12t0:795_4": "upasaddo samīpatthoti sabbaṃ dassento āha “ekena hatthenā”tiādi.",
  "tika-vin12t0:795_5": "“Accāvadatī”tipadassa atikkamitvā vadanākāraṃ dasseti “pubbepī”tiādinā.",
  "tika-vin12t0:796_0": "817.",
  "tika-vin12t0:796_1": "“Suddhaudakaṃ vā hotū”tiādinā “pānīyenā”ti vacanaṃ upalakkhaṇaṃ nāmāti dasseti.",
  "tika-vin12t0:796_2": "Dadhimatthūti dadhimaṇḍaṃ dadhino sāro,",
  "tika-vin12t0:796_3": "dadhimhi pasannodakanti vuttaṃ hoti.",
  "tika-vin12t0:796_4": "Rasoti maccharaso maṃsaraso.",
  "tika-vin12t0:796_5": "“Antamaso cīvarakaṇṇopī”ti iminā “vidhūpanenā”ti vacanaṃ nidassanaṃ nāmāti dasseti.",
  "tika-vin12t0:797_0": "819. Detīti sayaṃ deti. Dāpetīti aññena dāpeti. Ubhayampīti pānīyavidhūpanadvayampīti. Chaṭṭhaṃ.",
  "tika-vin12t0:798_0": "7. Sattamasikkhāpadaṃ",
  "tika-vin12t0:799_0": "822.",
  "tika-vin12t0:799_1": "Sattame “payogadukkaṭaṃ nāmā”ti iminā heṭṭhā vuttesu aṭṭhasu dukkaṭesu pubbapayogadukkaṭaṃ dasseti.",
  "tika-vin12t0:799_2": "Na kevalaṃ pubbapayogadukkaṭaṃ ettakameva,",
  "tika-vin12t0:799_3": "atha kho aññampi bahu hotīti dassento āha “tasmā”tiādi.",
  "tika-vin12t0:799_4": "Saṅghaṭṭanesupīti viloḷanesupi.",
  "tika-vin12t0:799_5": "Dantehi saṅkhādatīti dantehi cuṇṇavicuṇṇaṃ karoti.",
  "tika-vin12t0:799_6": "Etthāti imasmiṃ sikkhāpade,",
  "tika-vin12t0:799_7": "aññāya bhikkhuniyā kārāpetvāti sambandho.",
  "tika-vin12t0:799_8": "“Aññāyā”tipadaṃ “viññāpetvā”ti pade kāritakammaṃ.",
  "tika-vin12t0:799_9": "Mātarampīti ettha pisaddo aññaṃ viññāpetvā bhuñjantiyā pagevāti dasseti.",
  "tika-vin12t0:799_10": "Tāya vāti viññāpitabhikkhuniyā vā.",
  "tika-vin12t0:799_11": "Tanti āmakadhaññaṃ.",
  "tika-vin12t0:799_12": "Tanti mahāpaccariyaṃ vuttavacanaṃ.",
  "tika-vin12t0:799_13": "Pubbāparaviruddhanti pubbāparato viruddhaṃ.",
  "tika-vin12t0:799_14": "“Aññāya…pe…",
  "tika-vin12t0:799_15": "dukkaṭamevā”ti pubbavacane dukkaṭameva vuttaṃ,",
  "tika-vin12t0:799_16": "puna “aññāya…pe…",
  "tika-vin12t0:799_17": "dukkaṭa”nti ca pacchimavacane pācittiyañca dukkaṭañca vuttaṃ,",
  "tika-vin12t0:799_18": "tasmā pubbāparaviruddhanti vuttaṃ hoti.",
  "tika-vin12t0:799_19": "Hīti saccaṃ, yasmā vā.",
  "tika-vin12t0:800_0": "823.",
  "tika-vin12t0:800_1": "Labbhamānaṃ āmakadhaññanti sambandho.",
  "tika-vin12t0:800_2": "Aññaṃ vā yaṃkiñcīti muggamāsādīhi vā lābukumbhaṇḍādīhi vā aññaṃ yaṃkiñci tilādiṃ vāti. Sattamaṃ.",
  "tika-vin12t0:801_0": "8. Aṭṭhamasikkhāpadaṃ",
  "tika-vin12t0:802_0": "824.",
  "tika-vin12t0:802_1": "Aṭṭhame nibbiṭṭharājabhaṭoti ettha uttarapadassa chaṭṭhīsamāsañca pubbapadena bāhiratthasamāsañca dassento āha “nibbiṭṭho”tiādi.",
  "tika-vin12t0:802_2": "Tattha “rañño bhatī”ti iminā rañño bhaṭo rājabhaṭoti chaṭṭhīsamāsaṃ dasseti,",
  "tika-vin12t0:802_3": "“etenā”ti iminā bāhiratthasamāsaṃ.",
  "tika-vin12t0:802_4": "Nibbiṭṭhoti niviṭṭho patiṭṭhāpitoti attho.",
  "tika-vin12t0:802_5": "Keṇīti rañño dātabbassa āyassetamadhivacanaṃ.",
  "tika-vin12t0:802_6": "Etenāti brāhmaṇena.",
  "tika-vin12t0:802_7": "Tatoti ṭhānantarato.",
  "tika-vin12t0:802_8": "Bhaṭasaṅkhātāya keṇiyā pathattā kāraṇattā ṭhānantaraṃ bhaṭapathanti āha “taṃyeva ṭhānantara”nti.",
  "tika-vin12t0:803_0": "826.",
  "tika-vin12t0:803_1": "Cattāripi vatthūnīti uccārādīni.",
  "tika-vin12t0:803_2": "Pāṭekkanti paṭivisuṃ ekekameva.",
  "tika-vin12t0:803_3": "Uccāraṃ vātiādīsu vāsaddena dantakaṭṭhādayopi gahetabbāti āha “dantakaṭṭha…pe…",
  "tika-vin12t0:803_4": "pācittiyamevā”ti.",
  "tika-vin12t0:803_5": "Sabbatthāti sabbesu uccārādīsūti. Aṭṭhamaṃ.",
  "tika-vin12t0:804_0": "9. Navamasikkhāpadaṃ",
  "tika-vin12t0:805_0": "830.",
  "tika-vin12t0:805_1": "Navame ropimaharitaṭṭhāneti ropimaṭṭhāne ca haritaṭṭhāne ca.",
  "tika-vin12t0:805_2": "Ropiyati asminti ropiyaṃ,",
  "tika-vin12t0:805_3": "taṃyeva ropimaṃ yakārassa makāraṃ katvā.",
  "tika-vin12t0:805_4": "Etānīti uccārādīni.",
  "tika-vin12t0:805_5": "Sabbesanti bhikkhubhikkhunīnaṃ.",
  "tika-vin12t0:805_6": "Yattha panāti yasmiṃ khetteti. Navamaṃ.",
  "tika-vin12t0:806_0": "10. Dasamasikkhāpadaṃ",
  "tika-vin12t0:807_0": "835.",
  "tika-vin12t0:807_1": "Dasame soṇḍā vāti surāsoṇḍā vā.",
  "tika-vin12t0:807_2": "Moroti mayūro.",
  "tika-vin12t0:807_3": "Suvoti suko.",
  "tika-vin12t0:807_4": "Makkaṭoti vānaro.",
  "tika-vin12t0:807_5": "Ādisaddena sappādayo saṅgaṇhāti,",
  "tika-vin12t0:807_6": "makkaṭādayopi naccantūti sambandho.",
  "tika-vin12t0:807_7": "Asaṃyatabhikkhūnanti vācasikakamme asaṃyatānaṃ bhikkhūnaṃ,",
  "tika-vin12t0:807_8": "dhammabhāṇakagītaṃ vā hotūti yojanā.",
  "tika-vin12t0:807_9": "Tantiyā guṇena baddhā tantibaddhā.",
  "tika-vin12t0:807_10": "“Bhi”ntisaṅkhāto rāsaddo etissāti bheri.",
  "tika-vin12t0:807_11": "Kuṭena katā bheri kuṭabheri,",
  "tika-vin12t0:807_12": "tāya vāditaṃ kuṭabherivāditaṃ, taṃ vā.",
  "tika-vin12t0:807_13": "Udakabherīti udakena pakkhittā bheri,",
  "tika-vin12t0:807_14": "tāya vāditampi hotūti sambandho.",
  "tika-vin12t0:808_0": "836.",
  "tika-vin12t0:808_1": "Tesaṃyevāti yesaṃ naccaṃ passati,",
  "tika-vin12t0:808_2": "tesaṃyeva.",
  "tika-vin12t0:808_3": "Yadi pana naccagītavādite visuṃ visuṃ passati suṇāti,",
  "tika-vin12t0:808_4": "pāṭekkā āpattiyoti dassento āha “sace panā”tiādi.",
  "tika-vin12t0:808_5": "Aññatoti aññato desato,",
  "tika-vin12t0:808_6": "passatīti sambandho.",
  "tika-vin12t0:808_7": "“Oloketvā”ti pade apekkhite upayogatthe topaccayo hoti.",
  "tika-vin12t0:808_8": "Aññaṃ oloketvāti hi attho.",
  "tika-vin12t0:808_9": "Aññato vādente passatīti yojanā.",
  "tika-vin12t0:808_10": "Bhikkhunī na labhatīti sambandho.",
  "tika-vin12t0:808_11": "Aññe vattumpīti sambandho.",
  "tika-vin12t0:808_12": "Upahāranti pūjaṃ.",
  "tika-vin12t0:808_13": "Upaṭṭhānanti pāricariyaṃ.",
  "tika-vin12t0:808_14": "Sabbatthāti sabbesu sayaṃ naccādīsu.",
  "tika-vin12t0:809_0": "837.",
  "tika-vin12t0:809_1": "Antarārāme vāti ārāmassa antare vā.",
  "tika-vin12t0:809_2": "Bahiārāme vāti ārāmassa bahi vā.",
  "tika-vin12t0:809_3": "Aññena vāti salākabhattādīhi aññena vā.",
  "tika-vin12t0:809_4": "Tādisenāti yādiso corādiupaddavo,",
  "tika-vin12t0:809_5": "tādisenāti. Dasamaṃ.",
  "tika-vin12t0:810_0": "Lasuṇavaggo paṭhamo.",
  "tika-vin12t0:811_0": "2. Andhakāravaggo",
  "tika-vin12t0:812_0": "1. Paṭhamasikkhāpada-atthayojanā",
  "tika-vin12t0:813_0": "839.",
  "tika-vin12t0:813_1": "Andhakāravaggassa paṭhame appadīpeti upalakkhaṇavasena vuttattā aññepi ālokā gahetabbāti dassento āha “padīpacandasūriyaaggīsū”tiādi.",
  "tika-vin12t0:813_2": "Assāti “appadīpe”tipadassa.",
  "tika-vin12t0:814_0": "841.",
  "tika-vin12t0:814_1": "Narahoassādāpekkhā hutvā ca rassādato aññavihitāva hutvā cāti yojanā.",
  "tika-vin12t0:814_2": "Iminā “santiṭṭhati vā sallapati vā”ti pade kiriyāvisesanabhāvaṃ dasseti.",
  "tika-vin12t0:814_3": "Dānena vā nimittabhūtena,",
  "tika-vin12t0:814_4": "pūjāya vā nimittabhūtāya mantetīti yojanāti. Paṭhamaṃ.",
  "tika-vin12t0:815_0": "2. Dutiyasikkhāpadaṃ",
  "tika-vin12t0:816_0": "842. Dutiye idameva padaṃ nānanti sambandhoti. Dutiyaṃ.",
  "tika-vin12t0:817_0": "3. Tatiyasikkhāpadaṃ",
  "tika-vin12t0:818_0": "846. Tatiye “idamevā”ti padaṃ anuvattetabbaṃ. Tādisamevāti paṭhamasadisamevāti atthoti. Tatiyaṃ.",
  "tika-vin12t0:819_0": "4. Catutthasikkhāpadaṃ",
  "tika-vin12t0:820_0": "850.",
  "tika-vin12t0:820_1": "Catutthe kaṇṇassa samīpaṃ nikaṇṇaṃ,",
  "tika-vin12t0:820_2": "tameva nikaṇṇikanti vutte kaṇṇamūlanti āha “kaṇṇamūlaṃ vuccatī”ti.",
  "tika-vin12t0:820_3": "“Kaṇṇamūle”ti iminā “nikaṇṇika”nti ettha bhummatthe upayogavacananti dasseti.",
  "tika-vin12t0:820_4": "Āharaṇatthāyāti āharāpanatthāyāti.",
  "tika-vin12t0:820_5": "Catutthaṃ.",
  "tika-vin12t0:821_0": "5. Pañcamasikkhāpadaṃ",
  "tika-vin12t0:822_0": "854.",
  "tika-vin12t0:822_1": "Pañcame tesanti gharasāmikānaṃ.",
  "tika-vin12t0:822_2": "Gharampīti na kevalaṃ āsanameva,",
  "tika-vin12t0:822_3": "gharampi sodhemāti attho.",
  "tika-vin12t0:822_4": "Tatoti parivitakkanato,",
  "tika-vin12t0:822_5": "paranti sambandho.",
  "tika-vin12t0:823_0": "858. Corā vā uṭṭhitā hontīti yojanāti. Pañcamaṃ.",
  "tika-vin12t0:824_0": "6. Chaṭṭhasikkhāpadaṃ",
  "tika-vin12t0:825_0": "860.",
  "tika-vin12t0:825_1": "Chaṭṭhe abhinisīdeyyāti ettha abhisaddo upasaggamattovāti dassento āha “nisīdeyyā”ti.",
  "tika-vin12t0:825_2": "Eseva nayo abhinipajjeyyāti etthāpi.",
  "tika-vin12t0:825_3": "Dve āpattiyoti sambandhoti. Chaṭṭhaṃ.",
  "tika-vin12t0:826_0": "7. Sattamasikkhāpadaṃ",
  "tika-vin12t0:827_0": "864. Sattame sabbanti sakalaṃ vattabbavacananti. Sattamaṃ.",
  "tika-vin12t0:828_0": "8. Aṭṭhamasikkhāpadaṃ",
  "tika-vin12t0:829_0": "869. Aṭṭhame anuttānavacanaṃ natthīti. Aṭṭhamaṃ.",
  "tika-vin12t0:830_0": "9. Navamasikkhāpadaṃ",
  "tika-vin12t0:831_0": "875.",
  "tika-vin12t0:831_1": "Navame abhisapeyyāti ettha sapadhātussa akkosanatthaṃ antokatvā karadhātuyā atthaṃ dassento āha “sapathaṃ kareyyā”ti.",
  "tika-vin12t0:831_2": "Niraye nibbattāmhīti ahaṃ niraye nibbattā amhīti yojanā.",
  "tika-vin12t0:831_3": "Niraye nibbattatūti esā bhikkhunī niraye nibbattatūti yojanā.",
  "tika-vin12t0:831_4": "Īdisā hotūti mama sadisā hotūti attho.",
  "tika-vin12t0:831_5": "Kāṇāti ekakkhikāṇā,",
  "tika-vin12t0:831_6": "dvakkhikāṇā vā.",
  "tika-vin12t0:831_7": "Kuṇīti hatthapādādivaṅkā.",
  "tika-vin12t0:832_0": "878. Edisāti virūpādijātikā. Viramassūti viramāhi. Addhāti dhuvanti. Navamaṃ.",
  "tika-vin12t0:833_0": "10. Dasamasikkhāpadaṃ",
  "tika-vin12t0:834_0": "879. Dasame anuttānaṭṭhānaṃ natthīti. Dasamaṃ.",
  "tika-vin12t0:835_0": "Andhakāravaggo dutiyo.",
  "tika-vin12t0:836_0": "3. Naggavaggo",
  "tika-vin12t0:837_0": "1. Paṭhamasikkhāpada-atthayojanā",
  "tika-vin12t0:838_0": "883.",
  "tika-vin12t0:838_1": "Naggavaggassa paṭhame brahmacariyena ciṇṇenāti ciṇṇena brahmacariyena kiṃ nu kho nāmāti attho.",
  "tika-vin12t0:838_2": "“Brahmacariyassa caraṇenā”ti iminā ciṇṇasaddassa caraṇaṃ ciṇṇanti vacanatthaṃ dasseti.",
  "tika-vin12t0:838_3": "“Na aññaṃ cīvara”nti iminā evatthaṃ dasseti,",
  "tika-vin12t0:838_4": "aññatthāpohanaṃ vāti. Paṭhamaṃ.",
  "tika-vin12t0:839_0": "2. Dutiyasikkhāpadaṃ",
  "tika-vin12t0:840_0": "887. Dutiye anuttānaṭṭhānaṃ natthīti. Dutiyaṃ.",
  "tika-vin12t0:841_0": "3. Tatiyasikkhāpadaṃ",
  "tika-vin12t0:842_0": "893.",
  "tika-vin12t0:842_1": "Tatiye anantarāyikinīti ettha natthi antarāyo etissāti anantarāyā,",
  "tika-vin12t0:842_2": "sā eva anantarāyikinīti vacanatthaṃ dassento āha “anantarāyā”ti. Tatiyaṃ.",
  "tika-vin12t0:843_0": "4. Catutthasikkhāpadaṃ",
  "tika-vin12t0:844_0": "898.",
  "tika-vin12t0:844_1": "Catutthe pañcāhanti samāhāradigu,",
  "tika-vin12t0:844_2": "ṇikapaccayo svattho.",
  "tika-vin12t0:844_3": "Saṅghāṭicārotiettha kenaṭṭhena saṅghāṭi nāma,",
  "tika-vin12t0:844_4": "cārasaddo kimatthoti āha “paribhogavasena vā”tiādi.",
  "tika-vin12t0:844_5": "Tattha saṅghaṭitaṭṭhenāti saṃharitaṭṭhena.",
  "tika-vin12t0:844_6": "Iminā “kenaṭṭhena saṅghāṭi nāmā”ti pucchaṃ visajjeti.",
  "tika-vin12t0:844_7": "“Parivattana”nti iminā “cārasaddo kimattho”ti codanaṃ pariharati.",
  "tika-vin12t0:844_8": "Pañcasūti ticīvaraṃ udakasāṭikā saṃkaccikāti pañcasūti.",
  "tika-vin12t0:844_9": "Catutthaṃ.",
  "tika-vin12t0:845_0": "5. Pañcamasikkhāpadaṃ",
  "tika-vin12t0:846_0": "903.",
  "tika-vin12t0:846_1": "Pañcame “cīvarasaṅkamanīya”ntiettha saṅkametabbaṃ paṭidātabbanti saṅkamanīyanti kamudhātussa paṭidānatthañca anīyasaddassa kammatthañca,",
  "tika-vin12t0:846_2": "‘cīvarañca taṃ saṅkamanīyañce’ti cīvarasaṅkamanīyanti visesanaparapadabhāvañca dassento āha “saṅkametabbaṃ cīvara”nti.",
  "tika-vin12t0:846_3": "Tattha “saṅkametabbaṃ cīvara”nti iminā kammatthañca visesanaparapadabhāvañca dasseti.",
  "tika-vin12t0:846_4": "“Paṭidātabbacīvara”nti iminā kamudhātuyā atthaṃ dasseti adhippāyavasenāti. Pañcamaṃ.",
  "tika-vin12t0:847_0": "6. Chaṭṭhasikkhāpadaṃ",
  "tika-vin12t0:848_0": "909.",
  "tika-vin12t0:848_1": "Chaṭṭhe “aññaṃ parikkhāra”ntiettha parikkhārassa sarūpaṃ dassento āha “yaṃkiñcī”tiādi.",
  "tika-vin12t0:848_2": "Yaṃkiñci aññataranti sambandho.",
  "tika-vin12t0:848_3": "Kittakaṃagghanakanti kiṃ pamāṇena agghena arahaṃ cīvaraṃ.",
  "tika-vin12t0:848_4": "Dātukāmatthāti tumhe dātukāmā bhavathāti attho.",
  "tika-vin12t0:848_5": "Katipāhenāti katipayāni ahāni katipāhaṃ,",
  "tika-vin12t0:848_6": "yakāralopo.",
  "tika-vin12t0:848_7": "Katipayasaddohi dvitivācako rūḷhīsaddo,",
  "tika-vin12t0:848_8": "tena katipāhena.",
  "tika-vin12t0:848_9": "Samagghanti appagghaṃ.",
  "tika-vin12t0:848_10": "Saṃsaddo hi appatthavācakoti. Chaṭṭhaṃ.",
  "tika-vin12t0:849_0": "7. Sattamasikkhāpadaṃ",
  "tika-vin12t0:850_0": "911.",
  "tika-vin12t0:850_1": "Sattame “vipakkamiṃsū”ti ettha vividhaṃ ṭhānaṃ pakkamiṃsūti dassento āha “tattha tattha agamaṃsū”ti.",
  "tika-vin12t0:850_2": "Amhākampi āgamananti sambandho.",
  "tika-vin12t0:851_0": "915.",
  "tika-vin12t0:851_1": "Katipāhena uppajjissatīti katipāhena cīvaraṃ uppajjissati.",
  "tika-vin12t0:851_2": "Tatoti tasmiṃ cīvaruppajjanakāleti. Sattamaṃ.",
  "tika-vin12t0:852_0": "8. Aṭṭhamasikkhāpadaṃ",
  "tika-vin12t0:853_0": "916.",
  "tika-vin12t0:853_1": "Aṭṭhame ye nāṭakaṃ nāṭenti,",
  "tika-vin12t0:853_2": "te naṭā nāmāti yojanā.",
  "tika-vin12t0:853_3": "Iminā naṭakaṃ nāṭentīti naṭāti vacanatthaṃ dasseti.",
  "tika-vin12t0:853_4": "Ye naccanti,",
  "tika-vin12t0:853_5": "te nāṭakā nāmāti yojanā.",
  "tika-vin12t0:853_6": "Iminā sayaṃ naṭantīti nāṭakāti vacanatthaṃ dīpeti.",
  "tika-vin12t0:853_7": "Vaṃsavarattādīsūti ettha vaṃso nāma veṇu.",
  "tika-vin12t0:853_8": "Varattā nāma naddhikā.",
  "tika-vin12t0:853_9": "Ādisaddena rajjuādayo saṅgaṇhāti.",
  "tika-vin12t0:853_10": "Ye laṅghanakammaṃ karonti,",
  "tika-vin12t0:853_11": "te laṅghakā nāmāti yojanā.",
  "tika-vin12t0:853_12": "Māyākārāti ettha māyā nāma mayanāmakena asurena sure calayituṃ katattā mayassa esāti māyā,",
  "tika-vin12t0:853_13": "taṃ karotīti māyākāro,",
  "tika-vin12t0:853_14": "mayanāmako asuroyeva.",
  "tika-vin12t0:853_15": "Aññe pana rūḷhīvasena “māyākārā”ti vuccanti.",
  "tika-vin12t0:853_16": "Sokena jhāyanaṃ ḍayhanaṃ sokajjhāyaṃ,",
  "tika-vin12t0:853_17": "surānaṃ sokajjhāyaṃ karotīti sokajjhāyiko,",
  "tika-vin12t0:853_18": "mayanāmako asuroyeva.",
  "tika-vin12t0:853_19": "Aññe pana rūḷhīvasena “sokajjhāyikā”ti vuccanti.",
  "tika-vin12t0:853_20": "Iti imamatthaṃ dassetuṃ vuttaṃ “sokajjhāyikā nāma māyākārā”ti.",
  "tika-vin12t0:853_21": "Kumbhathuṇikā nāmāti ettha vissaṭṭhattā thavīyatīti thuṇo, saddo.",
  "tika-vin12t0:853_22": "Kumbhassa thuṇo kumbhathuṇo.",
  "tika-vin12t0:853_23": "Tena kīḷantīti kumbhathuṇikā,",
  "tika-vin12t0:853_24": "iti imamatthaṃ dasseti “ghaṭakena kīḷanakā”ti iminā.",
  "tika-vin12t0:853_25": "Bimbisakanti caturassaambaṇatāḷanaṃ,",
  "tika-vin12t0:853_26": "taṃ vādentīti bimbisakavādakāti. Aṭṭhamaṃ.",
  "tika-vin12t0:854_0": "9. Navamasikkhāpadaṃ",
  "tika-vin12t0:855_0": "921. Navame tesanti ye “na mayaṃ ayye sakkomā”ti vadanti, tesaṃ. Dassatīti acchādessatīti. Navamaṃ.",
  "tika-vin12t0:856_0": "10. Dasamasikkhāpadaṃ",
  "tika-vin12t0:857_0": "927.",
  "tika-vin12t0:857_1": "Dasame yassāti kathinassa.",
  "tika-vin12t0:857_2": "Ubbhāramūlakoti uddhāramūlako.",
  "tika-vin12t0:857_3": "Saddhāparipālanatthanti kathinuddhāraṃ yācantassa saddhāya paripālanatthanti. Dasamaṃ.",
  "tika-vin12t0:858_0": "Naggavaggo tatiyo.",
  "tika-vin12t0:859_0": "4. Tuvaṭṭavaggo",
  "tika-vin12t0:860_0": "1. Paṭhamasikkhāpada-atthayojanā",
  "tika-vin12t0:861_0": "933.",
  "tika-vin12t0:861_1": "Tuvaṭṭavaggassa paṭhame “tuvaṭṭa nipajjāya”nti dhātupāṭhesu (saddanītidhātumālāyaṃ 18 ṭakārantadhātu) vuttattā “tuvaṭṭeyyunti nipajjeyyu”nti vuttanti. Paṭhamaṃ.",
  "tika-vin12t0:862_0": "2. Dutiyasikkhāpadaṃ",
  "tika-vin12t0:863_0": "937.",
  "tika-vin12t0:863_1": "Dutiye ekattharaṇapāvuraṇantiettha uttarapadānaṃ dvandabhāvaṃ,",
  "tika-vin12t0:863_2": "pubbapadena ca bāhiratthasamāsabhāvaṃ dassetuṃ vuttaṃ “eka”ntiādi.",
  "tika-vin12t0:863_3": "Tattha ceva,",
  "tika-vin12t0:863_4": "casaddehi dvandabhāvaṃ dīpeti,",
  "tika-vin12t0:863_5": "“etāsa”ntiiminā bāhiratthasamāsabhāvaṃ.",
  "tika-vin12t0:863_6": "Etanti “ekattharaṇapāvuraṇā”ti etaṃ nāmanti. Dutiyaṃ.",
  "tika-vin12t0:864_0": "3. Tatiyasikkhāpadaṃ",
  "tika-vin12t0:865_0": "941.",
  "tika-vin12t0:865_1": "Tatiye uḷārakulāti jātiseṭṭhakulā,",
  "tika-vin12t0:865_2": "issariyabhogādīhi vā vipulakulā.",
  "tika-vin12t0:865_3": "Guṇehīti sīlādiguṇehi.",
  "tika-vin12t0:865_4": "“Uḷārāti sambhāvitā”ti iminā itilopatulyādhikaraṇasamāsaṃ dasseti.",
  "tika-vin12t0:866_0": "“Abhibhūtā”ti iminā “apakatā”ti ettha karadhātu sabbadhātvatthavācīpi idha apapubbattā visesato abhibhavanatthe vattatīti dasseti.",
  "tika-vin12t0:866_1": "Etāsanti bhikkhunīnaṃ.",
  "tika-vin12t0:866_2": "“Saññāpayamānā”ti iminā saññāpanaṃ saññattīti vacanatthaṃ dasseti.",
  "tika-vin12t0:866_3": "Hetūdāharaṇādīhīti ettha ādisaddena upamādayo saṅgaṇhāti.",
  "tika-vin12t0:866_4": "“Vividhehi nayehi ñāpanā”ti iminā vividhehi ñāpanaṃ viññattīti vacanatthaṃ dasseti.",
  "tika-vin12t0:867_0": "943.",
  "tika-vin12t0:867_1": "Caṅkamane padavāragaṇanāya āpattiyā na kāretabboti āha “nivattanagaṇanāyā”ti.",
  "tika-vin12t0:867_2": "Padādigaṇanāyāti padaanupadādigaṇanāyāti. Tatiyaṃ.",
  "tika-vin12t0:868_0": "4. Catutthasikkhāpadaṃ",
  "tika-vin12t0:869_0": "949. Catutthe anuttānaṭṭhānaṃ natthīti. Catutthaṃ.",
  "tika-vin12t0:870_0": "5. Pañcamasikkhāpadaṃ",
  "tika-vin12t0:871_0": "952.",
  "tika-vin12t0:871_1": "Pañcame āṇattā bhikkhunīti yojanā.",
  "tika-vin12t0:871_2": "Idañca paccāsannavasena vuttaṃ yaṃkiñcipi āṇāpetuṃ sakkuṇeyyattāti. Pañcamaṃ.",
  "tika-vin12t0:872_0": "6-9. Chaṭṭhādisikkhāpadaṃ",
  "tika-vin12t0:873_0": "955. Chaṭṭha-sattama-aṭṭhama-navamesu anuttānavacanaṃ natthīti. Chaṭṭha sattama aṭṭhama navamāni.",
  "tika-vin12t0:874_0": "10. Dasamasikkhāpadaṃ",
  "tika-vin12t0:875_0": "973. Dasame ahundarikāti tasmiṃ kāle, dese vā sambādhassa nāmametanti āha “ahundarikāti sambādhā”ti.",
  "tika-vin12t0:876_0": "975.",
  "tika-vin12t0:876_1": "Yathā “uttarichappañcavācāhī”ti ettha pañcasaddo na koci attho,",
  "tika-vin12t0:876_2": "vācāsiliṭṭhatthaṃ lokavohāravasena vutto,",
  "tika-vin12t0:876_3": "na evamidha,",
  "tika-vin12t0:876_4": "idha pana attho atthi,",
  "tika-vin12t0:876_5": "pañca yojanāni gacchantiyāpi anāpattiyevāti āha “pavāretvā…pe…",
  "tika-vin12t0:876_6": "anāpattī”ti.",
  "tika-vin12t0:876_7": "Paccāgacchatīti paṭinivattetvā āgacchatīti. Dasamaṃ.",
  "tika-vin12t0:877_0": "Tuvaṭṭavaggo catuttho.",
  "tika-vin12t0:878_0": "5. Cittāgāravaggo",
  "tika-vin12t0:879_0": "1. Paṭhamasikkhāpada-atthayojanā",
  "tika-vin12t0:880_0": "978.",
  "tika-vin12t0:880_1": "Cittāgāravaggassa paṭhame rañño kīḷanaṭṭhānaṃ agāraṃ rājāgāranti vacanatthaṃ dassento āha “rañño kīḷanaghara”nti.",
  "tika-vin12t0:880_2": "Cittaṃ agāraṃ cittāgāraṃ.",
  "tika-vin12t0:880_3": "Ārāmanti nagarato nātidūraārāmoti āha “upavana”nti.",
  "tika-vin12t0:880_4": "Uyyānanti sampannapupphaphalatāya uddhaṃ ulloketvā manussā yanti gacchanti etthāti uyyānaṃ.",
  "tika-vin12t0:880_5": "Pokkharaṇinti pokkharaṃ padumaṃ netīti pokkharaṇī.",
  "tika-vin12t0:880_6": "Pañcapīti rājāgārādīni pañcapi.",
  "tika-vin12t0:880_7": "Sabbatthāti dassanatthāya gamane ca gantvā passane cāti sabbesu.",
  "tika-vin12t0:881_0": "981.",
  "tika-vin12t0:881_1": "“Ajjhārāme”tiādinā ārāme ṭhitāya ārāmato bahi kate rājāgārādike passantiyāpi anāpattīti dasseti.",
  "tika-vin12t0:881_2": "Tānīti rājāgārādīnīti. Paṭhamaṃ.",
  "tika-vin12t0:882_0": "2. Dutiyasikkhāpadaṃ",
  "tika-vin12t0:883_0": "982. Dutiye anuttānaṭṭhānaṃ natthīti. Dutiyaṃ.",
  "tika-vin12t0:884_0": "3. Tatiyasikkhāpadaṃ",
  "tika-vin12t0:885_0": "988.",
  "tika-vin12t0:885_1": "Tatiye yattakanti yattakaṃ suttanti sambandho.",
  "tika-vin12t0:885_2": "Añchitanti kaḍḍhitaṃ.",
  "tika-vin12t0:885_3": "Tasminti tattake sutteti sambandho.",
  "tika-vin12t0:885_4": "Takkamhīti ettha takkoti eko ayomayo suttakantanassa upakaraṇaviseso.",
  "tika-vin12t0:885_5": "So hi takīyati suttaṃ bandhīyati ettha,",
  "tika-vin12t0:885_6": "etenāti vā takkoti vuccati, tasmiṃ.",
  "tika-vin12t0:885_7": "Kantanatoti kantīyate kappāsādibhāvassa chindīyate kantanaṃ, tato.",
  "tika-vin12t0:886_0": "989.",
  "tika-vin12t0:886_1": "Dasikasuttādinti ettha dasāti vatthassāvayavo.",
  "tika-vin12t0:886_2": "So hi diyyati avakhaṇḍīyatīti dasāti vuccati,",
  "tika-vin12t0:886_3": "tassaṃ dasāyaṃ pavattaṃ dasikaṃ,",
  "tika-vin12t0:886_4": "tameva suttaṃ dasikasuttaṃ.",
  "tika-vin12t0:886_5": "Ādisaddena vakkhamānaṃ dukkantitasuttādiṃ saṅgaṇhātīti. Tatiyaṃ.",
  "tika-vin12t0:887_0": "4. Catutthasikkhāpadaṃ",
  "tika-vin12t0:888_0": "992.",
  "tika-vin12t0:888_1": "Catutthe ādiṃ katvāti dhovanādīni ādiṃ katvā.",
  "tika-vin12t0:888_2": "Khādanīyādīsūti pūvakhādanīyādīsu.",
  "tika-vin12t0:888_3": "Rūpagaṇanāyāti pūvādīnaṃ saṇṭhānagaṇanāya.",
  "tika-vin12t0:889_0": "993.",
  "tika-vin12t0:889_1": "Yāgupānetta yāgusaṅkhāte pāne.",
  "tika-vin12t0:889_2": "Tesanti manussānaṃ.",
  "tika-vin12t0:889_3": "Veyyāvaccakaraṭṭhāne ṭhapetvāti mātāpitaro attano veyyāvaccakaraṭṭhāne ṭhapetvāti.",
  "tika-vin12t0:889_4": "Catutthaṃ.",
  "tika-vin12t0:890_0": "5. Pañcamasikkhāpadaṃ",
  "tika-vin12t0:891_0": "996. Pañcame vinicchinantīti adhikaraṇaṃ vinicchinantī bhikkhunīti yojanāti. Pañcamaṃ.",
  "tika-vin12t0:892_0": "6. Chaṭṭhasikkhāpadaṃ",
  "tika-vin12t0:893_0": "999. Chaṭṭhe anuttānavacanaṃ natthīti.",
  "tika-vin12t0:894_0": "7. Sattamasikkhāpadaṃ",
  "tika-vin12t0:895_0": "1007.",
  "tika-vin12t0:895_1": "Sattame “puna pariyāye”ti ettha pariyāyasaddo vāravevacanoti āha “puna vāre”ti.",
  "tika-vin12t0:895_2": "Mahagghacīvaranti mahagghaṃ āvasathacīvaranti. Sattamaṃ.",
  "tika-vin12t0:896_0": "8. Aṭṭhamasikkhāpadaṃ",
  "tika-vin12t0:897_0": "1008.",
  "tika-vin12t0:897_1": "Aṭṭhame anissajjitvāti ettha brahmadeyyena na anissajjanaṃ,",
  "tika-vin12t0:897_2": "atha kho tāvakālikamevāti dassento āha “rakkhanatthāyā”tiādi.",
  "tika-vin12t0:898_0": "1012.",
  "tika-vin12t0:898_1": "Paṭijaggikanti rakkhaṇakaṃ.",
  "tika-vin12t0:898_2": "Vacībhedanti “paṭijaggāhī”ti vacībhedaṃ.",
  "tika-vin12t0:898_3": "Raṭṭheti vijite.",
  "tika-vin12t0:898_4": "Tañhi raṭhanti gāmanigamādayo tiṭṭhanti etthāti raṭṭhanti vuccatīti. Aṭṭhamaṃ.",
  "tika-vin12t0:899_0": "9. Navamasikkhāpadaṃ",
  "tika-vin12t0:900_0": "1015.",
  "tika-vin12t0:900_1": "Navame sippasaddo paccekaṃ yojetabbo “hatthisippañca assasippañca rathasippañca dhanusippañca tharusippañcā”ti.",
  "tika-vin12t0:900_2": "Tattha tharusippanti asikīḷanasippaṃ.",
  "tika-vin12t0:900_3": "Mantasaddopi paccekaṃ yojetabbo “āthabbaṇamanto ca khīlanamanto ca vasīkaraṇamanto ca sosāpanamanto cā”ti.",
  "tika-vin12t0:900_4": "Tattha āthabbaṇamantoti āthabbaṇavedena vihito parūpaghātakaro manto.",
  "tika-vin12t0:900_5": "Khīlanamantoti sāradārukhīlaṃ mantena jappitvā pathaviyaṃ nikhaṇitvā dhāraṇamanto.",
  "tika-vin12t0:900_6": "Vasīkaraṇamantoti mantena jappitvā parassa ummattabhāvamāpannakaraṇo manto.",
  "tika-vin12t0:900_7": "Sosāpanamantoti parassa maṃsalohitādisosāpanamanto.",
  "tika-vin12t0:900_8": "Agadapayogoti bhusavisassa payojanaṃ.",
  "tika-vin12t0:900_9": "Ādisaddena aññepi parūpaghātakaraṇe sippe saṅgaṇhāti.",
  "tika-vin12t0:900_10": "Yakkhaparittanti yakkhehi samantato tāṇaṃ.",
  "tika-vin12t0:900_11": "Nāgamaṇḍalanti sappānaṃ pavesananivāraṇatthaṃ maṇḍalabandhamanto.",
  "tika-vin12t0:900_12": "Ādisaddena visapaṭihananamantādayo saṅgaṇhātīti. Navamaṃ.",
  "tika-vin12t0:901_0": "10. Dasamasikkhāpadaṃ",
  "tika-vin12t0:902_0": "1018. Dasame anuttānavacanaṃ natthīti. Dasamaṃ.",
  "tika-vin12t0:903_0": "Cittāgāravaggo pañcamo.",
  "tika-vin12t0:904_0": "6. Ārāmavaggo",
  "tika-vin12t0:905_0": "1. Paṭhamasikkhāpada-atthayojanā",
  "tika-vin12t0:906_0": "1025. Ārāmavaggassa paṭhame upacāranti aparikkhittassa ārāmassa parikkhepārahaṭṭhānaṃ upacāraṃ.",
  "tika-vin12t0:907_0": "1027.",
  "tika-vin12t0:907_1": "“Sīsānulokikā”ti sāmaññato vuttepi bhikkhunīnameva sīsanti āha “bhikkhunīna”nti.",
  "tika-vin12t0:907_2": "Yatthāti yasmiṃ ṭhāneti. Paṭhamaṃ.",
  "tika-vin12t0:908_0": "2. Dutiyasikkhāpadaṃ",
  "tika-vin12t0:909_0": "1028.",
  "tika-vin12t0:909_1": "Dutiye abbhantaroti abbhantare pariyāpanno, jāto vā.",
  "tika-vin12t0:909_2": "“Saṅkāmesī”ti iminā saṃharīti ettha haradhātuyā saṅkamanatthaṃ dasseti.",
  "tika-vin12t0:909_3": "Nhāpitāti kappakā.",
  "tika-vin12t0:909_4": "Te hi nahāpenti socāpentīti nhāpitāti vuccanti.",
  "tika-vin12t0:909_5": "Tanti kāsāvanivāsananti. Dutiyaṃ.",
  "tika-vin12t0:910_0": "3-4. Tatiya-catutthasikkhāpadaṃ",
  "tika-vin12t0:911_0": "1036. Tatiyacatutthesu anuttānaṭṭhānaṃ natthīti. Tatiyacatutthāni.",
  "tika-vin12t0:912_0": "5. Pañcamasikkhāpadaṃ",
  "tika-vin12t0:913_0": "1043.",
  "tika-vin12t0:913_1": "Pañcame “kule maccharo”ti ettha maccharanaṃ maccharoti vacanattho kātabbo.",
  "tika-vin12t0:913_2": "“Taṃ kulaṃ assaddhaṃ appasanna”nti kulassa avaṇṇaṃ bhāsatīti yojanā.",
  "tika-vin12t0:913_3": "“Bhikkhuniyo dussīlā pāpadhammā”ti bhikkhunīnaṃ avaṇṇaṃ bhāsatīti yojanā.",
  "tika-vin12t0:914_0": "1045.",
  "tika-vin12t0:914_1": "“Santaṃyeva ādīnava”nti sambandhiyā sambandhaṃ dassetuṃ vuttaṃ “kulassa vā bhikkhunīnaṃ vā”ti iminā dvīsu aññatarameva na sambandho hoti,",
  "tika-vin12t0:914_2": "atha kho dvayampīti dassetīti. Pañcamaṃ.",
  "tika-vin12t0:915_0": "6. Chaṭṭhasikkhāpadaṃ",
  "tika-vin12t0:916_0": "1048.",
  "tika-vin12t0:916_1": "Chaṭṭhe ovādāyāti ettha na yo vā so vā ovādo hoti,",
  "tika-vin12t0:916_2": "atha kho garudhammoyevāti āha “garudhammatthāyā”ti.",
  "tika-vin12t0:916_3": "Saha vasati ettha,",
  "tika-vin12t0:916_4": "etenāti vā saṃvāsoti vacanatthena uposathapavāraṇā saṃvāso nāmāti āha “uposathapavāraṇāpucchanatthāyā”ti.",
  "tika-vin12t0:916_5": "“Pucchanatthāyā”ti iminā “saṃvāsāyā”ti ettha uttarapadalopabhāvaṃ dasseti.",
  "tika-vin12t0:916_6": "Etthāti bhikkhunivibhaṅge,",
  "tika-vin12t0:916_7": "sikkhāpade vā pāḷiyaṃ vāti. Chaṭṭhaṃ.",
  "tika-vin12t0:917_0": "7-9. Sattama-aṭṭhama-navamasikkhāpadaṃ",
  "tika-vin12t0:918_0": "1053.",
  "tika-vin12t0:918_1": "Sattamaṭṭhamanavamesu anuttānavacanaṃ natthi.",
  "tika-vin12t0:918_2": "Kevalaṃ pana “imissāpī”ti padaṃ viseso,",
  "tika-vin12t0:918_3": "imissāpi pāḷiyāti atthoti.",
  "tika-vin12t0:918_4": "Sattamaṭṭhamanavamāni.",
  "tika-vin12t0:919_0": "10. Dasamasikkhāpadaṃ",
  "tika-vin12t0:920_0": "1062.",
  "tika-vin12t0:920_1": "Dasame dve kāyā uparimakāyo heṭṭhimakāyoti.",
  "tika-vin12t0:920_2": "Tattha kaṭito uddhaṃ uparimakāyo,",
  "tika-vin12t0:920_3": "heṭṭhā heṭṭhimakāyo.",
  "tika-vin12t0:920_4": "Tattha “pasākhe”ti idaṃ heṭṭhimakāyassa nāmanti āha “adhokāye”ti.",
  "tika-vin12t0:920_5": "Hīti saccaṃ.",
  "tika-vin12t0:920_6": "Tatoti adhokāyato.",
  "tika-vin12t0:920_7": "Iminā pañcamībāhiratthasamāsaṃ dasseti.",
  "tika-vin12t0:920_8": "Rukkhassa sākhā pabhijjitvā gatā viya ubho ūrū pabhijjitvā gatāti yojanā.",
  "tika-vin12t0:921_0": "1065.",
  "tika-vin12t0:921_1": "Phālehīti ettha itisaddo ādyattho.",
  "tika-vin12t0:921_2": "Tena “dhovā”tiādīni cattāri padāni saṅgaṇhāti.",
  "tika-vin12t0:921_3": "Āṇattidukkaṭānīti heṭṭhā vuttesu aṭṭhasu dukkaṭesu vinayadukkaṭameva.",
  "tika-vin12t0:921_4": "Sesesūti bhindanato sesesu phālanādīsūti. Dasamaṃ.",
  "tika-vin12t0:922_0": "Ārāmavaggo chaṭṭho.",
  "tika-vin12t0:923_0": "7. Gabbhinivaggo",
  "tika-vin12t0:924_0": "1. Paṭhamasikkhāpada-atthayojanā",
  "tika-vin12t0:925_0": "1069.",
  "tika-vin12t0:925_1": "Gabbhinivaggassa paṭhame kucchiṃ paviṭṭho satto etissā atthīti kucchipaviṭṭhasattā.",
  "tika-vin12t0:925_2": "“Kucchi”ntipi pāṭho.",
  "tika-vin12t0:925_3": "Iminā gabbhinīti ettha gabbhasaddo kucchiṭṭhasattavācakoti dasseti.",
  "tika-vin12t0:925_4": "Gabbhasaddo (abhidhānappadīpikāyaṃ 944 gāthāyaṃ) hi kucchiṭṭhasatte ca kucchimhi ca ovarake ca vattatīti. Paṭhamaṃ.",
  "tika-vin12t0:926_0": "2. Dutiyasikkhāpadaṃ",
  "tika-vin12t0:927_0": "1073.",
  "tika-vin12t0:927_1": "Dutiye thaññaṃ pivatīti pāyanto, dārako,",
  "tika-vin12t0:927_2": "so etissā atthīti pāyantīti dassento āha “thaññaṃ pāyamāni”nti. Dutiyaṃ.",
  "tika-vin12t0:928_0": "3. Tatiyasikkhāpadaṃ",
  "tika-vin12t0:929_0": "1077. Tatiye nittharissatīti vaṭṭadukkhato nittharissati.",
  "tika-vin12t0:930_0": "1079.",
  "tika-vin12t0:930_1": "Pāṇātipātā veramaṇinti ettha pāṇātipātā viramati imāyāti veramaṇīti atthena sikkhāpadaṃ veramaṇi nāmāti āha “pāṇātipātā veramaṇisikkhāpada”nti.",
  "tika-vin12t0:930_2": "Yaṃ taṃ sikkhāpadanti sambandho.",
  "tika-vin12t0:930_3": "Sabbatthāti “adinnādānā veramaṇi”ntiādīsu sabbesu vākyesu.",
  "tika-vin12t0:930_4": "Pabbajitāya sāmaṇeriyāti sambandho.",
  "tika-vin12t0:930_5": "Etāsūti chasu sikkhāsūti. Tatiyaṃ.",
  "tika-vin12t0:931_0": "4. Catutthasikkhāpadaṃ",
  "tika-vin12t0:932_0": "1084.",
  "tika-vin12t0:932_1": "Catutthe “vuṭṭhānasammutī”ti padaṃ “hotī”ti pade kattā,",
  "tika-vin12t0:932_2": "“dātabbāyevā”ti pade kammanti.",
  "tika-vin12t0:932_3": "Catutthaṃ.",
  "tika-vin12t0:933_0": "5-9. Pañcamādisikkhāpadaṃ",
  "tika-vin12t0:934_0": "1095.",
  "tika-vin12t0:934_1": "Pañcamādīsu navamapariyosānesu sikkhāpadesu anuttānaṭṭhānaṃ natthīti.",
  "tika-vin12t0:934_2": "Pañcamachaṭṭhasattamaṭṭhamanavamāni.",
  "tika-vin12t0:935_0": "10. Dasamasikkhāpadaṃ",
  "tika-vin12t0:936_0": "1116. Dasame vūpakāseyyāti ettha kāsadhātuyā gatyatthaṃ dassento āha “gaccheyyā”ti. Dasamaṃ.",
  "tika-vin12t0:937_0": "Gabbhinivaggo sattamo.",
  "tika-vin12t0:938_0": "8. Kumāribhūtavaggo",
  "tika-vin12t0:939_0": "1-2-3. Paṭhama-dutiya-tatiyasikkhāpada-atthayojanā",
  "tika-vin12t0:940_0": "1119.",
  "tika-vin12t0:940_1": "Kumāribhūtavaggassa paṭhamadutiyatatiyesu yā pana tā mahāsikkhamānāti sambandho.",
  "tika-vin12t0:940_2": "Sabbapaṭhamā dve mahāsikkhamānāti gabbhinivagge sabbāsaṃ sikkhamānānaṃ paṭhamaṃ vuttā dve mahāsikkhamānā.",
  "tika-vin12t0:940_3": "Tā panāti mahāsikkhamānā pana.",
  "tika-vin12t0:940_4": "Sikkhamānāicceva vattabbāti sammutikammesu sāmaññato vattabbā.",
  "tika-vin12t0:940_5": "“Gihigatā”ti vā “kumāribhūtā”ti vā na vattabbā,",
  "tika-vin12t0:940_6": "vadanti ce,",
  "tika-vin12t0:940_7": "sammutikammaṃ kuppatīti adhippāyo.",
  "tika-vin12t0:940_8": "Gihigatāyāti ettha gihigatā nāma purisantaragatā vuccati.",
  "tika-vin12t0:940_9": "Sā hi yasmā purisasaṅkhātena gihinā gamiyittha,",
  "tika-vin12t0:940_10": "ajjhācāravasena,",
  "tika-vin12t0:940_11": "gihiṃ vā gamittha,",
  "tika-vin12t0:940_12": "tasmā gihigatāti vuccati.",
  "tika-vin12t0:940_13": "Ayaṃ sikkhamānāti sambandho.",
  "tika-vin12t0:940_14": "Kumāribhūtā nāma sāmaṇerā vuccati.",
  "tika-vin12t0:940_15": "Sā hi yasmā agihigatattā kumārī hutvā bhūtā,",
  "tika-vin12t0:940_16": "kumāribhāvaṃ vā bhūtā gatā,",
  "tika-vin12t0:940_17": "tasmā kumāribhūtāti vuccati.",
  "tika-vin12t0:940_18": "Tissopīti gihigatā kumāribhūtā mahāsikkhamānāti tissopi.",
  "tika-vin12t0:940_19": "Sikkhamānāti sikkhaṃ mānetīti sikkhamānāti.",
  "tika-vin12t0:940_20": "Paṭhama dutiya tatiyāni.",
  "tika-vin12t0:941_0": "4. Catutthasikkhāpadaṃ",
  "tika-vin12t0:942_0": "1136. Catutthe anuttānavacanaṃ natthīti. Catutthaṃ.",
  "tika-vin12t0:943_0": "5. Pañcamasikkhāpadaṃ",
  "tika-vin12t0:944_0": "Pañcame ettha sikkhāpade “saṅghena paricchinditabbā”ti yaṃ vacanaṃ vuttaṃ,",
  "tika-vin12t0:944_1": "tassāti yojanāti. Pañcamaṃ.",
  "tika-vin12t0:945_0": "6-7-8. Chaṭṭha-sattama-aṭṭhamasikkhāpadaṃ",
  "tika-vin12t0:946_0": "Chaṭṭhasattamaṭṭhamesu anuttānaṭṭhānaṃ natthīti. Chaṭṭhasattamaṭṭhamāni.",
  "tika-vin12t0:947_0": "9. Navamasikkhāpadaṃ",
  "tika-vin12t0:948_0": "1158.",
  "tika-vin12t0:948_1": "Navame antoti abbhantare.",
  "tika-vin12t0:948_2": "Iminā ātyūpasaggassatthaṃ dasseti.",
  "tika-vin12t0:948_3": "“Soka”ntiādinā anto vāseti pavesetīti āvāsā.",
  "tika-vin12t0:948_4": "Sokaṃ āvāsā sokāvāsāti vacanatthaṃ dasseti.",
  "tika-vin12t0:948_5": "Gharaṃ gharasāmikā āvisanti viya,",
  "tika-vin12t0:948_6": "evaṃ ayampi sokaṃ āvisatīti yojanā.",
  "tika-vin12t0:948_7": "Itīti evaṃ.",
  "tika-vin12t0:948_8": "Yanti sokaṃ.",
  "tika-vin12t0:948_9": "Svāssāti so assā.",
  "tika-vin12t0:948_10": "Soti soko.",
  "tika-vin12t0:948_11": "Assāti sikkhamānāya.",
  "tika-vin12t0:948_12": "Āvāsoti āvāsokāso.",
  "tika-vin12t0:948_13": "“Edisā aya”nti iminā “ajānantī”ti ettha ajānanākāraṃ dassetīti. Navamaṃ.",
  "tika-vin12t0:949_0": "10. Dasamasikkhāpadaṃ",
  "tika-vin12t0:950_0": "1162.",
  "tika-vin12t0:950_1": "Dasame anāpucchāti ettha tvāpaccayo lopoti āha “anāpucchitvā”ti.",
  "tika-vin12t0:950_2": "Dvikkhattunti dve vāre.",
  "tika-vin12t0:950_3": "Sakinti ekavāraṃ.",
  "tika-vin12t0:951_0": "1163.",
  "tika-vin12t0:951_1": "Apubbaṃ samuṭṭhānasīsaṃ imassāti apubbasamuṭṭhānasīsaṃ.",
  "tika-vin12t0:951_2": "Dvīsupi ṭhānesūti vācāto ca kāyavācāto cāti dvīsu ṭhānesupi.",
  "tika-vin12t0:951_3": "Ananujānāpetvāti mātāpitūhi ca sāmikena ca na anujānāpetvāti. Dasamaṃ.",
  "tika-vin12t0:952_0": "11. Ekādasamasikkhāpadaṃ",
  "tika-vin12t0:953_0": "1167. Ekādasame tatthāti “pārivāsiyachandadānenā”ti vacane. Aññatrāti aññaṃ ṭhānaṃ.",
  "tika-vin12t0:954_0": "Ekaṃ ajjhesantīti ekaṃ bhikkhuṃ dhammakathanatthāya niyyojenti.",
  "tika-vin12t0:954_1": "Aññaṃ panāti uposathikato aññaṃ pana.",
  "tika-vin12t0:955_0": "Tatrāti tesu bhikkhūsu.",
  "tika-vin12t0:955_1": "Subhāsubhaṃ nakkhattaṃ paṭhatīti nakkhattapāṭhako.",
  "tika-vin12t0:955_2": "Dāruṇanti kakkhaḷaṃ.",
  "tika-vin12t0:955_3": "Teti bhikkhū.",
  "tika-vin12t0:955_4": "Tassāti nakkhattapāṭhakassa bhikkhussa.",
  "tika-vin12t0:955_5": "“Nakkhattaṃ paṭimānentaṃ,",
  "tika-vin12t0:955_6": "attho bālaṃ upaccagā”tijātakapāḷi.",
  "tika-vin12t0:955_7": "Ayaṃ panettha yojanā –",
  "tika-vin12t0:955_8": "nakkhattaṃ paṭimānentaṃ bālaṃ attho hitaṃ upaccagā upasamīpe atikkamitvā agāti.",
  "tika-vin12t0:955_9": "Ekādasamaṃ.",
  "tika-vin12t0:956_0": "12. Dvādasamasikkhāpadaṃ",
  "tika-vin12t0:957_0": "1170. Dvādasame nappahotīti bhikkhuniyo nivāsāpetuṃ na sakkotīti. Dvādasamaṃ.",
  "tika-vin12t0:958_0": "13. Terasamasikkhāpadaṃ",
  "tika-vin12t0:959_0": "1175.",
  "tika-vin12t0:959_1": "Terasame ekaṃ vassanti ettha vassasaddo saṃvaccharapariyāyo,",
  "tika-vin12t0:959_2": "upayogavacanañca bhummatthe hotīti āha “ekasmiṃ saṃvacchare”ti.",
  "tika-vin12t0:959_3": "Terasamaṃ.",
  "tika-vin12t0:960_0": "Kumāribhūtavaggo aṭṭhamo.",
  "tika-vin12t0:961_0": "9. Chattupāhanavaggo",
  "tika-vin12t0:962_0": "1. Paṭhamasikkhāpada-atthayojanā",
  "tika-vin12t0:963_0": "1181.",
  "tika-vin12t0:963_1": "Chattavaggassa paṭhame kaddamādīnīti cikkhallādīni.",
  "tika-vin12t0:963_2": "Ādisaddena udakādīni saṅgaṇhāti.",
  "tika-vin12t0:963_3": "Gacchādīnīti khuddapādapādīni.",
  "tika-vin12t0:963_4": "Ādisaddena aññānipi chattaṃ dhāretuṃ asakkuṇeyyāni sambādhaṭṭhānāni saṅgaṇhātīti. Paṭhamaṃ.",
  "tika-vin12t0:964_0": "2. Dutiyasikkhāpadaṃ",
  "tika-vin12t0:965_0": "1184. Dutiye yānenāti yanti icchitaṭṭhānaṃ sukhena gacchanti anenāti yānanti. Dutiyaṃ.",
  "tika-vin12t0:966_0": "3. Tatiyasikkhāpadaṃ",
  "tika-vin12t0:967_0": "1191.",
  "tika-vin12t0:967_1": "Tatiye “vippakiriyiṃsū”ti kiriyāpadassa kattunā avinābhāvato kattāraṃ dassetuṃ vuttaṃ “maṇayo”ti.",
  "tika-vin12t0:967_2": "Maṇayoti ca ratanānīti. Tatiyaṃ.",
  "tika-vin12t0:968_0": "4. Catutthasikkhāpadaṃ",
  "tika-vin12t0:969_0": "1194. Catutthe sīsūpagādīsūti ādisaddena gīvūpagādayo saṅgaṇhāti. Yaṃ yanti alaṅkāranti. Catutthaṃ.",
  "tika-vin12t0:970_0": "5. Pañcamasikkhāpadaṃ",
  "tika-vin12t0:971_0": "1199.",
  "tika-vin12t0:971_1": "Pañcame gandhena cāti gandheti attano vatthuṃ sūceti pakāsetīti gandho.",
  "tika-vin12t0:971_2": "Vaṇṇakena cāti vilepanena ca.",
  "tika-vin12t0:971_3": "Tañhi vaṇṇayati chavisobhaṃ pakāsetīti vaṇṇakanti vuccati.",
  "tika-vin12t0:971_4": "Casaddena samāhāradvandavākyaṃ dīpetīti. Pañcamaṃ.",
  "tika-vin12t0:972_0": "6. Chaṭṭhasikkhāpadaṃ",
  "tika-vin12t0:973_0": "1202. Chaṭṭhe anuttānavacanaṃ natthīti. Chaṭṭhaṃ.",
  "tika-vin12t0:974_0": "7. Sattamasikkhāpadaṃ",
  "tika-vin12t0:975_0": "1208. Sattame ummaddaneti uppīḷitvā maddane. Saṃbāhanepīti punappunaṃ bāhanepīti. Sattamaṃ.",
  "tika-vin12t0:976_0": "8-10. Aṭṭhamādisikkhāpadaṃ",
  "tika-vin12t0:977_0": "1210. Aṭṭhamādīsu tīsu anuttānavacanaṃ natthīti. Aṭṭhamanavamadasamāni.",
  "tika-vin12t0:978_0": "11. Ekādasamasikkhāpadaṃ",
  "tika-vin12t0:979_0": "1214.",
  "tika-vin12t0:979_1": "Ekādasame abhimukhamevāti abhimukhe eva.",
  "tika-vin12t0:979_2": "Mukhassa hi abhi abhimukhanti vacanattho kātabbo,",
  "tika-vin12t0:979_3": "sattamiyā aṃkāro.",
  "tika-vin12t0:979_4": "Iminā puratoti ettha topaccayo bhummatthe hotīti dasseti.",
  "tika-vin12t0:979_5": "Upacāranti dvādasahatthūpacāranti.",
  "tika-vin12t0:979_6": "Ekādasamaṃ.",
  "tika-vin12t0:980_0": "12. Dvādasamasikkhāpadaṃ",
  "tika-vin12t0:981_0": "1219.",
  "tika-vin12t0:981_1": "Dvādasame “anokāsakata”ntipadassa ayuttasamāsabhāvañca visesanaparapadabāhirasamāsabhāvañca dassetuṃ vuttaṃ “akataokāsa”nti.",
  "tika-vin12t0:981_2": "Okāso na kato yenāti anokāsakato, bhikkhu, taṃ.",
  "tika-vin12t0:981_3": "“Aniyametvā”ti iminā “anodissā”ti padassa tvāpaccayantabhāvaṃ dassetīti.",
  "tika-vin12t0:981_4": "Dvādasamaṃ.",
  "tika-vin12t0:982_0": "13. Terasamasikkhāpadaṃ",
  "tika-vin12t0:983_0": "1226. Terasame upacārepīti aparikkhittassa gāmassa parikkhepārahaṭṭhānasaṅkhāte upacārepi.",
  "tika-vin12t0:984_0": "1227.",
  "tika-vin12t0:984_1": "“Acchinnacīvarikāyā”ti sāmaññato vuttepi visesoyevādhippetoti āha “saṅkaccikacīvaramevā”ti.",
  "tika-vin12t0:984_2": "Samantato purisānaṃ dassanaṃ kantīyati chindīyati etthāti saṅkacci,",
  "tika-vin12t0:984_3": "adhakkhakaubbhanābhiṭṭhānaṃ,",
  "tika-vin12t0:984_4": "saṅkacce nivasitabbanti saṃkaccikaṃ,",
  "tika-vin12t0:984_5": "tameva cīvaranti saṅkaccikacīvaranti.",
  "tika-vin12t0:984_6": "Terasamaṃ.",
  "tika-vin12t0:985_0": "Chattupāhanavaggo navamo.",
  "tika-vin12t0:986_0": "Sabbāneva sikkhāpadānīti sambandho. Tatoti tehi aṭṭhāsītisatasikkhāpadehi, apanetvāti sambandho.",
  "tika-vin12t0:987_0": "Tatrāti tesu khuddakesu. Etthāti dasasu sikkhāpadesūti.",
  "tika-vin12t0:988_0": "Bhikkhunivibhaṅge khuddakavaṇṇanāya",
  "tika-vin12t0:989_0": "Yojanā samattā.",
  "tika-vin12t0:990_0": "5. Pāṭidesanīyasikkhāpada-atthayojanā",
  "tika-vin12t0:991_0": "Khuddakānaṃ anantarā pāṭidesanīyā nāma aṭṭha ye dhammā saṅkhepeneva saṅgahaṃ ārūḷhā saṅgītikārehi,",
  "tika-vin12t0:991_1": "tesaṃ aṭṭhannaṃ pāṭidesanīyanāmakānaṃ dhammānaṃ saṅkhepeneva esā vaṇṇanā pavattateti yojanā.",
  "tika-vin12t0:992_0": "1228.",
  "tika-vin12t0:992_1": "Yāni sabbitelādīnīti sambandho.",
  "tika-vin12t0:992_2": "Hīti vitthāro.",
  "tika-vin12t0:992_3": "Etthāti aṭṭhasu pāṭidesanīyesu.",
  "tika-vin12t0:992_4": "Pāḷivinimuttakesūti pāḷito vinimuttakesu.",
  "tika-vin12t0:992_5": "Sabbesūti akhilesu sabbitelādīsūti.",
  "tika-vin12t0:993_0": "Bhikkhunivibhaṅge pāṭidesanīyavaṇṇanāya yojanā samattā.",
  "tika-vin12t0:994_0": "Panāti pakkhantarajotako.",
  "tika-vin12t0:994_1": "Ye dhammā uddiṭṭhāti sambandho.",
  "tika-vin12t0:994_2": "Tesanti pāṭidesanīyānaṃ.",
  "tika-vin12t0:994_3": "Puna tesanti sekhiyaadhikaraṇasamathadhammānaṃ.",
  "tika-vin12t0:995_0": "Tanti atthavinicchayaṃ,",
  "tika-vin12t0:995_1": "vidū vadantīti sambandho.",
  "tika-vin12t0:995_2": "Yakāro padasandhikaro.",
  "tika-vin12t0:995_3": "Ayaṃ panettha yojanā –",
  "tika-vin12t0:995_4": "tesaṃ pāṭidesanīyānaṃ anantarā ye ca sekhiyā pañcasattati ye ca dhammā,",
  "tika-vin12t0:995_5": "casaddo luttaniddiṭṭho,",
  "tika-vin12t0:995_6": "adhikaraṇavhayā adhikaraṇasamathanāmakā satta ye ca dhammā bhagavatā uddiṭṭhā,",
  "tika-vin12t0:995_7": "tesaṃ sekhiyaadhikaraṇasamathadhammānaṃ yo atthavinicchayo vibhaṅge mayā vutto,",
  "tika-vin12t0:995_8": "tādisameva taṃ atthavinicchayaṃ bhikkhunīnaṃ vibhaṅgepi vidū vadanti yasmā,",
  "tika-vin12t0:995_9": "tasmā tesaṃ dhammānaṃ sekhiyaadhikaraṇasamathadhammānaṃ yā atthavaṇṇanā tattha mahāvibhaṅge visuṃ mayā na vuttā.",
  "tika-vin12t0:995_10": "Imā atthavaṇṇanā idhāpi bhikkhunīnaṃ vibhaṅgepi,",
  "tika-vin12t0:995_11": "pisaddo luttaniddiṭṭho,",
  "tika-vin12t0:995_12": "mayā na vuttāyevāti.",
  "tika-vin12t0:995_13": "Nakāro dvīsu kiriyāsu yojetabbo.",
  "tika-vin12t0:996_0": "“Sabbāsavapahaṃ maggaṃ, puññakammena ciminā;",
  "tika-vin12t0:997_0": "Uppādetvā sasantāne, sattā passantu nibbuti”nti.",
  "tika-vin12t0:998_0": "Ayaṃ gāthā etarahi potthakesu natthi,",
  "tika-vin12t0:998_1": "ṭīkāsu pana atthi.",
  "tika-vin12t0:998_2": "Tasmā evamettha yojanā veditabbā –",
  "tika-vin12t0:998_3": "iminā puññakammena ca vibhaṅgavaṇṇanāya katena iminā puññakammena ca aññena puññakammena ca.",
  "tika-vin12t0:998_4": "Casaddo hi avuttasampiṇḍanattho.",
  "tika-vin12t0:998_5": "Sattā sabbe sattā sabbāsavapahaṃ sabbesaṃ āsavānaṃ vighātakaṃ maggaṃ arahattamaggaṃ sasantāne attano",
  "tika-vin12t0:998_6": "niyakajjhatte uppādetvā janetvā nibbutiṃ khandhaparinibbānaṃ ñāṇālocanena passantūti.",
  "tika-vin12t0:999_0": "Iti samantapāsādikāya vinayasaṃvaṇṇanāya",
  "tika-vin12t0:1000_0": "Bhikkhunivibhaṅgavaṇṇanāya",
  "tika-vin12t0:1001_0": "Yojanā samattā.",
  "tika-vin12t0:1002_0": "Jādilañchitanāmena, nekānaṃ vācito mayā;",
  "tika-vin12t0:1003_0": "Bhikkhunīnaṃ vibhaṅgassa, samatto yojanānayoti.",
  "tika-vin12t0:1004_0": "Namo tassa bhagavato arahato sammāsambuddhassa",
  "tika-vin12t0:1005_0": "Mahāvaggayojanā",
  "tika-vin12t0:1006_0": "1. Mahākhandhakaṃ",
  "tika-vin12t0:1007_0": "1. Bodhikathā",
  "tika-vin12t0:1008_0": "Evūbhatovibhaṅgassa, katvāna yojanānayaṃ;",
  "tika-vin12t0:1009_0": "Mahāvaggakhandhakassa, karissaṃ yojanānayaṃ.",
  "tika-vin12t0:1010_0": "Ubhinnanti ubhayesaṃ.",
  "tika-vin12t0:1010_1": "Pātimokkhānanti pātimokkhavibhaṅgānaṃ.",
  "tika-vin12t0:1010_2": "Pātimokkhagahaṇena hettha tesaṃ vibhaṅgopi gahito abhedena vā uttarapadalopavasena vā.",
  "tika-vin12t0:1010_3": "Khandhakanti paññattisamūhaṃ.",
  "tika-vin12t0:1010_4": "Khandhasaddo hettha paññattivācako.",
  "tika-vin12t0:1010_5": "Vinayapaññattiyo vuccanti “khandho”ti.",
  "tika-vin12t0:1010_6": "Tesaṃ samūho khandhako.",
  "tika-vin12t0:1010_7": "Athavā khandhoti rāsi.",
  "tika-vin12t0:1010_8": "Khandhasaddo hi rāsatthavācako.",
  "tika-vin12t0:1010_9": "Vinayapaññattirāsi vuccati “khandho”ti.",
  "tika-vin12t0:1010_10": "Kakāro pakāsakavācako.",
  "tika-vin12t0:1010_11": "Khandhānaṃ vinayapaññattirāsīnaṃ ko pakāsakoti khandhako,",
  "tika-vin12t0:1010_12": "taṃ khandhakaṃ.",
  "tika-vin12t0:1010_13": "Ayaṃ panettha yojanā –",
  "tika-vin12t0:1010_14": "ubhinnaṃ pātimokkhānaṃ saṅgītisamanantaraṃ khandhakovidā khandhakesu kusalā mahātherā yaṃ khandhakaṃ saṅgāyiṃsu,",
  "tika-vin12t0:1010_15": "tassa khandhakassa dāni saṃvaṇṇanākkamo yasmā sampatto,",
  "tika-vin12t0:1010_16": "tasmā tassa khandhakassa ayaṃ anuttānatthavaṇṇanā hotīti.",
  "tika-vin12t0:1011_0": "Ye atthāti sambandho.",
  "tika-vin12t0:1011_1": "Hisaddo padālaṅkāro.",
  "tika-vin12t0:1011_2": "Yesanti padānaṃ.",
  "tika-vin12t0:1011_3": "Teti te atthe.",
  "tika-vin12t0:1011_4": "Bhaveti bhaveyya,",
  "tika-vin12t0:1011_5": "bhavituṃ sakkuṇeyyāti attho.",
  "tika-vin12t0:1011_6": "Tesanti atthānaṃ.",
  "tika-vin12t0:1011_7": "Kinti kiṃ payojanaṃ.",
  "tika-vin12t0:1011_8": "Teti atthe,",
  "tika-vin12t0:1011_9": "ñātunti sambandho.",
  "tika-vin12t0:1011_10": "Athavā teti atthā,",
  "tika-vin12t0:1011_11": "avaṇṇitāti sambandho.",
  "tika-vin12t0:1011_12": "Tesaṃyevāti atthānameva.",
  "tika-vin12t0:1011_13": "Ayaṃ panettha yojanā –",
  "tika-vin12t0:1011_14": "padabhājanīye yesaṃ padānaṃ ye atthā bhagavatā pakāsitā,",
  "tika-vin12t0:1011_15": "tesaṃ padānanti pāṭhaseso,",
  "tika-vin12t0:1011_16": "te atthe puna vadeyyāma ce,",
  "tika-vin12t0:1011_17": "kadā pariyosānaṃ saṃvaṇṇanāya pariniṭṭhānaṃ bhave,",
  "tika-vin12t0:1011_18": "na bhaveyyāti adhippāyo.",
  "tika-vin12t0:1011_19": "Ye ceva atthā uttānā,",
  "tika-vin12t0:1011_20": "tesaṃ saṃvaṇṇanāya kiṃ payojanaṃ,",
  "tika-vin12t0:1011_21": "na payojananti adhippāyo.",
  "tika-vin12t0:1011_22": "Adhippāyānusandhīhi ca adhippāyena ca anusandhinā ca byañjanena ca ye pana atthā anuttānā, te atthe,",
  "tika-vin12t0:1011_23": "atthā vā avaṇṇitā yasmā ñātuṃ na sakkā,",
  "tika-vin12t0:1011_24": "tasmā tesaṃyeva atthānaṃ ayaṃ saṃvaṇṇanānayo hotīti.",
  "tika-vin12t0:1011_25": "Itisaddo parisamāpanattho.",
  "tika-vin12t0:1012_0": "1. “Tena…pe…",
  "tika-vin12t0:1012_1": "verañjāya”ntiādīsu karaṇavacane visesakāraṇamatthi viya, “tena…pe…",
  "tika-vin12t0:1012_2": "paṭhamābhisambuddho”ti ettha kiñcāpi natthīti yojanā.",
  "tika-vin12t0:1012_3": "Asadisopamāyaṃ.",
  "tika-vin12t0:1012_4": "Kiñcāpisaddo garahatthajotako, pana-",
  "tika-vin12t0:1012_5": "saddo sambhāvanatthajotako.",
  "tika-vin12t0:1012_6": "“Karaṇavacanenevā”ti ettha evakārena upayogavacanaṃ vā bhummavacanaṃ vā nivāreti.",
  "tika-vin12t0:1012_7": "Abhilāpoti abhimukhaṃ atthaṃ lapatīti abhilāpo, saddo.",
  "tika-vin12t0:1012_8": "Āditoti verañjakaṇḍato.",
  "tika-vin12t0:1012_9": "Etanti “tena samayena buddho bhagavā uruvelāya”ntiādivacanaṃ.",
  "tika-vin12t0:1012_10": "“Aññesupī”ti vatvā tamevatthaṃ dassetuṃ vuttaṃ “ito paresū”ti.",
  "tika-vin12t0:1013_0": "Yadi visesakāraṇaṃ natthi,",
  "tika-vin12t0:1013_1": "kiṃ panetassa vacane payojananti codento āha “kiṃ panetassā”tiādi.",
  "tika-vin12t0:1013_2": "Etassāti “tena samayena buddho bhagavā uruvelāya”ntiādivacanassa.",
  "tika-vin12t0:1013_3": "Nidānadassanaṃ payojanaṃ nāmāti yojanā.",
  "tika-vin12t0:1013_4": "Tamevatthaṃ vibhāvetumāha “yā hī”tiādi.",
  "tika-vin12t0:1013_5": "Yā pabbajjā ceva yā upasampadā ca bhagavato anuññātāti yojanā.",
  "tika-vin12t0:1013_6": "Yāni ca anuññātānīti sambandho.",
  "tika-vin12t0:1013_7": "Tānīti pabbajjādīni.",
  "tika-vin12t0:1013_8": "Abhisambodhinti arahattamaggañāṇapadaṭṭhānaṃ sabbaññutaññāṇañca sabbaññutaññāṇapadaṭṭhānaṃ arahattamaggañāṇañca.",
  "tika-vin12t0:1013_9": "Bodhimahāmaṇḍeti mahantānaṃ maggañāṇasabbaññutaññāṇānaṃ pasannaṭṭhāne bodhirukkhamūleti attho.",
  "tika-vin12t0:1013_10": "Evantiādi nigamanaṃ.",
  "tika-vin12t0:1014_0": "Tatthāti yaṃ “tena samayena uruvelāya”ntiādivacanaṃ vuttaṃ, tattha.",
  "tika-vin12t0:1014_1": "Uruvelāyanti ettha urusaddo mahantapariyāyoti āha “mahāvelāya”nti.",
  "tika-vin12t0:1014_2": "“Vālikarāsimhī”ti iminā velāsaddassa rāsatthaṃ dasseti,",
  "tika-vin12t0:1014_3": "kālasīmādayo nivatteti.",
  "tika-vin12t0:1014_4": "Yadi pana “urū”ti vālikāya nāmaṃ,",
  "tika-vin12t0:1014_5": "“velā”ti mariyādāya,",
  "tika-vin12t0:1014_6": "evañhi sati nanu uruyā velāti attho daṭṭhabboti āha “velātikkamanahetu āhaṭā uru uruvelā”ti.",
  "tika-vin12t0:1014_7": "Iminā velāya atikkamo velā uttarapadalopavasena,",
  "tika-vin12t0:1014_8": "velāya āhaṭā uru uruvelā padavipariyāyavasenāti dasseti.",
  "tika-vin12t0:1014_9": "Etthāti “uruvelāya”ntipade.",
  "tika-vin12t0:1014_10": "Tamevatthaṃ vibhāvento āha “atīte kirā”tiādi.",
  "tika-vin12t0:1014_11": "Anuppanne buddhe pabbajitvāti sambandho.",
  "tika-vin12t0:1014_12": "Tāpasapabbajjanti isipabbajjaṃ,",
  "tika-vin12t0:1014_13": "na samaṇapabbajjaṃ.",
  "tika-vin12t0:1014_14": "Katikavattanti karaṇaṃ kataṃ,",
  "tika-vin12t0:1014_15": "katena pavattaṃ katikaṃ,",
  "tika-vin12t0:1014_16": "tameva vattaṃ katikavattaṃ.",
  "tika-vin12t0:1014_17": "Akaṃsu kirāti sambandho.",
  "tika-vin12t0:1014_18": "Yoti yo koci.",
  "tika-vin12t0:1014_19": "Aññoti attanā aparo.",
  "tika-vin12t0:1014_20": "So ākiratūti sambandho.",
  "tika-vin12t0:1014_21": "Pattapuṭenāti paṇṇena katena puṭena.",
  "tika-vin12t0:1014_22": "Tatoti katikavattakaraṇato.",
  "tika-vin12t0:1014_23": "Tatthāti tasmiṃ padese.",
  "tika-vin12t0:1014_24": "Tatoti mahāvālikarāsijananato,",
  "tika-vin12t0:1014_25": "paranti sambandho.",
  "tika-vin12t0:1014_26": "Nanti taṃ padesaṃ.",
  "tika-vin12t0:1014_27": "Tanti mahāvālikarāsiṃ.",
  "tika-vin12t0:1015_0": "“Bodhirukkhamūle”ti ettha assattharukkhassa upacāravasena bodhīti nāmalabhanaṃ dassento āha “bodhi vuccati catūsu maggesu ñāṇa”ntiādi.",
  "tika-vin12t0:1015_1": "Iminā cattāri saccāni bujjhatīti bodhīti vacanatthena catūsu maggesu ñāṇaṃ bodhi nāmāti dasseti.",
  "tika-vin12t0:1015_2": "Etthāti bodhimhi,",
  "tika-vin12t0:1015_3": "bodhiyaṃ vā.",
  "tika-vin12t0:1015_4": "Samīpatthe cetaṃ bhummavacanaṃ.",
  "tika-vin12t0:1015_5": "Rukkhopīti pisaddena na maggañāṇamevāti dasseti.",
  "tika-vin12t0:1015_6": "Mūleti āsanne.",
  "tika-vin12t0:1015_7": "Paṭhamābhisambuddhoti anunāsikalopavasena sandhīti āha “paṭhamaṃ abhisambuddho”ti.",
  "tika-vin12t0:1015_8": "“Hutvā”ti iminā “paṭhama”ntipadassa bhāvanapuṃsakaṃ dasseti.",
  "tika-vin12t0:1015_9": "Sabbapaṭhamaṃyevāti sabbesaṃ janānaṃ paṭhamameva abhisambuddho hutvāti sambandho.",
  "tika-vin12t0:1015_10": "Eko eva pallaṅko ekapallaṅkoti avadhāraṇasamāsaṃ dassento āha “ekeneva pallaṅkenā”ti.",
  "tika-vin12t0:1015_11": "“Sakiṃ…pe…",
  "tika-vin12t0:1015_12": "ābhujitenā”ti iminā avadhāraṇaphalaṃ dasseti.",
  "tika-vin12t0:1015_13": "Pallaṅkoti ca ūrubaddhāsanaṃ.",
  "tika-vin12t0:1015_14": "Vimuttisukhaṃ paṭisaṃvedīti ettha tadaṅgādīsu pañcasu vimuttīsu paṭippassaddhisaṅkhātā phalasamāpatti evādhippetāti āha “phalasamāpattisukha”nti.",
  "tika-vin12t0:1015_15": "Phalasamāpattīti arahattaphalasamāpatti.",
  "tika-vin12t0:1015_16": "Sā hi viruddhehi upakkilesehi muccitaṭṭhena vimuttīti vuccati,",
  "tika-vin12t0:1015_17": "tāya sampayuttaṃ sukhaṃ vimuttisukhaṃ,",
  "tika-vin12t0:1015_18": "catutthajjhānikaṃ arahattaphalasamāpattisukhaṃ.",
  "tika-vin12t0:1015_19": "Athavā tāya jātaṃ sukhaṃ vimuttisukhaṃ,",
  "tika-vin12t0:1015_20": "sakalakilesadukkhūpasamasukhaṃ.",
  "tika-vin12t0:1015_21": "“Paṭisaṃvedayamāno”tiiminā “paṭisaṃvedī”ti ettha ṇīpaccayassa kattutthaṃ dasseti.",
  "tika-vin12t0:1015_22": "Punappunaṃ suṭṭhu vadati anubhavatīti paṭisaṃvedī.",
  "tika-vin12t0:1015_23": "Paṭisaṃvedī hutvā nisīdīti sambandho.",
  "tika-vin12t0:1016_0": "Paccayākāranti avijjādipaccayānaṃ uppādākāraṃ.",
  "tika-vin12t0:1016_1": "Kasmā paccayākāro paṭiccasamuppādo nāmāti āha “paccayākāro hī”tiādi.",
  "tika-vin12t0:1016_2": "Hīti saccaṃ, yasmā vā.",
  "tika-vin12t0:1016_3": "“Aññamañña”ntiiminā “paṭiccā”tipadassa kammaṃ dasseti,",
  "tika-vin12t0:1016_4": "“sahite”tiiminā saṃsaddassatthaṃ.",
  "tika-vin12t0:1016_5": "“Dhamme”tiiminā tassa sarūpaṃ.",
  "tika-vin12t0:1016_6": "Etthāti imissaṃ vinayaṭṭhakathāyaṃ.",
  "tika-vin12t0:1016_7": "Tatthāti “anulomapaṭiloma”ntipade,",
  "tika-vin12t0:1016_8": "anulomapaṭilomesu vā.",
  "tika-vin12t0:1016_9": "Sveva paccayākāro vuccatīti yojanā.",
  "tika-vin12t0:1016_10": "“Attanā kattabbakiccakaraṇato”tiiminā anulomasaddassa sabhāvatthaṃ dasseti.",
  "tika-vin12t0:1016_11": "Svevāti paccayākāro eva.",
  "tika-vin12t0:1016_12": "Taṃ kiccanti attanā kattabbaṃ taṃ kiccaṃ.",
  "tika-vin12t0:1016_13": "Tassa akaraṇatoti attanā kattabbakiccassa akaraṇato.",
  "tika-vin12t0:1016_14": "Iminā paṭilomasaddassa sabhāvatthaṃ dasseti.",
  "tika-vin12t0:1016_15": "Purimanayenevāti “avijjāpaccayā saṅkhārā”tiādinā purimanayeneva.",
  "tika-vin12t0:1016_16": "Vāti athavā.",
  "tika-vin12t0:1016_17": "Pavattiyāti saṃsārapavattiyā.",
  "tika-vin12t0:1016_18": "Anulomoti anukūlo,",
  "tika-vin12t0:1016_19": "anurūpo vā.",
  "tika-vin12t0:1016_20": "Itaroti “avijjāyatvevā”tiādinā vutto paccayākāro.",
  "tika-vin12t0:1016_21": "Tassāti pavattiyā.",
  "tika-vin12t0:1016_22": "Paṭilomoti paṭiviruddho,",
  "tika-vin12t0:1016_23": "etthāti “anulomapaṭiloma”ntipade.",
  "tika-vin12t0:1016_24": "Attho daṭṭhabboti ettha attho evāti sambhavato tassa phalaṃ vā “saddantaratthāpohanena saddo atthaṃ vadatī”ti",
  "tika-vin12t0:1016_25": "vacanato saddantaratthāpohanaṃ vā dassento āha “ādito panā”tiādi.",
  "tika-vin12t0:1016_26": "Yāvasaddo avadhivacano.",
  "tika-vin12t0:1016_27": "Yāva antaṃ pāpetvāti sambandho.",
  "tika-vin12t0:1016_28": "Itoti imehi vuttehi dvīhi atthehi.",
  "tika-vin12t0:1016_29": "“Manasākāsī”ti ettha ikāralopavasena sandhīti āha “manasi akāsī”ti.",
  "tika-vin12t0:1016_30": "Tatthāti “manasākāsī”tipade.",
  "tika-vin12t0:1016_31": "Yathāti yenākārena.",
  "tika-vin12t0:1016_32": "Idanti imaṃ ākāraṃ.",
  "tika-vin12t0:1016_33": "Tatthāti “avijjāpaccayā saṅkhārā”tiādipāṭhe avayavattho evaṃ veditabboti yojanā.",
  "tika-vin12t0:1016_34": "Samāsamajjhe tasaddena pubbapadasseva liṅgavacanāni gahetabbānīti āha “avijjā ca sā paccayo cā”ti.",
  "tika-vin12t0:1016_35": "Vākye pana tasaddena parapadasseva liṅgavacanāni gahetabbāni.",
  "tika-vin12t0:1016_36": "“Avijjāpaccayā”tipadaṃ “sambhavantī”tipadena sambandhitabbanti āha “tasmā avijjāpaccayā saṅkhārā sambhavantī”ti.",
  "tika-vin12t0:1016_37": "Sabbapadesūti “saṅkhārapaccayā viññāṇa”ntiādīsu sabbesu padesu.",
  "tika-vin12t0:1017_0": "Yathā panāti yenākārena pana.",
  "tika-vin12t0:1017_1": "Idanti imaṃ ākāraṃ.",
  "tika-vin12t0:1017_2": "Tatthāti “avijjāya…pe…",
  "tika-vin12t0:1017_3": "nirodho”tiādivākye.",
  "tika-vin12t0:1017_4": "Avijjāyatvevāti ettha “bhaddiyotvevā”tiādīsu viya “bhaddiyo iti evā”ti padacchedo kattabbo,",
  "tika-vin12t0:1017_5": "na evaṃ “avijjāya iti evā”ti,",
  "tika-vin12t0:1017_6": "atha kho “avijjāya tu evā”ti kātabboti āha “avijjāya tu evā”ti.",
  "tika-vin12t0:1017_7": "“Pa atimokkhaṃ atipamokkha”ntiādīsu viya upasaggabyattayena vuttaṃ,",
  "tika-vin12t0:1017_8": "evamidha nipātabyattayena vuttanti daṭṭhabbaṃ.",
  "tika-vin12t0:1017_9": "Tattha evasaddena sattajīvādayo nivatteti.",
  "tika-vin12t0:1017_10": "Tusaddo pakkhantaratthajotako.",
  "tika-vin12t0:1017_11": "Anulomapakkhato paṭilomasaṅkhātaṃ pakkhantaraṃ manasākāsīti attho.",
  "tika-vin12t0:1017_12": "Asesavirāganirodhasaddo ayuttasamāso,",
  "tika-vin12t0:1017_13": "uttarapadena ca tatiyāsamāsoti āha “virāgasaṅkhātena maggena asesanirodhā”ti.",
  "tika-vin12t0:1017_14": "Tattha asesasaddaṃ virāgasaddena sambandhamakatvā nirodhasaddena sambandhaṃ katvā atthassa gahaṇaṃ ayuttasamāso nāma.",
  "tika-vin12t0:1017_15": "“Maggenā”tiiminā virāgasaddassatthaṃ dasseti.",
  "tika-vin12t0:1017_16": "Maggo hi virajjanaṭṭhena virāgoti vuccati.",
  "tika-vin12t0:1017_17": "Saṅkhāranirodhoti ettha maggena nirodhattā anuppādanirodho hotīti āha “saṅkhārānaṃ anuppādanirodho hotī”ti.",
  "tika-vin12t0:1017_18": "Anuppādanirodhoti ca anuppādena nirodho samucchedavasena niruddhattā.",
  "tika-vin12t0:1017_19": "Evanti yathā avijjāyatveva asesavirāganirodhā saṅkhāranirodho,",
  "tika-vin12t0:1017_20": "evaṃ tathāti attho.",
  "tika-vin12t0:1017_21": "Tatthāti “evametassā”tiādivacane.",
  "tika-vin12t0:1017_22": "Kevalasaddo sakalapariyāyoti āha “sakalassā”ti,",
  "tika-vin12t0:1017_23": "anavasesassāti attho.",
  "tika-vin12t0:1017_24": "Athavā sattajīvādīhi amissitattā amissatthoti āha “suddhassa vā”ti.",
  "tika-vin12t0:1017_25": "“Sattavirahitassā”ti iminā suddhabhāvaṃ dasseti.",
  "tika-vin12t0:1017_26": "Dukkhakkhandhassāti ettha khandhasaddo rāsatthavācakoti āha “dukkharāsissā”ti.",
  "tika-vin12t0:1018_0": "Etamatthaṃ viditvāti ettha etasaddassa visayaṃ dassetuṃ vuttaṃ “yvāya”ntiādi.",
  "tika-vin12t0:1018_1": "Tattha “avijjādivasena…pe…",
  "tika-vin12t0:1018_2": "nirodho hotī”ti yvāyaṃ attho vuttoti yojanā.",
  "tika-vin12t0:1018_3": "Samudayo ca hotīti sambandho.",
  "tika-vin12t0:1018_4": "Viditavelāyanti pākaṭavelāyaṃ pasiddhakāleti attho.",
  "tika-vin12t0:1018_5": "Imaṃ udānanti ettha imasaddo vuccamānāpekkho.",
  "tika-vin12t0:1018_6": "Tasmiṃ atthe vidite satīti yojanā.",
  "tika-vin12t0:1018_7": "Pajānanatāyāti pakārena jānanabhāvassa.",
  "tika-vin12t0:1018_8": "Somanassayuttañāṇasamuṭṭhānanti somanassena ekuppādādivasena yuttena ñāṇena samuṭṭhānaṃ,",
  "tika-vin12t0:1018_9": "yuttaṃ vā ñāṇasaṅkhātaṃ samuṭṭhānaṃ udānanti sambandho.",
  "tika-vin12t0:1018_10": "Tattha udānanti kenaṭṭhena udānaṃ?",
  "tika-vin12t0:1018_11": "Udānaṭṭhena,",
  "tika-vin12t0:1018_12": "modanaṭṭhena,",
  "tika-vin12t0:1018_13": "kīḷanaṭṭhena cāti attho.",
  "tika-vin12t0:1018_14": "Kimidaṃ udānaṃ nāma?",
  "tika-vin12t0:1018_15": "Pītivegasamuṭṭhāpito udāhāro.",
  "tika-vin12t0:1018_16": "Yathā hi yaṃ telādiminitabbavatthu mānaṃ gahetuṃ na sakkoti visanditvā gacchati,",
  "tika-vin12t0:1018_17": "taṃ “avaseko”ti vuccati.",
  "tika-vin12t0:1018_18": "Yañca jalaṃ taḷākaṃ gahetuṃ na sakkoti,",
  "tika-vin12t0:1018_19": "ajjhottharitvā gacchati,",
  "tika-vin12t0:1018_20": "taṃ “ogho”ti vuccati.",
  "tika-vin12t0:1018_21": "Evamevaṃ yaṃ pītivegasamuṭṭhāpitaṃ vitakkavipphāraṃ hadayaṃ sandhāretuṃ na sakkoti,",
  "tika-vin12t0:1018_22": "so adhiko hutvā anto asaṇṭhahitvā vacīdvārena nikkhamanto paṭiggāhakanirapekkho udāhāraviseso “udāna”nti vuccati.",
  "tika-vin12t0:1018_23": "“Attamanavācaṃ nicchāresī”ti iminā udadhātussa udāhāratthaṃ dasseti.",
  "tika-vin12t0:1019_0": "Tassāti udānassa attho evaṃ veditabboti yojanā.",
  "tika-vin12t0:1019_1": "Yadāti ettha dāpaccayassa atthavākyaṃ dassento āha “yasmiṃ kāle”ti.",
  "tika-vin12t0:1019_2": "Haveti “byatta”nti imasmiṃ atthe nipāto.",
  "tika-vin12t0:1019_3": "Byattaṃ pākaṭanti hi attho.",
  "tika-vin12t0:1019_4": "Pātubhavantīti ettha pātunipātassa atthassa “have”ti nipātena vuttattā bhūdhātusseva atthaṃ dassento āha “uppajjantī”ti.",
  "tika-vin12t0:1019_5": "Anuloma paṭiloma paccayākāra paṭivedhasādhakāti anulomato ca paṭilomato ca paccayākārassa paṭivijjhanassa sādhakā.",
  "tika-vin12t0:1019_6": "Bodhipakkhiyadhammāti bodhiyā maggañāṇassa pakkhe bhavā sattatiṃsa dhammā.",
  "tika-vin12t0:1019_7": "Athavā pātunipātena saha “bhavantī”tipadassa atthaṃ dassento āha “pakāsantī”ti.",
  "tika-vin12t0:1019_8": "Imasmiṃ naye havesaddo ekaṃsatthavācako.",
  "tika-vin12t0:1019_9": "Have ekaṃsenāti hi attho.",
  "tika-vin12t0:1019_10": "Abhisamayavasenāti maggañāṇavasena.",
  "tika-vin12t0:1019_11": "Maggañāṇañhi yasmā abhimukhaṃ cattāri saccāni samecca ayati jānāti,",
  "tika-vin12t0:1019_12": "tasmā abhisamayoti vuccati.",
  "tika-vin12t0:1020_0": "“Kilesasantāpanaṭṭhenā”ti iminā ābhuso kilese tāpetīti ātāpoti vacanatthaṃ dasseti.",
  "tika-vin12t0:1020_1": "Na vīriyasāmaññaṃ hoti,",
  "tika-vin12t0:1020_2": "atha kho sammappadhānavīriyamevāti āha “sammappadhānavīriyavato”ti.",
  "tika-vin12t0:1020_3": "Iminā ātāpīti ettha īpaccayassa vantuatthaṃ dasseti.",
  "tika-vin12t0:1020_4": "Ārammaṇūpanijjhānalakkhaṇena cāti kasiṇādiārammaṇaṃ upagantvā nijjhānasabhāvena aṭṭhasamāpattisaṅkhātena jhānena ca.",
  "tika-vin12t0:1020_5": "Lakkhaṇūpanijjhānalakkhaṇena cāti aniccādilakkhaṇaṃ upagantvā nijjhānasabhāvena vipassanāmaggaphalasaṅkhātena jhānena ca.",
  "tika-vin12t0:1020_6": "“Bāhitapāpassā”ti iminā bāhito aṇo pāpo anenāti brāhmaṇoti vacanatthaṃ dasseti.",
  "tika-vin12t0:1020_7": "Aṇasaddo hi pāpapariyāyo.",
  "tika-vin12t0:1020_8": "“Khīṇāsavassā”ti iminā tassa sarūpaṃ dasseti.",
  "tika-vin12t0:1020_9": "Athassāti atha assa,",
  "tika-vin12t0:1020_10": "tasmiṃ kāle brāhmaṇassāti attho.",
  "tika-vin12t0:1020_11": "Yā etā kaṅkhā vuttāti sambandho.",
  "tika-vin12t0:1020_12": "“Ko nu kho…pe…",
  "tika-vin12t0:1020_13": "avocā”tiādinā nayena ca tathā “katamaṃ nu kho…pe…",
  "tika-vin12t0:1020_14": "avocā”tiādinā nayena ca paccayākāre vuttāti yojanā.",
  "tika-vin12t0:1020_15": "No kallo pañhoti ayutto pañho,",
  "tika-vin12t0:1020_16": "duppañho esoti attho.",
  "tika-vin12t0:1020_17": "Tathāti evaṃ,",
  "tika-vin12t0:1020_18": "tato aññathā vā.",
  "tika-vin12t0:1020_19": "Yā ca soḷasa kaṅkhā āgatāti sambandho.",
  "tika-vin12t0:1020_20": "Apaṭividdhattā kaṅkhāti yojanā.",
  "tika-vin12t0:1020_21": "Soḷasa kaṅkhāti atītavisayā pañca,",
  "tika-vin12t0:1020_22": "anāgatavisayā pañca,",
  "tika-vin12t0:1020_23": "paccuppannavisayā chāti soḷasavidhā kaṅkhā.",
  "tika-vin12t0:1020_24": "Vapayantīti vi apayanti,",
  "tika-vin12t0:1020_25": "ikāralopenāyaṃ sandhi.",
  "tika-vin12t0:1020_26": "Vityūpasaggo dhātvatthānuvattako,",
  "tika-vin12t0:1020_27": "apayanti –",
  "tika-vin12t0:1020_28": "saddo apagamanatthoti āha “apagacchantī”ti.",
  "tika-vin12t0:1020_29": "“Nirujjhantī”tiiminā apagamanatthameva pariyāyantarena dīpeti.",
  "tika-vin12t0:1020_30": "“Kasmā”ti iminā “yato pajānāti sahetudhamma”nti vākyassa pubbavākyakāraṇabhāvaṃ dasseti.",
  "tika-vin12t0:1020_31": "Sahetudhammanti ettha saha avijjādihetunāti sahetu,",
  "tika-vin12t0:1020_32": "saṅkhārādiko paccayuppannadhammo.",
  "tika-vin12t0:1020_33": "Sahetu ca so dhammo cāti sahetudhammoti vacanatthaṃ dassento āha “avijjādikenā”tiādi.",
  "tika-vin12t0:1020_34": "“Paṭivijjhatī”ti iminā pajānā tīti ettha ñādhātuyā avabodhanatthaṃ dasseti,",
  "tika-vin12t0:1020_35": "māraṇatosanādike atthe nivatteti.",
  "tika-vin12t0:1020_36": "Itīti tasmā,",
  "tika-vin12t0:1020_37": "vapayantīti yojanā.",
  "tika-vin12t0:1021_0": "2.",
  "tika-vin12t0:1021_1": "Paccayakkhayassāti paccayānaṃ khayaṭṭhānassa asaṅkhatassāti yojanā.",
  "tika-vin12t0:1021_2": "Tatrāti dutiyaudāne.",
  "tika-vin12t0:1021_3": "Khīyanti paccayā etthāti khayaṃ,",
  "tika-vin12t0:1021_4": "nibbānanti āha “paccayānaṃ khayasaṅkhātaṃ nibbāna”nti.",
  "tika-vin12t0:1021_5": "“Aññāsī”ti iminā avedīti ettha vidadhātuyā ñāṇatthaṃ dasseti,",
  "tika-vin12t0:1021_6": "anubhavanalābhādike nivatteti.",
  "tika-vin12t0:1021_7": "Tasmā vapayantīti sambandho.",
  "tika-vin12t0:1021_8": "Vuttappakārāti paṭhamaudāne vuttasadisā.",
  "tika-vin12t0:1021_9": "Dhammāti bodhipakkhiyadhammā,",
  "tika-vin12t0:1021_10": "catuariyasaccadhammā vā.",
  "tika-vin12t0:1022_0": "3.",
  "tika-vin12t0:1022_1": "Imaṃ udānaṃ udānesīti sambandho.",
  "tika-vin12t0:1022_2": "Yena maggena viditoti yojanā.",
  "tika-vin12t0:1022_3": "Tatrāti tatiyaudāne.",
  "tika-vin12t0:1022_4": "So brāhmaṇo tiṭṭhatīti sambandho.",
  "tika-vin12t0:1022_5": "Tehi uppannehi bodhipakkhiyadhammehi vā yassa ariyamaggassa catusaccadhammā pātubhūtā,",
  "tika-vin12t0:1022_6": "tena ariyamaggena vā vidhūpayanti yojanā.",
  "tika-vin12t0:1022_7": "Vuttappakāranti suttanipāte vuttappakāraṃ.",
  "tika-vin12t0:1022_8": "Mārasenanti kāmādikaṃ dasavidhaṃ mārasenaṃ.",
  "tika-vin12t0:1022_9": "“Vidhamento”tiiminā vidhūpayanti ettha dhūpadhātuyā vidhamanatthaṃ dasseti,",
  "tika-vin12t0:1022_10": "limpanatthādayo nivatteti.",
  "tika-vin12t0:1022_11": "“Viddhaṃ sento”tiiminā vidhamentoti ettha dhamudhātuyā dhaṃsanatthaṃ dasseti,",
  "tika-vin12t0:1022_12": "saddatthādayo nivatteti.",
  "tika-vin12t0:1022_13": "“Sūriyova obhāsaya”ntipadassa “sūriyo ivā”ti atthaṃ dassento āha “yathā”tiādi.",
  "tika-vin12t0:1022_14": "Sūriyoti ādicco.",
  "tika-vin12t0:1022_15": "So hi yasmā paṭhamakappikānaṃ sūraṃ janeti,",
  "tika-vin12t0:1022_16": "tasmā sūriyoti vuccati.",
  "tika-vin12t0:1022_17": "Abbhuggatoti abhimukhaṃ uddhaṃ ākāsaṃ gato,",
  "tika-vin12t0:1022_18": "abbhaṃ vā ākāsaṃ uggato.",
  "tika-vin12t0:1022_19": "Abbhasaddo hi ākāsapariyāyo.",
  "tika-vin12t0:1022_20": "Ākāso hi yasmā ābhuso bhāti dippati,",
  "tika-vin12t0:1022_21": "tasmā “abbha”nti vuccati.",
  "tika-vin12t0:1022_22": "Ayaṃ panettha opammasaṃsandanaṃ –",
  "tika-vin12t0:1022_23": "yathā sūriyo obhāsayanto tiṭṭhati,",
  "tika-vin12t0:1022_24": "evaṃ brāhmaṇo saccāni paṭivijjhanto.",
  "tika-vin12t0:1022_25": "Yathā sūriyo andhakāraṃ vidhamento tiṭṭhati,",
  "tika-vin12t0:1022_26": "evaṃ brāhmaṇo mārasenampi vidhūpayantoti.",
  "tika-vin12t0:1023_0": "Etthāti etesu tīsu udānesu.",
  "tika-vin12t0:1023_1": "Paṭhamaṃ udānaṃ uppannanti sambandho.",
  "tika-vin12t0:1023_2": "Imissā khandhakapāḷiyā udānapāḷiṃ saṃsandanto āha “udāne panā”tiādi.",
  "tika-vin12t0:1023_3": "Udāne pana vuttanti sambandho.",
  "tika-vin12t0:1023_4": "Tanti udāne vuttavacanaṃ,",
  "tika-vin12t0:1023_5": "vuttanti sambandho.",
  "tika-vin12t0:1023_6": "Accayenāti atikkamena,",
  "tika-vin12t0:1023_7": "tamevatthaṃ vibhāvento āha “tadā hī”tiādi.",
  "tika-vin12t0:1023_8": "Tadāti “sve āsanā vuṭṭhahissāmī”ti rattiṃ uppāditamanasikārakāle.",
  "tika-vin12t0:1023_9": "Bhagavā manasākāsīti sambandho.",
  "tika-vin12t0:1023_10": "Purimā dve udānagāthā ānubhāvadīpikā hontīti yojanā.",
  "tika-vin12t0:1023_11": "Tassāti paccayākārapajānanapaccayakkhayādhigamassa.",
  "tika-vin12t0:1023_12": "Ekekamevāti anulomapaṭilomesu ekekameva.",
  "tika-vin12t0:1023_13": "Paṭhamayāmañcāti accantasaṃyoge upayogavacanaṃ,",
  "tika-vin12t0:1023_14": "nirantaraṃ paṭhamayāmakālanti attho.",
  "tika-vin12t0:1023_15": "Idha panāti imasmiṃ khandhake pana.",
  "tika-vin12t0:1023_16": "Tamevatthaṃ vitthārento āha “bhagavā hī”tiādi.",
  "tika-vin12t0:1023_17": "Tattha bhagavā udānesīti sambandho.",
  "tika-vin12t0:1023_18": "Visākhapuṇṇamāyāti visākhāya yuttāya puṇṇamāya.",
  "tika-vin12t0:1023_19": "“Aruṇo uggamissatī”ti vattabbasamayeti sambandho.",
  "tika-vin12t0:1023_20": "Sabbaññutanti sabbaññubhāvaṃ,",
  "tika-vin12t0:1023_21": "anāvaraṇañāṇanti attho.",
  "tika-vin12t0:1023_22": "Tatoti aruṇuggamanato.",
  "tika-vin12t0:1023_23": "Taṃ divasanti bhummatthe upayogavacanaṃ,",
  "tika-vin12t0:1023_24": "tasmiṃ divaseti hi attho.",
  "tika-vin12t0:1023_25": "Accantasaṃyoge vā,",
  "tika-vin12t0:1023_26": "taṃ divasaṃ kālanti hi attho.",
  "tika-vin12t0:1023_27": "Evaṃ manasi katvāti yathā taṃ divasaṃ anulomapaṭilomaṃ manasākāsi,",
  "tika-vin12t0:1023_28": "evaṃ manasi katvāti attho.",
  "tika-vin12t0:1023_29": "Itīti evaṃ.",
  "tika-vin12t0:1023_30": "“Bodhirukkhamūle…pe…",
  "tika-vin12t0:1023_31": "nisīdī”ti evaṃ vuttaṃ taṃ sattāhanti yojanā.",
  "tika-vin12t0:1023_32": "Tatthevāti bodhirukkhamūleyeva.",
  "tika-vin12t0:1024_0": "2. Ajapālakathā",
  "tika-vin12t0:1025_0": "4.",
  "tika-vin12t0:1025_1": "Na bhagavāti ettha nakāro “upasaṅkamī”ti padena yojetabbo,",
  "tika-vin12t0:1025_2": "na upasaṅkhamīti hi attho.",
  "tika-vin12t0:1025_3": "Tamhā samādhimhāti tato arahattaphalasamāpattisamādhito.",
  "tika-vin12t0:1025_4": "Anantarameva anupasaṅkamanaṃ upamāya āvikaronto āha “yathā panā”tiādi.",
  "tika-vin12t0:1025_5": "Iccevaṃ vuttaṃ na hotīti yojanā.",
  "tika-vin12t0:1025_6": "Idanti idaṃ atthajātaṃ.",
  "tika-vin12t0:1025_7": "Etthāti “bhutvā sayatī”ti vākye.",
  "tika-vin12t0:1025_8": "Evanti upameyyajotako.",
  "tika-vin12t0:1025_9": "Idhāpīti imissaṃ “atha kho bhagavā”tiādipāḷiyampi.",
  "tika-vin12t0:1025_10": "Idanti ayamattho dīpito hotīti yojanā.",
  "tika-vin12t0:1025_11": "Etthāti “atha kho bhagavā”tiādipāṭhe.",
  "tika-vin12t0:1026_0": "Aparānipīti pallaṅkasattāhato aññānipi.",
  "tika-vin12t0:1026_1": "Tatrāti “aparānipī”tiādivacane.",
  "tika-vin12t0:1026_2": "Bhagavati nisinne satīti yojanā.",
  "tika-vin12t0:1026_3": "Kirasaddo vitthārajotako.",
  "tika-vin12t0:1026_4": "Kiṃ nu khoti parivitakkanatthe nipāto.",
  "tika-vin12t0:1026_5": "Ekaccānanti appesakkhānaṃ ekaccānaṃ.",
  "tika-vin12t0:1026_6": "Tāsanti devatānaṃ.",
  "tika-vin12t0:1026_7": "Balādhigamaṭṭhānanti balena tejasā adhigamaṭṭhānaṃ.",
  "tika-vin12t0:1026_8": "Animisehīti ummisehi.",
  "tika-vin12t0:1026_9": "Sattāhanti kammatthe cetaṃ upayogavacanaṃ,",
  "tika-vin12t0:1026_10": "accantasaṃyoge vā.",
  "tika-vin12t0:1026_11": "Evañhi sati “kāla”nti kammaṃ veditabbaṃ.",
  "tika-vin12t0:1026_12": "Taṃ ṭhānanti animisehi akkhīhi olokiyamānaṭṭhānaṃ.",
  "tika-vin12t0:1026_13": "Athāti animisasattāhassa anantare.",
  "tika-vin12t0:1026_14": "Ratanacaṅkameti ratanamaye caṅkame.",
  "tika-vin12t0:1026_15": "Taṃ ṭhānanti caṅkamaṭṭhānaṃ.",
  "tika-vin12t0:1026_16": "Tatoti caṅkamasattāhato.",
  "tika-vin12t0:1026_17": "Ratanagharanti ratanamayaṃ gehaṃ.",
  "tika-vin12t0:1026_18": "Tatthāti ratanaghare abhidhammapiṭakaṃ vicinantoti sambandho.",
  "tika-vin12t0:1026_19": "Etthāti ratanaghare,",
  "tika-vin12t0:1026_20": "abhidhammapiṭake vā,",
  "tika-vin12t0:1026_21": "niddhāraṇe cetaṃ bhummavacanaṃ.",
  "tika-vin12t0:1026_22": "Taṃ ṭhānanti abhidhammapiṭakavicinanaṭṭhānaṃ.",
  "tika-vin12t0:1027_0": "Evantiādi pubbavacanassa nigamavasena pacchimavacanassa anusandhinidassanaṃ.",
  "tika-vin12t0:1027_1": "Tenāti ajapālānaṃ nisīdanakāraṇena.",
  "tika-vin12t0:1027_2": "Assāti nigrodhassa.",
  "tika-vin12t0:1027_3": "“Ajapālanigrodhotveva nāma”nti iminā upacāravasena nāmalabhanaṃ dasseti.",
  "tika-vin12t0:1027_4": "Ajapā brāhmaṇā lanti nivāsaṃ gaṇhanti etthāti ajapālo,",
  "tika-vin12t0:1027_5": "uṇhakāle vā antopaviṭṭhe aje attano chāyāya pāletīti ajapālo,",
  "tika-vin12t0:1027_6": "ajapālo ca so nigrodho ceti ajapālanigrodhoti vacanatthānipi pakaraṇantaresu dassitāni.",
  "tika-vin12t0:1027_7": "Tatrāpīti ajapālanigrodhepi.",
  "tika-vin12t0:1027_8": "Bodhitoti bodhirukkhato.",
  "tika-vin12t0:1027_9": "Etthāti ajapālanigrodhe.",
  "tika-vin12t0:1027_10": "Bhagavati nisinneti yojanā.",
  "tika-vin12t0:1027_11": "Tatthāti “atha kho aññataro”tiādivacane.",
  "tika-vin12t0:1027_12": "Soti brāhmaṇo.",
  "tika-vin12t0:1027_13": "Diṭṭhamaṅgaliko nāmāti diṭṭhasutamutasaṅkhātesu tīsu maṅgalikesu diṭṭhamaṅgaliko nāma kirāti attho.",
  "tika-vin12t0:1027_14": "“Mānavasena…pe…",
  "tika-vin12t0:1027_15": "vuccatī”ti iminā “huṃhu”nti karotīti huṃhuṅko,",
  "tika-vin12t0:1027_16": "huṃhuṅko jāti sabhāvo imassāti huṃhuṅkajātikoti vacanatthaṃ dasseti.",
  "tika-vin12t0:1028_0": "Tenāti brāhmaṇena.",
  "tika-vin12t0:1028_1": "Sikhāppattanti aggappattaṃ.",
  "tika-vin12t0:1028_2": "Tassāti udānassa.",
  "tika-vin12t0:1028_3": "Yoti puggalo,",
  "tika-vin12t0:1028_4": "paṭijānātīti sambandho.",
  "tika-vin12t0:1028_5": "“Na diṭṭhamaṅgalikatāyā”ti iminā avadhāraṇaphalaṃ dasseti.",
  "tika-vin12t0:1028_6": "“Bāhitapāpadhammattā”ti iminā bāhito pāpo dhammo anenāti bāhitapāpadhammoti vacanatthaṃ dasseti.",
  "tika-vin12t0:1028_7": "“Huṃhuṅkārapahānenā”ti iminā natthi huṃhuṅkāro imassāti nihuṃhuṅkoti vacanatthaṃ dasseti.",
  "tika-vin12t0:1028_8": "Rāgādikasāvābhāvenāti iminā natthi rāgādikasāvo imassāti nikkasāvoti vacanatthaṃ dasseti.",
  "tika-vin12t0:1028_9": "“Bhāvanānuyogayuttacittatāyā”ti iminā yataṃ anuyuttaṃ attaṃ cittaṃ imassāti yatattoti vacanatthaṃ dasseti.",
  "tika-vin12t0:1028_10": "Ettha hi yatasaddo vīriyavācako,",
  "tika-vin12t0:1028_11": "yatadhātuyā nipphanno,",
  "tika-vin12t0:1028_12": "attasaddo cittapariyāyo.",
  "tika-vin12t0:1028_13": "Yatasaddassa yamudhātuyā ca nipphannabhāvaṃ dassetuṃ vuttaṃ “sīlasaṃvarena vā”tiādi.",
  "tika-vin12t0:1028_14": "“Saññatacittatāyā”ti iminā yamati saṃyamatīti yataṃ,",
  "tika-vin12t0:1028_15": "yataṃ attaṃ cittaṃ imassāti yatattoti vacanatthaṃ dasseti.",
  "tika-vin12t0:1028_16": "Saccāni vidanti jānantīti vedānīti vacanatthena maggañāṇāni vedāni nāmāti dassento āha “catumaggañāṇasaṅkhātehi vedehī”ti.",
  "tika-vin12t0:1028_17": "“Catumaggañāṇasaṅkhātāna”nti vibhattipariṇāmaṃ katvā “vedāna”ntipadena yojetabbo.",
  "tika-vin12t0:1028_18": "Antanti nibbānaṃ.",
  "tika-vin12t0:1028_19": "Tañhi yasmā saṅkhārānaṃ avasāne jātaṃ,",
  "tika-vin12t0:1028_20": "tasmā antanti vuccati.",
  "tika-vin12t0:1028_21": "Puna antanti arahattaphalaṃ.",
  "tika-vin12t0:1028_22": "Tañhi yasmā maggassa pariyosāne pavattaṃ,",
  "tika-vin12t0:1028_23": "tasmā antanti vuccati.",
  "tika-vin12t0:1028_24": "“Maggabrahmacariyassa vusitattā”ti iminā vusitaṃ maggasaṅkhātaṃ brahmacariyaṃ anenāti vusitabrahmacariyoti vacanatthaṃ dasseti.",
  "tika-vin12t0:1028_25": "Dhammena brahmavādaṃ vadeyyāti vuttavacanassa atthaṃ dassento āha “brāhmaṇo ahanti etaṃ vādaṃ dhammena vadeyyā”ti.",
  "tika-vin12t0:1028_26": "Dhammenāti bhūtena sabhāvena.",
  "tika-vin12t0:1028_27": "Loketi ettha sattalokovādhippetoti āha “sakale lokasannivāse”ti.",
  "tika-vin12t0:1029_0": "3. Mucalindakathā",
  "tika-vin12t0:1030_0": "5.",
  "tika-vin12t0:1030_1": "Akālameghoti ettha vappādikālassa abhāvā na akālo hoti,",
  "tika-vin12t0:1030_2": "atha kho vassakāle asampattattā akāloti āha “asampatte vassakāle”ti.",
  "tika-vin12t0:1030_3": "“Uppannamegho”ti iminā akāle uppanno megho akālameghoti vacanatthaṃ dasseti.",
  "tika-vin12t0:1030_4": "Gimhānaṃ pacchime māseti jeṭṭhamūlamāse.",
  "tika-vin12t0:1030_5": "Tasminti meghe.",
  "tika-vin12t0:1030_6": "Sītavātaduddinīti ettha sītena vātena dūsitaṃ dinaṃ imissā vaṭṭalikāyāti sītavātaduddinīti vacanatthaṃ dassento āha “sā ca panā”tiādi.",
  "tika-vin12t0:1030_7": "Sā ca pana sattāhavaṭṭalikā sītavātaduddinī nāma ahosīti sambandho.",
  "tika-vin12t0:1030_8": "“Samīpe pokkharaṇiyā nibbatto”ti iminā mucalindassa samīpe nibbatto mucalindoti vacanatthaṃ dasseti.",
  "tika-vin12t0:1030_9": "Mucalindoti ca niculo.",
  "tika-vin12t0:1030_10": "So nīpoti ca piyakoti ca vuccati.",
  "tika-vin12t0:1030_11": "Nāgassa bhogo ekopi sattābhujattā “bhogehī”ti bahuvacanavasena vuttaṃ.",
  "tika-vin12t0:1030_12": "Tasminti nāgarāje ṭhite satīti yojanā.",
  "tika-vin12t0:1030_13": "Tassāti nāgarājassa.",
  "tika-vin12t0:1030_14": "Tasmāti yasmā bhaṇḍāgāragabbhapamāṇaṃ ahosi, tasmā.",
  "tika-vin12t0:1030_15": "Ṭhānassa kāraṇaṃ paridīpeti anenāti ṭhānakāraṇaparidīpanaṃ “mā bhagavantaṃ sīta”ntiādivacanaṃ.",
  "tika-vin12t0:1030_16": "Soti nāgarājā.",
  "tika-vin12t0:1030_17": "Hīti saccaṃ.",
  "tika-vin12t0:1030_18": "Pāḷiyaṃ “bādhayitthā”ti kiriyāpadaṃ ajjhāharitabbanti āha “mā sītaṃ bhagavantaṃ bādhayitthā”ti.",
  "tika-vin12t0:1030_19": "Tatthāti “mā bhagavantaṃ sīta”ntiādivacane.",
  "tika-vin12t0:1030_20": "Sattāhavaṭṭalikāya satīti sambandho.",
  "tika-vin12t0:1030_21": "Tampīti uṇhampi.",
  "tika-vin12t0:1030_22": "Nanti bhagavantaṃ.",
  "tika-vin12t0:1030_23": "Tassāti nāgarājassa.",
  "tika-vin12t0:1030_24": "Ubbiddhanti uddhaṃ chiddaṃ.",
  "tika-vin12t0:1030_25": "Viddhachiddasaddā hi pariyāyā.",
  "tika-vin12t0:1030_26": "Ākāsaṃ meghapaṭalapaṭicchannaṃ āsannaṃ viya hoti,",
  "tika-vin12t0:1030_27": "meghapaṭalavigame dūraṃ viya upaṭṭhāti,",
  "tika-vin12t0:1030_28": "tasmā vuttaṃ “meghavigamena dūrībhūta”nti.",
  "tika-vin12t0:1030_29": "Vigatavalāhakanti ettha vigatasaddo apagatatthavācako,",
  "tika-vin12t0:1030_30": "valāhakasaddo meghapariyāyoti āha “apagatamegha”nti.",
  "tika-vin12t0:1030_31": "Indanīlamaṇi viya dibbatīti devoti vacanatthena ākāso devo nāmāti āha “devanti ākāsa”nti.",
  "tika-vin12t0:1030_32": "Attano rūpanti attano nāgasaṇṭhānaṃ.",
  "tika-vin12t0:1030_33": "Iminā sakavaṇṇanti ettha sakasaddo attavācako,",
  "tika-vin12t0:1030_34": "vaṇṇasaddo saṇṭhānavevacanoti dasseti.",
  "tika-vin12t0:1031_0": "Sukho vivekoti ettha tadaṅga vikkhambhana samuccheda paṭippassaddhinissaraṇavivekasaṅkhātesu pañcasu",
  "tika-vin12t0:1031_1": "vivekesu nibbānasaṅkhāto nissaraṇaviveko ca kāyacittaupadhivivekasaṅkhātesu tīsu vivekesu nibbānasaṅkhāto",
  "tika-vin12t0:1031_2": "upadhiviveko ca gahetabboti āha “nibbānasaṅkhāto upadhiviveko”ti.",
  "tika-vin12t0:1031_3": "“Catumaggañāṇasantosenā”ti iminā tuṭṭhassāti ettha piṇḍapātasantosādike nivatteti.",
  "tika-vin12t0:1031_4": "Sutadhammassāti ettha sutasaddo vissutapariyāyoti āha “pakāsitadhammassā”ti,",
  "tika-vin12t0:1031_5": "pākaṭasaccadhammassāti attho.",
  "tika-vin12t0:1031_6": "Passatoti ettha maṃsacakkhussa karaṇabhāvena āsaṅkā bhaveyyāti āha “ñāṇacakkhunā”ti.",
  "tika-vin12t0:1031_7": "“Akuppanabhāvo”ti iminā abyāpajjanti ettha byāpādasaddassa dosavācakabhāvo ca ṇyapaccayassa bhāvattho ca dassito.",
  "tika-vin12t0:1031_8": "Etenāti “abyāpajja”ntipadena.",
  "tika-vin12t0:1031_9": "Mettāpubbabhāgoti abyāpajjassa pubbabhāge mettāya uppannabhāvo.",
  "tika-vin12t0:1031_10": "Pāṇabhūtesu saṃyamoti ettha pāṇabhūtasaddā vevacanabhāvena sattesu eva vattantīti āha “sattesu cā”ti.",
  "tika-vin12t0:1031_11": "Karuṇāpubbabhāgoti saṃyamassa pubbabhāge karuṇāya uppannabhāvo.",
  "tika-vin12t0:1031_12": "Yāti yā virāgatā.",
  "tika-vin12t0:1031_13": "Anāgāmimaggassa kāmarāgassa anavasesapahānattā vuttaṃ “etena anāgāmimaggo kathito”ti.",
  "tika-vin12t0:1031_14": "Yāthāvamānassa arahattamaggena niruddhattā vuttaṃ “asmi…pe…",
  "tika-vin12t0:1031_15": "kathita”nti.",
  "tika-vin12t0:1031_16": "Itoti arahattato.",
  "tika-vin12t0:1032_0": "4. Rājāyatanakathā",
  "tika-vin12t0:1033_0": "6.",
  "tika-vin12t0:1033_1": "Pācīnakoṇeti puratthimaasse,",
  "tika-vin12t0:1033_2": "pubbadakkhiṇadisābhāgeti attho.",
  "tika-vin12t0:1033_3": "Rājāyatanarukkhanti khīrikārukkhaṃ.",
  "tika-vin12t0:1033_4": "Tena kho pana samayenāti ettha tasaddassa visayaṃ pucchitvā dassento āha “katarena samayenā”ti.",
  "tika-vin12t0:1033_5": "Nisinnassa bhagavatoti yojanā.",
  "tika-vin12t0:1033_6": "Devarājasaddassa aññe pajāpatiādayo devarājāno nivattetuṃ “sakko”ti vuttaṃ.",
  "tika-vin12t0:1033_7": "Tanti harītakaṃ.",
  "tika-vin12t0:1033_8": "Paribhuttamattasseva bhagavatoti sambandho.",
  "tika-vin12t0:1033_9": "Nisinne bhagavati.",
  "tika-vin12t0:1034_0": "“Tena kho pana samayenā”ti iminā yena samayena bhagavā rājāyatanamūle nisīdi,",
  "tika-vin12t0:1034_1": "tena kho pana samayenāti atthaṃ dasseti.",
  "tika-vin12t0:1034_2": "Ukkalajanapadatoti ukkalanāmakā janapadamhā.",
  "tika-vin12t0:1034_3": "Yasmiṃ dese bhagavā viharati,",
  "tika-vin12t0:1034_4": "taṃ desanti yojanā.",
  "tika-vin12t0:1034_5": "Etthāti “taṃ desaṃ addhānamaggappaṭipannā”tipade.",
  "tika-vin12t0:1034_6": "Tesanti vāṇijānaṃ.",
  "tika-vin12t0:1034_7": "Ñātisālohitasaddānaṃ aññamaññavevacanattā “ñātī”ti vutte sālohitasaddassa attho siddhoti dassetuṃ vuttaṃ “ñātibhūtapubbā devatā”ti.",
  "tika-vin12t0:1034_8": "Sāti devatā.",
  "tika-vin12t0:1034_9": "Nesanti vāṇijānaṃ.",
  "tika-vin12t0:1034_10": "Tatoti apavattanakāraṇā.",
  "tika-vin12t0:1034_11": "Teti vāṇijā.",
  "tika-vin12t0:1034_12": "Idanti apavattanaṃ.",
  "tika-vin12t0:1034_13": "Balinti upahāraṃ.",
  "tika-vin12t0:1034_14": "Tesanti vāṇijānaṃ.",
  "tika-vin12t0:1034_15": "“Sabbimadhuphāṇitādīhi yojetvā”ti padaṃ pubbāparāpekkhaṃ,",
  "tika-vin12t0:1034_16": "tasmā majjhe vuttaṃ.",
  "tika-vin12t0:1034_17": "Patimānethāti ettha māna pūjāyaṃ pemaneti dhātupāṭhesu (saddanītidhātumālāyaṃ 18 nakārantadhātu) vuttattā",
  "tika-vin12t0:1034_18": "pūjanapemanaṃ nāma atthato upaṭṭhahananti āha “upaṭṭhahathā”ti.",
  "tika-vin12t0:1034_19": "Taṃ voti ettha taṃsaddo patimānanavisayo,",
  "tika-vin12t0:1034_20": "vosaddo tīsu vosaddesu tumhasaddassa kāriyo vosaddo,",
  "tika-vin12t0:1034_21": "so ca catutthyatthoti āha “taṃ patimānaṃ tumhāka”nti.",
  "tika-vin12t0:1034_22": "Vokāro hi tividho tumhasaddassa kāriyo,",
  "tika-vin12t0:1034_23": "yovacanassa kāriyo,",
  "tika-vin12t0:1034_24": "padapūraṇoti.",
  "tika-vin12t0:1034_25": "Tattha tumhasaddassa kāriyo pañcavidho paccattaupayogakaraṇasampadānasāmivacanavasenāti.",
  "tika-vin12t0:1034_26": "Tattha tumhasaddakāriyo sampadānavacano idhādhippeto.",
  "tika-vin12t0:1034_27": "Tenāha “tumhāka”nti.",
  "tika-vin12t0:1034_28": "“Ya”ntisaddassa visayo paṭiggahaṇatthoti āha “yaṃ paṭiggahaṇa”nti.",
  "tika-vin12t0:1034_29": "Assāti bhaveyya.",
  "tika-vin12t0:1034_30": "Yo patto ahosīti yojanā.",
  "tika-vin12t0:1034_31": "Assāti bhagavato.",
  "tika-vin12t0:1034_32": "Soti patto.",
  "tika-vin12t0:1034_33": "Sujātāya āgacchantiyā evāti sambandho.",
  "tika-vin12t0:1034_34": "Anādare cetaṃ sāmivacanaṃ.",
  "tika-vin12t0:1034_35": "Tenāti antaradhāyahetunā.",
  "tika-vin12t0:1034_36": "Assāti bhagavato.",
  "tika-vin12t0:1034_37": "Hatthesūti karaṇatthe cetaṃ bhummavacanaṃ.",
  "tika-vin12t0:1034_38": "Hatthehīti hi attho.",
  "tika-vin12t0:1034_39": "Kimhīti kena.",
  "tika-vin12t0:1035_0": "Itoti āsaḷhīmāsajuṇhapakkhapañcamito.",
  "tika-vin12t0:1035_1": "Ettakaṃ kālanti etaṃ pamāṇaṃ ekūnapaññāsadivasakālaṃ.",
  "tika-vin12t0:1035_2": "Jighacchāti ghasitumicchā.",
  "tika-vin12t0:1035_3": "Pipāsāti pātumicchā.",
  "tika-vin12t0:1035_4": "Assāti bhagavato. Cetasā-",
  "tika-vin12t0:1035_5": "cetosaddānaṃ sambandhāpekkhattā tesaṃ sambandhaṃ dassetuṃ vuttaṃ “attano”ti ca “bhagavato”ti ca.",
  "tika-vin12t0:1035_6": "Imehi sambandhisaddānamasadisattā sambandhopi asadisoti dasseti.",
  "tika-vin12t0:1035_7": "Attanoti catunnaṃ mahārājānaṃ.",
  "tika-vin12t0:1035_8": "Samāsoyeva avayavīpadhāno hoti,",
  "tika-vin12t0:1035_9": "vākyaṃ pana avayavapadhānoyevāti dassento āha “catūhi disāhī”ti.",
  "tika-vin12t0:1035_10": "Pāḷiyaṃ “āgantvā”ti pāṭhaseso yojetabbo.",
  "tika-vin12t0:1035_11": "“Silāmaye”ti iminā silāmayameva selāmayanti atthaṃ dasseti.",
  "tika-vin12t0:1035_12": "Idanti “selāmaye patte”ti vacanaṃ.",
  "tika-vin12t0:1035_13": "Yeti muggavaṇṇasilāmaye patte.",
  "tika-vin12t0:1035_14": "Tatoti indanīlamaṇimayapattaupanāmanato,",
  "tika-vin12t0:1035_15": "paranti sambandho.",
  "tika-vin12t0:1035_16": "Tesanti catunnaṃ mahārājānaṃ.",
  "tika-vin12t0:1035_17": "Cattāropi adhiṭṭhahīti sambandho.",
  "tika-vin12t0:1035_18": "Yathāti yenākārena,",
  "tika-vin12t0:1035_19": "adhiṭṭhiyamāneti yojanā.",
  "tika-vin12t0:1035_20": "Ekasadisoti ekaṃsena sadiso.",
  "tika-vin12t0:1035_21": "Adhiṭṭhite patteti sambandho.",
  "tika-vin12t0:1035_22": "Patteti ca karaṇatthe bhummavacanaṃ.",
  "tika-vin12t0:1035_23": "Pattena paṭiggahesīti hi attho.",
  "tika-vin12t0:1035_24": "Paccaggheti ettha ekāro smiṃvacanassa kāriyoti āha “paccagghasmi”nti.",
  "tika-vin12t0:1035_25": "Paṭi agghanti padavibhāgaṃ katvā paṭisaddo pāṭekkattho,",
  "tika-vin12t0:1035_26": "“aggha”nti sāmaññato vuttepi mahagghatthoti dassento āha “pāṭekkaṃ mahagghasmi”nti.",
  "tika-vin12t0:1035_27": "Iminā cattāro ekato hutvā na mahagghā honti,",
  "tika-vin12t0:1035_28": "pāṭekkaṃ pana mahagghā hontīti dasseti.",
  "tika-vin12t0:1035_29": "Atha vā saupasaggo paccagghasaddo abhinavapariyāyoti āha “abhinave”ti.",
  "tika-vin12t0:1035_30": "Abhinavoti ca aciratanavatthussa nāmaṃ.",
  "tika-vin12t0:1035_31": "Aciratanavatthu aciratanattā abbhuṇhaṃ viya hoti,",
  "tika-vin12t0:1035_32": "tasmā vuttaṃ “abbhuṇhe”ti.",
  "tika-vin12t0:1035_33": "“Taṅkhaṇe nibbattasmi”nti iminā tamevatthaṃ vibhāveti.",
  "tika-vin12t0:1035_34": "Dvevācikātipadassa samāsavasena ca taddhitavasena ca nipphannabhāvaṃ dassento āha “dve vācā”tiādi.",
  "tika-vin12t0:1035_35": "Pattāti ettha eko itisaddo luttaniddiṭṭho.",
  "tika-vin12t0:1035_36": "Iti tasmā dvevācikāiti atthoti yojanā.",
  "tika-vin12t0:1035_37": "Teti vāṇijā.",
  "tika-vin12t0:1035_38": "Athāti tasmiṃ kāle.",
  "tika-vin12t0:1035_39": "Teti kese.",
  "tika-vin12t0:1035_40": "Tesanti vāṇijānaṃ.",
  "tika-vin12t0:1035_41": "Pariharathāti attano abhivādanapaccuṭṭhānaṭṭhānanti paṭiggahetvā,",
  "tika-vin12t0:1035_42": "paricchinditvā vā harathāti attho.",
  "tika-vin12t0:1035_43": "Teti vāṇijā.",
  "tika-vin12t0:1035_44": "Amatenevāti amatena iva,",
  "tika-vin12t0:1035_45": "abhisittā ivāti yojanā.",
  "tika-vin12t0:1036_0": "5. Brahmayācanakathā",
  "tika-vin12t0:1037_0": "7.",
  "tika-vin12t0:1037_1": "Bhagavā upasaṅkamīti sambandho.",
  "tika-vin12t0:1037_2": "Tasminti ajapālanigrodhe.",
  "tika-vin12t0:1037_3": "Āciṇṇasamāciṇṇoti ācarito sammācarito,",
  "tika-vin12t0:1037_4": "na ekassa buddhassa āciṇṇo,",
  "tika-vin12t0:1037_5": "atha kho sabbabuddhānaṃ āciṇṇasamāciṇṇo,",
  "tika-vin12t0:1037_6": "atiāciṇṇo niccāciṇṇoti attho.",
  "tika-vin12t0:1037_7": "Saṅkhepena vuttamatthaṃ vitthārento āha “jānanti hī”tiādi.",
  "tika-vin12t0:1037_8": "Dhammadesananti bhagavato dhammadesanaṃ,",
  "tika-vin12t0:1037_9": "dhammadesanatthāya vā bhagavantaṃ,",
  "tika-vin12t0:1037_10": "bhagavantaṃ vā dhammadesanaṃ.",
  "tika-vin12t0:1037_11": "Tatoti yācanakāraṇā.",
  "tika-vin12t0:1037_12": "Hīti saccaṃ, yasmā vā.",
  "tika-vin12t0:1037_13": "Lokasannivāso brahmagaruko yasmā,",
  "tika-vin12t0:1037_14": "iti tasmā uppādessantīti yojanā.",
  "tika-vin12t0:1037_15": "Itītiādi nigamanaṃ.",
  "tika-vin12t0:1038_0": "Tatthāti parivitakkanākārapāṭhe.",
  "tika-vin12t0:1038_1": "“Pañcakāmaguṇesu allīya”ntīti iminā allīyanti abhiramitabbaṭṭhena lagganti etthāti ālayā pañca kāmaguṇāti vacanatthaṃ dasseti.",
  "tika-vin12t0:1038_2": "Allīyantīti lagganti.",
  "tika-vin12t0:1038_3": "“Pañca kāmaguṇe allīyantī”tipi pāṭho,",
  "tika-vin12t0:1038_4": "evaṃ sati allīyanti abhiramitabbaṭṭhena seviyantīti ālayā pañca kāmaguṇāti vacanattho kātabbo.",
  "tika-vin12t0:1038_5": "Allīyantīti sevanti.",
  "tika-vin12t0:1038_6": "Teti pañca kāmaguṇā.",
  "tika-vin12t0:1038_7": "“Yadida”ntipadassa yaṃ idanti padavibhāgaṃ katvā “ya”nti ca “ida”nti ca sabbanāmapadanti āsaṅkā bhaveyyāti āha “yadidanti nipāto”ti.",
  "tika-vin12t0:1038_8": "Iminā tīsu liṅgesu dvīsu ca vacanesu vināsaṃ,",
  "tika-vin12t0:1038_9": "vikāraṃ vā visadisaṃ vā naayanattā nagamanattā abyayaṃ nāmāti dasseti,",
  "tika-vin12t0:1038_10": "attho pana sabbanāmatthoyevāti daṭṭhabbaṃ.",
  "tika-vin12t0:1038_11": "Tassāti “yadida”ntinipātassa,",
  "tika-vin12t0:1038_12": "atthoti sambandho.",
  "tika-vin12t0:1038_13": "Ṭhānanti “ṭhānaṃ”itipadaṃ.",
  "tika-vin12t0:1038_14": "Paṭiccasamuppādanti “paṭiccasamuppādo”itipadaṃ.",
  "tika-vin12t0:1038_15": "Atthopi yuttoyevāti daṭṭhabbaṃ.",
  "tika-vin12t0:1038_16": "Imesanti saṅkhārādīnaṃ paccayuppannānaṃ.",
  "tika-vin12t0:1038_17": "Paccayāti avijjādikāraṇā.",
  "tika-vin12t0:1038_18": "“Idappaccayā evā”ti iminā idappaccayatāti ettha tāpaccayassa svatthaṃ dīpeti “devatā”tiādīsu viya.",
  "tika-vin12t0:1039_0": "So mamassa kilamathoti ettha taṃsaddassa visayaṃ dassento āha “yā ajānantānaṃ desanā nāmā”ti,",
  "tika-vin12t0:1039_1": "iminā “deseyyaṃ,",
  "tika-vin12t0:1039_2": "na ājāneyyu”nti dvinnameva kiriyāpadānaṃ tasaddassa visayabhāvaṃ dasseti,",
  "tika-vin12t0:1039_3": "na ekassa kiriyāpadassa.",
  "tika-vin12t0:1039_4": "Soti desanāsaṅkhāto kāyavacīpayogo,",
  "tika-vin12t0:1039_5": "iminā vākyavisaye tasaddo uttarapadasseva liṅgavacanāni gaṇhātīti dasseti,",
  "tika-vin12t0:1039_6": "samāsamajjhe pana tasaddo pubbapadasseva liṅgavacanāni gaṇhāti.",
  "tika-vin12t0:1039_7": "Tena vuttaṃ “avijjā ca sā paccayo cā”ti ca “abhidhammo ca so piṭakañcā”ti ca ādi.",
  "tika-vin12t0:1039_8": "Kilamathoti kāyakilamanahetu.",
  "tika-vin12t0:1039_9": "Kilamati anenāti kilamatho.",
  "tika-vin12t0:1039_10": "Assāti bhaveyya.",
  "tika-vin12t0:1039_11": "Sāti kāyavacīpayogasaṅkhātā desanā.",
  "tika-vin12t0:1039_12": "Vihesāti kāyavihiṃsāhetu.",
  "tika-vin12t0:1039_13": "Vihiṃsati imāyāti vihesā.",
  "tika-vin12t0:1039_14": "Cittena pana buddhānaṃ kilamatho vā vihesā vā natthi arahattamaggena samucchinnattā.",
  "tika-vin12t0:1039_15": "“Paṭibhaṃsū”ti ettha paṭīti kammappavacanīyayogattā “bhagavanta”nti ettha sāmyatthe upayogavacananti āha “bhagavato”ti.",
  "tika-vin12t0:1039_16": "“Anu acchariyā”ti iminā “na acchariyā”ti padavibhāgaṃ nivatteti,",
  "tika-vin12t0:1039_17": "punappunaṃ acchariyāti attho.",
  "tika-vin12t0:1039_18": "Paṭibhaṃsūti ettha paṭisaddo paṭibhānattho,",
  "tika-vin12t0:1039_19": "bhādhātu khāyanatthoti āha “paṭibhānasaṅkhātassa ñāṇassa gocarā ahesu”nti.",
  "tika-vin12t0:1039_20": "“Gocarā ahesu”nti iminā khāyanaṃ nāma atthato gocarabhāvena bhavananti dasseti.",
  "tika-vin12t0:1040_0": "Meti mama, mayā vā,",
  "tika-vin12t0:1040_1": "adhigataṃ dhammaṃ pakāsitunti sambandho.",
  "tika-vin12t0:1040_2": "Ariyamaggasotassa paṭi paṭisotanti vutte nibbānamevāti āha “paṭisotaṃ vuccati nibbāna”nti.",
  "tika-vin12t0:1040_3": "Nibbānagāminti ariyamaggaṃ.",
  "tika-vin12t0:1040_4": "Ariyamaggo hi yasmā nibbānaṃ gamayati,",
  "tika-vin12t0:1040_5": "tasmā nibbānagāmīti vuccati.",
  "tika-vin12t0:1040_6": "Tamokhandhenāti ettha tamasaddo avijjāpariyāyo,",
  "tika-vin12t0:1040_7": "khandhasaddo rāsatthoti āha “avijjārāsinā”ti.",
  "tika-vin12t0:1040_8": "“Ajjhotthaṭā”ti iminā āvuṭāti ettha vudhātu āvaraṇatthoti dasseti.",
  "tika-vin12t0:1040_9": "Appossukkatāyāti ettha apatyūpasaggo abhāvattho,",
  "tika-vin12t0:1040_10": "tāpaccayo bhāvatthoti āha “nirussukkabhāvenā”ti.",
  "tika-vin12t0:1041_0": "8.",
  "tika-vin12t0:1041_1": "Loketi sattaloke.",
  "tika-vin12t0:1041_2": "Mahābrahmeti mahābrahmāno.",
  "tika-vin12t0:1041_3": "Apparajakkhajātikāti ettha appaṃ rajaṃ akkhimhi etesanti apparajakkhā,",
  "tika-vin12t0:1041_4": "apparajakkhā jāti sabhāvo etesanti apparajakkhajātikāti vacanatthaṃ dassento āha “paññāmaye”tiādi.",
  "tika-vin12t0:1041_5": "“Paññāmaye”ti iminā maṃsamayeti atthaṃ nivatteti.",
  "tika-vin12t0:1041_6": "Etesanti sattānaṃ.",
  "tika-vin12t0:1041_7": "Dhammassāti tupaccayayoge chaṭṭhīkammaṃ.",
  "tika-vin12t0:1041_8": "Āpubbo ñādhātu paṭivijjhanatthoti āha “paṭivijjhitāro”ti.",
  "tika-vin12t0:1042_0": "Saṃvijjati malaṃ etesanti samalā,",
  "tika-vin12t0:1042_1": "pūraṇakassapādikā cha satthāro, tehi.",
  "tika-vin12t0:1042_2": "“Rāgādīhī”ti iminā malasarūpaṃ dasseti.",
  "tika-vin12t0:1042_3": "Avāpuretanti ettha avapubbo ca āpubbo ca puradhātu vivaraṇatthoti āha “vivara eta”nti.",
  "tika-vin12t0:1042_4": "Vakārassa pakāraṃ katvā “apāpureta”ntipi pāṭho.",
  "tika-vin12t0:1042_5": "Amatasaddassa salilādayo nivattetuṃ vuttaṃ “nibbānassā”ti.",
  "tika-vin12t0:1042_6": "Ime sattā suṇantūti sambandho.",
  "tika-vin12t0:1042_7": "Vimalenāti ettha visaddo abhāvatthoti āha “abhāvato”ti.",
  "tika-vin12t0:1042_8": "Iminā natthi malaṃ etassāti vimaloti vacanatthaṃ dasseti.",
  "tika-vin12t0:1042_9": "“Sammāsambuddhenā”ti iminā aññapadatthasarūpaṃ dasseti.",
  "tika-vin12t0:1042_10": "Anukkamena maggena bujjhitabbanti anubuddhanti vutte catusaccadhammo gahetabboti āha “catusaccadhamma”nti.",
  "tika-vin12t0:1043_0": "“Selamaye”ti iminā silāya nibbatto seloti vacanatthaṃ dasseti.",
  "tika-vin12t0:1043_1": "“Sabbaññutaññāṇenā”ti iminā samantacakkhusarūpaṃ dasseti.",
  "tika-vin12t0:1043_2": "Bhagavā tvampīti yojanā.",
  "tika-vin12t0:1043_3": "Dhammasaddo paññāpariyāyoti āha “dhammamayaṃ paññāmaya”nti.",
  "tika-vin12t0:1043_4": "Apeto soko imassāti apetasoko, bhagavā.",
  "tika-vin12t0:1043_5": "Sokaṃ avataratīti sokāvatiṇṇā, janatā.",
  "tika-vin12t0:1043_6": "Sokāvatiṇṇañca jātijarābhibhūtañcāti casaddo yojetabbo.",
  "tika-vin12t0:1043_7": "Iminā casaddo luttaniddiṭṭhoti dasseti.",
  "tika-vin12t0:1044_0": "“Bhagavā”tipadaṃ “vīro”tiādīsu yojetabbaṃ.",
  "tika-vin12t0:1044_1": "“Vīriyavantatāyā”ti iminā vīraṃ yassatthīti vīroti vacanatthaṃ dasseti.",
  "tika-vin12t0:1044_2": "Saddasatthesu ālapanapadesu viggaho na kātabboti idaṃ ālapanāvatthaṃ sandhāya vuttaṃ,",
  "tika-vin12t0:1044_3": "idha pana tesamatthadassanatthāya viggaho vuttoti daṭṭhabbaṃ.",
  "tika-vin12t0:1044_4": "“Devaputta…pe…",
  "tika-vin12t0:1044_5": "vijitattā”ti iminā vijito mārehi saṃgāmo anenāti vijitasaṅgāmoti vacanatthaṃ dasseti.",
  "tika-vin12t0:1044_6": "Ettha ca khandhamāro maccumārena saṅgahito dvinnaṃ mārānaṃ ekato vijitattā.",
  "tika-vin12t0:1044_7": "“Sattavāho”ti paṭhamakkharena ca “satthavāho”ti dutiyakkharena ca yutto.",
  "tika-vin12t0:1044_8": "Tattha satthavāho viyāti “satthavāho”ti upacārena vutte dutiyakkharena yutto,",
  "tika-vin12t0:1044_9": "satte vahahīti sattavāhoti mukhyato vutte paṭhamakkharena yutto.",
  "tika-vin12t0:1044_10": "Idha pana paṭhamakkharena yuttoti āha “satte vahatīti sattavāho”ti.",
  "tika-vin12t0:1044_11": "Natthi iṇaṃ imassāti aṇaṇo bhagavā.",
  "tika-vin12t0:1045_0": "9.",
  "tika-vin12t0:1045_1": "Buddhacakkhunāti ettha cakkhu duvidhaṃ maṃsacakkhuñāṇacakkhuvasena.",
  "tika-vin12t0:1045_2": "Tatthāpi maṃsacakkhu duvidhaṃ pasādacakkhusasambhāracakkhuvasena.",
  "tika-vin12t0:1045_3": "Tattha pasādarūpaṃ pasādacakkhu nāma,",
  "tika-vin12t0:1045_4": "bhamukaṭṭhiparicchinno maṃsapiṇḍo sasambhāracakkhu nāma.",
  "tika-vin12t0:1045_5": "Ñāṇacakkhu pana pañcavidhaṃ dibbadhammapaññābuddhasamantacakkhuvasena.",
  "tika-vin12t0:1045_6": "Tattha dibbacakkhuabhiññāñāṇaṃ dibbacakkhu nāma,",
  "tika-vin12t0:1045_7": "heṭṭhimamaggattayaṃ dhammacakkhu nāma,",
  "tika-vin12t0:1045_8": "arahattamaggañāṇaṃ paññācakkhu nāma,",
  "tika-vin12t0:1045_9": "indriyaparopariyattañāṇañca āsayānusayañāṇañca buddhacakkhu nāma,",
  "tika-vin12t0:1045_10": "sabbaññutaññāṇaṃ samantacakkhu nāma.",
  "tika-vin12t0:1045_11": "Idha pana “buddhacakkhunā”ti vuttattā yathāvuttadveñāṇāniyevāti āha “indriya…pe…",
  "tika-vin12t0:1045_12": "ñāṇena cā”ti.",
  "tika-vin12t0:1045_13": "Hīti saccaṃ.",
  "tika-vin12t0:1045_14": "Yesanti sattānaṃ.",
  "tika-vin12t0:1045_15": "Saddhādīnīti ādisaddena vīriyasatisamādhipaññindriyāni saṅgaṇhāti.",
  "tika-vin12t0:1045_16": "Tikkhānīti tikhiṇāni.",
  "tika-vin12t0:1045_17": "Mudūnīti sukhumatarāni.",
  "tika-vin12t0:1045_18": "Ākārāti kāraṇā.",
  "tika-vin12t0:1045_19": "Imāni tīṇi dukāni bāhiratthasamāsavasena vuttāni.",
  "tika-vin12t0:1045_20": "Sukhena viññāpetabbāti suviññāpayā,",
  "tika-vin12t0:1045_21": "tathā duviññāpayāti vacanatthaṃ dassento āha “ye kathitakāraṇa”ntiādi.",
  "tika-vin12t0:1045_22": "Paraloko ca vajjañca paralokavajjāni,",
  "tika-vin12t0:1045_23": "tāni bhayato passantīti paralokavajjabhayadassāvinoti vacanatthaṃ dassento āha “ye”tiādi.",
  "tika-vin12t0:1045_24": "Imāni dve dukāni kitavasena vuttāni,",
  "tika-vin12t0:1045_25": "idha pacchimaduke “na appekacce paralokavajjabhayadassāvino”ti dutiyapadaṃ na vuttaṃ,",
  "tika-vin12t0:1045_26": "paṭisambhidāmaggapāḷiyaṃ pana yugaḷavasena vuttaṃ.",
  "tika-vin12t0:1045_27": "Uppalāni ettha santīti uppalinīti vacanatthena gaccho vā latā vā pokkharaṇī vā vanaṃ vā “uppalinī”ti vuccati,",
  "tika-vin12t0:1045_28": "idha pana “vana”nti āha “uppalavane”ti.",
  "tika-vin12t0:1045_29": "Nimuggāneva hutvāti sambandho.",
  "tika-vin12t0:1045_30": "Posayantīti vaḍḍhanti,",
  "tika-vin12t0:1045_31": "iminā antonimuggāneva hutvā posayantīti antonimuggaposīnīti vacanatthaṃ dasseti.",
  "tika-vin12t0:1045_32": "“Udakena sama”nti iminā udakena samaṃ samodakaṃ,",
  "tika-vin12t0:1045_33": "samodakaṃ hutvā ṭhitānīti atthaṃ dasseti.",
  "tika-vin12t0:1045_34": "“Atikkamitvā”ti iminā accuggammātipadassa atiuggantvāti atthaṃ dasseti.",
  "tika-vin12t0:1046_0": "Paṭicchannena āropitāti pārutā,",
  "tika-vin12t0:1046_1": "na pārutā apārutā.",
  "tika-vin12t0:1046_2": "Apārutā nāma atthato vivaraṇāti āha “vivaṭā”ti soti ariyamaggo.",
  "tika-vin12t0:1046_3": "Hīti saccaṃ.",
  "tika-vin12t0:1046_4": "Pacchimapadadvayeti gāthāya uttamapadadvaye.",
  "tika-vin12t0:1046_5": "Ayamevatthoti ayaṃ vakkhamāno evaṃ attho daṭṭhabboti yojanā.",
  "tika-vin12t0:1046_6": "Hīti vitthāro.",
  "tika-vin12t0:1046_7": "Na bhāsinti ettha uttamapurisattā “aha”nti vuttaṃ.",
  "tika-vin12t0:1046_8": "“Devamanujesu”ti vattabbe ekasesavasena “manujesū”ti vuttanti āha “devamanussesū”ti.",
  "tika-vin12t0:1047_0": "6. Pañcavaggiyakathā",
  "tika-vin12t0:1048_0": "10.",
  "tika-vin12t0:1048_1": "Ṭhānuppattiyāti kāraṇena uppattiyā.",
  "tika-vin12t0:1048_2": "Nikkileso jāti sabhāvo imassāti nikkilesajātiko.",
  "tika-vin12t0:1048_3": "“Ñāṇa”nti avisesena vuttepi atthato anāvaraṇañāṇamevāti āha “sabbaññutaññāṇa”nti.",
  "tika-vin12t0:1048_4": "Itoti “dhammaṃ desessāmī”ti parivitakkadivasato,",
  "tika-vin12t0:1048_5": "heṭṭhāti sambandho.",
  "tika-vin12t0:1048_6": "Devatā pana āḷārassa kālaṅkaraṇameva jānāti,",
  "tika-vin12t0:1048_7": "na ākiñcaññāyatane nibbattabhāvaṃ.",
  "tika-vin12t0:1048_8": "Bhagavā pana sabbaṃ jānāti,",
  "tika-vin12t0:1048_9": "tena vuttaṃ “ākiñcaññāyatane nibbatto”ti.",
  "tika-vin12t0:1048_10": "“Parihīnattā”ti iminā mahājāniyoti ettha hādhātuyā atthaṃ dasseti.",
  "tika-vin12t0:1048_11": "Assāti āḷārassa.",
  "tika-vin12t0:1048_12": "Mahatī jāniassāti “mahājāniko”ti vattabbe kakārassa yakāraṃ katvā “mahājāniyo”ti vuttaṃ.",
  "tika-vin12t0:1048_13": "Akkhaṇeti brahmacariyavāsāya anokāse,",
  "tika-vin12t0:1048_14": "ākiñcaññāyataneti attho.",
  "tika-vin12t0:1048_15": "Hiyyoti anantarātītāhe.",
  "tika-vin12t0:1048_16": "Sopīti udako rāmaputtopi.",
  "tika-vin12t0:1048_17": "Pisaddo āḷārāpekkho.",
  "tika-vin12t0:1048_18": "Tattha āḷāro kālāmo yāvaākiñcaññāyatanajhānalābhī hoti,",
  "tika-vin12t0:1048_19": "tasmā ākiñcaññāyatane nibbatto.",
  "tika-vin12t0:1048_20": "Udako rāmaputto yāvanevasaññānāsaññāyatanajhānalābhī hoti,",
  "tika-vin12t0:1048_21": "tasmā nevasaññānāsaññāyatane nibbattoti daṭṭhabbaṃ.",
  "tika-vin12t0:1048_22": "“Bahukārā”ti ca “bahūpakārā”ti ca pāṭhassa dvidhā yuttabhāvaṃ dassetuṃ vuttaṃ “bahukārāti bahūpakārā”ti.",
  "tika-vin12t0:1048_23": "Pesitattabhāvaṃ manti yojanā.",
  "tika-vin12t0:1048_24": "Iminā pahitattanti ettha attasaddo kāyavācakoti dasseti.",
  "tika-vin12t0:1049_0": "11.",
  "tika-vin12t0:1049_1": "Antarāsaddena yuttattā “gayaṃ,",
  "tika-vin12t0:1049_2": "bodhi”nti ettha sāmyatthe upayogavacananti āha “gayāya ca bodhimaṇḍassa cā”ti.",
  "tika-vin12t0:1050_0": "Gāthāya catūsu sabbasaddesu dutiyo sabbasaddo anavasesattho,",
  "tika-vin12t0:1050_1": "sesā sāvasesatthāti dassento āha “sabbaṃ tebhūmakadhamma”ntiādi.",
  "tika-vin12t0:1050_2": "Vacanattho suviññeyyova.",
  "tika-vin12t0:1050_3": "Arahattaphalassāpi taṇhākkhayattā vuttaṃ “taṇhākkhaye nibbāne”ti.",
  "tika-vin12t0:1050_4": "Sayaṃsaddo attapariyāyo,",
  "tika-vin12t0:1050_5": "abhiññāyasaddo tu tvāpaccayantoti āha “attanāva jānitvā”ti.",
  "tika-vin12t0:1050_6": "“Sabbaṃ catubhūmakadhamma”nti iminā ñādhātuyā kammaṃ dasseti.",
  "tika-vin12t0:1050_7": "“Ayaṃ me ācariyo”ti uddisanākāradassanaṃ.",
  "tika-vin12t0:1051_0": "“Lokuttaradhamme”ti iminā lokiyadhamme pana ācariyo atthīti dasseti.",
  "tika-vin12t0:1051_1": "Paṭipuggaloti ettha paṭisaddo paṭibhāgatthoti āha “paṭibhāgapuggalo”ti.",
  "tika-vin12t0:1051_2": "Sadisapuggalo nāma natthīti attho.",
  "tika-vin12t0:1051_3": "Sītibhūtoti sīti hutvā bhūto,",
  "tika-vin12t0:1051_4": "sītibhāvaṃ vā patto.",
  "tika-vin12t0:1052_0": "Kāsīnanti bahuvacanavasena vuttattā janapadānaṃ nāmaṃ.",
  "tika-vin12t0:1052_1": "Janapadasamūhassa raṭṭhanāmattā vuttaṃ “kāsiraṭṭhe”ti.",
  "tika-vin12t0:1052_2": "“Nagara”nti iminā purasaddo nagarapariyāyoti dasseti.",
  "tika-vin12t0:1052_3": "Paṭilābhāyāti paṭilābhāpanatthāya.",
  "tika-vin12t0:1052_4": "“Bheri”nti iminā dundubhisaddo bherivācakoti dasseti.",
  "tika-vin12t0:1052_5": "Bheri hi “duṃdu”ntisaddena ubhi pūraṇametthāti dundubhīti vuccati.",
  "tika-vin12t0:1052_6": "Dakārarakārānaṃ saṃyogaṃ katvā dundrubhītipi pāṭho atthi,",
  "tika-vin12t0:1052_7": "so apāṭhoyeva.",
  "tika-vin12t0:1052_8": "“Paharissāmī”ti ettha pahārasaddena āhaññinti ettha āpubbahanadhātuyā atthaṃ dasseti,",
  "tika-vin12t0:1052_9": "ssāmisaddena ajjataniiṃvibhattiyā anāgatakāle pavattabhāvaṃ,",
  "tika-vin12t0:1052_10": "itisaddena gamanākāravācakassa itisaddassa lopabhāvaṃ dasseti.",
  "tika-vin12t0:1053_0": "Anantajinoti anantasaṅkhātassa sabbaññutaññāṇassa padaṭṭhānabhūtena arahattamaggañāṇena sabbakilesārīnaṃ jitavā,",
  "tika-vin12t0:1053_1": "etena phalūpacārena anantajinabhāvaṃ dasseti.",
  "tika-vin12t0:1053_2": "Huveyya pāvusoti ettha “huveyya api āvuso”ti padavibhāgaṃ katvā hudhātu sattatthavācako,",
  "tika-vin12t0:1053_3": "apisaddo evaṃnāmavācakoti dassento āha āvuso “evaṃ nāma bhaveyyā”ti.",
  "tika-vin12t0:1053_4": "Vakārassa pakāraṃ katvā “hupeyyā”ti pāṭhopi yujjatiyeva.",
  "tika-vin12t0:1054_0": "12.",
  "tika-vin12t0:1054_1": "“Atthāya paṭipanno”ti iminā bāhullassa atthāya paṭipanno bāhullikoti vacanatthaṃ dasseti.",
  "tika-vin12t0:1054_2": "Padhānatoti dukkaracariyāya padahanato.",
  "tika-vin12t0:1054_3": "“Bhaṭṭho”ti iminā vibbhantoti ettha vipubbabhamudhātuyā anavaṭṭhānattho nāma atthato bhaṭṭhoti dasseti.",
  "tika-vin12t0:1054_4": "Sotanti ettha sotasaddassa sotaviññāṇādivācakattā “sotindriya”nti vuttaṃ.",
  "tika-vin12t0:1054_5": "Iriyāyāti ettha iriyanaṃ caraṇaṃ iriyāti vacanatthaṃ dassento āha “dukkaracariyāyā”ti.",
  "tika-vin12t0:1054_6": "Abhijānātha noti ettha nosaddo nusaddatthoti āha “abhijānātha nū”ti.",
  "tika-vin12t0:1054_7": "Vākyanti vācakaṃ.",
  "tika-vin12t0:1054_8": "Saññāpetuntipadassa saññāpanākāraṃ dassetuṃ vuttaṃ “ahaṃ buddho”ti.",
  "tika-vin12t0:1055_0": "13.",
  "tika-vin12t0:1055_1": "Itoti “cakkhukaraṇī”tiādito.",
  "tika-vin12t0:1055_2": "Padatthatoti padato ca atthato ca,",
  "tika-vin12t0:1055_3": "padānaṃ atthato vā.",
  "tika-vin12t0:1055_4": "Itoti yathāvuttato.",
  "tika-vin12t0:1055_5": "Hīti saccaṃ.",
  "tika-vin12t0:1055_6": "Suttantakathanti suttantavasena vuttavacanaṃ.",
  "tika-vin12t0:1056_0": "18.",
  "tika-vin12t0:1056_1": "Devatākoṭīhīti brahmasaṅkhātāhi devatākoṭīhi.",
  "tika-vin12t0:1056_2": "Patiṭṭhitassa tassa āyasmatoti sambandho.",
  "tika-vin12t0:1056_3": "Sāva ehibhikkhuupasampadāti yojanā.",
  "tika-vin12t0:1057_0": "19.",
  "tika-vin12t0:1057_1": "Dutiyadivase dhammacakkhuṃ udapādīti sambandho.",
  "tika-vin12t0:1057_2": "“Dutiyadivase”tiādi pāṭipadadivasaṃ upanidhāya vuttaṃ.",
  "tika-vin12t0:1057_3": "Pakkhassāti āsaḷhīmāsakāḷapakkhassa.",
  "tika-vin12t0:1057_4": "Sabbeva te bhikkhūti yojanā.",
  "tika-vin12t0:1057_5": "Anattasuttenāti anattalakkhaṇasuttantena.",
  "tika-vin12t0:1058_0": "Pañcamiyā pakkhassāti pakkhassa pañcamiyā.",
  "tika-vin12t0:1058_1": "Lokasminti sattaloke.",
  "tika-vin12t0:1058_2": "“Manussaarahantoti iminā devaarahanto bahūti dasseti.",
  "tika-vin12t0:1059_0": "7. Pabbajjākathā",
  "tika-vin12t0:1060_0": "31.",
  "tika-vin12t0:1060_1": "Porāṇānuporāṇānanti purāṇe ca anupurāṇe ca bhavānaṃ.",
  "tika-vin12t0:1060_2": "Ekasaṭṭhīti eko ca saṭṭhi ca,",
  "tika-vin12t0:1060_3": "ekena vā adhikā saṭṭhi ekasaṭṭhi.",
  "tika-vin12t0:1061_0": "Tatrāti tesu ekasaṭṭhimanussaarahantesu.",
  "tika-vin12t0:1061_1": "Pubbayogoti pubbe kato upāyo,",
  "tika-vin12t0:1061_2": "pubbūpanissayoti attho.",
  "tika-vin12t0:1061_3": "Vaggabandhenāti samūhaṃ katvā bandhena.",
  "tika-vin12t0:1061_4": "Teti pañcapaññāsa janā.",
  "tika-vin12t0:1061_5": "Jhāpessāmāti ḍayhissāma.",
  "tika-vin12t0:1061_6": "Nīhariṃsūti gāmato nīhariṃsu.",
  "tika-vin12t0:1061_7": "Tesūti pañcapaññāsajanesu.",
  "tika-vin12t0:1061_8": "Pañca jane ṭhapetvāti sambandho.",
  "tika-vin12t0:1061_9": "Sesāti pañcahi janehi avasesā.",
  "tika-vin12t0:1061_10": "Soti yaso dārako.",
  "tika-vin12t0:1061_11": "Tepīti cattāropi janā.",
  "tika-vin12t0:1061_12": "Tatthāti sarīre.",
  "tika-vin12t0:1061_13": "Te sabbepīti yasassa mātāpitubhariyāhi saddhiṃ sabbepi te sahāyakā.",
  "tika-vin12t0:1061_14": "Tenāti pubbayogena.",
  "tika-vin12t0:1062_0": "Āmantesīti kathesi.",
  "tika-vin12t0:1063_0": "32.",
  "tika-vin12t0:1063_1": "Dibbesu visayesu bhavā dibbā lobhapāsāti dassento āha “dibbā nāmā”tiādi.",
  "tika-vin12t0:1063_2": "Lobhapāsāti lobhasaṅkhātā bandhanā.",
  "tika-vin12t0:1063_3": "Asavanatāti ettha karaṇatthe paccattavacananti āha “asavanatāyā”ti.",
  "tika-vin12t0:1063_4": "Parihāyantīti ettha kena parihāyantīti āha “visesādhigamato”ti.",
  "tika-vin12t0:1063_5": "Visesādhigamatoti maggaphalasaṅkhātassa visesassa adhigamato.",
  "tika-vin12t0:1064_0": "33.",
  "tika-vin12t0:1064_1": "Antaṃ lāmakaṃ karotīti antakoti vacanatthaṃ dassento āha “lāmakā”ti.",
  "tika-vin12t0:1064_2": "“Hīnasattā”ti iminā antakassa sarūpaṃ dasseti.",
  "tika-vin12t0:1064_3": "Āmantanapadametaṃ.",
  "tika-vin12t0:1064_4": "Tanti rāgapāsaṃ.",
  "tika-vin12t0:1064_5": "Hīti saccaṃ.",
  "tika-vin12t0:1064_6": "Soti māro pāpimā.",
  "tika-vin12t0:1064_7": "Antalikkhe carantānaṃ pañcābhiññānampi bandhanattā antalikkhe carati pavattatīti antalikkhacaroti vacanatthena",
  "tika-vin12t0:1064_8": "rāgapāso “antalikkhacaro”ti mārena pāpimatā vutto.",
  "tika-vin12t0:1065_0": "34.",
  "tika-vin12t0:1065_1": "Nānājanapadatoti ekissāpi disāya nānājanapadato.",
  "tika-vin12t0:1065_2": "“Anujānāmi…pe…",
  "tika-vin12t0:1065_3": "pabbājethā”tiādimhi vinicchayo evaṃ veditabboti yojanā.",
  "tika-vin12t0:1065_4": "Pabbājentena bhikkhunā pabbājetabboti sambandho.",
  "tika-vin12t0:1065_5": "Ye paṭikkhittā puggalāti yojanā.",
  "tika-vin12t0:1065_6": "Paratoti parasmiṃ.",
  "tika-vin12t0:1065_7": "“Na bhikkhave…pe…",
  "tika-vin12t0:1065_8": "pabbājetabbo”ti pāḷiṃ ādiṃ katvāti yojanā.",
  "tika-vin12t0:1065_9": "Teti paṭikkhittapuggale.",
  "tika-vin12t0:1065_10": "Sopi cāti sopi ca puggalo.",
  "tika-vin12t0:1065_11": "Anuññātoyeva pabbājetabboti sambandho.",
  "tika-vin12t0:1065_12": "Tassa cāti puggalassa ca,",
  "tika-vin12t0:1065_13": "atha vā tesañca mātāpitūnaṃ.",
  "tika-vin12t0:1065_14": "Vacanavipallāso hesa.",
  "tika-vin12t0:1065_15": "Anujānanalakkhaṇaṃ vaṇṇayissāmāti sambandho.",
  "tika-vin12t0:1066_0": "Evanti iminā vuttanayena.",
  "tika-vin12t0:1066_1": "Casaddo vākyasampiṇḍanattho.",
  "tika-vin12t0:1066_2": "Sace acchinnakeso hoti ca,",
  "tika-vin12t0:1066_3": "sace ekasīmāya aññepi bhikkhū atthi cāti attho.",
  "tika-vin12t0:1066_4": "Aññepīti attanā aparepi.",
  "tika-vin12t0:1066_5": "Bhaṇḍūti muṇḍo,",
  "tika-vin12t0:1066_6": "soyeva kammaṃ bhaṇḍukammaṃ.",
  "tika-vin12t0:1066_7": "Tassāti bhaṇḍukammassa.",
  "tika-vin12t0:1066_8": "Okāsoti pabbajjāya khaṇo.",
  "tika-vin12t0:1066_9": "“Okāsaṃ na labhatī”ti vatvā tassa kāraṇaṃ dassetuṃ vuttaṃ “sace”tiādi.",
  "tika-vin12t0:1067_0": "Avuttopīti ettha pisaddo vutto pana kā nāma kathāti dasseti.",
  "tika-vin12t0:1067_1": "Upajjhāyaṃ uddissa pabbājetīti ettha pabbajjā catubbidhā tāpasapabbajjā paribbājakapabbajjā sāmaṇerapabbajjā upasampadapabbajjāti.",
  "tika-vin12t0:1067_2": "Tattha kesamassuharaṇaṃ tāpasapabbajjā nāma vakkalādigahaṇato paṭhamameva vajitabbattā.",
  "tika-vin12t0:1067_3": "Isipabbajjātipi tassāyeva nāmaṃ.",
  "tika-vin12t0:1067_4": "Kesamassuharaṇameva paribbājakapabbajjā nāma kāsāyādigahaṇato paṭhamameva vajitabbattā.",
  "tika-vin12t0:1067_5": "Kesamassuharaṇañca kāsāyacchādanañca sāmaṇerapabbajjā nāma saraṇagahaṇato paṭhamameva vajitabbattā.",
  "tika-vin12t0:1067_6": "Upasampadapabbajjā tividhā ehibhikkhuupasampadapabbajjā saraṇagahaṇūpasampadapabbajjā ñatticatutthavācikūpasampadapabbajjāti.",
  "tika-vin12t0:1067_7": "Tattha ehibhikkhūpasampadapabbajjāyaṃ kesamassuharaṇādi sabbaṃ ekatova sampajjati “ehi bhikkhū”ti bhagavato vacanena abhinipphannattā.",
  "tika-vin12t0:1067_8": "Saraṇagahaṇūpasampadapabbajjā sāmaṇerapabbajjasadisāyeva.",
  "tika-vin12t0:1067_9": "Kesamassuharaṇañca kāsāyacchādanañca saraṇagahaṇañca ñatticatutthavācikūpasampadapabbajjā nāma kammavācāgahaṇato paṭhamameva vajitabbattā.",
  "tika-vin12t0:1067_10": "Tattha sāmaṇerapabbajjaṃ sandhāya vuttaṃ “upajjhāyaṃ uddissa pabbājetī”ti.",
  "tika-vin12t0:1067_11": "Upajjhāyaṃ uddissāti upajjhāyassa veyyāvaccakaraṭṭhānaniyamaṃ katvā.",
  "tika-vin12t0:1067_12": "Pabbajjākamme attano issariyamakatvāti attho.",
  "tika-vin12t0:1067_13": "Daharena bhikkhunā kesacchedanaṃ kāsāyacchādanaṃ saraṇadānanti tīṇi kiccāni kātabbāniyeva.",
  "tika-vin12t0:1067_14": "Keci “saraṇāni pana sayaṃ dātabbānī”ti pāṭhaṃ idhānetvā daharena bhikkhunā saraṇāni na dātabbānīti vadanti,",
  "tika-vin12t0:1067_15": "taṃ na gahetabbaṃ daharassa bhikkhuttā,",
  "tika-vin12t0:1067_16": "bhikkhūnaṃ pabbājetuṃ labhanattā ca.",
  "tika-vin12t0:1067_17": "Upajjhāyo ce kesacchedanañca kāsāyacchādanañca akatvā pabbajjatthaṃ saraṇāniyeva deti,",
  "tika-vin12t0:1067_18": "na ruhati pabbajjā pabbajjāya akattabbattā.",
  "tika-vin12t0:1067_19": "Kammavācaṃ sāvetvā upasampādeti,",
  "tika-vin12t0:1067_20": "ruhati upasampadā apattacīvarānaṃ upasampadasiddhito,",
  "tika-vin12t0:1067_21": "kammavipattiyā abhāvato ca.",
  "tika-vin12t0:1067_22": "Khaṇḍasīmanti upacārasīmaṭṭhaṃ baddhasīmaṃ.",
  "tika-vin12t0:1067_23": "Pabbājetvāti kesacchedanaṃ sandhāya vuttaṃ “kāsāyāni acchādetvā”ti kāsāyacchādanassa visuṃ vuttattā.",
  "tika-vin12t0:1067_24": "Sāmaṇerassa saraṇadānassa aruhattā “saraṇāni pana sayaṃ dātabbānī”ti vuttaṃ.",
  "tika-vin12t0:1067_25": "Purisaṃ pabbājetunti sambandho.",
  "tika-vin12t0:1067_26": "Hīti saccaṃ.",
  "tika-vin12t0:1067_27": "Āṇattiyāti bhikkhūnaṃ āṇattiyā.",
  "tika-vin12t0:1067_28": "Yena kenacīti gahaṭṭhapabbajitesu yena kenaci.",
  "tika-vin12t0:1068_0": "“Bhabbarūpo”ti vatvā tassa atthaṃ dassetuṃ vuttaṃ “sahetuko”ti.",
  "tika-vin12t0:1068_1": "Sahetukoti maggaphalānaṃ upanissayehi saha pavatto.",
  "tika-vin12t0:1068_2": "Yasassīti parivārayasena ca kittiyasena ca samannāgato.",
  "tika-vin12t0:1068_3": "Okāsaṃ katvāpīti okāsaṃ katvā eva.",
  "tika-vin12t0:1068_4": "Sayamevāti na añño āṇāpetabbo.",
  "tika-vin12t0:1068_5": "Ettoyevāti dassanaṭṭhānatoyeva.",
  "tika-vin12t0:1068_6": "Assāti pabbajjāpekkhassa.",
  "tika-vin12t0:1068_7": "Khajju vāti kaṇḍuvanaṃ vā.",
  "tika-vin12t0:1068_8": "“Kacchu vā”tipi pāṭho,",
  "tika-vin12t0:1068_9": "pāmaṃ vāti attho.",
  "tika-vin12t0:1068_10": "Piḷakā vāti phoṭā vā.",
  "tika-vin12t0:1068_11": "Ettakenāti etapamāṇena ghaṃsitvā nhāpanamattena.",
  "tika-vin12t0:1068_12": "Anivattidhammāti gihibhāvaṃ anivattanasabhāvā.",
  "tika-vin12t0:1068_13": "Kataññūti katassūpakārassa jānanasīlā.",
  "tika-vin12t0:1068_14": "Katavedinoti kataññūpakārassa vedaṃ pākaṭaṃ karonto.",
  "tika-vin12t0:1069_0": "Aniyyānikakathāti yāvadatthaṃ supitvā yāvadatthaṃ bhuñjītvā cittakeḷiṃ karonto anukkaṇṭhito viharāhītiādikā kathā.",
  "tika-vin12t0:1069_1": "Nakathetabbaṃ dassetvā kathetabbaṃ dassento āha “athakhvassā”ti.",
  "tika-vin12t0:1069_2": "Assāti pabbajjāpekkhassa.",
  "tika-vin12t0:1069_3": "Ācikkhanākāraṃ dassento āha “ācikkhantena cā”tiādi. Vaṇṇa…pe…",
  "tika-vin12t0:1069_4": "vasenāti vaṇṇo ca saṇṭhānañca gandho ca āsayo ca okāso ca,",
  "tika-vin12t0:1069_5": "tesaṃ vasena,",
  "tika-vin12t0:1069_6": "ācikkhitabbanti sambandho.",
  "tika-vin12t0:1069_7": "Hīti phalajotako,",
  "tika-vin12t0:1069_8": "ācikkhanassa phalaṃ vakkhāmīti attho.",
  "tika-vin12t0:1069_9": "Soti pabbajjāpekkho.",
  "tika-vin12t0:1069_10": "Pubbeti pubbabhave,",
  "tika-vin12t0:1069_11": "pabbajanato pubbe vā.",
  "tika-vin12t0:1069_12": "Kaṇṭakavedhāpekkho paripakkagaṇḍo viya ñāṇaṃ pavattatīti yojanā.",
  "tika-vin12t0:1069_13": "Assāti pabbajjāpekkhassa.",
  "tika-vin12t0:1069_14": "Indāsanīti sakkassa vajirāvudho.",
  "tika-vin12t0:1069_15": "So hi indena asīyati khipīyatīti indāsanīti vuccati.",
  "tika-vin12t0:1069_16": "Indāsani pabbate cuṇṇayamānā viya sabbe kilese cuṇṇayamānaṃyevāti yojanā.",
  "tika-vin12t0:1069_17": "Khuraggeyevāti khurassa koṭiyameva.",
  "tika-vin12t0:1069_18": "Khurakammapariyosāneyevāti attho.",
  "tika-vin12t0:1069_19": "Hīti saccaṃ.",
  "tika-vin12t0:1069_20": "Tasmāti yasmā pattā, tasmā.",
  "tika-vin12t0:1069_21": "Assāti pabbajjāpekkhassa.",
  "tika-vin12t0:1070_0": "Gihigandhanti gehe ṭhitassa janassa gandhaṃ.",
  "tika-vin12t0:1070_1": "Athāpīti yadipi acchādetīti sambandho.",
  "tika-vin12t0:1070_2": "Assāti pabbajjāpekkhassa.",
  "tika-vin12t0:1070_3": "Ācariyo vāti saraṇadānācariyo vā kammavācācariyo vā ovādācariyo vā.",
  "tika-vin12t0:1070_4": "Taṃyeva vāti pabbajjāpekkhameva vā.",
  "tika-vin12t0:1070_5": "Tena bhikkhunāvāti ācariyupajjhāyabhikkhunā eva.",
  "tika-vin12t0:1071_0": "Anāṇattiyāti ācariyupajjhāyehi anāṇattiyā.",
  "tika-vin12t0:1071_1": "Iminā ācariyupajjhāyehi anāṇattena yena kenaci nivāsanādīni na kātabbānīti dasseti.",
  "tika-vin12t0:1071_2": "Bhikkhunāti ācariyupajjhāyabhikkhunā.",
  "tika-vin12t0:1071_3": "Tassevāti pabbajjāpekkhasseva.",
  "tika-vin12t0:1071_4": "Upajjhāyamūlaketi upajjhāyamūlake nivāsanapārupane.",
  "tika-vin12t0:1071_5": "Ayanti vinicchayo.",
  "tika-vin12t0:1072_0": "Tatthāti pabbajjūpasampadaṭṭhāne.",
  "tika-vin12t0:1072_1": "Tesanti bhikkhūnaṃ.",
  "tika-vin12t0:1072_2": "Athāti vandāpanato pacchā,",
  "tika-vin12t0:1072_3": "vandāpanassa anantarā vā.",
  "tika-vin12t0:1072_4": "“Evaṃ vadehī”ti pāḷinayanidassanamukhena “yamahaṃ vadāmi,",
  "tika-vin12t0:1072_5": "taṃ vadehī”ti aṭṭhakathānayaṃ nidasseti.",
  "tika-vin12t0:1072_6": "Athāti tadanantaraṃ.",
  "tika-vin12t0:1072_7": "Assāti pabbajjāpekkhassa,",
  "tika-vin12t0:1072_8": "dātabbānīti sambandho.",
  "tika-vin12t0:1072_9": "Ekapadampīti tīsu vākyapadesu ekaṃ vākyapadampi,",
  "tika-vin12t0:1072_10": "navasu vā vibhatyantapadesu ekapadampi.",
  "tika-vin12t0:1072_11": "Ekakkharampīti catuvīsatakkharesu ekakkharampi.",
  "tika-vin12t0:1073_0": "Ekato suddhiyāti ekasseva kammavācācariyassa ṭhānakaraṇasampattiyā sujjhanena.",
  "tika-vin12t0:1073_1": "Ubhato suddhiyāvāti ubhayesaṃ saraṇadānācariyasāmaṇerānaṃ sujjhanena eva.",
  "tika-vin12t0:1073_2": "Ṭhānakaraṇasampadanti uraādiṭṭhānānañca saṃvutādikaraṇānañca sampadaṃ.",
  "tika-vin12t0:1073_3": "Vattunti ṭhānakaraṇasampadaṃ vattuṃ.",
  "tika-vin12t0:1073_4": "Na sakkotīti vattuṃ na sakkotīti yojanā.",
  "tika-vin12t0:1074_0": "Imānīti saraṇāni.",
  "tika-vin12t0:1074_1": "Casaddo upanyāso,",
  "tika-vin12t0:1074_2": "panasaddo padālaṅkāro.",
  "tika-vin12t0:1074_3": "Ekasambandhānīti ekato sambandhāni.",
  "tika-vin12t0:1074_4": "Anunāsikantaṃ katvā dānakāle “buddhaṃ”iti “saraṇaṃ”iti padānañca “saraṇaṃ”iti “gacchāmi”iti padānañca",
  "tika-vin12t0:1074_5": "antarā vicchedamakatvā ekasambandhameva katvā dātabbānīti vuttaṃ hoti.",
  "tika-vin12t0:1074_6": "Kasmā tiṇṇaṃ padānamantarā byavadhānassa kassaci akkharassa abhāvato.",
  "tika-vin12t0:1074_7": "Vicchinditvāti vicchedaṃ katvā.",
  "tika-vin12t0:1074_8": "Makārantaṃ katvā dānakāle tiṇṇaṃ padānamantarā ekasambandhamakatvā vicchinditvā eva katvā dātabbānīti vuttaṃ hoti. Kasmā?",
  "tika-vin12t0:1074_9": "Tiṇṇaṃ padānamantarā byavadhānassa nissarassa makārassa atthibhāvato.",
  "tika-vin12t0:1074_10": "Andhakaṭṭhakathāyaṃ vuttanti sambandho.",
  "tika-vin12t0:1074_11": "Tanti vacanaṃ,",
  "tika-vin12t0:1074_12": "“natthī”tipade kattā,",
  "tika-vin12t0:1074_13": "“na vutta”ntipade kammaṃ.",
  "tika-vin12t0:1074_14": "Tathāti “ahaṃ bhante buddharakkhito”tiādinā ākārena,",
  "tika-vin12t0:1074_15": "avadantassa saraṇaṃ na kuppati,",
  "tika-vin12t0:1074_16": "bukāradakārādīnaṃ byañjanānaṃ ṭhānakaraṇasampadaṃ hāpentasseva saraṇaṃ kuppatīti adhippāyo.",
  "tika-vin12t0:1075_0": "“Tikkhattu”nti iminā sakiṃ vā dvikkhattuṃ vā na vaṭṭatīti dīpeti.",
  "tika-vin12t0:1075_1": "Tikkhattuto adhikaṃ pana sahassakkhattumpi vaṭṭatiyeva.",
  "tika-vin12t0:1075_2": "Tatthāti tāsu pabbajjāupasampadāsu.",
  "tika-vin12t0:1075_3": "Paratoti parasmiṃ.",
  "tika-vin12t0:1075_4": "Sāti upasampadā.",
  "tika-vin12t0:1075_5": "Pabbajjā pana anuññātā evāti sambandho.",
  "tika-vin12t0:1075_6": "Paratopīti pisaddo pubbāpekkho.",
  "tika-vin12t0:1075_7": "Sāti pabbajjā.",
  "tika-vin12t0:1075_8": "Ettāvatāti ettakena kesacchedanakāsāyacchādanasaraṇadānena.",
  "tika-vin12t0:1075_9": "Hīti phalajotako.",
  "tika-vin12t0:1076_0": "Esāti eso sāmaṇeroti attho.",
  "tika-vin12t0:1076_1": "“Gatimā”ti vatvā tassatthaṃ dassento āha “paṇḍitajātiko”ti.",
  "tika-vin12t0:1076_2": "Athāti evaṃ sati.",
  "tika-vin12t0:1076_3": "Assāti sāmaṇerassa.",
  "tika-vin12t0:1076_4": "Tasmiṃyeva ṭhāneti sāmaṇerabhūmiyaṃ ṭhitaṭṭhāneyeva.",
  "tika-vin12t0:1076_5": "Yathā bhagavatā uddiṭṭhāni,",
  "tika-vin12t0:1076_6": "tathā uddisitabbānīti yojanā.",
  "tika-vin12t0:1076_7": "Etanti “anujānāmi…pe…",
  "tika-vin12t0:1076_8": "jātarūpa rajatapaṭiggahaṇā veramaṇī”ti vacanaṃ.",
  "tika-vin12t0:1077_0": "Tanti andhakaṭṭhakathāyaṃ vuttavacanaṃ.",
  "tika-vin12t0:1077_1": "Yathāpāḷiyāvāti evasaddo sanniṭṭhānattho,",
  "tika-vin12t0:1077_2": "tena yathāpāḷiyāva uddisitabbāni.",
  "tika-vin12t0:1077_3": "Yathāpāḷiṃ visajjetvā aññathā eva uddisitabbānīti vādaṃ nivāreti.",
  "tika-vin12t0:1077_4": "Yathāpāḷiṃ visajjetvā aññathā “pāṇātipātā veramaṇiṃ sikkhāpadaṃ samādiyāmī”ti uddisantopi niddosoyeva.",
  "tika-vin12t0:1077_5": "Hīti saccaṃ, yasmā vā.",
  "tika-vin12t0:1077_6": "Tānīti sikkhāpadāni.",
  "tika-vin12t0:1077_7": "Yāvāti yattakaṃ kālaṃ na jānāti,",
  "tika-vin12t0:1077_8": "na kusalo hotīti sambandho.",
  "tika-vin12t0:1077_9": "Santikāvacaroyevāti ācariyupajjhāyānaṃ samīpe avacārova.",
  "tika-vin12t0:1077_10": "Assāti sāmaṇerassa.",
  "tika-vin12t0:1077_11": "Kappiyākappiyanti dasasikkhāpadavinimuttaṃ kappiyaṃ parāmāsādiñca akappiyaṃ aparāmāsādiñca.",
  "tika-vin12t0:1077_12": "Tenāpīti sāmaṇerenāpi.",
  "tika-vin12t0:1077_13": "Nāsanaṅgānīti liṅganāsanaaṅgāni.",
  "tika-vin12t0:1077_14": "Sādhukaṃ sikkhitabbanti sādhukaṃ asikkhantassa liṅganāsanañca daṇḍakammanāsanañca hotīti adhippāyo.",
  "tika-vin12t0:1078_0": "10. Dutiyamārakathā",
  "tika-vin12t0:1079_0": "35.",
  "tika-vin12t0:1079_1": "Mayhantipadassa “anuppattā sacchikatā”tipadesu chaṭṭhīkattubhāvaṃ dassento āha “mayā khoti attho”ti.",
  "tika-vin12t0:1079_2": "“Atha vā”tiādinā “mayha”ntipadassa “yoniso manasikārā,",
  "tika-vin12t0:1079_3": "yoniso sammappadhānā”tipadesu sambandhabhāvaṃ dasseti.",
  "tika-vin12t0:1079_4": "“Yoniso manasikārā,",
  "tika-vin12t0:1079_5": "yoniso sammappadhānā”ti ettha kāraṇatthe nissakkavacananti āha “tena hetunā”ti.",
  "tika-vin12t0:1079_6": "“Punā”tiādinā “mayha”ntipadaṃ “yoniso manasikārā,",
  "tika-vin12t0:1079_7": "yoniso sammappadhānā”tipadesu sāmyatthe sāmibhāvena yojetvā puna “anuppattā,",
  "tika-vin12t0:1079_8": "sacchikatā”ti padesu kattutthe sāmibhāvena vibhattivipallāso kātabboti dasseti.",
  "tika-vin12t0:1080_0": "11. Bhaddavaggiyakathā",
  "tika-vin12t0:1081_0": "36.",
  "tika-vin12t0:1081_1": "Bhaddaṃ rūpañca cittañca etesamatthīti bhaddakā.",
  "tika-vin12t0:1081_2": "Vaggabandhanaṃ vaggo uttarapadalopena,",
  "tika-vin12t0:1081_3": "vaggena carantīti vaggiyā.",
  "tika-vin12t0:1081_4": "Bhaddakā ca te vaggiyā cāti bhaddavaggiyā kakāralopenāti atthaṃ dassento āha “bhaddavaggiyā”tiādi.",
  "tika-vin12t0:1081_5": "“Vokāro nipātamatto”ti iminā tumhasaddassa ca yovacanassa ca kāriyabhāvaṃ nivatteti.",
  "tika-vin12t0:1081_6": "Hīti saccaṃ.",
  "tika-vin12t0:1081_7": "Teti bhaddavaggiyā.",
  "tika-vin12t0:1081_8": "Idanti pañcasīlarakkhanaṃ.",
  "tika-vin12t0:1081_9": "Pubbakammanti pubbe upacitaṃ kusalakammaṃ.",
  "tika-vin12t0:1082_0": "12. Uruvelapāṭihāriyakathā",
  "tika-vin12t0:1083_0": "38.",
  "tika-vin12t0:1083_1": "Pariyādiyeyyanti ettha dādhātussa parīti ca āti ca upasaggavasena abhibhavanatthoti āha “abhibhaveyya”nti.",
  "tika-vin12t0:1084_0": "39. Pacchā pakkhittāti saṅgītito paraṃ potthakārūḷhehi ṭhapitāti attho.",
  "tika-vin12t0:1085_0": "44.",
  "tika-vin12t0:1085_1": "“Evaṃ vadanto viya oṇato”ti iminā “āharahattho”tipadassa taddhitabhāvaṃ dasseti.",
  "tika-vin12t0:1085_2": "Vitthiṇṇamukhattā mandaṃ hīnaṃ atimukhametāsanti vacanatthena aggikapālā mandāmukhiyoti vuccantīti āha “aggibhājanāni vuccantī”ti.",
  "tika-vin12t0:1086_0": "51.",
  "tika-vin12t0:1086_1": "Yasmā yo nāgadamanakālo ciraṃ patati pavattati,",
  "tika-vin12t0:1086_2": "tasmā so cirapatikoti vuccati,",
  "tika-vin12t0:1086_3": "tasmā cirapatikā paṭṭhāya abhippasannāti yojanā.",
  "tika-vin12t0:1086_4": "Iti imamatthaṃ dassento āha “cirakālato paṭṭhāyā”ti.",
  "tika-vin12t0:1087_0": "52.",
  "tika-vin12t0:1087_1": "Sabbatthāti sabbesu “jaṭāmissa”ntiādipadesu.",
  "tika-vin12t0:1087_2": "Khārikājanti ettha kamaṇḍaluādikā tāpasaparikkhārā khārīti vuccanti,",
  "tika-vin12t0:1087_3": "khārisaṅkhātena bhārena pūrito kājo khārikājoti atthaṃ ekadesena dassento āha “khāribhāro”ti.",
  "tika-vin12t0:1088_0": "13. Bimbisārasamāgamakathā",
  "tika-vin12t0:1089_0": "55.",
  "tika-vin12t0:1089_1": "Laṭṭhisaddo taruṇarukkhavācako “ambalaṭṭhikāya”ntiādīsu,",
  "tika-vin12t0:1089_2": "idhāpi taruṇatālarukkho laṭṭhi nāmāti dassento āha “tāluyyāne”ti.",
  "tika-vin12t0:1089_3": "Vaṭarukkheti nigrodharukkhe.",
  "tika-vin12t0:1089_4": "Ettha “vaṭa”iti iminā vaṭarukkho bahumūlattā suṭṭhuṃ patiṭṭhātīti atthena suppatiṭṭho nāmāti dasseti.",
  "tika-vin12t0:1089_5": "“Rukkhe”iti iminā cetiyasaddo cetiyarukkhe vattatīti dasseti,",
  "tika-vin12t0:1089_6": "devālayañca thūpañca nivatteti.",
  "tika-vin12t0:1089_7": "Tassāti vaṭarukkhassa.",
  "tika-vin12t0:1089_8": "Etanti “suppatiṭṭhe cetiye”ti etaṃ nāmaṃ.",
  "tika-vin12t0:1089_9": "Lokavohāravasena dasasahassasaṅkhāte saṅkhyāvisese nīharitvā yujjitabbanti niyutanti vacanatthena dasasahassaṃ",
  "tika-vin12t0:1089_10": "niyutaṃ nāmāti dassento āha “ekaniyutaṃ dasasahassānī”ti.",
  "tika-vin12t0:1089_11": "“Nahuta”ntipi pāṭho,",
  "tika-vin12t0:1089_12": "so ayutto nahutasaṅkhātena saṅkhyāvisesena missībhāvena pasaṅgattā.",
  "tika-vin12t0:1089_13": "Tesanti dvādasaniyutānaṃ brāhmaṇagahapatikānaṃ.",
  "tika-vin12t0:1090_0": "“Kisasarīrattā”ti iminā kiso ko attā etesanti kisakāti vacanatthaṃ dasseti.",
  "tika-vin12t0:1090_1": "Kakāro hettha attavācako.",
  "tika-vin12t0:1090_2": "“Ovādako”ti iminā ovadānoti ettha yupaccayo kattutthoti dasseti.",
  "tika-vin12t0:1090_3": "Gāthābandhattā akārassa dīgho.",
  "tika-vin12t0:1090_4": "“Atha vā”tiādinā kisako hutvā aññe ovadāno kisakovadānoti vacanatthaṃ dasseti.",
  "tika-vin12t0:1090_5": "Idanti idaṃ atthajātaṃ,",
  "tika-vin12t0:1090_6": "ayamattho vā.",
  "tika-vin12t0:1090_7": "Tvaṃ pahāsīti sambandho.",
  "tika-vin12t0:1090_8": "Tanti tuvaṃ.",
  "tika-vin12t0:1090_9": "Iti vuttaṃ hotīti yojanā.",
  "tika-vin12t0:1091_0": "Kāmitthiyoti ekāralopavasena sandhīti āha “kāme itthiyo cā”ti.",
  "tika-vin12t0:1091_1": "Upacīsūti ettha kāmakhandhakilesaabhisaṅkhārasaṅkhātesu catūsu upadhīsu khandhupadhi adhippetoti āha “khandhupadhīsū”ti.",
  "tika-vin12t0:1092_0": "Kocarahīti ettha kosaddo “ko te balaṃ mahārājā”tiādīsu viya kvasaddatthoti āha “kvacarahī”ti.",
  "tika-vin12t0:1092_1": "Nipātoyevesa.",
  "tika-vin12t0:1093_0": "Padasaddassa caraṇapadādayo nivattetuṃ vuttaṃ “nibbānapada”nti.",
  "tika-vin12t0:1093_1": "“Santasabhāvatāyā”tiādinā santo sabhāvo imassa padassāti santaṃ.",
  "tika-vin12t0:1093_2": "Natthi upadhayo etthāti anupadhikaṃ.",
  "tika-vin12t0:1093_3": "Natthi kiñcanametthāti akiñcanaṃ.",
  "tika-vin12t0:1093_4": "Tīsu bhavesu na sañjatīti asattaṃ.",
  "tika-vin12t0:1093_5": "Aññathā na bhavatīti anaññathābhāvi.",
  "tika-vin12t0:1093_6": "Aññena kenaci na netabbanti anaññaneyyanti vacanatthaṃ dasseti.",
  "tika-vin12t0:1093_7": "Tenāti “santa”ntiādipadena.",
  "tika-vin12t0:1093_8": "Meti mama,",
  "tika-vin12t0:1093_9": "manoti sambandho.",
  "tika-vin12t0:1093_10": "Ettha devamanussaloke me mano rato nāmāti kiṃ vakkhāmi.",
  "tika-vin12t0:1093_11": "Iti imamatthaṃ dassetīti yojanā.",
  "tika-vin12t0:1094_0": "56. Tañcāti sāvakabhāvañca.",
  "tika-vin12t0:1095_0": "57.",
  "tika-vin12t0:1095_1": "Assāsakāti ettha āpubbo sāsadhātu āpubba sisadhātunā sadiso,",
  "tika-vin12t0:1095_2": "“me”ti chaṭṭhīyogattā ṇvupaccayo ca bhāvatthoti āha “āsisanā”ti.",
  "tika-vin12t0:1095_3": "“Patthanā”ti iminā āpubbasisadhātuyā atthaṃ dasseti.",
  "tika-vin12t0:1095_4": "Assāti bimbisārarañño.",
  "tika-vin12t0:1095_5": "Tatthāti ratanattaye.",
  "tika-vin12t0:1095_6": "Nicchayagamanamevāti “saraṇa”itinicchayena jānanameva gato.",
  "tika-vin12t0:1095_7": "Attasanniyyātananti attano attānaṃ ratanattaye sanniyyātanaṃ.",
  "tika-vin12t0:1095_8": "Iminā attasanniyyātana, paṇipāta,",
  "tika-vin12t0:1095_9": "tapparāyana,",
  "tika-vin12t0:1095_10": "sissabhāvūpagamanasaṅkhātesu catūsu saraṇagamanesu attasanniyyātanasaraṇagamanaṃ dīpeti.",
  "tika-vin12t0:1095_11": "Ayanti bimbisāro rājā.",
  "tika-vin12t0:1095_12": "Tanti niyatasaraṇataṃ.",
  "tika-vin12t0:1095_13": "Paṇipātagamanañcāti ettha paṇīti karo.",
  "tika-vin12t0:1095_14": "Yathā hi pādapadasaddā dīgharassavasena hutvā caraṇaṃ vadanti,",
  "tika-vin12t0:1095_15": "evaṃ pāṇipaṇisaddā karaṃ vadanti.",
  "tika-vin12t0:1095_16": "Tasmā vuttaṃ “paṇīti karo”ti.",
  "tika-vin12t0:1095_17": "Patanaṃ pāto,",
  "tika-vin12t0:1095_18": "paṇino pāto paṇipāto.",
  "tika-vin12t0:1095_19": "Atthato añjalipaṇamananti vuttaṃ hoti.",
  "tika-vin12t0:1095_20": "Tassa gamanañca gacchantoti attho.",
  "tika-vin12t0:1095_21": "Iminā paṇipātasaraṇagamanaṃ dīpeti.",
  "tika-vin12t0:1095_22": "Casaddo “pākaṭa”nti etthāpi yojetabbo.",
  "tika-vin12t0:1095_23": "Pākaṭañca karontoti hi attho.",
  "tika-vin12t0:1096_0": "58.",
  "tika-vin12t0:1096_1": "Siṅgīnikkhasavaṇṇoti ettha siṅgīsaṅkhāto nikkho siṅgīnikkho,",
  "tika-vin12t0:1096_2": "tena samāno vaṇṇo etassāti siṅgīnikkhasavaṇṇoti vacanatthaṃ dassento āha “siṅgīsuvaṇṇanikkhena samānavaṇṇo”ti.",
  "tika-vin12t0:1096_3": "Tattha “suvaṇṇa”itipadena nikkhasaddassa suvaṇṇatthaṃ dasseti,",
  "tika-vin12t0:1096_4": "pañcasuvaṇṇādayo atthe nivatteti.",
  "tika-vin12t0:1096_5": "“Samāna”itipadena savaṇṇoti ettha sakāro samānasaddasseva kāriyoti dasseti.",
  "tika-vin12t0:1096_6": "Sabbesūti akhilesu cakkhādiindriyesu.",
  "tika-vin12t0:1096_7": "Dantoti damito.",
  "tika-vin12t0:1096_8": "Indriyasaṃvaroti vuttaṃ hoti.",
  "tika-vin12t0:1096_9": "Tamevatthaṃ pākaṭaṃ karonto āha “bhagavato hī”tiādi.",
  "tika-vin12t0:1097_0": "59.",
  "tika-vin12t0:1097_1": "Oṇīto pattato pāṇi yenāti oṇītapattapāṇīti vacanatthaṃ dassento āha “pattato cā”tiādi.",
  "tika-vin12t0:1097_2": "“Apanītapāṇi”nti iminā oṇītasaddo apanītattho,",
  "tika-vin12t0:1097_3": "pāṇisaddena ca sambandhitabboti dasseti.",
  "tika-vin12t0:1097_4": "“Sallakkhetvā”ti iminā “bhagavanta”nti imaṃ kammaṃ “sallakkhetvā”ti pāṭhasesena yojetabbanti dasseti.",
  "tika-vin12t0:1097_5": "Ekamantanti ettha antasaddo samīpadesattho,",
  "tika-vin12t0:1097_6": "koṭidesattho vā hoti,",
  "tika-vin12t0:1097_7": "upayogavacanañca bhummatthe hotīti dassento āha “ekasmiṃ padese”ti.",
  "tika-vin12t0:1097_8": "Atthikapayoge karaṇassa sambhavato āha “buddhābhivādanagamanena vā dhammassavanagamanena vā”ti.",
  "tika-vin12t0:1097_9": "Appākiṇṇanti ettha appasaddo paṭisedhatthoti āha “anākiṇṇa”nti.",
  "tika-vin12t0:1097_10": "“Abbokiṇṇa”ntipi pāṭho.",
  "tika-vin12t0:1097_11": "Appanigghosanti ettha “appasadda”ntipadena vacanasaddassa gahitattā iminā pārisesanayena nagaranigghosasaddoyeva",
  "tika-vin12t0:1097_12": "gahetabboti āha “nagaranigghosasaddena appanigghosa”nti.",
  "tika-vin12t0:1097_13": "Tīsu pāṭhesu paṭhamena pāṭhena janassa vāto janavāto,",
  "tika-vin12t0:1097_14": "tena virahitaṃ vijanavātanti vikappaṃ dasseti.",
  "tika-vin12t0:1097_15": "Dutiyena janassa vādo janavādo,",
  "tika-vin12t0:1097_16": "tena virahitaṃ vijanavādanti vikappaṃ dasseti.",
  "tika-vin12t0:1097_17": "Tatiyena janassa pāto sañcaraṇaṃ janapāto,",
  "tika-vin12t0:1097_18": "tena virahitaṃ vijanapātanti vikappaṃ dasseti.",
  "tika-vin12t0:1097_19": "Rahassaṃ karīyati etthāti rāhasseyyakaṃ.",
  "tika-vin12t0:1097_20": "Manussānaṃ rāhasseyyakaṃ manussarāhasseyyakanti vacanatthaṃ dasseti “manussāna”ntiādinā.",
  "tika-vin12t0:1098_0": "14. Sāriputtamoggallāna pabbajjākathā",
  "tika-vin12t0:1099_0": "60.",
  "tika-vin12t0:1099_1": "“Teti sāriputtamoggallānā.",
  "tika-vin12t0:1099_2": "Agamaṃsu kirāti yojanā.",
  "tika-vin12t0:1099_3": "Tatrāti giraggasamajje.",
  "tika-vin12t0:1099_4": "Athāti parivitakkanānantaraṃ.",
  "tika-vin12t0:1099_5": "Tassāti sañcayassa.",
  "tika-vin12t0:1099_6": "Pāranti paratīraṃ.",
  "tika-vin12t0:1099_7": "Etthāti tumhākaṃ vāde.",
  "tika-vin12t0:1099_8": "Idanti ayaṃ vādo ettakoyevāti attho.",
  "tika-vin12t0:1099_9": "Yoti yo koci.",
  "tika-vin12t0:1099_10": "Tvañca ahañca amhe, tesu.",
  "tika-vin12t0:1099_11": "Nāmatumhasaṅkhātesu hi tīsu saddesu ekasesena kattabbesu pacchimasseva ekaseso kātabbo.",
  "tika-vin12t0:1099_12": "Tenāti katikakaraṇahetunā.",
  "tika-vin12t0:1100_0": "Saṃkhepena vuttaṃ vitthārena dassento āha “idaṃ hī”tiādi.",
  "tika-vin12t0:1100_1": "Atthīkehīti amatena atthikehi.",
  "tika-vin12t0:1100_2": "Upaññātaṃ magganti amatassa maggo upagantvā ñāto.",
  "tika-vin12t0:1100_3": "Ñāto ceva upagato cāti saha upasaggena padaṃ parivattitvā atthaṃ kathento upasaggattho ca dhātuttho ca visuṃyeva hotīti ñāpeti.",
  "tika-vin12t0:1100_4": "Atthikehi amhehi upaññātaṃ nibbānaṃ maggaṃ magganto anubandheyyanti vā dassento āha “atha vā”tiādi.",
  "tika-vin12t0:1100_5": "Maggaphalapaccavekkhaṇañāṇehi upagantvā ñātabbanti upaññātaṃ nibbānaṃ.",
  "tika-vin12t0:1100_6": "Maggadhāthuyā anvesanatthaṃ dassento āha “pariyesanto”ti.",
  "tika-vin12t0:1101_0": "Sāriputtopi pañhaṃ pucchīti sambandho.",
  "tika-vin12t0:1101_1": "Kamaṇḍalutoti kuṇḍikato.",
  "tika-vin12t0:1101_2": "Attano ca paresañca akathanena antare vivaraṃ paṭisandahatīti paṭisandhāro, taṃ.",
  "tika-vin12t0:1101_3": "Etthāti “na tyāhaṃ sakkomī”tipade.",
  "tika-vin12t0:1101_4": "Adhippāyo evaṃ veditabboti yojanā.",
  "tika-vin12t0:1101_5": "Ettakanti ettakaṃ pañhaṃ.",
  "tika-vin12t0:1101_6": "Imassāti paribbājakassa.",
  "tika-vin12t0:1101_7": "Avisayabhāvanti attano avisayabhāvaṃ.",
  "tika-vin12t0:1102_0": "Hetuṃ paṭicca bhavantīti hetuppabhavāti vacanatthena pañcakkhandhā hetuppabhavā nāmāti dassento āha “hetuppabhavā nāma pañcakkhandhā”ti.",
  "tika-vin12t0:1102_1": "Tenāti “ye dhammā hetuppabhavā”ti padena.",
  "tika-vin12t0:1102_2": "Assāti sāriputtaparibbājakassa.",
  "tika-vin12t0:1102_3": "“Tesaṃ hetu nāma samudayasacca”nti iminā hinoti etasmā phalanti hetūti vacanatthena samudayasaccaṃ hetu nāmāti dasseti.",
  "tika-vin12t0:1102_4": "Tañcāti samudayasaccañca.",
  "tika-vin12t0:1102_5": "Tesanti ettha tasaddassa visayaṃ dassetuṃ vuttaṃ “ubhinnampi saccāna”nti.",
  "tika-vin12t0:1102_6": "Apavattivasena nirujjhati etthāti nirodho.",
  "tika-vin12t0:1102_7": "Tañcāti nirodhañca.",
  "tika-vin12t0:1102_8": "Tenāti “tesañca yo nirodho”tipadena.",
  "tika-vin12t0:1102_9": "Assāti sāriputtaparibbājakassa.",
  "tika-vin12t0:1102_10": "Etthāti imissaṃ gāthāyaṃ,",
  "tika-vin12t0:1102_11": "catūsu saccesu vā.",
  "tika-vin12t0:1102_12": "Nayatoti nānantarikanayato,",
  "tika-vin12t0:1102_13": "avinābhāvanayato vā,",
  "tika-vin12t0:1102_14": "nettidesanāhāranayato vā.",
  "tika-vin12t0:1102_15": "Tamevatthaṃ pākaṭaṃ karonto āha “nirodhe hī”tiādi.",
  "tika-vin12t0:1102_16": "Ekadesasarūpekasesanayena vā maggasaccaṃ gahetabbanti dassento āha “atha vā”tiādi.",
  "tika-vin12t0:1102_17": "Nirodho ca nirodhūpāyo ca nirodhoti ekadesasarūpekaseso kātabbo.",
  "tika-vin12t0:1102_18": "Tesañcāti ettha avuttasampiṇḍanatthena casaddena maggasaccaṃ gahetabbantipi vadanti.",
  "tika-vin12t0:1102_19": "Ayaṃ nayo aṭṭhakathāyaṃ na vutto.",
  "tika-vin12t0:1102_20": "Tamevatthanti catusaccasaṅkhātaṃ tamevatthaṃ.",
  "tika-vin12t0:1102_21": "Paṭipādentoti nigamento.",
  "tika-vin12t0:1103_0": "“Sacepī”ti iminā yadīti padassatthaṃ vaṇṇeti.",
  "tika-vin12t0:1103_1": "“Ettakamevā”ti iminā tāvadevāti padassatthaṃ vaṇṇeti.",
  "tika-vin12t0:1103_2": "“Ito uttari natthī”ti iminā evakārassa phalaṃ dasseti.",
  "tika-vin12t0:1103_3": "Itoti sotāpattiphalato. “Idaṃ…pe…",
  "tika-vin12t0:1103_4": "pattabba”nti iminā “ettakamevā”ti padassa atthasarūpaṃ dasseti.",
  "tika-vin12t0:1103_5": "“Eso eva dhammo”ti iminā “eseva dhammo”tipadassa atthaṃ vaṇṇeti.",
  "tika-vin12t0:1103_6": "Paccabyatthāti patiavapubbo idhātu paṭividdhatthoti āha “paṭividdhatthā”ti.",
  "tika-vin12t0:1103_7": "Tumhehīti assajittheraṃ sandhāyāha.",
  "tika-vin12t0:1103_8": "Iminā “paccabyatthā”ti ettha hiyyattanīparassapadamajjhimapurisabahuvacanatthavibhattiṃ dīpeti.",
  "tika-vin12t0:1103_9": "Kappanahutehīti kappānaṃ nahutehi,",
  "tika-vin12t0:1103_10": "koṭipakoṭisatasahassānaṃ satehi nahutehīti attho.",
  "tika-vin12t0:1103_11": "Abbhatītanti abhiatītaṃ.",
  "tika-vin12t0:1103_12": "Amhehi adiṭṭhameva hutvā atikkamāpitanti attho.",
  "tika-vin12t0:1104_0": "62.",
  "tika-vin12t0:1104_1": "Ārammaṇabhūtassa nibbānassa gambhīrattā ārammaṇikabhūtaṃ ñāṇampi gambhīramevādhippetanti āha “gambhīrassa ca ñāṇassā”ti.",
  "tika-vin12t0:1104_2": "Yathā hi saṇhavatthassa sibbanatthāya saṇhasūci adhippetāti.",
  "tika-vin12t0:1104_3": "Upadhīnaṃ sammā khayaṭṭhena nibbānaṃ upadhisaṅkhayaṃ nāmāti āha “upadhisaṅkhayeti nibbāne”ti.",
  "tika-vin12t0:1104_4": "Tadārammaṇāyāti taṃnibbānārammaṇāya.",
  "tika-vin12t0:1104_5": "Vimuttiyāti phalavimuttiyā.",
  "tika-vin12t0:1104_6": "Sāvakapāramīñāṇeti aggasāvakapāramīñāṇe.",
  "tika-vin12t0:1104_7": "Tesūti sāriputtamoggallānesu.",
  "tika-vin12t0:1104_8": "Aḍḍhamāsena arahatte patiṭṭhitoti sambandho.",
  "tika-vin12t0:1105_0": "Atīteti kappasatasahassādhike asaṅkhyeyyamatthake.",
  "tika-vin12t0:1105_1": "Tassāti buddhassa santike aggasāvakabhāvaṃ patthesīti yojanā.",
  "tika-vin12t0:1105_2": "Assameti munīnaṃ ṭhāne.",
  "tika-vin12t0:1105_3": "Tañhi ā kodhaṃ,",
  "tika-vin12t0:1105_4": "ā bhuso vā rāgādayo samenti etthāti assamoti vuccati, tasmiṃ.",
  "tika-vin12t0:1105_5": "Patthayitvā ca pesesīti sambandho.",
  "tika-vin12t0:1105_6": "Tatthāti nīluppalamaṇḍape.",
  "tika-vin12t0:1105_7": "Tesūti tāpasaseṭṭhīsu.",
  "tika-vin12t0:1106_0": "63.",
  "tika-vin12t0:1106_1": "Yesanti kulānaṃ.",
  "tika-vin12t0:1106_2": "“Vidhavabhāvāyā”ti iminā vidhavāya bhāvo vedhabyanti vacanatthaṃ dasseti.",
  "tika-vin12t0:1106_3": "Vidhavāti ca patisuññā.",
  "tika-vin12t0:1106_4": "Sā hi dhavena vigatāti “vidhavā”ti ca,",
  "tika-vin12t0:1106_5": "vigato dhavo imissāti “vidhavā”ti ca vuccati.",
  "tika-vin12t0:1106_6": "Ubhayenāpīti puttapabbajjapatipabbajjasaṅkhātena duvidhenapi.",
  "tika-vin12t0:1107_0": "Sañcayānīti ettha nissayūpacārena nissaye nissitūpacāro hotīti āha “sañcayassa antevāsikānī”ti.",
  "tika-vin12t0:1107_1": "Atha vā ṇapaccayo tassedamatthe hotīti āha “sañcayassa antevāsikānī”ti.",
  "tika-vin12t0:1107_2": "“Magadhāna”nti bahuvacanavasena vuttattā janapadassa nāmanti āha “magadhānaṃ janapadassā”ti.",
  "tika-vin12t0:1107_3": "Giribbajanti ettha vajo viyāti vajo, giri.",
  "tika-vin12t0:1107_4": "Vajasadiso giri etthāti giribbajaṃ padaheṭṭhupariyavasena, nagaraṃ.",
  "tika-vin12t0:1107_5": "“Mahāvīriyavanto”ti iminā mahanto vīro etesaṃ tathāgatānanti mahāvīrāti vacanatthaṃ dasseti.",
  "tika-vin12t0:1107_6": "Dhammena nayamānānaṃ kā usūyā vijānatanti ettha kaccāyananayena (kaccāyane 277 sutte) usūyapayoge sampadānaṃ",
  "tika-vin12t0:1107_7": "hotīti āsaṅkā bhaveyyāti āha “bhummatthe sāmivacanaṃ,",
  "tika-vin12t0:1107_8": "upayogatthe vā”ti.",
  "tika-vin12t0:1107_9": "Vijānantānanti vijānantesu tathāgatesu,",
  "tika-vin12t0:1107_10": "vijānante vā.",
  "tika-vin12t0:1108_0": "15. Upajjhāyavattakathā",
  "tika-vin12t0:1109_0": "64.",
  "tika-vin12t0:1109_1": "Anupajjhāyakāti ettha vajjāvajjaṃ upagantvā jhāyatīti upajjhāyo,",
  "tika-vin12t0:1109_2": "so natthi etesanti anupajjhāyakāti atthaṃ dassento āha “vajjāvajja”ntiādi.",
  "tika-vin12t0:1109_3": "“Piṇḍāya caraṇakapatta”nti iminā piṇḍāya uddissa,",
  "tika-vin12t0:1109_4": "uṭṭhahitvā vā tiṭṭhati anenāti uttiṭṭho,",
  "tika-vin12t0:1109_5": "soyeva patto uttiṭṭhapattoti atthaṃ dasseti.",
  "tika-vin12t0:1109_6": "“Uttiṭṭhe na pamajjeyyā”tiādīsu pana piṇḍāya caraṇaṃ “uttiṭṭha”nti vuccati.",
  "tika-vin12t0:1109_7": "Tasmā tattha piṇḍāya uddissa,",
  "tika-vin12t0:1109_8": "uṭṭhahitvā vā tiṭṭhanaṃ uttiṭṭhanti vacanattho kātabbo.",
  "tika-vin12t0:1109_9": "“Piṇḍāya caraṇapatta”nti idaṃ vacanaṃ “tasmiñhi manussā ucchiṭṭhasaññino”tipadaṃ laṅghitvā “tasmā uttiṭṭhapattanti vutta”ntipadena yojetabbaṃ,",
  "tika-vin12t0:1109_10": "tasmā piṇḍāya caraṇakapattattā uttiṭṭhapattanti vuttanti vuttaṃ hoti.",
  "tika-vin12t0:1109_11": "Tasmiṃ manussā kiṃsaññinoti āha “tasmiñhi manussā ucchiṭṭhasaññino”ti.",
  "tika-vin12t0:1109_12": "Tasmiñhi tasmiṃ eva uttiṭṭhapatte pabbajitānaṃ paribhogabhāvena manussehi avasajjitabbattā,",
  "tika-vin12t0:1109_13": "avachaḍḍetabbattā vā manussā ucchiṭṭhasaññino hontīti yojanā.",
  "tika-vin12t0:1109_14": "Pabbajitānaṃ piṇḍāya caraṇakapattattā uttiṭṭhapattanti vuttaṃ,",
  "tika-vin12t0:1109_15": "manussānaṃ pana avasajjitapattattā ucchiṭṭhapattanti vuttanti adhippāyo.",
  "tika-vin12t0:1109_16": "Uttiṭṭha pattantipadaṃ vākyameva,",
  "tika-vin12t0:1109_17": "na samāsotipi dassento āha “atha vā”tiādi.",
  "tika-vin12t0:1109_18": "“Uṭṭhahitvā”ti iminā uttiṭṭhāti ettha tvālopoti dasseti.",
  "tika-vin12t0:1109_19": "“Gahetu”nti iminā pāṭhasesaṃ dasseti.",
  "tika-vin12t0:1109_20": "Gehasitapemavasenāti gehe nissitapemavasena,",
  "tika-vin12t0:1109_21": "mettāpubbaṅgamapemavasenāti attho.",
  "tika-vin12t0:1109_22": "Sagāravā hutvā sappatissā hutvā viharantāti atthaṃ dassento āha “upaṭṭhapetvā”ti.",
  "tika-vin12t0:1109_23": "“Sabhāgajīvikā”ti iminā sabhāgavuttikāti ettha vuttisaddo jīvikatthoyeva,",
  "tika-vin12t0:1109_24": "na vivaraṇādyatthoti dasseti.",
  "tika-vin12t0:1109_25": "Upajjhāyabhāvaṃ sampaṭicchati etehīti upajjhāyabhāvasampaṭicchanāni,",
  "tika-vin12t0:1109_26": "tāniyeva vevacanāni upajjhāyabhāvasampaṭicchanavevacanāni.",
  "tika-vin12t0:1109_27": "Tikkhattunti ukkaṭṭhavasena vuttaṃ,",
  "tika-vin12t0:1109_28": "sakimpi vaṭṭatiyeva.",
  "tika-vin12t0:1109_29": "Padassa vasena viññāpetīti sambandho.",
  "tika-vin12t0:1109_30": "Hīti saccaṃ.",
  "tika-vin12t0:1109_31": "Etthāti upajjhāyagahaṇaṭṭhāne.",
  "tika-vin12t0:1109_32": "Yadidaṃ vācāya vā sāvanaṃ,",
  "tika-vin12t0:1109_33": "yadidaṃ kāyena vā atthaviññāpanaṃ atthi,",
  "tika-vin12t0:1109_34": "idameva sāvanaatthaviññāpanameva upajjhāyagahaṇanti yojanā.",
  "tika-vin12t0:1109_35": "Sādhūti sampaṭicchananti upajjhāyena pañcasu padesu yasmiṃ kismiṃci vutte saddhivihārikassa “sādhū”ti sampaṭicchanaṃ.",
  "tika-vin12t0:1109_36": "Tanti kesañci vacanaṃ.",
  "tika-vin12t0:1109_37": "Hīti saccaṃ, yasmā vā.",
  "tika-vin12t0:1109_38": "Etthāti upajjhāyagahaṇe.",
  "tika-vin12t0:1109_39": "“Na sampaṭicchanaṃ aṅga”nti iminā āyācanadānāniyeva aṅgāni nāmāti dasseti.",
  "tika-vin12t0:1109_40": "Saddhivihārikenāpi ñātunti sambandho.",
  "tika-vin12t0:1109_41": "Iminā padenāti “sādhū”ti iminā padena.",
  "tika-vin12t0:1110_0": "Tatrāyaṃ sammāvattanāti ettha tasaddassa visayaṃ dassetuṃ vuttaṃ “yaṃ vuttaṃ sammā vattitabba”nti.",
  "tika-vin12t0:1110_1": "Iminā kiriyāvisayabhāvameva dīpeti,",
  "tika-vin12t0:1110_2": "na dabbavisayabhāvaṃ.",
  "tika-vin12t0:1110_3": "Ayanti vuccamānā.",
  "tika-vin12t0:1110_4": "Assāti saddhivihārikassa.",
  "tika-vin12t0:1110_5": "Dhotapādapariharaṇatthāyāti dhotassa pādassa paṃsumakkhanādīnaṃ pariharaṇatthāya.",
  "tika-vin12t0:1110_6": "Tāti upāhanāyo.",
  "tika-vin12t0:1110_7": "Kālassevāti paccūsakālatoyeva,",
  "tika-vin12t0:1110_8": "nissakkatthe cetaṃ sāmivacanaṃ.",
  "tika-vin12t0:1110_9": "Tatoti tehi tīhi dantakaṭṭhehi,",
  "tika-vin12t0:1110_10": "vibhattaapādānametaṃ.",
  "tika-vin12t0:1110_11": "Tesu vā tīsu dantakaṭṭhesu.",
  "tika-vin12t0:1110_12": "Yanti yaṃ dantakaṭṭhaṃ.",
  "tika-vin12t0:1110_13": "Athāti tasmiṃ gahaṇe.",
  "tika-vin12t0:1111_0": "Tatoti sītuṇhodakehi,",
  "tika-vin12t0:1111_1": "sītuṇhodakesu vā.",
  "tika-vin12t0:1111_2": "Vaḷañjetīti paribhuñjati.",
  "tika-vin12t0:1111_3": "Udakanti mukhadhovanodakaṃ.",
  "tika-vin12t0:1111_4": "“Vaccakuṭito”ti iminā passāvakuṭīpi gahetabbā.",
  "tika-vin12t0:1111_5": "Evanti sammajjiyamāne.",
  "tika-vin12t0:1111_6": "Asuññanti janasaddato atucchaṃ.",
  "tika-vin12t0:1111_7": "Āsananti therassa āsanaṃ.",
  "tika-vin12t0:1111_8": "Tasminti āsane.",
  "tika-vin12t0:1111_9": "Nisinnassa therassa vattaṃ kātabbanti sambandho.",
  "tika-vin12t0:1111_10": "Uklāpo asmiṃ dese atthīti uklāpoti atthaṃ dassento āha “kenaci kacavarena saṃkiṇṇo”ti.",
  "tika-vin12t0:1111_11": "Ettha ca saṅkāro ucchiṭṭho kalāpo samūho uklāpoti vacanatthena uklāpoti vuccati.",
  "tika-vin12t0:1111_12": "Kacīyati bandhīyati asmiṃ deseti kaco,",
  "tika-vin12t0:1111_13": "so varīyati icchīyati anenāti kacavaroti vacanatthena kacavaroti vuccati.",
  "tika-vin12t0:1111_14": "Hatthenapīti ettha pisaddo pilotikenapītiādiṃ saṅgaṇhāti.",
  "tika-vin12t0:1112_0": "Ekato katvāti ekato samānapaṭalaṃ katvā.",
  "tika-vin12t0:1112_1": "Kasmā saṅghāṭīti āha “sabbaṃ hī”tiādi.",
  "tika-vin12t0:1112_2": "“Saṅghaṭitattā”ti iminā saṃharitabbāti saṅghāṭīti vacanatthaṃ dasseti.",
  "tika-vin12t0:1112_3": "Nivattitvā olokentaṃ upajjhāyaṃ saṃpāpuṇātīti yojanā.",
  "tika-vin12t0:1112_4": "Ekena vā padavītihārenāti sambandho.",
  "tika-vin12t0:1112_5": "Pattoyeva uṇhabhārikesu pariyāpannoti pattapariyāpanno,",
  "tika-vin12t0:1112_6": "patte pariyāpanno yāguādiko pattapariyāpannotipi yujjatiyeva.",
  "tika-vin12t0:1112_7": "Bhikkhācāreti bhikkhācāraṭṭhāne.",
  "tika-vin12t0:1112_8": "Yāguyā vā laddhāyāti sambandho.",
  "tika-vin12t0:1112_9": "Tassāti upajjhāyassa.",
  "tika-vin12t0:1112_10": "So pattoti uṇhādīsu pariyāpanno so patto.",
  "tika-vin12t0:1112_11": "Aññatra vāti ārāmādīsu vā.",
  "tika-vin12t0:1112_12": "Tassāti upajjhāyassa.",
  "tika-vin12t0:1112_13": "Vacane aniṭṭhiteti sambandho.",
  "tika-vin12t0:1112_14": "Ito paṭṭhāyāti “na upajjhāyassa bhaṇamānassā”ti ettha vuttanakārato paṭṭhāya.",
  "tika-vin12t0:1112_15": "Iminā heṭṭhā vuttesu “nātidūre gantabba”ntiādīsu nakārapaṭisiddhesu āpatti natthīti dasseti.",
  "tika-vin12t0:1112_16": "Yattha katthacīti “na ca uṇhe cīvaraṃ nidahitabba”ntiādīsu yesu kesuci.",
  "tika-vin12t0:1112_17": "Ayanti dukkaṭāpatti.",
  "tika-vin12t0:1112_18": "Hīti saccaṃ.",
  "tika-vin12t0:1112_19": "Āpattisāmantāti ettha āpattiyā sāmantā āpattisāmantāti atthaṃ dassento āha “āpattiyā āsanna”nti.",
  "tika-vin12t0:1112_20": "“Āsanna”nti iminā sāmantāsaddassa āsannavevacanatañca upayogatthe nissakkavacanatañca dasseti.",
  "tika-vin12t0:1112_21": "Īdisaṃ vacanaṃ bhante vattuṃ vaṭṭati nāmāti yojanā.",
  "tika-vin12t0:1113_0": "Gāmato paṭhamataranti gāmato upajjhāyassa paṭhamataraṃ.",
  "tika-vin12t0:1113_1": "Tenevāti upajjhāyeneva.",
  "tika-vin12t0:1113_2": "Nivattantena saddhivihārikenāti sambandho.",
  "tika-vin12t0:1113_3": "“Tinta”nti vatvā tamevatthaṃ dassetuṃ vuttaṃ “sedaggahita”nti.",
  "tika-vin12t0:1113_4": "Iminā sedena sīdatīti sinnanti atthaṃ dasseti.",
  "tika-vin12t0:1113_5": "“Atirekaṃ katvā”ti iminā ussāretvātipadassa adhippāyatthaṃ dasseti,",
  "tika-vin12t0:1113_6": "uddhaṃ uddhaṃ sāretvāti vuttaṃ hoti.",
  "tika-vin12t0:1113_7": "Pacchimavākyassa pubbavākyakāraṇabhāvaṃ dassetuṃ vuttaṃ “kiṃ kāraṇā”ti.",
  "tika-vin12t0:1113_8": "Majjhe bhaṅgassa dosaṃ āvikaronto āha “samaṃ katvā”tiādi.",
  "tika-vin12t0:1113_9": "Tatoti samaṃ katvā saṃharaṇato,",
  "tika-vin12t0:1113_10": "niccaṃ bhijjamānanti sambandho.",
  "tika-vin12t0:1113_11": "Majjhe bhaṅgato vā,",
  "tika-vin12t0:1113_12": "dubbalanti sambandho.",
  "tika-vin12t0:1113_13": "Etanti “caturaṅgulaṃ kaṇṇaṃ ussāretvā”ti etaṃ vacanaṃ.",
  "tika-vin12t0:1113_14": "Yathāti yenākārena saṃhariyamāneti sambandho.",
  "tika-vin12t0:1113_15": "Cīvarabhogassa oro anto obhogoti atthaṃ dassento āha “kāyabandhana”ntiādi.",
  "tika-vin12t0:1114_0": "Yoti upajjhāyo.",
  "tika-vin12t0:1114_1": "“Gāmeyevā”ti vatvā tamevatthaṃ dassetuṃ vuttaṃ “antaraghare vā paṭikkamane vā”ti.",
  "tika-vin12t0:1114_2": "Paṭikkamane vāti bhojanasālāyaṃ vā.",
  "tika-vin12t0:1114_3": "Tassāti upajjhāyassa.",
  "tika-vin12t0:1114_4": "Laddhā bhikkhā yenāti laddhabhikkho, tassa vā.",
  "tika-vin12t0:1114_5": "Piṇḍapāto hotīti yojanā.",
  "tika-vin12t0:1114_6": "Tassāti upajjhāyassa.",
  "tika-vin12t0:1114_7": "Piṇḍapāto na hotīti sambandho.",
  "tika-vin12t0:1114_8": "Attanā laddhopīti pisaddo upajjhāyena laddhopīti atthaṃ sampiṇḍeti.",
  "tika-vin12t0:1114_9": "Āhariyatūti ettha tuvibhatti pucchāyaṃ hoti,",
  "tika-vin12t0:1114_10": "āhariyatu kinti attho.",
  "tika-vin12t0:1114_11": "Kāloti bhojanakālo.",
  "tika-vin12t0:1114_12": "Bhuñjitthāti bhutto,",
  "tika-vin12t0:1114_13": "tasmiṃ satīti sambandho.",
  "tika-vin12t0:1114_14": "Upakaṭṭhoti majjhanhikassa āsanno.",
  "tika-vin12t0:1115_0": "Anantarahitāyāti ettha antaradhāyatīti antarahito,",
  "tika-vin12t0:1115_1": "taṭṭikacammakhaṇḍādi,",
  "tika-vin12t0:1115_2": "natthi antarahito etasmiṃ pattabhūmīnamantareti anantarahitoti atthaṃ dassento āha “anatthatāyā”ti.",
  "tika-vin12t0:1115_3": "Kāḷavaṇṇakatā vā sudhābaddhā vā nirajamattikā hotīti yojanā.",
  "tika-vin12t0:1115_4": "Tanti pattaṃ.",
  "tika-vin12t0:1115_5": "Dhotavālikāyapīti suddhavālikāyapi.",
  "tika-vin12t0:1115_6": "Tatthāti paṃsurajasakkharādīsu.",
  "tika-vin12t0:1115_7": "Puna tatthāti paṇṇādhārakesu.",
  "tika-vin12t0:1115_8": "Idaṃ vacanaṃ vuttanti sambandho.",
  "tika-vin12t0:1115_9": "Abhimukhenāti attano abhimukhena.",
  "tika-vin12t0:1115_10": "Saṇikanti sinnaṃ.",
  "tika-vin12t0:1115_11": "Ante panāti cīvarassa koṭiyaṃ pana.",
  "tika-vin12t0:1115_12": "Nikkhipantassa saddhivihārikassa cīvarassa bhogoti yojanā.",
  "tika-vin12t0:1116_0": "Cuṇṇaṃ sannetabbanti ettha cuṇṇasamodhānena netabbanti atthaṃ dassento āha “piṇḍi kātabbā”ti.",
  "tika-vin12t0:1116_1": "“Ekasmiṃ niddhūme ṭhāne”ti iminā ekamantanti ettha ekasmiṃ ante ṭhāneti atthaṃ dasseti.",
  "tika-vin12t0:1116_2": "Jantāghareti aggisālāyaṃ.",
  "tika-vin12t0:1116_3": "Sā hi jalati dibbati aggi etthāti jantā,",
  "tika-vin12t0:1116_4": "janeti sarīrasedametthāti vā jantā,",
  "tika-vin12t0:1116_5": "sā eva gharaṃ jantāgharanti vuccati, tasmiṃ.",
  "tika-vin12t0:1116_6": "Paripūjāvasena karīyatīti parikammanti atthena aṅgāradānādikaṃ parikammaṃ nāmāti dassento āha “parikammaṃ nāmā”tiādi.",
  "tika-vin12t0:1117_0": "“Na kenaci gelaññenā”tiādinā ussahanassa kāraṇaṃ dasseti.",
  "tika-vin12t0:1117_1": "Hīti saccaṃ.",
  "tika-vin12t0:1117_2": "Agilānena saṭṭhivassena saddhivihārikenāpi kātabbanti yojanā.",
  "tika-vin12t0:1117_3": "Anādarenāti vattakaraṇassa anādarena.",
  "tika-vin12t0:1117_4": "Nakārapaṭisaṃyuttesūti paṭisedhavācakena nakārena paṭisaṃyuttesu.",
  "tika-vin12t0:1117_5": "Padesūti “na upajjhāyassa bhaṇamānassa antarantarā kathā opātetabbā”tiādīsu vākyesu.",
  "tika-vin12t0:1117_6": "Bhūmiyanti upalakkhaṇavasena vuttaṃ bhittiyampi apaṭighaṃsitabbattā.",
  "tika-vin12t0:1117_7": "“Piṭhasaṅghāṭañcā”ti iminā kavāṭapīḷanti ettha pīṭhasaddena piṭhasaṅghāṭaṃ vuccati uttarapadalopavasena vā ekadesavohāravasena vāti dasseti.",
  "tika-vin12t0:1117_8": "“Acchupantenā”ti iminā appaṭighaṃsantenāti ettha ghaṃsadhātuyā atthaṃ dasseti.",
  "tika-vin12t0:1117_9": "Sammā tāyati attānañca parañca anenāti santānaṃ,",
  "tika-vin12t0:1117_10": "tameva santānakanti atthena kīṭakulāvakamakkaṭakasuttādi santānakaṃ nāmāti dassento āha “santānaka”ntiādi.",
  "tika-vin12t0:1117_11": "Ullokatoti vitānato.",
  "tika-vin12t0:1117_12": "Tañhi uddhaṃ lucīyate bandhīyateti ullokanti vuccati,",
  "tika-vin12t0:1117_13": "cakārassa kakāramakatvā “ulloca”ntipi vuccati.",
  "tika-vin12t0:1117_14": "Tosaddena ākārassa smāvacanassa kāriyabhāvaṃ dasseti.",
  "tika-vin12t0:1117_15": "Apaharitabbanti apanetabbaṃ.",
  "tika-vin12t0:1117_16": "“Avaharitabba”ntipi pāṭho,",
  "tika-vin12t0:1117_17": "heṭṭhā haritabbaṃ pātetabbanti attho.",
  "tika-vin12t0:1118_0": "Ālokasandhibhāgāti ettha bhāgasaddassa dvandato parattā pubbapadesupi paccekaṃ yojetabboti āha “ālokasandhibhāgā ca kaṇṇabhāgā cā”ti.",
  "tika-vin12t0:1118_1": "Tassa atthaṃ dassento āha “antarabāhirā”tiādi.",
  "tika-vin12t0:1118_2": "“Vātapānakavāṭakānī”ti iminā ālokasandhisaddassa vātapānakavāṭakapariyāyabhāvaṃ dasseti.",
  "tika-vin12t0:1118_3": "“Koṇā”ti iminā kaṇṇasaddassa koṇavevacanabhāvaṃ dasseti.",
  "tika-vin12t0:1119_0": "“Yathā paṭhama”ntiādinā paṭhamapaññattameva paññapetabbaṃ,",
  "tika-vin12t0:1119_1": "na aññathāti dasseti.",
  "tika-vin12t0:1119_2": "Idaṃ patirūpaṃ paṭhamapaññattaṃ sandhāya vuttaṃ.",
  "tika-vin12t0:1119_3": "Paṭhamapaññatte apatirūpe aññathāpi paññapetabbaṃ.",
  "tika-vin12t0:1119_4": "Etadatthamevāti yathāpaññattaṃ paññapetabbassa atthāya eva.",
  "tika-vin12t0:1119_5": "Sace paññattaṃ ahosi,",
  "tika-vin12t0:1119_6": "evaṃ satīti yojanā.",
  "tika-vin12t0:1119_7": "Idanti bhittiṃ mocetvā paññāpanaṃ.",
  "tika-vin12t0:1119_8": "Kaṭesu kiḷañjesu sārattā uttamattā kaṭasārakoti vuccati.",
  "tika-vin12t0:1119_9": "Nivattetvāti saṃharitvā.",
  "tika-vin12t0:1119_10": "Puratthimāti ettha yakāralopena niddesoti āha “puratthimāyā”ti.",
  "tika-vin12t0:1120_0": "Vūpakāsetabboti ettha kasadhātu gatyatthoti āha “aññattha netabbo”ti.",
  "tika-vin12t0:1120_1": "Upajjhāyaṃ gahetvā aññattha gantabboti attho.",
  "tika-vin12t0:1120_2": "Aññatthāti aññaṃ ṭhānaṃ.",
  "tika-vin12t0:1120_3": "Vivecetabbanti ettha diṭṭhigatato upajjhāyaṃ vivecetabbanti dassento āha “vissajjāpetabba”nti.",
  "tika-vin12t0:1120_4": "“Añño vattabbo”ti vatvā tassa ākāraṃ dasseti “thera”ntiādinā.",
  "tika-vin12t0:1120_5": "So so bhikkhu yācitabboti sambandho.",
  "tika-vin12t0:1120_6": "Aññena dāpetabboti attanā aññena bhikkhunā upajjhāyassa parivāso dāpetabboti attho.",
  "tika-vin12t0:1120_7": "Kinti nu khoti kena eva upāyena dadeyya nukhoti attho.",
  "tika-vin12t0:1120_8": "Itisaddo hi avadhāraṇattho.",
  "tika-vin12t0:1120_9": "Aṭṭhakathāyapi imameva nayaṃ dasseti “kena nu kho upāyenā”ti iminā.",
  "tika-vin12t0:1120_10": "Sabbatthāti sabbesu “kinti nu kho paṭikasseyyā”tiādivākyesu.",
  "tika-vin12t0:1120_11": "Sattasu kammesu tividhassa ukkhepanīyakammassa garukattā vuttaṃ “ukkhepanīyaṃ akatvā”ti.",
  "tika-vin12t0:1120_12": "Tamevatthaṃ vitthārento āha “tena hī”tiādi.",
  "tika-vin12t0:1121_0": "Tena saddhivihārikena yācitabbāti sambandho.",
  "tika-vin12t0:1121_1": "Sace karontiyevāti bhikkhū sace kammaṃ karontiyeva.",
  "tika-vin12t0:1121_2": "Puna sace karontiyevāti bhikkhū sace ukkhepanīyakammaṃ karontiyeva.",
  "tika-vin12t0:1121_3": "Athāti tasmiṃ kamme kate.",
  "tika-vin12t0:1121_4": "Itīti evaṃ yācanena.",
  "tika-vin12t0:1121_5": "Nanti taṃ upajjhāyaṃ.",
  "tika-vin12t0:1122_0": "Samparivattakanti ettha “piṇḍukkhepaka”ntiādīsu viya samparivattakantipadaṃ kiriyāvisesanaṃ,",
  "tika-vin12t0:1122_1": "kapaccayo ca vicchatthoti āha “samparivattetvā samparivattetvā”ti.",
  "tika-vin12t0:1122_2": "Yadīti yāva.",
  "tika-vin12t0:1122_3": "Yadisaddo hi yāvapariyāyo,",
  "tika-vin12t0:1122_4": "tena vuttaṃ “na tāva pakkamitabba”nti.",
  "tika-vin12t0:1122_5": "Yāva appamattakampi rajanaṃ galati,",
  "tika-vin12t0:1122_6": "na tāva pakkamitabbanti yojanā.",
  "tika-vin12t0:1122_7": "Visabhāgapuggalenāti visabhāgena puggalena karaṇabhūtena.",
  "tika-vin12t0:1122_8": "Na upajjhāyaṃ anāpucchā gāmo pavisitabboti ettha na aññeneva karaṇīyena pavisitabbo.",
  "tika-vin12t0:1122_9": "Piṇḍāya pana pavisitabboti āsaṅkā bhaveyyāti āha “piṇḍāya vā”tiādi.",
  "tika-vin12t0:1122_10": "“Anāpucchitvā”ti iminā anāpucchāti ettha ākāro tvāpaccayassa kāriyoti dasseti.",
  "tika-vin12t0:1122_11": "Bhikkhācāranti bhikkhāya caraṇaṭṭhānaṃ,",
  "tika-vin12t0:1122_12": "upajjhāyena gantabbanti yojanā.",
  "tika-vin12t0:1122_13": "Pariveṇanti upajjhāyassa pariveṇaṃ.",
  "tika-vin12t0:1122_14": "Passatīti upajjhāyaṃ passati.",
  "tika-vin12t0:1123_0": "Dassanatthāya vāti asubhadassanatthāya vā.",
  "tika-vin12t0:1123_1": "Imināpi vāsatthāya eva na gantabbanti āsaṅkaṃ nivatteti.",
  "tika-vin12t0:1123_2": "Kammanti pakkamanassa kāraṇaṃ kammaṃ.",
  "tika-vin12t0:1123_3": "Ananujānanaṃ sandhāya vuttaṃ “yāvatatiya”nti.",
  "tika-vin12t0:1123_4": "Tanti upajjhāyaṃ.",
  "tika-vin12t0:1123_5": "Assāti saddhivihārikassa.",
  "tika-vin12t0:1123_6": "“Na sampajjatī”ti iminā sace sampajjati,",
  "tika-vin12t0:1123_7": "na pakkamitabbāti dasseti.",
  "tika-vin12t0:1123_8": "Kevalanti vinā uddesādisampajjanehi.",
  "tika-vin12t0:1123_9": "Evarūpe upajjhāye nivārentepīti yojanā.",
  "tika-vin12t0:1123_10": "“Gelaññato”ti iminā vuṭṭhānasaddassa avadhiapekkhataṃ dasseti.",
  "tika-vin12t0:1123_11": "Assāti upajjhāyassa.",
  "tika-vin12t0:1123_12": "Aññoti attanā añño.",
  "tika-vin12t0:1123_13": "Tassāti aññassa bhikkhussa.",
  "tika-vin12t0:1124_0": "16. Saddhivihārikavattakathā",
  "tika-vin12t0:1125_0": "67.",
  "tika-vin12t0:1125_1": "Sammāvattanāyaṃ vinicchayo evaṃ veditabboti yojanā.",
  "tika-vin12t0:1125_2": "Uddesādīhīti ādisaddena paripucchādayo saṅgaṇhāti.",
  "tika-vin12t0:1125_3": "Saṅgahasaddassa saṅkhepagahaṇesupi vuttito “anuggaho”ti vuttaṃ.",
  "tika-vin12t0:1125_4": "Atha vā sammukhā saṅgaho ca parammukhā anuggaho ca kātabbo.",
  "tika-vin12t0:1125_5": "Āmisena vā saṅgaho,",
  "tika-vin12t0:1125_6": "dhammena vā anuggaho.",
  "tika-vin12t0:1125_7": "Diṭṭhadhammikatthāya vā saṅgaho,",
  "tika-vin12t0:1125_8": "samparāyikatthāya vā anuggaho.",
  "tika-vin12t0:1125_9": "Lokiyatthāya vā saṅgaho,",
  "tika-vin12t0:1125_10": "lokuttaratthāya vā anuggaho kātabbo.",
  "tika-vin12t0:1125_11": "Tatthāti yaṃ vuttaṃ “uddesena paripucchāya ovādena anusāsanīyā”ti.",
  "tika-vin12t0:1125_12": "Tattha uddisanaṃ uddesoti vacanatthena pāḷivācanā uddeso nāmāti dassento āha “uddesoti pāḷivācanā”ti.",
  "tika-vin12t0:1125_13": "“Pāḷiyā atthavaṇṇanā”ti iminā punappunaṃ,",
  "tika-vin12t0:1125_14": "samantato vā pāḷiyā atthassa pucchanaṃ paripucchāti atthaṃ dasseti.",
  "tika-vin12t0:1125_15": "Vatthusminti cārittavārittavatthusmiṃ.",
  "tika-vin12t0:1125_16": "Idanti cārittaṃ.",
  "tika-vin12t0:1125_17": "Puna idanti vārittaṃ.",
  "tika-vin12t0:1125_18": "“Vacana”nti iminā ovadanaṃ ovādoti vacanatthaṃ dasseti.",
  "tika-vin12t0:1125_19": "Otiṇṇe vatthusmiṃ “idaṃ karohi,",
  "tika-vin12t0:1125_20": "idaṃ mā karitthā”ti vacanaṃ anusāsanī nāmāti yojanā.",
  "tika-vin12t0:1125_21": "“Punappunaṃ vacana”nti iminā anusāsanīti ettha anusaddassa naupacchinnatthaṃ dasseti.",
  "tika-vin12t0:1125_22": "“Sace upajjhāyassa patto hotī”ti sāmaññato vuttepi na pakatipatto hoti,",
  "tika-vin12t0:1125_23": "atha kho atirittapatto hotīti āha “atirekapatto”ti.",
  "tika-vin12t0:1125_24": "Sabbatthāti sabbesu “sace upajjhāyassa cīvaraṃ hotī”tiādīsu padesu.",
  "tika-vin12t0:1125_25": "Aññopīti pattacīvarehi aññopi.",
  "tika-vin12t0:1125_26": "Samaṇaparikkhāroti chattupāhanādi samaṇaparikkhāro.",
  "tika-vin12t0:1125_27": "Idhāti saddhivihārikavatte.",
  "tika-vin12t0:1125_28": "Nayenāti ñāyena.",
  "tika-vin12t0:1125_29": "Uppajjamānaupāyapariyesananti uppajjamānassa,",
  "tika-vin12t0:1125_30": "uppajjamānatthāya vā upāyassa pariyesanaṃ.",
  "tika-vin12t0:1125_31": "Itoti “kinti nu kho saddhivihārikassa parikkhāro uppajjiyethā”ti pāḷito.",
  "tika-vin12t0:1125_32": "Cīvaraṃ rajantenāti ettha rajantena upajjhāyenāti attho na daṭṭhabbo,",
  "tika-vin12t0:1125_33": "saddhivihārikenāti attho evāti dassento āha “upajjhāyato upāyaṃ sutvā rajantenā”ti.",
  "tika-vin12t0:1125_34": "Upajjhāyato upāyanti upajjhāyato laddhaṃ upāyaṃ.",
  "tika-vin12t0:1126_0": "Nasammāvattanādikathā",
  "tika-vin12t0:1127_0": "68.",
  "tika-vin12t0:1127_1": "Upajjhāyavattanti upajjhāyamhi vattitabbaṃ vattaṃ.",
  "tika-vin12t0:1127_2": "Soti saddhivihāriko.",
  "tika-vin12t0:1127_3": "Dukkaṭaṃ āpajjatīti assa,",
  "tika-vin12t0:1127_4": "so vā dukkaṭaṃ āpajjatīti yojanā.",
  "tika-vin12t0:1127_5": "Paṇāmetabboti ettha papubba namudhātu atthapakaraṇādivasena idha apasādanatthoti āha “apasādetabbo”ti.",
  "tika-vin12t0:1127_6": "Adhimattanti adhikappamāṇaṃ.",
  "tika-vin12t0:1127_7": "Gehasitapemanti mettāsinehaṃ.",
  "tika-vin12t0:1127_8": "Vuttapaṭipakkhanayenāti kaṇhapakkhe vuttena paṭipakkhena nayena.",
  "tika-vin12t0:1127_9": "Alaṃ paṇāmetunti ettha alaṃsaddassa arahatthapaṭikkhittesu dvīsu atthesu arahatthoti āha “yutto paṇāmetu”nti.",
  "tika-vin12t0:1128_0": "Sātisāro hotīti ettha pakatibhāvaṃ atikkamitvā saraṇaṃ pavattanaṃ atisāro, doso.",
  "tika-vin12t0:1128_1": "Saṃvijjati so etassāti sātisāroti dassento āha “sadoso hotī”ti.",
  "tika-vin12t0:1128_2": "Tassatthaṃ dassetuṃ vuttaṃ “āpattiṃ āpajjatī”ti.",
  "tika-vin12t0:1128_3": "Āpattinti dukkaṭāpattiṃ.",
  "tika-vin12t0:1128_4": "Tanti vattaṃ.",
  "tika-vin12t0:1129_0": "Tesanti saddhivihārikānaṃ.",
  "tika-vin12t0:1129_1": "Vattanti bahukānaṃ saddhivihārikānaṃ vattaṃ.",
  "tika-vin12t0:1129_2": "Sādiyanaṃ vā…pe…",
  "tika-vin12t0:1129_3": "bālo hotīti ettha bālassa kāraṇaṃ dassetuṃ vuttaṃ “sādiyanaṃ vā asādiyanaṃ vā na jānātī”ti.",
  "tika-vin12t0:1129_4": "Sādiyanassa vā asādiyanassa vā ajānanattā bālo hotīti vuttaṃ hoti.",
  "tika-vin12t0:1129_5": "Ajānanassa kāraṇaṃ dassetuṃ vuttaṃ “bālo hotī”ti.",
  "tika-vin12t0:1129_6": "Bālattā sādiyanaṃ vā asādiyanaṃ vā na jānātīti vuttaṃ hoti.",
  "tika-vin12t0:1129_7": "Tesūti bahukesu saddhivihārikesu.",
  "tika-vin12t0:1129_8": "Tassāti vattasampannabhikkhussa.",
  "tika-vin12t0:1129_9": "Tesanti itaresaṃ saddhivihārikānaṃ.",
  "tika-vin12t0:1130_0": "Rādhabrāhmaṇavatthukathā",
  "tika-vin12t0:1131_0": "69.",
  "tika-vin12t0:1131_1": "Kiñcāpi āyasmā sāriputto jānātīti yojanā.",
  "tika-vin12t0:1131_2": "Iminā “kiṃ nu kho ajānanto pucchī”ti āsaṅkaṃ nivāreti.",
  "tika-vin12t0:1131_3": "Bhagavā anuññātukāmo hotīti sambandho.",
  "tika-vin12t0:1131_4": "Panasaddo garahattho,",
  "tika-vin12t0:1131_5": "tathā jānantopīti attho.",
  "tika-vin12t0:1131_6": "Lahukanti hetuantogadhavisesanaṃ.",
  "tika-vin12t0:1131_7": "Lahukattā paṭikkhipitvāti vuttaṃ hoti.",
  "tika-vin12t0:1131_8": "Assāti bhagavato,",
  "tika-vin12t0:1131_9": "ajjhāsayanti sambandho.",
  "tika-vin12t0:1131_10": "“Ajjhāsayaṃ viditvā”tivacanassa yuttiṃ dassento āha “buddhānaṃ hī”tiādi.",
  "tika-vin12t0:1131_11": "Hīti saccaṃ.",
  "tika-vin12t0:1131_12": "Ayañcāti sāriputtatthero ca.",
  "tika-vin12t0:1131_13": "Aggoti koṭiukkaṃso.",
  "tika-vin12t0:1131_14": "Seṭṭhoti pavaro uttamo.",
  "tika-vin12t0:1132_0": "“Byattena bhikkhunā paṭibalenā”ti ettha byattapaṭibalānaṃ visesaṃ dassetuṃ vuttaṃ “byatto nāmā”tiādi.",
  "tika-vin12t0:1132_1": "Tattha yassa sāṭṭhakathaṃ vinayapiṭakavācuggataṃ pavattati,",
  "tika-vin12t0:1132_2": "ayaṃ byatto nāmāti yojanā.",
  "tika-vin12t0:1132_3": "Tasminti vinayapiṭakaṃ vācuggatabhikkhumhi.",
  "tika-vin12t0:1132_4": "Yassāti bhikkhuno.",
  "tika-vin12t0:1132_5": "Suggahitanti sāṭṭhakathāya suṭṭhu gahitaṃ.",
  "tika-vin12t0:1132_6": "Ayampīti pisaddo purimabhikkhuṃ apekkhati.",
  "tika-vin12t0:1132_7": "Imasmiṃ attheti imasmiṃ vatthumhi,",
  "tika-vin12t0:1132_8": "imasmiṃ visayeti attho.",
  "tika-vin12t0:1132_9": "Byatirekānvayavasena paṭibalaṃ dassento āha “yo panā”tiādi.",
  "tika-vin12t0:1132_10": "Yo pana na sakkotīti sambandho.",
  "tika-vin12t0:1132_11": "Kasmāti āha “kāsasosasemhādinā vā”tiādi.",
  "tika-vin12t0:1132_12": "Tattha kāso ca soso ca semho ca,",
  "tika-vin12t0:1132_13": "te ādayo yassa gelaññassāti kāsasosasemhādi,",
  "tika-vin12t0:1132_14": "ādisaddena eḷamūgādayo saṅgaṇhāti.",
  "tika-vin12t0:1132_15": "Oṭṭho ca danto ca jivhā ca,",
  "tika-vin12t0:1132_16": "tā ādayo yesaṃ tāluādīnanti oṭṭhadantajivhādayo, tesaṃ.",
  "tika-vin12t0:1132_17": "Padabyañjanehīti padaakkharehi.",
  "tika-vin12t0:1132_18": "Byañjanasaddo hettha akkharavācako.",
  "tika-vin12t0:1132_19": "Hāpetīti galattā hāpeti.",
  "tika-vin12t0:1132_20": "Aññathā vā vattabbanti aññena sithilādinā ākārena vā vattabbaṃ.",
  "tika-vin12t0:1132_21": "Aññathā vadatīti aññena dhanitādiākārena vadati.",
  "tika-vin12t0:1132_22": "Tabbiparītoti tassa apaṭibalassa viparīto bhikkhūti sambandho.",
  "tika-vin12t0:1132_23": "Tatoti jānāpetabbato.",
  "tika-vin12t0:1132_24": "Yanti yaṃ ākāraṃ dhātukammametaṃ,",
  "tika-vin12t0:1132_25": "saṅghoti kāritakammametaṃ.",
  "tika-vin12t0:1132_26": "Idha kāritakammaṃ kito vadati.",
  "tika-vin12t0:1133_0": "71.",
  "tika-vin12t0:1133_1": "Upasampannasamanantarāti ettha upasampannassa samanantarāti atthaṃ nivārento āha “upasampanno hutvāva samanantarā”ti.",
  "tika-vin12t0:1133_2": "Evasaddena cirakālaṃ nivatteti.",
  "tika-vin12t0:1133_3": "Ullumpatūti ettha upubbalupadhātuyā upasaggavasena vā atthātisayavasena vā dhātūnamanekatthattā idha",
  "tika-vin12t0:1133_4": "upubbadharadhātuyā atthe vattatīti dassento āha “uddharatū”ti.",
  "tika-vin12t0:1133_5": "Uṭṭhāpetvā,",
  "tika-vin12t0:1133_6": "ukkhipitvā vā dharatūti attho.",
  "tika-vin12t0:1133_7": "Tamevatthaṃ dassento āha “akusalā”tiādi.",
  "tika-vin12t0:1133_8": "Tattha “akusalā vuṭṭhāpetvā”ti iminā sahāvadhinā utyūpasaggassa atthaṃ dasseti.",
  "tika-vin12t0:1133_9": "“Kusale patiṭṭhāpetū”ti iminā sahādhārena dharadhātussa atthaṃ dasseti.",
  "tika-vin12t0:1133_10": "Utyūpasaggassa ukkhipanatthaṃ dassento āha “sāmaṇerabhāvā vā uddharitvā”ti.",
  "tika-vin12t0:1133_11": "“Paṭiccā”ti iminā upādāyāti ettha samīpe ādiyitvāti saddatthamagahetvā saṅketatthavasena pākaṭattā tassa saṅketatthaṃ dasseti,",
  "tika-vin12t0:1133_12": "adhippāyatthaṃ dassetīti attho.",
  "tika-vin12t0:1134_0": "73.",
  "tika-vin12t0:1134_1": "Adhiṭṭhitāti ettha adhi niccavasena ṭhāti pavattatīti adhiṭṭhitāti vacanatthaṃ dassento āha “niccappavattinī”ti.",
  "tika-vin12t0:1134_2": "Kasmā cattāro paccayā nissayāti vuttāti āha “yasmā”tiādi.",
  "tika-vin12t0:1134_3": "“Cattāro”tiādinā cattāro paccaye nissāya attabhāvo seti pavattatīti nissāyāti avuttakammatthaṃ dasseti.",
  "tika-vin12t0:1135_0": "18. Ācariyavattakathā",
  "tika-vin12t0:1136_0": "75.",
  "tika-vin12t0:1136_1": "Kintāyanti ettha ekāralopavasena sandhi hotīti āha “kiṃte aya”nti.",
  "tika-vin12t0:1136_2": "“Ovaditabboti”iminā ovadiyoti ettha ṇyapaccayassa kammatthaṃ dasseti.",
  "tika-vin12t0:1136_3": "“Tadatthāyā”ti iminā “yadidaṃ gaṇabandhika”nti uttaravākye yaṃsaddaṃ disvā pubbavākye taṃsaddaṃ ñāpeti,",
  "tika-vin12t0:1136_4": "tassa bāhullassa atthāyāti attho.",
  "tika-vin12t0:1137_0": "76.",
  "tika-vin12t0:1137_1": "Soti pasūro paribbājako.",
  "tika-vin12t0:1137_2": "Tenāti udāyittherena.",
  "tika-vin12t0:1137_3": "Sahadhammikanti saha dhammena kāraṇena.",
  "tika-vin12t0:1137_4": "Byatto tāva pubbe vuttalakkhaṇo hotu,",
  "tika-vin12t0:1137_5": "paṭibalo pana kathaṃ ñātabboti āha “yo panā”tiādi.",
  "tika-vin12t0:1137_6": "Yo pana sakkotīti sambandho.",
  "tika-vin12t0:1137_7": "Cāti saccaṃ.",
  "tika-vin12t0:1137_8": "Etanti paṭibalattaṃ,",
  "tika-vin12t0:1137_9": "“pañcahi…pe…",
  "tika-vin12t0:1137_10": "vinetu”ntivacanaṃ vā.",
  "tika-vin12t0:1138_0": "77.",
  "tika-vin12t0:1138_1": "Titthiyapakkhasaṅkantesūti titthiyasaṅkhātaṃ sāsanassa paṭipakkhaṃ saṅkamantesu.",
  "tika-vin12t0:1138_2": "Ācārasamācārasikkhāpanakanti ativiya caritabbaṃ ābhisamācārikasīlaṃ sikkhāpanakaṃ.",
  "tika-vin12t0:1138_3": "Iminā ācāraṃ sikkhāpetīti ācariyoti vacanatthaṃ dasseti.",
  "tika-vin12t0:1138_4": "Nāmamattamevāti “ācariyo”ti vā “antevāsiko”ti vā nāmamattameva.",
  "tika-vin12t0:1138_5": "Nānanti upajjhāyato vā saddhivihārikato vā nānaṃ.",
  "tika-vin12t0:1139_0": "20. Paṇāmanākhamāpanākathā",
  "tika-vin12t0:1140_0": "80.",
  "tika-vin12t0:1140_1": "Yaṃ lakkhaṇaṃ vuttanti sambandho.",
  "tika-vin12t0:1140_2": "Nissayantevāsikena kātabbanti yojanā.",
  "tika-vin12t0:1140_3": "Pabbajjāupasampadādhammantevāsikehīti pabbajjantevāsikena ca upasampadantevāsikena ca dhammantevāsikena ca.",
  "tika-vin12t0:1140_4": "Etesanti pabbajjāupasampadādhammantevāsikānaṃ.",
  "tika-vin12t0:1140_5": "Etesūti etesu tīsu antevāsikesu.",
  "tika-vin12t0:1140_6": "Ācariyassāti pabbajjantevāsiko pabbajjācariyassa,",
  "tika-vin12t0:1140_7": "upasampadantevāsiko upasampadācariyassāti attho.",
  "tika-vin12t0:1140_8": "Samīpeti nissayācariyassa ca dhammācariyassa ca āsanne.",
  "tika-vin12t0:1140_9": "Tasmāti yasmā antevāsikena ācariyamhi sammā vattitabbaṃ, tasmā.",
  "tika-vin12t0:1140_10": "Ācariyenāpīti nissayapabbajjā upasampadā dhammācariyenāpi.",
  "tika-vin12t0:1140_11": "Ovādācariyo tesu saṅgahaṃ gacchati.",
  "tika-vin12t0:1140_12": "Tesūti catūsu antevāsikesu.",
  "tika-vin12t0:1141_0": "22. Nissayapaṭippassaddhikathā",
  "tika-vin12t0:1142_0": "Āṇattivinicchayo",
  "tika-vin12t0:1143_0": "83.",
  "tika-vin12t0:1143_1": "“Nissayapaṭipassaddhīsū”ti samūhādhāro.",
  "tika-vin12t0:1143_2": "“Upajjhāyo pakkanto vātiādīsū”ti avayavādhāro.",
  "tika-vin12t0:1143_3": "“Vippavasitukāmo”ti iminā nirālayabhāvaṃ dasseti.",
  "tika-vin12t0:1143_4": "Evaṃ gateti evaṃ upajjhāye gateti yojanā.",
  "tika-vin12t0:1143_5": "Aññadāpīti aññasmimpi kāle.",
  "tika-vin12t0:1143_6": "Upajjhāyena pavāsitakāleti attho.",
  "tika-vin12t0:1143_7": "Ekasambhogaparibhogoti attanā vā upajjhāyena vā eko paccayasambhogo ca dhammaparibhogo ca.",
  "tika-vin12t0:1143_8": "Ekadivasampīti pisaddo garahattho,",
  "tika-vin12t0:1143_9": "dvihādikaṃ pana pagevāti attho.",
  "tika-vin12t0:1143_10": "Parihāro natthīti āpattiparihāro natthi,",
  "tika-vin12t0:1143_11": "āpattiyā pariharaṇaṃ apanayanaṃ natthīti adhippāyo.",
  "tika-vin12t0:1143_12": "Lajjī pesaloti lajjī hutvā piyasīlo bhikkhūti sambandho.",
  "tika-vin12t0:1143_13": "Tadahevāti tasmiṃ upajjhāyassa pakkantaahani eva.",
  "tika-vin12t0:1143_14": "Tathāti yathā “upajjhāyo lahuṃ āgamissatī”ti pucchati,",
  "tika-vin12t0:1143_15": "tathā “ahaṃ lahuṃ āgamissāmī”ti vuttanti attho.",
  "tika-vin12t0:1143_16": "Sace vadatīti sace ācariyo vadatīti yojanā.",
  "tika-vin12t0:1143_17": "Assāti bhikkhussa.",
  "tika-vin12t0:1143_18": "Sabhāgatanti lajjipesalabhāvaṃ.",
  "tika-vin12t0:1144_0": "Yāva āgamanāti upajjhāyassa yāva āgamanā.",
  "tika-vin12t0:1144_1": "Nanti upajjhāyaṃ.",
  "tika-vin12t0:1144_2": "“Vāsentiyevā”tipade kāritakammaṃ.",
  "tika-vin12t0:1144_3": "Tatthāti upajjhāyassa gataṭṭhāne.",
  "tika-vin12t0:1144_4": "Tenāti upajjhāyena.",
  "tika-vin12t0:1144_5": "Pavattīti pavattanaṃ.",
  "tika-vin12t0:1144_6": "Nadīpūrena vā upaddutoti sambandho.",
  "tika-vin12t0:1144_7": "Nadīpūrattā udakosakkanaṃ āgameti,",
  "tika-vin12t0:1144_8": "corādīnaṃ upaddutattā sahāye pariyesati.",
  "tika-vin12t0:1144_9": "Soti upajjhāyo.",
  "tika-vin12t0:1145_0": "“Nissayapaṇāmanā”ti iminā āṇāpanaṃ āṇattīti vacanatthena nissayapaṇāmanā āṇattīti vuccatīti dasseti.",
  "tika-vin12t0:1145_1": "Nissayapaṇāmanāti nissayassa upajjhācariyassa paṇāmanā.",
  "tika-vin12t0:1145_2": "Tasmā paṇāmito hotīti sambandho.",
  "tika-vin12t0:1145_3": "“Āpucchītiādinā”ti ettha ādisaddena “mā maṃ susānagamanaṃ āpucchī”tiādayo saṅgaṇhāti.",
  "tika-vin12t0:1145_4": "Tenāti saddhivihārikena.",
  "tika-vin12t0:1145_5": "Khamāpetabboti titikkhāpetabbo.",
  "tika-vin12t0:1146_0": "Tāvāti mahātherehi,",
  "tika-vin12t0:1146_1": "mahātherānaṃ vā paṭhamaṃ.",
  "tika-vin12t0:1146_2": "Aññatthāti upajjhāyassa vihārato aññaṃ vihāraṃ.",
  "tika-vin12t0:1146_3": "Appevāti api eva nāma khameyyāti yojanā.",
  "tika-vin12t0:1146_4": "Tatrevāti aññattheva.",
  "tika-vin12t0:1146_5": "Dubbhikkhādidosenāti ettha ādisaddena ñātiviyogādidoso gahetabbo.",
  "tika-vin12t0:1146_6": "Taṃyevāti attanā vasitaṃ tameva ṭhānaṃ.",
  "tika-vin12t0:1146_7": "Aññassāti upajjhāyato aññassa bhikkhussāti sambandho.",
  "tika-vin12t0:1146_8": "Iminā upajjhāyena pariccattattā upajjhāyasamodhāne nissayapaṭippassaddhi natthīti dīpeti.",
  "tika-vin12t0:1147_0": "Samodhānavinicchayo",
  "tika-vin12t0:1148_0": "Āpucchitvāti =00 antevāsikaṃ āpucchitvā.",
  "tika-vin12t0:1148_1": "Tatrāpīti ācariyantevāsikesupi.",
  "tika-vin12t0:1148_2": "Kadāti kasmiṃ kāle.",
  "tika-vin12t0:1148_3": "Sāyanhe vā rattiṃvāti ajja sāyanhe vā rattiṃ vā.",
  "tika-vin12t0:1148_4": "Taṃkhaṇeyevāti tasmiṃ sampaṭicchanakkhaṇeyeva.",
  "tika-vin12t0:1149_0": "So cāti antevāsiko ca.",
  "tika-vin12t0:1149_1": "Tatoti gāmato.",
  "tika-vin12t0:1149_2": "Sugatoti suṭṭhu gato,",
  "tika-vin12t0:1149_3": "nissayo paṭippassambhatīti adhippāyo.",
  "tika-vin12t0:1149_4": "Athāpīti puna ca paraṃ.",
  "tika-vin12t0:1149_5": "Āpucchitvā pakkamane vinicchayaṃ dassetvā āpucchitvā pakkamane taṃ dassento āha “ācariyaṃ anāpucchā”tiādi.",
  "tika-vin12t0:1149_6": "Upacārasīmātikkameti upacārasīmāya atikkame sati,",
  "tika-vin12t0:1149_7": "atikkamanahetu vāti yojanā.",
  "tika-vin12t0:1149_8": "Ettha ca upacārasīmā nāma parikkhittassa vihārassa parikkhepoyeva,",
  "tika-vin12t0:1149_9": "aparikkhittassa parikkhepārahaṭṭhānaṃ.",
  "tika-vin12t0:1150_0": "Sāyanhe vā rattibhāge vāti ajja sāyanhe vā rattibhāge vā. Sveti suve.",
  "tika-vin12t0:1151_0": "Bahisīmanti upacārasīmato bahi.",
  "tika-vin12t0:1151_1": "Tatoti bahisīmato.",
  "tika-vin12t0:1151_2": "Dvinnaṃ leḍḍupātānanti antevāsikato dvinnaṃ leḍḍupātānaṃ.",
  "tika-vin12t0:1151_3": "Atikkamitvāti upacārasīmato bahi antevāsikasaddhivihārikānaṃ vasanaṭṭhānato atikkamitvā.",
  "tika-vin12t0:1152_0": "Muccitukāmoti antevāsikamhā muccitukāmo eva.",
  "tika-vin12t0:1152_1": "Paṇāmetīti kāyavācāhi paṇāmeti.",
  "tika-vin12t0:1152_2": "Sālayoti ācariye sāpekkho.",
  "tika-vin12t0:1152_3": "“Nirālayo”ti vatvā tassa atthaṃ dassetuṃ vuttaṃ “na dānī”tiādi.",
  "tika-vin12t0:1152_4": "Evampīti dhure nikkhittepi.",
  "tika-vin12t0:1152_5": "Ubhinnaṃ dhuranikkhepe sati,",
  "tika-vin12t0:1152_6": "dhuranikkhepahetu vā paṭippassambhatīti yojanā.",
  "tika-vin12t0:1152_7": "Paṇāmitena paṭipajjitabbanti sambandho.",
  "tika-vin12t0:1153_0": "Vuttamevatthaṃ vitthārento āha “sace hī”tiādi.",
  "tika-vin12t0:1153_1": "Ācariyanti nissayācariyaṃ.",
  "tika-vin12t0:1153_2": "Cetiyaṃ vā vandantaṃ upajjhāyanti sambandho,",
  "tika-vin12t0:1153_3": "maggappaṭipannaṃ vā upajjhāyanti yojanā.",
  "tika-vin12t0:1153_4": "Dūrattāti dūrabhāvato.",
  "tika-vin12t0:1153_5": "Uparipāsādeti pāsādassa upari.",
  "tika-vin12t0:1153_6": "Tanti upajjhāyaṃ.",
  "tika-vin12t0:1153_7": "Nisinnaṃ upajjhāyanti sambandho.",
  "tika-vin12t0:1154_0": "Savanavasena samodhāne vinicchayo evaṃ veditabboti yojanā. Upajjhāyassa saddanti sambandho.",
  "tika-vin12t0:1155_0": "23. Upasampādetabbapañcakakathā",
  "tika-vin12t0:1156_0": "84.",
  "tika-vin12t0:1156_1": "Idāni =01 yaṃ lakkhaṇaṃ vuttanti sambandho.",
  "tika-vin12t0:1156_2": "Saṅkhepatoti aṅgāni anuddharitvā samāsato.",
  "tika-vin12t0:1156_3": "Tatthāti yaṃ “pañcahi bhikkhave aṅgehi samannāgatena bhikkhunā”tiādimāha, tattha.",
  "tika-vin12t0:1156_4": "Aguṇaṅgehīti guṇavirahitehi aṅgehi.",
  "tika-vin12t0:1156_5": "Soti bhikkhu.",
  "tika-vin12t0:1156_6": "Na upasampādetabbanti ettha kammavācācariyena hutvā na upasampādetabbanti āsaṅkā bhaveyyāti āha “upajjhāyena hutvā na upasampādetabba”nti.",
  "tika-vin12t0:1156_7": "Etthāti etesu pañcakesu.",
  "tika-vin12t0:1156_8": "Ādīsūti ettha pubbo nidassanattho itisaddo lopo hoti.",
  "tika-vin12t0:1156_9": "Itiādīsūti hi attho.",
  "tika-vin12t0:1156_10": "Ayuttavasenāti ananurūpavasena.",
  "tika-vin12t0:1156_11": "Yoti bhikkhu.",
  "tika-vin12t0:1156_12": "Hīti saccaṃ, yasmā vā.",
  "tika-vin12t0:1156_13": "Pare ca samādapetunti sambandho.",
  "tika-vin12t0:1156_14": "Tatthāti sīlakkhandhādike.",
  "tika-vin12t0:1156_15": "Pariharatīti parisaṃ parissayato harati apaneti.",
  "tika-vin12t0:1156_16": "Tassāti bhikkhuno.",
  "tika-vin12t0:1156_17": "“Sīlādīhī”tipadaṃ “parihāyatiyevā”tipade apādānaṃ,",
  "tika-vin12t0:1156_18": "“na vaḍḍhatī”tipade karaṇaṃ.",
  "tika-vin12t0:1156_19": "Tasmātiādi laddhaguṇaṃ.",
  "tika-vin12t0:1156_20": "Tenāti bhikkhunā.",
  "tika-vin12t0:1156_21": "Kasmā āpattiaṅgavasena na vuttanti āha “na hī”tiādi.",
  "tika-vin12t0:1156_22": "Hīti yasmā.",
  "tika-vin12t0:1156_23": "Tassevāti khīṇāsavasseva.",
  "tika-vin12t0:1156_24": "Na vadeyyāti khīṇāsavānaṃ anabhiratiyā anuppannattā na vadeyya.",
  "tika-vin12t0:1156_25": "Yadi na khīṇāsavasseva upajjhāyācariyabhāvo anuññāto,",
  "tika-vin12t0:1156_26": "atha kasmā khīṇāsavapañcako vuttoti āha “yasmā panā”tiādi.",
  "tika-vin12t0:1156_27": "Yasmā na parihāyatīti sambandho.",
  "tika-vin12t0:1157_0": "Antaggāhikāyāti sassatucchedasaṅkhātaṃ antaṃ lāmakaṃ gaṇhāti,",
  "tika-vin12t0:1157_1": "gaṇhāpetīti vā antaggāhikā, tāya.",
  "tika-vin12t0:1157_2": "Diṭṭhiyāti micchādiṭṭhiyā.",
  "tika-vin12t0:1157_3": "Yattakaṃ sutanti bhikkhunovādakasikkhāpade vuttaṃ yattakaṃ sutaṃ.",
  "tika-vin12t0:1157_4": "Tenāti sutena ऋ.",
  "tika-vin12t0:1157_5": "Yaṃ āpattādi tena jānitabbanti yojanā.",
  "tika-vin12t0:1158_0": "Āpattiṃ na jānātīti ettha āpattiṃ āpannoti na jānātīti atthaṃ dassento āha “idaṃ nāmā”tiādi.",
  "tika-vin12t0:1158_1": "Tattha “āpanno”ti iminā “āpatti”ntipadaṃ “āpanno”tipāṭhasesena yojetabbanti dasseti.",
  "tika-vin12t0:1159_0": "Ābhisamācārikāyāti ettha ubhatovibhaṅgapariyāpannasīlato abhivisesena sammā caritabbanti ābhisamācāraṃ,",
  "tika-vin12t0:1159_1": "khandhakapariyāpannaṃ vattapaṭipattisīlaṃ,",
  "tika-vin12t0:1159_2": "taṃ ārabbha paññattā ābhisamācārikā,",
  "tika-vin12t0:1159_3": "khandhakapariyāpannā sikkhā, tāya.",
  "tika-vin12t0:1159_4": "Ādibrahmacāriyakāyāti ettha maggasaṅkhātassa brahmacariyassa ādi mariyādo ādibrahmacariyo,",
  "tika-vin12t0:1159_5": "tasmiṃ pavattā ādibrahmacariyakā =02,",
  "tika-vin12t0:1159_6": "ubhatovibhaṅgapariyāpannā sikkhā, tāya.",
  "tika-vin12t0:1159_7": "Sekkhapaṇṇattiyanti sikkhitabbaṭṭhena sikkhā,",
  "tika-vin12t0:1159_8": "sā eva bhagavatā paññattattā sekkhapaṇṇatti.",
  "tika-vin12t0:1159_9": "Atha vā sikkhanaṃ sikkhā,",
  "tika-vin12t0:1159_10": "tāya sikkhanatthāya bhagavatā paññapīyatīti sekkhapaṇṇatti ubhatovibhaṅgapariyāpannasikkhāyeva, tassaṃ.",
  "tika-vin12t0:1159_11": "Abhidhammeti ettha suttantapāḷito abhi atireko,",
  "tika-vin12t0:1159_12": "abhivisiṭṭho vā dhammo abhidhammoti vutte nāmarūpaparicchedakaṃ abhidhammapiṭakanti āha “nāmarūpaparicchede”ti.",
  "tika-vin12t0:1159_13": "Abhivinayeti ettha abhibhavitvā kāyavācaṃ vinetīti abhivinayo,",
  "tika-vin12t0:1159_14": "abhibhavitvā kāyavācaṃ vineti ettha,",
  "tika-vin12t0:1159_15": "etenāti vā abhivinayoti vutte vinayapiṭakanti āha “sakale vinayapiṭake”ti.",
  "tika-vin12t0:1159_16": "Sabbatthāti sabbesu padesu,",
  "tika-vin12t0:1159_17": "sabbesaṃ vā padānaṃ.",
  "tika-vin12t0:1159_18": "Attho daṭṭhabboti yojanā.",
  "tika-vin12t0:1159_19": "“Kāraṇenā”ti ettha kāraṇasaddena “dhammato”ti ettha dhammasaddassa sabhāvatthādayo nivāretvā kāraṇatthataṃ dīpeti,",
  "tika-vin12t0:1159_20": "enasaddena topaccayassa visesanatthaṃ.",
  "tika-vin12t0:1159_21": "Itīti evaṃ yathāvuttanayenāti attho.",
  "tika-vin12t0:1159_22": "Catuttheti catutthapañcake.",
  "tika-vin12t0:1159_23": "Catutthapañcakato tīṇi padāni,",
  "tika-vin12t0:1159_24": "pañcamapañcakato dve padāni gahetvā pañcakaṃ katvā vuttaṃ “cattāro pañcakā”ti.",
  "tika-vin12t0:1159_25": "Aṭṭhasu pañcakesūti sambandho.",
  "tika-vin12t0:1160_0": "Iti soḷasapañcakavinicchaye yojanā samattā.",
  "tika-vin12t0:1161_0": "24. Upasampādetabbachakkakathā",
  "tika-vin12t0:1162_0": "85.",
  "tika-vin12t0:1162_1": "Tanti ūnadasavassapadaṃ.",
  "tika-vin12t0:1162_2": "Sabbatthāti sabbesu chakkesu.",
  "tika-vin12t0:1162_3": "Tatthāti chakkesu.",
  "tika-vin12t0:1162_4": "“Pātimokkhāni vitthārenā”ti vuttattā vibhaṅgavasena gahetabbānīti āha “ubhatovibhaṅgavasena vuttānī”ti.",
  "tika-vin12t0:1162_5": "Mātikāvibhaṅgavasena suṭṭhu vibhajitabbānīti suvibhattāni,",
  "tika-vin12t0:1162_6": "vācuggatavasena sundarā pavatti etesanti suppavattīni,",
  "tika-vin12t0:1162_7": "suttato anubyañjanato suṭṭhu vinicchitabbānīti suvinicchitabbānīti atthaṃ dassento āha “mātikāvibhaṅgavasenā”tiādi.",
  "tika-vin12t0:1163_0": "25. Aññatitthiyapubbavatthukathā",
  "tika-vin12t0:1164_0": "86.",
  "tika-vin12t0:1164_1": "Yo panāti yo pana aññatitthiyapubbo.",
  "tika-vin12t0:1164_2": "Aññopīti pasūrato aparopi.",
  "tika-vin12t0:1164_3": "Idhāti imasmiṃ sāsane.",
  "tika-vin12t0:1164_4": "Tasminti aññatitthiyapubbe.",
  "tika-vin12t0:1164_5": "Tatthāti “yo so bhikkhave aññopī”tiādivacane.",
  "tika-vin12t0:1164_6": "Ayanti parivāso.",
  "tika-vin12t0:1164_7": "Naggaparibbājakassevāti vatvā tassa bhedaṃ dassetuṃ vuttaṃ “ājīvakassa vā acelakassa vā”ti.",
  "tika-vin12t0:1164_8": "Tattha ājīvako upari ekameva vatthaṃ upakacchake pavesetvā paridahati,",
  "tika-vin12t0:1164_9": "heṭṭhā naggo.",
  "tika-vin12t0:1164_10": "Acelako pana sabbena sabbaṃ naggoyeva.",
  "tika-vin12t0:1164_11": "Sopīti =03 naggaparibbājakopi.",
  "tika-vin12t0:1164_12": "Vālakambalādīnanti vālena kataṃ kambalaṃ,",
  "tika-vin12t0:1164_13": "ādisaddena kesakambalādayo saṅgaṇhāti.",
  "tika-vin12t0:1164_14": "Assāti paribbājakassa.",
  "tika-vin12t0:1164_15": "Aññassāti naggaparibbājakato aparassa.",
  "tika-vin12t0:1164_16": "Paṇḍaraṅgādikassāti paṇḍaraṃ setavatthaṃ aṅge sarīre etassatthīti paṇḍaraṅgo,",
  "tika-vin12t0:1164_17": "ādisaddena nīlaṅgādayo saṅgaṇhāti.",
  "tika-vin12t0:1165_0": "Evanti iminā kesamassuoropanādinā.",
  "tika-vin12t0:1165_1": "Pabbājentehi bhikkhūhīti sambandho.",
  "tika-vin12t0:1165_2": "Tasminti aññatitthiyapubbe,",
  "tika-vin12t0:1165_3": "nisinneyevāti yojanā.",
  "tika-vin12t0:1165_4": "Anādare cetaṃ bhummavacanaṃ.",
  "tika-vin12t0:1165_5": "Tassāti aññatitthiyapubbassa.",
  "tika-vin12t0:1165_6": "Nayimeti na ime,",
  "tika-vin12t0:1165_7": "bhikkhūti sambandho.",
  "tika-vin12t0:1165_8": "Tanti aññatitthiyapubbaṃ.",
  "tika-vin12t0:1166_0": "87.",
  "tika-vin12t0:1166_1": "“Evaṃ kho…pe…",
  "tika-vin12t0:1166_2": "anārādhako”ti ayaṃ kathā mātikāti yojanā.",
  "tika-vin12t0:1166_3": "Assāti aññatitthiyapubbassa.",
  "tika-vin12t0:1166_4": "Tassevāti tassāyeva mātikāya.",
  "tika-vin12t0:1166_5": "Tatthāti vibhaṅge.",
  "tika-vin12t0:1166_6": "Atikālenāti ettha bhattakiccaṃ katvā vattakaraṇavelāyeva atikālo nāmāti dassento āha “vattakaraṇavelāyamevā”ti.",
  "tika-vin12t0:1166_7": "Iminā bhummatthe karaṇavacanantipi dasseti.",
  "tika-vin12t0:1166_8": "Tatthevāti kulagharesuyeva.",
  "tika-vin12t0:1166_9": "Aññadatthūti ekaṃsena,",
  "tika-vin12t0:1166_10": "“karonto”ti iminā pāṭhasesaṃ dasseti.",
  "tika-vin12t0:1166_11": "Evampi karonto aññatitthiyapubboti yojanā.",
  "tika-vin12t0:1166_12": "“Sampādako”ti iminā anārādhakoti ettha ārādhasaddassa sādhanatthaṃ dasseti,",
  "tika-vin12t0:1166_13": "tosanatthādayo nivatteti.",
  "tika-vin12t0:1167_0": "Ajjhācāratthikā visanti pavisanti etthāti vesiyā,",
  "tika-vin12t0:1167_1": "sobhaṇarūpasaṅkhātaṃ vesaṃ dhāretīti vā vesiyā.",
  "tika-vin12t0:1167_2": "Tena vuttaṃ “sulabhajjhācārā”tiādi.",
  "tika-vin12t0:1167_3": "Āmisoyeva kiñjakkho appamattakaṭṭhenāti āmisakiñjakkho,",
  "tika-vin12t0:1167_4": "visesanaparapado.",
  "tika-vin12t0:1167_5": "Atha vā āmiso ca tato añño kiñjakkho ca āmisakiñjakkhaṃ,",
  "tika-vin12t0:1167_6": "tassa sampadānaṃ āmisakiñjakkhasampadānaṃ.",
  "tika-vin12t0:1167_7": "Kiñjakkhasaddo kesarasseva mukhyato vācako,",
  "tika-vin12t0:1167_8": "appamattakassa pana rūḷhīvasena.",
  "tika-vin12t0:1167_9": "Vidhavāti ettha dhavasaddo patinoyeva vācako,",
  "tika-vin12t0:1167_10": "na rukkhavisesassāti dassento āha “matapatikā vā”tiādi.",
  "tika-vin12t0:1167_11": "Imehi padehi matavasena vā pavutthavasena vā vigato dhavo etāsaṃ,",
  "tika-vin12t0:1167_12": "dhavena vā vigatāti vidhavāti vacanatthaṃ dasseti.",
  "tika-vin12t0:1167_13": "Tāti vidhavā.",
  "tika-vin12t0:1167_14": "Yobbanapattattā vā yobbanātītattā vā thullā mahantā kumārikāti thullakumārikāti dassento āha “yobbanapattā”tiādi.",
  "tika-vin12t0:1167_15": "Paṇḍakāti ettha āsittapaṇḍakādīsu pañcasu paṇḍakesu napuṃsakapaṇḍakovādhippetoti āha “napuṃsakā”ti.",
  "tika-vin12t0:1167_16": "Samānapabbajjāti bhikkhūhi samānapabbajjā.",
  "tika-vin12t0:1167_17": "Tatoti vissāsato.",
  "tika-vin12t0:1168_0": "Tatthāti vesiyādīsu.",
  "tika-vin12t0:1168_1": "Tāsanti vesiyānaṃ.",
  "tika-vin12t0:1168_2": "Soti aññatitthiyapubbo.",
  "tika-vin12t0:1168_3": "Sabbatthāti sabbesu =04 vidhavādīsu.",
  "tika-vin12t0:1168_4": "Gantabbataṃ dassento āha “sace panā”tiādi.",
  "tika-vin12t0:1168_5": "Tathāti yathā gantabbattaṃ vuttaṃ, tathā.",
  "tika-vin12t0:1169_0": "Uccāvacānīti ettha uddhaṃ cayati vaḍḍhatīti uccaṃ,",
  "tika-vin12t0:1169_1": "cayato avagato viyogoti avacaṃ.",
  "tika-vin12t0:1169_2": "Uccañca avacañca uccāvacānīti vacanatthena mahantakhuddakatthoti āha “mahantakhuddakānī”ti.",
  "tika-vin12t0:1169_3": "“Kammānī”ti iminā “karaṇīyānī”tipadassa sarūpaṃ dasseti.",
  "tika-vin12t0:1169_4": "Taṃdassanena ca kattabbānīti karaṇīyānīti vacanattho kātabbo.",
  "tika-vin12t0:1169_5": "Tatthāti mahantakhuddakesu kammesu.",
  "tika-vin12t0:1169_6": "Tattha na dakkhoti ettha tasaddassa visayaṃ dassetuṃ vuttaṃ “tesu tesu navakammesū”ti.",
  "tika-vin12t0:1169_7": "“Uṭṭhānavīriyasampanno”ti iminā natthi alaso kosajjaṃ etassāti analasoti vacanatthaṃ dasseti.",
  "tika-vin12t0:1169_8": "Tatrāti ettha trapaccayo sattamyatthe vicchājotakoti āha “tesu tesū”ti.",
  "tika-vin12t0:1169_9": "“Ṭhānuppattikāya vīmaṃsāyā”ti vuttavacanassatthaṃ dassento āha “idameva”ntiādi.",
  "tika-vin12t0:1169_10": "“Tasmiṃyeva khaṇe uppannapaññāyā”ti iminā “ṭhānuppattikāyā”ti ettha ṭhānasaddo taṅkhaṇatthoti dasseti.",
  "tika-vin12t0:1169_11": "Alaṃ kātunti ettha alaṃsaddo bhūsanavāraṇapariyattasaṅkhātesu tīsu atthesu pariyattatthoti āha “kātuṃ samattho”ti.",
  "tika-vin12t0:1170_0": "Tibbacchandoti tikhiṇachando.",
  "tika-vin12t0:1170_1": "“Balavacchando”ti iminā adhippāyatthaṃ dasseti.",
  "tika-vin12t0:1170_2": "Lokiyasamādhibhāvanāyāti lokiyāya aṭṭhasamāpattisaṅkhātāya samādhibhāvanāya.",
  "tika-vin12t0:1171_0": "Idhāgatoti imasmiṃ sāsane āgato.",
  "tika-vin12t0:1171_1": "Titthāyatanasāmikassāti taranti uplavanti sattā ummujjanimujjaṃ karonti etthāti titthaṃ,",
  "tika-vin12t0:1171_2": "dvāsaṭṭhi diṭṭhiyo.",
  "tika-vin12t0:1171_3": "Tameva āyatanaṃ diṭṭhigatikānanti titthāyatanaṃ.",
  "tika-vin12t0:1171_4": "Atha vā titthametesamatthīti titthino,",
  "tika-vin12t0:1171_5": "tesamāyatanaṃ titthāyatanaṃ,",
  "tika-vin12t0:1171_6": "tassa sāmiko titthāyatanasāmiko, tassa.",
  "tika-vin12t0:1171_7": "Tassa diṭṭhiyāti ettha diṭṭhisaddo laddhipariyāyoti āha “tassa santakāya laddhiyā”ti.",
  "tika-vin12t0:1171_8": "Kasmā sā laddhi “khantī”ti ca “rucī”ti ca “ādāyo”ti ca vuccatīti āha “idānī”tiādi.",
  "tika-vin12t0:1171_9": "Sāyeva laddhi khamati ceva ruccati ca gahitā cāti yojanā.",
  "tika-vin12t0:1171_10": "Tassa titthakarassāti katvatthe sāmivacanaṃ.",
  "tika-vin12t0:1171_11": "Tassāti titthāyatanasāmikassa.",
  "tika-vin12t0:1171_12": "Bhaññamānāyāti bhaṇiyamānāya.",
  "tika-vin12t0:1171_13": "Anabhiraddhoti ettha anabhirādhito aparitositacittoti atthaṃ dassento āha “aparipuṇṇasaṅkappo,",
  "tika-vin12t0:1171_14": "no paggahitacitto”ti.",
  "tika-vin12t0:1171_15": "Yadidanti yaṃ idaṃ “anattamanatta”nti vā “attamanatta”nti vā sambandho.",
  "tika-vin12t0:1171_16": "Iminā “ida”ntipadassa aniyamaṃ dasseti.",
  "tika-vin12t0:1171_17": "Imeti bhikkhū.",
  "tika-vin12t0:1171_18": "Yañca anattamanattanti yojanā.",
  "tika-vin12t0:1171_19": "Tassevāti aññatitthiyapubbassa eva anattamanattanti sambandho.",
  "tika-vin12t0:1171_20": "Idanti dve attamanattāni,",
  "tika-vin12t0:1171_21": "dve anattamanattānīti catubbidhaṃ idaṃ dhammajātaṃ.",
  "tika-vin12t0:1171_22": "Saṅghāṭanīyanti saṅghaṭitabbaṃ,",
  "tika-vin12t0:1171_23": "sannicayaṃ kātabbanti attho.",
  "tika-vin12t0:1171_24": "“Anārādhake”tiādinā anārādhanīyasminti =05 ettha na ārādheti vattaṃ anena kammenāti anārādhanīyanti vacanatthaṃ dasseti.",
  "tika-vin12t0:1171_25": "Idanti catubbidhaṃ.",
  "tika-vin12t0:1171_26": "Liṅganti kāraṇaṃ.",
  "tika-vin12t0:1171_27": "Lakkhaṇanti cihanaṃ.",
  "tika-vin12t0:1171_28": "Itoti aṭṭhaṅgato nīhaṭenāti sambandho.",
  "tika-vin12t0:1171_29": "Vuttavipallāsenāti kaṇhapakkhe vuttaviparītena.",
  "tika-vin12t0:1172_0": "Sukkapakkhe aṭṭhaṅgāni samodhānetvā dassento āha “nātikālena gāmapavesanaṃ nātidivā paṭikkamana”ntiādi.",
  "tika-vin12t0:1172_1": "Kaṇhapakkhepi iminā nayena aṭṭhaṅgāni samodhānetabbāni.",
  "tika-vin12t0:1172_2": "“Paritosako”ti iminā ārādhakasaddassa tosanatthaṃ dasseti.",
  "tika-vin12t0:1172_3": "Heṭṭhā pana “sampādako”ti vuttattā sādhanatthaṃ dassetīti daṭṭhabbaṃ.",
  "tika-vin12t0:1173_0": "Upasampadamāḷakepīti upasampādaṭṭhāne ekakūṭayutte anekakoṇe patissayavisesepi.",
  "tika-vin12t0:1173_1": "So hi ekakūṭaṃ katvā anekehi koṇehi malīyati vibhūsīyatīti māḷoti vuccati.",
  "tika-vin12t0:1173_2": "“Cattāro māse parivasitabba”ntivacanaṃ asadisūpamāya pākaṭaṃ karonto “yathā panā”tiādimāha.",
  "tika-vin12t0:1173_3": "Hīti saccaṃ.",
  "tika-vin12t0:1173_4": "Assāti aññatitthiyapubbassa.",
  "tika-vin12t0:1173_5": "Parivasanto aññatitthiyapubboti sambandho.",
  "tika-vin12t0:1173_6": "Antarāti catumāsassa abbhantare.",
  "tika-vin12t0:1173_7": "Kuppanasabhāvoti nassanasabhāvo.",
  "tika-vin12t0:1173_8": "Pariggaṇhātīti paricchinditvā gaṇhāti.",
  "tika-vin12t0:1173_9": "Nāmarūpaṃ vavatthapetīti “idaṃ nāmaṃ,",
  "tika-vin12t0:1173_10": "idaṃ rūpa”nti vavatthapeti.",
  "tika-vin12t0:1173_11": "Lakkhaṇanti namanaruppanalakkhaṇaṃ,",
  "tika-vin12t0:1173_12": "aniccādilakkhaṇaṃ vā.",
  "tika-vin12t0:1173_13": "Sotāpattimaggassa diṭṭhivicikicchāpahānaṃ sandhāya vuttaṃ “samūhatāni…pe…",
  "tika-vin12t0:1173_14": "salla”nti.",
  "tika-vin12t0:1173_15": "Abbuḷhanti āvahiyitthāti abbuḷhaṃ,",
  "tika-vin12t0:1173_16": "uddhaṃ vahiyitthāti attho.",
  "tika-vin12t0:1173_17": "Ātyūpasaggo hi uddhaṅgamattho.",
  "tika-vin12t0:1173_18": "Taṃdivasamevāti tasmiṃ sotāpattimaggassa paṭilabhanadivaseyeva.",
  "tika-vin12t0:1173_19": "Bhummatthe cetaṃ upayogavacanaṃ.",
  "tika-vin12t0:1173_20": "Tadahevāti tasmiṃ sotāpannabhavanaahani eva.",
  "tika-vin12t0:1174_0": "Tassāti aññatitthiyapubbassa.",
  "tika-vin12t0:1174_1": "Pāḷiyaṃ pattassa anāgatattā vuttaṃ “pattampi tathevā”ti.",
  "tika-vin12t0:1174_2": "Yathā upajjhāyamūlakaṃ cīvaraṃ pariyesitabbaṃ,",
  "tika-vin12t0:1174_3": "pattampi tathevāti attho.",
  "tika-vin12t0:1174_4": "Idanti pattacīvaraṃ.",
  "tika-vin12t0:1174_5": "Imassāti aññatitthiyapubbassa.",
  "tika-vin12t0:1174_6": "Aññeti upajjhāyato apare.",
  "tika-vin12t0:1174_7": "Tehipīti aññehipi.",
  "tika-vin12t0:1174_8": "Vilomāti paṭilomā.",
  "tika-vin12t0:1174_9": "Āyattanti adhīnaṃ.",
  "tika-vin12t0:1174_10": "Āyattajīvikattāti aññatitthiyapubbassa upajjhāyena āyattajīvikattā.",
  "tika-vin12t0:1174_11": "Tassāti upajjhāyassa.",
  "tika-vin12t0:1174_12": "Vacanakaroti vacanaṃ karo.",
  "tika-vin12t0:1174_13": "Vākyepi samāsepi vacanasaddassa “tassā”ti padameva apekkhattā “vacanakaro”ti samāso hoti.",
  "tika-vin12t0:1174_14": "Eseva nayo “upajjhāyena āyattajīvakattā”ti etthāpi.",
  "tika-vin12t0:1174_15": "Tenāti vacanakarahetunā.",
  "tika-vin12t0:1175_0": "Aggiparicaraṇakāti =06 aggipūjakā.",
  "tika-vin12t0:1175_1": "Iminā aggiṃ paricarantīti aggikāti vacanatthaṃ dasseti.",
  "tika-vin12t0:1175_2": "Tāpasāti jaṭādharā.",
  "tika-vin12t0:1175_3": "Te hi yasmā jaṭā ca tapo ca etesamatthi,",
  "tika-vin12t0:1175_4": "tasmā “jaṭilā”ti ca “tāpasā”ti ca vuccanti.",
  "tika-vin12t0:1175_5": "Eteti jaṭilakā.",
  "tika-vin12t0:1175_6": "“Kiriyaṃ na paṭibāhantī”ti vuttavacanassa atthaṃ dassento āha “atthi kammaṃ,",
  "tika-vin12t0:1175_7": "atthi kammavipāko”ti.",
  "tika-vin12t0:1175_8": "Etadeva pabbajjanti etaṃ eva tāpasapabbajjaṃ.",
  "tika-vin12t0:1175_9": "Etesanti jaṭilānaṃ.",
  "tika-vin12t0:1175_10": "Sāsaneti buddhassa sāsane.",
  "tika-vin12t0:1175_11": "Tesanti ñātīnaṃ,",
  "tika-vin12t0:1175_12": "imaṃ parihāranti sambandho.",
  "tika-vin12t0:1175_13": "Teti ñātayo.",
  "tika-vin12t0:1175_14": "Hīti saccaṃ, yasmā vā.",
  "tika-vin12t0:1175_15": "Ñātiseṭṭhassāti ñātiyeva seṭṭho,",
  "tika-vin12t0:1175_16": "ñātīnaṃ vāti ñātiseṭṭho, tassa,",
  "tika-vin12t0:1175_17": "buddhassāti sambandho.",
  "tika-vin12t0:1176_0": "26. Pañcābādhavatthukathā",
  "tika-vin12t0:1177_0": "88.",
  "tika-vin12t0:1177_1": "Magadhesūti ettha bahuvacanapadena vuttattā janapadassa nāmanti āha “magadhanāmake janapade”ti.",
  "tika-vin12t0:1177_2": "Amanussānañcāti manussehi aññasattānañca.",
  "tika-vin12t0:1177_3": "Ussannasaddo ca ussadasaddo ca vuḍḍhippattapariyāyoti āha “ussannā vuḍḍhippattā”ti.",
  "tika-vin12t0:1177_4": "“Phātippattā”ti iminā tamevatthaṃ dasseti.",
  "tika-vin12t0:1177_5": "Tehīti kuṭṭhādīhi pañcahi ābādhehi.",
  "tika-vin12t0:1178_0": "Tatthāti kuṭṭhādīsu pañcasu ābādhesu.",
  "tika-vin12t0:1178_1": "Ābādhikaṃ ābhuso bādhati pīḷetīti ābādho,",
  "tika-vin12t0:1178_2": "aṅgapaccaṅgaṃ kuṭati chindatīti kuṭṭhaṃ.",
  "tika-vin12t0:1178_3": "“Rattakuṭṭhaṃ vā”tiādīsu vāsaddena setakuṭṭhādīnipi saṅgaṇhāti.",
  "tika-vin12t0:1178_4": "Kīṭibha daddu khajju ādippabhedampīti kīṭibho ca daddu ca khajju ca kīṭibhadaddukhajjuyo,",
  "tika-vin12t0:1178_5": "tā ādayo yesaṃ kuṭṭhānanti kīṭibhadaddukhajjuādayo,",
  "tika-vin12t0:1178_6": "tesaṃ pabhedo kīṭibhadaddu khajjuādippabhedo, tampi.",
  "tika-vin12t0:1178_7": "Tattha kīṭibhoti kīṭa ibhoti padavibhāgo kātabbo.",
  "tika-vin12t0:1178_8": "Tattha kīṭoti kimi.",
  "tika-vin12t0:1178_9": "Iminā kīṭakulāvakaṃ “kīṭo”ti gahetabbaṃ,",
  "tika-vin12t0:1178_10": "kīṭo viyāti kīṭo,",
  "tika-vin12t0:1178_11": "kuṭṭhaviseso.",
  "tika-vin12t0:1178_12": "Ibhoti gajo.",
  "tika-vin12t0:1178_13": "Iminā gajassa sabalaṃ “ibho”ti gahetabbaṃ.",
  "tika-vin12t0:1178_14": "Ibho viyāti ibho,",
  "tika-vin12t0:1178_15": "kuṭṭhaviseso.",
  "tika-vin12t0:1178_16": "Kīṭoyeva ibho kīṭibho,",
  "tika-vin12t0:1178_17": "kuṭṭhābādhaviseso,",
  "tika-vin12t0:1178_18": "yaṃ loke “kuṭṭābādha viseso”iti voharanti.",
  "tika-vin12t0:1178_19": "Daddūti kacchu.",
  "tika-vin12t0:1178_20": "Sā hi sarīraṃ daṃsati vidaṃsati,",
  "tika-vin12t0:1178_21": "hiṃsatīti vā dadduti vuccati.",
  "tika-vin12t0:1178_22": "Ekassa dakārassa rakāraṃ katvā “daddu”tipi pāṭho.",
  "tika-vin12t0:1178_23": "Yaṃ loke “pve:”iti voharanti.",
  "tika-vin12t0:1178_24": "Khajjūti kaṇḍuvanaṃ.",
  "tika-vin12t0:1178_25": "Tañhi sarīraṃ khajjati byathati khadati,",
  "tika-vin12t0:1178_26": "hiṃsatīti vā khajjūti vuccati.",
  "tika-vin12t0:1178_27": "Yaṃ loke “khajja”iti voharanti.",
  "tika-vin12t0:1178_28": "“Kacchū”tipi pāṭho,",
  "tika-vin12t0:1178_29": "so apāṭho daddusaddena tassa gahitattā.",
  "tika-vin12t0:1178_30": "Tanti kuṭṭhaṃ.",
  "tika-vin12t0:1178_31": "Pakatipaṭicchannaṭṭhāneti pakatiyā paṭicchannaṭṭhāne,",
  "tika-vin12t0:1178_32": "yathānivatthapārutaṭṭhāneti attho.",
  "tika-vin12t0:1178_33": "Iminā visesato paṭicchannaṃ nivatteti.",
  "tika-vin12t0:1178_34": "Avaḍḍhanakapakkhe ṭhitaṃ sace hotīti yojanā.",
  "tika-vin12t0:1178_35": "Pakativaṇṇeti =07 pakatichaviyaṃ.",
  "tika-vin12t0:1178_36": "Yathā avaṇā chavi hoti,",
  "tika-vin12t0:1178_37": "tathāti attho.",
  "tika-vin12t0:1178_38": "Idaṃ vaṇavatthuṃ sandhāya na vuttaṃ.",
  "tika-vin12t0:1179_0": "Medagaṇḍoti medo asmiṃ atthīti medo,",
  "tika-vin12t0:1179_1": "gaṇḍati phoṭo bhavatīti gaṇḍo,",
  "tika-vin12t0:1179_2": "medoyeva gaṇḍo medagaṇḍo.",
  "tika-vin12t0:1179_3": "Yaṃ loke “medagaṇḍoiti voharanti.",
  "tika-vin12t0:1179_4": "Kolaṭṭhīti kolaṃ vuccati badaraphalaṃ,",
  "tika-vin12t0:1179_5": "tassa aṭṭhi kolaṭṭhi.",
  "tika-vin12t0:1179_6": "Avaḍḍhanakapakkhe ṭhite satīti yojanā.",
  "tika-vin12t0:1179_7": "Sañchavinti saṃvijjamānachaviṃ,",
  "tika-vin12t0:1179_8": "sañjātachaviṃ vā.",
  "tika-vin12t0:1179_9": "Uṇṇigaṇḍāti uddhaṃ namantīti uṇṇiyo,",
  "tika-vin12t0:1179_10": "tāyeva gaṇḍā uṇṇigaṇḍā.",
  "tika-vin12t0:1179_11": "Ye loke “uṇṇigaṇḍā” iti voharanti.",
  "tika-vin12t0:1179_12": "Tattha tatthāti tasmiṃ tasmiṃ sarīrapadese.",
  "tika-vin12t0:1179_13": "Khīrapīḷakāti khīraṃ ettha atthīti khīrā,",
  "tika-vin12t0:1179_14": "tā eva pīḷakā khīrapīḷakā.",
  "tika-vin12t0:1179_15": "Yā loke “khīrapīḷakā” iti ca iti ca voharanti.",
  "tika-vin12t0:1179_16": "Tāsūti pīḷakāsu.",
  "tika-vin12t0:1179_17": "Khīrapīḷakā nāma gaṇḍā hontīti sambandho.",
  "tika-vin12t0:1179_18": "Kharapīḷakāti kharasabhāvā pīḷakā.",
  "tika-vin12t0:1179_19": "Kharasabhāvattā tena sattā maraṇampi gacchanti,",
  "tika-vin12t0:1179_20": "maraṇamattampi dukkhaṃ.",
  "tika-vin12t0:1179_21": "Yā loke iti “khīrapīḷakā” voharanti.",
  "tika-vin12t0:1179_22": "Padumakaṇṇikā nāma gaṇḍā hontīti sambandho.",
  "tika-vin12t0:1179_23": "Padumassa kaṇṇikā viya padumakaṇṇikā.",
  "tika-vin12t0:1179_24": "Yā loke “padumakaṇṇikā”iti voharanti.",
  "tika-vin12t0:1179_25": "Sāsapabījakā nāma gaṇḍāti sambandho.",
  "tika-vin12t0:1179_26": "Sāsapassa bījaṃ pamāṇametāsanti sāsapabījakā.",
  "tika-vin12t0:1179_27": "Yā loke “sāsapabījakā” iti voharanti.",
  "tika-vin12t0:1179_28": "Tā sabbāti sabbā tā pīḷakā,",
  "tika-vin12t0:1179_29": "gaṇḍajātiyo vā.",
  "tika-vin12t0:1179_30": "Tāsūti pīḷakāsu,",
  "tika-vin12t0:1179_31": "gaṇḍajātīsu vā.",
  "tika-vin12t0:1180_0": "Padumapuṇḍarīkapattavaṇṇanti padumaṃ nāma rattaṃ,",
  "tika-vin12t0:1180_1": "puṇḍarīkaṃ nāma setaṃ,",
  "tika-vin12t0:1180_2": "tesaṃ pupphapattassa vaṇṇaṃ viya vaṇṇametassāti padumapuṇḍarīkapattavaṇṇaṃ,",
  "tika-vin12t0:1180_3": "saṅkhakuṭṭhaṃ.",
  "tika-vin12t0:1180_4": "Yaṃ loke “padumapuṇḍarīkapattavaṇṇaṃ,",
  "tika-vin12t0:1180_5": "saṅkhakuṭṭhaṃ” iti voharanti.",
  "tika-vin12t0:1180_6": "Yenāti kuṭṭhena.",
  "tika-vin12t0:1180_7": "Gunnaṃ sarīraṃ sabalaṃ viya manussānaṃ sarīraṃ sabalaṃ hotīti yojanā.",
  "tika-vin12t0:1180_8": "Tasminti kilāse.",
  "tika-vin12t0:1180_9": "Sosabyādhīti khayarogo.",
  "tika-vin12t0:1180_10": "So hi yasmā maṃsalohitādīni sosāpeti,",
  "tika-vin12t0:1180_11": "tasmā sosoti vuccati.",
  "tika-vin12t0:1180_12": "Yaṃ loke “sāṃsa” iti ca “sosabyādhi” iti ca voharanti.",
  "tika-vin12t0:1180_13": "Tasminti sosabyādhimhi.",
  "tika-vin12t0:1180_14": "Apamāroti apasmāro.",
  "tika-vin12t0:1180_15": "So hi sārato apagatattā “apamāro”ti vuccati sakārassa makāraṃ katvā.",
  "tika-vin12t0:1180_16": "Yaṃ loke “apamāra” iti ca “arū?”Iti ca voharanti.",
  "tika-vin12t0:1180_17": "Tatthāti dvīsu ummādesu.",
  "tika-vin12t0:1180_18": "Ādhāre cetaṃ bhummavacanaṃ.",
  "tika-vin12t0:1180_19": "Duttikiccho hotīti sambandho.",
  "tika-vin12t0:1181_0": "27. Rājabhaṭavatthukathā",
  "tika-vin12t0:1182_0": "90.",
  "tika-vin12t0:1182_1": "Uccinathāti ettha cidhātuyā vaḍḍhanatthaṃ dassento āha “vaḍḍhethā”ti.",
  "tika-vin12t0:1182_2": "Sotāpannattāti bimbisārarañño =08 sotāpannabhāvato.",
  "tika-vin12t0:1182_3": "Ghātethāti jīvitā voropetha.",
  "tika-vin12t0:1182_4": "Hanathāti paharatha.",
  "tika-vin12t0:1182_5": "Tatoti upajjhāyato.",
  "tika-vin12t0:1182_6": "Ācariyo seṭṭhoti sambandho.",
  "tika-vin12t0:1182_7": "Tatoti ācariyato.",
  "tika-vin12t0:1182_8": "Idanti vacanaṃ,",
  "tika-vin12t0:1182_9": "āgatanti sambandho.",
  "tika-vin12t0:1182_10": "Āhaṃsu vohārikā mahāmattā musāvādenāti yojanā.",
  "tika-vin12t0:1182_11": "Amaccoti sabbarājakiccesu amā saha raññā bhavatīti amacco.",
  "tika-vin12t0:1182_12": "Amāsaddo sahatthe nipāto.",
  "tika-vin12t0:1182_13": "“Amā”ti nipātato bhavatthe accapaccayo (moggallāne 4.23 sutte).",
  "tika-vin12t0:1182_14": "Mahāmattoti mahanto mattā issariyā etassāti mahāmatto.",
  "tika-vin12t0:1182_15": "Mattāsaddo hettha issariyavācako.",
  "tika-vin12t0:1182_16": "Sevakoti rājānaṃ sevati bhajatīti sevako.",
  "tika-vin12t0:1182_17": "Bhattavetanabhaṭoti bhattavetanānamatthāya bhaṭo.",
  "tika-vin12t0:1182_18": "Tassāti rājabhaṭassa.",
  "tika-vin12t0:1182_19": "Puttanattabhātukādayotiādisaddena bhāgineyyādayo saṅgaṇhāti.",
  "tika-vin12t0:1182_20": "Yo panāti rājabhaṭo pana.",
  "tika-vin12t0:1182_21": "Niyyātetīti appeti.",
  "tika-vin12t0:1182_22": "Taṃ ṭhānanti taṃ rājabhaṭaṭṭhānaṃ.",
  "tika-vin12t0:1182_23": "Yena vāti kammakārena vā.",
  "tika-vin12t0:1182_24": "Yaṃkammakāraṇāti yassa kammassa kāraṇā.",
  "tika-vin12t0:1182_25": "Yo vāti rājabhaṭo vā.",
  "tika-vin12t0:1182_26": "Pabbajassūti pabbājehi.",
  "tika-vin12t0:1183_0": "28. Coravatthukathā",
  "tika-vin12t0:1184_0": "91.",
  "tika-vin12t0:1184_1": "Diṭṭhapubboti aṅgulimālo pubbe diṭṭho.",
  "tika-vin12t0:1184_2": "Ayanti coro.",
  "tika-vin12t0:1184_3": "Soti aṅgulimālo.",
  "tika-vin12t0:1184_4": "Aññesaṃ santikā vacanaṃ suṇantīti yojanā.",
  "tika-vin12t0:1184_5": "Teti manussā.",
  "tika-vin12t0:1184_6": "Ubbijjantipīti kāyena ubbijjantipi.",
  "tika-vin12t0:1184_7": "Uttasantipīti cittena uttasantipi.",
  "tika-vin12t0:1184_8": "Aṅgulimālo bhikkhūhi na pabbājito,",
  "tika-vin12t0:1184_9": "nanu bhagavatā pana sayaṃ pabbājito,",
  "tika-vin12t0:1184_10": "atha kasmā “na bhikkhave”ti vuttanti āha “bhagavā sayaṃ dhammassāmī”ti.",
  "tika-vin12t0:1184_11": "Dhammassāmīti ca dhammassa issaro,",
  "tika-vin12t0:1184_12": "dhammena vā devamanussānaṃ issaro,",
  "tika-vin12t0:1184_13": "adhipatīti attho.",
  "tika-vin12t0:1184_14": "Bhikkhūnaṃ akaraṇatthāya bhikkhūnaṃ sikkhāpadanti yojanā.",
  "tika-vin12t0:1184_15": "Tatthāti “na bhikkhave”tiādivacane.",
  "tika-vin12t0:1184_16": "“Dhajaṃ bandhitvā”tiādinā dhajassa bandhanaṃ dhajabandho,",
  "tika-vin12t0:1184_17": "dhajabandho viyāti dhajabandho,",
  "tika-vin12t0:1184_18": "dhajabandho hutvā caratīti dhajabandhoti vacanatthaṃ dasseti.",
  "tika-vin12t0:1184_19": "Tasmāti yasmā dhajabandho, tasmā.",
  "tika-vin12t0:1184_20": "Yoti coro.",
  "tika-vin12t0:1184_21": "Panthaduhanaṃ vāti panthe duhanaṃ vā.",
  "tika-vin12t0:1184_22": "Paññāyati cāti ettha casaddo vākyasampiṇḍanattho.",
  "tika-vin12t0:1184_23": "Na kevalañhi vicaratiyeva,",
  "tika-vin12t0:1184_24": "atha kho paññāyati cāti attho.",
  "tika-vin12t0:1184_25": "Idanti corakammaṃ.",
  "tika-vin12t0:1184_26": "Rajjanti rājabhāvaṃ.",
  "tika-vin12t0:1184_27": "Soti rājaputto.",
  "tika-vin12t0:1184_28": "Hīti saccaṃ, yasmā vā.",
  "tika-vin12t0:1184_29": "Tasminti rājaputte.",
  "tika-vin12t0:1184_30": "Pubbeti pubbakāle.",
  "tika-vin12t0:1184_31": "Tanti coraṃ.",
  "tika-vin12t0:1184_32": "Evanti iminākārena,",
  "tika-vin12t0:1184_33": "jānanti ceti yojanā.",
  "tika-vin12t0:1184_34": "Adissamānāti attānaṃ apaññāyamānā.",
  "tika-vin12t0:1184_35": "Idaṃ sandhicchedādicore sandhāya vuttaṃ,",
  "tika-vin12t0:1184_36": "na ambalabujādicore.",
  "tika-vin12t0:1184_37": "Pacchāpīti theyyakaraṇato pacchāpi.",
  "tika-vin12t0:1184_38": "Tepīti corepi.",
  "tika-vin12t0:1185_0": "92.",
  "tika-vin12t0:1185_1": "Bhayenāti bhayato.",
  "tika-vin12t0:1185_2": "Ete panāti bhikkhū pana.",
  "tika-vin12t0:1185_3": "Laddhābhayattāti rājato laddho abhayo imehīti laddhābhayā,",
  "tika-vin12t0:1185_4": "tesaṃ bhāvo laddhābhayattaṃ, tasmā.",
  "tika-vin12t0:1185_5": "Kārabhedakoti ettha kārasaddo rukkhavisese =09 ca sakkāre ca bandhanālaye ca pavattati,",
  "tika-vin12t0:1185_6": "idha pana bandhanālayeti dassento āha “kāraṃ vuccati bandhanāgāra”nti.",
  "tika-vin12t0:1185_7": "Bandhanāgārañhi karonti taṃ pavesite jane hiṃsanti etthāti “kārā”ti vuccati.",
  "tika-vin12t0:1185_8": "Idhāti “kārabhedako”tipade.",
  "tika-vin12t0:1185_9": "Dīpabandhanaṃ vā hotūti yojanā.",
  "tika-vin12t0:1185_10": "Imehi padehi na kevalaṃ bandhanāgāraṃyeva kārā nāma hoti,",
  "tika-vin12t0:1185_11": "atha kho andubandhanādīnipi kārāyeva nāmāti dasseti.",
  "tika-vin12t0:1185_12": "Yoti coro.",
  "tika-vin12t0:1185_13": "Etesūti bandhanesu.",
  "tika-vin12t0:1185_14": "Muñcitvā vāti rajjubandhanaṃ nibbeṭhetvā vā.",
  "tika-vin12t0:1185_15": "Imehi padehi na kevalaṃ kārāya bhindanato eva kārabhedako nāma hoti,",
  "tika-vin12t0:1185_16": "atha kho chindanamuñcanavivaraṇehipi kārabhedakoyeva nāmāti dasseti.",
  "tika-vin12t0:1185_17": "Dīpantaranti bandhanadīpato antaraṃ aññaṃ dīpanti attho.",
  "tika-vin12t0:1185_18": "Cakkavāḷabandhanaṃ bhinditvā cakkavāḷantaraṃ gato aṭṭhakathāyaṃ na vutto.",
  "tika-vin12t0:1185_19": "Soti nacorako.",
  "tika-vin12t0:1185_20": "Gāmanigamapaṭṭanādīnīti ettha paṭṭananti nāvāpaṭṭanaṃ,",
  "tika-vin12t0:1185_21": "sakaṭapaṭṭanañca.",
  "tika-vin12t0:1185_22": "Keṇiyāti rañño dātabbaāyena.",
  "tika-vin12t0:1185_23": "Tanti keṇiṃ.",
  "tika-vin12t0:1185_24": "Nidhānanti nikkhaṇitvā ṭhapitaṃ dhanaṃ.",
  "tika-vin12t0:1185_25": "Upasaṃharitvāti rājādīnaṃ santikaṃ haritvā.",
  "tika-vin12t0:1185_26": "Tanti kasikammādīhi sampādetvā jīvantaṃ.",
  "tika-vin12t0:1185_27": "Tatthevāti bandhāpitaṭṭhāneyeva.",
  "tika-vin12t0:1186_0": "93.",
  "tika-vin12t0:1186_1": "Yatthāti yasmiṃ ṭhāne.",
  "tika-vin12t0:1186_2": "Yo koci palātoti sambandho.",
  "tika-vin12t0:1186_3": "Nanti yaṃ kiñci janaṃ,",
  "tika-vin12t0:1186_4": "likhāpetīti yojanā.",
  "tika-vin12t0:1186_5": "Paṇṇe vāti kuse vā.",
  "tika-vin12t0:1186_6": "Assāti janassa.",
  "tika-vin12t0:1186_7": "Daṇḍanti dhanadaṇḍaṃ.",
  "tika-vin12t0:1186_8": "Likhitakoti likhitabboti likhito,",
  "tika-vin12t0:1186_9": "soyeva likhitako.",
  "tika-vin12t0:1187_0": "94.",
  "tika-vin12t0:1187_1": "Yo pana kasāhi haññatīti sambandho.",
  "tika-vin12t0:1187_2": "Iminā aññehi kasāhi haññatīti kasāhatoti vacanatthaṃ dasseti.",
  "tika-vin12t0:1187_3": "“Ayameva te daṇḍo hotū”ti iminā kataṃ daṇḍakammaṃ imassāti katadaṇḍakammoti vacanatthaṃ dasseti.",
  "tika-vin12t0:1187_4": "Allavaṇoti tintavaṇo.",
  "tika-vin12t0:1187_5": "Ghātetvāti hanitvā paharitvāti attho.",
  "tika-vin12t0:1187_6": "Gaṇḍigaṇḍiyoti phoṭaphoṭā.",
  "tika-vin12t0:1187_7": "Sannisinnāsūti gaṇḍīsu pakatisarīrena samaṃ nisinnāsu.",
  "tika-vin12t0:1188_0": "95.",
  "tika-vin12t0:1188_1": "Katadaṇḍakammabhāvo tāva purimanayeneva veditabbo hotu,",
  "tika-vin12t0:1188_2": "kathaṃ pana lakkhaṇāhatabhāvo veditabboti āha “yassa panā”tiādi.",
  "tika-vin12t0:1188_3": "Tattha tattenāti tāpena.",
  "tika-vin12t0:1188_4": "Lakkhaṇanti saññāṇaṃ.",
  "tika-vin12t0:1188_5": "Soti jano.",
  "tika-vin12t0:1188_6": "Bhujissoti bhujo etassatthīti bhujisso.",
  "tika-vin12t0:1188_7": "Parehi apālito ca anajjhoharāpito ca hutvā sayameva attānaṃ pālanena ca bhojanaṃ ajjhoharaṇena ca samannāgatoti vuttaṃ hoti.",
  "tika-vin12t0:1188_8": "Assāti lakkhaṇāhatassa.",
  "tika-vin12t0:1188_9": "Vaṇāti arūni.",
  "tika-vin12t0:1188_10": "Tāni hi yasmā vaṇanti gattāni vicuṇṇāni karonti,",
  "tika-vin12t0:1188_11": "tasmā vaṇāti vuccanti.",
  "tika-vin12t0:1188_12": "Rūḷhāti taruṇamaṃsena ruhā.",
  "tika-vin12t0:1188_13": "Timaṇḍalavatthassa lakkhaṇāhatassa janassāti sambandho.",
  "tika-vin12t0:1189_0": "33. Iṇāyikavatthukathā",
  "tika-vin12t0:1190_0": "96.",
  "tika-vin12t0:1190_1": "Iṇāyiko nāmāti ettha iṇanti uddhāro.",
  "tika-vin12t0:1190_2": "So hi yasmā eti vuddhiṃ gacchati,",
  "tika-vin12t0:1190_3": "tasmā iṇanti vuccati.",
  "tika-vin12t0:1190_4": "Taṃ gaṇhāti,",
  "tika-vin12t0:1190_5": "dhāretīti vā iṇāyiko.",
  "tika-vin12t0:1190_6": "Yaṃ vāti janaṃ vā āṭhapetvāti sambandho.",
  "tika-vin12t0:1190_7": "Āṭhapetvāti ca pesanatthāya dhanasāmikassa santike ṭhapetvāti attho.",
  "tika-vin12t0:1190_8": "Ākāro hi pesanatthavācako.",
  "tika-vin12t0:1190_9": "Sopīti pisaddo purimajane apekkhati.",
  "tika-vin12t0:1190_10": "“Dhāretī”ti iminā āyikapaccayo dhāraṇatthe hotīti dasseti.",
  "tika-vin12t0:1190_11": "Aññeti mātāpitūhi aññe.",
  "tika-vin12t0:1190_12": "Hīti saccaṃ, yasmā vā.",
  "tika-vin12t0:1190_13": "Teti aññe ñātakā,",
  "tika-vin12t0:1190_14": "taṃ āṭhapetuṃ yasmā na issarā,",
  "tika-vin12t0:1190_15": "tasmā na iṇāyikoti yojanā.",
  "tika-vin12t0:1190_16": "Itaranti naiṇāyikato aññaṃ.",
  "tika-vin12t0:1190_17": "Assāti janassa.",
  "tika-vin12t0:1190_18": "Nanti taṃ janaṃ.",
  "tika-vin12t0:1190_19": "Tesūti ñātisālohitādīsu.",
  "tika-vin12t0:1190_20": "Tathārūpassāti attano ñātisālohitassāti attho.",
  "tika-vin12t0:1190_21": "Ārocetabbākāraṃ dassento āha “sahetuko”tiādi.",
  "tika-vin12t0:1190_22": "Tattha sahetukoti bhabbo.",
  "tika-vin12t0:1190_23": "Soti upaṭṭhāko.",
  "tika-vin12t0:1190_24": "Paṭipajjatīti paṭidadāti.",
  "tika-vin12t0:1190_25": "Etanti kappiyabhaṇḍaṃ.",
  "tika-vin12t0:1190_26": "Ajānitvāti iṇāyikabhāvamajānitvā.",
  "tika-vin12t0:1190_27": "Passantenāti iṇāyikaṃ passantena.",
  "tika-vin12t0:1190_28": "“Apassantassa gīvā na hotī”ti iminā passitvā adassentassa gīvā hotīti dasseti.",
  "tika-vin12t0:1191_0": "Pucchiyamānopīti “kiṃ tvaṃ iṇāyikosī”ti pucchiyamānopi.",
  "tika-vin12t0:1191_1": "Tanti iṇāyikaṃ.",
  "tika-vin12t0:1191_2": "Tatthāti aññasmiṃ dese.",
  "tika-vin12t0:1191_3": "Tanti iṇasāmikaṃ.",
  "tika-vin12t0:1191_4": "Soti iṇasāmiko.",
  "tika-vin12t0:1191_5": "Ayanti iṇāyiko.",
  "tika-vin12t0:1191_6": "Ayanti vacanā.",
  "tika-vin12t0:1191_7": "Tatthāti iṇāyikassa pabbājane.",
  "tika-vin12t0:1191_8": "Sāmīcīti anudhammatā.",
  "tika-vin12t0:1192_0": "Nanti iṇāyikaṃ.",
  "tika-vin12t0:1192_1": "Soti iṇasāmiko.",
  "tika-vin12t0:1192_2": "Assāti therassa.",
  "tika-vin12t0:1192_3": "Gīvā na hotīti sambandho.",
  "tika-vin12t0:1192_4": "Acchatūti āsatu upavesatūti attho.",
  "tika-vin12t0:1192_5": "Soti iṇāyiko.",
  "tika-vin12t0:1192_6": "Īdisoti sahetuko vattasampannoti attho.",
  "tika-vin12t0:1192_7": "Atiārādhakoti vattācārena therassa atitosako.",
  "tika-vin12t0:1193_0": "34. Dāsavatthukathā",
  "tika-vin12t0:1194_0": "97.",
  "tika-vin12t0:1194_1": "Dāsāti ceṭakā.",
  "tika-vin12t0:1194_2": "Te hi sāmikehi dukkhe vā duṭṭhakamme vā asīyanti khipīyantīti dāsāti vuccanti.",
  "tika-vin12t0:1194_3": "Tatthāti catūsu dāsesu.",
  "tika-vin12t0:1194_4": "“Gharadāsiyā putto”ti iminā antogehe gharadāsiyā kucchimhi jāto antojātoti vacanatthaṃ dasseti.",
  "tika-vin12t0:1194_5": "Dhanaṃ datvā kīto dhanakkītoti vacanatthaṃ dassento āha “dhanakkīto nāmā”tiādi.",
  "tika-vin12t0:1194_6": "Dhanena kīto dhanakkītoti vacanatthopi yuttoyeva.",
  "tika-vin12t0:1194_7": "Dāsacārittanti desakālavasena dāsānaṃ cārittaṃ.",
  "tika-vin12t0:1194_8": "Tattha tatthāti tasmiṃ tasmiṃ dese, kāle vā.",
  "tika-vin12t0:1195_0": "Karamarānīto nāmāti ettha karamaroti vandi.",
  "tika-vin12t0:1195_1": "So hi sattūnaṃ karena hatthena maritabbattā karamaroti vuccati.",
  "tika-vin12t0:1195_2": "Karamarabhāvena ānīto karamarānīto.",
  "tika-vin12t0:1195_3": "Tiroraṭṭhā āharantīti sambandho.",
  "tika-vin12t0:1195_4": "Upalāpetvā vāti palobhetvā vā.",
  "tika-vin12t0:1195_5": "Tatoti kasmāci gāmato.",
  "tika-vin12t0:1195_6": "Manussā eva mānussakāni.",
  "tika-vin12t0:1195_7": "Itthipurisānaṃ sādhāraṇabhāvena sāmaññabhāvato napuṃsakaliṅgavasena vuttaṃ.",
  "tika-vin12t0:1195_8": "Pisaddena na kevalaṃ dhanāniyeva āharanti,",
  "tika-vin12t0:1195_9": "atha kho mānussakānipīti sampiṇḍeti.",
  "tika-vin12t0:1195_10": "Tatthāti mānussakesu.",
  "tika-vin12t0:1195_11": "Evarūpo karamarānīto dāso na pabbājetabboti yojanā.",
  "tika-vin12t0:1195_12": "Sabbasādhāraṇenāti bandhanāgārasodhanakāle sabbesaṃ sādhāraṇena.",
  "tika-vin12t0:1196_0": "Dāsabyanti dāsassa bhāvo dāsabyaṃ, taṃ.",
  "tika-vin12t0:1196_1": "Tena vuttaṃ “dāsabhāva”nti.",
  "tika-vin12t0:1196_2": "“Sayamevā”ti iminā sāmaṃsaddo sayamatthe nipātoti dasseti.",
  "tika-vin12t0:1196_3": "Bhujissitthiyoti rañño bhujissitthiyo.",
  "tika-vin12t0:1196_4": "Vaṇṇadāsīhīti nagarasobhinīhi.",
  "tika-vin12t0:1196_5": "Tā hi vaṇṇasampannadāsibhāvato vaṇṇadāsīti vuccanti.",
  "tika-vin12t0:1196_6": "Tāsanti bhujissitthīnaṃ.",
  "tika-vin12t0:1196_7": "Paṇṇanti dāsipaṇṇaṃ.",
  "tika-vin12t0:1196_8": "Bhaṭiputtakagaṇādīnanti ādisaddena mallaputtagaṇādayo saṅgaṇhāti.",
  "tika-vin12t0:1196_9": "Iminā bahusāmikadāsaṃ dasseti.",
  "tika-vin12t0:1196_10": "Tehīti bhaṭiputtakagaṇādīhi.",
  "tika-vin12t0:1196_11": "Adinnā na pabbājetabbāti bahūsu sāmikesu ekenapi adinnā na pabbājetabbā.",
  "tika-vin12t0:1196_12": "Tepīti ārāmikadāsepi.",
  "tika-vin12t0:1196_13": "Imasmiṃ ārāmikadāsapabbājane aṭṭhakathāvādaṃ dassento āha “mahāpaccariya”ntiādi.",
  "tika-vin12t0:1196_14": "“Takka”nti padaṃ “āsittaka”iti pade kammaṃ.",
  "tika-vin12t0:1196_15": "“Sīse”ti padaṃ “āsittaka”iti pade ādhāro.",
  "tika-vin12t0:1196_16": "Kesuci janapadesu desacārittavasena sīse takkassa āsiñcanaṃ dāsānaṃ bhujissakaraṇanti adhippāyo.",
  "tika-vin12t0:1196_17": "“Ārāmikaṃ demā”ti vacanaṃ dāsānaṃ bhujissavacananti vuttaṃ hoti.",
  "tika-vin12t0:1196_18": "Yena kenaci vohārenāti “ārāmikaṃ demā”ti vā “ārāmikadāsaṃ demā”ti vā “kappiyakārakaṃ demā”ti vā yena kenaci vohārena.",
  "tika-vin12t0:1196_19": "Dvīsu aṭṭhakathāvādesu kurundivādassa pacchā vuttattā soyeva pamāṇanti daṭṭhabbaṃ.",
  "tika-vin12t0:1196_20": "Duggatamanussāti dukkhaṃ gatamanussā.",
  "tika-vin12t0:1196_21": "Eteti duggatamanusse.",
  "tika-vin12t0:1196_22": "Taṃ pabbājetuṃ na vaṭṭatīti mātāpitūnaṃ dāsabhāvaṃ upagatakāle jātaṃ puttaṃ sandhāya vuttaṃ.",
  "tika-vin12t0:1196_23": "Atha pana mātāpitaro dāsabhāvaṃ upagatā, na putto,",
  "tika-vin12t0:1196_24": "taṃ pabbājetuṃ vaṭṭati.",
  "tika-vin12t0:1196_25": "“Bhikkhussā”tipadaṃ “ñātakā vā upaṭṭhākā vā”tipadesu sāmisambandho,",
  "tika-vin12t0:1196_26": "“dentī”ti pade sampadānaṃ.",
  "tika-vin12t0:1196_27": "Assāti bhikkhussa.",
  "tika-vin12t0:1196_28": "Imanti dāsaṃ.",
  "tika-vin12t0:1196_29": "Abhiramissatīti bhikkhubhāve abhiramissati.",
  "tika-vin12t0:1196_30": "Vibbhamissatīti vinivattetvā gihibhāvaṃ bhamissati.",
  "tika-vin12t0:1196_31": "Iti vatvā dentīti sambandho.",
  "tika-vin12t0:1196_32": "Nissāmikadāsoti pariggāhakasāmikavirahito dāso.",
  "tika-vin12t0:1196_33": "Nissāmikassa dāsassa rājā sāmī,",
  "tika-vin12t0:1196_34": "tasmā raññā apariggahite attanāva attānaṃ bhujissaṃ kātuṃ vaṭṭati.",
  "tika-vin12t0:1196_35": "Pariggahite rājānaṃ kārāpetuṃ vaṭṭati.",
  "tika-vin12t0:1196_36": "Ajānantoti attano dāsabhāvamajānanto.",
  "tika-vin12t0:1197_0": "Anurādhapurāti anurādhanagarato nikkhamitvāti sambandho.",
  "tika-vin12t0:1197_1": "Soti putto.",
  "tika-vin12t0:1197_2": "Idhāti rohaṇe.",
  "tika-vin12t0:1197_3": "Mātaraṃ pucchitvāti sambandho.",
  "tika-vin12t0:1197_4": "Āgammāti āgantvā.",
  "tika-vin12t0:1197_5": "Aticchathāti atikkamitvā icchatha,",
  "tika-vin12t0:1197_6": "idha kiñci deyyadhammaṃ natthi,",
  "tika-vin12t0:1197_7": "idaṃ atikkamitvā aññattha ṭhātumicchathāti vuttaṃ hoti.",
  "tika-vin12t0:1197_8": "Teti gharasāmikā.",
  "tika-vin12t0:1197_9": "Catūhi paccayehi paṭijaggantā vasāpesunti yojanā.",
  "tika-vin12t0:1198_0": "35. Kammārabhaṇḍuvatthuādikathā",
  "tika-vin12t0:1199_0": "98.",
  "tika-vin12t0:1199_1": "Tulādhāramuṇḍakoti mānabhaṇḍadhāro muṇḍako.",
  "tika-vin12t0:1199_2": "Iminā kammārabhaṇḍūti ettha kammārasaddo tulādhārapariyāyo,",
  "tika-vin12t0:1199_3": "bhaṇḍusaddo muṇḍakapariyāyoti dasseti.",
  "tika-vin12t0:1199_4": "Tulādhāro hi alaṅkāravikatikaraṇatthāya kammaṃ arati jānātīti kammāroti vuccati.",
  "tika-vin12t0:1199_5": "Muṇḍako bhaṇḍīyati “muṇḍo”ti paribhāsīyatīti bhaṇḍūti vuccati.",
  "tika-vin12t0:1199_6": "“Suvaṇṇakāraputto”ti iminā tassa sarūpaṃ dasseti.",
  "tika-vin12t0:1199_7": "Apaloketunti ettha apapubbo lokasaddo āpucchanatthoti āha “āpucchitu”nti.",
  "tika-vin12t0:1199_8": "“Bhaṇḍukammatthāyā”ti iminā bhaṇḍukammāyāti ettha tadatthe catutthīti dasseti.",
  "tika-vin12t0:1199_9": "Tatrāti “saṅghaṃ apaloketu”ntiādivacane.",
  "tika-vin12t0:1199_10": "Sīmāpariyāpanneti vihārasīmāya vā upacārasīmāya vā pariyāpanne.",
  "tika-vin12t0:1199_11": "Tatthāti bhikkhūnaṃ sannipātaṭṭhānaṃ.",
  "tika-vin12t0:1199_12": "Ettha cāti āpucchane ca.",
  "tika-vin12t0:1199_13": "Vattuṃ vaṭṭatiyevāti pañcasu vākyesu yaṃkiñci vākyaṃ kathetuṃ vaṭṭatiyeva.",
  "tika-vin12t0:1199_14": "Pisaddena “imassa muṇḍakammaṃ āpucchāmī”ti vākyampi saṅgaṇhāti.",
  "tika-vin12t0:1200_0": "Tesanti vīsatiādīnaṃ bhikkhūnaṃ.",
  "tika-vin12t0:1200_1": "“Daharabhikkhū vā sāmaṇere vā”ti idaṃ āsannavasena vuttaṃ.",
  "tika-vin12t0:1200_2": "Gihimpi pesetvā āpucchāpetuṃ vaṭṭati. Kasmā?",
  "tika-vin12t0:1200_3": "“Pabbajjāpekkhaṃ vinā vā”ti vuttattā.",
  "tika-vin12t0:1201_0": "Pabbājentassa anāpattiyeva, supabbajitoti āha “pabbājentassāpi anāpattī”ti.",
  "tika-vin12t0:1202_0": "Āpucchitaṃ pagevāti yojanā.",
  "tika-vin12t0:1202_1": "Khaṇḍasīmāyanti vihārasīmāya vā upacārasīmāya vā abbhantare ṭhitāyaṃ khaṇḍasīmāyaṃ.",
  "tika-vin12t0:1202_2": "Yo panāti pabbajjāpekkho pana.",
  "tika-vin12t0:1202_3": "Vibbhantako vāti navavibbhantako vā.",
  "tika-vin12t0:1202_4": "Pabbajitānaṃ dvaṅgulakeso vaṭṭatīti āha “dvaṅgulakeso vā”ti.",
  "tika-vin12t0:1202_5": "Dvīhi aṅgulīhi atiritto keso imassāti dvaṅgulātirittakeso.",
  "tika-vin12t0:1202_6": "Ekasikhāmattadharopi hotīti yojanā.",
  "tika-vin12t0:1203_0": "100.",
  "tika-vin12t0:1203_1": "Mārabyādhināti māraṇābādho.",
  "tika-vin12t0:1203_2": "So hi sattānaṃ māraṇaṭṭhena,",
  "tika-vin12t0:1203_3": "vividhassa ca dukkhassa ādahaṭṭhena mārabyādhīti vuccati.",
  "tika-vin12t0:1203_4": "Iminā ahivātakarogenāti ettha ahivisasadisena vātena pavatto rogo ahivātakarogoti vuccatīti dasseti.",
  "tika-vin12t0:1203_5": "Tamatthaṃ vitthārento āha “yatra hī”tiādi.",
  "tika-vin12t0:1203_6": "Tattha yatrāti yasmiṃ kule.",
  "tika-vin12t0:1203_7": "So rogo tasmiṃ kule dvipade catuppade paṭhamaṃ gaṇhāti,",
  "tika-vin12t0:1203_8": "pacchā gehasāmike gaṇhātīti dhammapadaaṭṭhakathāyaṃ vuttaṃ.",
  "tika-vin12t0:1203_9": "Tathāti yathā añño bhittiṃ vā chadanaṃ vā bhinditvā palāyitvā tirogāmādigato vā hutvā muccati, tathā.",
  "tika-vin12t0:1203_10": "Ettha ca kule pitāputtā mucciṃsūti attho.",
  "tika-vin12t0:1204_0": "Kākuḍḍepakanti ettha kāke uḍḍāpetīti kākuḍḍepako,",
  "tika-vin12t0:1204_1": "kāke vā uḍḍāpetvā bhattaṃ bhuñjituṃ sakkotīti kākuḍḍepakoti vacanatthaṃ dassento āha “yo vāmahatthenā”tiādi.",
  "tika-vin12t0:1204_2": "Tattha uḍḍāpetvāti uddhaṃ ākāsaṃ gamanāpetvā.",
  "tika-vin12t0:1204_3": "Tanti kākuḍḍepakaṃ.",
  "tika-vin12t0:1205_0": "102.",
  "tika-vin12t0:1205_1": "Ittarasaddo appamattakavācako anipphannapāṭipadikoti āha “appamattako”ti.",
  "tika-vin12t0:1205_2": "“Katipāhamevā”ti iminā tassa atthaṃ dasseti.",
  "tika-vin12t0:1206_0": "40. Nissayamuccanakakathā",
  "tika-vin12t0:1207_0": "103.",
  "tika-vin12t0:1207_1": "Ogaṇenāti ettha otyūpasaggo lāmakatthavācakoti āha “parihīnagaṇenā”ti.",
  "tika-vin12t0:1207_2": "Attano vuḍḍhatarasseva bhikkhussa santike nissayo gahetabboti āha “sacāyaṃ vuḍḍhatara”ntiādi.",
  "tika-vin12t0:1207_3": "Tattha ayanti abyatto bhikkhu.",
  "tika-vin12t0:1207_4": "Upasampadāyāti upasampādetvā.",
  "tika-vin12t0:1207_5": "Āyasmatoti āyasmantaṃ,",
  "tika-vin12t0:1207_6": "upayogatthe cetaṃ sāmivacanaṃ.",
  "tika-vin12t0:1207_7": "Āyasmato vā ovādanti yojanā.",
  "tika-vin12t0:1207_8": "Sabbatthāti sabbesu.",
  "tika-vin12t0:1207_9": "Āpucchanesūti disāpakkamanādiatthāya āpucchanesu.",
  "tika-vin12t0:1207_10": "Etthāti imasmiṃ nissayavasanaṭṭhāne.",
  "tika-vin12t0:1207_11": "Tanti tattakaṃ sutaṃ.",
  "tika-vin12t0:1207_12": "Tassāti sutassa.",
  "tika-vin12t0:1208_0": "41. Rāhulavatthukathā",
  "tika-vin12t0:1209_0": "105.",
  "tika-vin12t0:1209_1": "Kapilavatthūti ettha kapiloti kaḷāravaṇṇo isi vuccati,",
  "tika-vin12t0:1209_2": "so vasati etthāti kapilavatthu, assamo.",
  "tika-vin12t0:1209_3": "Tasmiṃ ṭhāne māpitattā nagarampi kapilavatthūti vuccati.",
  "tika-vin12t0:1209_4": "Ayanti vakkhamānakathā.",
  "tika-vin12t0:1209_5": "Suddhodanamahārājāti ettha suddhodanoti tassa rañño nāmaṃ.",
  "tika-vin12t0:1209_6": "Atha vā suddhaṃ odanaṃ imassāti suddhodano,",
  "tika-vin12t0:1209_7": "soyeva mahārājā suddhodanamahārājā.",
  "tika-vin12t0:1209_8": "Viharati kirāti sambandho.",
  "tika-vin12t0:1209_9": "Soti suddhodanamahārājā.",
  "tika-vin12t0:1209_10": "Rājagahanti rājagahanagaraṃ.",
  "tika-vin12t0:1209_11": "Sādhūti āyācanatthe nipāto.",
  "tika-vin12t0:1209_12": "Āyācāmīti hi attho.",
  "tika-vin12t0:1209_13": "Meti mama,",
  "tika-vin12t0:1209_14": "puttanti sambandho,",
  "tika-vin12t0:1209_15": "anādare vā sāmivacanaṃ.",
  "tika-vin12t0:1209_16": "Soti amacco.",
  "tika-vin12t0:1209_17": "Sādhūti sampaṭicchanatthe nipāto.",
  "tika-vin12t0:1209_18": "Evanti hi attho.",
  "tika-vin12t0:1209_19": "Athāti tasmiṃ nisīdanakāle.",
  "tika-vin12t0:1209_20": "Assāti purisasahassaparivārassa amaccassa.",
  "tika-vin12t0:1209_21": "Tatoti yācanakāraṇā.",
  "tika-vin12t0:1209_22": "Nanti purisasahassaparivāraṃ amaccaṃ.",
  "tika-vin12t0:1209_23": "Tatthevāti rājagaheyeva.",
  "tika-vin12t0:1209_24": "Tepīti aṭṭha dūtāpi.",
  "tika-vin12t0:1209_25": "Teti nava dūtā.",
  "tika-vin12t0:1210_0": "Athāti tato pacchā.",
  "tika-vin12t0:1210_1": "Ekadivasajātakanti ekasmiṃ divase jātakaṃ.",
  "tika-vin12t0:1210_2": "Soti kāḷudāyīamacco.",
  "tika-vin12t0:1210_3": "Pabbajitvāpīti pisaddena “apabbajitvāpī”ti atthaṃ sampiṇḍeti.",
  "tika-vin12t0:1210_4": "Tathevāti yathā nava dūtā saparivārā arahattaṃ pāpuṇiṃsu,",
  "tika-vin12t0:1210_5": "tathevāti attho.",
  "tika-vin12t0:1210_6": "Soti kāḷudāyī.",
  "tika-vin12t0:1210_7": "Sambhatesūti sambharitesu gahetvā niṭṭhāpitesūti attho.",
  "tika-vin12t0:1210_8": "Vissaṭṭhakammesūti vissaṭṭhā kammantā etesanti vissaṭṭhakammantā, tesu.",
  "tika-vin12t0:1210_9": "Supupphitesūti sundarapupphasañjātesu.",
  "tika-vin12t0:1210_10": "Paṭipajjanakkhameti paṭipajjanatthāya khame yogye.",
  "tika-vin12t0:1210_11": "Gamanavaṇṇaṃ saṃvaṇṇesīti sambandho.",
  "tika-vin12t0:1210_12": "Saṭṭhimattāhīti saṭṭhipamāṇāhi.",
  "tika-vin12t0:1210_13": "Etanti etaṃ saṃvaṇṇassa kāraṇaṃ kinti pucchi.",
  "tika-vin12t0:1210_14": "Cārikaṃ pakkamituṃ kāloti yojanā.",
  "tika-vin12t0:1210_15": "Tena hīti uyyojanatthe nipāto.",
  "tika-vin12t0:1210_16": "Bhagavā pakkāmīti sambandho.",
  "tika-vin12t0:1210_17": "Parivutoti parisamantato vuto āvuto nivuto hutvāti sambandho.",
  "tika-vin12t0:1210_18": "Aturitacārikanti ajavanacārikaṃ.",
  "tika-vin12t0:1211_0": "Evanti iminā nayena.",
  "tika-vin12t0:1211_1": "Bhagavati pakkante ca satīti yojanā.",
  "tika-vin12t0:1211_2": "Nikkhantadivasatoti phagguṇapuṇṇamiyā pāṭipadadivasato.",
  "tika-vin12t0:1211_3": "Uttamabhojanarasassāti uttamabhojanarasena.",
  "tika-vin12t0:1211_4": "Dassathāti dadeyyātha.",
  "tika-vin12t0:1211_5": "Tenevāti saddhāya uppādanakāraṇeneva.",
  "tika-vin12t0:1211_6": "Nanti kāḷudāyiṃ.",
  "tika-vin12t0:1211_7": "Bhagavā ṭhapesīti sambandho.",
  "tika-vin12t0:1211_8": "Etadagganti eso aggo.",
  "tika-vin12t0:1211_9": "Yadidanti yo ayaṃ.",
  "tika-vin12t0:1211_10": "Etadaggeti etadaggaṭṭhāne.",
  "tika-vin12t0:1212_0": "Sākiyāpi kho pahiṇiṃsūti sambandho.",
  "tika-vin12t0:1212_1": "Ñātiseṭṭhanti ñātīnaṃ seṭṭhaṃ,",
  "tika-vin12t0:1212_2": "ñātiyeva vā seṭṭhaṃ,",
  "tika-vin12t0:1212_3": "bhagavantanti yojanā.",
  "tika-vin12t0:1212_4": "Nigrodhasakkassāti nigrodhanāmakassa sakkassa.",
  "tika-vin12t0:1212_5": "Tatthāti nigrodhasakkassa ārāme.",
  "tika-vin12t0:1212_6": "Paccuggamananti paṭimukhaṃ uṭṭhahitvā gamanaṃ.",
  "tika-vin12t0:1212_7": "Tatoti pahiṇato,",
  "tika-vin12t0:1212_8": "paranti sambandho.",
  "tika-vin12t0:1212_9": "Rājakumāre ca rājakumārikāyo ca pahiṇiṃsūti yojanā.",
  "tika-vin12t0:1212_10": "Tesanti rājakumārarājakumārikānaṃ.",
  "tika-vin12t0:1212_11": "Tatrāti nigrodhārāme.",
  "tika-vin12t0:1212_12": "Māno jāti sabhāvo etesanti mānajātikā, mānena,",
  "tika-vin12t0:1212_13": "māno vā thaddho etesanti mānathaddhā.",
  "tika-vin12t0:1212_14": "Teti sākiyā,",
  "tika-vin12t0:1212_15": "āhaṃsūti sambandho.",
  "tika-vin12t0:1213_0": "Tesūti sākiyesu.",
  "tika-vin12t0:1213_1": "Neti ñātayo.",
  "tika-vin12t0:1213_2": "Vuṭṭhāyāti catutthajjhānato vuṭṭhahitvā.",
  "tika-vin12t0:1213_3": "Tesanti ñātīnaṃ.",
  "tika-vin12t0:1213_4": "Kaṇḍambarukkhamūleti kaṇḍanāmakena uyyānapālena ropimassa ambarukkhassa āsanne.",
  "tika-vin12t0:1213_5": "Rājāti suddhodanamahārājā.",
  "tika-vin12t0:1213_6": "Voti tumhākaṃ,",
  "tika-vin12t0:1213_7": "pādeti sambandho.",
  "tika-vin12t0:1213_8": "Ayanti vandanā.",
  "tika-vin12t0:1213_9": "Jambucchāyāyāti jamburukkhassa chāyāya.",
  "tika-vin12t0:1213_10": "Iti āhāti yojanā.",
  "tika-vin12t0:1214_0": "Sikhāppattoti aggappatto,",
  "tika-vin12t0:1214_1": "koṭippattoti attho.",
  "tika-vin12t0:1214_2": "Tatoti nisīdanato,",
  "tika-vin12t0:1214_3": "paranti sambandho.",
  "tika-vin12t0:1214_4": "Pokkharavassanti padumavane vuṭṭhavassasadisaṃ.",
  "tika-vin12t0:1214_5": "Tambavaṇṇanti lohitavaṇṇaṃ.",
  "tika-vin12t0:1214_6": "Tanti apatanaṃ bhagavā kathesīti sambandho.",
  "tika-vin12t0:1215_0": "Dutiyadivaseti kapilavatthuṃ pattadivasato dutiye divase.",
  "tika-vin12t0:1215_1": "Indakhīleti nagarassa ummāre.",
  "tika-vin12t0:1215_2": "Kathanti kenākārena cariṃsu nu khoti yojanā.",
  "tika-vin12t0:1215_3": "Agamaṃsu kiṃ cariṃsu kinti yojanā.",
  "tika-vin12t0:1215_4": "Sapadānacāranti gharapaṭipāṭikhaṇḍanavirahitena saha pavattaṃ cāraṃ.",
  "tika-vin12t0:1215_5": "Tatoti āvajjanato,",
  "tika-vin12t0:1215_6": "paranti sambandho.",
  "tika-vin12t0:1215_7": "Ayameva vaṃsoti pubbabuddhānaṃ ayameva vaṃso.",
  "tika-vin12t0:1215_8": "Ayaṃ paveṇīti tasseva vevacanaṃ.",
  "tika-vin12t0:1215_9": "Anusikkhantāti anu paṭibhāgaṃ sikkhantā.",
  "tika-vin12t0:1215_10": "Niviṭṭhagehatoti nivāsanatthāya visitagehato.",
  "tika-vin12t0:1215_11": "Ayyoti adhipo sāmīti attho.",
  "tika-vin12t0:1215_12": "Siddhatthakumāroti sabbalokassa siddho attho asmiṃ atthīti siddhattho,",
  "tika-vin12t0:1215_13": "soyeva kumāro siddhatthakumāro.",
  "tika-vin12t0:1215_14": "Sīhapañjaranti vātapānaṃ.",
  "tika-vin12t0:1215_15": "Tañhi sīharūpaṃ dassetvā katapañjarattā sīhapañjaranti vuccati.",
  "tika-vin12t0:1215_16": "Dassanabyāvaṭoti dassane,",
  "tika-vin12t0:1215_17": "dassanatthāya vā byāvaṭo.",
  "tika-vin12t0:1215_18": "Rāhulamātāpi devī ārocesīti sambandho.",
  "tika-vin12t0:1215_19": "Kapālahatthoti kapālo hatthesu assa bhagavatoti kapālahattho,",
  "tika-vin12t0:1215_20": "hutvāti sambandho.",
  "tika-vin12t0:1215_21": "Nānāvirāgasamujjalāyāti nānāṭhānesu virāgāya samujjalāya.",
  "tika-vin12t0:1215_22": "Virocamānaṃ bhagavantanti sambandho.",
  "tika-vin12t0:1216_0": "Uṇhīsatoti siroveṭhanato.",
  "tika-vin12t0:1216_1": "Tañhi uparisīse nahati bandhati,",
  "tika-vin12t0:1216_2": "nahīyati bandhīyatīti vā uṇhīsoti vuccati.",
  "tika-vin12t0:1216_3": "Narasīhagāthāhi nāmāti narasīhagāthānāmakāhi.",
  "tika-vin12t0:1216_4": "Tā hi yasmā naroyeva sabbasattānaṃ sīho seṭṭho, narānaṃ,",
  "tika-vin12t0:1216_5": "naresu vā sīho seṭṭhoti narasīho,",
  "tika-vin12t0:1216_6": "tassa pakāsakā gāthā honti,",
  "tika-vin12t0:1216_7": "tasmā narasīhagāthāti vuccanti.",
  "tika-vin12t0:1216_8": "Raññoti sassurarañño,",
  "tika-vin12t0:1216_9": "mātularañño vā.",
  "tika-vin12t0:1216_10": "Saṃviggahadayoti calanacitto.",
  "tika-vin12t0:1216_11": "Saṇṭhāpayamānoti suṭṭhu ṭhāpayamāno.",
  "tika-vin12t0:1216_12": "Turitaturitanti turitato turitaṃ,",
  "tika-vin12t0:1216_13": "atisīghanti attho.",
  "tika-vin12t0:1216_14": "Kiṃ bhanteti kiṃ kāraṇā bhante.",
  "tika-vin12t0:1216_15": "Ahuvatthāti hiyyattanīmajjhimapurisasaṅkhātāya tthavibhattiyā hūdhātussa ūkārassa uvādeso hoti,",
  "tika-vin12t0:1216_16": "tasmā tumhe evaṃsaññino ahuvatthāti yojanā.",
  "tika-vin12t0:1216_17": "Vaṃsacārittametanti etaṃ piṇḍāya caraṇaṃ vaṃsato paveṇito cārittaṃ.",
  "tika-vin12t0:1216_18": "Tattha cāti mahāsammatakhattiyavaṃse ca.",
  "tika-vin12t0:1216_19": "Ayanti mahāsammatakhattiyavaṃso.",
  "tika-vin12t0:1216_20": "Antaravīthiyanti vīthiyā majjhe.",
  "tika-vin12t0:1216_21": "Ṭhitova āhāti sambandho.",
  "tika-vin12t0:1217_0": "Uttiṭṭheti uddissa,",
  "tika-vin12t0:1217_1": "uṭṭhahitvā vā piṇḍāya tiṭṭhane.",
  "tika-vin12t0:1217_2": "Dhammaṃ sucaritanti suṭṭhu caritabbaṃ bhikkhācariyasaṅkhātaṃ dhammaṃ.",
  "tika-vin12t0:1217_3": "Careti careyya.",
  "tika-vin12t0:1217_4": "Dhammacārīti bhikkhācariyasaṅkhātaṃ dhammaṃ caraṇasīlo samaṇo.",
  "tika-vin12t0:1217_5": "Sukhaṃ setīti upalakkhaṇavasena vuttaṃ.",
  "tika-vin12t0:1217_6": "Sesairiyāpathāpi lakkhaṇahāravasena gahetabbā samānakiccattā.",
  "tika-vin12t0:1217_7": "Asmiñca loke paramhi ca loketi yojanā.",
  "tika-vin12t0:1218_0": "Na taṃ duccaritaṃ careti vesiyādigocarasaṅkhātaṃ duṭṭhu caritabbaṃ taṃ dhammaṃ na careyya.",
  "tika-vin12t0:1219_0": "Ettha ca paṭhamagāthaṃ antaravīthiyaṃ kathetvā rājānaṃ sotāpattiphale patiṭṭhāpesi,",
  "tika-vin12t0:1219_1": "dutiyagāthaṃ pitunivesane kathetvā mahāpajāpatiṃ sotāpattiphale,",
  "tika-vin12t0:1219_2": "rājānaṃ sakadāgāmiphale patiṭṭhāpesīti daṭṭhabbaṃ.",
  "tika-vin12t0:1219_3": "Dhammapālajātakaṃ sutvāti puna aparasmiṃ divase dhammapālajātakaṃ sutvā.",
  "tika-vin12t0:1219_4": "Maraṇasamayeti maraṇāsannakāle,",
  "tika-vin12t0:1219_5": "maraṇasamayasamīpe vā,",
  "tika-vin12t0:1219_6": "samīpatthe cetaṃ bhummavacanaṃ.",
  "tika-vin12t0:1220_0": "Sotāpattiphalaṃ sacchikatvā parivisīti sambandho.",
  "tika-vin12t0:1220_1": "Sabbaṃ itthāgāranti sabbo orodho.",
  "tika-vin12t0:1220_2": "So hi itthīnaṃ agāranti itthāgāranti vuccati.",
  "tika-vin12t0:1220_3": "Iminā vacanatthena agārameva mukhyato labbhati,",
  "tika-vin12t0:1220_4": "rājitthiyo pana upacārenāti daṭṭhabbaṃ.",
  "tika-vin12t0:1220_5": "Sā panāti rāhulamātā pana.",
  "tika-vin12t0:1220_6": "Parijanenāti parivārena.",
  "tika-vin12t0:1220_7": "Nanti ayyaputtaṃ.",
  "tika-vin12t0:1220_8": "“Rājāna”ntipadaṃ “gāhāpetvā”tipade kāritakammaṃ,",
  "tika-vin12t0:1220_9": "“patta”ntipadaṃ tattheva dhātukammaṃ.",
  "tika-vin12t0:1220_10": "Rājadhītāyāti suppabuddharañño dhītāya.",
  "tika-vin12t0:1220_11": "Sāti rājadhītā.",
  "tika-vin12t0:1220_12": "Gopphakesūti caraṇagaṇṭhīsu bhagavantaṃ gahetvāti yojanā.",
  "tika-vin12t0:1220_13": "Atha vā bhagavato gopphake gahetvāti yojanā.",
  "tika-vin12t0:1220_14": "Evañhi sati upayogatthe bhummavacananti daṭṭhabbaṃ.",
  "tika-vin12t0:1221_0": "Rājā kathesīti sambandho.",
  "tika-vin12t0:1221_1": "Anacchariyanti na acchariyaṃ,",
  "tika-vin12t0:1221_2": "accharaṃ paharituṃ na yogyanti attho.",
  "tika-vin12t0:1221_3": "Rājadhītā yaṃ attānaṃ rakkhi,",
  "tika-vin12t0:1221_4": "idaṃ anacchariyanti yojanā.",
  "tika-vin12t0:1222_0": "Taṃdivasamevāti tasmiṃ dutiyadivaseyeva.",
  "tika-vin12t0:1222_1": "Kesavisajjananti rājacūḷāmaṇibandhanatthaṃ kumārakāle bandhitasikhāveṇisaṅkhātassa kesassa visajjanaṃ,",
  "tika-vin12t0:1222_2": "mocananti attho.",
  "tika-vin12t0:1222_3": "Paṭṭabandhoti asuko nāma rājāti nalāṭe suvaṇṇamayassa paṭṭassa bandhanaṃ.",
  "tika-vin12t0:1222_4": "Gharamaṅgalanti abhinavagharaṃ pavesanamaṅgalaṃ.",
  "tika-vin12t0:1222_5": "Āvāhamaṅgalanti āvāhe pavattaṃ maṅgalaṃ.",
  "tika-vin12t0:1222_6": "Chattamaṅgalanti rājachattussāpanakāle pavattaṃ maṅgalaṃ.",
  "tika-vin12t0:1222_7": "Maṅgalaṃ vatvāti maṅgalasaṃyuttaṃ dhammakathaṃ kathetvā.",
  "tika-vin12t0:1222_8": "Janapadakalyāṇīti janapadamhi kalyāṇasamannāgatā.",
  "tika-vin12t0:1222_9": "Tuvaṭṭaṃ khoti khippameva.",
  "tika-vin12t0:1222_10": "Sopīti nandarājakumāropi.",
  "tika-vin12t0:1222_11": "Itītiādi nigamanaṃ.",
  "tika-vin12t0:1222_12": "Dutiyadivaseti kapilavatthupattadivasato dutiye divase.",
  "tika-vin12t0:1222_13": "Dhammapadaaṭṭhakathāyaṃ pana “tatiyadivase nandaṃ pabbājesī”ti vuttaṃ.",
  "tika-vin12t0:1223_0": "Sattame divaseti kapilavatthupattadivasatoyeva sattame divase.",
  "tika-vin12t0:1223_1": "Etaṃ samaṇaṃ passāti yojanā.",
  "tika-vin12t0:1223_2": "Brahmarūpavaṇṇanti brahmuno rūpasaṅkhāto vaṇṇo viya vaṇṇo imassāti brahmarūpavaṇṇo, taṃ.",
  "tika-vin12t0:1223_3": "Ayanti ayaṃ samaṇo.",
  "tika-vin12t0:1223_4": "Tyassāti te assa.",
  "tika-vin12t0:1223_5": "Teti nidhayo.",
  "tika-vin12t0:1223_6": "Assāti samaṇassa.",
  "tika-vin12t0:1223_7": "Nanti samaṇaṃ.",
  "tika-vin12t0:1223_8": "Yācāti yācāhi.",
  "tika-vin12t0:1223_9": "Ayaṃ dvikammikadhātu.",
  "tika-vin12t0:1223_10": "Hīti saccaṃ, yasmā vā.",
  "tika-vin12t0:1223_11": "Putto pitusantakassa sāmiko,",
  "tika-vin12t0:1223_12": "iti tasmā me dehīti yojanā.",
  "tika-vin12t0:1223_13": "Anurūpaṃ vacananti sambandho.",
  "tika-vin12t0:1223_14": "Bhagavantaṃ anubandhīti bhagavato piṭṭhito piṭṭhito anubandhi.",
  "tika-vin12t0:1224_0": "Na visahatīti na samattheti.",
  "tika-vin12t0:1224_1": "Ayaṃ kumāro pitusantakaṃ yaṃ dhanaṃ icchati,",
  "tika-vin12t0:1224_2": "tanti yojanā.",
  "tika-vin12t0:1224_3": "Vaṭṭānugatanti vaṭṭadukkhaṃ anugataṃ.",
  "tika-vin12t0:1224_4": "Savighātakanti vighātakehi pañcahi verehi sahitaṃ.",
  "tika-vin12t0:1224_5": "Assāti kumārassa.",
  "tika-vin12t0:1224_6": "Nanti kumāraṃ.",
  "tika-vin12t0:1224_7": "Ayanti kumāro.",
  "tika-vin12t0:1224_8": "Dāyajjanti dāyasaṅkhātaṃ mātāpitūnaṃ dhanaṃ ādadātīti dāyādo, putto,",
  "tika-vin12t0:1224_9": "tassa idanti dāyajjaṃ,",
  "tika-vin12t0:1224_10": "mātāpitūnaṃ dhanaṃ.",
  "tika-vin12t0:1225_0": "“Kathāhaṃ bhante rāhulakumāraṃ pabbājemī”ti kasmā āha,",
  "tika-vin12t0:1225_1": "nanu āyasmā sāriputto bārāṇasiyaṃ tīhi saraṇagamanehi anuññātaṃ pabbajjaṃ na jānātīti āha “idānī”tiādi.",
  "tika-vin12t0:1225_2": "Yā sā pabbajjā ca upasampadā ca anuññātāti yojanā.",
  "tika-vin12t0:1225_3": "Tatoti pabbajjāupasampadato.",
  "tika-vin12t0:1225_4": "Upasampadaṃ paṭikkhipitvāti sambandho.",
  "tika-vin12t0:1225_5": "Vimatīti vividhā icchā.",
  "tika-vin12t0:1225_6": "Imañca panatthanti imameva vimatisaṅkhātamatthaṃ.",
  "tika-vin12t0:1225_7": "Dhammasenāpati āhāti sambandho.",
  "tika-vin12t0:1225_8": "Bhagavato taṃ ajjhāsayanti yojanā.",
  "tika-vin12t0:1226_0": "“Atha kho…pe…",
  "tika-vin12t0:1226_1": "pabbājesī”ti ettha kiṃ kumārassa kesacchedanādīni sabbakiccāni āyasmā sāriputtoyeva karotīti āha “mahāmoggallānatthero”tiādi.",
  "tika-vin12t0:1226_2": "Ovādācariyoti nivāsanapārupanādīsu sekhiyavattesu,",
  "tika-vin12t0:1226_3": "ābhisamācārikesu ca ovādako ācariyo.",
  "tika-vin12t0:1226_4": "Atha kasmā “āyasmā sāriputto rāhulakumāraṃ pabbājesī”ti vuttanti āha “yasmā panā”tiādi.",
  "tika-vin12t0:1226_5": "Tatthāti tassaṃ pabbajjāupasampadāyaṃ.",
  "tika-vin12t0:1226_6": "Na ācariyoti pabbajjācariyo ca ovādācariyo ca na issaro.",
  "tika-vin12t0:1227_0": "Uppannasaṃvegena hadayenāti ettha itthambhūtalakkhaṇe karaṇavacanaṃ.",
  "tika-vin12t0:1227_1": "Uppannasaṃvego hadayo hutvāti hi yojanā.",
  "tika-vin12t0:1227_2": "Sabbanti sabbaṃ vacanaṃ.",
  "tika-vin12t0:1228_0": "Tatthāti purimavacanāpekkhaṃ.",
  "tika-vin12t0:1228_1": "Avisesenāti “dhana”nti vā “añña”nti vā “sāvajja”nti vā “anavajja”nti vā visesamakatvā sāmaññena.",
  "tika-vin12t0:1228_2": "Na ca buddhānanti ettha casaddena na kevalaṃ apaṭirūpameva,",
  "tika-vin12t0:1228_3": "atha kho buddhānañca na āciṇṇanti atthaṃ dasseti.",
  "tika-vin12t0:1228_4": "Yanti yaṃ varaṃ.",
  "tika-vin12t0:1228_5": "Tathā nandeti ettha tathāsaddassa upameyyatthajotakabhāvaṃ dassento āha “yatheva kirā”tiādi.",
  "tika-vin12t0:1228_6": "Yatheva bodhisattaṃ byākariṃsu,",
  "tika-vin12t0:1228_7": "evaṃ nandampi rāhulampi byākariṃsu kirāti yojanā.",
  "tika-vin12t0:1228_8": "Pāḷiyaṃ pana yathā bhagavati me bhante pabbajite anappakaṃ dukkhaṃ ahosi,",
  "tika-vin12t0:1228_9": "tathā nande pabbajite anappakaṃ dukkhaṃ ahosi,",
  "tika-vin12t0:1228_10": "tathā rāhule pabbajite adhimattaṃ dukkhaṃ ahosīti yojanā.",
  "tika-vin12t0:1228_11": "Nemittakāti subhāsubhanimittaṃ kathentīti nemittakā.",
  "tika-vin12t0:1228_12": "Puttassāti jeṭṭhaputtassa siddhatthakumārassa.",
  "tika-vin12t0:1228_13": "Pabbajjāyāti pabbajjāhetu pabbajjākāraṇā,",
  "tika-vin12t0:1228_14": "pabbajjānimittaṃ vā.",
  "tika-vin12t0:1228_15": "Tatoti bhagavato pabbajjato.",
  "tika-vin12t0:1228_16": "Tampīti nandampi.",
  "tika-vin12t0:1228_17": "Itīti īdisaṃ.",
  "tika-vin12t0:1228_18": "Bhagavato pabbajjāya mahantaṃ icchāvighātasadisanti attho.",
  "tika-vin12t0:1228_19": "Tampīti rāhulampi.",
  "tika-vin12t0:1228_20": "Tenāti pabbajjāhetunā.",
  "tika-vin12t0:1228_21": "Assāti rañño.",
  "tika-vin12t0:1228_22": "Uppajjīti sambandho.",
  "tika-vin12t0:1228_23": "Itoti sokuppattito varayācanato vā.",
  "tika-vin12t0:1229_0": "Soti rājā.",
  "tika-vin12t0:1229_1": "Yatra hi nāmāti yo nāma.",
  "tika-vin12t0:1229_2": "Ahampi nāma yo yādiso buddhamāmako dhammamāmako saṅghamāmako samāno,",
  "tika-vin12t0:1229_3": "so tādiso ahampi na sakkomīti yojanā.",
  "tika-vin12t0:1229_4": "Aññeti mayā apare.",
  "tika-vin12t0:1229_5": "Dukkhanti ñātiviyogadukkhaṃ.",
  "tika-vin12t0:1229_6": "Niyyānikakāraṇanti manussānaṃ garahaupavādaakkosato niyyānikaṃ kāraṇaṃ.",
  "tika-vin12t0:1230_0": "Tatthāti “ananuññāto”tiādivacane.",
  "tika-vin12t0:1230_1": "Janetīti jananī, mātā.",
  "tika-vin12t0:1230_2": "Janetīti janako, pitā.",
  "tika-vin12t0:1230_3": "Iminā posāvanikamātāpitaro nivatteti.",
  "tika-vin12t0:1230_4": "Mātā vā matā hotīti yojanā.",
  "tika-vin12t0:1230_5": "So eva vāti putto eva vā.",
  "tika-vin12t0:1230_6": "Anuññātomhīti vadatīti saccena vā alikena vā “anuññātomhī”ti vadati.",
  "tika-vin12t0:1230_7": "Mātā vā sayaṃ pabbajitāti yojanā.",
  "tika-vin12t0:1230_8": "Pitassāti pitā assa.",
  "tika-vin12t0:1230_9": "Assāti puttassa.",
  "tika-vin12t0:1230_10": "Vippavutthoti mātuyā kenaci kāraṇena pavāso.",
  "tika-vin12t0:1231_0": "Cūḷamātādīnantiādisaddena mahāmātādīni saṅgaṇhāti.",
  "tika-vin12t0:1231_1": "Posanakāti vaḍḍhanakā.",
  "tika-vin12t0:1231_2": "Tesupīti posanakamātāpitaresupi.",
  "tika-vin12t0:1232_0": "Yaṃ pana puttaṃ nānujānantīti sambandho.",
  "tika-vin12t0:1232_1": "Jīvassevāti tassa jīvassa eva,",
  "tika-vin12t0:1232_2": "pabbājentassa vā bhikkhussa,",
  "tika-vin12t0:1232_3": "na desantaragamanādīnamatthāyāti attho.",
  "tika-vin12t0:1232_4": "Tesanti mātāpitūnaṃ.",
  "tika-vin12t0:1233_0": "Mahākantāroti kena udakena taritabboti kantāro,",
  "tika-vin12t0:1233_1": "nirudakakantārova mukhyato labbhati,",
  "tika-vin12t0:1233_2": "vāḷakantāro corakantāro amanussakantāro dubbhikkhakantāro marukantāroti ime pañca kantārā rūḷhīvasena.",
  "tika-vin12t0:1233_3": "Mahanto kantāro mahākantāro.",
  "tika-vin12t0:1234_0": "Yāvataketi ettha yāvasaddo pamāṇatthoti āha “yattake”ti.",
  "tika-vin12t0:1235_0": "42. Sikkhāpadadaṇḍakammavatthukathā",
  "tika-vin12t0:1236_0": "106.",
  "tika-vin12t0:1236_1": "Nāsanavatthūti liṅganāsanāya adhiṭṭhānaṃ,",
  "tika-vin12t0:1236_2": "kāraṇanti vuttaṃ hoti.",
  "tika-vin12t0:1236_3": "Pacchimānaṃ pañcannanti yojanā.",
  "tika-vin12t0:1236_4": "Daṇḍakammavatthūti daṇḍakammassa kāraṇaṃ.",
  "tika-vin12t0:1237_0": "107.",
  "tika-vin12t0:1237_1": "Appatissāti ettha bhikkhūnaṃ vacanassa paṭimukhaṃ ādarena asavanaṃ bhikkhū jeṭṭhakaṭṭhāne na ṭhapenti",
  "tika-vin12t0:1237_2": "nāmāti dassento āha “bhikkhū jeṭṭhakaṭṭhāne”tiādi.",
  "tika-vin12t0:1237_3": "“Samānajīvikā”ti iminā asabhāgavuttikāti ettha sabhāgasaddo samānasaddapariyāyo,",
  "tika-vin12t0:1237_4": "vuttisaddo jīvikapariyāyoti dasseti.",
  "tika-vin12t0:1237_5": "Parisakkatīti ettha sakka gatiyantidhātupāṭhesu (saddanītidhātumālāyaṃ 16 ḷakārantadhātu) vuttattā paripubbo",
  "tika-vin12t0:1237_6": "sakkasaddo gatyatthoti āha “parakkamatī”ti.",
  "tika-vin12t0:1237_7": "Kintīti kimeva.",
  "tika-vin12t0:1237_8": "Itisaddo hettha evasaddattho,",
  "tika-vin12t0:1237_9": "kena eva upāyenāti hi attho.",
  "tika-vin12t0:1237_10": "Akkosati cevāti jātiādīhi akkosati ceva.",
  "tika-vin12t0:1237_11": "Bhedetīti bhedāpeti.",
  "tika-vin12t0:1237_12": "Āvaraṇaṃ kātunti ettha āvaraṇasaddo nivāraṇasaddavevacanoti āha “nivāraṇaṃ kātu”nti.",
  "tika-vin12t0:1237_13": "Yatthāti yasmiṃ pariveṇe,",
  "tika-vin12t0:1237_14": "senāsane vā.",
  "tika-vin12t0:1237_15": "Vassaggenāti vassagaṇanāya.",
  "tika-vin12t0:1237_16": "(Tassāti pariveṇasenāsanassa.",
  "tika-vin12t0:1237_17": "Upacāreti āsanne).",
  "tika-vin12t0:1237_18": "Mukhadvārikanti mukhasaṅkhātena dvārena ajjhoharitabbaṃ.",
  "tika-vin12t0:1237_19": "“Vadatopī”ti iminā vacīpayogena dukkaṭāpattiṃ dasseti,",
  "tika-vin12t0:1237_20": "“nikkhipatopī”ti iminā kāyapayogena.",
  "tika-vin12t0:1237_21": "Anācārassāti daṇḍakamme anācārassa.",
  "tika-vin12t0:1237_22": "Ettake nāma daṇḍakammeti ettake nāma udakāharāpanādisaṅkhāte daṇḍakamme.",
  "tika-vin12t0:1237_23": "Idanti yāgubhattādiṃ.",
  "tika-vin12t0:1237_24": "Lacchasīti labhissasi.",
  "tika-vin12t0:1237_25": "“Ettake nāma daṇḍakamme”ti vuttavacanassa yuttiṃ dassento āha “bhagavatā hī”tiādi.",
  "tika-vin12t0:1237_26": "Daṇḍakammanti daṇḍenti damenti etenāti daṇḍo,",
  "tika-vin12t0:1237_27": "soyeva kattabbattā kammanti daṇḍakammaṃ āvaraṇādi.",
  "tika-vin12t0:1237_28": "Aparādhānurūpanti vītikkamassa aparādhassa anurūpaṃ.",
  "tika-vin12t0:1237_29": "Tampīti udakadāruvālikādiāharāpaṇampi.",
  "tika-vin12t0:1237_30": "Tañca khoti tañca karaṇaṃ.",
  "tika-vin12t0:1237_31": "Oramissatīti kāyena oramissati.",
  "tika-vin12t0:1237_32": "Viramissatīti vācāya viramissati.",
  "tika-vin12t0:1237_33": "Uṇhapāsāṇe vātiādīsu vāsaddena aññānipi attatāpanaparitāpanādīni kammāni saṅgaṇhāti.",
  "tika-vin12t0:1238_0": "43. Anāpucchāvaraṇavatthuādikathā",
  "tika-vin12t0:1239_0": "108.",
  "tika-vin12t0:1239_1": "Upajjhāyaṃ anāpucchāti ettha upajjhāyaṃ anāpucchitvā.",
  "tika-vin12t0:1239_2": "Sabbathā kiṃ na kātabbanti āha “tumhāka”ntiādi.",
  "tika-vin12t0:1239_3": "Daṇḍakammamassāti daṇḍakammaṃ assa.",
  "tika-vin12t0:1239_4": "Assāti sāmaṇerassa.",
  "tika-vin12t0:1239_5": "Saddhiṃ upajjhāyena viharantīti saddhivihārikā.",
  "tika-vin12t0:1239_6": "Nissayācariyādīnaṃ ante samīpe vasantīti antevāsikā,",
  "tika-vin12t0:1239_7": "upasampannāyeva.",
  "tika-vin12t0:1240_0": "Apalāḷentīti ettha laḷa upasevāyanti dhātupāṭhesu vuttattā (saddanītidhātumālāyaṃ 18 ḷakārantadhātu)",
  "tika-vin12t0:1240_1": "there laḷato upasevato apagamentīti attho daṭṭhabbo.",
  "tika-vin12t0:1240_2": "Idha pana adhippāyatthaṃ dassento āha “tumhāka”ntiādi.",
  "tika-vin12t0:1240_3": "Apalāḷetabbāti aññaṃ laḷato upasevato apagametabbā.",
  "tika-vin12t0:1240_4": "Parisabhūte sāmaṇerūpasampanneti yojanā.",
  "tika-vin12t0:1240_5": "Ādīnavanti dussīlaṃ nissāya vasanassa dosaṃ.",
  "tika-vin12t0:1240_6": "Nhāyituṃ āgatena tayā gūthamakkhanaṃ kataṃ viya dussīlaṃ nissāya viharantena dussīlaṃ katanti yojanā.",
  "tika-vin12t0:1240_7": "“Dussīla”nti padaṃ purimapacchimapadāpekkhaṃ,",
  "tika-vin12t0:1240_8": "tasmā dvinnaṃ padānaṃ majjhe vuttaṃ.",
  "tika-vin12t0:1240_9": "Tattha purimapadāpekkhakāle vuttakammaṃ,",
  "tika-vin12t0:1240_10": "pacchimapadāpekkhakāle avuttakammaṃ.",
  "tika-vin12t0:1240_11": "Soti sāmaṇerūpasampanno.",
  "tika-vin12t0:1240_12": "Upajjhāyaṃ vāti sāmaṇeraṃ sandhāya vuttaṃ.",
  "tika-vin12t0:1240_13": "Nissayaṃ vāti upasampannaṃ sandhāya vuttaṃ.",
  "tika-vin12t0:1241_0": "Tīsu nāsanāsūti saṃvāsaliṅgadaṇḍakammanāsanasaṅkhātāsu tīsu nāsanāsu.",
  "tika-vin12t0:1241_1": "Yoti sāmaṇero.",
  "tika-vin12t0:1241_2": "Nānāāpattiyoti pārājikathullaccaya pācittiyāpattiyo.",
  "tika-vin12t0:1241_3": "Hīti saccaṃ, yasmā vā.",
  "tika-vin12t0:1241_4": "Kunthakipillikampīti ettha pāṇakhādakehi sattehi kuthiyati hiṃsiyatīti kuntho,",
  "tika-vin12t0:1241_5": "kuṃ pathaviṃ vā dhāretīti kundho.",
  "tika-vin12t0:1242_0": "Kimiyeva pillikaṃ potakaṃ kipillikaṃ mikārassa lopaṃ katvā.",
  "tika-vin12t0:1242_1": "Pillikasaddo hi potakapariyāyo. Kimīnaṃ,",
  "tika-vin12t0:1242_2": "kimīsu vā pillikaṃ kipillikaṃ.",
  "tika-vin12t0:1242_3": "Nāsetabbataṃyevāti liṅgena nāsetabbabhāvameva.",
  "tika-vin12t0:1242_4": "Tāvadevāti tasmiṃ māraṇabhindanakkhaṇeyeva.",
  "tika-vin12t0:1242_5": "Assāti sāmaṇerassa.",
  "tika-vin12t0:1242_6": "Senāsanaggāho ca paṭippassambhatīti vassacchedo hotīti adhippāyo.",
  "tika-vin12t0:1242_7": "Ākiṇṇadosovāti liṅganāsanadosena ca daṇḍakammanāsanadosena ca ākuladosova.",
  "tika-vin12t0:1242_8": "Virajjhitvāti virādhetvā.",
  "tika-vin12t0:1242_9": "Yathānivatthapārutasseva sāmaṇerassāti sambandho.",
  "tika-vin12t0:1242_10": "Tasmāti saraṇagamanaupasampadakammavācānaṃ sadisattā.",
  "tika-vin12t0:1242_11": "Bhikkhunā samādinnaṃ viya imināpi samādinnāneva hontīti yojanā.",
  "tika-vin12t0:1242_12": "Evanti evamijjhane,",
  "tika-vin12t0:1242_13": "samādinne vā.",
  "tika-vin12t0:1242_14": "Daḷhīkaraṇatthanti sikkhāpadānaṃ daḷhīkaraṇatthaṃ.",
  "tika-vin12t0:1242_15": "Patiṭṭhāpanatthanti sāmaṇerassa patiṭṭhāpanatthaṃ.",
  "tika-vin12t0:1242_16": "Lacchatīti labhissati.",
  "tika-vin12t0:1242_17": "Saṅghena dātabboti sambandho.",
  "tika-vin12t0:1242_18": "Apaloketvāti saṅghaṃ āpucchitvā.",
  "tika-vin12t0:1242_19": "Iminā chinnavassakaṃ dasseti.",
  "tika-vin12t0:1243_0": "Adinnādāne tiṇasalākamattenāpi vatthunā asamaṇo hotīti yojanā.",
  "tika-vin12t0:1243_1": "Vippaṭipattiyāti vikārena paṭipajjanato.",
  "tika-vin12t0:1243_2": "Bhaṇiteti bhaṇane.",
  "tika-vin12t0:1243_3": "Jānitvāti jānitvā eva.",
  "tika-vin12t0:1243_4": "Evakāro hettha ajjhāharitabbo,",
  "tika-vin12t0:1243_5": "tena vuttaṃ “na ajānitvā”ti.",
  "tika-vin12t0:1243_6": "Yāni pañca sikkhāpadānīti yojanā.",
  "tika-vin12t0:1243_7": "Assāti sāmaṇerassa.",
  "tika-vin12t0:1243_8": "Ṭhapanatthāyāti sikkhāpadānaṃ ṭhapanatthāya.",
  "tika-vin12t0:1243_9": "Ayanti pārājiko.",
  "tika-vin12t0:1243_10": "Visesoti bhikkhūnaṃ pācittiyato viseso.",
  "tika-vin12t0:1244_0": "Paṭipakkhavasenāti “anarahaṃ asammāsambuddho”tiādinā ca “dvākkhāto”tiādinā ca “duppaṭippanno”tiādinā",
  "tika-vin12t0:1244_1": "ca paṭiviruddhavasena garahanto sāmaṇero nivāretabboti sambandho.",
  "tika-vin12t0:1244_2": "Kaṇḍakanāsanāyāti kaṇḍakanāmakassa sāmaṇerassa daṇḍakammanāsanāya.",
  "tika-vin12t0:1244_3": "Taṃ laddhinti avaṇṇabhāsanadiṭṭhiṃ.",
  "tika-vin12t0:1244_4": "Accayanti atikkamaṃ, dosaṃ vā.",
  "tika-vin12t0:1244_5": "Desāpetabboti “accayo maṃ bhante accagamā”tiādinā desāpetabbā.",
  "tika-vin12t0:1244_6": "Taṃ yuttanti “liṅganāsanāya nāsetabbo”ti taṃ vacanaṃ patirūpaṃ.",
  "tika-vin12t0:1244_7": "Hīti saccaṃ, yasmā vā.",
  "tika-vin12t0:1244_8": "Idhāti khandhake,",
  "tika-vin12t0:1244_9": "“sāmaṇeraṃ nāsetu”ntivacane vā.",
  "tika-vin12t0:1245_0": "“Eseva nayo”ti vuttavacanaṃ pākaṭaṃ karonto āha “sassatucchedānañhī”tiādi.",
  "tika-vin12t0:1245_1": "Aññataradiṭṭhiko sāmaṇeroti yojanā.",
  "tika-vin12t0:1245_2": "Etthāti dasasu nāsanaṅgesu.",
  "tika-vin12t0:1245_3": "“Kāma”ntipadena punaruttiniratthakadosāropanena garahaṃ dasseti.",
  "tika-vin12t0:1245_4": "“Panā”tipadena tesaṃ dosānaṃ pahānena sambhāvanaṃ dasseti.",
  "tika-vin12t0:1245_5": "Abrahmacāriṃ sāmaṇeranti sambandho.",
  "tika-vin12t0:1245_6": "Upasampādetuṃ vaṭṭatīti upasampādanaṃ vaṭṭati.",
  "tika-vin12t0:1245_7": "Bhikkhunidūsako sāmaṇeroti sambandho.",
  "tika-vin12t0:1245_8": "Pabbajjampīti ettha pisaddassa garahatthabhāvaṃ dassetuṃ vuttaṃ “pageva upasampada”nti.",
  "tika-vin12t0:1245_9": "Etamatthanti etādisamatthaṃ.",
  "tika-vin12t0:1246_0": "47. Paṇḍakavatthukathā",
  "tika-vin12t0:1247_0": "109.",
  "tika-vin12t0:1247_1": "Daharataruṇasaddānaṃ vevacanattā vuttaṃ “dahare…pe…",
  "tika-vin12t0:1247_2": "taruṇe”ti.",
  "tika-vin12t0:1247_3": "Moḷigallasaddo thūlasarīravācako anipphannapāṭipadikoti āha “moḷigalleti thūlasarīre”ti.",
  "tika-vin12t0:1247_4": "Hatthibhaṇḍeti ettha hatthisaṅkhātaṃ bhaṇḍaṃ etesanti hatthibhaṇḍāti vutte hatthigopakāti āha “hatthigopake”ti.",
  "tika-vin12t0:1247_5": "Abhidhāne (abhidhānappadīpikāyaṃ 367 gāthāyaṃ) pana “hatthimeṇḍo”ti pāṭho atthi.",
  "tika-vin12t0:1248_0": "Paṇḍakoti paḍati vikalabhāvaṃ gacchatīti paṇḍako.",
  "tika-vin12t0:1248_1": "Saṃkhepena vuttamatthaṃ vitthārena dassento āha “tatthā”tiādi.",
  "tika-vin12t0:1248_2": "Tattha yassāti paṇḍakassa.",
  "tika-vin12t0:1248_3": "Asucināti sambhavena.",
  "tika-vin12t0:1248_4": "Āsittassāti āsiñcitabbassa.",
  "tika-vin12t0:1248_5": "Iminā asucinā mukhe āsiñcitabboti āsittoti vacanatthaṃ dasseti.",
  "tika-vin12t0:1248_6": "Ayanti paṇḍako.",
  "tika-vin12t0:1248_7": "Ajjhācāranti methunajjhācāraṃ.",
  "tika-vin12t0:1248_8": "“Usūyāya uppannāyā”tiiminā usūyatīti usūyoti vacanatthaṃ dasseti.",
  "tika-vin12t0:1248_9": "Upakkamenāti vāyāmena.",
  "tika-vin12t0:1248_10": "Bījānīti aṇḍāni.",
  "tika-vin12t0:1248_11": "Iminā upakkamena etasmā bījāni apanītānīti opakkamikoti vacanatthaṃ dasseti.",
  "tika-vin12t0:1248_12": "Pakkhe pavatto paṇḍako pakkhapaṇḍako,",
  "tika-vin12t0:1248_13": "pakkhe pariḷāhavūpasamo paṇḍako pakkhapaṇḍakoti vacanatthaṃ dassento āha “ekacco panā”tiādi.",
  "tika-vin12t0:1248_14": "Tattha pubbavacanatthe pakkheti kālapakkheti attho daṭṭhabbo.",
  "tika-vin12t0:1248_15": "Pacchimavacanatthe pakkheti juṇhapakkheti attho daṭṭhabbo.",
  "tika-vin12t0:1248_16": "“Akusalavipākānubhāvenā”ti padaṃ “paṇḍako hotī”tipadeyeva sambandhitabbaṃ.",
  "tika-vin12t0:1248_17": "Assāti paṇḍakassa.",
  "tika-vin12t0:1248_18": "Napuṃsakapaṇḍakoti puriso viya sātisayaṃ paccāmitte na puṃsaketi abhimaddanaṃ kātuṃ na sakkotīti napuṃsako.",
  "tika-vin12t0:1248_19": "Na pumā na itthīti napuṃsakoti katvā napumanaitthisaddassa niruttinayena napuṃsakakaraṇampi vadanti.",
  "tika-vin12t0:1248_20": "Napuṃsakoyeva paṇḍako napuṃsakapaṇḍako.",
  "tika-vin12t0:1248_21": "Tesūti pañcasu paṇḍakesu.",
  "tika-vin12t0:1248_22": "Tesupīti opakkamikādīsu tīsupi.",
  "tika-vin12t0:1248_23": "“Yasmiṃ pakkhe”ti iminā pakkhe pakkhe paṇḍakabhāvaṃ nivatteti.",
  "tika-vin12t0:1248_24": "Assāti paṇḍakassa.",
  "tika-vin12t0:1248_25": "Etthāti pañcasu paṇḍakesu.",
  "tika-vin12t0:1248_26": "Sopīti paṇḍakopi.",
  "tika-vin12t0:1248_27": "Itoti paṇḍakavārato.",
  "tika-vin12t0:1248_28": "“Eseva nayo”ti iminā liṅganāsanameva atidisati.",
  "tika-vin12t0:1249_0": "48. Theyyasaṃvāsakavatthukathā",
  "tika-vin12t0:1250_0": "110.",
  "tika-vin12t0:1250_1": "Pārijaññapattassāti parihāyatīti parijāni,",
  "tika-vin12t0:1250_2": "issariyabhogādi,",
  "tika-vin12t0:1250_3": "tassa bhāvo pārijaññaṃ,",
  "tika-vin12t0:1250_4": "issariyabhogādikkhayo,",
  "tika-vin12t0:1250_5": "taṃ pattoti pārijaññapatto, tassa.",
  "tika-vin12t0:1250_6": "“Pārijuññapattassā”tipi ukārena saha pāṭho atthi.",
  "tika-vin12t0:1250_7": "Khīṇakolaññoti ettha kule jātā kolaññā,",
  "tika-vin12t0:1250_8": "ṇyapaccayo,",
  "tika-vin12t0:1250_9": "nakārāgamo.",
  "tika-vin12t0:1250_10": "Khīṇā kolaññā assāti khīṇakolaññoti vacanatthaṃ dassento āha “mātipakkhapitipakkhato”tiādi.",
  "tika-vin12t0:1250_11": "Tattha mātipakkhapitipakkhatoti mātuyā pakkho mātipakkho,",
  "tika-vin12t0:1250_12": "pituno pakkho pitipakkho,",
  "tika-vin12t0:1250_13": "mātipakkho ca pitipakkho ca mātipakkhapitipakkhā.",
  "tika-vin12t0:1250_14": "Phātiṃ kātunti ettha phā-",
  "tika-vin12t0:1250_15": "dhātu vaḍḍhanatthoti āha “vaḍḍhetu”nti.",
  "tika-vin12t0:1250_16": "“Pucchiyamāno”ti iminā anuyuñjiyamānoti ettha anutyūpasaggavasena yujasaddo pucchanatthoti dasseti.",
  "tika-vin12t0:1251_0": "Theyyasaṃvāsakoti thenanaṃ theyyaṃ nakārassa yakāraṃ katvā,",
  "tika-vin12t0:1251_1": "theyyāya saṃvāsako imassāti theyyasaṃvāsako.",
  "tika-vin12t0:1251_2": "Ettha ca na kevalaṃ vassagaṇanādikoyeva saṃvāso nāma hoti,",
  "tika-vin12t0:1251_3": "atha kho theyyāya liṅgagahaṇampi saṃvāsoyeva nāma.",
  "tika-vin12t0:1251_4": "Tasmā tassa tividhabhāvaṃ dassento āha “tayo”tiādi.",
  "tika-vin12t0:1251_5": "Tattha liṅgaṃ thenetīti liṅgathenako,",
  "tika-vin12t0:1251_6": "eseva nayo itaresupi.",
  "tika-vin12t0:1251_7": "Tamatthaṃ vitthārento āha “tatthā”tiādi.",
  "tika-vin12t0:1251_8": "Tattha yoti theyyasaṃvāsako.",
  "tika-vin12t0:1251_9": "Liṅgamattassevāti ettha mattasaddena saṃvāsādayo nivatteti.",
  "tika-vin12t0:1252_0": "Videsanti attano desato viyogaṃ desaṃ.",
  "tika-vin12t0:1252_1": "Visaddo hettha viyogatthavācako.",
  "tika-vin12t0:1252_2": "Atha vā vi dūraṃ desaṃ.",
  "tika-vin12t0:1252_3": "Visaddo hettha dūratthavācako.",
  "tika-vin12t0:1252_4": "Musāti abhūtatthe dutiyantanipāto,",
  "tika-vin12t0:1252_5": "abhūtaṃ vacananti attho.",
  "tika-vin12t0:1252_6": "Paṭibāhatīti aññe nivāreti.",
  "tika-vin12t0:1252_7": "Saṃvāsathenako nāmāti ettha ko saṃvāso nāma,",
  "tika-vin12t0:1252_8": "nanu ekakammādikoti āha “bhikkhuvassagaṇanādiko”tiādi.",
  "tika-vin12t0:1252_9": "Bhikkhuvassagaṇanādikoti ādisaddena yathāvuḍḍhaṃ vandanasādiyanaṃ āsanapaṭibāhanaṃ uposathapavāraṇādīsu sandissananti imāni saṅgaṇhāti.",
  "tika-vin12t0:1252_10": "“Kiriyabhedo”ti iminā saṃ ekato vasiyati anenāti saṃvāsoti vacanatthena kiriyabhedo saṃvāso nāmāti dasseti.",
  "tika-vin12t0:1252_11": "Imasmiṃ attheti imasmiṃ vatthumhi,",
  "tika-vin12t0:1252_12": "imasmiṃ ṭhāneti attho.",
  "tika-vin12t0:1252_13": "Iminā pārājikādiṭṭhāne pana ekakammādiko saṃvāso nāmāti dasseti.",
  "tika-vin12t0:1253_0": "“Liṅgassa ceva saṃvāsassa cā”ti iminā ubhayathenakoti ettha ubhayasarūpaṃ dasseti.",
  "tika-vin12t0:1254_0": "Etthāti theyyasaṃvāsakaṭṭhāne. Rāja…pe…",
  "tika-vin12t0:1254_1": "bhayehi vāti ettha bhayasaddo paccekaṃ yojetabbo.",
  "tika-vin12t0:1254_2": "Rājabhayena ca dubbhikkhabhayena ca kantārabhayena ca rogabhayena ca veribhayena cāti hi attho.",
  "tika-vin12t0:1254_3": "Cīvaragahaṇatthanti cīvarāharaṇatthaṃ,",
  "tika-vin12t0:1254_4": "ayameva vā pāṭho.",
  "tika-vin12t0:1254_5": "Vāsaddo hetvatthaṃ vā sampadānatthaṃ vā sampiṇḍeti.",
  "tika-vin12t0:1254_6": "Ayaṃ gāthā vibhattiyā uppaṭipāṭittā bhaggarītisaṅkhātā alaṅkāradosā na muttā.",
  "tika-vin12t0:1254_7": "Liṅganti samaṇaliṅgaṃ.",
  "tika-vin12t0:1254_8": "Idhāti imasmiṃ sāsane.",
  "tika-vin12t0:1255_0": "Nādhivāsetīti na sampaṭicchati.",
  "tika-vin12t0:1255_1": "Yāvāti yattakaṃ kālaṃ,",
  "tika-vin12t0:1255_2": "ayaṃ panettha yojanā –",
  "tika-vin12t0:1255_3": "idha yo rāja…pe…",
  "tika-vin12t0:1255_4": "bhayena vā cīvaragahaṇatthaṃ vā liṅgaṃ ādiyati,",
  "tika-vin12t0:1255_5": "so suddhamānaso hutvā yāva saṃvāsaṃ nādhivāseti,",
  "tika-vin12t0:1255_6": "tāva eso “theyyasaṃvāsako nāmā”ti na vuccatīti.",
  "tika-vin12t0:1256_0": "Tatrāti tāsu gāthāsu.",
  "tika-vin12t0:1256_1": "Idhāti imasmiṃ sāsane.",
  "tika-vin12t0:1256_2": "Evanti liṅge gahiyamāne.",
  "tika-vin12t0:1256_3": "Tasminti jane.",
  "tika-vin12t0:1256_4": "Anosaritvāvāti anokkamitvāva.",
  "tika-vin12t0:1256_5": "Liṅgaṃ apanetvāti sayaṃ gahitaṃ samaṇaliṅgaṃ vināsetvā.",
  "tika-vin12t0:1256_6": "Pabbajitālayanti pabbajitachāyaṃ.",
  "tika-vin12t0:1256_7": "Pubbeti saṃvāsathenake.",
  "tika-vin12t0:1257_0": "Sabbapāsaṇḍiyabhattānīti sabbāni pāsaṇḍaṃ uddissa dinnāni bhattāni.",
  "tika-vin12t0:1258_0": "Satte vahatīti sattavāho.",
  "tika-vin12t0:1258_1": "Viramitabbanti veraṃ,",
  "tika-vin12t0:1258_2": "taṃ pavattetīti veriko.",
  "tika-vin12t0:1258_3": "Kāyena pariharitabbānīti kāyaparihāriyāni.",
  "tika-vin12t0:1258_4": "Tanti tuvaṃ.",
  "tika-vin12t0:1258_5": "Hīnāyāvattabhāvanti hīnāya gihibhāvāya āvattabhāvaṃ.",
  "tika-vin12t0:1259_0": "Uppabbajitvāti pabbajaviyogaṃ katvā. Tamatthanti uppabbajitasaṅkhātamatthaṃ. Assāti mahāsāmaṇerassa.",
  "tika-vin12t0:1260_0": "Mahanto vāti ettha vāsaddo garahattho.",
  "tika-vin12t0:1260_1": "Pageva daharoti dasseti.",
  "tika-vin12t0:1260_2": "Abyatto hotīti yojanā.",
  "tika-vin12t0:1260_3": "Soti sāmaṇero.",
  "tika-vin12t0:1261_0": "Vacchagorakkhādīnīti ettha vacchoti taruṇagoṇo.",
  "tika-vin12t0:1261_1": "So hi mātusantike vasatīti vaccho.",
  "tika-vin12t0:1261_2": "Mātuyā viyogakāle vā vassatīti vacchoti vuccati.",
  "tika-vin12t0:1261_3": "Iminā dammagavajaraggavāpi sāmaññato gahitā.",
  "tika-vin12t0:1261_4": "Go vuccati khettabhūmi.",
  "tika-vin12t0:1261_5": "Vaccho ca go ca vacchagavā,",
  "tika-vin12t0:1261_6": "tesaṃ rakkhanaṃ vacchagorakkho,",
  "tika-vin12t0:1261_7": "so ādi yesaṃ kasikammādīnanti vacchagorakkhādīni.",
  "tika-vin12t0:1261_8": "“Sūpasampanno”ti iminā gahaṭṭhampi sace upasampādeti,",
  "tika-vin12t0:1261_9": "sūpasampannoti dasseti.",
  "tika-vin12t0:1261_10": "Anupasampannakāleyevāti sāmaṇerakāleyeva.",
  "tika-vin12t0:1261_11": "Vinayavinicchayeti vinaye vuttassa theyyasaṃvāsakassa vinicchaye.",
  "tika-vin12t0:1261_12": "Theyyasaṃvāsako hoti liṅgassa apanītattā.",
  "tika-vin12t0:1262_0": "Theyyasaṃvāsako na hoti saliṅge ṭhitattā.",
  "tika-vin12t0:1262_1": "Ayampi theyyasaṃvāsako na hoti kāsāye saussāhattā.",
  "tika-vin12t0:1262_2": "Theyyasaṃvāsako hoti kāsāye dhurassa nikkhittattā.",
  "tika-vin12t0:1263_0": "Theyyasaṃvāsako na hoti saliṅge ṭhitattā.",
  "tika-vin12t0:1263_1": "Neva theyyasaṃvāsako hoti kāsāye saussāhattā.",
  "tika-vin12t0:1263_2": "Methunasevanādīhītiādisaddena pāṇātipātādayo saṅgaṇhāti.",
  "tika-vin12t0:1263_3": "Theyyasaṃvāsako hoti kāsāye dhurassa nikkhittattā.",
  "tika-vin12t0:1263_4": "Ovaṭṭikanti adhovaṭṭena karaṇaṃ.",
  "tika-vin12t0:1263_5": "Rakkhati tāvāti tāva rakkhati vīmaṃsanena nivāsitattā.",
  "tika-vin12t0:1263_6": "Liṅganti samaṇaliṅgaṃ.",
  "tika-vin12t0:1263_7": "Theyyasaṃvāsako hoti gihiliṅgassa sampaṭicchitattā.",
  "tika-vin12t0:1264_0": "Vīmaṃsati vā sampaṭicchati vā rakkhatiyeva odātavatthassa antokāsāyabhāvato.",
  "tika-vin12t0:1264_1": "“Bhikkhuniyāpi eseva nayo”ti vuttamevatthaṃ vibhāvento āha “sāpī”tiādi.",
  "tika-vin12t0:1265_0": "Vuḍḍhapabbajito sāmaṇeroti sambandho.",
  "tika-vin12t0:1265_1": "Pāḷiyampīti pantiyampi.",
  "tika-vin12t0:1265_2": "Seno maṃsapesiṃ gahetvā gacchati viya bhattapiṇḍe pattaṃ upanāmetvā gahetvā gacchati.",
  "tika-vin12t0:1265_3": "Theyyasaṃvāsako na hoti vassānaṃ agaṇanattā.",
  "tika-vin12t0:1266_0": "48. Titthiyapakkantakakathā",
  "tika-vin12t0:1267_0": "110.",
  "tika-vin12t0:1267_1": "Pakkamatīti pakkanto,",
  "tika-vin12t0:1267_2": "“paviṭṭho”ti iminā kamudhātuyā padavikkhepatthaṃ dasseti,",
  "tika-vin12t0:1267_3": "icchākantiatthe nivatteti.",
  "tika-vin12t0:1267_4": "Soti titthiyapakkantako.",
  "tika-vin12t0:1267_5": "Tatrāti titthiyapakkantake.",
  "tika-vin12t0:1267_6": "Upasampanno bhikkhu gacchatīti sambandho.",
  "tika-vin12t0:1267_7": "Tesanti titthiyānaṃ.",
  "tika-vin12t0:1267_8": "“Titthiyo bhavissāmī”ti pubbeva laddhigahitattā vuttaṃ “liṅge ādinnamatte”ti.",
  "tika-vin12t0:1267_9": "Kusacīrādīnīti ettha kuso vuccati salākā.",
  "tika-vin12t0:1267_10": "Cīroti panti,",
  "tika-vin12t0:1267_11": "āvalīti attho.",
  "tika-vin12t0:1267_12": "Kuse rajjunā āvunitvā kato cīro kusacīro,",
  "tika-vin12t0:1267_13": "so ādi yesaṃ tānīti kusacīrādīni.",
  "tika-vin12t0:1267_14": "Ādisaddena phalakacīrādayo saṅgaṇhāti.",
  "tika-vin12t0:1267_15": "Kusatiṇehi kato cīro kusacīrotipi vadanti.",
  "tika-vin12t0:1267_16": "Naggoti acelako.",
  "tika-vin12t0:1267_17": "Ājīvakoti acelakavatamādāya jīvatīti ājīvako.",
  "tika-vin12t0:1267_18": "Tesanti ājīvakānaṃ.",
  "tika-vin12t0:1267_19": "Ovadito hutvāti sambandho.",
  "tika-vin12t0:1268_0": "Kinti kiṃ vataṃ.",
  "tika-vin12t0:1268_1": "Luñcāpetīti apanayāpeti.",
  "tika-vin12t0:1268_2": "Morapiñchādīnīti ettha piñchaṃ vuccati pakkho.",
  "tika-vin12t0:1268_3": "So hi piñchati ākāse gacchati anenāti piñchanti vuccati.",
  "tika-vin12t0:1268_4": "Pichi gatiyanti dhātupāṭho.",
  "tika-vin12t0:1268_5": "Morassa piñchaṃ morapiñchaṃ,",
  "tika-vin12t0:1268_6": "taṃ ādi yesaṃ tānīti morapiñchādīni.",
  "tika-vin12t0:1268_7": "Ādisaddena ulūkapiñchādayo saṅgaṇhāti.",
  "tika-vin12t0:1268_8": "Yāva na sampaṭicchatīti yāva laddhiṃ na sampaṭicchati.",
  "tika-vin12t0:1268_9": "Nanti vīmaṃsamānaṃ bhikkhuṃ.",
  "tika-vin12t0:1268_10": "Laddhīti titthiyaladdhi.",
  "tika-vin12t0:1268_11": "Rakkhatīti titthiyapakkantakato rakkhati.",
  "tika-vin12t0:1268_12": "Laddhiyā abhāvena titthiyapakkantako na hotīti adhippāyo.",
  "tika-vin12t0:1268_13": "Acchiddacīvaroti ettha ākāro kodhattho,",
  "tika-vin12t0:1268_14": "aḍḍattho vā hoti,",
  "tika-vin12t0:1268_15": "chiddasaddo dūsanattho hoti.",
  "tika-vin12t0:1268_16": "Tasmā ākodhena aḍḍena vā chiddo dūsitoti acchiddoti attho daṭṭhabbo.",
  "tika-vin12t0:1268_17": "“Acchinno”tipi pāṭho.",
  "tika-vin12t0:1268_18": "Acchiddaṃ cīvarametassāti acchiddacīvaro.",
  "tika-vin12t0:1268_19": "Titthāyatananti titthīnaṃ nivāsaṭṭhānaṃ,",
  "tika-vin12t0:1268_20": "titthiyānaṃ upassayanti attho.",
  "tika-vin12t0:1269_0": "49. Tiracchānagatavatthu",
  "tika-vin12t0:1270_0": "111.",
  "tika-vin12t0:1270_1": "Devasampattisadisaṃ issariyasampattiṃ anubhavantopi so nāgo kasmā nāgayoniyā aṭṭīyatīti āha “kiñcāpī”tiādi.",
  "tika-vin12t0:1271_0": "Tattha kiñcāpi anubhotīti sambandho.",
  "tika-vin12t0:1271_1": "Kiñcāpisaddo hettha sambhāvanājotako,",
  "tika-vin12t0:1271_2": "panasaddo garahatthajotako.",
  "tika-vin12t0:1271_3": "Kusalavipākenāti ahetukakusalavipākena.",
  "tika-vin12t0:1271_4": "Tassāti nāgassa.",
  "tika-vin12t0:1271_5": "Sajātiyāti samānajātiyā nāgiyā.",
  "tika-vin12t0:1271_6": "Udakasañcārimaṇḍūkabhakkhanti udake sañcaraṇasīlaṃ maṇḍūkasaṅkhātaṃ bhakkhaṃ pātubhavatīti yojanā.",
  "tika-vin12t0:1271_7": "Soti nāgo.",
  "tika-vin12t0:1271_8": "Aṭṭīyatīti aramaṇaṃ pīḷiyati.",
  "tika-vin12t0:1271_9": "Harāyatīti ettha haredhātu lajjanatthoti āha “lajjatī”ti.",
  "tika-vin12t0:1271_10": "Ekāranto dhātu bhūvādigaṇiko (saddanītidhātumālāyaṃ 16 rakārantadhātu).",
  "tika-vin12t0:1271_11": "Jigucchatīti ettha gupadhātuyā kammaṃ dassento āha “attabhāva”nti.",
  "tika-vin12t0:1271_12": "“Tassa bhikkhuno”tipadassa “nikkhante”tipadena yojitabbattā bhummatthe sāmivacananti āha “tasmiṃ bhikkhusmi”nti.",
  "tika-vin12t0:1271_13": "Atha vā tassa bhikkhunoti sāmiyogattā “nikkhante”ti ettha bhāvatthe mānapaccayoti āha “nikkhamane”ti.",
  "tika-vin12t0:1271_14": "Iminā nikkhanteti ettha na antapaccayo,",
  "tika-vin12t0:1271_15": "mānapaccayasseva antabhāvaṃ katvā vuttoti dasseti.",
  "tika-vin12t0:1271_16": "Vissaṭṭhoti sativissajjito.",
  "tika-vin12t0:1271_17": "Tasminti bhikkhumhi.",
  "tika-vin12t0:1271_18": "Kapimiddhavasenevāti kapino middhavasena eva.",
  "tika-vin12t0:1271_19": "Atha vā kapimiddhavasena niddāyanto iva niddāyantoti yojanā.",
  "tika-vin12t0:1271_20": "Paṭinipajjīti puna nipajji.",
  "tika-vin12t0:1271_21": "Vissaramakāsīti ettha visaddo virūpatthajotako,",
  "tika-vin12t0:1271_22": "sarasaddo saddavācakoti dassento āha “virūpaṃ mahāsaddamakāsī”ti.",
  "tika-vin12t0:1272_0": "“Akārassa lopaṃ katvā”ti iminā tumhe khotthāti ettha “tumhe kho atthā”ti padavibhāgaṃ katvā okārato parassa akārassa lopaṃ dasseti.",
  "tika-vin12t0:1272_1": "“Akārassālopa”ntipi pāṭho.",
  "tika-vin12t0:1272_2": "Evañhi sati akārassa alopaṃ katvāti attho daṭṭhabbo.",
  "tika-vin12t0:1272_3": "Iminā “tumhe kho atthā”ti padacchedaṃ katvā akāre pare okārassa vakāraṃ katvā tumhe khvatthā”ti pāṭho dassito.",
  "tika-vin12t0:1272_4": "Kasmā imasmiṃ dhammavinaye avirūḷhidhammāti āha “jhāna…pe…",
  "tika-vin12t0:1272_5": "abhabbattā”ti.",
  "tika-vin12t0:1272_6": "“Bhavathā”ti iminā atthāti ettha asadhātu sattatthavācako thavibhattīti dasseti.",
  "tika-vin12t0:1272_7": "Sajātiyāti ettha samānā jāti etissāti sajātīti vutte nāgī evāti āha “nāgiyā evā”ti.",
  "tika-vin12t0:1272_8": "Manussitthiādīti ettha ādisaddena tiracchānagatitthīpetitthīdevitthiyo saṅgaṇhāti.",
  "tika-vin12t0:1272_9": "“Dveme bhikkhave paccayā”ti desanā sāvasesadesanāti dassento āha “ettha cā”ti.",
  "tika-vin12t0:1272_10": "Etthāti tiracchānagatavatthumhi.",
  "tika-vin12t0:1272_11": "Abhiṇhanti abhikkhaṇaṃ punappunanti attho.",
  "tika-vin12t0:1273_0": "Tiracchānagatoti ettha kiṃ apāyapariyāpanno duggatiahetukapaṭisandhikovādhippetoti āha “nāgo vā hotū”tiādi.",
  "tika-vin12t0:1274_0": "50. Mātughātakādivatthukathā",
  "tika-vin12t0:1275_0": "112.",
  "tika-vin12t0:1275_1": "Nikkhantinti ettha “imassa pāpakammassā”ti chaṭṭhīyogattā bhāvatthe tipaccayoti āha “nikkhamana”nti.",
  "tika-vin12t0:1275_2": "Apavāhananti apāyapaṭisandhivahanato apagamanaṃ.",
  "tika-vin12t0:1275_3": "Yenāti manussabhūtena yena jīvitā voropitāti sambandho.",
  "tika-vin12t0:1275_4": "Manussitthibhūtāti manussitthī hutvā bhūtā,",
  "tika-vin12t0:1275_5": "manussitthībhāvaṃ vā bhūtā pattā.",
  "tika-vin12t0:1275_6": "Iminā tiracchānagatitthiādayo nivatteti.",
  "tika-vin12t0:1275_7": "“Janikā”ti iminā posāvanikamātādayo nivatteti.",
  "tika-vin12t0:1275_8": "Sayampīti ettha pisaddo na kevalaṃ mātāyeva,",
  "tika-vin12t0:1275_9": "atha kho puttenāpīti dasseti.",
  "tika-vin12t0:1275_10": "Satāti santena.",
  "tika-vin12t0:1275_11": "Manussajātikeneva satā manussajātiko eva hutvā voropitāti yojanā.",
  "tika-vin12t0:1275_12": "Anantare bhave phalaṃ nibbattetīti ānantariyaṃ,",
  "tika-vin12t0:1275_13": "mātughātakakammaṃ,",
  "tika-vin12t0:1275_14": "tena jātisāmaññampi ajanikaṃ ghātento ca janikampi jātibhedaṃ ghātento ca na anantariko hoti,",
  "tika-vin12t0:1275_15": "tassa pabbajjā ca upasampadā ca na vāritāti dassento āha “yena panā”tiādi.",
  "tika-vin12t0:1275_16": "Tattha poseti vaddhetīti posāpaniyā,",
  "tika-vin12t0:1275_17": "sā eva posāvanikā pakārassa vakāraṃ,",
  "tika-vin12t0:1275_18": "yakārassa ca kakāraṃ katvā,",
  "tika-vin12t0:1275_19": "posāvanikā ca sā mātā ceti posāvanikamātā.",
  "tika-vin12t0:1275_20": "Assāti puttassa.",
  "tika-vin12t0:1275_21": "Idaṃ padaṃ pubbāparāpekkhaṃ.",
  "tika-vin12t0:1275_22": "Tattha pubbapade bhāvasambandho,",
  "tika-vin12t0:1275_23": "pacchimapade sāmisambandho.",
  "tika-vin12t0:1275_24": "Sabbathā eseva nayo hotīti āha “sacepī”tiādi.",
  "tika-vin12t0:1275_25": "Vesiyāti upalakkhaṇavasena vuttaṃ.",
  "tika-vin12t0:1275_26": "Yāya kāyaci itthiyā puttassāpi gahetabbattā.",
  "tika-vin12t0:1275_27": "“Ayaṃ me pitā”ti ajānanameva hi pamāṇaṃ.",
  "tika-vin12t0:1275_28": "Anenāti iminā puttena.",
  "tika-vin12t0:1275_29": "“Pitughātakotveva saṅkhyaṃ gacchatī”ti iminā mātughātakepi “ayaṃ me mātā”ti ajānitvā ghātentopi mātughātakotveva saṅkhyaṃ gacchatīti dasseti.",
  "tika-vin12t0:1276_0": "114.",
  "tika-vin12t0:1276_1": "Saṅkhepena vuttamatthaṃ vitthārena dassento āha “manussajātiyaṃ hī”tiādi.",
  "tika-vin12t0:1276_2": "Apabbajitanti gihibhūtaṃ.",
  "tika-vin12t0:1276_3": "Pabbajjā cassāti ettha casaddena upasampadāpi vāritāti dasseti.",
  "tika-vin12t0:1276_4": "Assāti arahantaghātakassa.",
  "tika-vin12t0:1276_5": "Avasesanti arahantato avasesaṃ.",
  "tika-vin12t0:1276_6": "Assāti ariyaghātakassa.",
  "tika-vin12t0:1276_7": "Ānantariyo na hoti tiracchānagatattā panassa pabbajjā vāritāti attho netabbo.",
  "tika-vin12t0:1276_8": "Etthāti mātughātakādikammesu.",
  "tika-vin12t0:1276_9": "Vadhāyāti tadatthe catutthīti āha “vadhatthāyā”ti.",
  "tika-vin12t0:1276_10": "“Māretu”nti iminā “vadhatthāyā”ti ettha hanadhātu hiṃsanatthoti dasseti.",
  "tika-vin12t0:1276_11": "“Nīyantī”ti iminā onīyantīti ettha otyūpasaggo dhātvatthānuvattakoti dasseti.",
  "tika-vin12t0:1276_12": "Yaṃ pana vacanaṃ vuttanti sambandho.",
  "tika-vin12t0:1276_13": "Tassa vacanassa atthoti yojanā.",
  "tika-vin12t0:1276_14": "“Sacā ca iti ayaṃ nipāto vutto”ti iminā bhayapīḷitattā ca niruttīsu akusalattā ca davābhaṇanena ravābhaṇanena ayaṃ nipāto corehi vuttoti dasseti.",
  "tika-vin12t0:1276_15": "“Sace ca icceva vā pāṭho”ti iminā tehi tathā vuttepi saṅgītikāle vā potthakārūḷhakāle vā yathābhūtaṃ saṅgītattā,",
  "tika-vin12t0:1276_16": "potthakārūḷhattā ca yathābhūto pāṭho atthīti dasseti.",
  "tika-vin12t0:1276_17": "Tatthāti tesu padesu.",
  "tika-vin12t0:1276_18": "Niddhāraṇe bhummaṃ.",
  "tika-vin12t0:1276_19": "Tassāti “sacajja maya”nti pāṭhassa.",
  "tika-vin12t0:1276_20": "“Sace ajja maya”nti iminā ekāralopasandhiṃ dasseti.",
  "tika-vin12t0:1276_21": "“Sacejja maya”nti akāralopasandhināpi pāṭho atthi.",
  "tika-vin12t0:1277_0": "115.",
  "tika-vin12t0:1277_1": "Pakatattanti pakatiyā sīlasaṅkhāto attā sabhāvo etissāti pakatattā, taṃ.",
  "tika-vin12t0:1277_2": "Kāyasaṃsaggena bhikkhunīnaṃ pārājikattā vuttaṃ “sīlavināsaṃ pāpetī”ti.",
  "tika-vin12t0:1277_3": "Anicchamānaṃyeva bhikkhuninti sambandho.",
  "tika-vin12t0:1278_0": "Icchamānanti odātavatthavasanaṃ icchamānaṃ.",
  "tika-vin12t0:1278_1": "Yasmā abhikkhunī hoti,",
  "tika-vin12t0:1278_2": "tasmā bhikkhunīdūsako na hotīti yojanā.",
  "tika-vin12t0:1278_3": "Sīlavipannaṃ bhikkhuninti sambandho.",
  "tika-vin12t0:1279_0": "Yo devadatto saṅghaṃ bhindati viya,",
  "tika-vin12t0:1279_1": "bhindatīti yojanā.",
  "tika-vin12t0:1279_2": "Uddhammanti dhammato virahitaṃ.",
  "tika-vin12t0:1279_3": "Ubbinayanti vinayato virahitaṃ.",
  "tika-vin12t0:1279_4": "Catunnaṃ kammānanti apalokanādīnaṃ catunnaṃ kammānaṃ.",
  "tika-vin12t0:1280_0": "Yo devadatto lohitaṃ uppādeti viya,",
  "tika-vin12t0:1280_1": "uppādetīti yojanā.",
  "tika-vin12t0:1280_2": "Duṭṭhacittenāti ettha na yaṃkiñci duṭṭhacittaṃ duṭṭhacittaṃ nāma,",
  "tika-vin12t0:1280_3": "atha kho vadhakacittanti āha “vadhakacittenā”ti.",
  "tika-vin12t0:1280_4": "Sarīreti sarīrabbhantare.",
  "tika-vin12t0:1280_5": "Tathāgatassa hi abhejjakāyattā parūpakkamena cammacchedaṃ katvā lohitassa uppādanaṃ nāma natthi.",
  "tika-vin12t0:1280_6": "Yo pana jīvako phāsuṃ karoti viya,",
  "tika-vin12t0:1280_7": "phāsuṃ karotīti yojanā.",
  "tika-vin12t0:1280_8": "Lohitañcāti pūtilohitañca.",
  "tika-vin12t0:1281_0": "54. Ubhatobyañjanakavatthukathā",
  "tika-vin12t0:1282_0": "116.",
  "tika-vin12t0:1282_1": "Ubhatobyañjanakoti ettha bāhiratthasamāsaṃ dassento āha “itthinimittuppādanakammato cā”tiādi.",
  "tika-vin12t0:1282_2": "Tattha “itthi…pe…",
  "tika-vin12t0:1282_3": "kammato cā”ti iminā ubhayasarūpaṃ dasseti.",
  "tika-vin12t0:1282_4": "Ubhato kammato pavattanti pāṭhaseso yojetabbo.",
  "tika-vin12t0:1282_5": "Byañjananti nimittaṃ.",
  "tika-vin12t0:1282_6": "Assāti janassa.",
  "tika-vin12t0:1282_7": "Karotipi kāretipīti ettha karadhātuyā suddhakammakāritakammāni dassento āha “purisanimittenā”tiādi.",
  "tika-vin12t0:1282_8": "Tattha “vītikkama”nti iminā suddhakammaṃ dasseti,",
  "tika-vin12t0:1282_9": "“para”nti iminā kāritakammaṃ dasseti.",
  "tika-vin12t0:1282_10": "Samādapetvāti uyyojetvā.",
  "tika-vin12t0:1282_11": "Tassa duvidhabhāvaṃ dassento āha “duvidho”tiādi.",
  "tika-vin12t0:1282_12": "Tattha itthibhāvena lakkhito ubhatobyañjanako itthiubhatobyañjanako.",
  "tika-vin12t0:1282_13": "Esa nayo itaratthāpi.",
  "tika-vin12t0:1283_0": "Tatthāti duvidhesu ubhatobyañjanakesu.",
  "tika-vin12t0:1283_1": "Itthinimittanti itthiyā aṅgajātaṃ.",
  "tika-vin12t0:1283_2": "Eseva nayo “purisanimitta”nti etthāpi.",
  "tika-vin12t0:1283_3": "Pākaṭaṃ paṭicchannanti sabhāvato pākaṭaṃ paṭicchannaṃ.",
  "tika-vin12t0:1283_4": "Puna paṭicchannaṃ pākaṭanti rāgavasena paṭicchannaṃ pākaṭaṃ.",
  "tika-vin12t0:1283_5": "Paraṃ gaṇhāpetīti parameva gaṇhāpetīti attho.",
  "tika-vin12t0:1283_6": "Idanti kāraṇaṃ.",
  "tika-vin12t0:1283_7": "Etesanti dvinnaṃ ubhatobyañjanakānaṃ.",
  "tika-vin12t0:1283_8": "Kurundiyaṃ pana vuttaṃ,",
  "tika-vin12t0:1283_9": "kiṃ vuttanti yojanā.",
  "tika-vin12t0:1283_10": "Tatthāti ubhatobyañjanake.",
  "tika-vin12t0:1283_11": "Vicāraṇakkamoti vīmaṃsanānukkamo.",
  "tika-vin12t0:1283_12": "“Tattha vicārakkamo”tipi pāṭho.",
  "tika-vin12t0:1283_13": "Vicāraṇakkamo dhammasaṅgahaṭṭhakathāya veditabbo,",
  "tika-vin12t0:1283_14": "idha pana kiṃ veditabbanti āha “idamidha veditabba”nti.",
  "tika-vin12t0:1283_15": "Tattha idanti napabbajjūpasampadakāraṇaṃ.",
  "tika-vin12t0:1283_16": "Idhāti imissaṃ vinayaṭṭhakathāyaṃ.",
  "tika-vin12t0:1284_0": "55. Anupajjhāyakādivatthukathā",
  "tika-vin12t0:1285_0": "117.",
  "tika-vin12t0:1285_1": "Tena kho pana samayenāti ettha tasaddassa aniyamaniddesabhāvaṃ dassento āha “yena samayenā”ti.",
  "tika-vin12t0:1285_2": "Sikkhāpadaṃ apaññattaṃ hotīti “na bhikkhave anupajjhāyako upasampādetabbo”ti sikkhāpadaṃ apaññattaṃ hoti.",
  "tika-vin12t0:1285_3": "“Upajjhāyavirahita”nti iminā anupajjhāyakanti ettha akārassa virahatthaṃ dasseti.",
  "tika-vin12t0:1285_4": "Upajjhāyavirahitaṃ upasampadāpekkhanti sambandho.",
  "tika-vin12t0:1285_5": "“Eva”ntiādinā dosaṃ dasseti.",
  "tika-vin12t0:1285_6": "Upajjhaṃ agāhāpetvāti “upajjhāyo me bhante hohī”ti upajjhaṃ agāhāpetvā.",
  "tika-vin12t0:1285_7": "Upasampādentassa kārakasaṅghassāti yojanā.",
  "tika-vin12t0:1285_8": "Kammaṃ panāti upasampadakammaṃ pana.",
  "tika-vin12t0:1285_9": "“Eseva nayo”ti iminā upasampādentassa āpatti,",
  "tika-vin12t0:1285_10": "kammaṃ pana na kuppatīti vacanaṃ atidisati.",
  "tika-vin12t0:1286_0": "56. Apattakādivatthukathā",
  "tika-vin12t0:1287_0": "118.",
  "tika-vin12t0:1287_1": "Yo piṇḍo hatthesu labbhatīti yojanā.",
  "tika-vin12t0:1287_2": "Tadatthāyāti tassa piṇḍassa atthāya.",
  "tika-vin12t0:1287_3": "Seyyathāpi titthiyāti ettha seyyathāpisaddo upamattho,",
  "tika-vin12t0:1287_4": "titthiyasaddo ājīvakanāmake titthiye hotīti dassento āha “yathāpi ājīvakanāmakā titthiyā”ti.",
  "tika-vin12t0:1287_5": "Tasmā ājīvakasaṅkhāte titthiye upamaṃ katvā ujjhāyantīti āha “sūpabyañjanehī”tiādi.",
  "tika-vin12t0:1287_6": "Hīti saccaṃ, yasmā vā.",
  "tika-vin12t0:1287_7": "Teti ājīvakā.",
  "tika-vin12t0:1287_8": "Kammaṃ pana na kuppatīti pattacīvaresu asantesupi kammavācāya “paripuṇṇassa pattacīvara”nti parikittitattā kammaṃ na kuppatīti adhippāyo.",
  "tika-vin12t0:1288_0": "Yācitakenāti ettha yācito hutvā gahito yācitakoti dassento āha “yācitvā gahitenā”ti.",
  "tika-vin12t0:1288_1": "“Īdisena hī”tiādinā dosaṃ dasseti.",
  "tika-vin12t0:1288_2": "Tasmāti yasmā āpatti hoti, tasmā.",
  "tika-vin12t0:1288_3": "Tassāti upasampadāpekkhassa.",
  "tika-vin12t0:1288_4": "Nirapekkhehi ācariyupajjhāyādīhīti yojanā.",
  "tika-vin12t0:1288_5": "Nissajjitvāti brahmadeyyena nissajjitvā.",
  "tika-vin12t0:1288_6": "Anadhiṭṭhānupagānaṃ pattacīvarānaṃ apattacīvarattā vuttaṃ “adhiṭṭhānupagaṃ pattacīvara”nti.",
  "tika-vin12t0:1288_7": "Paṇḍupalāsanti samaṇuddesabhāvāpekkhaṃ.",
  "tika-vin12t0:1288_8": "So hi rūḷhivasena paṇḍupalāsoti vuccati.",
  "tika-vin12t0:1288_9": "Atha vā yathā paṇḍupalāso na harito,",
  "tika-vin12t0:1288_10": "nāpi sukkho hoti,",
  "tika-vin12t0:1288_11": "evaṃ sopi pabbajāpekkho na gihī hoti,",
  "tika-vin12t0:1288_12": "nāpi sāmaṇero,",
  "tika-vin12t0:1288_13": "tasmā samaṇuddesabhāvāpekkho “paṇḍupalāso”ti vuccati.",
  "tika-vin12t0:1289_0": "Vasantassa paṇḍupalāsassāti sambandho.",
  "tika-vin12t0:1289_1": "Anāmaṭṭhapiṇḍapātanti bhikkhūhi anāmasitabbaggaṃ piṇḍapātaṃ.",
  "tika-vin12t0:1289_2": "Sāmaṇerabhāgasamakoti sāmaṇerehi laddhena bhāgena samaṃ pavatto.",
  "tika-vin12t0:1289_3": "Assāti paṇḍupalāsassa.",
  "tika-vin12t0:1289_4": "Sāmaṇerassa sabbaṃ paṭijagganakammaṃ kātuṃ vaṭṭati viya,",
  "tika-vin12t0:1289_5": "assa kātuṃ vaṭṭatīti yojanā.",
  "tika-vin12t0:1290_0": "57. Hatthacchinnādivatthukathā",
  "tika-vin12t0:1291_0": "119.",
  "tika-vin12t0:1291_1": "Hatthacchinnādivatthūsu hatthā chinnā yassāti hatthacchinnotiādivacanatthaṃ dassento āha “yassā”tiādi.",
  "tika-vin12t0:1291_2": "Maṇibandheti pakoṭṭhante.",
  "tika-vin12t0:1291_3": "So hi yasmā ettha maṇisaṅkhātaṃ alaṅkāravikatiṃ bandhati,",
  "tika-vin12t0:1291_4": "tasmā maṇibandhoti vuccati.",
  "tika-vin12t0:1291_5": "Kappareti kapoṇiyaṃ.",
  "tika-vin12t0:1291_6": "Sā hi paresaṃ piṭṭhīsu kapati hiṃsati anenāti “kapparo”ti vuccati.",
  "tika-vin12t0:1291_7": "Yassa hatthā chinnā honti,",
  "tika-vin12t0:1291_8": "ayaṃ hatthacchinno nāmāti yojanā.",
  "tika-vin12t0:1291_9": "Eseva nayo sesesupi.",
  "tika-vin12t0:1291_10": "Eko vā pādoti yojanā.",
  "tika-vin12t0:1291_11": "Heṭṭhā “eko vā dve vā hatthā”ti etthāpi eseva nayo.",
  "tika-vin12t0:1291_12": "Catūsu hatthapādesu dve vāti eko hattho,",
  "tika-vin12t0:1291_13": "eko pādoti dve vā.",
  "tika-vin12t0:1291_14": "Kaṇṇāti saddaggahā.",
  "tika-vin12t0:1291_15": "Te hi kaṇṇati savati etehīti kaṇṇāti vuccanti.",
  "tika-vin12t0:1291_16": "Kaṇṇābaddheti kaṇṇacchiddassa ābaddhe.",
  "tika-vin12t0:1291_17": "Saṅghāṭetunti saṅghaṭanaṃ kātuṃ,",
  "tika-vin12t0:1291_18": "ābandhanaṃ kātunti attho.",
  "tika-vin12t0:1291_19": "Ajapadaketi ajapadasaṇṭhāne ṭhāne.",
  "tika-vin12t0:1291_20": "Nāsāti ghānāni.",
  "tika-vin12t0:1291_21": "Tāni hi nāsati abyattasaddaṃ karoti etāhīti nāsāti vuccanti.",
  "tika-vin12t0:1291_22": "Nāsikāti nāsāyeva.",
  "tika-vin12t0:1291_23": "Saṇṭhāpetunti suṭṭhu ṭhapetuṃ,",
  "tika-vin12t0:1291_24": "pakatiyā ṭhapetunti attho.",
  "tika-vin12t0:1291_25": "Nakhasesanti nakhoyeva seso chinnaṅgulitoti nakhaseso, taṃ.",
  "tika-vin12t0:1291_26": "Agge pure uṭṭhahatīti aṅguṭṭho.",
  "tika-vin12t0:1291_27": "“Vuttanayenevā”ti iminā “nakhasesaṃ adassetvā”ti vacanaṃ atidisati.",
  "tika-vin12t0:1291_28": "Kaṇḍaranāmakāti mahāsiranāmakā.",
  "tika-vin12t0:1291_29": "Te hi kaṃ sarīraṃ dhārentīti kaṇḍarāti vuccanti dhakārassa ḍakāraṃ katvā.",
  "tika-vin12t0:1291_30": "Yesūti kaṇḍaresu,",
  "tika-vin12t0:1291_31": "niddhāraṇe bhummaṃ.",
  "tika-vin12t0:1292_0": "Yassa vaggulipakkhakā viya aṅguliyo sambandho honti,",
  "tika-vin12t0:1292_1": "ayaṃ phaṇahatthako nāmāti yojanā.",
  "tika-vin12t0:1292_2": "Etanti phaṇahatthakaṃ.",
  "tika-vin12t0:1292_3": "Chaḷaṅgulādayopi phaṇahatthakeyeva saṅgahetabbāti āha “yassapi cha aṅguliyo”tiādi.",
  "tika-vin12t0:1292_4": "Yassapi cha aṅguliyo honti,",
  "tika-vin12t0:1292_5": "ayampi phaṇahatthako nāma upacārena.",
  "tika-vin12t0:1293_0": "Khujjoti ettha khujjo sarīro yassatthīti khujjoti vacanatthaṃ dassento āha “khujjasarīro”ti.",
  "tika-vin12t0:1293_1": "Kasmā khujjoti āha “urassa vā”tiādi.",
  "tika-vin12t0:1293_2": "Yassa pana vaṅkaṃ,",
  "tika-vin12t0:1293_3": "ayampi khujjo nāmāti yojanā.",
  "tika-vin12t0:1293_4": "Vaṅkanti ca kuṭilaṃ.",
  "tika-vin12t0:1293_5": "Hīti saccaṃ, yasmā vā.",
  "tika-vin12t0:1293_6": "Brahmujugattoti ujuṃ gattaṃ ujugattaṃ,",
  "tika-vin12t0:1293_7": "brahmuno ujugattaṃ viya ujugattaṃ imassa mahāpurisassāti brahmujugatto,",
  "tika-vin12t0:1293_8": "mahāpuriso.",
  "tika-vin12t0:1294_0": "Saṃkhepena vuttamatthaṃ vitthārena dassento āha “jaṅghavāmanassa hī”tiādi.",
  "tika-vin12t0:1294_1": "Yesanti ubhinnaṃ kāyānaṃ.",
  "tika-vin12t0:1294_2": "Bhūtānanti amanussānaṃ pisācakapetānaṃ.",
  "tika-vin12t0:1294_3": "Attabhāvo hoti viyāti yojanā.",
  "tika-vin12t0:1294_4": "Parivaṭumoti parisamantato vaṭṭulasarīro.",
  "tika-vin12t0:1295_0": "Galagaṇḍīti ettha gale gaṇḍo yassatthīti galagaṇḍīti vacanatthaṃ dassento āha “yassā”tiādi.",
  "tika-vin12t0:1295_1": "Etanti “galagaṇḍī”ti etaṃ vacanaṃ.",
  "tika-vin12t0:1295_2": "Tatthāti galagaṇḍipabbājane.",
  "tika-vin12t0:1295_3": "Yanti vacanaṃ.",
  "tika-vin12t0:1296_0": "Sipadīti ettha sithilaṃ padaṃ imassāti sipadīti vutte bhārapādoyeva gahetabboti āha “bhārapādo vuccatī”ti.",
  "tika-vin12t0:1296_1": "Bhāraṃ pādaṃ yassāti bhārapādo.",
  "tika-vin12t0:1296_2": "Ete dve thūlapādarogīsu vattantīti daṭṭhabbaṃ.",
  "tika-vin12t0:1296_3": "Sañjātapiḷakoti sañjātaphoṭo.",
  "tika-vin12t0:1296_4": "Upanāhanti bhusaṃ bandhanaṃ.",
  "tika-vin12t0:1296_5": "Udakaāvāṭeti udakena puṇṇāyaṃ kāsuyaṃ.",
  "tika-vin12t0:1296_6": "Udakavālikāyāti udakatintena marunā.",
  "tika-vin12t0:1296_7": "Yathā sirā paññāyanti,",
  "tika-vin12t0:1296_8": "evaṃ milāpetunti yojanā.",
  "tika-vin12t0:1296_9": "Īdisanti sirāpaññāyanajaṅghatelanāḷikasabhāvaṃ.",
  "tika-vin12t0:1296_10": "Tathāti yathā pabbajjākāle karoti,",
  "tika-vin12t0:1296_11": "tathā katvāti attho.",
  "tika-vin12t0:1297_0": "Pāparogīti ettha pāparogassa sarūpaṃ dassento āha “arisa”itiādi.",
  "tika-vin12t0:1297_1": "Tattha ariso ca bhagandaro ca pittañca semho ca kāso ca soso cāti dvando,",
  "tika-vin12t0:1297_2": "te ādayo yesaṃ teti arisa…pe… sosādayo.",
  "tika-vin12t0:1297_3": "Ādisaddena heṭṭhā vutte ābādhe saṅgaṇhāti.",
  "tika-vin12t0:1297_4": "Tattha pittasemhasaddehi taṃsamuṭṭhāno rogo gahetabbo.",
  "tika-vin12t0:1297_5": "“Niccāturo”ti iminā pāparogīti ettha mantutthe pavattassa īpaccayassa niccayogatthaṃ dasseti.",
  "tika-vin12t0:1298_0": "Parisadūsanoti ettha itisaddo nāmapariyāyo,",
  "tika-vin12t0:1298_1": "parisadūsano nāmāti hi attho.",
  "tika-vin12t0:1298_2": "Yo attano virūpatāya parisaṃ dūseti,",
  "tika-vin12t0:1298_3": "ayaṃ parisadūsano nāmāti yojanā.",
  "tika-vin12t0:1298_4": "Chasarīradosaṃ ādiṃ katvā parisadūsanabhāvaṃ vitthārento āha “atidīgho vā”tiādi.",
  "tika-vin12t0:1298_5": "Atidīgho vāti ettha na kevalaṃ paresaṃ dvaṅgulādimattadīgho,",
  "tika-vin12t0:1298_6": "atha kho diguṇādidīghovādhippetoti āha “aññesa”ntiādi.",
  "tika-vin12t0:1298_7": "Nābhipadesoti attano nābhipadeso.",
  "tika-vin12t0:1298_8": "Yathā hi atidīghe paravacanena atidīghassa sarūpaṃ veditabbaṃ,",
  "tika-vin12t0:1298_9": "tathā atirassādīsupi atirassasarūpanti daṭṭhabbaṃ.",
  "tika-vin12t0:1298_10": "Mahodaroti mahāudaro.",
  "tika-vin12t0:1298_11": "Kappasīso vāti hatthisīso viya yugasīso vā.",
  "tika-vin12t0:1298_12": "Kappasaddo hettha yugatthavācako.",
  "tika-vin12t0:1298_13": "Kaṇṇikakeso vāti kaṇṇikasadisehi kesehi samannāgato.",
  "tika-vin12t0:1298_14": "“Jātipalitehī”ti iminā jarāvātena pahataṃ palitaṃ nivatteti.",
  "tika-vin12t0:1298_15": "Pakatitambakesoti ettha pakatisaddena kenaci payogena tambakesaṃ nivatteti.",
  "tika-vin12t0:1298_16": "Āvaṭṭasīsoti punappunaṃ vaṭṭatīti āvaṭṭo,",
  "tika-vin12t0:1298_17": "kesāvaṭṭo,",
  "tika-vin12t0:1298_18": "so etassa sīse atthīti āvaṭṭasīso.",
  "tika-vin12t0:1298_19": "Uddhaggehīti uddhaṃ koṭīhi.",
  "tika-vin12t0:1298_20": "Jālabaddhena viyāti jālena baddhena iva.",
  "tika-vin12t0:1299_0": "Sambaddhabhamuko vāti aññamaññasambaddhabhamuko vā.",
  "tika-vin12t0:1299_1": "Makkaṭabhamukoti makkaṭassa bhamu viya bhamu etassāti makkaṭabhamuko.",
  "tika-vin12t0:1299_2": "Vāsikoṇenāti tacchanīkoṭiyā.",
  "tika-vin12t0:1299_3": "Visamacakkaloti ettha cakkākārena lāti pavattati,",
  "tika-vin12t0:1299_4": "cakkākāraṃ vā lāti gaṇhātīti cakkalo.",
  "tika-vin12t0:1299_5": "Kekaroti valiro.",
  "tika-vin12t0:1299_6": "So hi kucchitaṃ karotīti kekaroti vuccati.",
  "tika-vin12t0:1299_7": "Kakkaṭassevāti kakkaṭassa iva.",
  "tika-vin12t0:1299_8": "Mūsikakaṇṇoti ākhukaṇṇo.",
  "tika-vin12t0:1299_9": "Jaṭukakaṇṇoti vaggulikaṇṇo.",
  "tika-vin12t0:1299_10": "Aviddhakaṇṇoti acchiddakaṇṇo.",
  "tika-vin12t0:1299_11": "Hīti saccaṃ, yasmā vā.",
  "tika-vin12t0:1299_12": "Soti aviddhakaṇṇo.",
  "tika-vin12t0:1299_13": "Kaṇṇe bhagandaro etassāti kaṇṇabhagandaro,",
  "tika-vin12t0:1299_14": "soyeva kaṇṇabhagandariko.",
  "tika-vin12t0:1299_15": "Gaṇḍo kaṇṇe etassāti gaṇḍakaṇṇo.",
  "tika-vin12t0:1299_16": "Paggharitapubbenāti paggharitapūyena.",
  "tika-vin12t0:1299_17": "Ṭaṅkito kaṇṇo yassāti ṭaṅkitakaṇṇo.",
  "tika-vin12t0:1299_18": "Gobhattanāḷikāyāti gunnaṃ bhattapānatthaṃ katāya nāḷikāya.",
  "tika-vin12t0:1299_19": "Biḷārakkhi viya atipiṅgalaṃ akkhi etassāti atipiṅgalakkhi.",
  "tika-vin12t0:1299_20": "Madhuvaṇṇo viya piṅgalaṃ akkhi etassāti madhupiṅgalakkhi.",
  "tika-vin12t0:1299_21": "Nippakhumakkhīti ettha pakhumaṃ vuccati akkhamhi jātaṃ lomaṃ.",
  "tika-vin12t0:1299_22": "Tañhi akkhino pakkhadvaye jātattā pakhumanti vuccati.",
  "tika-vin12t0:1299_23": "Natthi pakhumaṃ akkhimhi etassāti nippakhumakkhi.",
  "tika-vin12t0:1299_24": "Assupaggharaṇaṃ akkhimhā etassāti assupaggharaṇakkhi.",
  "tika-vin12t0:1299_25": "Pupphaṃ sañjātaṃ yassa akkhinoti pupphitaṃ.",
  "tika-vin12t0:1299_26": "Pupphitaṃ akkhi yassāti pupphitakkhi.",
  "tika-vin12t0:1299_27": "Akkhipākenāti akkhino dalapariyantesu paccanakena rogena.",
  "tika-vin12t0:1300_0": "Cipiṭanāsikoti anunnatanāsiko. Sukatuṇḍasadisāyāti suvānaṃ mukhena sadisāya.",
  "tika-vin12t0:1301_0": "Paṭaṅgamaṇḍūkassevāti paṭaṅganāmakassa maṇḍūkassa mukhanimittaṃ iva mukhanimittaṃyevāti yojanā.",
  "tika-vin12t0:1301_1": "Ukkhalimukhavaṭṭisadisehīti ukkhaliyā mukhavaṭṭinā sadisehi.",
  "tika-vin12t0:1301_2": "Bhericammasadisehīti bheriyā mukhe nahitacammena sadisehi.",
  "tika-vin12t0:1301_3": "Eḷamukhoti eḷāya niccapaggharitaṃ mukhametasseti eḷamukho.",
  "tika-vin12t0:1301_4": "Uppakkamukhoti uppakkaṃ kuthikaṃ mukhametassāti uppakkamukho.",
  "tika-vin12t0:1301_5": "Saṅkhatuṇḍakoti saṅkhassa tuṇḍena sadiso oṭṭho etassāti saṅkhatuṇḍako.",
  "tika-vin12t0:1302_0": "Aṭṭhakadantasadisehīti aṭṭhakanāmakassa naṅgalassa dantehi sadisehi.",
  "tika-vin12t0:1302_1": "Dante pidahitunti sambandho.",
  "tika-vin12t0:1302_2": "Dantantareti dantavivare,",
  "tika-vin12t0:1302_3": "dantamajjhe vā.",
  "tika-vin12t0:1302_4": "Kalandakadanto viyāti kāḷakānaṃ danto viya.",
  "tika-vin12t0:1303_0": "Mahāhanukoti mahanto hanu etassāti mahāhanuko.",
  "tika-vin12t0:1303_1": "Cipiṭahanukoti anunnatahanuko.",
  "tika-vin12t0:1303_2": "Nimmassudāṭhikoti natthi massu ca dāṭhi ca etassāti nimmassudāṭhiko.",
  "tika-vin12t0:1303_3": "Bhaṭṭhaaṃsakūṭoti bhaṭṭho patito aṃsakūṭo imassāti bhaṭṭhaaṃsakūṭo.",
  "tika-vin12t0:1303_4": "Godhāgattoti godhāya gattaṃ viya gattaṃ imassāti godhāgatto.",
  "tika-vin12t0:1303_5": "Sabbaṃpetanti sabbampi etaṃ “kacchugatto”tiādivacanaṃ.",
  "tika-vin12t0:1303_6": "Etthāti “kacchugatto”tiādivacane.",
  "tika-vin12t0:1303_7": "Vinicchayo veditabboti yojanā.",
  "tika-vin12t0:1304_0": "Bhaṭṭhakaṭikoti bhaṭṭhā pannā kaṭi etassāti bhaṭṭhakaṭiko.",
  "tika-vin12t0:1304_1": "Accuggatehi ānisadamaṃsehīti sambandho.",
  "tika-vin12t0:1304_2": "Vātaṇḍikoti vātena pūrito aṇḍakoso etassāti vātaṇḍiko.",
  "tika-vin12t0:1304_3": "Saṅghaṭṭanajāṇukoti anto natattā aññamaññaṃ saṅghaṭṭanaṃ jāṇu etassāti saṅghaṭṭanajāṇuko.",
  "tika-vin12t0:1304_4": "Vikaṭoti tiriyagamanapādo.",
  "tika-vin12t0:1304_5": "Upaḍḍhapiṇḍikassa atthaṃ saha bhedena dassento āha “so duvidho”tiādi.",
  "tika-vin12t0:1304_6": "Tattha duvidho so upaḍḍhapiṇḍiko samannāgatoti yojanā.",
  "tika-vin12t0:1304_7": "Atha vā so upaḍḍhapiṇḍiko heṭṭhā orūḷhāhi mahantīhi jaṅghapiṇḍikāhi samannāgato vā upari ārūḷhāhi mahantīhi",
  "tika-vin12t0:1304_8": "jaṅghapiṇḍikāhi samannāgato vāti duvidhoti yojanā.",
  "tika-vin12t0:1304_9": "Piṭṭhikapādoti piṭṭhiyaṃ uṭṭhito pādo etassāti piṭṭhikapādo.",
  "tika-vin12t0:1304_10": "Gaṇḍikaṅguli vāti gaṇḍena uṭṭhito aṅguli etassāti gaṇḍikaṅguli.",
  "tika-vin12t0:1304_11": "Sabbopesāti esa sabbopi jano.",
  "tika-vin12t0:1304_12": "Parisaṃ dūsetīti parisadūsano.",
  "tika-vin12t0:1305_0": "Pubbādīhītiādisaddena cakkhupasādassa antarāyakarāni aññānipi vatthūni gahetabbāni.",
  "tika-vin12t0:1305_1": "Dvīhi vā akkhīhi,",
  "tika-vin12t0:1305_2": "ekena vā akkhināti yojanā.",
  "tika-vin12t0:1305_3": "Ubhayampīti dvinnaṃ aṭṭhakathācariyānaṃ ubhayampi vacanaṃ.",
  "tika-vin12t0:1305_4": "Pāḷiyaṃ “andhaṃ pabbājentī”ti avatvā “kāṇaṃ pabbājentī”ti vuttattā “pariyāyenā”ti vuttaṃ.",
  "tika-vin12t0:1305_5": "Mahāaṭṭhakathāyañhi “jaccandho”ti iminā dveakkhikāṇaṃ sandhāya vuttaṃ.",
  "tika-vin12t0:1305_6": "Kuṇīti kuṇanaṃ saṃkocanaṃ kuṇaṃ,",
  "tika-vin12t0:1305_7": "tametassatthīti kuṇī.",
  "tika-vin12t0:1305_8": "Khañjoti khañjati gativekallabhāvena pavattatīti khañjo.",
  "tika-vin12t0:1305_9": "Kuṇḍapādakoti ettha kuṇḍoti khañjasseva nāmaṃ.",
  "tika-vin12t0:1305_10": "Khañjo hi kuḍati gamanaṃ paṭihanatīti kuṇḍoti vuccati.",
  "tika-vin12t0:1305_11": "Kasmā kuṇḍapādako?",
  "tika-vin12t0:1305_12": "Kasmā piṭṭhipādamajjhena caṅkamantoti āha “majjhe saṃkuṭitapādattā”ti.",
  "tika-vin12t0:1305_13": "Iminā hi kuṇḍapādassa ca piṭṭhipādamajjhena caṅkamanassa ca hetuṃ dasseti.",
  "tika-vin12t0:1305_14": "Eseva nayo anantaravākyepi.",
  "tika-vin12t0:1305_15": "Sabbopesāti esa sabbopi jano.",
  "tika-vin12t0:1306_0": "Pakkhahatoti ettha eko pakkho hato vināso etassāti pakkhahatoti atthaṃ dassento āha “eko hattho vā”tiādi.",
  "tika-vin12t0:1306_1": "“Pakkhapāto”tipi pāṭho,",
  "tika-vin12t0:1306_2": "so apāṭhoyeva.",
  "tika-vin12t0:1306_3": "Pakkhasaddo hi koṭṭhāsavācako,",
  "tika-vin12t0:1306_4": "na paṅgulapariyāyo,",
  "tika-vin12t0:1306_5": "pīṭhasabbī vuccatīti pīṭhena sabbati gacchati sīlenāti pīṭhasabbī vuccati.",
  "tika-vin12t0:1306_6": "“Jiṇṇabhāvena dubbalo”ti iminā jīraṇaṃ jarā,",
  "tika-vin12t0:1306_7": "tāya dubbalo jarādubbaloti vacanatthaṃ dasseti.",
  "tika-vin12t0:1306_8": "Balavā hotīti āgantukarogānamabhāvena balavā hoti,",
  "tika-vin12t0:1306_9": "“vacībhedo nappavattatī”ti iminā mukhamattameva gacchati pavattati,",
  "tika-vin12t0:1306_10": "na vacībhedo ettha janeti mūgoti dasseti.",
  "tika-vin12t0:1306_11": "Yassa vacībhedo na pavattati,",
  "tika-vin12t0:1306_12": "ayaṃ mūgo nāmāti yojanā.",
  "tika-vin12t0:1306_13": "Mammananti khalitavacanaṃ.",
  "tika-vin12t0:1306_14": "Yo ekameva akkharaṃ catupañcakkhattuṃ vadati,",
  "tika-vin12t0:1306_15": "tassetamadhivacanaṃ.",
  "tika-vin12t0:1307_0": "Badhīroti sutihīno.",
  "tika-vin12t0:1307_1": "So hi hananaṃ sotapasādassa nāsanaṃ vadho,",
  "tika-vin12t0:1307_2": "taṃ īrati gacchatīti badhīroti vuccati.",
  "tika-vin12t0:1307_3": "Yo sabbena sabbaṃ na suṇāti,",
  "tika-vin12t0:1307_4": "ayaṃ badhīro nāmāti yojanā.",
  "tika-vin12t0:1307_5": "Iminā naṭṭhapasādataṃ dasseti.",
  "tika-vin12t0:1307_6": "Ubhayadosavasenāti upalakkhaṇavasena vuttaṃ andhamūgabadhirapabbājane tidosavasenapi vuttattā.",
  "tika-vin12t0:1307_7": "Teti hatthacchinnādayo dvattiṃsajane.",
  "tika-vin12t0:1307_8": "Osāraṇaṃ apatto puggalo atthi,",
  "tika-vin12t0:1307_9": "taṃ puggalaṃ saṅgho osāreti ceti yojanā.",
  "tika-vin12t0:1307_10": "Osāretīti saṅghe paveseti.",
  "tika-vin12t0:1308_0": "58. Alajjīnissayavatthukathā",
  "tika-vin12t0:1309_0": "120.",
  "tika-vin12t0:1309_1": "“Alajjīnaṃ ovāda”nti pāṭhasesena yojite sāmyatthe sāmivacanampi yujjateva.",
  "tika-vin12t0:1309_2": "Taṃ nayaṃ adassetvā “upayogatthe sāmivacana”nti vuttaṃ.",
  "tika-vin12t0:1309_3": "“Bhikkhūhi sabhāgata”nti iminā bhikkhūhi samāno sīlādiguṇasaṅkhāto bhāgo imassāti bhikkhusabhāgo,",
  "tika-vin12t0:1309_4": "tassa bhāvo bhikkhusabhāgatanti vacanatthaṃ dasseti.",
  "tika-vin12t0:1309_5": "“Lajjibhāva”nti iminā bhāvapaccayassa sarūpaṃ dasseti.",
  "tika-vin12t0:1309_6": "Navaṭṭhānanti abhinavaṭṭhānaṃ.",
  "tika-vin12t0:1309_7": "Gatena bhikkhunāti sambandho.",
  "tika-vin12t0:1310_0": "Theroti nissayadāyako thero.",
  "tika-vin12t0:1310_1": "Gahetukāmoti nissayaṃ gahetukāmo.",
  "tika-vin12t0:1310_2": "Ācāranti nissayapaṭipannassa ācāraṃ.",
  "tika-vin12t0:1310_3": "Tadahevāti tasmiṃ gataahani eva.",
  "tika-vin12t0:1310_4": "Ābhogassa katattā,",
  "tika-vin12t0:1310_5": "aruṇuggamanassa ca ajānanattā vuttaṃ “anāpattī”ti.",
  "tika-vin12t0:1310_6": "Aruṇuggamanaṃ ajānantopi ābhogassa akatattā vuttaṃ “aruṇuggamane dukkaṭa”nti.",
  "tika-vin12t0:1310_7": "“Dve tīṇi divasānī”ti padena catu pañca cha divasānipi gahetabbāni lakkhaṇahāranayena anissitena vasitabbabhāvena samānaphalattā.",
  "tika-vin12t0:1310_8": "Tenāha “sattāhaṃ vasissāmī”ti.",
  "tika-vin12t0:1310_9": "Laddhaparihāroti laddho parihāro āpattiapanayanaṃ yenāti laddhaparihāro.",
  "tika-vin12t0:1311_0": "59. Gamikādinissayavatthukathā",
  "tika-vin12t0:1312_0": "121.",
  "tika-vin12t0:1312_1": "“Karaṇīyanissayo”ti iminā nissayagahaṇaṃ nissayo uttarapadalopavasena,",
  "tika-vin12t0:1312_2": "so karaṇīyo imassāti nissayakaraṇīyoti visesanaparanipātabhāvaṃ dasseti.",
  "tika-vin12t0:1312_3": "Nissayaṃ alabhamānenāti ettha kiṃ nissayassa alabhanaṃ nāmāti āha “attanā”tiādi.",
  "tika-vin12t0:1312_4": "Vutthapubbanti vasitapubbaṃ.",
  "tika-vin12t0:1312_5": "Ekarattaṃ vasantenāpīti pisaddo dvirattādike kā nāma kathāti dasseti.",
  "tika-vin12t0:1312_6": "Vissamanto vā satthaṃ pariyesanto vā hutvāti yojanā.",
  "tika-vin12t0:1312_7": "Nāvāya gacchantassāti nāvāya addhānamaggaṃ paṭipannassa.",
  "tika-vin12t0:1313_0": "Yāciyamānenāti ettha bahukattupasaṅgattā vuttaṃ “tena gilānenā”ti.",
  "tika-vin12t0:1313_1": "“Mānenā”ti iminā yācitumasakkuṇeyyatādīni nivatteti.",
  "tika-vin12t0:1314_0": "Phāsu hotīti ettha āvāsasappāyādivasena phāsu hotīti āsaṅkā bhaveyyāti āha “samathavipassanānaṃ paṭilābhavasenā”ti.",
  "tika-vin12t0:1314_1": "Hīti saccaṃ.",
  "tika-vin12t0:1314_2": "Imaṃ parihāranti imaṃ phāsuvihāraparihāraṃ.",
  "tika-vin12t0:1314_3": "Thāmagatāya vipassanāyāti yojanā.",
  "tika-vin12t0:1314_4": "Samatho vā taruṇo hotīti yojanā.",
  "tika-vin12t0:1314_5": "Etassevāti taruṇasamathavipassanikasseva bhikkhuno.",
  "tika-vin12t0:1314_6": "Tassa nissāyāti ettha tassa ovādaṃ nissāyāti yojanā.",
  "tika-vin12t0:1314_7": "Atha vā upayogatthe sāmivacanaṃ.",
  "tika-vin12t0:1314_8": "Taṃ nissayadāyakaṃ nissāyāti hi attho.",
  "tika-vin12t0:1314_9": "Yattako kālo āsaḷhīpuṇṇamā atthi,",
  "tika-vin12t0:1314_10": "tattakaṃ kālanti yojanā.",
  "tika-vin12t0:1314_11": "“Āsaḷhīpuṇṇamā”ti ettha “yāvā”ti nipātapayogattā abhividhiavajhatthe nissakkavacanaṃ daṭṭhabbaṃ.",
  "tika-vin12t0:1314_12": "Yatthāti yasmiṃ ṭhāne.",
  "tika-vin12t0:1315_0": "122.",
  "tika-vin12t0:1315_1": "Pāḷiyaṃ gottenapīti ettha pisaddena na kevalaṃ nāmeneva,",
  "tika-vin12t0:1315_2": "atha kho gottenapi sāvetunti dasseti.",
  "tika-vin12t0:1315_3": "Tasmā “āyasmato pippalissā”ti nāmaṃ sāvetvātipi “āyasmato mahākassapassā”ti gottaṃ sāvetvāpi anusāvetabbaṃ.",
  "tika-vin12t0:1315_4": "Tena vuttaṃ “mahākassapassā”tiādi.",
  "tika-vin12t0:1315_5": "Iminā “konāmo te upajjhāyo?",
  "tika-vin12t0:1315_6": "Upajjhāyo me bhante āyasmā mahākassapo nāmā”tiādīsu gottampi nāmeneva saṅgahitanti siddhaṃ hoti.",
  "tika-vin12t0:1316_0": "123.",
  "tika-vin12t0:1316_1": "Ekānusāvaneti padassa samānādhikaraṇabāhiratthasamāsabhāvaṃ nivattento āha “ekato anusāvane”ti.",
  "tika-vin12t0:1316_2": "Tattha ekatoti ekakkhaṇe,",
  "tika-vin12t0:1316_3": "ekapahārena vā.",
  "tika-vin12t0:1316_4": "Vakkhati hi “ekakkhaṇe”ti ca “ekapahārenevā”ti ca.",
  "tika-vin12t0:1316_5": "Iminā ekato anusāvanametesanti ekānusāvanāti asamānādhikaraṇabāhiratthasamāsaṃ dasseti.",
  "tika-vin12t0:1316_6": "Ekenāti ekena anusāvanācariyena.",
  "tika-vin12t0:1316_7": "Ekassāti ekassa upasampadāpekkhassa.",
  "tika-vin12t0:1316_8": "“Ekakkhaṇe”ti iminā “ekato”ti padassa atthaṃ dasseti.",
  "tika-vin12t0:1316_9": "“Upasampādetu”nti dvinnaṃ upasampadāpekkhānaṃ upasampādetuṃ.",
  "tika-vin12t0:1317_0": "Purimanayenevāti “ekena ekassa,",
  "tika-vin12t0:1317_1": "aññena itarassā”tiādinā pubbe vuttanayeneva.",
  "tika-vin12t0:1317_2": "Ekato anusāvane kātunti “ekena ekassa,",
  "tika-vin12t0:1317_3": "aññena aññassa,",
  "tika-vin12t0:1317_4": "itarena itarassā”ti evaṃ tīhi ācariyehi tiṇṇaṃ upasampadāpekkhānaṃ ekakkhaṇe anusāvane kātuṃ.",
  "tika-vin12t0:1317_5": "Tañca khoti ettha tasaddassa “anusāvane kātu”nti padasseva atthavisayataṃ dassetuṃ vuttaṃ “anusāvanakiriya”nti.",
  "tika-vin12t0:1317_6": "Dve vā tayo vāti ettha vāsaddo aniyamavikappattho.",
  "tika-vin12t0:1317_7": "Sace ekenācariyena dve anusāveti,",
  "tika-vin12t0:1317_8": "“ayaṃ buddharakkhito ca ayaṃ dhammarakkhito cā”ti anusāvetabbā.",
  "tika-vin12t0:1317_9": "Sace tayo anusāveti,",
  "tika-vin12t0:1317_10": "“ayaṃ buddharakkhito ca ayaṃ dhammarakkhito ca ayaṃ saṅgharakkhito cā”ti anusāvetabbā.",
  "tika-vin12t0:1317_11": "Yathā ekenācariyena dve vā tayo vā ekato anusāvetabbā,",
  "tika-vin12t0:1317_12": "evaṃ dvīhi vā tīhi vā ācariyehi eko anusāvetabbotipi vadanti.",
  "tika-vin12t0:1317_13": "Ekena upajjhāyena karaṇabhūtena,",
  "tika-vin12t0:1317_14": "eko upajjhāyo hutvāti vā attho.",
  "tika-vin12t0:1317_15": "“Ekapahārenevā”ti iminā “ekato”ti padassa atthaṃ dasseti.",
  "tika-vin12t0:1317_16": "Dve tisso kammavācāti dvīhi ācariyehi dve,",
  "tika-vin12t0:1317_17": "tīhi ācariyehi tisso kammavācā.",
  "tika-vin12t0:1317_18": "Ekena upajjhāyena anusāvane eko vā dve vā tayo vā ācariyā vaṭṭanti,",
  "tika-vin12t0:1317_19": "nānupajjhāyena anusāvane pana nānācariyā eva vaṭṭantīti dassento āha “sace panā”tiādi.",
  "tika-vin12t0:1317_20": "Tissattheroti kammavācācariyabhūto tissatthero.",
  "tika-vin12t0:1317_21": "Sumanattherassāti upajjhāyabhūtassa sumanattherassa.",
  "tika-vin12t0:1317_22": "Idanti nānupajjhāyena ekassācariyassānusāvanaṃ.",
  "tika-vin12t0:1317_23": "Esa paṭikkhepoti “na tveva nānupajjhāyenā”ti eso paṭikkhepo.",
  "tika-vin12t0:1318_0": "63. Upasampadāvidhikathā",
  "tika-vin12t0:1319_0": "126.",
  "tika-vin12t0:1319_1": "Taṃ upajjhanti taṃ upajjhāyaṃ.",
  "tika-vin12t0:1319_2": "“Upajjhā”ti ca “upajjhāyo”ti ca hi atthato ekaṃ,",
  "tika-vin12t0:1319_3": "byañjanameva nānaṃ yathā “sabhā sabhāya”nti.",
  "tika-vin12t0:1319_4": "Ettha upajjhāsaddo rājādigaṇo (rupasiddhi 599 sutte;",
  "tika-vin12t0:1319_5": "saddanīti 1140 sutte),",
  "tika-vin12t0:1319_6": "upajjhāyasaddo purisādigaṇo.",
  "tika-vin12t0:1319_7": "Sabhāsaddo itthiliṅgo,",
  "tika-vin12t0:1319_8": "sabhāyasaddo pulliṅgo vā napuṃsakaliṅgo vā.",
  "tika-vin12t0:1319_9": "“Vitthāyantī”ti saddo nāmadhātūti āha “vitthaddhagattā hontī”ti.",
  "tika-vin12t0:1319_10": "Vitthasaddo hi dabbavācakattā nāmasaddo,",
  "tika-vin12t0:1319_11": "vikārena thaddho gatto etesanti vitthā,",
  "tika-vin12t0:1319_12": "ddhakārassa lopaṃ katvā,",
  "tika-vin12t0:1319_13": "tato āyapaccayo hoti.",
  "tika-vin12t0:1319_14": "Yanti yaṃ antarāyajātaṃ.",
  "tika-vin12t0:1319_15": "Tava sarīreti tuyhaṃ kāye.",
  "tika-vin12t0:1319_16": "“Nibbatta”nti iminā “jāta”nti ettha janadhātuyā jananatthaṃ dasseti,",
  "tika-vin12t0:1319_17": "“vijjamāna”nti iminā janīdhātuyā pātubhāvatthaṃ dasseti.",
  "tika-vin12t0:1319_18": "Santanti saṃvijjamānaṃ.",
  "tika-vin12t0:1319_19": "Itiādi kathetabbanti yojanā.",
  "tika-vin12t0:1320_0": "64. Cattāronissayādikathā",
  "tika-vin12t0:1321_0": "128.",
  "tika-vin12t0:1321_1": "Upasampannasamanantaramevāti upasampanno hutvā samanantarameva,",
  "tika-vin12t0:1321_2": "na kālantareti attho.",
  "tika-vin12t0:1321_3": "Ekaporisāti ettha porisasaddo upari vitthate bhujapamāṇe ca posapamāṇe ca vattati.",
  "tika-vin12t0:1321_4": "Purisassa pamāṇā porisā,",
  "tika-vin12t0:1321_5": "pamāṇatthe ṇapaccayo.",
  "tika-vin12t0:1321_6": "Chāyāti ātapābhāvo.",
  "tika-vin12t0:1321_7": "Metabbāti pametabbā.",
  "tika-vin12t0:1321_8": "“Vassāno”tiādi “utupamāṇaṃ ācikkhitabba”nti ettha ācikkhaṇākāradassanaṃ.",
  "tika-vin12t0:1321_9": "Utuno pamāṇanti atthaṃ nivārento āha “ettha cā”tiādi.",
  "tika-vin12t0:1321_10": "Arati punappunaṃ gacchatīti utu,",
  "tika-vin12t0:1321_11": "pamiyati saṃvaccharo paricchijjiyati anenāti pamāṇaṃ.",
  "tika-vin12t0:1321_12": "Yattakehi divasehi aparipuṇṇoti sambandho.",
  "tika-vin12t0:1321_13": "Yassāti divasabhāgassa.",
  "tika-vin12t0:1321_14": "Yo utu aparipuṇṇo,",
  "tika-vin12t0:1321_15": "tassa utunoti pāṭhaseso yojetabbo.",
  "tika-vin12t0:1321_16": "“Utupamāṇaṃ ācikkhitabbaṃ,",
  "tika-vin12t0:1321_17": "divasabhāgo ācikkhitabbo”ti padānaṃ aparampi atthavikappaṃ dassento āha “atha vā”tiādi.",
  "tika-vin12t0:1321_18": "Tattha ayaṃ nāma utūti ayaṃ utu vassāno nāmāti vā hemanto nāmāti vā gimho nāmāti vā.",
  "tika-vin12t0:1321_19": "Pubbanhoti ahassa pubbo pubbanho.",
  "tika-vin12t0:1321_20": "Tattha pacchimanayova pāsaṃsataro. Kasmā?",
  "tika-vin12t0:1321_21": "Purimanaye utuparipuṇṇe divasabhāgācikkhaṇassa abhāvā,",
  "tika-vin12t0:1321_22": "pacchimanaye pana paripuṇṇaṃ vā aparipuṇṇaṃ vā utupamāṇaṃ ācikkhitabbaṃ.",
  "tika-vin12t0:1321_23": "Upasampannadivasabhāgova “pubbanho”ti vā “sāyanho”ti vā ācikkhitabbo.",
  "tika-vin12t0:1321_24": "Saṃgītīti ettha saṃ ekato katvā gāyitabbā kathetabbāti saṃgītīti vacanatthaṃ dassento āha “idameva sabbaṃ ekato katvā”tiādi.",
  "tika-vin12t0:1321_25": "Tattha kinti kiṃ utuṃ.",
  "tika-vin12t0:1321_26": "Idaṃ nāmāti idaṃ nāma utuṃ.",
  "tika-vin12t0:1321_27": "Vadeyyāsīti āgantukānaṃ vuḍḍhanavakabhāvādiñāpanatthaṃ katheyyāsi.",
  "tika-vin12t0:1322_0": "129.",
  "tika-vin12t0:1322_1": "Dutiyanti sahāyaṃ bhikkhuṃ vā sāmaṇeraṃ vā purisaṃ vā.",
  "tika-vin12t0:1322_2": "Akaraṇīyānīti upasampannehi akattabbāni.",
  "tika-vin12t0:1322_3": "Paṇḍupalāsoti ettha paṇḍūti setapītamisso vaṇṇo,",
  "tika-vin12t0:1322_4": "palāsasaddo paṇṇavācako,",
  "tika-vin12t0:1322_5": "na haritavācako,",
  "tika-vin12t0:1322_6": "nāpi kiṃsukadumavācakoti dassento āha “paṇḍuvaṇṇo paṇṇo”ti.",
  "tika-vin12t0:1322_7": "Paṇḍupalāsoti samāsopi byāsopi yuttoyeva.",
  "tika-vin12t0:1322_8": "Samāsakāle paṇḍu yassatthīti paṇḍu,",
  "tika-vin12t0:1322_9": "soyeva palāso paṇḍupalāsoti kātabbo.",
  "tika-vin12t0:1322_10": "Pupphaphalādiṃ bandhatīti bandhananti vacanatthena bandhanasaddo vaṇṭapariyāyoti āha “vaṇṭato”ti.",
  "tika-vin12t0:1322_11": "Puthusilāti ettha puthusaddo mahantapariyāyoti āha “mahāsilā”ti.",
  "tika-vin12t0:1323_0": "130.",
  "tika-vin12t0:1323_1": "Tassāti ukkhepanīyakammārahassa bhikkhuno.",
  "tika-vin12t0:1323_2": "Sāmaggīti saṅghasāmaggī.",
  "tika-vin12t0:1323_3": "Tenāti ukkhepanīyakammārahena bhikkhunā.",
  "tika-vin12t0:1323_4": "Sambhogeti āmisena ca dhammena ca sambhogahetu.",
  "tika-vin12t0:1323_5": "Ettha sahaseyyāpi saṅgahitā āpattibhāvato.",
  "tika-vin12t0:1323_6": "Anāpattīti anukkhittakabhāvato pācittiyāpattiyā anāpatti,",
  "tika-vin12t0:1323_7": "alajjilakkhaṇābhāvato dukkaṭena anāpattīti daṭṭhabbaṃ.",
  "tika-vin12t0:1324_0": "Iti samantapāsādikāya vinayasaṃvaṇṇanāya",
  "tika-vin12t0:1325_0": "Dvāsattatiadhikavatthusatapaṭimaṇḍitassa mahākhandhakassa",
  "tika-vin12t0:1326_0": "Atthavaṇṇanāya yojanā samattā.",
  "tika-vin12t0:1327_0": "2. Uposathakkhandhakaṃ",
  "tika-vin12t0:1328_0": "68. Sannipātānujānanādikathā",
  "tika-vin12t0:1329_0": "132.",
  "tika-vin12t0:1329_1": "Uposathakkhandhake taranti otaranti etthāti titthaṃ,",
  "tika-vin12t0:1329_2": "udakatitthaṃ,",
  "tika-vin12t0:1329_3": "titthaṃ viyāti titthaṃ,",
  "tika-vin12t0:1329_4": "laddhīti āha “titthaṃ vuccati laddhī”ti.",
  "tika-vin12t0:1329_5": "Laddhi hi bahūnaṃ laddhikānaṃ otaraṇaṭṭhānattā titthaṃ nāma.",
  "tika-vin12t0:1329_6": "Aññanti sāsanikaladdhito aññaṃ.",
  "tika-vin12t0:1329_7": "Etesanti paribbājakānaṃ.",
  "tika-vin12t0:1329_8": "Itoti imasmā sāsanikaladdhito.",
  "tika-vin12t0:1329_9": "Yanti yaṃ dhammajātaṃ.",
  "tika-vin12t0:1329_10": "Tesanti aññatitthiyānaṃ paribbājakānaṃ.",
  "tika-vin12t0:1329_11": "Te labhantīti ettha tasaddo manussavisayoti āha “te manussā”ti.",
  "tika-vin12t0:1329_12": "Mūgasūkarāti ettha thūlasarīrassa sūkarassa saddamattassāpi abhāvato mūgasūkaro nāmāti āha “thūlasarīrasūkarā”ti.",
  "tika-vin12t0:1330_0": "135.",
  "tika-vin12t0:1330_1": "Assāti bhikkhuno.",
  "tika-vin12t0:1330_2": "Soti sampajānamusāvādo.",
  "tika-vin12t0:1330_3": "Kinti kiṃ āpatti.",
  "tika-vin12t0:1330_4": "Dukkaṭanti padassa dukkaṭaṃ kammanti āsaṅkā bhaveyyāti āha “dukkaṭāpattī”ti.",
  "tika-vin12t0:1330_5": "Sā ca kho dukkaṭāpatti musāvādalakkhaṇena na hotīti yojanā.",
  "tika-vin12t0:1330_6": "Kena hotīti āha “bhagavato pana vacanenā”ti.",
  "tika-vin12t0:1330_7": "Vacanenāti ca “sampajānamusāvāde kiṃ hoti?",
  "tika-vin12t0:1330_8": "Dukkaṭaṃ hotī”ti vacanena.",
  "tika-vin12t0:1330_9": "Akiriyasamuṭṭhānāti āvi kattabbāya āpattiyā akaraṇena akiriyasamuṭṭhānā.",
  "tika-vin12t0:1331_0": "Manujenāti manussena.",
  "tika-vin12t0:1331_1": "Vācāti vācāya.",
  "tika-vin12t0:1331_2": "Yakārassa hi lopo.",
  "tika-vin12t0:1331_3": "Giranti saddaṃ.",
  "tika-vin12t0:1331_4": "Pareti aññe puggale.",
  "tika-vin12t0:1331_5": "Vācasikanti vācāto samuṭṭhitaṃ.",
  "tika-vin12t0:1331_6": "Ayaṃ panettha yojanā –",
  "tika-vin12t0:1331_7": "bhikkhu kenaci āsanne ṭhitena manujena vācāya anālapanto hoti,",
  "tika-vin12t0:1331_8": "pare dūre ṭhite puggale sandhāya giraṃ mahāsaddaṃ no ca bhaṇeyya,",
  "tika-vin12t0:1331_9": "evampi vācasikameva āpajjeyyāti.",
  "tika-vin12t0:1332_0": "Antarāyikoti ettha karotyatthe ṇikapaccayoti āha “antarāyakaro”ti.",
  "tika-vin12t0:1332_1": "“Kimatthāyā”ti iminā kissāti ettha tadatthe catutthīti dasseti,",
  "tika-vin12t0:1332_2": "hetvatthopi yujjateva.",
  "tika-vin12t0:1332_3": "Sabbatthāti sabbesu “dutiyassa jhānassa adhigamāyā”tiādīsu.",
  "tika-vin12t0:1332_4": "Itītiādi nigamanaṃ.",
  "tika-vin12t0:1332_5": "Uddesato cāti “suṇātu me bhante saṅgho”tiādiuddesato ca.",
  "tika-vin12t0:1332_6": "Niddesato cāti “pātimokkhanti ādimeta”ntiādiniddesato ca.",
  "tika-vin12t0:1333_0": "136.",
  "tika-vin12t0:1333_1": "Devasikanti ettha ṇikapaccayo vicchatthe hotīti āha “divase divase”ti.",
  "tika-vin12t0:1333_2": "Tatiye ca sattame ca pakkheti ekassa utuno aṭṭhasu pakkhesu tatiye ca sattame ca pakkhe.",
  "tika-vin12t0:1333_3": "“Vacanato”ti padaṃ “vaṭṭatī”ti pade ñāpakahetu.",
  "tika-vin12t0:1333_4": "Tathārūpe paccayeti tathārūpe vikaticārittasaṅkhāte paccaye.",
  "tika-vin12t0:1333_5": "Anuvattitabbanti anumatiṃ vattitabbaṃ.",
  "tika-vin12t0:1333_6": "Vacanatopīti pisaddo pubbe ñāpakahetuṃ sampiṇḍeti.",
  "tika-vin12t0:1333_7": "Etanti “yasmiṃ tasmiṃ cātuddase vā pannarase vā uddisituṃ vaṭṭatī”ti vacanaṃ.",
  "tika-vin12t0:1334_0": "71. Sīmānujānanakathā",
  "tika-vin12t0:1335_0": "138.",
  "tika-vin12t0:1335_1": "Nimittā kittetabbāti nimittāni kittetabbāni.",
  "tika-vin12t0:1335_2": "Nikārassa hi ākāro.",
  "tika-vin12t0:1335_3": "Nimittaṃ katoti eso pabbato nimittaṃ katoti yojanā.",
  "tika-vin12t0:1335_4": "Eseva nayo paratopi.",
  "tika-vin12t0:1335_5": "“Eseva nayo”ti iminā “puratthimāya disāya kiṃ nimittaṃ?",
  "tika-vin12t0:1335_6": "Pāsāṇo bhante,",
  "tika-vin12t0:1335_7": "eso pāsāṇo nimitta”nti atthaṃ atidisati.",
  "tika-vin12t0:1335_8": "Eseva nayo sesesupi.",
  "tika-vin12t0:1335_9": "Kevalaṃ pana vanaudakesu “etaṃ vanaṃ,",
  "tika-vin12t0:1335_10": "etaṃ udaka”nti vattabbaṃ.",
  "tika-vin12t0:1335_11": "Nadiyaṃ “esā nadī”ti vattabbā.",
  "tika-vin12t0:1335_12": "Ettha panāti etissaṃ uttarāyaṃ anudisāyaṃ pana.",
  "tika-vin12t0:1335_13": "Hīti phalajotako.",
  "tika-vin12t0:1335_14": "Tatthāti “nimittā kittetabbā”ti vacane.",
  "tika-vin12t0:1335_15": "Sīmamaṇḍalanti sīmabimbaṃ.",
  "tika-vin12t0:1335_16": "Sambandhantenāti purimanimittena pacchimanimittaṃ sambandhantena.",
  "tika-vin12t0:1335_17": "Iminā ekantarikādivasena nimittakittanaṃ na vaṭṭati nimittenapi nimittānaṃ sambandhābhāvatoti dasseti.",
  "tika-vin12t0:1335_18": "Purimanimittena pacchimanimittassa sambandhe sati ajja ekaṃ nimittaṃ kittetvā sve ekaṃ nimittaṃ kittetvāti",
  "tika-vin12t0:1335_19": "evaṃ kālantarepi nimittaṃ kittetvā sammanituṃ vaṭṭatīti vadanti.",
  "tika-vin12t0:1336_0": "Pabbatoti ettha pabbaṃ vuccati phaḷu,",
  "tika-vin12t0:1336_1": "taṃ etasmiṃ atthīti pabbato.",
  "tika-vin12t0:1336_2": "Vālikarāsissa suddhapaṃsupabbatapasaṅgattā vuttaṃ “vālikarāsi pana na vaṭṭatī”ti.",
  "tika-vin12t0:1336_3": "Itaropīti vālikarāsito aññopi tividho pabbato.",
  "tika-vin12t0:1336_4": "Hatthippamāṇatoti aḍḍhaṭṭhamaratanahatthipamāṇato.",
  "tika-vin12t0:1336_5": "Catūsu disāsūti vihārassa catūsu disāsu.",
  "tika-vin12t0:1336_6": "Catūhi vā tīhi vāti ettha vāsaddena tato adhikānipi gahetabbāni.",
  "tika-vin12t0:1336_7": "Ekena vā nimittenāti yojanā.",
  "tika-vin12t0:1336_8": "Itoti pabbatanimittato.",
  "tika-vin12t0:1336_9": "Tasmāti yasmā ekena nimittena na vaṭṭati, tasmā.",
  "tika-vin12t0:1336_10": "Tanti pabbataṃ.",
  "tika-vin12t0:1336_11": "Tasmāti ekasseva nimittassa kittitattā.",
  "tika-vin12t0:1336_12": "Yo pabbato atthi,",
  "tika-vin12t0:1336_13": "taṃ pabbatanti yojanā.",
  "tika-vin12t0:1336_14": "Antoti pabbatassa anto.",
  "tika-vin12t0:1337_0": "Tatiyabhāgaṃ vāti ettha vāsaddena paṭhamabhāgopi ekadesopi gahetabbo.",
  "tika-vin12t0:1337_1": "Tassāti tattakassa padesassa.",
  "tika-vin12t0:1337_2": "Tatiyabhāgādito aparaṃ sabbapabbataṃ antokatvā sammataṃ dassento āha “sace”tiādi.",
  "tika-vin12t0:1338_0": "Pāsāṇanimitte evaṃ vinicchayo veditabboti yojanā.",
  "tika-vin12t0:1338_1": "Pasati ghanabhāvena bandhatīti pāsāṇo.",
  "tika-vin12t0:1338_2": "Ayaguḷopi pāsāṇasaṅkhameva gacchati tena tassa sadisattā.",
  "tika-vin12t0:1338_3": "Ayaguḷopīti ettha pisaddena tambakaṃsavaṭṭalohasuvaṇṇarajatādayopi saṅgaṇhāti.",
  "tika-vin12t0:1338_4": "Yo kocīti silāpavāḷamaṇiādīsu yo koci.",
  "tika-vin12t0:1338_5": "Dvattiṃsapalaguḷapiṇḍaparimāṇatā saṇṭhānato gahetabbā,",
  "tika-vin12t0:1338_6": "na tulitvā gaṇanavasena.",
  "tika-vin12t0:1338_7": "Khuddakataro pāsāṇoti yojanā.",
  "tika-vin12t0:1338_8": "Yo piṭṭhipāsāṇo vā yo uṭṭhitapāsāṇo vāti yojanā kātabbā –",
  "tika-vin12t0:1338_9": "uttaravākye tasaddassa aniyamaniddesavacanattā “pāsāṇasaṅkhaṃyevā”ti ettha evakārena “na pabbatasaṅkha”nti atthaṃ dasseti.",
  "tika-vin12t0:1338_10": "Mahato piṭṭhipāsāṇassāti āyāmavitthārubbedhato mahantassa piṭṭhipāsāṇassa sakkassa paṇḍukambalapiṭṭhipāsāṇassa viya.",
  "tika-vin12t0:1338_11": "Tanti piṭṭhipāsāṇaṃ.",
  "tika-vin12t0:1338_12": "Na vaṭṭatīti kittetuṃ na vaṭṭati.",
  "tika-vin12t0:1338_13": "Hīti laddhadosajotako.",
  "tika-vin12t0:1338_14": "Tanti piṭṭhipāsāṇaṃ.",
  "tika-vin12t0:1338_15": "Sīmāyāti sīmato.",
  "tika-vin12t0:1338_16": "Vihāropīti na kevalaṃ nimittameva, vihāropi.",
  "tika-vin12t0:1338_17": "Piṭṭhipāsāṇo na kittetabboti sambandho.",
  "tika-vin12t0:1338_18": "Kittetvāti ettha “piṭṭhipāsāṇa”nti yojetabbaṃ.",
  "tika-vin12t0:1339_0": "Vananimitte evaṃ vinicchayo veditabboti yojanā.",
  "tika-vin12t0:1339_1": "Vaniyati mayūrakokilādīhi sattehi sambhajiyatīti vanaṃ,",
  "tika-vin12t0:1339_2": "vananti sambhajanti etthāti vā vanaṃ.",
  "tika-vin12t0:1339_3": "Taco eva sāro etesanti tacasāro,",
  "tika-vin12t0:1339_4": "tālanāḷikerādayo.",
  "tika-vin12t0:1339_5": "Ādisaddena veṇuādayo saṅgaṇhāti.",
  "tika-vin12t0:1339_6": "Anto sāro etesanti antosārā,",
  "tika-vin12t0:1339_7": "sākasālādayo.",
  "tika-vin12t0:1339_8": "Ādisaddena khadirādayo saṅgaṇhāti.",
  "tika-vin12t0:1339_9": "Antosāramissakānanti antosārehi rukkhehi missakānaṃ.",
  "tika-vin12t0:1339_10": "Rukkhānaṃ vananti ettha avayavaavayavibhāvena sambandho veditabbo.",
  "tika-vin12t0:1339_11": "Iminā tiṇavanaṃ rukkhavananti ettha “tiṇānaṃ vana”nti vā “rukkhānaṃ vana”nti vā atthaṃ dasseti.",
  "tika-vin12t0:1339_12": "Tiṇameva vanaṃ,",
  "tika-vin12t0:1339_13": "rukkhoyeva vananti atthopi yujjateva.",
  "tika-vin12t0:1339_14": "Cattāro vā pañca vā rukkhāti catupañcarukkhā,",
  "tika-vin12t0:1339_15": "te mattaṃ pamāṇametthāti catupañcarukkhamattaṃ vanaṃ,",
  "tika-vin12t0:1339_16": "tatoti catupañcarukkhamattato.",
  "tika-vin12t0:1339_17": "Ekadesanti vanassa ekadesaṃ.",
  "tika-vin12t0:1339_18": "Vanamajjheti vanassa vemajjhe,",
  "tika-vin12t0:1339_19": "vanassūparīti attho.",
  "tika-vin12t0:1339_20": "Rukkhantaresu eva hi vihāraṃ karonti.",
  "tika-vin12t0:1339_21": "Ekadesanti vanassa ekadesaṃ.",
  "tika-vin12t0:1339_22": "Tatthāti vane.",
  "tika-vin12t0:1339_23": "“Ṭhitavana”nti padaṃ “kittetvā”ti pade avuttakammaṃ,",
  "tika-vin12t0:1339_24": "“na kittetabba”nti pade vuttakammaṃ.",
  "tika-vin12t0:1340_0": "Rukkhanimitte evaṃ vinicchayo veditabboti yojanā.",
  "tika-vin12t0:1340_1": "Rukkhiyati phalādikāmehi saṃvariyati rakkhiyatīti rukkho,",
  "tika-vin12t0:1340_2": "mahiyaṃ ruhatīti vā rukkho.",
  "tika-vin12t0:1340_3": "Jīvamānakoti lokavohāravasena mūlaṅkurādiharitasaṅkhātajīvamānako.",
  "tika-vin12t0:1340_4": "Pariṇāhatoti visālabhāvato.",
  "tika-vin12t0:1340_5": "Sūcidaṇḍakapamāṇoti sūciyā lekhaniyā daṇḍabhūtaveḷupamāṇo.",
  "tika-vin12t0:1340_6": "So veḷu kaniṭṭhaṅgulipamāṇoti daṭṭhabbo.",
  "tika-vin12t0:1340_7": "Tatoti aṭṭhaṅgulubbedhasūcidaṇḍakapamāṇapariṇāharukkhato.",
  "tika-vin12t0:1340_8": "Vaṃsanaḷakasarāvādīsūti vaṃso ca naḷako ca sarāvo ca vaṃsanaḷakasarāvā,",
  "tika-vin12t0:1340_9": "te ādayo yesaṃ kapālādīnanti vaṃsanaḷakasarāvādayo, tesu.",
  "tika-vin12t0:1340_10": "Tatoti vaṃsādito.",
  "tika-vin12t0:1340_11": "Taṃkhaṇampīti tasmiṃ nimittakkhaṇepi.",
  "tika-vin12t0:1340_12": "Akāraṇanti apamāṇaṃ.",
  "tika-vin12t0:1340_13": "Etanti navamūlasākhāniggamanaṃ.",
  "tika-vin12t0:1340_14": "Vattuṃ vaṭṭatīti sāmaññanāmenapi visesanāmenapi vattuṃ vaṭṭati.",
  "tika-vin12t0:1340_15": "Iminā pabbatādīsupi “pabbato”ti sāmaññanāmenapi “vaṅkapabbato vepullapabbato”ti visesanāmenapi vattuṃ vaṭṭatīti dasseti.",
  "tika-vin12t0:1341_0": "Magganimitte evaṃ vinicchayo veditabboti yojanā.",
  "tika-vin12t0:1341_1": "Maggiyati pathikehi,",
  "tika-vin12t0:1341_2": "maggamūḷhehi vā anvesiyatīti maggo.",
  "tika-vin12t0:1341_3": "Yo yādiso jaṅghamaggo vā sakaṭamaggo vā vinivijjhitvā dve tīṇi gāmantarāni gacchati,",
  "tika-vin12t0:1341_4": "so tādiso jaṅghamaggo vā sakaṭamaggo vā vaṭṭatīti yojanā.",
  "tika-vin12t0:1341_5": "Ukkamitvāti pakkamitvā.",
  "tika-vin12t0:1341_6": "Yo jaṅghamaggo otarati,",
  "tika-vin12t0:1341_7": "so na vaṭṭatīti yojanā.",
  "tika-vin12t0:1341_8": "Avaḷañjāti aparibhogā.",
  "tika-vin12t0:1341_9": "Gamanaṃ janetīti jaṅgho.",
  "tika-vin12t0:1341_10": "Jaṇṇugopphakānaṃ majjhapadeso.",
  "tika-vin12t0:1341_11": "Saha atthena paṇiyadhanenāti sattho,",
  "tika-vin12t0:1341_12": "jaṅghena vicaranto sattho jaṅghasattho.",
  "tika-vin12t0:1341_13": "Sakati samattheti bhāraṃ vahitunti sakaṭo,",
  "tika-vin12t0:1341_14": "tena vicaranto sattho sakaṭasattho.",
  "tika-vin12t0:1341_15": "Jaṅghasattho ca sakaṭasattho ca jaṅghasakaṭasatthā, tehi.",
  "tika-vin12t0:1341_16": "Hīti saccaṃ, yasmā vā.",
  "tika-vin12t0:1341_17": "Etanti nimittaṃ.",
  "tika-vin12t0:1342_0": "Koṇanti vihārakoṇaṃ.",
  "tika-vin12t0:1342_1": "Gataṃ pana magganti yojanā.",
  "tika-vin12t0:1342_2": "Parabhāgeti vihāraṃ parikkhipitvā gacchantehi catūhi maggehi parabhāge.",
  "tika-vin12t0:1342_3": "Dasasu nāmesūti satipaṭṭhānaṭṭhakathādīsu āgatesu “maggo pantho patho pajjo”tiādīsu,",
  "tika-vin12t0:1342_4": "abhidhānādīsu ca āgatesu “maggo pantho patho addhā”tiādīsu dasasu magganāmesu.",
  "tika-vin12t0:1342_5": "Yena kenaci nāmenāti iminā pabbatādīsupi “pabbato giri selo addi nago acalo siluccayo sikharī bhūdharo”tiādīsu",
  "tika-vin12t0:1342_6": "anekesu nāmesu yena kenaci nāmena kittetuṃ vaṭṭatīti dasseti.",
  "tika-vin12t0:1343_0": "Vammikanimitte evaṃ vinicchayo veditabboti yojanā.",
  "tika-vin12t0:1343_1": "Upacikāhi vamiyati,",
  "tika-vin12t0:1343_2": "sarabūgharagolikādayo satte vamatīti vā vammiko.",
  "tika-vin12t0:1343_3": "Taṃdivasajātoti tasmiṃ nimittakittitadivase jāto.",
  "tika-vin12t0:1343_4": "Tatoti aṭṭhaṅgulubbedhagovisāṇapamāṇavammīkato.",
  "tika-vin12t0:1344_0": "Nadīnimitte evaṃ vinicchayo veditabboti yojanā.",
  "tika-vin12t0:1344_1": "Nadati sandatīti nadī,",
  "tika-vin12t0:1344_2": "nadanto eti gacchatīti vā nadī.",
  "tika-vin12t0:1344_3": "Yassāti nadiyā,",
  "tika-vin12t0:1344_4": "sotanti sambandho.",
  "tika-vin12t0:1344_5": "“Anvaddhamāsa”ntiādinā ekapakkhe tikkhattuṃ ekamāse chakkhattuṃ vassantabhāvaṃ dīpeti.",
  "tika-vin12t0:1344_6": "Vigatamatte satīti sambandho.",
  "tika-vin12t0:1344_7": "“Īdise”ti iminā “anvaddhamāsa”ntiādiatthaṃ atidisati.",
  "tika-vin12t0:1344_8": "Timaṇḍalanti heṭṭhā jāṇumaṇḍalaṃ,",
  "tika-vin12t0:1344_9": "upari nābhimaṇḍalanti timaṇḍalaṃ.",
  "tika-vin12t0:1344_10": "Yattha katthacīti titthe vā atitthe vā.",
  "tika-vin12t0:1344_11": "Udakena temiyatīti yojanā,",
  "tika-vin12t0:1344_12": "tintiyatīti attho.",
  "tika-vin12t0:1344_13": "Na kevalaṃ nimitteyeva ayaṃ nadī hoti,",
  "tika-vin12t0:1344_14": "atha kho nadīpāragamanādikepīti āha “bhikkhuniyā”tiādi.",
  "tika-vin12t0:1344_15": "Idaṃ “nadīpāragamanepī”ti padeneva sambandhitabbaṃ.",
  "tika-vin12t0:1345_0": "Yā panāti nadī pana,",
  "tika-vin12t0:1345_1": "gatāti yojanā.",
  "tika-vin12t0:1345_2": "Tanti nadiṃ.",
  "tika-vin12t0:1345_3": "Vatinti pāḷiṃ.",
  "tika-vin12t0:1345_4": "Rukkhapādeti rukkhassa mūle.",
  "tika-vin12t0:1345_5": "Udakañca āvaraṇaṃ ajjhottharitvā pavattatiyevāti yojanā.",
  "tika-vin12t0:1345_6": "Yathāti yenākārena.",
  "tika-vin12t0:1345_7": "Apavattamānā hotīti sambandho.",
  "tika-vin12t0:1346_0": "Dubbuṭṭhikāleti gimhasadise dubbuṭṭhikāle.",
  "tika-vin12t0:1346_1": "“Nirudakabhāvenā”ti iminā “āvaraṇabhāvenā”ti visesanaṃ nivatteti.",
  "tika-vin12t0:1346_2": "Sāti udakamātikā.",
  "tika-vin12t0:1346_3": "Sampādentī hutvā niccaṃ pavattatīti yojanā.",
  "tika-vin12t0:1346_4": "Nimittaṃ kātuṃ na vaṭṭatīti manussehi nīhaṭattā,",
  "tika-vin12t0:1346_5": "sayañca agamanattā na vaṭṭati.",
  "tika-vin12t0:1346_6": "Yā panāti udakamātikā pana.",
  "tika-vin12t0:1346_7": "Mūleti paṭhamakāle.",
  "tika-vin12t0:1346_8": "Kālantarena nadī hotīti sambandho.",
  "tika-vin12t0:1346_9": "Tanti udakamātikaṃ.",
  "tika-vin12t0:1347_0": "Udakanimitte evaṃ vinicchayo veditabboti yojanā.",
  "tika-vin12t0:1347_1": "Udati pasavatīti udakaṃ.",
  "tika-vin12t0:1347_2": "Bhūmigatameva udakanti sambandho.",
  "tika-vin12t0:1347_3": "Tañcāti bhūmigataudakañca. Āvāṭa…pe…",
  "tika-vin12t0:1347_4": "samuddādīsu ṭhitaṃ apavattanakaudakanti yojanā.",
  "tika-vin12t0:1347_5": "Ukkhepimanti ukkhipitvā gahitaṃ.",
  "tika-vin12t0:1347_6": "Tanti vacanaṃ.",
  "tika-vin12t0:1347_7": "Sūkarakhatāyapīti sūkarehi khatāya vāpiyāpi.",
  "tika-vin12t0:1347_8": "Taṃkhaṇaññevāti tasmiṃ nimitte kittanakkhaṇeyeva.",
  "tika-vin12t0:1347_9": "Āvāṭoyeva khuddakaṭṭhena āvāṭakaṃ.",
  "tika-vin12t0:1347_10": "Tanti nimittasaññākaraṇaṃ.",
  "tika-vin12t0:1347_11": "Kātuñcāti sayaṃ kātuñca.",
  "tika-vin12t0:1347_12": "Kārāpetuñcāti parehi kārāpetuñca.",
  "tika-vin12t0:1347_13": "Kasmā lābhasīmāyaṃ na vaṭṭati?",
  "tika-vin12t0:1347_14": "Lābhasīmā hi aññesaṃ pīḷanaṃ karotīti.",
  "tika-vin12t0:1347_15": "Iti imamatthaṃ nayato dassento āha “samānasaṃvāsakasīmā”tiādi.",
  "tika-vin12t0:1347_16": "Etthāti samānasaṃvāsakasīmāyaṃ.",
  "tika-vin12t0:1348_0": "Aṭṭhadisaṃ sandhāya aṭṭha nimittāni vuttānīti daṭṭhabbaṃ.",
  "tika-vin12t0:1348_1": "Sāti sīmā.",
  "tika-vin12t0:1348_2": "Ekena vā nimittenāti yojanā.",
  "tika-vin12t0:1348_3": "Tiṇṇaṃ nimittānaṃ kittane nimittānaṃ ṭhitadisaṃ sallakkhetvā “puratthimāya disāyā”tiādinā kittetabbaṃ.",
  "tika-vin12t0:1348_4": "Nimittānaṃ satakittane sīmāya aṭṭhadisaṃ sallakkhetvā ekissāyapi disāya bahunimittāni kittetabbāni.",
  "tika-vin12t0:1348_5": "Siṅghāṭakasaṇṭhānāti tiṇṇaṃ maggānaṃ samāgamaṭṭhāne siṅghāṭakasaṇṭhānā,",
  "tika-vin12t0:1348_6": "tikoṇā nāma hotīti adhippāyo.",
  "tika-vin12t0:1348_7": "Caturassāti samacaturassā.",
  "tika-vin12t0:1348_8": "Siṅghāṭakasaṇṭhānāti catunnaṃ maggānaṃ samodhānaṭṭhāne siṅghāṭakasaṇṭhānā.",
  "tika-vin12t0:1348_9": "Aḍḍhacandamudiṅgādisaṇṭhānā pana nimittānaṃ ṭhitasaṇṭhānena hotīti daṭṭhabbā.",
  "tika-vin12t0:1348_10": "Tanti sīmaṃ.",
  "tika-vin12t0:1348_11": "Bandhitukāmehi nissañcārasamaye bandhitabbāti sambandho.",
  "tika-vin12t0:1348_12": "Baddhasīmavihārānanti baddhā sīmā etesūti baddhasīmā,",
  "tika-vin12t0:1348_13": "te eva vihārāti baddhasīmavihārā, tesaṃ.",
  "tika-vin12t0:1348_14": "Disācārikabhikkhūnanti disāsu cārikabhikkhūnaṃ.",
  "tika-vin12t0:1348_15": "Tatthāti tasmiṃ ekagāmakhette,",
  "tika-vin12t0:1348_16": "bhikkhūnaṃ pesetabbanti sambandho.",
  "tika-vin12t0:1348_17": "Ekajjhanti ekato.",
  "tika-vin12t0:1348_18": "Aññānipīti sīmabandhagāmakhettato aññānipi.",
  "tika-vin12t0:1348_19": "Mahāpadumatthero pana āhāti yojanā.",
  "tika-vin12t0:1348_20": "Tatoti tehi nānāgāmakhettehi.",
  "tika-vin12t0:1348_21": "Āgantabbanti sāmīcidassanavasena vuttaṃ.",
  "tika-vin12t0:1348_22": "Tenāha “āgamanampi anāgamanampi vaṭṭatī”ti.",
  "tika-vin12t0:1348_23": "Ekasīmabhāvato vuttaṃ “antonimittagatehi āgantabba”nti.",
  "tika-vin12t0:1349_0": "Evaṃ sannipatitesu santesu sīmā bandhitabbāti sambandho.",
  "tika-vin12t0:1349_1": "Pariyantaṃ katvāti heṭṭhimapariyantaṃ katvā.",
  "tika-vin12t0:1350_0": "Pabbajjūpasampadādīnanti ettha bhaṇḍukammāpucchanaṃ sandhāya pabbajjāgahaṇaṃ vuttaṃ.",
  "tika-vin12t0:1350_1": "Khaṇḍasīmāti vihārapaccantaṃ khaṇḍitaṃ viya chinditaṃ viya pavattā sīmā khaṇḍasīmā.",
  "tika-vin12t0:1350_2": "Tanti khaṇḍasīmaṃ.",
  "tika-vin12t0:1350_3": "Vattaṃ jānitabbanti ettha vattaṃ vitthārento āha “sace hī”tiādi.",
  "tika-vin12t0:1350_4": "Sīmanti khaṇḍasīmaṃ.",
  "tika-vin12t0:1350_5": "Yathāti yenākārena bandhiyamāneti sambandho.",
  "tika-vin12t0:1350_6": "Tassā pamāṇaṃ dassento āha “sā”tiādi.",
  "tika-vin12t0:1350_7": "Sāti khaṇḍasīmā.",
  "tika-vin12t0:1350_8": "Abbhānakamme saddhiṃ kammārahena vīsati bhikkhū sandhāya vuttaṃ “ekavīsati bhikkhū”ti.",
  "tika-vin12t0:1350_9": "Tatoti ekavīsatibhikkhuto.",
  "tika-vin12t0:1350_10": "Gaṇhantīpīti ettha pisaddo sahassato oraṃ pana pagevāti dasseti.",
  "tika-vin12t0:1350_11": "Sahassato adhikaṃ gaṇhantīpi vihārapaccante khaṇḍite khaṇḍasīmāyeva nāma.",
  "tika-vin12t0:1350_12": "Tanti khaṇḍasīmaṃ.",
  "tika-vin12t0:1351_0": "Tatrāti khaṇḍasīmamahāsīmāsu ādhāre bhummaṃ.",
  "tika-vin12t0:1351_1": "Athāti anantaraṃ.",
  "tika-vin12t0:1351_2": "Evanti imāya avippavāsakammavācāya sammaniyamāne.",
  "tika-vin12t0:1351_3": "Hīti phalajotako.",
  "tika-vin12t0:1351_4": "Sīmanti samānasaṃvāsakasīmaṃ.",
  "tika-vin12t0:1351_5": "Na sakkhissantīti paṭhamaṃ avippavāsaṃ asamūhanitvā sīmaṃ samūhanituṃ na sakkhissanti.",
  "tika-vin12t0:1351_6": "Sīmantarikapāsāṇāti dvinnaṃ sīmānaṃ antare vemajjhe ṭhapitā pāsāṇā.",
  "tika-vin12t0:1351_7": "Caturaṅgulapamāṇāpīti pisaddo ekaṅgulipamāṇāpi vaṭṭatīti dasseti.",
  "tika-vin12t0:1352_0": "Samantāti khaṇḍasīmāya samantā.",
  "tika-vin12t0:1352_1": "Anupariyāyantehīti anukkamena khaṇḍasīmapariyāyantehi bhikkhūhīti sambandho.",
  "tika-vin12t0:1352_2": "Tatoti tehi sīmantarikapāsāṇehi,",
  "tika-vin12t0:1352_3": "dvinnaṃ sīmānaṃ nimittāni paṭhamaṃ kittetvā pacchā tāsu yaṃ icchanti,",
  "tika-vin12t0:1352_4": "taṃ bandhitabbabhāvaṃ dassento āha “sace panā”tiādi.",
  "tika-vin12t0:1352_5": "Yathicchitaṃ bandhituṃ vaṭṭantopi porāṇāciṇṇaṃ dassetuṃ vuttaṃ “evaṃ santepī”tiādi.",
  "tika-vin12t0:1352_6": "Ubhinnampīti dvīsu sīmāsu ṭhitānaṃ ubhinnampi kammanti sambandho.",
  "tika-vin12t0:1352_7": "Hīti saccaṃ, yasmā vā.",
  "tika-vin12t0:1353_0": "Casaddo vākyārambhajotako.",
  "tika-vin12t0:1353_1": "Esā sīmā nāmāti yojanā.",
  "tika-vin12t0:1353_2": "Tatthāti piṭṭhipāsāṇādīsu pañcasu ṭhānesu.",
  "tika-vin12t0:1353_3": "Nimittapāsāṇā yathāṭhāne na tiṭṭhantīti piṭṭhipāsāṇassupari nimittapāsāṇaṃ ṭhapitamattaṃ sandhāya vuttaṃ.",
  "tika-vin12t0:1353_4": "Piṭṭhipāsāṇaṃ pana vijjhitvā nimittapāsāṇaṃ tattha nikhaṇitvā yathā ṭhānā na cāventi,",
  "tika-vin12t0:1353_5": "tathā ṭhapenti.",
  "tika-vin12t0:1353_6": "Evaṃ sante yathāṭhāne tiṭṭhantiyevāti daṭṭhabbaṃ.",
  "tika-vin12t0:1353_7": "Na sīmāti sīmāya pathavisandhārakaṃ udakaṃ pariyantaṃkatvā gatattā sīmā na jhāyati.",
  "tika-vin12t0:1354_0": "Kuṭigehepīti ettha kuṭīti ca gehanti ca agārasseva nāmaṃ.",
  "tika-vin12t0:1354_1": "Agārañhi sītādidukkhassa kuṭanaṭṭhena chindanaṭṭhena ca nānādabbasambhārassa gahaṇaṭṭhena ca kuṭigehanti vuccati.",
  "tika-vin12t0:1354_2": "Kuṭi eva gehaṃ kuṭigehaṃ, tasmimpi.",
  "tika-vin12t0:1354_3": "Bhittiṃ akittetvāti idaṃ iṭṭhakadārumayaṃ bhittiṃ sandhāya vuttaṃ.",
  "tika-vin12t0:1354_4": "Sace silāmayā bhitti nimittūpagā bhaveyya,",
  "tika-vin12t0:1354_5": "bhittipi kittetabbā.",
  "tika-vin12t0:1354_6": "Anto karitvāti kuṭigehassa bhittiyā vā anto katvā.",
  "tika-vin12t0:1354_7": "Pamukheti kuṭigehassa ālinde.",
  "tika-vin12t0:1354_8": "Nibbodakapatanaṭṭhāneti niggalitvā udakassa patanaṭṭhāne.",
  "tika-vin12t0:1354_9": "Evaṃ sammatāya sīmāyāti yojanā.",
  "tika-vin12t0:1355_0": "“Kuṭṭaṃ akittetvā”ti idaṃ purimanayeneva veditabbaṃ.",
  "tika-vin12t0:1355_1": "Antoti leṇassa,",
  "tika-vin12t0:1355_2": "kuṭṭassa vā anto.",
  "tika-vin12t0:1355_3": "Okāseti ekavīsatiyā bhikkhūnaṃ okāse.",
  "tika-vin12t0:1355_4": "Evanti iminākārena sammaniyamāne.",
  "tika-vin12t0:1355_5": "Antoti bhittiyā anto.",
  "tika-vin12t0:1356_0": "Heṭṭhā na otaratīti heṭṭhā ākāsatalattā na otarati.",
  "tika-vin12t0:1356_1": "Nanu thambhe anusāritvā otaraṇo bhaveyya,",
  "tika-vin12t0:1356_2": "kasmā na otaratīti?",
  "tika-vin12t0:1356_3": "Thambhānamupari ekavīsatiyā bhikkhūnaṃ okāsābhāvatoti daṭṭhabbaṃ.",
  "tika-vin12t0:1356_4": "Heṭṭhā otaraṇākāraṃ dassento āha “sace panā”tiādi.",
  "tika-vin12t0:1356_5": "Tulānanti thambhānamupari tiriyavasena ṭhitānaṃ rukkhavisesānaṃ.",
  "tika-vin12t0:1356_6": "Uṭṭhahitvāti bhūmito uṭṭhahitvā.",
  "tika-vin12t0:1356_7": "Tulārukkhehīti tulāsaṅkhātehi rukkhehi.",
  "tika-vin12t0:1356_8": "“Ekasambandho”ti iminā na kevalaṃ tulārukkheheva ekasambandho,",
  "tika-vin12t0:1356_9": "catūsu disāsu catunnaṃ bhittīnaṃ aññamaññampi sambandhoti dasseti.",
  "tika-vin12t0:1356_10": "Heṭṭhāpi otaratīti bhittīnamupari ekavīsatiyā bhikkhūnaṃ okāsapahonakattā vuttaṃ.",
  "tika-vin12t0:1356_11": "Sace thambhamatthake…pe…",
  "tika-vin12t0:1356_12": "hotīti iminā bahūhi thambhehi katapāsādassa ekekasmiṃ thambhamatthake ekavīsatiyā bhikkhūnaṃ okāse sati heṭṭhā otaratīti dasseti.",
  "tika-vin12t0:1356_13": "Niyyūhakādīsūti nāgadantakādīsu.",
  "tika-vin12t0:1356_14": "Ādisaddena bhittikhilādayo saṅgaṇhāti.",
  "tika-vin12t0:1356_15": "Bhitti cāti iṭṭhakadārumayā bhitti ca.",
  "tika-vin12t0:1356_16": "Sace silāmayā bhitti ca thambhā ca honti,",
  "tika-vin12t0:1356_17": "kittetabbā.",
  "tika-vin12t0:1356_18": "Bhittilaggeti bhittīsu lagge,",
  "tika-vin12t0:1356_19": "bhittīnaṃ vā laggaṭṭhāne.",
  "tika-vin12t0:1356_20": "Heṭṭhāpāsādassāti heṭṭhāpāsāde “ṭhita”iti pade sambandho.",
  "tika-vin12t0:1356_21": "Heṭṭhāpāsādassa vā thambhānanti yojanā.",
  "tika-vin12t0:1356_22": "Heṭṭhā sammatāya sīmāya upari ārohanākāraṃ dassento āha “sace panā”tiādi.",
  "tika-vin12t0:1356_23": "Nibbodakapatanaṭṭhāneti chadanakoṭiyaṃ.",
  "tika-vin12t0:1357_0": "Tatthāti tasmiṃ tale.",
  "tika-vin12t0:1357_1": "Piṭṭhipāsāṇe sīmaṃ bandhanti viya bandhantīti yojanā.",
  "tika-vin12t0:1357_2": "Teneva paricchedenāti teneva talaparicchedena.",
  "tika-vin12t0:1357_3": "Tālamūlapabbatepīti ettha tālamūlaṃ nāma heṭṭhā mahantaṃ hutvā anupubbena tanukaṃ hoti,",
  "tika-vin12t0:1357_4": "tena sadise pabbatepi.",
  "tika-vin12t0:1357_5": "Vitānasaṇṭhānoti ullocassa saṇṭhāno.",
  "tika-vin12t0:1357_6": "Catūsu disāsu niggatasākharukkhasaṇṭhāno vā khujjarukkhasaṇṭhāno vā hoti.",
  "tika-vin12t0:1357_7": "Yathā pabbato vitānasaṇṭhāno hoti,",
  "tika-vin12t0:1357_8": "evaṃ mudiṅgasaṇṭhāno vā hoti paṇavasaṇṭhāno vāti yojanā.",
  "tika-vin12t0:1357_9": "Tattha mudiṅgo majjhe thūlo hoti,",
  "tika-vin12t0:1357_10": "mūle ca ante ca tanuko.",
  "tika-vin12t0:1357_11": "Paṇavo majjhe tanuko hoti,",
  "tika-vin12t0:1357_12": "mūle ca agge ca thūlo.",
  "tika-vin12t0:1357_13": "Tesaṃ saṇṭhāno mudiṅgasaṇṭhāno vā paṇavasaṇṭhāno vā.",
  "tika-vin12t0:1357_14": "Heṭṭhā vāti mudiṅgasaṇṭhānassa pabbatassa heṭṭhā vā.",
  "tika-vin12t0:1357_15": "Majjhe vāti paṇavasaṇṭhānassa majjhe vā.",
  "tika-vin12t0:1357_16": "Dve kūṭānīti dve sikharāni.",
  "tika-vin12t0:1357_17": "Kūṭantaranti kūṭānaṃ majjhaṃ.",
  "tika-vin12t0:1357_18": "Cinitvā vāti iṭṭhakasilāhi cinitvā vā.",
  "tika-vin12t0:1357_19": "Pūretvā vāti paṃsuvālikāhi pūretvā vā.",
  "tika-vin12t0:1358_0": "Sappaphaṇasadisoti sappassa phaṇena sadiso,",
  "tika-vin12t0:1358_1": "khujjo pabbatoti attho.",
  "tika-vin12t0:1358_2": "Ākāsapabbhāranti bhittiyā aparikkhittaṃ ākāsasaṅkhātaṃ pabbhāraṃ.",
  "tika-vin12t0:1358_3": "Sīmappamāṇoti saddhiṃ antosusirena sīmappamāṇo.",
  "tika-vin12t0:1358_4": "Aggakoṭinti aggasaṅkhātaṃ koṭiṃ.",
  "tika-vin12t0:1358_5": "Sace pana pabbatassa heṭṭhā antoleṇaṃ hotīti sambandho.",
  "tika-vin12t0:1358_6": "Uparimassāti antoleṇassa upari ṭhitassa.",
  "tika-vin12t0:1358_7": "Pāratoti bāhirato.",
  "tika-vin12t0:1358_8": "Assāti pabbatassa bahīti sambandho.",
  "tika-vin12t0:1358_9": "Oratoti antato.",
  "tika-vin12t0:1358_10": "Leṇaṃ hotīti sambandho.",
  "tika-vin12t0:1358_11": "Kittakaṃ mahantanti āha “sīmāparicchedamatikkamitvā ṭhita”nti.",
  "tika-vin12t0:1358_12": "Kittakaṃ khuddakanti āha “sabbapacchimasīmāparimāṇa”nti.",
  "tika-vin12t0:1358_13": "Tanti khuddakaṃ leṇaṃ.",
  "tika-vin12t0:1358_14": "Atikhuddakanti sabbapacchimasīmāparimāṇābhāvato atikhuddakaṃ.",
  "tika-vin12t0:1358_15": "Tatoti uparisīmato.",
  "tika-vin12t0:1358_16": "Bahīti sīmato bahi.",
  "tika-vin12t0:1358_17": "“Yadi sīmappamāṇaṃ,",
  "tika-vin12t0:1358_18": "sīmā hotiyevā”ti iminā yadi na sīmappamāṇaṃ,",
  "tika-vin12t0:1358_19": "na sīmā hotiyevāti dasseti.",
  "tika-vin12t0:1359_0": "Tanti khaṇḍasīmaṃ.",
  "tika-vin12t0:1359_1": "Pūretvāti iṭṭhakamattikādīhi pūretvā.",
  "tika-vin12t0:1359_2": "Aṭṭaṃ bandhitvāti aṭṭālakaṃ bandhitvā.",
  "tika-vin12t0:1359_3": "Umaṅganadīti ettha ukāro okāraviparīto,",
  "tika-vin12t0:1359_4": "tasmā pathaviyaṃ otaritvā pavisitvā maṅgati gacchatīti umaṅgāti attho daṭṭhabbo.",
  "tika-vin12t0:1359_5": "Umaṅgāca sā nadī ceti umaṅganadī.",
  "tika-vin12t0:1359_6": "Tatthāti umaṅganadiyaṃ.",
  "tika-vin12t0:1359_7": "Heṭṭhāpathavitale ṭhitoti sīmāya heṭṭhāpathavitale iddhiyā ṭhito.",
  "tika-vin12t0:1360_0": "Sīmāmāḷaketi khaṇḍasīmāya māḷake.",
  "tika-vin12t0:1360_1": "Vaṭarukkhoti nigrodharukkho.",
  "tika-vin12t0:1360_2": "Tatoti vaṭarukkhato.",
  "tika-vin12t0:1360_3": "Niggatapārohoti pavaddhaṃva hutvā rukkho ārohati anenāti pāroho,",
  "tika-vin12t0:1360_4": "eko mūlaviseso.",
  "tika-vin12t0:1360_5": "Niggato pāroho niggatapāroho.",
  "tika-vin12t0:1360_6": "Mahāsīmaṃ sodhetvāti ettha sodhanaṃ nāma mahāsīmagatānaṃ bhikkhūnaṃ hatthapāsānayanaṃ,",
  "tika-vin12t0:1360_7": "sīmato vā bahikaraṇaṃ.",
  "tika-vin12t0:1360_8": "Bahiddhāti dvīhi sīmāhi bahiddhā.",
  "tika-vin12t0:1360_9": "“Bahiṭṭhā”tipi pāṭho.",
  "tika-vin12t0:1360_10": "Bahi ṭhitā kātabbāti attho.",
  "tika-vin12t0:1360_11": "Anāhaccāti mahāsīmāya pathavītalaṃ vā tatthajātarukkhādīni vā na āhanitvā.",
  "tika-vin12t0:1360_12": "Evanti yathā khaṇḍasīmāya,",
  "tika-vin12t0:1360_13": "evaṃ tathāti attho.",
  "tika-vin12t0:1360_14": "Sīmāmāḷaketi khaṇḍasīmāmāḷake.",
  "tika-vin12t0:1361_0": "Sīmāmāḷaketi dvinnaṃ sīmānaṃ aṅgaṇe.",
  "tika-vin12t0:1361_1": "Sīmāmāḷakassāti kammassa kataṭṭhānassa sīmāmāḷakassa.",
  "tika-vin12t0:1361_2": "Vehāsaṭṭhitasākhāyāti kammassa akataṭṭhāne sīmāmāḷake uṭṭhitāya vehāse ṭhitāya sākhāya.",
  "tika-vin12t0:1361_3": "Tassāti bhikkhuno pādā vā nivāsanapārupanaṃ vāti sambandho.",
  "tika-vin12t0:1361_4": "Purimanayepīti “sīmāmāḷake vaṭarukkho hotī”tiādinā vutte purimanayepi.",
  "tika-vin12t0:1361_5": "Tatrāti purimanaye.",
  "tika-vin12t0:1361_6": "Ukkhipāpetvā kātuṃ na vaṭṭatīti dvīhi sīmāhi uṭṭhitarukkhassa sākhā vā tato niggatapāroho vā dvīsu sīmāsu",
  "tika-vin12t0:1361_7": "pathavītalaṃ vā tattha jātarukkhādīni vā āhacca ṭhitattā ukkhipāpetvā kātuṃ na vaṭṭati.",
  "tika-vin12t0:1361_8": "Ānetabboti ettha dvikammikāya nīdhātuyā apadhānakammasseva vuttattā “bhikkhū”ti padhānakammaṃ ajjhāharitabbaṃ.",
  "tika-vin12t0:1361_9": "Abbhuggacchatīti abbhaṃ ākāsaṃ uggacchati.",
  "tika-vin12t0:1361_10": "Tatrāti pabbate.",
  "tika-vin12t0:1361_11": "Kasmā ānetabboti āha “bajjhamānāyeva hī”tiādi.",
  "tika-vin12t0:1361_12": "Tattha bajjhamānāyevāti kammavācāya bajjhamānāyeva.",
  "tika-vin12t0:1361_13": "Iminā abaddhasīmā pamāṇarahitaṃ desaṃ otaratīti dasseti.",
  "tika-vin12t0:1361_14": "Yaṃkiñcīti yaṃkiñci pabbatādi.",
  "tika-vin12t0:1361_15": "Yattha katthacīti yasmiṃ kasmiṃci ṭhāne.",
  "tika-vin12t0:1361_16": "Ekasambandhenāti baddhasīmāya ekasambandhena.",
  "tika-vin12t0:1361_17": "Itīti tasmā ānetabboti yojanā.",
  "tika-vin12t0:1362_0": "140.",
  "tika-vin12t0:1362_1": "Tīṇi yojanāni tiyojanaṃ.",
  "tika-vin12t0:1362_2": "“Pamāṇa”nti iminā paramasaddassa atirekauttamatthe nivatteti.",
  "tika-vin12t0:1362_3": "Etissāti sīmāya.",
  "tika-vin12t0:1362_4": "Sammanantena bhikkhunāti sambandho.",
  "tika-vin12t0:1362_5": "Koṇato minitaṃ koṇanti yojanā.",
  "tika-vin12t0:1362_6": "Hīti saccaṃ, yasmā vā.",
  "tika-vin12t0:1362_7": "Āpattiñcāti dukkaṭāpattiñca.",
  "tika-vin12t0:1363_0": "Pārayatīti ajjhottharati.",
  "tika-vin12t0:1363_1": "“Kitakābhidheyyaliṅgā”ti (kaccāyanasāre 45 gāthāyaṃ) vacanato abhidheyyabhūtaṃ sīmaṃ sandhāya itthiliṅgavasena pārāti vuttaṃ.",
  "tika-vin12t0:1363_2": "Nadiyāti upayogatthe sāmivacanaṃ.",
  "tika-vin12t0:1363_3": "Nadinti hi attho.",
  "tika-vin12t0:1363_4": "Nadiṃ ajjhottharamānaṃ sīmanti sambandho.",
  "tika-vin12t0:1363_5": "Etthāti nadipārasīmāyaṃ.",
  "tika-vin12t0:1363_6": "Yatthassāti ettha yattha assāti padavibhāgaṃ dassento āha “yattha nadiyā”tiādi.",
  "tika-vin12t0:1363_7": "“Nadiyā”ti iminā yaṃsaddassa visayaṃ dasseti.",
  "tika-vin12t0:1363_8": "Dhuvanāvāti ettha dhuvasaddo niccatthoti āha “niccasañcaraṇanāvā”ti.",
  "tika-vin12t0:1363_9": "Iminā dhuvena niccena sañcaraṇanāvā dhuvanāvāti vacanatthaṃ dasseti.",
  "tika-vin12t0:1363_10": "Assāti hoti,",
  "tika-vin12t0:1363_11": "bhaveyya vā.",
  "tika-vin12t0:1363_12": "Nāvāya pamāṇaṃ dassento āha “yā”tiādi.",
  "tika-vin12t0:1363_13": "Tattha yāti nāvā.",
  "tika-vin12t0:1363_14": "Pājanapurisenāti ettha pājanaṃ nāma eko nāvāya gamanūpakaraṇaviseso.",
  "tika-vin12t0:1363_15": "So hi pajati nāvā gacchati anenāti pājananti vuccati.",
  "tika-vin12t0:1363_16": "Jakārassa cakāraṃ katvā pācanantipi yujjateva.",
  "tika-vin12t0:1363_17": "Tassa gāhakena purisena saddhinti attho.",
  "tika-vin12t0:1363_18": "Sā nāvā nītāti sambandho.",
  "tika-vin12t0:1363_19": "Uddhaṃ vā adho vāti nadiyā paṭisotaṃ vā heṭṭhāsotaṃ vā.",
  "tika-vin12t0:1363_20": "Thenehi vāti corehi vā.",
  "tika-vin12t0:1363_21": "Kiñcāpi haṭā,",
  "tika-vin12t0:1363_22": "pana tathāpi avassaṃ labbhaneyyā,",
  "tika-vin12t0:1363_23": "dhuvanāvāva hotīti yojanā.",
  "tika-vin12t0:1363_24": "Vātena vāti mālutena vā “chinna”iti sambandho.",
  "tika-vin12t0:1363_25": "Vīcīhīti taraṅgehi.",
  "tika-vin12t0:1363_26": "Taraṅgo hi vicittākārena cinoti vaḍḍhatīti vīcīti vuccati.",
  "tika-vin12t0:1363_27": "Kiñcāpi nadīmajjhaṃ nītā,",
  "tika-vin12t0:1363_28": "pana tathāpi avassaṃ āharitabbā,",
  "tika-vin12t0:1363_29": "dhuvanāvāva hotīti yojanā.",
  "tika-vin12t0:1363_30": "Ogateti otaritvā gate.",
  "tika-vin12t0:1363_31": "Thalaṃ ussāritāti thalaṃ ukkhipitvā sāritā pāpitā nāvāpīti sambandho.",
  "tika-vin12t0:1363_32": "Visaṅkhatapadarāti saṅkhatavirahitaphalakā vā.",
  "tika-vin12t0:1363_33": "Dhuvanāvāva hotīti nimittakittanakāle niccasañcaraṇanāvattā dhuvanāvāva hotīti adhippāyo.",
  "tika-vin12t0:1363_34": "Tatrāti “dhuvanāvā”tivacane.",
  "tika-vin12t0:1363_35": "Nimittaṃ vā sīmā vā kammavācāya gacchatīti ettha kiñcāpi na nimittaṃ kammavācāya gacchati,",
  "tika-vin12t0:1363_36": "sīmāya pana avinābhāvato vuttaṃ “kammavācāya gacchatī”ti.",
  "tika-vin12t0:1363_37": "Tasmāti yasmāva nāvāya āgacchantāpi bhagavatā anuññātā, tasmā.",
  "tika-vin12t0:1364_0": "Yatthāti nadipārasīmasammananaṭṭhāne.",
  "tika-vin12t0:1364_1": "Rukkhasaṅghāṭamayoti rukkhasamūhena kato.",
  "tika-vin12t0:1364_2": "Padarabaddhoti phalakehi baddho.",
  "tika-vin12t0:1364_3": "Sañcaraṇayoggoti sañcaraṇakkhamo.",
  "tika-vin12t0:1364_4": "Pāḷiyaṃ “assā”ti ṭhāne aṭṭhakathāyaṃ “atthī”ti vuttattā “assā”tipadassa hotīti atthoyeva daṭṭhabbo.",
  "tika-vin12t0:1364_5": "Taṃkhaṇaññevāti tasmiṃ nimittakittakkhaṇeyeva.",
  "tika-vin12t0:1364_6": "Rukkhaṃ chinditvā katoti sambandho.",
  "tika-vin12t0:1364_7": "Ekapadikasetūti ekena padena gamanayoggo ekapadiko,",
  "tika-vin12t0:1364_8": "soyeva setūti ekapadikasetu.",
  "tika-vin12t0:1364_9": "Akappiyasetuṃ dassento āha “sace panā”tiādi.",
  "tika-vin12t0:1364_10": "Tenāti setunā.",
  "tika-vin12t0:1364_11": "Sañcarituṃ na sakkā hotīti yojanā.",
  "tika-vin12t0:1365_0": "Yatthāti yasmiṃ nadipārasīmasammananaṭṭhāne.",
  "tika-vin12t0:1365_1": "Abhimukhatittheyevāti sīmāya abhimukhatitthe eva.",
  "tika-vin12t0:1365_2": "Dhuvanāvā vā dhuvasetu vā abhimukhatitthato īsakaṃ uddhaṃ ārohantopi adho orohantopi kappatīti dassento āha “sace”tiādi.",
  "tika-vin12t0:1365_3": "Īsakanti ekausabha dviusabhādivasena manaṃ appamattaṃ.",
  "tika-vin12t0:1365_4": "Uddhaṃ vāti abhimukhatitthato upari vā.",
  "tika-vin12t0:1365_5": "Adho vāti tato heṭṭhā vā.",
  "tika-vin12t0:1365_6": "Gāvutamattabbhantareti gāvutapamāṇassa ṭhānassa abbhantare.",
  "tika-vin12t0:1366_0": "Sahanimittakittanavidhinā sammanitabbavidhiṃ dassento āha “imañca panā”tiādi.",
  "tika-vin12t0:1366_1": "Dvīsu tīresu ṭhātumasakkuṇeyyattā vuttaṃ “ekasmiṃ tīre ṭhatvā”ti.",
  "tika-vin12t0:1366_2": "Tatoti nimittato.",
  "tika-vin12t0:1366_3": "Attānanti nimittakittanaṃ vinayadharaṃ sandhāya vuttaṃ.",
  "tika-vin12t0:1366_4": "Parikkhipantenāti pariyāyantena.",
  "tika-vin12t0:1366_5": "Tassāti tattakassa paricchedassa.",
  "tika-vin12t0:1366_6": "Sammukhaṭṭhāneti adhosote naditīre ṭhitassa nimittassa sammukhaṭṭhāne.",
  "tika-vin12t0:1366_7": "Tatoti nimittato.",
  "tika-vin12t0:1366_8": "Tassāti tattakassa paricchedassa.",
  "tika-vin12t0:1366_9": "Sammukhā naditīre nimittaṃ atthīti sambandho.",
  "tika-vin12t0:1366_10": "Saṅghaṭetabbanti sambandhitabbaṃ.",
  "tika-vin12t0:1366_11": "Athāti nimittakittanato pacchā.",
  "tika-vin12t0:1366_12": "“Sabbanimittānaṃ anto ṭhite bhikkhū hatthapāsagate katvā”ti idaṃ sabbaṃ ekaṃ gāmakhettaṃ byāpetvā sammanitabhāvaṃ sandhāya vuttaṃ.",
  "tika-vin12t0:1366_13": "Sace sakalaṃ gāmakhettaṃ abyāpetvā ekadese sammanitaṃ hoti,",
  "tika-vin12t0:1366_14": "nimittato bahi ṭhite bhikkhūpi hatthapāsagate katvā sammanitabbā.",
  "tika-vin12t0:1366_15": "Kammanti sīmasammutikammaṃ.",
  "tika-vin12t0:1366_16": "“Ṭhapetvā nadi”ntivacanassa kāraṇaṃ dassento āha “nadī pana baddhasīmasaṅkhyaṃ na gacchatī”ti.",
  "tika-vin12t0:1367_0": "Dīpako hotīti ettha dīpoti antaradīpo.",
  "tika-vin12t0:1367_1": "So hi yasmā jalamajjhe dippati,",
  "tika-vin12t0:1367_2": "yasmā ca dvidhā āpo ettha sandati,",
  "tika-vin12t0:1367_3": "tasmā dīpoti vuccati,",
  "tika-vin12t0:1367_4": "soyeva khuddakaṭṭhena dīpako.",
  "tika-vin12t0:1367_5": "Kakāro hi khuddakatthavācako.",
  "tika-vin12t0:1367_6": "Tanti dīpakaṃ.",
  "tika-vin12t0:1367_7": "Attanāti vinayadharena.",
  "tika-vin12t0:1367_8": "Orimante ca pārimante cāti adhosote naditīre ṭhitassa nimittassa sammukhe orimante ca pārimante ca.",
  "tika-vin12t0:1367_9": "Paratīre nimittaṃ kittetvāti sambandho.",
  "tika-vin12t0:1367_10": "Kissa sammukhaṭṭhāne nimittanti āha “nadiyā orimatīre nimittassa sammukhaṭṭhāne”ti.",
  "tika-vin12t0:1367_11": "Tatoti nimittato.",
  "tika-vin12t0:1367_12": "Sammukhā nimittaṃ atthīti sambandho.",
  "tika-vin12t0:1367_13": "Pārimante ca orimante cāti paratīre uparisote ṭhitassa nimittassa sammukhe pārimante ca orimante ca.",
  "tika-vin12t0:1367_14": "Paṭhamakittitanimittenāti orimatīre uparisote paṭhamaṃ kittitena nimittena.",
  "tika-vin12t0:1367_15": "Ekā sīmā imassāti ekasīmo, dīpako.",
  "tika-vin12t0:1367_16": "“Tīradvayañcā”ti padamapekkhitvā “ekasīma”nti sambandhitabbaṃ.",
  "tika-vin12t0:1367_17": "Vaccamanapekkhitvā “ekasīmā”tipi niccaitthiliṅgavasena pāṭho atthi.",
  "tika-vin12t0:1368_0": "Uddhaṃ vā adho vāti ettha vāsaddo aniyamavikappattho.",
  "tika-vin12t0:1368_1": "Athāti tasmiṃ adhikatare satīti yojanā.",
  "tika-vin12t0:1368_2": "Vihārasīmaparicchedanimittassa ujukamevāti sace dīpako adho adhikataro hoti,",
  "tika-vin12t0:1368_3": "orimatīre adhosote ṭhitassa vihārasīmaparicchedanimittassa ujukameva.",
  "tika-vin12t0:1368_4": "Sikharanti siṅgaṃ.",
  "tika-vin12t0:1368_5": "Tañhi sikhaṃ matthakaṃ rāti gaṇhātīti sikharanti vuccati.",
  "tika-vin12t0:1368_6": "Tatoti dīpakassa pārimantanimittato.",
  "tika-vin12t0:1368_7": "Paratīranimittāni kittetvāti sambandho.",
  "tika-vin12t0:1368_8": "Ayaṃ dīpakassa vihārasīmaparicchedato adho adhikatare vinicchayo.",
  "tika-vin12t0:1368_9": "Uddhaṃ adhikatarepi iminānusārena veditabboti so na dassito.",
  "tika-vin12t0:1368_10": "Pabbatasaṇṭhānāti pabbatena samaṃ ṭhānaṃ etissāti pabbatasaṇṭhānā.",
  "tika-vin12t0:1369_0": "Uddhampi adhopīti pisaddo samuccayattho.",
  "tika-vin12t0:1369_1": "Ubhopi sikharānīti uddhaṃ sikharaṃ,",
  "tika-vin12t0:1369_2": "adho sikharanti ubhopi sikharāni.",
  "tika-vin12t0:1369_3": "Mudiṅgasaṇṭhānāti mūle ca agge ca tanukassa majjhe thūlassa mudiṅgassa saṇṭhānā.",
  "tika-vin12t0:1370_0": "Sabbapaṭhamena nayenāti uddhaṃ adhikanayassa,",
  "tika-vin12t0:1370_1": "adho adhikanayassa,",
  "tika-vin12t0:1370_2": "uddhaṃadhoadhikanayassa cāti sabbesaṃ nayānaṃ paṭhamena vihārasīmadīpakānaṃ samena nayena.",
  "tika-vin12t0:1370_3": "Paṇavasaṇṭhānāti mūle ca agge ca thūlassa majjhetanukassa paṇavassa saṇṭhānā.",
  "tika-vin12t0:1371_0": "72. Uposathāgārādikathā",
  "tika-vin12t0:1372_0": "141.",
  "tika-vin12t0:1372_1": "Anupariveṇiyanti ettha anusaddassa vicchatthaṃ,",
  "tika-vin12t0:1372_2": "pariveṇasaddassa ca liṅgavipallāsabhāvaṃ dassetuṃ vuttaṃ “tasmiṃ tasmiṃ pariveṇe”ti.",
  "tika-vin12t0:1372_3": "Pariveṇasaddo hi napuṃsakaliṅgo,",
  "tika-vin12t0:1372_4": "idha pana liṅgavipallāsaṃ katvā itthiliṅgavasena vuttaṃ.",
  "tika-vin12t0:1372_5": "“Saṅketaṃ akatvā”ti iminā asaṅketenāti padassa kiriyāvisesanattaṃ dīpeti.",
  "tika-vin12t0:1372_6": "“Kammavācāyā”ti iminā samūhanitvāti padassa karaṇaṃ dasseti.",
  "tika-vin12t0:1373_0": "142.",
  "tika-vin12t0:1373_1": "Yatoti ettha topaccayassa kāraṇatthe pavattabhāvaṃ dassento āha “yasmā”ti.",
  "tika-vin12t0:1373_2": "“Hatthapāse”ti iminā hatthapāsato bahi nisinne akatovassa uposatho hotīti dasseti.",
  "tika-vin12t0:1373_3": "Assāti bhikkhuno.",
  "tika-vin12t0:1373_4": "Vatthuvasenāti aṭṭhuppattivasena.",
  "tika-vin12t0:1373_5": "Uposathassa pamukhassa abbhokāse vā māḷakādīsu vāti sambandho.",
  "tika-vin12t0:1373_6": "Nimittupagā vā animittupagā vāti heṭṭhā aṭṭhasu nimittesu vuttā nimittupagā vā animittupagā vā pabbatādayo vā aññe vā kittetabbā.",
  "tika-vin12t0:1374_0": "Paṭhamataraṃ na āgacchati,",
  "tika-vin12t0:1374_1": "dukkaṭanti uposathe ghosiyamāne paṭhamataraṃ na āgacchati, dukkaṭaṃ.",
  "tika-vin12t0:1374_2": "Vihārassa majjhe hotīti yojanā.",
  "tika-vin12t0:1374_3": "Etthāti porāṇake āvāse.",
  "tika-vin12t0:1374_4": "Tatthāti porāṇake āvāse.",
  "tika-vin12t0:1374_5": "Asambādhoti saṅghassa nisajjaṭṭhānapahonako.",
  "tika-vin12t0:1374_6": "Tatthāti pacchā uṭṭhite āvāse.",
  "tika-vin12t0:1375_0": "Sabbesaṃ nisajjaṭṭhānanti yojanā.",
  "tika-vin12t0:1375_1": "Tatthāti therassa vihāre.",
  "tika-vin12t0:1375_2": "Soti therassa vihāro.",
  "tika-vin12t0:1375_3": "Etthāti tumhākaṃ vihāre.",
  "tika-vin12t0:1375_4": "Sabbesaṃ okāso natthīti sambandho.",
  "tika-vin12t0:1375_5": "Tatthāti taṃ asukaṃ nāma āvāsaṃ.",
  "tika-vin12t0:1375_6": "“Vaṭṭatī”ti vattabbanti yojanā.",
  "tika-vin12t0:1375_7": "Tassāti therassa.",
  "tika-vin12t0:1376_0": "74. Avippavāsasīmānujānanakathā",
  "tika-vin12t0:1377_0": "143.",
  "tika-vin12t0:1377_1": "Andhakavindaṃ nāmāti tassa gāmassa nāmaṃ.",
  "tika-vin12t0:1377_2": "Tanti andhakavindaṃ.",
  "tika-vin12t0:1377_3": "Theroti mahākassapatthero.",
  "tika-vin12t0:1377_4": "Tatoti andhakavindato.",
  "tika-vin12t0:1377_5": "Iminā “andhakavindā”ti ettha nissakkatthe nissakkavacananti dasseti.",
  "tika-vin12t0:1377_6": "Uposathanti tadatthe upayogavacanaṃ.",
  "tika-vin12t0:1377_7": "Uposathatthāyāti hi attho.",
  "tika-vin12t0:1377_8": "Andhakavindā rājagahaṃ āgamanassa kāraṇaṃ dassento āha “rājagahaṃ hī”tiādi.",
  "tika-vin12t0:1377_9": "Tattha hīti yasmā.",
  "tika-vin12t0:1377_10": "Andhakavindā vihāraṃ anto katvā “aṭṭhārasa mahāvihārā”ti vuttaṃ.",
  "tika-vin12t0:1377_11": "Nesanti aṭṭhārasannaṃ mahāvihārānaṃ.",
  "tika-vin12t0:1377_12": "Saṅghassa sāmaggidānatthanti ettha saṅghassa sāmaggidānaṃ attano uposathakiccaṃ siddhaṃ.",
  "tika-vin12t0:1377_13": "Tasmā pāḷiyaṃ “uposathaṃ āgacchanto”ti vuttaṃ.",
  "tika-vin12t0:1377_14": "“Sippiniyaṃ nāmā”ti iminā nadiṃ tarantoti ettha nadiyā nāmaṃ dasseti.",
  "tika-vin12t0:1377_15": "Manaṃ vūḷhoti ettha mananti nipāto īsakatthoti dassento āha “īsaka”nti.",
  "tika-vin12t0:1377_16": "“Appamatta”nti iminā “īsaka”ntipadassa atthaṃ dasseti.",
  "tika-vin12t0:1377_17": "“Vūḷhabhāvo”ti iminā bhāvapaccayena vinā bhāvattho ñātabboti dasseti.",
  "tika-vin12t0:1377_18": "Caṇḍenāti kharena.",
  "tika-vin12t0:1377_19": "Tatthāti nadiyaṃ.",
  "tika-vin12t0:1377_20": "Amanasikarontoti “caṇḍasota”nti ābhogaṃ akaronto.",
  "tika-vin12t0:1377_21": "Na pana vūḷhoti na pana mahāvūḷho.",
  "tika-vin12t0:1377_22": "Udakabbhāhatānīti udakena abhiāhatāni.",
  "tika-vin12t0:1377_23": "Assāti therassa.",
  "tika-vin12t0:1377_24": "Allānīti tintāni.",
  "tika-vin12t0:1378_0": "144.",
  "tika-vin12t0:1378_1": "Purimakammavācāti “sammatā sā sīmā saṅghena ticīvarena avippavāsā”ti pure vuttā kammavācā.",
  "tika-vin12t0:1378_2": "Ayamevāti “ṭhapetvā gāmañca gāmūpacārañcā”tipadaṃ pakkhipitvā anupaññattā ayameva kammavācā.",
  "tika-vin12t0:1378_3": "Ayanti pacchimakammavācā.",
  "tika-vin12t0:1378_4": "Hi yasmā bhikkhunisaṅgho antogāme vasati,",
  "tika-vin12t0:1378_5": "tasmā purimāyeva vaṭṭatīti yojanā.",
  "tika-vin12t0:1378_6": "Yadi evanti yadi bhikkhunisaṅghassa ayaṃ pacchimakammavācā vaṭṭanaṃ siyā bhaveyya,",
  "tika-vin12t0:1378_7": "evaṃ satīti yojanā.",
  "tika-vin12t0:1378_8": "Soti bhikkhunisaṅgho.",
  "tika-vin12t0:1378_9": "Etāya kammavācāyāti pacchimakammavācāya.",
  "tika-vin12t0:1378_10": "Na labheyyāti antogāme vasanattā ticīvaraparihāraṃ na labheyya.",
  "tika-vin12t0:1378_11": "Kiṃ na labhatiyevāti āha “atthi cassa parihāro”ti.",
  "tika-vin12t0:1378_12": "Assāti bhikkhunisaṅghassa.",
  "tika-vin12t0:1378_13": "Dvepi sīmāyoti samānasaṃvāsakasīmā ca avippavāsasīmā cāti dvepi sīmāyo.",
  "tika-vin12t0:1378_14": "Tatthāti bhikkhubhikkhunīsu.",
  "tika-vin12t0:1378_15": "Tassāti bhikkhūnaṃ sīmāya.",
  "tika-vin12t0:1378_16": "Eseva nayoti bhikkhunīnaṃ sīmaṃ ajjhottharitvāpi antopavisitvāpi bhikkhūnaṃ sīmāya sammane eseva nayo.",
  "tika-vin12t0:1378_17": "Eteti bhikkhubhikkhuniyo.",
  "tika-vin12t0:1378_18": "Sāmaññattā hi pulliṅgena vuttaṃ.",
  "tika-vin12t0:1378_19": "Ettha cāti “ṭhapetvā gāmañca gāmūpacārañcā”tipade ca.",
  "tika-vin12t0:1378_20": "Saṅgaho veditabbo, kasmā?",
  "tika-vin12t0:1378_21": "Gāmena nigamanagarānaṃ ekalakkhaṇattā.",
  "tika-vin12t0:1379_0": "Parikkhepokāsoti parikkhepārahokāso.",
  "tika-vin12t0:1379_1": "Tesūti gāmagāmūpacāresu.",
  "tika-vin12t0:1379_2": "Parihāranti cīvaravippavāsaāpattiapanayanaṃ.",
  "tika-vin12t0:1379_3": "“Itī”tiādi nigamanaṃ.",
  "tika-vin12t0:1379_4": "Etthāti samānasaṃvāsakaavippavāsasīmāsu.",
  "tika-vin12t0:1379_5": "Attano dhammatāyāti attano sabhāvena.",
  "tika-vin12t0:1379_6": "Yatthāti yasmiṃ ṭhāne.",
  "tika-vin12t0:1379_7": "Hīti saccaṃ, yasmā vā.",
  "tika-vin12t0:1379_8": "Tassāti avippavāsasīmāya.",
  "tika-vin12t0:1379_9": "Visunti samānasaṃvāsakasīmato pāṭekkaṃ.",
  "tika-vin12t0:1379_10": "Tatthāti dvīsu sīmāsu.",
  "tika-vin12t0:1379_11": "Avippavāsāyāti avippavāsasīmāya.",
  "tika-vin12t0:1379_12": "Tanti gāmaṃ.",
  "tika-vin12t0:1379_13": "Sāti avippavāsasīmā.",
  "tika-vin12t0:1379_14": "Sammatāya sīmāyāti avippavāsasīmāya sammatāya satiyāti sambandho.",
  "tika-vin12t0:1379_15": "Sammatato pacchāti vā yojanā.",
  "tika-vin12t0:1379_16": "Nivisatīti nivāsatthāya visati pavisati.",
  "tika-vin12t0:1379_17": "Sopīti gāmopi.",
  "tika-vin12t0:1379_18": "Sīmasaṅkhyaṃyevāti avippāsasīmavohārameva.",
  "tika-vin12t0:1379_19": "Adhiṭṭhitatecīvarikā bhikkhū parihāraṃ labhantīti adhippāyo.",
  "tika-vin12t0:1379_20": "Yathā pacchā niviṭṭho gāmo sīmasaṅkhyaṃyeva gacchati,",
  "tika-vin12t0:1379_21": "evanti yojanā.",
  "tika-vin12t0:1379_22": "“Pavisissāmā”ti gehāni katāni,",
  "tika-vin12t0:1379_23": "“pavisissāmā”ti ālayopi atthīti yojanā.",
  "tika-vin12t0:1379_24": "Ālayopīti apekkhopi.",
  "tika-vin12t0:1379_25": "Apaviṭṭhāti gehāni apaviṭṭhā.",
  "tika-vin12t0:1379_26": "Gehameva chaḍḍetvāti gehaṃ chaḍḍetvā eva.",
  "tika-vin12t0:1379_27": "Iminā gehe chaḍḍite sabbaṃ chaḍḍitamevāti dasseti.",
  "tika-vin12t0:1379_28": "Paviṭṭhaṃ vā agataṃ vā ekampi kulaṃ atthi saceti yojanā.",
  "tika-vin12t0:1379_29": "Ettha ca “ekampi kulaṃ paviṭṭhaṃ vā”ti idaṃ navagāmaṃ sandhāya vuttaṃ.",
  "tika-vin12t0:1379_30": "“Ekampi kulaṃ agataṃ vā”ti idaṃ porāṇakagāmaṃ sandhāyāti daṭṭhabbaṃ.",
  "tika-vin12t0:1380_0": "Tatrāti “vattaṃ jānitabba”ntivacane.",
  "tika-vin12t0:1380_1": "Avippavāsasīmāyanti mahāsīmāya.",
  "tika-vin12t0:1380_2": "Sā eva hi yasmā avippavāsakammavācāya bahulapayojanā hoti,",
  "tika-vin12t0:1380_3": "tasmā avippavāsasīmāti vuccati.",
  "tika-vin12t0:1380_4": "Itarāyāti avippavāsasīmāya.",
  "tika-vin12t0:1380_5": "Tatthāti tāsu dvīsu sīmāsu.",
  "tika-vin12t0:1380_6": "Nirāsaṅkaṭṭhānesu ṭhatvāti cetiyaṅgaṇādīnaṃ khaṇḍasīmāya anokāsattā vuttaṃ.",
  "tika-vin12t0:1380_7": "Khaṇḍasīmañhi sammanantā cetiyaṅgaṇādiṭṭhānaṃ pahāya aññasmiṃ vivittokāse vihārapaccantaṃ khaṇḍitvā sammananti.",
  "tika-vin12t0:1380_8": "Samūhanitunti avippavāsasīmaṃ samūhanituṃ.",
  "tika-vin12t0:1380_9": "Paṭibandhituṃ na sakkhissantevāti avippavāsaṃyeva jānitvā khaṇḍasīmāya aññātattā paṭibandhituṃ na sakkhissanteva.",
  "tika-vin12t0:1380_10": "Sīmasambhedanti khaṇḍasīmaavippavāsasīmānaṃ sambhedaṃ.",
  "tika-vin12t0:1380_11": "Sāsanantaradhānena vāti satthu āṇāya antaradhānena vā.",
  "tika-vin12t0:1380_12": "Sādhukaṃ panāti nikkaṅkhaṃ pana.",
  "tika-vin12t0:1381_0": "76. Gāmasīmādikathā",
  "tika-vin12t0:1382_0": "147.",
  "tika-vin12t0:1382_1": "Uposathakammassa visuṃ gahitattā sesakammavasena samānasaṃvāsakatā gahetabbā gobalibaddanayena vā pārisesanayena vā.",
  "tika-vin12t0:1382_2": "Tanti samānasaṃvāsaekūposathabhāvaṃ.",
  "tika-vin12t0:1382_3": "“Aparicchinnāyā”ti iminā aṭṭhapitāyāti ettha ṭhapadhātuyā adhippāyatthaṃ dasseti.",
  "tika-vin12t0:1382_4": "Gāmaṃ vā nigamaṃ vāti ettha nagaraṃ kena saṅgahitanti āha “gāmaggahaṇena cetthā”tiādi.",
  "tika-vin12t0:1382_5": "Tattha etthāti “gāmaṃ vā nigamaṃ vā”ti pāṭhe,",
  "tika-vin12t0:1382_6": "gāmaggahaṇenāti sambandho.",
  "tika-vin12t0:1382_7": "Atha vā etthāti gāmanigamanagaresu,",
  "tika-vin12t0:1382_8": "nagarampīti sambandho.",
  "tika-vin12t0:1382_9": "Gāmādīnaṃ paricchedaṃ vitthārena dassento āha “tatthā”tiādi.",
  "tika-vin12t0:1382_10": "Tattha tatthāti gāmanigamanagaresu.",
  "tika-vin12t0:1382_11": "Gāmabhojakāti gāmaṃ bhuñjantīti gāmabhojakā.",
  "tika-vin12t0:1382_12": "Balinti karaṃ.",
  "tika-vin12t0:1382_13": "So hi taṃ nissāya gāmabhojakā balanti jīvanti anenāti balīti vuccati.",
  "tika-vin12t0:1382_14": "Yampi ekaṃ padesaṃ paricchinditvā detīti yojanā.",
  "tika-vin12t0:1382_15": "Gāmakhetteti rañño āṇā khipiyati etthāti khettaṃ,",
  "tika-vin12t0:1382_16": "gāmoyeva khettaṃ gāmakhettaṃ, tasmiṃ.",
  "tika-vin12t0:1382_17": "Ayampīti ayaṃ padesopi.",
  "tika-vin12t0:1382_18": "Sopīti padesopi.",
  "tika-vin12t0:1382_19": "Visuṃgāmo nāmāti yojanā.",
  "tika-vin12t0:1382_20": "Sopi visuṃgāmo gāmasīmā hotiyevāti yojanā.",
  "tika-vin12t0:1382_21": "Visuṃ paricchinditvā dinno gāmo visuṃgāmo.",
  "tika-vin12t0:1382_22": "Tasmāti yasmā visuṃ gāmo hoti, tasmā.",
  "tika-vin12t0:1382_23": "Sā cāti visuṃgāmasīmā ca.",
  "tika-vin12t0:1382_24": "Itarāti visuṃgāmasīmato aññā pakatigāmanagaranigamasīmā cāti yojanā.",
  "tika-vin12t0:1383_0": "Evanti “asammatāya bhikkhave”tiādinā pāṭhena.",
  "tika-vin12t0:1383_1": "Tanti sīmaparicchedaṃ.",
  "tika-vin12t0:1383_2": "Aparicchinneti rājūhi aparicchinne.",
  "tika-vin12t0:1383_3": "“Aṭavipadese”ti iminā natthi gāmo etthāti agāmakoti vacanatthassa sarūpaṃ dasseti.",
  "tika-vin12t0:1383_4": "Vijjhāṭavisadiseti vigataṃ aggino jhāyanametthāti vijjhā,",
  "tika-vin12t0:1383_5": "corādayo manusse ābhuso ṭavanti pīḷayanti etthāti āṭavi.",
  "tika-vin12t0:1383_6": "Vijjhā ca sā āṭavi ceti vijjhāṭavi,",
  "tika-vin12t0:1383_7": "tāya sadise vijjhāṭavisadise.",
  "tika-vin12t0:1383_8": "Ettha purimanaye gāmādīhi āsanno vā hotu,",
  "tika-vin12t0:1383_9": "anāsanno vā tehi aparicchinno aṭavipadeso gahetabbo.",
  "tika-vin12t0:1383_10": "Pacchimanaye dūro manussānaṃ anāgamanapatho āṭavipadeso gahetabboti ayametesaṃ viseso.",
  "tika-vin12t0:1383_11": "Assāti bhikkhuno.",
  "tika-vin12t0:1383_12": "Samantāti samantato.",
  "tika-vin12t0:1383_13": "Ayaṃ sīmāti ayaṃ sattabbhantarasīmā.",
  "tika-vin12t0:1383_14": "Tatthāti sattasu abbhantaresu.",
  "tika-vin12t0:1383_15": "Samantā ṭhitassa vā nisinnassa vā abbhantare antokoṭṭhāse jātaṃ abbhantaraṃ aṭṭhavīsahatthapamāṇaṃ.",
  "tika-vin12t0:1384_0": "Yā kāci nadī asīmāva hotīti sambandho.",
  "tika-vin12t0:1384_1": "Nadīsīmalakkhaṇapattāti nadīsīmalakkhaṇaṃ pattā.",
  "tika-vin12t0:1384_2": "Iminā sīmalakkhaṇaṃ apattā nadī bandhiyamānā sīmāva hotīti dasseti.",
  "tika-vin12t0:1384_3": "Sāvadhāraṇena “attano sabhāvenevā”ti iminā bhikkhūnaṃ bandhanabhāvenāti atthaṃ nivatteti.",
  "tika-vin12t0:1384_4": "Etthāti nadiyaṃ.",
  "tika-vin12t0:1384_5": "Etthāti jātassarasamuddesu.",
  "tika-vin12t0:1384_6": "Yena kenacīti antamaso tiracchānagatenapi yena kenaci.",
  "tika-vin12t0:1384_7": "Khaṇitvā akato sayaṃjātoti sambandho.",
  "tika-vin12t0:1384_8": "Idaṃ hetuantogadhavisesanaṃ.",
  "tika-vin12t0:1384_9": "Khaṇitvā akatattāti hi attho.",
  "tika-vin12t0:1384_10": "Sayaṃjātoti sayameva jātoti evakāro yojetabbo.",
  "tika-vin12t0:1384_11": "Tena vuttaṃ “yena kenaci khaṇitvā akato”ti.",
  "tika-vin12t0:1384_12": "Sobbhoti saṃ ubhoti padavibhāgo kātabbo.",
  "tika-vin12t0:1384_13": "Tattha saṃsaddo samantatthavācako,",
  "tika-vin12t0:1384_14": "ubhasaddo pūraṇatthavācako.",
  "tika-vin12t0:1384_15": "Tasmā samantato āgatena udakena ubhati pūrati etthāti sobbhoti vacanattho kātabbo.",
  "tika-vin12t0:1384_16": "Tena vuttaṃ “samantato āgatena udakena pūrito tiṭṭhatī”ti.",
  "tika-vin12t0:1385_0": "Tatthāti nadīsamuddajātassaresu,",
  "tika-vin12t0:1385_1": "ādhāre bhummaṃ.",
  "tika-vin12t0:1385_2": "Yaṃsaddo ṭhānavisayoti āha “yaṃ ṭhāna”nti.",
  "tika-vin12t0:1385_3": "Majjhimassāti thāmamajjhimassa.",
  "tika-vin12t0:1385_4": "Vakkhati hi “thāmamajjhimenā”ti.",
  "tika-vin12t0:1385_5": "“Samantato”ti iminā samantāti ettha nissakkatthe nissakkavacananti dasseti.",
  "tika-vin12t0:1385_6": "“Udakukkhepenā”ti iminā udakukkhepāti ettha karaṇatthe nissakkavacananti dasseti.",
  "tika-vin12t0:1385_7": "Udakaṃ ukkhipitvā khipiyati etthāti udakukkhepo.",
  "tika-vin12t0:1385_8": "“Paricchinna”nti iminā pāṭhasesaṃ dasseti.",
  "tika-vin12t0:1385_9": "Akkhadhuttāti ettha akkhoti pāsako.",
  "tika-vin12t0:1385_10": "So hi akati kuṭilaṃ gacchati anenāti akkhoti vuccati,",
  "tika-vin12t0:1385_11": "dhavanti mariyādamatikkamma kīḷādipasutaṃ gacchantīti dhuttā,",
  "tika-vin12t0:1385_12": "akkhesu dhuttā akkhadhuttā.",
  "tika-vin12t0:1385_13": "Dāruguḷanti sāradārumayaṃ guḷaṃ.",
  "tika-vin12t0:1385_14": "“Vālukaṃ vā”ti iminā “udakukkhepā”ti ettha upalakkhaṇaṃ dasseti.",
  "tika-vin12t0:1385_15": "Yatthāti yasmiṃ padese.",
  "tika-vin12t0:1385_16": "Ayanti padeso.",
  "tika-vin12t0:1385_17": "Tassāti udakukkhepassa.",
  "tika-vin12t0:1386_0": "Etthāti nadīsamuddajātassaresu.",
  "tika-vin12t0:1386_1": "Mukhadvāranti samuddādīnaṃ mukhasaṅkhātaṃ dvāraṃ.",
  "tika-vin12t0:1386_2": "Sabbatthāti sabbāya nadiyaṃ.",
  "tika-vin12t0:1386_3": "Theravādaṃ dassento āha “yaṃ panā”tiādi.",
  "tika-vin12t0:1386_4": "“Yojanaṃ…pe…",
  "tika-vin12t0:1386_5": "vaṭṭatī”ti yaṃ pana vacanaṃ mahāsumattherena vuttanti yojanā.",
  "tika-vin12t0:1386_6": "Tatrāpīti yojananadiyampi.",
  "tika-vin12t0:1386_7": "Paṭikkhittākāraṃ vitthārento āha “bhagavatā hī”tiādi.",
  "tika-vin12t0:1386_8": "Nadiyā pamāṇanti nadiyā gambhīrapamāṇameva,",
  "tika-vin12t0:1386_9": "na āyāmavitthārapamāṇanti attho.",
  "tika-vin12t0:1386_10": "“Na yojanaṃ vā addhayojanaṃ vā”ti vacanampi idameva sandhāya vuttanti daṭṭhabbaṃ.",
  "tika-vin12t0:1386_11": "Kiñcāpi āyāmavitthārapamāṇaṃ na vuttaṃ,",
  "tika-vin12t0:1386_12": "pabhavato pana yāva mukhadvārā āyāmavitthāravasena kammaṃ kātuṃ pahonakanadīyeva gahetabbāti daṭṭhabbā.",
  "tika-vin12t0:1386_13": "Yā nadīti sambandho.",
  "tika-vin12t0:1386_14": "Imassa suttassāti “timaṇḍala”ntiādikassa imassa suttassa.",
  "tika-vin12t0:1386_15": "Pabhavatoti samudāgamato.",
  "tika-vin12t0:1386_16": "Etthāti nadiyaṃ.",
  "tika-vin12t0:1386_17": "Sabbehi bhikkhūhi ṭhapetabboti sambandho.",
  "tika-vin12t0:1386_18": "Tatoti ekaudakukkhepato.",
  "tika-vin12t0:1387_0": "Kittakā paripuṇṇā hotīti āha “samatitthikā”ti.",
  "tika-vin12t0:1387_1": "Titthena samaṃ paripūratīti samatitthikā.",
  "tika-vin12t0:1387_2": "Udakasāṭikaṃ nivāsetvāpīti pisaddo “anivāsetvāpī”ti dasseti.",
  "tika-vin12t0:1387_3": "Udakasāṭikaṃ anivāsentopi vatthena avinābhāvato aññaṃ nivāsetvāti attho gahetabbo.",
  "tika-vin12t0:1387_4": "Nāvāya ṭhatvā kariyamāne kiṃ gacchantiyāpi nāvāya kātuṃ vaṭṭatīti āha “gacchantiyā panā”tiādi.",
  "tika-vin12t0:1387_5": "“Kasmā”tiādinā kāraṇaṃ dasseti.",
  "tika-vin12t0:1387_6": "Hīti yasmā.",
  "tika-vin12t0:1387_7": "Tanti udakukkhepamattaṃ.",
  "tika-vin12t0:1387_8": "Evaṃ sati…pe…",
  "tika-vin12t0:1387_9": "anusāvanā hoti,",
  "tika-vin12t0:1387_10": "tasmā gacchantiyā nāvāya kātuṃ na vaṭṭatīti yojanā.",
  "tika-vin12t0:1387_11": "“Tasmā”tiādinā laddhaguṇaṃ dasseti.",
  "tika-vin12t0:1387_12": "Na kevalaṃ nāvāyamevāti dassento āha “antonadiya”ntiādi.",
  "tika-vin12t0:1388_0": "Rukkhassāti antonadiyaṃ jātassa rukkhassa.",
  "tika-vin12t0:1388_1": "Sākhā vā patiṭṭhitāti sambandho.",
  "tika-vin12t0:1388_2": "Sīmaṃ vā sodhetvāti vihārasīmagāmasīmāsu ṭhitānaṃ hatthapāsānayanabahikaraṇavasena sīmaṃ vā sodhetvā.",
  "tika-vin12t0:1388_3": "Jātarukkhassa paviṭṭhasākhāya vā pārohe vāti sambandho.",
  "tika-vin12t0:1388_4": "Assāti bahinaditīre jātarukkhassa.",
  "tika-vin12t0:1388_5": "Tatthāti khāṇuke.",
  "tika-vin12t0:1389_0": "Tassāti pāsāṇadīpakassa.",
  "tika-vin12t0:1389_1": "Pubbe vuttappakāreti pubbe nadīnimittaṭṭhāne “anvaddhamāsa”ntiādinā vuttappakāre.",
  "tika-vin12t0:1389_2": "Soti pāsāṇadīpako.",
  "tika-vin12t0:1389_3": "Puna soti pāsāṇadīpakoyeva.",
  "tika-vin12t0:1389_4": "Hīti saccaṃ, yasmā vā.",
  "tika-vin12t0:1390_0": "Āvaraṇanti pāḷiṃ.",
  "tika-vin12t0:1390_1": "Tanti āvaraṇaṃ.",
  "tika-vin12t0:1390_2": "Āvaraṇena vā koṭṭhakabandhena vā hetubhūtena,",
  "tika-vin12t0:1390_3": "pacchijjatīti sambandho.",
  "tika-vin12t0:1390_4": "Koci āvaraṇappadeso ajjhotthariyatīti sambandho.",
  "tika-vin12t0:1390_5": "Tatthāti āvaraṇappadese.",
  "tika-vin12t0:1390_6": "Hīti saccaṃ, yasmā vā.",
  "tika-vin12t0:1390_7": "“Heṭṭhāpāḷi baddhā”ti idaṃ nadiṃ vināsetvā taḷākakaraṇākāradassanaṃ.",
  "tika-vin12t0:1390_8": "Etthāti nadiyaṃ,",
  "tika-vin12t0:1390_9": "taḷāke vā.",
  "tika-vin12t0:1390_10": "Chaḍḍitamodakanti taḷākarakkhanatthaṃ ekena vārimaggena chaḍḍitaṃ udakaṃ.",
  "tika-vin12t0:1390_11": "Deve avassanteti dubbuṭṭhikālattā vassantakālepi deve avassante.",
  "tika-vin12t0:1390_12": "Sāti nadito nīhaṭamātikā.",
  "tika-vin12t0:1390_13": "Kālantarenāti aññena kālena.",
  "tika-vin12t0:1390_14": "Uppatitvāti gāmanigamānaṃ upari patitvā.",
  "tika-vin12t0:1390_15": "Pavattatīti pubbe vuttapakāre vassakāle cattāro māse abbhocchinnā sandati.",
  "tika-vin12t0:1390_16": "Vihārasīmanti vihārasambandhaṃ baddhasīmaṃ.",
  "tika-vin12t0:1391_0": "Samuddepīti pisaddo nadimapekkhati.",
  "tika-vin12t0:1391_1": "Tatthāti padese.",
  "tika-vin12t0:1391_2": "Otaritvāti heṭṭhā taritvā.",
  "tika-vin12t0:1391_3": "“Osaritvā”tipi pāṭho,",
  "tika-vin12t0:1391_4": "ayamevattho.",
  "tika-vin12t0:1391_5": "Saṇṭhahantīti udakena samaṃ tiṭṭhanti.",
  "tika-vin12t0:1391_6": "Soti padeso.",
  "tika-vin12t0:1391_7": "Udakantatoti udakakoṭito.",
  "tika-vin12t0:1391_8": "Tatthāti samudde.",
  "tika-vin12t0:1391_9": "Bādhatīti pīḷayati.",
  "tika-vin12t0:1391_10": "Tesūti nāvāaṭṭakesu.",
  "tika-vin12t0:1391_11": "Tanti piṭṭhipāsāṇaṃ.",
  "tika-vin12t0:1391_12": "Ūmiyoti vīciyo.",
  "tika-vin12t0:1391_13": "Tā hi paraṃparāvasena uggantvā saviññāṇakāviññāṇake miyanti hiṃsanti,",
  "tika-vin12t0:1391_14": "anto pakkhipantīti vā ūmiyoti vuccanti.",
  "tika-vin12t0:1391_15": "Tatthāti piṭṭhipāsāṇe.",
  "tika-vin12t0:1391_16": "Hīti saccaṃ, yasmā vā.",
  "tika-vin12t0:1391_17": "Udakeneva piṭṭhipāsāṇo ottharīyatīti yojanā.",
  "tika-vin12t0:1391_18": "Soti dīpakapabbato.",
  "tika-vin12t0:1391_19": "“Dūre”ti vatvā tassa pamāṇaṃ dassento āha “macchavadhānaṃ anāgamanapathe”ti.",
  "tika-vin12t0:1391_20": "Macchavadhānanti kevaṭṭānaṃ.",
  "tika-vin12t0:1391_21": "Te hi yasmā macche hananti,",
  "tika-vin12t0:1391_22": "tasmā macchavadhāti vuccanti.",
  "tika-vin12t0:1391_23": "“Macchabandhāna”ntipi pāṭho.",
  "tika-vin12t0:1391_24": "Macche bandhantīti macchabandhāti vacanattho kātabbo.",
  "tika-vin12t0:1391_25": "Anāgamanapatheti yattha gantvā tadaheva paccāgantvā na āgamanapathike dese.",
  "tika-vin12t0:1391_26": "Natthi āgamanapatho etthāti anāgamanapatho, deso.",
  "tika-vin12t0:1391_27": "Tasmiṃ “agamanapathe”tipi pāṭho,",
  "tika-vin12t0:1391_28": "so ayutto. Kasmā?",
  "tika-vin12t0:1391_29": "Agamanapathassa nādhippetattā.",
  "tika-vin12t0:1391_30": "Gantvā hi puna anāgamanapathoyevādhippeto.",
  "tika-vin12t0:1391_31": "Tesanti macchavadhānaṃ.",
  "tika-vin12t0:1391_32": "Gamanapariyantassāti gamanakoṭiyā.",
  "tika-vin12t0:1391_33": "Oratoti orabhāge ṭhito dīpako vā pabbato vāti yojetabbo.",
  "tika-vin12t0:1391_34": "Tatthāti orabhāge ṭhitesu dīpakapabbatesu.",
  "tika-vin12t0:1391_35": "Ottharitvāti pakatiudakena ottharitvā.",
  "tika-vin12t0:1391_36": "Tatthāti ottharitvā ṭhite samudde.",
  "tika-vin12t0:1392_0": "Karontehipi kātabbanti sambandho.",
  "tika-vin12t0:1392_1": "Yatthāti yasmiṃ sare.",
  "tika-vin12t0:1392_2": "Ayanti ayaṃ saro,",
  "tika-vin12t0:1392_3": "na jātassaro hoti.",
  "tika-vin12t0:1392_4": "Ayaṃ saro gāmakhettasaṅkhyameva gacchatīti yojanā.",
  "tika-vin12t0:1392_5": "Tatthāti sare.",
  "tika-vin12t0:1392_6": "Yattha panāti yasmiṃ sare pana.",
  "tika-vin12t0:1392_7": "Tassāti jātassarassa.",
  "tika-vin12t0:1392_8": "Tatthāti padese.",
  "tika-vin12t0:1392_9": "Sace gambhīraṃ udakaṃ hotīti yojanā.",
  "tika-vin12t0:1392_10": "Tatthāti aṭṭake.",
  "tika-vin12t0:1392_11": "Etthāti jātassare,",
  "tika-vin12t0:1392_12": "ṭhitesu piṭṭhipāsāṇadīpakesūti yojanā.",
  "tika-vin12t0:1392_13": "Pahonakajātassaroti saṅghakammaṃ kātuṃ pahonako jātassaro.",
  "tika-vin12t0:1392_14": "“Sukkhatī”ti vatvā tadeva samatthetuṃ vuttaṃ “nirudako”ti.",
  "tika-vin12t0:1392_15": "Tatthāti jātassare.",
  "tika-vin12t0:1392_16": "Sace nirudakamattena gāmakhettaṃ gacchati.",
  "tika-vin12t0:1392_17": "Kadā gacchatīti āha “sace panetthā”tiādi.",
  "tika-vin12t0:1392_18": "Tattha etthāti jātassare.",
  "tika-vin12t0:1392_19": "Pokkharaṇīādīnīti ettha ādisaddena udakamātikādayo saṅgaṇhāti.",
  "tika-vin12t0:1392_20": "Yadā khaṇanti,",
  "tika-vin12t0:1392_21": "tadāti pāṭhaseso yojetabbo.",
  "tika-vin12t0:1392_22": "“Taṃ ṭhāna”nti vuttepi na khaṇanaṭṭhānameva gahetabbaṃ,",
  "tika-vin12t0:1392_23": "“etthā”ti sāmaññato vuttattā sabboyeva jātassaro gahetabbo.",
  "tika-vin12t0:1392_24": "Na kevalaṃ ajātassaramattaṃ hoti,",
  "tika-vin12t0:1392_25": "atha kho gāmakhettanti āha “gāmasīmāsaṅkhyameva gacchatī”ti.",
  "tika-vin12t0:1393_0": "Nanti jātassaraṃ.",
  "tika-vin12t0:1393_1": "Pūretvāti mattikādīhi pūretvā.",
  "tika-vin12t0:1393_2": "Pāḷinti āvaraṇaṃ.",
  "tika-vin12t0:1393_3": "Sabbameva nanti sakalameva taṃ jātassaraṃ.",
  "tika-vin12t0:1393_4": "Loṇīpīti pisaddena na kevalaṃ sobbhoyeva jātassarasaṅkhyaṃ gacchati,",
  "tika-vin12t0:1393_5": "atha kho loṇīpīti dasseti.",
  "tika-vin12t0:1393_6": "Udakaṭṭhānokāseti udakassa ṭhāne okāse.",
  "tika-vin12t0:1394_0": "148.",
  "tika-vin12t0:1394_1": "Sīmāya sīmaṃ sambhindantīti ettha “sīmāya sīma”nti padānaṃ sambandhāpekkhattā tesaṃ sambandhaṃ dassetuṃ vuttaṃ “attano paresa”nti.",
  "tika-vin12t0:1394_2": "“Baddhasīma”nti iminā “sīma”nti sāmaññato vuttepi visesato baddhasīmāyeva gahetabbāti dasseti.",
  "tika-vin12t0:1394_3": "Tamevatthaṃ vitthārento āha “sace hī”tiādi.",
  "tika-vin12t0:1394_4": "Saṃsaṭṭhaviṭapāti aññamaññaṃ āsannattā saṃsaṭṭho viṭapo etesanti saṃsaṭṭhaviṭapā.",
  "tika-vin12t0:1394_5": "“Saṃsaṭṭhaviṭapā”ti idaṃ upalakkhaṇamattaṃ,",
  "tika-vin12t0:1394_6": "mūlānipi saṃsaṭṭhāniyevāti daṭṭhabbaṃ.",
  "tika-vin12t0:1394_7": "Tesūti dvīsu rukkhesu.",
  "tika-vin12t0:1394_8": "Vihārasīmā cāti porāṇakavihārasīmā ca.",
  "tika-vin12t0:1394_9": "Anto katvāti sīmāya anto katvā.",
  "tika-vin12t0:1394_10": "Atha pacchāti ettha “pacchā”ti iminā athasaddassatthaṃ dasseti.",
  "tika-vin12t0:1394_11": "Evaṃ ke akaṃsūti āha “evaṃ chabbaggiyā akaṃsū”ti.",
  "tika-vin12t0:1394_12": "Tenāti karaṇena.",
  "tika-vin12t0:1395_0": "Ajjhottharaṇākāraṃ dassento āha “paresa”ntiādi.",
  "tika-vin12t0:1395_1": "Tassāti baddhasīmāya.",
  "tika-vin12t0:1395_2": "Padesanti bhikkhūhi kammaṃ kātuṃ pahonakaṃ ekadesaṃ.",
  "tika-vin12t0:1395_3": "Antamaso ekassapi bhikkhuno ṭhatvā adhiṭṭhānuposathaṃ kātuṃ pahonakaṃ padesaṃ.",
  "tika-vin12t0:1395_4": "Kammaṃ kātuṃ appahonakapadesaṃ anto karitvā bandhantā sīmāya sīmaṃ sambhindanti nāma.",
  "tika-vin12t0:1395_5": "Sīmāya upacāroti pacchā bandhitabbāya sīmāya upacāro.",
  "tika-vin12t0:1395_6": "“Vaḍḍhanto sīmāsaṅkaraṃ karotī”ti iminā sace avaḍḍhanako pāsāṇo hoti,",
  "tika-vin12t0:1395_7": "dvinnampi sīmānaṃ nimittaṃ kātuṃ vaṭṭatīti dasseti.",
  "tika-vin12t0:1396_0": "77. Uposathabhedādikathā",
  "tika-vin12t0:1397_0": "149.",
  "tika-vin12t0:1397_1": "Pannarasikassa pubbakiccassa pāḷiyaṃ āgatattā cātuddasikasseva pubbakiccaṃ dassento āha “ajjuposatho cātuddaso”ti.",
  "tika-vin12t0:1398_0": "“Adhammena vagga”ntiādīsu vinicchayo evaṃ veditabboti yojanā.",
  "tika-vin12t0:1398_1": "Adhammena vagganti ettha adhammaṃ nāma ekasmiṃ vihāre catunnaṃ bhikkhūnaṃ suttuddesauposathamakatvā pārisuddhiuposathakaraṇañca",
  "tika-vin12t0:1398_2": "tiṇṇaṃ pārisuddhiuposathamakatvā suttuddesakaraṇañca.",
  "tika-vin12t0:1398_3": "Vaggaṃ nāma sabbeva asannipatitvā ekassa chandapārisuddhiharaṇaṃ.",
  "tika-vin12t0:1398_4": "Chandapārisuddhi nāma saṅghamajjhaṃyeva āgacchati,",
  "tika-vin12t0:1398_5": "na gaṇamajjhaṃ,",
  "tika-vin12t0:1398_6": "na puggalassa santikaṃ.",
  "tika-vin12t0:1398_7": "Adhammena samagganti ettha adhammaṃ vuttanayameva.",
  "tika-vin12t0:1398_8": "Samaggaṃ nāma sabbesaṃ sannipatanaṃ.",
  "tika-vin12t0:1398_9": "Dhammena vagganti ettha dhammaṃ nāma catunnaṃ suttuddesauposathakaraṇañca tiṇṇaṃ pārisuddhiuposathakaraṇañca.",
  "tika-vin12t0:1398_10": "Vaggaṃ vuttanayameva.",
  "tika-vin12t0:1399_0": "78. Pātimokkhuddesakathā",
  "tika-vin12t0:1400_0": "150.",
  "tika-vin12t0:1400_1": "Imaṃ nidānanti pātimokkhassa imaṃ nidānaṃ.",
  "tika-vin12t0:1400_2": "Sutā kho panāti ettha suyyitthāti sutā,",
  "tika-vin12t0:1400_3": "suyyassantīti vā sutā,",
  "tika-vin12t0:1400_4": "pārājikuddesādayo.",
  "tika-vin12t0:1400_5": "Sutā ca sutā ca sutāti sarūpekaseso kātabbo.",
  "tika-vin12t0:1400_6": "Avasesanti nidānuddesādito avasesaṃ pārājikuddesādi.",
  "tika-vin12t0:1400_7": "Sutenāti sutasaddena.",
  "tika-vin12t0:1400_8": "“Atthe asambhavato sadde vuttavidhānaṃ hotī”ti hi paribhāsato “sutenā”ti ettha saddova gahetabbo.",
  "tika-vin12t0:1400_9": "Tena nayenāti tena nidānuddesanayena.",
  "tika-vin12t0:1401_0": "Aṭavimanussabhayanti aṭaviyaṃ nivasantassa manussassa bhayaṃ,",
  "tika-vin12t0:1401_1": "vanacarakabhayanti attho.",
  "tika-vin12t0:1401_2": "Rājantarāyotiādīsu evaṃ viseso veditabboti yojanā.",
  "tika-vin12t0:1401_3": "Davadāhoti dāyaṃ dahatīti davadāho ākārassa rassaṃ,",
  "tika-vin12t0:1401_4": "yakārassa ca vakāraṃ katvā.",
  "tika-vin12t0:1401_5": "Nanti bhikkhuṃ.",
  "tika-vin12t0:1401_6": "Ekaṃ vā bhikkhunti yojanā.",
  "tika-vin12t0:1401_7": "Paṭhamo vā uddesoti nidānuddeso.",
  "tika-vin12t0:1401_8": "Etthāti pañcasu uddesesu.",
  "tika-vin12t0:1401_9": "Yasminti uddese.",
  "tika-vin12t0:1401_10": "Sopīti uddesopi.",
  "tika-vin12t0:1401_11": "Suteneva sāvetabboti sutapadeneva saṅghassa sāvetabboti evasaddo “na vitthārenā”ti dasseti.",
  "tika-vin12t0:1402_0": "Anajjhiṭṭhāti ettha upasaggavasena isudhātussa icchākantito aññamatthaṃ dassento āha “anāṇattā,",
  "tika-vin12t0:1402_1": "ayācitā vā”ti.",
  "tika-vin12t0:1402_2": "Ettha “anāṇattā”ti idaṃ therena anāṇattabhāvaṃ sandhāya vuttaṃ.",
  "tika-vin12t0:1402_3": "“Ayācitā”ti idaṃ sammutiladdhena navakena ayācitabhāvaṃ sandhāya vuttanti daṭṭhabbaṃ.",
  "tika-vin12t0:1402_4": "Etthāti “anajjhiṭṭhā dhammaṃ bhāsantī”ti vacane.",
  "tika-vin12t0:1402_5": "Dhammajjhesaketi dhammakathanatthāya ajjhesatīti dhammajjhesako, tasmiṃ.",
  "tika-vin12t0:1402_6": "Āpucchitvā vā tena saṅghattherena yācito hutvā vāti yojanā.",
  "tika-vin12t0:1402_7": "Vārapaṭipāṭiyāti vārānukkamena.",
  "tika-vin12t0:1402_8": "Dehīti vāti ettha iti- vā-",
  "tika-vin12t0:1402_9": "saddo “bhaṇa” itipadena ca “kathehi” itipadena ca yojetabbo.",
  "tika-vin12t0:1402_10": "“Bhaṇa” iti vā “kathehi”iti vā “dehi”iti vā vattabbāti yojanā.",
  "tika-vin12t0:1402_11": "Tīhipi vidhīhīti osāraṇakathanasarabhaññasaṅkhātehi tīhi sajjanehi.",
  "tika-vin12t0:1402_12": "Ettha ca suttassa osāriyate uccāriyate osāraṇaṃ,",
  "tika-vin12t0:1402_13": "atthassa kathiyate kathanaṃ,",
  "tika-vin12t0:1402_14": "suttassa ca tadatthassa ca sarena bhaṇiyate sarabhaññaṃ.",
  "tika-vin12t0:1402_15": "Osārehīti suttaṃ uccārehi.",
  "tika-vin12t0:1402_16": "Kathehīti atthaṃ kathehi.",
  "tika-vin12t0:1402_17": "Sarabhaññanti suttassa ca tadatthassa ca sarena bhaṇanaṃ.",
  "tika-vin12t0:1402_18": "Nanti saddhivihārikaṃ.",
  "tika-vin12t0:1402_19": "Sajjhāyaṃ adhiṭṭhahitvāti “sajjhāyaṃ karomī”ti adhiṭṭhahitvā.",
  "tika-vin12t0:1402_20": "Etthāti ajjhesanaṭṭhāne.",
  "tika-vin12t0:1403_0": "Nissitaketi saddhivihārikādayo.",
  "tika-vin12t0:1403_1": "Soti saṅghatthero,",
  "tika-vin12t0:1403_2": "“vattabbo”tipade kammaṃ,",
  "tika-vin12t0:1403_3": "“vadatī”tiādīsu padesu kattā.",
  "tika-vin12t0:1403_4": "Āraddhanti saṅghena āraddhaṃ.",
  "tika-vin12t0:1403_5": "Ṭhapetvāti dhammasavanaṃ ṭhapetvā.",
  "tika-vin12t0:1403_6": "Osāretvāti paṭhamaṃ suttaṃ osāretvā.",
  "tika-vin12t0:1403_7": "Puna kathentenāti pacchā atthaṃ kathentena.",
  "tika-vin12t0:1403_8": "Aṭṭhapetvāyeva vāti suttassa ca atthassa ca antarā aṭṭhatvā eva vā.",
  "tika-vin12t0:1403_9": "Kathetabbanti atthajātaṃ kathetabbaṃ.",
  "tika-vin12t0:1403_10": "Kathentassa…pe…",
  "tika-vin12t0:1403_11": "nayoti paṭhamaṃ atthaṃ kathetvā puna suttañca atthañca sarena bhaṇantassa puna āgatepi eseva nayoti attho.",
  "tika-vin12t0:1404_0": "Upanisinnakathāyapīti samīpe nisinnena kathāyapi.",
  "tika-vin12t0:1404_1": "Tenāti saṅghattherena.",
  "tika-vin12t0:1404_2": "Vattuṃ vaṭṭatīti visesetvā vattuṃ vaṭṭati.",
  "tika-vin12t0:1404_3": "Tenāti manussehi jānanabhikkhunā.",
  "tika-vin12t0:1404_4": "Saṅghatthero bhaṇati,",
  "tika-vin12t0:1404_5": "tuṇhī vā hotīti sambandho.",
  "tika-vin12t0:1404_6": "“Pucchantī”ti vutteti yojanā.",
  "tika-vin12t0:1404_7": "Anumodanādīsupītiādisaddena dhammakathādayo saṅgaṇhāti.",
  "tika-vin12t0:1404_8": "Saṅghatthero anujānātīti sambandho.",
  "tika-vin12t0:1404_9": "Sabbatthāti sabbesu vihāraantaragharesu.",
  "tika-vin12t0:1405_0": "Sajjhāyanti sayaṃ issarena ayanaṃ uccāraṇaṃ,",
  "tika-vin12t0:1405_1": "kenaci anajjhiṭṭho sayaṃ adhiissarena ayanaṃ uccāraṇanti attho.",
  "tika-vin12t0:1405_2": "Theroti saddhivihāro thero.",
  "tika-vin12t0:1405_3": "Vissamissāmīti khedavirahitaṃ gamissāmi.",
  "tika-vin12t0:1405_4": "Āpucchitabbanti paṭhamatherampi puna āgatattherampi āpucchitabbaṃ.",
  "tika-vin12t0:1405_5": "Ekena saṅghattherena anuññātenāti sambandho.",
  "tika-vin12t0:1405_6": "Aññasmīnti anuññātattherato aññasmiṃ thereti sambandho.",
  "tika-vin12t0:1405_7": "Tanti puna āgataṃ theraṃ.",
  "tika-vin12t0:1405_8": "Attānaṃ sammanitabbanti ettha paccatte upayogavacananti āha “attā sammanitabbo”ti.",
  "tika-vin12t0:1405_9": "Kiṃ sammatena parisaṃ anoloketvā pucchitabboti āha “pucchantena panā”tiādi.",
  "tika-vin12t0:1406_0": "153.",
  "tika-vin12t0:1406_1": "Meti mayhaṃ.",
  "tika-vin12t0:1406_2": "Itoti puggalato,",
  "tika-vin12t0:1406_3": "uppannoti sambandho.",
  "tika-vin12t0:1406_4": "Puramhākanti padassa pure amhākanti padacchedaṃ katvā puresaddo paṭhamatthoti āha “paṭhamaṃ amhāka”nti.",
  "tika-vin12t0:1406_5": "Paṭikaccevasaddo pagevapariyāyo,",
  "tika-vin12t0:1406_6": "“paṭhamataramevā”ti iminā tassa atthaṃ dasseti.",
  "tika-vin12t0:1406_7": "Bhūtamevāti vijjamānameva,",
  "tika-vin12t0:1406_8": "tathameva vā.",
  "tika-vin12t0:1407_0": "82. Adhammakammapaṭikkosanādikathā",
  "tika-vin12t0:1408_0": "154.",
  "tika-vin12t0:1408_1": "Adhammakammanti abhūtakammaṃ.",
  "tika-vin12t0:1408_2": "Paṭikkositunti ettha kusadhātu apanayanatthoti āha “vāretu”nti.",
  "tika-vin12t0:1408_3": "Diṭṭhinti laddhiṃ.",
  "tika-vin12t0:1408_4": "Tesanti catunnaṃ pañcannaṃ.",
  "tika-vin12t0:1408_5": "Yathāti yenākārena bhaṇiyamāneti yojanā.",
  "tika-vin12t0:1408_6": "Na suṇantīti aññe bhikkhū na suṇanti.",
  "tika-vin12t0:1408_7": "Therādhīnanti therena adhīnaṃ ābandhanti attho.",
  "tika-vin12t0:1408_8": "Therāyattanti therena āyattaṃ,",
  "tika-vin12t0:1408_9": "therassa santakanti attho.",
  "tika-vin12t0:1408_10": "Etthāti pātimokkhuddese.",
  "tika-vin12t0:1409_0": "83. Pātimokkhuddesakaajjhesanādikathā",
  "tika-vin12t0:1410_0": "155.",
  "tika-vin12t0:1410_1": "Navavidhañcāti divasavasena tividhaṃ,",
  "tika-vin12t0:1410_2": "kārakavasena tividhaṃ,",
  "tika-vin12t0:1410_3": "kattabbākāravasena tividhañcāti navakoṭṭhāsañca,",
  "tika-vin12t0:1410_4": "navapakārañca vā.",
  "tika-vin12t0:1410_5": "Catubbidhanti “adhammena vagga”ntiādikaṃ catubbidhaṃ.",
  "tika-vin12t0:1410_6": "Duvidhanti bhikkhubhikkhunīvasena duvidhaṃ.",
  "tika-vin12t0:1410_7": "Navavidhanti bhikkhupātimokkhe pañcavidhaṃ,",
  "tika-vin12t0:1410_8": "bhikkhunipātimokkhe catubbidhanti navavidhaṃ.",
  "tika-vin12t0:1410_9": "Etthāti “yo tattha bhikkhu byatto paṭibalo”ti pāṭhe.",
  "tika-vin12t0:1410_10": "Suvisadāti suṭṭhu byattā,",
  "tika-vin12t0:1410_11": "suddhā vā.",
  "tika-vin12t0:1410_12": "Ettakampīti pisaddo garahāyaṃ,",
  "tika-vin12t0:1410_13": "adhike kā nāma kathāti dasseti.",
  "tika-vin12t0:1411_0": "Sāmantā āvāsāti ettha upayogatthe nissakkavacananti āha “sāmantaṃ āvāsa”nti.",
  "tika-vin12t0:1411_1": "Yo sakkotīti bahūsu navesu yo sakkoti.",
  "tika-vin12t0:1412_0": "84. Pakkhagaṇanādiuggahaṇānujānanakathā",
  "tika-vin12t0:1413_0": "156.",
  "tika-vin12t0:1413_1": "Katinaṃ pūraṇīti katinaṃ tithīnaṃ pūraṇī.",
  "tika-vin12t0:1413_2": "Ko divasoti kittako divaso.",
  "tika-vin12t0:1413_3": "Ayyāyattanti ayyehi bhikkhūhi āyattaṃ ābaddhaṃ.",
  "tika-vin12t0:1413_4": "Saṃharitvāti puna salākaṃ saṃharitvā.",
  "tika-vin12t0:1413_5": "Ayaṃ pāṭho kesuci aṭṭhakathāpotthakesu natthi.",
  "tika-vin12t0:1413_6": "Kālavatoti ettha vantupaccayo svatthoti āha “kālassevā”ti.",
  "tika-vin12t0:1413_7": "Evasaddo pana sambhavato yujjiyati.",
  "tika-vin12t0:1413_8": "Pagevāti pātova.",
  "tika-vin12t0:1414_0": "158. Sāyampīti sāyanhepi. Pisaddena aññampi saraṇakālaṃ sampiṇḍeti.",
  "tika-vin12t0:1415_0": "159.",
  "tika-vin12t0:1415_1": "Āṇāpetunti ettha anāṇāpetabbabhikkhū apanetvā āṇāpetabbabhikkhū dassetuṃ vuttaṃ “kiñci kamma”ntiādi.",
  "tika-vin12t0:1415_2": "Sadākālameva kiñci kammaṃ karontoti yojanā.",
  "tika-vin12t0:1415_3": "Dhammakathikādīsūtiādisaddena gaṇavācakādayo saṅgaṇhāti.",
  "tika-vin12t0:1415_4": "Vārenāti pariyāyena.",
  "tika-vin12t0:1415_5": "Sammuñcaninti yaṭṭhisammuñcaniṃ vā muṭṭhisammuñcaniṃ vā. Samaṃ,",
  "tika-vin12t0:1415_6": "suṭṭhu vā muñcati sodheti imāyāti sammuñcanī,",
  "tika-vin12t0:1415_7": "tālujo paṭhamo.",
  "tika-vin12t0:1415_8": "Tampīti sākhābhaṅgampi.",
  "tika-vin12t0:1416_0": "160.",
  "tika-vin12t0:1416_1": "Vuttanayenevāti sammajjane vuttanayeneva.",
  "tika-vin12t0:1416_2": "Puna āharitabbānīti saṅghikāvāsaṃ āsanāni puna āharitabbāni.",
  "tika-vin12t0:1416_3": "Taṭṭikāyopīti veṇuādimayā taṭṭikāyopi.",
  "tika-vin12t0:1417_0": "161.",
  "tika-vin12t0:1417_1": "Kapallikā vāti kapālesu pariyāpannā padīpakapālā vā.",
  "tika-vin12t0:1417_2": "Tanti telādiṃ.",
  "tika-vin12t0:1417_3": "Pariyesitabbānīti anavajjapariyesanena pariyesitabbāni.",
  "tika-vin12t0:1418_0": "86. Disaṃgamikādivatthukathā",
  "tika-vin12t0:1419_0": "163.",
  "tika-vin12t0:1419_1": "Saṃgahetabbotiādīnaṃ catunnaṃ kiriyāpadānaṃ visesaṃ dassento āha “saṃgahetabbo”tiādi.",
  "tika-vin12t0:1419_2": "Saṃgahasaddassa saṅkhepagahaṇesupi vattanato idha “anuggahatthe”ti dassetuṃ pāḷiyaṃ vuttaṃ “anuggahetabbo”ti.",
  "tika-vin12t0:1419_3": "Tena vuttaṃ “tathākaraṇavasenā”ti.",
  "tika-vin12t0:1419_4": "Upalāpetabboti saṅghena bahussuto bhikkhu bhikkhūhi upagantvā lāpetabbo kathāpetabbo.",
  "tika-vin12t0:1419_5": "Upaṭṭhāpetabboti saṅghena bahussuto bhikkhu bhikkhūhi upa accanena pūjanena ṭhāpetabbo.",
  "tika-vin12t0:1419_6": "“Sabbesaṃ dukkaṭa”nti vatvā tadeva samatthetuṃ vuttaṃ “idha neva therā,",
  "tika-vin12t0:1419_7": "na daharā muccantī”ti.",
  "tika-vin12t0:1419_8": "Tenāti bahussutena bhikkhunā.",
  "tika-vin12t0:1419_9": "Evampi satīti evaṃ asādiyanepi sati.",
  "tika-vin12t0:1419_10": "Sāyaṃ pātanti sāyañca pāto ca sāyaṃpātaṃ.",
  "tika-vin12t0:1419_11": "Upaṭṭhānanti upaṭṭhānaṭṭhānaṃ,",
  "tika-vin12t0:1419_12": "upaṭṭhānatthāya vā.",
  "tika-vin12t0:1419_13": "Tenāti bahussutena bhikkhunā.",
  "tika-vin12t0:1419_14": "Tesanti mahātherānaṃ.",
  "tika-vin12t0:1419_15": "Assāti bahussutassa bhikkhuno.",
  "tika-vin12t0:1419_16": "Saddhiṃcarāti attanā saddhiṃ carantīti saddhiṃcarā.",
  "tika-vin12t0:1419_17": "Athāpīti yadipi.",
  "tika-vin12t0:1419_18": "Eko vā vattasampanno vadatīti yojanā.",
  "tika-vin12t0:1419_19": "Eso ca ahañcāti mayaṃ.",
  "tika-vin12t0:1419_20": "Nāmatumhaamhasaddesu hi ekasesena kattabbesu parova gahetabbo.",
  "tika-vin12t0:1419_21": "Viharantūti vadantīti yojanā.",
  "tika-vin12t0:1420_0": "So āvāso gantabboti ettha kimatthāya gantabbo,",
  "tika-vin12t0:1420_1": "kiṃ anudivasaṃ gantabboti āha “uposathakaraṇatthāya anvaddhamāsaṃ gantabbo”ti.",
  "tika-vin12t0:1420_2": "So ca khoti āvāso.",
  "tika-vin12t0:1420_3": "Utuvasseyevāti hemantagimheyeva.",
  "tika-vin12t0:1420_4": "Utuvasseyeva gantabboti atthassa ñātabbabhāvaṃ dassento āha “vassāne panā”tiādi.",
  "tika-vin12t0:1420_5": "Yanti kammaṃ.",
  "tika-vin12t0:1420_6": "Tatthāti “vassaṃ vasantī”tiādivacane.",
  "tika-vin12t0:1420_7": "Soti pātimokkhuddesako bhikkhu.",
  "tika-vin12t0:1420_8": "Aññasminti aparasmiṃ pātimokkhuddesake.",
  "tika-vin12t0:1420_9": "Māsadvayanti sāvaṇamāsapuṇṇamito yāva assayujapuṇṇamī,",
  "tika-vin12t0:1420_10": "tāva māsadvayaṃ vasitabbaṃ.",
  "tika-vin12t0:1420_11": "Idaṃ purimavassaṃ upagantvā pacchimikāya pakkamanādiṃ sandhāya vuttaṃ.",
  "tika-vin12t0:1420_12": "Sace pacchimikaṃ upagantvā anantarameva pakkamanādiṃ karoti,",
  "tika-vin12t0:1420_13": "māsattayampi vasitabbaṃ.",
  "tika-vin12t0:1421_0": "87. Pārisuddhidānakathā",
  "tika-vin12t0:1422_0": "164.",
  "tika-vin12t0:1422_1": "Yena kenaci aṅgapaccaṅgena viññāpetīti paṭivacanaṃ nicchāretumasakkonto yena kenaci aṅgapaccaṅgena viññāpeti.",
  "tika-vin12t0:1422_2": "Ubhayathāti ubhayehi kāyavācāsaṅkhātehi ākārehi.",
  "tika-vin12t0:1422_3": "Kāyavācāhi viññāpetīti sambandho.",
  "tika-vin12t0:1422_4": "Sabbeti akhilā gilānā.",
  "tika-vin12t0:1422_5": "Hatthapāseti saṅghassa hatthapāsamhi.",
  "tika-vin12t0:1422_6": "Sace dūre hontīti sace bahū gilānā aññamaññaṃ dūre honti.",
  "tika-vin12t0:1422_7": "Taṃ divasanti tasmiṃ saṅghaappahonakadivase.",
  "tika-vin12t0:1423_0": "Tattheva pakkamatīti ettha nissakkatthe thapaccayoti āha “tatovā”ti,",
  "tika-vin12t0:1423_1": "pārisuddhihāraṭṭhānato evāti attho.",
  "tika-vin12t0:1423_2": "“Gacchatī”ti iminā kamudhātuyā padavikkhepatthaṃ dasseti,",
  "tika-vin12t0:1423_3": "“katthacī”ti iminā tassa kammaṃ.",
  "tika-vin12t0:1423_4": "Sāmaṇero paṭijānātītiādīsu paṭijānanākāratthassa itisaddassa lopabhāvaṃ dassento āha “sāmaṇero aha”nti evaṃ paṭijānātī”tiādi.",
  "tika-vin12t0:1423_5": "Bhūtaṃyevāti vijjamānaṃyeva.",
  "tika-vin12t0:1423_6": "Sabbatthāti sabbesu “sikkhaṃ paccakkhātako paṭijānātī”tiādīsu.",
  "tika-vin12t0:1424_0": "Sabbantimena paricchedena catunnaṃ bhikkhūnanti sambandho.",
  "tika-vin12t0:1424_1": "Sabbatthāti sabbesu “saṅghappatto vibbhamatī”tiādīsu.",
  "tika-vin12t0:1424_2": "Etthāti pārisuddhiharaṇe.",
  "tika-vin12t0:1424_3": "Bahūnampīti ettha pisaddena ekena ekassāpi,",
  "tika-vin12t0:1424_4": "bahūhi ekassāpi,",
  "tika-vin12t0:1424_5": "bahūhi bahūnampi āhaṭā pārisuddhi āhaṭāva hotīti dasseti.",
  "tika-vin12t0:1424_6": "Soti pārisuddhihārako bhikkhu.",
  "tika-vin12t0:1424_7": "Yesanti bhikkhūnaṃ.",
  "tika-vin12t0:1424_8": "Tassevāti pārisuddhihārakasseva.",
  "tika-vin12t0:1424_9": "Itarā panāti itaresaṃ pārisuddhi pana.",
  "tika-vin12t0:1424_10": "Biḷālasaṅkhalikāti ettha biḷāloti ākhubhujo.",
  "tika-vin12t0:1424_11": "So hi biḷāsayaṃ ākhuṃ gaṇhituṃ alati samatthetīti biḷāloti vuccati.",
  "tika-vin12t0:1424_12": "Saṅkhalikāti etaṃ sattānaṃ bandhanūpakaraṇavisesassa nāmaṃ.",
  "tika-vin12t0:1424_13": "Biḷālassa saṅkhalikā tena sambandhasambandhibhāvena sambandhattāti biḷālasaṅkhalikā.",
  "tika-vin12t0:1424_14": "Idaṃ upalakkhaṇamattaṃ yesaṃ kesañci saṅkhalikāya gahetabbattā.",
  "tika-vin12t0:1424_15": "Tāya sadisā biḷālasaṅkhalikā pārisuddhīti attho.",
  "tika-vin12t0:1424_16": "Idaṃ panettha opammasaṃsandanaṃ –",
  "tika-vin12t0:1424_17": "yathā saṅkhalikāya paṭhamaṃ valayaṃ dutiyaṃyeva valayaṃ pāpuṇāti,",
  "tika-vin12t0:1424_18": "na tatiyaṃ,",
  "tika-vin12t0:1424_19": "evameva paṭhamaṃ dinnā pārisuddhi dutiyameva pāpuṇāti,",
  "tika-vin12t0:1424_20": "na tatiyanti.",
  "tika-vin12t0:1425_0": "Āgantvāti saṅghassa hatthapāsaṃ āgantvā.",
  "tika-vin12t0:1425_1": "Pāḷiyaṃ sutto na ārocetītiādīsu hetvatthe paccattavacanaṃ.",
  "tika-vin12t0:1425_2": "Suttena nārocetīti hi attho.",
  "tika-vin12t0:1425_3": "Pārisuddhihārakassa anāpattīti ettha āpattīti anvayatthaṃ atthāpattito dassento āha “sace…pe…",
  "tika-vin12t0:1425_4": "āpajjatī”ti.",
  "tika-vin12t0:1425_5": "Assāti bhikkhussa.",
  "tika-vin12t0:1425_6": "Ubhinnampīti pārisuddhidāyakassa,",
  "tika-vin12t0:1425_7": "taṃhārakassa cāti ubhinnampi.",
  "tika-vin12t0:1426_0": "88. Chandadānakathā",
  "tika-vin12t0:1427_0": "165.",
  "tika-vin12t0:1427_1": "Chandadānepi vinicchayo veditabboti yojanā.",
  "tika-vin12t0:1427_2": "Uposatho kato hotīti pārisuddhidāyakassa ca saṅghassa ca uposatho kato hoti.",
  "tika-vin12t0:1427_3": "Aññanti uposathakammato aññaṃ.",
  "tika-vin12t0:1427_4": "Yaṃ pana kammanti sambandho.",
  "tika-vin12t0:1427_5": "Kammampīti uposathakammato aññaṃ kammampi.",
  "tika-vin12t0:1427_6": "Ettha ca tadahuposathe attano ca saṅghassa ca sace uposathakammaṃ hoti,",
  "tika-vin12t0:1427_7": "pārisuddhiyeva dātabbā.",
  "tika-vin12t0:1427_8": "Atha aññaṃ kammaṃ hoti,",
  "tika-vin12t0:1427_9": "chandoyeva dātabbo.",
  "tika-vin12t0:1427_10": "Yadi uposathakammañca aññakammañca hoti,",
  "tika-vin12t0:1427_11": "pārisuddhi ca chando ca dātabbo.",
  "tika-vin12t0:1427_12": "Taṃ sandhāya vuttaṃ “tadahuposathe pārisuddhiṃ dentena chandampi dātu”nti.",
  "tika-vin12t0:1427_13": "Sīmāya vāti baddhasīmāya vā.",
  "tika-vin12t0:1427_14": "Acchitunti upavesituṃ.",
  "tika-vin12t0:1427_15": "“Āsa upavesane”ti hi dhātupāṭhesu (saddanītidhātumālāyaṃ 16 sakārantadhātu) vuttaṃ.",
  "tika-vin12t0:1427_16": "Sāmaggī vāti kāyasāmaggī vā.",
  "tika-vin12t0:1428_0": "167.",
  "tika-vin12t0:1428_1": "Saratipi uposathaṃ,",
  "tika-vin12t0:1428_2": "napi saratīti ettha pisaddassa aniyamavikappatthaṃ dassetuṃ vuttaṃ “ekadā sarati,",
  "tika-vin12t0:1428_3": "ekadā na saratī”ti.",
  "tika-vin12t0:1428_4": "“Ekanta”nti iminā neva saratīti ettha evasaddassa sanniṭṭhānatthaṃ dasseti.",
  "tika-vin12t0:1428_5": "Kammaṃ na kopetīti sammutiladdhopi aladdhopi ummattako kammaṃ na kopeti.",
  "tika-vin12t0:1429_0": "91. Saṅghuposathādikathā",
  "tika-vin12t0:1430_0": "168.",
  "tika-vin12t0:1430_1": "“Sammajjitvā”ti padamapekkhitvā so desoti ettha “upayogatthe paccattavacana”nti vuttaṃ.",
  "tika-vin12t0:1430_2": "Etanti “so deso sammajjitabbo”tiādivacanaṃ.",
  "tika-vin12t0:1430_3": "Tenāti tena hetunā.",
  "tika-vin12t0:1430_4": "Aṭṭhakathācariyā “sammajjanī…pe…",
  "tika-vin12t0:1430_5": "vuccati” iti āhūti yojanā.",
  "tika-vin12t0:1431_0": "Sammajjanīti sammajjanakaraṇaṃ.",
  "tika-vin12t0:1431_1": "Padīpoti padīpujjalanaṃ.",
  "tika-vin12t0:1431_2": "Udakanti udakaṭṭhapanaṃ.",
  "tika-vin12t0:1431_3": "Āsanenāti āsanapaññāpanena.",
  "tika-vin12t0:1431_4": "“Itī”ti ajjhāharitabbaṃ.",
  "tika-vin12t0:1431_5": "Uposathassāti navavidhassa uposathassa pubbakaraṇanti sambandho.",
  "tika-vin12t0:1431_6": "Etānīti cattāri kammāni.",
  "tika-vin12t0:1431_7": "Vuccatīti kathiyati.",
  "tika-vin12t0:1431_8": "Idaṃ “etānī”ti kammassa ca “pubbakaraṇa”nti ākārassa ca abhedattā āsannaṃ ākāramapekkhitvā ekavacanavasena vuttaṃ.",
  "tika-vin12t0:1431_9": "“Akkhātānī”ti idaṃ pana “imāni cattārī”ti kammamapekkhitvā bahuvacanavasena vuttanti daṭṭhabbaṃ.",
  "tika-vin12t0:1432_0": "Chandapārisuddhiutukkhānanti chandakkhānañca pārisuddhikkhānañca utukkhānañca.",
  "tika-vin12t0:1432_1": "Bhikkhugaṇanāti bhikkhū gaṇetvā akkhānaṃ.",
  "tika-vin12t0:1432_2": "Ovādoti bhikkhunīhi yācitassa ovādassa akkhānaṃ.",
  "tika-vin12t0:1432_3": "Etānīti etāni pañca.",
  "tika-vin12t0:1432_4": "Pubbakaraṇato pacchāti pubbakaraṇassa karaṇato pacchā.",
  "tika-vin12t0:1432_5": "Ettha ca “pubbakaraṇato pacchā kattabbānī”ti idaṃ kattabbākārasseva visesanaṃ,",
  "tika-vin12t0:1432_6": "na atthassa.",
  "tika-vin12t0:1432_7": "Ayaṃ pana viseso –",
  "tika-vin12t0:1432_8": "saṅghasannipātato pubbabhāge kattabbattā pubbakaraṇaṃ nāma,",
  "tika-vin12t0:1432_9": "uposathakaraṇato pubbabhāge kattabbattā pubbakiccaṃ nāmāti.",
  "tika-vin12t0:1433_0": "Uposathoti uposathadivaso.",
  "tika-vin12t0:1433_1": "Yāvatikā ca bhikkhūti yattakā bhikkhū.",
  "tika-vin12t0:1433_2": "Kammapattāti uposathakammassa pattā yuttā anurūpā.",
  "tika-vin12t0:1433_3": "Tāvatikā bhikkhū hatthapāsaṃ avijahitvā ekasīmāyaṃ ṭhitā ca hontīti yojanā.",
  "tika-vin12t0:1433_4": "Sabhāgāpattiyoti vatthusabhāgā āpattiyo.",
  "tika-vin12t0:1433_5": "Vajjanīyāti vajjetabbā.",
  "tika-vin12t0:1433_6": "Puggalāti gahaṭṭhādipuggalā.",
  "tika-vin12t0:1433_7": "Tasminti tasmiṃ uposathasīmamāḷake.",
  "tika-vin12t0:1433_8": "Etāni cattārīti pāṭhaseso.",
  "tika-vin12t0:1434_0": "Āgatehi tehi bhikkhūhīti yojanā.",
  "tika-vin12t0:1434_1": "Pannarasopīti pisaddena na kevalaṃ pāḷiyaṃ āgatanayeneva adhiṭṭhātuṃ vaṭṭati,",
  "tika-vin12t0:1434_2": "atha kho “ajja me uposatho pannaraso”tipīti dasseti.",
  "tika-vin12t0:1435_0": "92. Āpattipaṭikammavidhikathā",
  "tika-vin12t0:1436_0": "169.",
  "tika-vin12t0:1436_1": "Bhagavatā…pe…",
  "tika-vin12t0:1436_2": "kātabboti idaṃ veditabbanti sambandho.",
  "tika-vin12t0:1436_3": "“Yassa siyā āpattītiādivacaneneva cā”tiādihetuttayena “na sāpattikena uposatho kātabbo”ti yathārutaṃ apaññattampi atthato siddhamevāti dasseti.",
  "tika-vin12t0:1436_4": "Hetuttayaṃ “veditabba”nti padena yojetabbaṃ.",
  "tika-vin12t0:1436_5": "Thullaccayādīsūti ādisaddena pācittiyapāṭidesanīyadukkaṭadubbhāsitāpattiyo saṅgaṇhāti.",
  "tika-vin12t0:1436_6": "“Taṃ paṭidesemī”ti idaṃ suvuttameva hotīti sambandho.",
  "tika-vin12t0:1436_7": "Tanti āpattiṃ.",
  "tika-vin12t0:1436_8": "Tumhamūleti tumhaṃ santike.",
  "tika-vin12t0:1436_9": "Niggahitalopañhi vākyameva,",
  "tika-vin12t0:1436_10": "na samāso.",
  "tika-vin12t0:1436_11": "“Tumha” iti ca “tuyha” iti ca navakattherānaṃ vattabbākāradassanamattameva,",
  "tika-vin12t0:1436_12": "na icchitatthavipattidassanaṃ.",
  "tika-vin12t0:1436_13": "Vuttampīti pisaddena na kevalaṃ pāḷinayeneva suvuttaṃ,",
  "tika-vin12t0:1436_14": "iminā nayenapi suvuttanti dasseti.",
  "tika-vin12t0:1436_15": "“Passasī”ti idañca vattabbanti sambandho.",
  "tika-vin12t0:1436_16": "Vattabbākāraṃ pana suviññeyyaṃ.",
  "tika-vin12t0:1436_17": "“Āma passāmī”ti idaṃ pana suvuttameva hotīti sambandho.",
  "tika-vin12t0:1436_18": "Vuttampīti pisaddo pāḷinayaṃ sampiṇḍeti.",
  "tika-vin12t0:1436_19": "Āyatiṃ saṃvareyyāsīti ettha pana vattabboti sambandho.",
  "tika-vin12t0:1436_20": "Garūsu bahuvacanassa kattabbattā vuttaṃ “saṃvareyyāthā”ti.",
  "tika-vin12t0:1436_21": "Evaṃ vuttena āpattidesakenāti sambandho.",
  "tika-vin12t0:1437_0": "Tatrāti “yadā nibbematiko”ti pāṭhe.",
  "tika-vin12t0:1437_1": "Sūriye meghacchanne satīti yojanā.",
  "tika-vin12t0:1437_2": "Tena bhikkhunā vattabbanti sambandho,",
  "tika-vin12t0:1437_3": "vatthuṃ kittetvāti bhojanasaṅkhātaṃ vatthuṃ kittetvā.",
  "tika-vin12t0:1437_4": "Tāti āpattiyo.",
  "tika-vin12t0:1438_0": "Sabhāgā āpattīti ettha dvīsu vatthusabhāgaāpattisabhāgāsu vatthusabhāgāva adhippetāti dassento āha “yaṃ dvepi janā”tiādi.",
  "tika-vin12t0:1438_1": "Yaṃ āpattinti sambandho.",
  "tika-vin12t0:1438_2": "Samāno bhāgo etāsanti sabhāgā.",
  "tika-vin12t0:1438_3": "Desetuṃ vaṭṭatīti āpattisabhāgāpi vatthuvisabhāgattā desetuṃ vaṭṭati.",
  "tika-vin12t0:1438_4": "Sudesitāvāti āpattito bhikkhu vuṭṭhātiyevāti adhippāyo.",
  "tika-vin12t0:1438_5": "Aññaṃ dukkaṭanti sambandho.",
  "tika-vin12t0:1438_6": "Panasaddo garahatthajotako sudesitāya garahākārena pavattattā.",
  "tika-vin12t0:1438_7": "Kiñcāpi sudesitāva,",
  "tika-vin12t0:1438_8": "pana tathāpīti yojanā.",
  "tika-vin12t0:1438_9": "Tanti dukkaṭaṃ.",
  "tika-vin12t0:1438_10": "Nānāvatthukanti desanāpaṭiggahaṇavasena nānāvatthukaṃ.",
  "tika-vin12t0:1439_0": "170.",
  "tika-vin12t0:1439_1": "Sabhāgoyeva vattabbo,",
  "tika-vin12t0:1439_2": "na visabhāgo.",
  "tika-vin12t0:1439_3": "Hīti saccaṃ, yasmā vā.",
  "tika-vin12t0:1439_4": "Tassāti visabhāgassa.",
  "tika-vin12t0:1439_5": "Itoti saṅghasannipātato.",
  "tika-vin12t0:1440_0": "95. Anāpattipannarasakādikathā",
  "tika-vin12t0:1441_0": "172.",
  "tika-vin12t0:1441_1": "Te na jāniṃsūti ettha jānanākāradassanatthaṃ “sīmaṃ okkantāti vā okkamantīti vā”ti vuttaṃ.",
  "tika-vin12t0:1441_2": "Okkantāti vāti pavisittha iti vā.",
  "tika-vin12t0:1441_3": "Tesanti catunnaṃ vā atirekānaṃ vā bhikkhūnaṃ.",
  "tika-vin12t0:1441_4": "Vaggā samaggasaññinoti ettha kasmā vaggā,",
  "tika-vin12t0:1441_5": "kasmā samaggasaññinoti āha “tesa”ntiādi.",
  "tika-vin12t0:1441_6": "Tattha tesanti aññesaṃ bhikkhūnaṃ.",
  "tika-vin12t0:1441_7": "Sīmaṃ okkantattāti sīmaṃ pavisitattā,",
  "tika-vin12t0:1441_8": "vaggā hutvāti sambandho.",
  "tika-vin12t0:1441_9": "Samaggo iti saññā samaggasaññā,",
  "tika-vin12t0:1441_10": "sā etesamatthīti samaggasaññino.",
  "tika-vin12t0:1442_0": "175.",
  "tika-vin12t0:1442_1": "Kukkuccapakatāti padassa “icchāpakato”ti padena samānabhāvaṃ dassetuṃ vuttaṃ “yathā”tiādi.",
  "tika-vin12t0:1442_2": "Pubbabhāgeti uposathakammato pubbabhāge.",
  "tika-vin12t0:1442_3": "Sanniṭṭhānaṃ katvāpīti kappatevāti sanniṭṭhānaṃ katvāpi.",
  "tika-vin12t0:1442_4": "“Abhibhūtā”ti iminā pakatāti ettha papubbakaradhātuyā upasaggavasena abhibhavanatthaṃ dasseti.",
  "tika-vin12t0:1443_0": "176.",
  "tika-vin12t0:1443_1": "Yathā heṭṭhā vaggāvaggasaññīpannarasakādīsu dukkaṭaṃ vuttaṃ,",
  "tika-vin12t0:1443_2": "evamakatvā kasmā “thullaccaya”nti āha “akusalabalavatāyā”ti.",
  "tika-vin12t0:1444_0": "100. Sīmokkantikapeyyālakathā",
  "tika-vin12t0:1445_0": "177.",
  "tika-vin12t0:1445_1": "Āvāsikenaāgantukapeyyāle sabbaṃ veditabbanti sambandho.",
  "tika-vin12t0:1445_2": "Veditabbākāraṃ saha upamāya dassento āha “yathā”tiādi.",
  "tika-vin12t0:1445_3": "Āgantukenaāvāsikapeyyāle pana ānetabbanti sambandho.",
  "tika-vin12t0:1445_4": "Purimapeyyāleti āvāsikenaāgantukapeyyāle.",
  "tika-vin12t0:1445_5": "Āgantukenaāgantukapeyyāle pana yojetabboti sambandho.",
  "tika-vin12t0:1445_6": "Ettha ca peyyālanti sadisanayassa ca taṃjānanañāṇassa ca pātabbaṃ rakkhanaṃ peyyaṃ, peyyaṃ, peyye vā,",
  "tika-vin12t0:1445_7": "peyyāya vā alati samatthetīti peyyālanti vacanattho kātabbo.",
  "tika-vin12t0:1446_0": "178.",
  "tika-vin12t0:1446_1": "Āvāsikānaṃ cātuddaso hutvā kasmā āgantukānaṃ pannarasoti āha “yesa”ntiādi.",
  "tika-vin12t0:1446_2": "Tattha yesanti āgantukānaṃ.",
  "tika-vin12t0:1446_3": "Tiroraṭṭhatoti āvāsikānaṃ raṭṭhassa aññaraṭṭhato.",
  "tika-vin12t0:1446_4": "Tirojanapadatoti ekaraṭṭhepi aññajanapadato.",
  "tika-vin12t0:1446_5": "Cātuddasikaṃ akaṃsūti saññānānattavasena cātuddasikaṃ akaṃsu.",
  "tika-vin12t0:1446_6": "Anuvattitabbanti anumatiṃ vattitabbaṃ.",
  "tika-vin12t0:1446_7": "Na paṭikkositabbanti “na cātuddaso”ti vatvā na vāritabbaṃ.",
  "tika-vin12t0:1446_8": "Na akāmāti ettha kamudhātu icchattho,",
  "tika-vin12t0:1446_9": "karaṇatthe ca nissakkavacananti āha “na anicchāya dātabbā”ti.",
  "tika-vin12t0:1447_0": "101. Liṅgādidassanakathā",
  "tika-vin12t0:1448_0": "179.",
  "tika-vin12t0:1448_1": "“Āvāsikānaṃ ākāra”nti iminā āvāsikākāranti padassa chaṭṭhīsamāsaṃ dasseti.",
  "tika-vin12t0:1448_2": "Sabbatthāti sabbesu “āvāsikaliṅga”ntiādīsu.",
  "tika-vin12t0:1448_3": "Yenāti supaññattamañcapīṭhādinā,",
  "tika-vin12t0:1448_4": "gaṇhatīti sambandho.",
  "tika-vin12t0:1448_5": "Tesanti āvāsikānaṃ.",
  "tika-vin12t0:1448_6": "Ācārasaṇṭhānanti ācārasaṇṭhitiṃ.",
  "tika-vin12t0:1448_7": "So supaññattamañcapīṭhādiko ākāro nāmāti yojanā.",
  "tika-vin12t0:1448_8": "Yanti supaññattamañcapīṭhādiṃ,",
  "tika-vin12t0:1448_9": "gamayatīti sambandho.",
  "tika-vin12t0:1448_10": "Tattha tatthāti tasmiṃ tasmiṃ ṭhāne.",
  "tika-vin12t0:1448_11": "Līne āvāsiketi sambandho.",
  "tika-vin12t0:1448_12": "Taṃ supaññattamañcapīṭhādi liṅgaṃ nāmāti yojanā.",
  "tika-vin12t0:1448_13": "“Adissamāne”ti iminā līneti padassa atthaṃ dasseti.",
  "tika-vin12t0:1448_14": "“Jānāpetī”ti iminā gamayatīti padassa ñāṇatthaṃ dasseti.",
  "tika-vin12t0:1448_15": "Yanti supaññattamañcapīṭhādiṃ.",
  "tika-vin12t0:1448_16": "Teti āvāsikā.",
  "tika-vin12t0:1448_17": "Taṃ supaññattamañcapīṭhādi nimittaṃ nāmāti yojanā.",
  "tika-vin12t0:1448_18": "Yenāti supaññattamañcapīṭhādinā.",
  "tika-vin12t0:1448_19": "Teti āvāsikā uddisiyanti,",
  "tika-vin12t0:1448_20": "so supaññattamañcapīṭhādiko uddeso nāmāti yojanā.",
  "tika-vin12t0:1448_21": "Imehi padehi ākiriyanti pakāsiyanti etenāti ākāro,",
  "tika-vin12t0:1448_22": "līne gamayati bodhetīti liṅgaṃ.",
  "tika-vin12t0:1448_23": "Nimiyanti paricchijja ñāyanti etenāti nimittaṃ,",
  "tika-vin12t0:1448_24": "uddisiyanti apadisiyanti etenāti uddesoti vacanatthaṃ dasseti.",
  "tika-vin12t0:1448_25": "Sabbametanti “āvāsikākāra”ntiādi etaṃ sabbaṃ.",
  "tika-vin12t0:1448_26": "Yathāyoganti pāḷiyaṃ yogānurūpaṃ.",
  "tika-vin12t0:1448_27": "Tatthāti āgantukākārādīsu.",
  "tika-vin12t0:1448_28": "“Amhākaṃ ida”nti na ñātabbanti aññātaṃ,",
  "tika-vin12t0:1448_29": "tadeva aññātakaṃ,",
  "tika-vin12t0:1448_30": "nisīdanādi.",
  "tika-vin12t0:1448_31": "“Amhākaṃ ida”nti ajānanaṃ nāma attano asantakattā,",
  "tika-vin12t0:1448_32": "aññesameva santakattā hotīti āha “aññesaṃ santaka”nti.",
  "tika-vin12t0:1448_33": "Udakanissekanti siñcanavirahitaṃ udakaṃ.",
  "tika-vin12t0:1448_34": "Bahuvacanassāti “dhotāna”nti ettha chaṭṭhībahuvacanassa.",
  "tika-vin12t0:1448_35": "Ekavacananti “dhotassā”ti ekavacanaṃ.",
  "tika-vin12t0:1448_36": "Pacchimapāṭhe malaṃ dhunāti anenāti dhotaṃ,",
  "tika-vin12t0:1448_37": "dhotañca taṃ udakañceti dhotaudakaṃ,",
  "tika-vin12t0:1448_38": "tameva nissekaṃ dhotaudakanissekaṃ.",
  "tika-vin12t0:1449_0": "180.",
  "tika-vin12t0:1449_1": "Samānasaṃvāsakadiṭṭhinti padassa itilopasamāsaṃ dassento āha “samānasaṃvāsakā eteti diṭṭhi”nti.",
  "tika-vin12t0:1449_2": "Eteti āvāsikā bhikkhū.",
  "tika-vin12t0:1449_3": "“Laddhi”nti iminā na pucchantīti padassa kammaṃ dasseti.",
  "tika-vin12t0:1449_4": "Nānāsaṃvāsakabhāvanti tesaṃ laddhinānāsaṃvāsakabhāvaṃ.",
  "tika-vin12t0:1449_5": "“Madditu”nti iminā nābhivitarantīti ettha abhisaddassatthaṃ dasseti.",
  "tika-vin12t0:1449_6": "“Abhibhavitu”nti iminā ca tadevatthaṃ dasseti.",
  "tika-vin12t0:1449_7": "Nānāsaṃvāsakabhāvassa maddanaṃ nāma laddhinissajjāpananti āha “taṃ diṭṭhiṃ na nissajjāpentī”ti.",
  "tika-vin12t0:1450_0": "103. Nagantabbagantabbavārakathā",
  "tika-vin12t0:1451_0": "181.",
  "tika-vin12t0:1451_1": "Sabhikkhukāti padassa saṃvijjanti bhikkhū etasmimāvāseti sabhikkhukoti vacanatthaṃ dassento āha “yasmiṃ āvāse”tiādi.",
  "tika-vin12t0:1451_2": "Yanti āvāsaṃ.",
  "tika-vin12t0:1451_3": "Tadahevāti tadahuposathe eva.",
  "tika-vin12t0:1451_4": "Iminā sace sakkoti,",
  "tika-vin12t0:1451_5": "tadaheva gantuṃ,",
  "tika-vin12t0:1451_6": "so gantabboti dasseti.",
  "tika-vin12t0:1451_7": "“Akatvā”ti iminā katvā pana gantabboti dasseti.",
  "tika-vin12t0:1451_8": "“Aññatrā”ti nipāto “vinā”ti nipātassa pariyāyoti āha “vinā”ti.",
  "tika-vin12t0:1451_9": "Attacatutthena vā attapañcamena vā saṅghena gantuṃ vaṭṭatīti yojanā.",
  "tika-vin12t0:1451_10": "Ettha ca “attacatutthena vā”ti idaṃ uposathakammaṃ sandhāya vuttaṃ.",
  "tika-vin12t0:1451_11": "“Attapañcamena vā”ti idaṃ pavāraṇākammaṃ sandhāya vuttanti daṭṭhabbaṃ.",
  "tika-vin12t0:1451_12": "Vihāreti vihārasīmāya mahāsīmāyanti attho.",
  "tika-vin12t0:1451_13": "Idañhi vihārasīmānaṃ abhedena vuttaṃ.",
  "tika-vin12t0:1451_14": "Sīmāpīti khaṇḍasīmāpi.",
  "tika-vin12t0:1451_15": "Na gantabbāti saṅghassa garukattā na gantabbā.",
  "tika-vin12t0:1451_16": "Etthāti khaṇḍasīmādīsu.",
  "tika-vin12t0:1451_17": "Tassāti bhikkhussa.",
  "tika-vin12t0:1451_18": "Gantuṃ vaṭṭatīti gaṇuposathaṭṭhānato gantuṃ vaṭṭati,",
  "tika-vin12t0:1451_19": "saṅghuposathaṭṭhānato pana na vaṭṭatiyevāti daṭṭhabbaṃ.",
  "tika-vin12t0:1451_20": "Vissaṭṭhauposathā āvāsāpi aññaṃ gantuṃ vaṭṭatīti yojanā.",
  "tika-vin12t0:1451_21": "Āraññakenāpīti araññe ekakena nivāsenapi.",
  "tika-vin12t0:1451_22": "Tatthāti aññavihāre.",
  "tika-vin12t0:1451_23": "Uposathanti saṅghuposathañca gaṇuposathañca.",
  "tika-vin12t0:1452_0": "182.",
  "tika-vin12t0:1452_1": "Yanti āvāsaṃ.",
  "tika-vin12t0:1452_2": "Tatthāti taṃ āvāsaṃ.",
  "tika-vin12t0:1452_3": "Gantuṃ sakkomi iti jāneyyāti yojanā.",
  "tika-vin12t0:1452_4": "Tatthāti tasmiṃ āvāse.",
  "tika-vin12t0:1452_5": "Iminā neva katoti sambandho.",
  "tika-vin12t0:1452_6": "Neva kato bhavissati iti jāneyyāti yojanā.",
  "tika-vin12t0:1453_0": "105. Vajjanīyapuggalasandassanakathā",
  "tika-vin12t0:1454_0": "183.",
  "tika-vin12t0:1454_1": "Hatthapāsūpagamanamevāti uposathasaṅghādīnaṃ hatthapāsassa upagamanameva.",
  "tika-vin12t0:1454_2": "Idaṃ pārivāsiyapārisuddhidānaṃ nāma na vaṭṭatīti yojanā.",
  "tika-vin12t0:1454_3": "Tassāti pārivāsiyapārisuddhidānassa.",
  "tika-vin12t0:1454_4": "Anuposatheti ettha akārassa aññatthaṃ dassento āha “aññasmiṃ divase”ti.",
  "tika-vin12t0:1454_5": "Tattha aññasminti dvīhi uposathehi aññasmiṃ.",
  "tika-vin12t0:1454_6": "Yā saṅghasāmaggī kariyati,",
  "tika-vin12t0:1454_7": "tathārūpinti yojanā.",
  "tika-vin12t0:1454_8": "Kosambakabhikkhūnanti kosambiyaṃ nivāsīnaṃ bhikkhūnaṃ.",
  "tika-vin12t0:1454_9": "Sāmaggī viya yā sāmaggīti yojanā.",
  "tika-vin12t0:1454_10": "“Ṭhapetvā”ti iminā aññatrāti nipātassa atthaṃ dasseti.",
  "tika-vin12t0:1454_11": "Ye panāti bhikkhū pana samaggā hontīti sambandho.",
  "tika-vin12t0:1454_12": "Uposatheyevāti uposathadivaseyeva.",
  "tika-vin12t0:1455_0": "Iti uposathakkhandhakavaṇṇanāya yojanā samattā.",
  "tika-vin12t0:1456_0": "3. Vassūpanāyikakkhandhakaṃ",
  "tika-vin12t0:1457_0": "107. Vassūpanāyikānujānanakathā",
  "tika-vin12t0:1458_0": "184.",
  "tika-vin12t0:1458_1": "Vassūpanāyikakkhandhake “ananuññāto”ti iminā apaññattoti ettha ñādhātuyā anujānanatthaṃ dasseti,",
  "tika-vin12t0:1458_2": "“asaṃvihito”ti iminā ñādhātuyā ṭhapanatthaṃ.",
  "tika-vin12t0:1458_3": "Tedhāti te idha.",
  "tika-vin12t0:1458_4": "Idhasaddo sāsanañca lokañca desañca padapūraṇañca upādāya vattati,",
  "tika-vin12t0:1458_5": "idha pana padapūraṇeti dassento āha “idhasaddo nipātamatto”ti.",
  "tika-vin12t0:1458_6": "Saṃhananaṃ saṅghāto,",
  "tika-vin12t0:1458_7": "vināsoti attho.",
  "tika-vin12t0:1458_8": "Iti imamatthaṃ dasseti “vināsa”nti iminā.",
  "tika-vin12t0:1458_9": "Sakuntakasaddo sakuṇapariyāyoti āha “sakuṇā”ti.",
  "tika-vin12t0:1458_10": "Sakuṇāti ca vihaṅgamā.",
  "tika-vin12t0:1458_11": "Te hi ākāse gantuṃ sakkontīti sakuṇāti vuccanti.",
  "tika-vin12t0:1458_12": "Saṃkasāyissantīti ettha “saṃ kase acchane”ti dhātupāṭhesu (saddanītidhātumālāyaṃ 16 sakārantadhātu) vuttattā",
  "tika-vin12t0:1458_13": "saṃpubbo kasedhātu acchanatthoti āha “vasissantī”ti.",
  "tika-vin12t0:1458_14": "Ekārantoyaṃ dhātu.",
  "tika-vin12t0:1458_15": "Nibaddhavāsanti niccavāsaṃ.",
  "tika-vin12t0:1458_16": "Vassānanāmaketi vassānautunāmake.",
  "tika-vin12t0:1458_17": "Vassānassa catumāsattā “temāse”ti vuttaṃ.",
  "tika-vin12t0:1458_18": "Vassūpanāyikāti ettha nīdhātu gamanatthoti āha “vassūpagamanānī”ti.",
  "tika-vin12t0:1458_19": "Aparajjūti puṇṇamito aparaṃ ahanti aparajju,",
  "tika-vin12t0:1458_20": "ahatthe jjupaccayo,",
  "tika-vin12t0:1458_21": "atthato pāṭipadadivaso.",
  "tika-vin12t0:1458_22": "Ayaṃ aparajjusaddo paṭhamantanipāto.",
  "tika-vin12t0:1458_23": "Assāti āsaḷhīpuṇṇamiyā.",
  "tika-vin12t0:1458_24": "Asamānādhikaraṇavisayo bāhiratthasamāsoyaṃ,",
  "tika-vin12t0:1458_25": "atikkantāya satiyāti yojanā.",
  "tika-vin12t0:1458_26": "Aparasmiṃ divaseti pāṭipadadivase.",
  "tika-vin12t0:1458_27": "Assāti sāvaṇamāsapuṇṇamiyā.",
  "tika-vin12t0:1458_28": "Tasmāti yasmā ca aparajjugatā,",
  "tika-vin12t0:1458_29": "yasmā ca māsagatā, tasmā.",
  "tika-vin12t0:1458_30": "“Anantare pāṭipadadivase”ti iminā pāḷiyaṃ aparajjugatāya āsaḷhiyā anantare pāṭipadadivase purimikā upagantabbāti atthaṃ dasseti.",
  "tika-vin12t0:1458_31": "Āsaḷhiyāti āsaḷhīpuṇṇamiyā.",
  "tika-vin12t0:1458_32": "Pacchimanayepi māsagatāya āsaḷhiyā anantare pāṭipadadivase pacchimikā upagantabbāti attho daṭṭhabbo.",
  "tika-vin12t0:1458_33": "Āsaḷhiyāti āsaḷhīpuṇṇamiyā samīpe pavattattā āsaḷhīsaṅkhātāya sāvaṇapuṇṇamiyāti attho.",
  "tika-vin12t0:1458_34": "Pāṭipadadivaseyeva vassaṃ upagantabbanti sambandho.",
  "tika-vin12t0:1458_35": "Sakiṃ vātiādīsu vāsaddo aniyamavikappattho.",
  "tika-vin12t0:1458_36": "Nicchāretvāti niccāretvā,",
  "tika-vin12t0:1458_37": "uccāretvāti attho.",
  "tika-vin12t0:1458_38": "Aphuṭṭhakkharasaññogehi paro kvaci phuṭṭhattamāpajjati “nikkhamatī”tiādīsu viya.",
  "tika-vin12t0:1458_39": "Tasmā parassa cakārassa chakāraṃ katvā “nicchāretvā”ti vuttaṃ.",
  "tika-vin12t0:1459_0": "108. Vassānecārikāpaṭikkhepādikathā",
  "tika-vin12t0:1460_0": "185.",
  "tika-vin12t0:1460_1": "Āpatti veditabbāti anapekkhagamanena upacārātikkame sāpekkhagamanena aññattha aruṇuṭṭhāpane āpatti veditabbā.",
  "tika-vin12t0:1460_2": "Vihāragaṇanāya āpattiyo veditabbāti ettha vassūpanāyikadivase vassaṃ anupagantukāmatācittena vihāraṃ atikkameyya,",
  "tika-vin12t0:1460_3": "vihāragaṇanāya āpattiyo veditabbā.",
  "tika-vin12t0:1460_4": "Tamevatthaṃ vitthārento āha “sace hī”tiādi.",
  "tika-vin12t0:1460_5": "Taṃ divasanti tasmiṃ vassūpagamanadivase.",
  "tika-vin12t0:1460_6": "Sataṃ āpattiyoti ettha satanti saṅkhyāpadhānattā ekavacananti saddasatthesu vuttaṃ.",
  "tika-vin12t0:1460_7": "Ekā eva āpattīti attano vihārassa atikkamaneyeva ekā eva āpatti.",
  "tika-vin12t0:1460_8": "Kenaci antarāyena anupagatenāti sambandho.",
  "tika-vin12t0:1461_0": "Vassanāmo imassatthīti vassoti vacanatthaṃ dassento āha “vassanāmaka”nti.",
  "tika-vin12t0:1461_1": "“Paṭhamaṃ māsa”nti iminā aññapadassa sarūpaṃ dasseti.",
  "tika-vin12t0:1461_2": "Paṭhamaṃ māsanti catūsu vassamāsesu paṭhamaṃ māsaṃ.",
  "tika-vin12t0:1461_3": "Ukkaḍḍhitukāmoti upari kaḍḍhitukāmo.",
  "tika-vin12t0:1461_4": "Āsaḷhīmāsameva,",
  "tika-vin12t0:1461_5": "na sāvaṇamāsanti attho.",
  "tika-vin12t0:1461_6": "Juṇhasaddo candapabhāyutto māsoti āha “māse”ti.",
  "tika-vin12t0:1461_7": "Candapabhāyutto māsoti āha “māse”ti.",
  "tika-vin12t0:1461_8": "Candapabhāyutto hi māso jotati dippatīti juṇhoti vuccati.",
  "tika-vin12t0:1461_9": "Tasmā “māse”ti sāmaññato vuttepi puṇṇamiyutto māsova gahetabbo.",
  "tika-vin12t0:1461_10": "Kāci parihāni nāmāti kiñci sīlādīnaṃ hāyanaṃ nāma.",
  "tika-vin12t0:1461_11": "Aññasmimpīti vassūpagamanato aññasmimpi.",
  "tika-vin12t0:1461_12": "Dhammiketi dhammena yutte.",
  "tika-vin12t0:1462_0": "109. Sattāhakaraṇīyānujānanakathā",
  "tika-vin12t0:1463_0": "187.",
  "tika-vin12t0:1463_1": "Sattāhakaraṇīyesu evaṃ vinicchayo veditabboti yojanā.",
  "tika-vin12t0:1463_2": "“Sattāhakaraṇīyenā”ti padassa sattamīsamāsañca anīyasaddassa kammatthañca dassento āha “sattāhabbhantare yaṃ kattabba”nti.",
  "tika-vin12t0:1463_3": "Tattha “sattāhabbhantare”ti iminā sattamīsamāsaṃ dasseti,",
  "tika-vin12t0:1463_4": "“kattabba”nti iminā kammatthaṃ.",
  "tika-vin12t0:1463_5": "“Sattāhabbhantare”ti iminā sattāhassa abbhantaraṃ sattāhanti uttarapadalopaṃ dasseti.",
  "tika-vin12t0:1463_6": "Pahite gantunti ettha pahitesaddassa kattukammāni dassetuṃ vuttaṃ “bhikkhuādīhi dūte”ti.",
  "tika-vin12t0:1463_7": "Tattha “bhikkhuādīhī”ti iminā kattāraṃ dasseti,",
  "tika-vin12t0:1463_8": "“dūte”ti iminā kammaṃ.",
  "tika-vin12t0:1463_9": "Sattāhanti ettha uttarapadalopañca bhummatthe upayogavacanañca dassento āha “antosattāheyevā”ti.",
  "tika-vin12t0:1463_10": "Tatthevāti tasmiṃ pahitaṭṭhāneyeva.",
  "tika-vin12t0:1463_11": "“Na uṭṭhāpetabbo”ti iminā “sattāheyevā”ti ettha evasaddassa phalaṃ dasseti.",
  "tika-vin12t0:1464_0": "189.",
  "tika-vin12t0:1464_1": "Raso etasmiṃ atthīti rasavatīti vutte bhattagehaṃ gahetabbanti āha “bhattagehaṃ vuccatī”ti.",
  "tika-vin12t0:1464_2": "Bhattagehanti bhattapacanagehaṃ.",
  "tika-vin12t0:1464_3": "Purāyaṃ suttantoti ettha purā ayanti padacchedaṃ katvā purāsaddo yāvapariyāyoti āha “yāva ayaṃ suttanto”ti.",
  "tika-vin12t0:1464_4": "Na palujjatīti ettha lujadhātu vināsatthoti āha “na vinassatī”ti.",
  "tika-vin12t0:1464_5": "Parisaṅkhatanti parisaṅkharitabbaṃ.",
  "tika-vin12t0:1464_6": "Sabbatthāti sabbesu pahitesu.",
  "tika-vin12t0:1464_7": "Imināva kappiyavacanenāti iminā eva kappiyena tivākyasaṅkhātena vacanena.",
  "tika-vin12t0:1464_8": "Etesanti etesaṃ tiṇṇaṃ vākyānaṃ.",
  "tika-vin12t0:1464_9": "Vevacanenāti “yaññañca yajituṃ,",
  "tika-vin12t0:1464_10": "suttañca uggaṇhituṃ,",
  "tika-vin12t0:1464_11": "samaṇe ca dassitu”nti pariyāyena.",
  "tika-vin12t0:1464_12": "Sattasūti upāsaka upāsika bhikkhubhikkhunī sikkhamāna sāmaṇera sāmaṇerī saṅkhātāsu sattasu.",
  "tika-vin12t0:1465_0": "110. Pañcannaṃ appahitepi anujānanakathā",
  "tika-vin12t0:1466_0": "193.",
  "tika-vin12t0:1466_1": "Pageva pahiteti iminā “apahitepi gantabba”nti ettha pisaddassa sambhāvanatthaṃ dasseti.",
  "tika-vin12t0:1466_2": "Pañcannaṃ sahadhammikānaṃ santikaṃ gantabbabhāvassa kāraṇaṃ vibhajitvā dassento āha “bhikkhu gilāno hotī”tiādi.",
  "tika-vin12t0:1466_3": "Dasahīti “saṅgho kammaṃ kattukāmo hoti,",
  "tika-vin12t0:1466_4": "kataṃ vā saṅghena kammaṃ hotī”ti idaṃ aṅgaṃ ekaṃ katvā dasahi.",
  "tika-vin12t0:1466_5": "Navahīti parivāsārahaṃ apanetvā navahi.",
  "tika-vin12t0:1466_6": "Catūhīti gilānaanabhiratikukkuccadiṭṭhigatauppannasaṅkhātehi catūhi.",
  "tika-vin12t0:1466_7": "Iti imehi chahīti yojanā.",
  "tika-vin12t0:1466_8": "Sāmaṇerassapi chahīti ettha channaṃ sarūpaṃ vitthāretvā dassento āha “ādito”tiādi.",
  "tika-vin12t0:1466_9": "Taṃ suviññeyyameva.",
  "tika-vin12t0:1466_10": "Sāmaṇeriyā santikaṃ pañcahi gantabbanti yojanā.",
  "tika-vin12t0:1466_11": "Paratoti parasmā,",
  "tika-vin12t0:1466_12": "parasmiṃ vā.",
  "tika-vin12t0:1466_13": "Andhakaṭṭhakathāyaṃ vuttanti sambandho.",
  "tika-vin12t0:1466_14": "Ye ñātakā vā ye aññātakā vā atthi,",
  "tika-vin12t0:1466_15": "tesampīti yojanā.",
  "tika-vin12t0:1466_16": "Tanti vacanaṃ.",
  "tika-vin12t0:1467_0": "112. Pahiteyevaanujānanakathā",
  "tika-vin12t0:1468_0": "199.",
  "tika-vin12t0:1468_1": "Bhikkhugatikoti bhikkhu eva gati patiṭṭhā etassāti bhikkhugatikoti vutte bhikkhunissitako purisoti āha “bhikkhūhi saddhiṃ vasanakapuriso”ti.",
  "tika-vin12t0:1468_2": "Palujjatīti vinassati.",
  "tika-vin12t0:1468_3": "Bhaṇḍaṃ chedāpitanti ettha bhaṇḍasaddo parikkhārattho eva,",
  "tika-vin12t0:1468_4": "na mūladhanatthoti āha “dabbasambhārabhaṇḍa”nti.",
  "tika-vin12t0:1468_5": "Chedāpitanti curādigaṇikadhātuṃ “chindāpita”nti rudhādigaṇikadhātuyā vaṇṇeti.",
  "tika-vin12t0:1468_6": "Dajjāhanti ekāralopasandhīti āha “dajje aha”nti.",
  "tika-vin12t0:1468_7": "“Dajjeha”ntipi pāṭho.",
  "tika-vin12t0:1468_8": "Evañhi sati akāralopasandhi.",
  "tika-vin12t0:1468_9": "Dajjeti dadeyyaṃ,",
  "tika-vin12t0:1468_10": "dadāmi vā.",
  "tika-vin12t0:1468_11": "Saṅghakaraṇīyenāti saṅghassa kātabbena kiccena.",
  "tika-vin12t0:1468_12": "Tamatthaṃ dassento āha “yaṃkiñcī”tiādi.",
  "tika-vin12t0:1468_13": "Tattha yaṃkiñci kātabbanti yojanā.",
  "tika-vin12t0:1468_14": "Cetiyachattavedikādīsūti cetiyassa chatte ca vedikāya ca.",
  "tika-vin12t0:1468_15": "Ādisaddena sudhālimpādayo saṅgaṇhāti.",
  "tika-vin12t0:1468_16": "Tassāti saṅghakaraṇīyassa.",
  "tika-vin12t0:1468_17": "Nipphādanatthaṃ gantabbanti sambandho.",
  "tika-vin12t0:1469_0": "Etthāti vassūpanāyikakkhandhake.",
  "tika-vin12t0:1469_1": "“Animantitenā”ti padaṃ “gantu”nti pade bhāvakattā.",
  "tika-vin12t0:1469_2": "Gantunti gamituṃ,",
  "tika-vin12t0:1469_3": "gamanaṃ vā “na vaṭṭatī”ti pade kattā.",
  "tika-vin12t0:1469_4": "Paṭhamaṃyevāti dhammassavanato paṭhamameva.",
  "tika-vin12t0:1469_5": "Sannipatitabbaṃ iti katikā katā hotīti yojanā.",
  "tika-vin12t0:1469_6": "Bhaṇḍakanti cīvarādibhaṇḍakaṃ.",
  "tika-vin12t0:1469_7": "Gantuṃ na vaṭṭatīti sayameva gantuṃ na vaṭṭatīti attho daṭṭhabbo.",
  "tika-vin12t0:1469_8": "Tena vuttaṃ “sace panā”tiādi.",
  "tika-vin12t0:1469_9": "Tatthāti taṃ vihāraṃ.",
  "tika-vin12t0:1469_10": "“Vaṭṭatī”ti iminā vassacchedo ca āpatti ca na hotīti dasseti.",
  "tika-vin12t0:1469_11": "Atthāyapīti pisaddena “bhaṇḍakaṃ dhovissāmī”ti atthaṃ apekkhati.",
  "tika-vin12t0:1469_12": "Nanti antevāsikaṃ.",
  "tika-vin12t0:1469_13": "Vaṭṭatīti ācariyassa āṇāya sattāhe anatikkante vaṭṭati,",
  "tika-vin12t0:1469_14": "vassacchedo ca āpatti ca na hoti.",
  "tika-vin12t0:1469_15": "Sattāhe atikkante vassacchedova hoti,",
  "tika-vin12t0:1469_16": "na āpattīti adhippāyo.",
  "tika-vin12t0:1470_0": "113. Antarāye anāpattivassacchedakathā",
  "tika-vin12t0:1471_0": "201.",
  "tika-vin12t0:1471_1": "Avidūreti āsanne.",
  "tika-vin12t0:1471_2": "Tatthāti gāme.",
  "tika-vin12t0:1471_3": "Sattāhavārenāti sattāhe ekavārena.",
  "tika-vin12t0:1471_4": "Aruṇo uṭṭhāpetabboti vihāre aruṇo uṭṭhāpetabbo.",
  "tika-vin12t0:1471_5": "Tatrevāti gāmeyeva.",
  "tika-vin12t0:1471_6": "Mayanti bhikkhū sandhāya vuttaṃ.",
  "tika-vin12t0:1471_7": "Puna mayanti manusse sandhāya vuttaṃ.",
  "tika-vin12t0:1471_8": "Tesaṃyevāti vassacchedabhikkhūnaṃ eva.",
  "tika-vin12t0:1471_9": "Tanti salākabhattādiṃ.",
  "tika-vin12t0:1471_10": "Vassaggenāti vassagaṇanāya.",
  "tika-vin12t0:1472_0": "Vassāvāsikanti vassāvāsānaṃ dātabbaṃ cīvaraṃ.",
  "tika-vin12t0:1472_1": "Tatthāti tasmiṃ vihāre.",
  "tika-vin12t0:1472_2": "Yesaṃ pāpitanti sambandho.",
  "tika-vin12t0:1472_3": "Vihāreti vuṭṭhitagāmavihāre.",
  "tika-vin12t0:1472_4": "Upanikkhittakaṃ bhaṇḍanti sambandho.",
  "tika-vin12t0:1472_5": "Idhāti bhikkhuno nivāsaṭṭhāne.",
  "tika-vin12t0:1472_6": "Yaṃ cīvarādivebhaṅgiyabhaṇḍaṃ atthi,",
  "tika-vin12t0:1472_7": "tanti yojanā.",
  "tika-vin12t0:1472_8": "Tatthevāti vuṭṭhitagāmavihāre eva.",
  "tika-vin12t0:1472_9": "Itoti khettavatthuādito.",
  "tika-vin12t0:1472_10": "Kappiyakārakānaṃ hattheti sambandho.",
  "tika-vin12t0:1472_11": "Tatruppādepīti tassa vihārassa dinnakhettavatthuādito uppāde paccayepi.",
  "tika-vin12t0:1472_12": "“Tattheva gantvā apaloketvā bhājetabba”nti vacanassa yuttiṃ dassento āha “saṅghikañhī”tiādi.",
  "tika-vin12t0:1472_13": "Antovihāre vāti antosīmāya vā.",
  "tika-vin12t0:1472_14": "Ubhayatthāti antosīmabahisīma saṅkhātesu dvīsu ṭhānesu ṭhitaṃ vebhaṅgiyabhaṇḍanti sambandho.",
  "tika-vin12t0:1473_0": "114. Saṅghabhede anāpattivassacchedakathā",
  "tika-vin12t0:1474_0": "202.",
  "tika-vin12t0:1474_1": "Bhinnoti ettha tapaccayassa atītatthe ayuttabhāvaṃ dassento āha “bhinne saṅghe karaṇīyaṃ natthī”ti.",
  "tika-vin12t0:1474_2": "Yo panāti saṅgho pana.",
  "tika-vin12t0:1474_3": "Idaṃ “bhijjissatī”tipade kattā,",
  "tika-vin12t0:1474_4": "“āsaṅkito”tipade kammaṃ.",
  "tika-vin12t0:1474_5": "“Bhijjissatī”ti iminā bhinnoti ettha tapaccayassa anāgatatthe pavattabhāvaṃ dasseti.",
  "tika-vin12t0:1474_6": "Bhikkhunīhi saṅgho bhinnoti ettha kiṃ bhikkhunīhi saṅgho bhinnoti daṭṭhabboti āha “na bhikkhunīhi saṅgho bhinnoti daṭṭhabbo”ti.",
  "tika-vin12t0:1474_7": "Etanti bhikkhunīhi abhinnabhāvaṃ.",
  "tika-vin12t0:1474_8": "Etā panāti bhikkhuniyo pana.",
  "tika-vin12t0:1474_9": "Tanti saṅghaṃ.",
  "tika-vin12t0:1474_10": "Etanti “sambahulāhi bhikkhunīhi saṅgho bhinno”ti vacanaṃ.",
  "tika-vin12t0:1475_0": "115. Vajādīsu vassūpagamanakathā",
  "tika-vin12t0:1476_0": "203. “Gopālakānaṃ nivāsaṭṭhāna”nti iminā gopālakā gāvo viya vaje nivasantīti dasseti.",
  "tika-vin12t0:1477_0": "Upakaṭṭhasaddo āsannapariyāyoti āha “āsannāyā”ti.",
  "tika-vin12t0:1477_1": "Tatthāti kuṭikāyaṃ.",
  "tika-vin12t0:1477_2": "Idhāti imissaṃ kuṭikāyaṃ.",
  "tika-vin12t0:1477_3": "Avihārattā “idhāti”sāmaññavasena vuttaṃ.",
  "tika-vin12t0:1477_4": "Tikkhattunti idaṃ ukkaṭṭhavasena vuttaṃ.",
  "tika-vin12t0:1477_5": "Heṭṭhā hi “sakiṃ vā dvikkhattuṃ vā tikkhattuṃ vā”ti vuttattā sakimpi vaṭṭatīti daṭṭhabbaṃ.",
  "tika-vin12t0:1477_6": "Tampīti sālāsaṅkhepena ṭhitasakaṭampi.",
  "tika-vin12t0:1477_7": "“Ālayo”ti iminā “idha vassaṃ upemī”ti vacībhedo na kātabboti dasseti.",
  "tika-vin12t0:1477_8": "Ālayoti ca satthe “idha vassaṃ vasissāmī”ti cittassa allīyanaṃ.",
  "tika-vin12t0:1477_9": "Maggapaṭipanneyeva sattheti anādare bhummavacanaṃ.",
  "tika-vin12t0:1477_10": "Tatthevāti sattheyeva.",
  "tika-vin12t0:1477_11": "Sattho atikkamatīti sambandho.",
  "tika-vin12t0:1477_12": "Tatthāti patthitaṭṭhāne.",
  "tika-vin12t0:1477_13": "Vippakiratīti visuṃ visuṃ gacchati.",
  "tika-vin12t0:1477_14": "Sace agāmake ṭhāne vippakirati,",
  "tika-vin12t0:1477_15": "purimaṃ gāmaṃ sannivattitabbaṃ.",
  "tika-vin12t0:1477_16": "Na aññagāmaṃ gantabbaṃ.",
  "tika-vin12t0:1477_17": "Tatoti gāmato.",
  "tika-vin12t0:1478_0": "Upagantabbanti “idha vassaṃ upemī”ti tikkhattuṃ vatvā upagantabbaṃ.",
  "tika-vin12t0:1478_1": "Tatthevāti samuddeyeva.",
  "tika-vin12t0:1478_2": "Kūlanti tīraṃ.",
  "tika-vin12t0:1478_3": "Tañhi kulati udakaṃ āvaratīti kūlanti vuccati.",
  "tika-vin12t0:1478_4": "Ayañcāti nāvāyaṃ vassūpagamanabhikkhu.",
  "tika-vin12t0:1478_5": "Anutīramevāti anukkamena,",
  "tika-vin12t0:1478_6": "anusārena vā tīrameva.",
  "tika-vin12t0:1478_7": "Aññatthāti paṭhamaladdhagāmato aññasmiṃ ṭhāne.",
  "tika-vin12t0:1478_8": "Tatthevāti paṭhamaladdhagāmeyeva.",
  "tika-vin12t0:1479_0": "Itītiādi nigamanaṃ.",
  "tika-vin12t0:1479_1": "Pavāretuñca labhatīti ettha casaddo vākyasampiṇḍanattho.",
  "tika-vin12t0:1479_2": "Purimesu ca panāti ettha casaddo byatirekattho,",
  "tika-vin12t0:1479_3": "panasaddo visesatthajotako.",
  "tika-vin12t0:1479_4": "Anāpatti hotīti anāpattimattameva hoti.",
  "tika-vin12t0:1480_0": "116. Vassaṃ anupagantabbaṭṭhānakathā",
  "tika-vin12t0:1481_0": "204.",
  "tika-vin12t0:1481_1": "Rukkhasusīreyevāti rukkhassa vivare eva.",
  "tika-vin12t0:1481_2": "Vivarañhi su saṃ irati gacchatīti susīroti vuccati.",
  "tika-vin12t0:1481_3": "Padaracchadananti phalakehi chāditaṃ.",
  "tika-vin12t0:1481_4": "Pavisanadvāranti pavisananikkhamanadvāraṃ.",
  "tika-vin12t0:1481_5": "Pavisanañca nikkhamanañca pavisananti virūpekasesena kātabbaṃ.",
  "tika-vin12t0:1481_6": "Khāṇumatthaketi khāṇuno upari.",
  "tika-vin12t0:1481_7": "Viṭabhīti viṭaṃ aññamaññavedhanaṃ apati gacchatīti viṭapo,",
  "tika-vin12t0:1481_8": "pakārassa bhakāraṃ,",
  "tika-vin12t0:1481_9": "itthiliṅgajotakaīpaccayañca katvā viṭabhīti vuccati.",
  "tika-vin12t0:1481_10": "Tatthāti aṭṭake.",
  "tika-vin12t0:1481_11": "Yassāti bhikkhuno,",
  "tika-vin12t0:1481_12": "natthīti sambandho.",
  "tika-vin12t0:1481_13": "Pañcannaṃ chadanānanti tiṇapaṇṇaiṭṭhakāsilāsudhāsaṅkhātānaṃ pañcannaṃ chadanānaṃ.",
  "tika-vin12t0:1481_14": "Idañca yebhuyyavasena vuttaṃ padaracchadanādīnampi gahitattā.",
  "tika-vin12t0:1481_15": "Dvārabandhananti dvārena bandhitabbaṃ.",
  "tika-vin12t0:1481_16": "Chavakuṭikāti chavānaṃ sayanaṭṭhāne susāne katā kuṭikā chavakuṭikāti vuccati.",
  "tika-vin12t0:1481_17": "Ṭaṅkitamañcādītiādisaddena ṭaṅkitapīṭhaṃ saṅgaṇhāti.",
  "tika-vin12t0:1481_18": "Tatthāti chavakuṭiyaṃ.",
  "tika-vin12t0:1481_19": "Aññaṃ kuṭikanti chavakuṭito aññaṃ kuṭikaṃ.",
  "tika-vin12t0:1481_20": "Āvaraṇanti bhittiṃ.",
  "tika-vin12t0:1481_21": "Dvāranti pavisananikkhamanadvāraṃ.",
  "tika-vin12t0:1481_22": "Chattakuṭikā nāmesāti esā chattena katā kuṭikā nāma.",
  "tika-vin12t0:1481_23": "Mahantena kapallena kuṭikaṃ katvāti sambandho.",
  "tika-vin12t0:1482_0": "117. Adhammikakatikākathā",
  "tika-vin12t0:1483_0": "205.",
  "tika-vin12t0:1483_1": "Aññāpīti “antarāvassaṃ na pabbājetabba”nti katikāya aññāpi.",
  "tika-vin12t0:1483_2": "Katikā hotīti sambandho.",
  "tika-vin12t0:1483_3": "Tassāti adhammikakatikāya.",
  "tika-vin12t0:1483_4": "Vuttanti catutthapārājikavaṇṇanāyaṃ vuttaṃ.",
  "tika-vin12t0:1484_0": "118. Paṭissavadukkaṭāpattikathā",
  "tika-vin12t0:1485_0": "207.",
  "tika-vin12t0:1485_1": "Paṭissave āpatti dukkaṭassāti ettha kiṃ vassāvāsapaṭissuteyeva dukkaṭāpatti hotīti āha “na kevala”ntiādi.",
  "tika-vin12t0:1485_2": "Etassevāti vassāvāsasseva.",
  "tika-vin12t0:1485_3": "Evamādināpīti pisaddo “paṭissave”ti ettha yojetabbo.",
  "tika-vin12t0:1485_4": "“Paṭissavepī”ti hi attho.",
  "tika-vin12t0:1485_5": "Tassa tassāti kammassa.",
  "tika-vin12t0:1485_6": "Tañca khoti tañca dukkaṭaṃ visaṃvādanapaccayā hotīti yojanā.",
  "tika-vin12t0:1485_7": "Paṭhamampīti pisaddo “pacchāpī”ti padaṃ sampiṇḍeti.",
  "tika-vin12t0:1485_8": "Paṭhamampi hi pācittiyaṃ,",
  "tika-vin12t0:1485_9": "pacchāpi dukkaṭanti attho.",
  "tika-vin12t0:1486_0": "So tadaheva akaraṇīyotiādīsu evaṃ vinicchayo veditabboti yojanā.",
  "tika-vin12t0:1486_1": "Purimikā ca na paññāyatīti ettha pure bhavā purimā,",
  "tika-vin12t0:1486_2": "sā eva purimikā,",
  "tika-vin12t0:1486_3": "pāṭipadatithī.",
  "tika-vin12t0:1486_4": "Nānāsīmāya dvīsu āvāsesu vassaṃ upagacchantassa dutiye “vasissāmī”ti paṭhamāvāsassa upacārato nikkhantamatte",
  "tika-vin12t0:1486_5": "paṭhamasenāsanaggāhassa passambhanaṃ sandhāya vuttaṃ “purimikā ca na paññāyatī”ti.",
  "tika-vin12t0:1486_6": "Aruṇaṃ anuṭṭhāpetvāti vassaṃ upagamanavihāre aruṇaṃ anuṭṭhāpetvā.",
  "tika-vin12t0:1486_7": "Tadahevāti tasmiṃ vassūpagamanaahani eva,",
  "tika-vin12t0:1486_8": "pakkantassāpīti sambandho.",
  "tika-vin12t0:1486_9": "Pisaddassa garahatthaṃ dassento āha “ko pana vādo”tiādi.",
  "tika-vin12t0:1486_10": "Ālayoti cittassa allīyanaṃ.",
  "tika-vin12t0:1486_11": "Asatiyāti satipamuṭṭhena.",
  "tika-vin12t0:1486_12": "Vassaṃ na upetīti “imasmiṃ vihāre imaṃ temāsaṃ vassaṃ upemī”ti vacībhedaṃ katvā vassaṃ na upeti.",
  "tika-vin12t0:1487_0": "Sattāhanti sattāhena,",
  "tika-vin12t0:1487_1": "anāgatāyāti sambandho.",
  "tika-vin12t0:1487_2": "Navamitoti pubbakattikamāsassa juṇhapakkhanavamito,",
  "tika-vin12t0:1487_3": "pacchimakattikamāsassa juṇhapakkhanavamito vā.",
  "tika-vin12t0:1487_4": "Mā vā āgacchatu,",
  "tika-vin12t0:1487_5": "anāpattīti vassaṃvutthattā mā vā āgacchatu,",
  "tika-vin12t0:1487_6": "anāpattīti attho.",
  "tika-vin12t0:1488_0": "Iti vassūpanāyikakkhandhakavaṇṇanāya yojanā samattā.",
  "tika-vin12t0:1489_0": "4. Pavāraṇākkhandhakaṃ",
  "tika-vin12t0:1490_0": "120. Aphāsukavihārakathā",
  "tika-vin12t0:1491_0": "209.",
  "tika-vin12t0:1491_1": "Pavāraṇākkhandhake allāpoti ettha ātyūpasaggassa ādikammatthaṃ,",
  "tika-vin12t0:1491_2": "lapadhātuyā ca kathanatthaṃ dassento āha “paṭhamavacana”nti. Ādito,",
  "tika-vin12t0:1491_3": "ādimhi vā lapanaṃ kathanaṃ,",
  "tika-vin12t0:1491_4": "lapati anenāti vā allāpo saṃyoge pare rasso.",
  "tika-vin12t0:1491_5": "Saṃ puna lapanaṃ,",
  "tika-vin12t0:1491_6": "lapati vā anenāti sallāpo.",
  "tika-vin12t0:1491_7": "Hatthavilaṅghakenāti ettha vipubbo laghidhātu ukkhipanatthoti āha “hatthukkhepakenā”ti.",
  "tika-vin12t0:1491_8": "Pasusaṃvāsanti ettha pasūti sabbacatuppadā.",
  "tika-vin12t0:1491_9": "Te hi aññamaññaṃ pasanti bādhanti,",
  "tika-vin12t0:1491_10": "manussādīhi vā pasīyanti bādhīyantīti pasavoti vuccanti.",
  "tika-vin12t0:1491_11": "Pasūnaṃ viya saṃvāsanti pasūnaṃ saṃvāso viya saṃvāsoti pasusaṃvāso,",
  "tika-vin12t0:1491_12": "taṃ pasusaṃvāsaṃ.",
  "tika-vin12t0:1491_13": "Tamatthaṃ vitthārento āha “pasavopi hī”tiādi.",
  "tika-vin12t0:1491_14": "Tathāti yathā na karonti,",
  "tika-vin12t0:1491_15": "tathāti attho.",
  "tika-vin12t0:1491_16": "Etepīti bhikkhavopi.",
  "tika-vin12t0:1491_17": "Tasmāti yasmā akaṃsu, tasmā.",
  "tika-vin12t0:1491_18": "Nesanti bhikkhūnaṃ.",
  "tika-vin12t0:1491_19": "Sabbatthāti sabbesu eḷakasaṃvāsasapattasaṃvāsesu.",
  "tika-vin12t0:1491_20": "Mūgabbatanti mūgassa vataṃ viya vatanti mūgabbataṃ,",
  "tika-vin12t0:1491_21": "suññavacanavatanti attho.",
  "tika-vin12t0:1491_22": "Titthiyasamādānanti titthiyehi samādātabbaṃ.",
  "tika-vin12t0:1491_23": "Vatasamādānanti samādātabbaṃ vataṃ.",
  "tika-vin12t0:1491_24": "Aññamaññānulomatāti ettha tāsaddassa bhāvatthaṃ dassento āha “anulomabhāvo”ti.",
  "tika-vin12t0:1491_25": "Iminā “devatā”tiādīsu viya tāpaccayassa svatthaṃ “janatā”tiādīsu viya samūhatthañca nivatteti.",
  "tika-vin12t0:1491_26": "“Aññamaññaṃ vattu”nti vacanassa yuttiṃ dassento āha “vadantu ma”ntiādi.",
  "tika-vin12t0:1491_27": "Vadantaṃ bhikkhuṃ vattunti yojanā.",
  "tika-vin12t0:1491_28": "“Āpattīhi vuṭṭhānabhāvo”ti iminā āpattivuṭṭhānatāti padassa pañcamīsamāsañca tāpaccayassa bhāvatthañca dasseti.",
  "tika-vin12t0:1491_29": "“Vinaya”ntiādinā purato katvā karaṇaṃ purekkhāro,",
  "tika-vin12t0:1491_30": "tassa bhāvo purekkhāratā,",
  "tika-vin12t0:1491_31": "vinayaṃ purekkhāratā vinayapurekkhāratāti vacanatthaṃ dasseti.",
  "tika-vin12t0:1491_32": "Ettha purasaddassa ekārattaṃ saddasatthesu (moggallānabyākaraṇe 5.134 sutte) vadanti.",
  "tika-vin12t0:1491_33": "Tassa yuttiṃ dassento āha “vadantuma”ntiādi (moggallānabyākaraṇe 5.134 sutte).",
  "tika-vin12t0:1492_0": "210.",
  "tika-vin12t0:1492_1": "Sabbasaṅgāhikāti “saṅgho pavāreyyā”ti sāmaññato vuttattā sabbesaṃ tevācikādīnaṃ saṅgāhakā.",
  "tika-vin12t0:1492_2": "Ñattīti ñāpeti saṅghaṃ etāya vacanāyāti ñatti.",
  "tika-vin12t0:1492_3": "Sabbasaṅgāhikabhāvaṃ vitthārento āha “evañhi vutte”tiādi.",
  "tika-vin12t0:1492_4": "Tevācikanti tisso vācā etassāti tevācikaṃ,",
  "tika-vin12t0:1492_5": "tīhi vācāhi kattabbanti vā tevācikaṃ.",
  "tika-vin12t0:1492_6": "Eseva nayo sesesupi.",
  "tika-vin12t0:1492_7": "Samānavassikanti samānaṃ vassaṃ etesanti samānavassā,",
  "tika-vin12t0:1492_8": "tehi kattabbanti samānavassikaṃ.",
  "tika-vin12t0:1492_9": "Aññanti dvevācikaekavācikaṃ.",
  "tika-vin12t0:1493_0": "211.",
  "tika-vin12t0:1493_1": "Acchantīti ettha āsadhātuyā upavesanatthaṃ dassento āha “nisinnāva hontī”ti.",
  "tika-vin12t0:1493_2": "“Na uṭṭhahantī”ti iminā evaphalaṃ dasseti.",
  "tika-vin12t0:1493_3": "Tadamantarāti ettha “tadantarā”ti vattabbe vācāsiliṭṭhavasena makārāgamaṃ katvā vuttanti āha “tadantarā”ti.",
  "tika-vin12t0:1493_4": "Tassa attano pavāritakālassa antarā.",
  "tika-vin12t0:1493_5": "“Yāva pavārentī”ti padassa niyamatthaṃ dassetuṃ vuttaṃ “tāvatakaṃ kāla”nti.",
  "tika-vin12t0:1493_6": "Yāvāti nipātassa payogattā “tadamantarā”ti ettha abhividhiavadhyatthe pañcamīvibhatti hotīti daṭṭhabbaṃ.",
  "tika-vin12t0:1494_0": "121. Pavāraṇābhedakathā",
  "tika-vin12t0:1495_0": "212.",
  "tika-vin12t0:1495_1": "Cātuddasikāyāti bhaṇḍanakārakehi upaddutattā paccukkaḍḍhitāya pubbakattikamāsassa kāḷapakkhacātuddasikāya.",
  "tika-vin12t0:1495_2": "“Ajja pavāraṇā pannarasī”ti pubbakiccaṃ kātabbanti yojanā.",
  "tika-vin12t0:1496_0": "Pavāraṇākammesūti niddhāraṇe bhummaṃ,",
  "tika-vin12t0:1496_1": "“adhammena vaggaṃ pavāraṇākamma”ntiādīsu sambandhitabbaṃ.",
  "tika-vin12t0:1496_2": "Adhammena vagganti ettha adhammaṃ nāma saṅgho hutvāpi saṅghapavāraṇamakatvā gaṇapavāraṇāya karaṇaṃ,",
  "tika-vin12t0:1496_3": "gaṇo hutvāpi gaṇapavāraṇamakatvā saṅghapavāraṇāya karaṇañca.",
  "tika-vin12t0:1496_4": "Vaggaṃ nāma ekasīmāyaṃ vasantānampi sabbesaṃ ekato asannipatanaṃ.",
  "tika-vin12t0:1497_0": "Adhammena samagganti ettha adhammaṃ vuttanayameva. Samaggaṃ nāma sabbesaṃ ekato sannipatanaṃ.",
  "tika-vin12t0:1498_0": "Dhammena vagganti ettha dhammaṃ nāma saṅgho hutvā saṅghapavāraṇāya karaṇaṃ,",
  "tika-vin12t0:1498_1": "gaṇo hutvā gaṇapavāraṇāya karaṇañca.",
  "tika-vin12t0:1498_2": "Vaggaṃ vuttanayameva.",
  "tika-vin12t0:1498_3": "Dhammena samaggaṃ suviññeyyameva.",
  "tika-vin12t0:1498_4": "Itisaddo parisamāpanattho.",
  "tika-vin12t0:1499_0": "213.",
  "tika-vin12t0:1499_1": "Evaṃ dinnāyāti evaṃ pāḷiyaṃ vuttanayeneva dinnāya.",
  "tika-vin12t0:1499_2": "Pavāretabbanti vassaṃvutthapavāraṇāya pavāretabbaṃ.",
  "tika-vin12t0:1499_3": "Tissoti tissanāmako.",
  "tika-vin12t0:1499_4": "Diṭṭhena vā vadatūti sambandho.",
  "tika-vin12t0:1499_5": "Tanti tissanāmakaṃ bhikkhuṃ.",
  "tika-vin12t0:1499_6": "Saṅgho anukampaṃ upādāya vadatūti yojanā.",
  "tika-vin12t0:1499_7": "Vuḍḍhataroti pavāraṇādāyako taṃhārakato vuḍḍhataro.",
  "tika-vin12t0:1499_8": "Hīti laddhaguṇo.",
  "tika-vin12t0:1499_9": "Tenāti pavāraṇāhārakena.",
  "tika-vin12t0:1499_10": "Tassāti pavāraṇādāyakassa.",
  "tika-vin12t0:1500_0": "Idhāpi cāti imasmiṃ pavāraṇākkhandhakepi ca.",
  "tika-vin12t0:1500_1": "Apisaddo uposathakkhandhakaṃ apekkhati.",
  "tika-vin12t0:1500_2": "Avasesakammatthāyāti pavāraṇākammato avasesānaṃ kammānamatthāya hotīti sambandho.",
  "tika-vin12t0:1500_3": "Pavāraṇāya āhaṭāya satiyāti yojanā.",
  "tika-vin12t0:1500_4": "Tassa cāti pavāraṇādāyakassa ca.",
  "tika-vin12t0:1500_5": "Sabbesanti pavāraṇādāyakassa ca saṅghassa cāti sabbesaṃ.",
  "tika-vin12t0:1500_6": "Aññaṃ pana kammanti pavāraṇākammato aññaṃ kammaṃ pana.",
  "tika-vin12t0:1500_7": "Tena pana bhikkhunāti pavāraṇādāyakena bhikkhunā pana.",
  "tika-vin12t0:1500_8": "Ettha ca tadahupavāraṇāya attano ca saṅghassa ca sace pavāraṇākammameva hoti,",
  "tika-vin12t0:1500_9": "pavāraṇāyeva dātabbā.",
  "tika-vin12t0:1500_10": "Atha aññameva kammaṃ hoti,",
  "tika-vin12t0:1500_11": "chandoyeva dātabbo.",
  "tika-vin12t0:1500_12": "Yadi pavāraṇākammañca aññakammañca hoti,",
  "tika-vin12t0:1500_13": "pavāraṇā ca chando ca dātabbo.",
  "tika-vin12t0:1500_14": "Taṃ sandhāya vuttaṃ “tadahu pavāraṇāya pavāraṇaṃ dentena chandampi dātu”nti.",
  "tika-vin12t0:1500_15": "Tenāti dānahetunā.",
  "tika-vin12t0:1501_0": "218. Ajja me pavāraṇāti ettha pāḷinayato aññaṃ aṭṭhakathānayaṃ dassento āha “sace”tiādi.",
  "tika-vin12t0:1502_0": "219. Vuttanayamevāti uposathakkhandhake vuttanayameva.",
  "tika-vin12t0:1503_0": "222.",
  "tika-vin12t0:1503_1": "Puna pavāretabbanti ettha na kevalaṃ pavāraṇāyeva puna kātabbā,",
  "tika-vin12t0:1503_2": "pubbakiccādīnipi puna kātabbānīti dassento āha “puna pubbakicca”ntiādi.",
  "tika-vin12t0:1504_0": "228.",
  "tika-vin12t0:1504_1": "Eseva nayoti “ajja pavāraṇā pannarasī”ti pubbakiccaṃ atidisati.",
  "tika-vin12t0:1504_2": "Assāti vacanassa.",
  "tika-vin12t0:1504_3": "Ñattinti “suṇātu me bhante saṅgho ajja pavāraṇā”ti ñattiṃ.",
  "tika-vin12t0:1504_4": "Pacchimehīti pacchimavassaṃ upagatehi bhikkhūhi.",
  "tika-vin12t0:1504_5": "Uposathaggeti uposathassa gaṇhanaṭṭhāne gehe.",
  "tika-vin12t0:1504_6": "Dve ñattiyoti pavāraṇāñatti ca uposathañatti cāti dve ñattiyo.",
  "tika-vin12t0:1504_7": "Idañcāti idaṃ vakkhamānaṃ pana.",
  "tika-vin12t0:1504_8": "Etthāti purimikapacchimikabhikkhūnaṃ saṃsaggaṭṭhāne.",
  "tika-vin12t0:1504_9": "Purimikāya upagatehīti vibhattaapādānaṃ anumeyyavisayaapādānaṃ,",
  "tika-vin12t0:1504_10": "thokatarāti sambandho,",
  "tika-vin12t0:1504_11": "sahādiyogo vā,",
  "tika-vin12t0:1504_12": "samasamāti sambandho.",
  "tika-vin12t0:1504_13": "Samasamāti samena,",
  "tika-vin12t0:1504_14": "samato vā samā samasamā,",
  "tika-vin12t0:1504_15": "atirekasamāti attho.",
  "tika-vin12t0:1504_16": "Kiñci ūnaṃ vā adhikaṃ vā natthīti adhippāyo.",
  "tika-vin12t0:1504_17": "Itīti idaṃ lakkhaṇaṃ.",
  "tika-vin12t0:1505_0": "Soti pacchimiko bhikkhu.",
  "tika-vin12t0:1505_1": "Itarenāti pacchimikena.",
  "tika-vin12t0:1505_2": "Tesanti purimikānaṃ.",
  "tika-vin12t0:1505_3": "Ekenāti purimikena.",
  "tika-vin12t0:1505_4": "Ekassāti pacchimikassa.",
  "tika-vin12t0:1505_5": "Puna ekenāti pacchimikena.",
  "tika-vin12t0:1505_6": "“Ekassā”ti anuvattetabbo,",
  "tika-vin12t0:1505_7": "purimikassāti attho.",
  "tika-vin12t0:1505_8": "Purimavassūpagatehi adhikatarāti sambandho.",
  "tika-vin12t0:1505_9": "Thokatarehīti pacchimavassūpagatehi thokatarehi purimavassūpagatehīti yojanā.",
  "tika-vin12t0:1506_0": "Kattikāyāti pacchimakattikāya.",
  "tika-vin12t0:1506_1": "Cātumāsiniyā pavāraṇāyāti catunnaṃ māsānaṃ pūraṇiyā pavāraṇāya.",
  "tika-vin12t0:1506_2": "Pavāraṇāñattiṃ ṭhapetvāti samasamā hutvāpi pavāraṇādivasattā pavāraṇāñattiṃ ṭhapetvā.",
  "tika-vin12t0:1506_3": "Tehīti pacchimikehi.",
  "tika-vin12t0:1506_4": "Itarehīti purimikehi.",
  "tika-vin12t0:1506_5": "Tesanti pacchimikānaṃ.",
  "tika-vin12t0:1506_6": "Thokatarā vāti ekādinā thokatarā vā.",
  "tika-vin12t0:1506_7": "Tesanti purimikānaṃ.",
  "tika-vin12t0:1506_8": "Tehīti pacchimikehi.",
  "tika-vin12t0:1507_0": "233.",
  "tika-vin12t0:1507_1": "Saṅghasāmaggiyāti ettha kīdisī saṅghasāmaggī veditabbāti āha “kosambakasāmaggīsadisāva veditabbā”ti.",
  "tika-vin12t0:1507_2": "Etthāti sāmaggīpavāraṇāyaṃ.",
  "tika-vin12t0:1507_3": "Appamattaketi pattacīvarādiṃ paṭicca uppanne appamattake vivāde.",
  "tika-vin12t0:1507_4": "Pavāraṇāyamevāti pavāraṇādivaseyeva.",
  "tika-vin12t0:1507_5": "Kasmiṃ divase sāmaggīpavāraṇā kātabbāti āha “sāmaggīpavāraṇa”ntiādi.",
  "tika-vin12t0:1507_6": "Paṭhamapavāraṇanti pubbakattikapuṇṇamiṃ.",
  "tika-vin12t0:1507_7": "Yāva kattikacātumāsinī puṇṇamāti ayaṃ avadhi anabhividhiavadhi nāma. Kasmā?",
  "tika-vin12t0:1507_8": "Kattikacātumāsinipuṇṇamiṃ ṭhapetvā antoyeva gahetabbattā.",
  "tika-vin12t0:1507_9": "Etthantareti etasmiṃ dvinnaṃ puṇṇaminamantare aṭṭhavīsatipamāṇe divase kātabbā.",
  "tika-vin12t0:1507_10": "Tatoti etthantarasaṅkhātā aṭṭhavīsadivasato.",
  "tika-vin12t0:1508_0": "140. Dvevācikādipavāraṇākathā",
  "tika-vin12t0:1509_0": "234.",
  "tika-vin12t0:1509_1": "Ñattiṃ ṭhapentenāpīti pisaddo na kevalaṃ pavārentena eva dvevācikaṃ pavāretabbaṃ,",
  "tika-vin12t0:1509_2": "atha kho ñattiṃ ṭhapentenāpi dvevācikañattiyeva ṭhapetabbāti dasseti.",
  "tika-vin12t0:1509_3": "Ettha cāti “samānavassikaṃ pavāretu”nti pāṭhe ca.",
  "tika-vin12t0:1509_4": "Samānavassikāti gaṇanavasena samānaṃ vassaṃ etesanti samānavassikā,",
  "tika-vin12t0:1509_5": "samāne vasse upasampādentīti vā samānavassikā.",
  "tika-vin12t0:1509_6": "Ekatoti ekasmiṃ khaṇe,",
  "tika-vin12t0:1509_7": "ekapahārena vā.",
  "tika-vin12t0:1510_0": "141. Pavāraṇāṭṭhapanakathā",
  "tika-vin12t0:1511_0": "236.",
  "tika-vin12t0:1511_1": "Sabbaṃ saṅgaṇhātīti sabbasaṅgāhikaṃ.",
  "tika-vin12t0:1511_2": "Puggalassa ṭhapanaṃ puggalikaṃ.",
  "tika-vin12t0:1511_3": "Tatthāti dvīsu pavāraṇāṭṭhapanesu.",
  "tika-vin12t0:1511_4": "Sabbasaṅgāhike ṭhapitā hotīti sambandho.",
  "tika-vin12t0:1511_5": "Yāva rekāro atthi,",
  "tika-vin12t0:1511_6": "tāvāti yojanā.",
  "tika-vin12t0:1511_7": "Bhāsiyitthāti bhāsitā.",
  "tika-vin12t0:1511_8": "Lapiyitthāti lapitā.",
  "tika-vin12t0:1511_9": "Na pariyosiyitthāti apariyositā.",
  "tika-vin12t0:1511_10": "Etthantareti etasmiṃ sukārarekārānaṃ antare.",
  "tika-vin12t0:1511_11": "Ekapadepīti pisaddo ekakkharepīti atthaṃ sampiṇḍeti.",
  "tika-vin12t0:1511_12": "Ṭhapitāti “suṇātu me bhante saṅgho,",
  "tika-vin12t0:1511_13": "itthannāmo puggalo sāpattiko,",
  "tika-vin12t0:1511_14": "tassa pavāraṇaṃ ṭhapemī”ti ñattiyā ṭhapitā.",
  "tika-vin12t0:1511_15": "Yyakāreti “pavāreyyā”ti ettha yyakāre.",
  "tika-vin12t0:1511_16": "Tatoti yyakārato.",
  "tika-vin12t0:1511_17": "Puggalikaṭṭhapane pana aṭṭhapitā hotīti sambandho.",
  "tika-vin12t0:1511_18": "Saṃkāratoti “saṅghaṃ bhante”ti ettha saṃkārato.",
  "tika-vin12t0:1511_19": "Sabbapacchimoti tīsu vāresu tatiyavāre sabbesaṃ akkharānaṃ pacchimo ṭikāro atthīti yojanā.",
  "tika-vin12t0:1511_20": "Etthantareti etasmiṃ saṃkāraṭikārānaṃ antare.",
  "tika-vin12t0:1511_21": "Tasmāti yasmā pariyositā hoti, tasmā.",
  "tika-vin12t0:1511_22": "“Eseva nayo”ti vuttavacanaṃ vitthārento āha “etāsupi hī”tiādi.",
  "tika-vin12t0:1511_23": "Tattha etāsupīti dvevācikaekavācikasamānavassikāsupi.",
  "tika-vin12t0:1511_24": "Pisaddo tevācikamapekkhati.",
  "tika-vin12t0:1511_25": "Ṭhapanakhettanti ṭhapanassa bhūmi.",
  "tika-vin12t0:1511_26": "Itisaddo parisamāpanattho.",
  "tika-vin12t0:1512_0": "237.",
  "tika-vin12t0:1512_1": "Anuyuñjiyamānoti ettha anuyuñjasaddo pucchanatthoti āha “pucchiyamāno”ti.",
  "tika-vin12t0:1512_2": "Paratoti parasmiṃyeva khandhaketi attho.",
  "tika-vin12t0:1512_3": "Alaṃ bhikkhu mā bhaṇḍanantiādīnīti ettha ādisaddena “mā kalahaṃ,",
  "tika-vin12t0:1512_4": "mā vivāda”ntivacanāni saṅgaṇhāti,",
  "tika-vin12t0:1512_5": "vacanāni vatvā omadditvāti yojanā.",
  "tika-vin12t0:1512_6": "Vacanomaddanāti vacaneneva omaddanā.",
  "tika-vin12t0:1512_7": "Hīti saccaṃ.",
  "tika-vin12t0:1512_8": "Idhāti imasmiṃ pavāraṇāṭṭhapanaṭṭhāne.",
  "tika-vin12t0:1512_9": "Anuddhaṃsitaṃ paṭijānātīti ettha paṭijānanākāraṃ dassento āha “amūlakena pārājikena anuddhaṃsito ayaṃ mayā”ti.",
  "tika-vin12t0:1512_10": "“Liṅganāsanāyā”ti iminā daṇḍakammanāsanasaṃvāsanāsanāni nivatteti.",
  "tika-vin12t0:1513_0": "238. Etanti “asukā āpattī”ti vacanaṃ. Kalahassa mukhanti kalahassa upāyo.",
  "tika-vin12t0:1514_0": "143. Vatthuṭṭhapanādikathā",
  "tika-vin12t0:1515_0": "239.",
  "tika-vin12t0:1515_1": "Corā agamaṃsu kirāti sambandho.",
  "tika-vin12t0:1515_2": "Pokkharaṇito nīharitvāti sambandho.",
  "tika-vin12t0:1515_3": "Soti bhikkhu,",
  "tika-vin12t0:1515_4": "evamāhāti sambandho.",
  "tika-vin12t0:1515_5": "Vutthenāti vasantena,",
  "tika-vin12t0:1515_6": "yena kenaci katanti sambandho.",
  "tika-vin12t0:1515_7": "Taṃ puggalanti vatthukataṃ taṃ puggalaṃ.",
  "tika-vin12t0:1515_8": "Etthāti “vatthuṃ ṭhapetvā saṅgho pavāreyyā”ti pāṭhe.",
  "tika-vin12t0:1515_9": "Iminā vatthunā apadisāhīti sambandho.",
  "tika-vin12t0:1515_10": "Nanti puggalaṃ.",
  "tika-vin12t0:1515_11": "Anuvijjitvāti anuyuñjitvā,",
  "tika-vin12t0:1515_12": "pucchitvāti attho.",
  "tika-vin12t0:1516_0": "Eko bhikkhu pūjesi,",
  "tika-vin12t0:1516_1": "pivīti sambandho.",
  "tika-vin12t0:1516_2": "Tassāti bhikkhussa.",
  "tika-vin12t0:1516_3": "Tadanurūpoti tesaṃ pūjanapivanānaṃ anurūpo.",
  "tika-vin12t0:1516_4": "Soti codako bhikkhu.",
  "tika-vin12t0:1516_5": "Taṃ gandhanti taṃ sarīragandhaṃ.",
  "tika-vin12t0:1516_6": "Yaṃ puggalanti yojanā.",
  "tika-vin12t0:1516_7": "Ṭhapesīti pavāraṇāya ṭhapesi.",
  "tika-vin12t0:1516_8": "Ayamassāti ayaṃ doso assa puggalassa.",
  "tika-vin12t0:1517_0": "Idāneva nanti ettha “na”nti padaṃ “puggala”nti padena yojetabbaṃ.",
  "tika-vin12t0:1517_1": "Naṃ puggalanti hi attho.",
  "tika-vin12t0:1517_2": "Ubhayanti vatthuñca puggalañcāti ubhayaṃ.",
  "tika-vin12t0:1517_3": "Kallaṃ vacanāyāti yuttaṃ kathetuṃ.",
  "tika-vin12t0:1517_4": "Kasmā kallaṃ vacanāyāti yojanā.",
  "tika-vin12t0:1517_5": "Pavāraṇato pubbe,",
  "tika-vin12t0:1517_6": "pacchā cāti sambandho.",
  "tika-vin12t0:1517_7": "Iti tasmā kallaṃ vacanāyāti yojanā.",
  "tika-vin12t0:1517_8": "Idañhi ubhayanti vatthupuggalasaṅkhātaṃ idameva ubhayaṃ.",
  "tika-vin12t0:1517_9": "Pavāraṇāya pubbeti yojanā.",
  "tika-vin12t0:1517_10": "Ukkoṭentassāti cālentassa.",
  "tika-vin12t0:1518_0": "144. Bhaṇḍanakārakavatthukathā",
  "tika-vin12t0:1519_0": "240.",
  "tika-vin12t0:1519_1": "Catutthapañcamāti chasu pakkhesu poṭṭhapādamāsassa juṇhapakkhakāḷapakkhasaṅkhātā catutthapañcamā.",
  "tika-vin12t0:1519_2": "Tatiyoti sāvaṇamāsassa kāḷapakkho tatiyo.",
  "tika-vin12t0:1519_3": "Tatiyacatutthapañcamā vāti ettha tatiyoti sāvaṇamāsassa kāḷapakkho.",
  "tika-vin12t0:1519_4": "Catutthoti poṭṭhapādamāsassa juṇhapakkho.",
  "tika-vin12t0:1519_5": "Pañcamoti tasseva kāḷapakkho.",
  "tika-vin12t0:1519_6": "“Tatiya…pe…",
  "tika-vin12t0:1519_7": "pañcamā vā”ti padāni “dve vā tayo vā”ti padehi yathākkamaṃ yojetabbāni.",
  "tika-vin12t0:1519_8": "Catutthe vā kateti catutthapakkhe vā pannarasibhāvena kate.",
  "tika-vin12t0:1519_9": "Dve cātuddasikāti tatiyapakkhe ca cātuddasiyā saddhiṃ dve cātuddasikā.",
  "tika-vin12t0:1519_10": "Imeti bhaṇḍanakārakā.",
  "tika-vin12t0:1519_11": "Teti bhaṇḍanakārakā.",
  "tika-vin12t0:1520_0": "Asaṃvihitāti ettha akārassa virahatthaṃ dassento āha “saṃvidahanavirahitā”ti.",
  "tika-vin12t0:1520_1": "Tattha saṃvidahanavirahitāti saṃvidahanarakkhavirahitā.",
  "tika-vin12t0:1520_2": "Āgamanajānanatthāyāti bhaṇḍanakārakānaṃ āgamanassa jānanatthāya.",
  "tika-vin12t0:1520_3": "Kilantatthāti tumhe kilantā bhavatha.",
  "tika-vin12t0:1520_4": "“Sammohaṃ katvā”ti iminā vikkhitvāti padassa vikkhepaṃ katvāti atthaṃ dasseti.",
  "tika-vin12t0:1520_5": "No ce labhethāti ettha kimatthāya na labhethāti āha “bahisīmaṃ gantu”nti.",
  "tika-vin12t0:1520_6": "“Bhaṇḍanakārakānaṃ…pe…",
  "tika-vin12t0:1520_7": "hontī”ti iminā alabhanassa kāraṇaṃ dasseti.",
  "tika-vin12t0:1520_8": "Yanti āgamaṃ juṇhaṃ.",
  "tika-vin12t0:1520_9": "Komudiyā cātumāsiniyāti pacchimakattikapuṇṇamāyaṃ.",
  "tika-vin12t0:1520_10": "Sā hi kumudānamatthitāya komudī,",
  "tika-vin12t0:1520_11": "catunnaṃ vassikānaṃ māsānaṃ pūraṇattā cātumāsinīti vuccati.",
  "tika-vin12t0:1520_12": "Tadā hi kumudāni supupphitāni honti,",
  "tika-vin12t0:1520_13": "tasmā kumudānaṃ samūhā,",
  "tika-vin12t0:1520_14": "kumudāni eva vā komudā,",
  "tika-vin12t0:1520_15": "te ettha atthīti komudīti vuccati,",
  "tika-vin12t0:1520_16": "kumudavatīti vuttaṃ hoti.",
  "tika-vin12t0:1520_17": "Avassaṃ pavāretabbanti dhuvaṃ pavāretabbaṃ.",
  "tika-vin12t0:1520_18": "Hīti saccaṃ, yasmā vā.",
  "tika-vin12t0:1520_19": "Tanti komudiṃ cātumāsiniṃ.",
  "tika-vin12t0:1521_0": "145. Pavāraṇāsaṅgahakathā",
  "tika-vin12t0:1522_0": "241.",
  "tika-vin12t0:1522_1": "Aññataro phāsuvihāroti ettha phāsuvihāro nāma koti āha “taruṇasamatho vā taruṇavipassanā vā”ti.",
  "tika-vin12t0:1522_2": "Iminā taruṇasamathavipassanā phāsuṃ viharati anenāti phāsuvihāroti dasseti.",
  "tika-vin12t0:1522_3": "Paribāhirā bhavissāmāti ettha kasmā imamhā phāsuvihārā paribāhirā bhavissantīti āha “anibaddharattiṭṭhānadivāṭṭhānādibhāvenā”tiādi.",
  "tika-vin12t0:1522_4": "Tattha anibaddharattiṭṭhānadivāṭṭhānādibhāvenāti anibaddhadivāṭṭhānādibhāvena hetubhūtena,",
  "tika-vin12t0:1522_5": "asakkontāti sambandho.",
  "tika-vin12t0:1522_6": "Ādisaddena anibaddhacaṅkamādayo saṅgaṇhāti.",
  "tika-vin12t0:1522_7": "“Chandadānaṃ paṭikkhipatī”ti iminā “sabbeheva ekajjhaṃ sannipatitabba”nti vākyassa aññatthāpohanaṃ dasseti.",
  "tika-vin12t0:1522_8": "Hīti saccaṃ, yasmā vā.",
  "tika-vin12t0:1522_9": "Imesu tīsu chandadānaṃ na vaṭṭati,",
  "tika-vin12t0:1522_10": "tasmā paṭikkhipatīti yojanā.",
  "tika-vin12t0:1522_11": "Ayaṃ pavāraṇāsaṅgaho nāma na dātabboti yojanā.",
  "tika-vin12t0:1522_12": "Taruṇasamathavipassanālābhī ekapuggalo vā hotūti yojanā.",
  "tika-vin12t0:1522_13": "“Ekassapi dātabboyevā”ti iminā ayaṃ pavāraṇāsaṅgaho ekassa dinnopi sabbesaṃ dinno hotīti dasseti.",
  "tika-vin12t0:1522_14": "Pavāraṇāsaṅgahe dinne satīti yojanā.",
  "tika-vin12t0:1522_15": "Āgantukāti saṭṭhivassāpi āgantukā.",
  "tika-vin12t0:1522_16": "Tesanti dinnapavāraṇāsaṅgahānaṃ.",
  "tika-vin12t0:1522_17": "Antarāpīti komudiyā cātumāsiniyā antarāpi.",
  "tika-vin12t0:1523_0": "Iti pavāraṇākkhandhakavaṇṇanāya yojanā samattā.",
  "tika-vin12t0:1524_0": "5. Cammakkhandhakaṃ",
  "tika-vin12t0:1525_0": "147. Soṇakoḷivisavatthukathā",
  "tika-vin12t0:1526_0": "242.",
  "tika-vin12t0:1526_1": "Cammakkhandhake issariyādhipaccanti ettha issarassa bhāvo issariyaṃ,",
  "tika-vin12t0:1526_2": "adhipatino bhāvo ādhipaccaṃ,",
  "tika-vin12t0:1526_3": "issariyañca ādhipaccañca,",
  "tika-vin12t0:1526_4": "tehi samannāgataṃ issariyādhipaccanti atthaṃ dassento āha “issarabhāvena ca adhipatibhāvena ca samannāgata”nti.",
  "tika-vin12t0:1526_5": "“Rājabhāva”nti iminā rajjanti ettha rañño bhāvo rajjanti vacanatthaṃ dasseti.",
  "tika-vin12t0:1526_6": "“Raññā kattabbakicca”nti iminā rañño idaṃ rajjanti vacanatthaṃ dasseti.",
  "tika-vin12t0:1526_7": "“Koḷivīsoti gotta”nti idaṃ aṭṭhakathāvādavasena vuttaṃ,",
  "tika-vin12t0:1526_8": "apadāne pana tassa jātakkhaṇe pitarā koṭivīsadhanassa dinnattā “koḷivīso nāmā”ti vuttaṃ.",
  "tika-vin12t0:1526_9": "Vuttañhi tattha",
  "tika-vin12t0:1527_0": "“Jātaputtassa me sutvā, pitu chando ayaṃ ahu;",
  "tika-vin12t0:1528_0": "Dadāmahaṃ kumārassa, vīsakoṭī anūnakā”ti.",
  "tika-vin12t0:1529_0": "Iminā pāḷinayena “koṭivīso”ti vattabbe “cakkavāḷa”ntiādīsu viya ṭakārassa ḷakāraṃ katvā koḷivīsoti vuttanti daṭṭhabbaṃ.",
  "tika-vin12t0:1529_1": "Añjanavaṇṇānīti añjanassa vaṇṇo viya vaṇṇo etesanti añjanavaṇṇāni.",
  "tika-vin12t0:1529_2": "Lomāni jātāni hontīti sambandho.",
  "tika-vin12t0:1529_3": "Soti soṇo.",
  "tika-vin12t0:1529_4": "Ṭhapesi kirāti sambandho.",
  "tika-vin12t0:1529_5": "Tehīti asītisahassapurisehi.",
  "tika-vin12t0:1529_6": "Paṇṇasālanti paṇṇena chāditaṃ,",
  "tika-vin12t0:1529_7": "tena ca parikkhittaṃ sālaṃ.",
  "tika-vin12t0:1529_8": "Uṇṇapāvāraṇanti uṇṇamayaṃ uttarāsaṅgaṃ.",
  "tika-vin12t0:1529_9": "Pādapuñchanikanti pādaṃ puñchati sodheti anenāti pādapuñchaniyaṃ,",
  "tika-vin12t0:1529_10": "tadeva pādapuñchanikaṃ.",
  "tika-vin12t0:1529_11": "Sabbevāti soṇena saha asītisahassapurisā eva.",
  "tika-vin12t0:1529_12": "Tassa cāti soṇassa ca.",
  "tika-vin12t0:1529_13": "Pubbayogoti pubbūpāyo.",
  "tika-vin12t0:1530_0": "Asītigāmikasahassānīti ettha gāmesu vasantīti gāmikā,",
  "tika-vin12t0:1530_1": "tesaṃ asītisahassāni asītigāmikasahassānīti atthaṃ dassento āha “tesū”tiādi.",
  "tika-vin12t0:1530_2": "Tattha “kulaputtāna”nti iminā vasantyatthe pavattassa ṇikapaccayassa sarūpaṃ dasseti.",
  "tika-vin12t0:1530_3": "“Asītisahassānī”ti iminā saddantaropi asītisahassasaddānaṃ samāsabhāvaṃ dasseti.",
  "tika-vin12t0:1530_4": "Kenacidevāti ettha “kenaci ivā”ti padavibhāgaṃ katvā dakāro padasandhimatto,",
  "tika-vin12t0:1530_5": "ivasaddo upamatthoti āha “kenaci karaṇīyena viyā”ti.",
  "tika-vin12t0:1530_6": "Atha vā “na panā”tiādinā evaphalassa dassitattā “kenaci evā”ti padacchedaṃ katvā evatthopi yujjatevāti daṭṭhabbaṃ.",
  "tika-vin12t0:1530_7": "Assāti bimbisārarañño.",
  "tika-vin12t0:1530_8": "Tassāti soṇassa.",
  "tika-vin12t0:1530_9": "Dassanāya aññatra kiñci karaṇīyaṃ na atthīti yojanā.",
  "tika-vin12t0:1530_10": "Rājāti bimbisāro rājā,",
  "tika-vin12t0:1530_11": "sannipātāpesīti sambandho.",
  "tika-vin12t0:1530_12": "Diṭṭhadhammike attheti ettha diṭṭhadhammasaddo idhalokattho,",
  "tika-vin12t0:1530_13": "ikasaddo hitatthe pavattoti āha “idhalokahite”ti.",
  "tika-vin12t0:1530_14": "“Amhāka”nti iminā “so no bhagavā”ti ettha nosaddo amhasaddakāriyoti dasseti.",
  "tika-vin12t0:1530_15": "Amhākaṃ so bhagavāti yojanā.",
  "tika-vin12t0:1530_16": "Samparāyiketi paralokahite.",
  "tika-vin12t0:1531_0": "“Jānāpemī”ti iminā “paṭivedemī”ti ettha vidadhātuyā ñāṇatthaṃ dasseti.",
  "tika-vin12t0:1531_1": "Paṭikāya nimujjitvāti ettha paṭikāsaddo aḍḍhendupāsāṇavācakoti āha “aḍḍhacandapāsāṇe”ti.",
  "tika-vin12t0:1531_2": "So hi paṭati aḍḍhabhāvaṃ gacchatīti paṭikāti vuccati.",
  "tika-vin12t0:1531_3": "Paṭikāsaddoyaṃ attharaṇavisesepi vattati.",
  "tika-vin12t0:1531_4": "Yassa dānīti ettha yasaddassa visayaṃ dassento āha “tesaṃ hitakaraṇīyatthassā”ti.",
  "tika-vin12t0:1531_5": "Iminā ayaṃ yaṃsaddo na taṃsaddāpekkhoti dasseti.",
  "tika-vin12t0:1531_6": "Atha vā yassāti yo assa.",
  "tika-vin12t0:1531_7": "Assa tesaṃ hitakaraṇīyatthassa yo kālo atthi,",
  "tika-vin12t0:1531_8": "taṃ kālaṃ bhagavā jānātīti yojanā.",
  "tika-vin12t0:1531_9": "Tesanti asītigāmikasahassānaṃ.",
  "tika-vin12t0:1531_10": "Pacchāyāyanti ettha pakāro paccantatthavācakoti āha “vihārapaccante chāyāya”nti.",
  "tika-vin12t0:1531_11": "Sammanāharantīti saṃ punappunaṃ manasāgataṃ abhimukhaṃ harantīti atthaṃ dassento āha “punappunaṃ manasikarontī”ti.",
  "tika-vin12t0:1531_12": "“Pasādavasenā”ti iminā “kodhavasenā”tiādīni paṭikkhipati.",
  "tika-vin12t0:1531_13": "“Puna visiṭṭhatara”nti iminā bhiyyoso mattāyāti nipātassa atthaṃ dasseti.",
  "tika-vin12t0:1532_0": "Soṇassa pabbajjākathā",
  "tika-vin12t0:1533_0": "243.",
  "tika-vin12t0:1533_1": "“Makkhito”ti iminā phurati vipphārati byāpetīti phuṭoti vutte phuradhātuyā vipphāraṇaṃ nāma makkhitatthoti dasseti.",
  "tika-vin12t0:1533_2": "Yatthāti yasmiṃ ṭhāne.",
  "tika-vin12t0:1533_3": "Iminā gāvo āhananti etthāti gavāghātananti atthaṃ dassebhi.",
  "tika-vin12t0:1533_4": "Tantissareti tantiyā guṇassa sare.",
  "tika-vin12t0:1533_5": "Vādanakusaloti vādane kusalo.",
  "tika-vin12t0:1533_6": "Kharamucchitāti kharena mucchitā.",
  "tika-vin12t0:1533_7": "“Sarasampannā”ti iminā saro etissamatthīti saravatī,",
  "tika-vin12t0:1533_8": "vīṇāti dasseti.",
  "tika-vin12t0:1533_9": "Kammaññāti ettha kammasaddato khamatthe ññapaccayoti āha “kammakkhamā”ti.",
  "tika-vin12t0:1533_10": "Mandamucchanāti mandena mucchanā.",
  "tika-vin12t0:1533_11": "Same guṇeti ettha samo nāma majjhimo,",
  "tika-vin12t0:1533_12": "guṇo nāma mukhyato vīṇāya jiyā,",
  "tika-vin12t0:1533_13": "upacārato saroti āha “majjhime sare”ti.",
  "tika-vin12t0:1533_14": "Vīriyasamathanti ettha vīriyañca samatho cāti atthaṃ paṭikkhipanto āha “vīriyasampayuttaṃ samatha”nti.",
  "tika-vin12t0:1533_15": "Iminā vīriyena sampayuttaṃ samathaṃ vīriyasamathanti dasseti.",
  "tika-vin12t0:1533_16": "“Vīriyaṃ samathena yojehī”ti iminā vīriyena samathaṃ yojehīti atthopi dassitoti daṭṭhabbaṃ.",
  "tika-vin12t0:1533_17": "Indriyānañca samatanti ettha saddhādīni pañcindriyāneva gahetabbāni,",
  "tika-vin12t0:1533_18": "na aññānīti dassento āha “saddhādīnaṃ indriyāna”nti.",
  "tika-vin12t0:1533_19": "“Samabhāva”nti iminā tāpaccayo bhāvatthe hotīti dasseti.",
  "tika-vin12t0:1533_20": "Tatthāti “indriyānaṃ samata”ntipāṭhe,",
  "tika-vin12t0:1533_21": "saddhādīsu indriyesu vā.",
  "tika-vin12t0:1533_22": "Tattha ca nimittaṃ gaṇhāhīti ettha bhāvenabhāvalakkhaṇe thapaccayo hotīti āha “tasmiṃ samathe satī”ti.",
  "tika-vin12t0:1533_23": "Ādāse sati mukhabimbena kattubhūtena uppajjitabbaṃ iva,",
  "tika-vin12t0:1533_24": "tasmiṃ samathe sati yena nimittena kattubhūtena uppajjitabbanti yojanā.",
  "tika-vin12t0:1533_25": "Samathassa nimittaṃ samathanimittaṃ,",
  "tika-vin12t0:1533_26": "indriyānaṃ samabhāvo.",
  "tika-vin12t0:1533_27": "Eseva nayo sesesupi.",
  "tika-vin12t0:1533_28": "Samathanimittādīni cattāri ekasesena vā sāmaññaniddesena vā “nimitta”nti vuccati.",
  "tika-vin12t0:1534_0": "244.",
  "tika-vin12t0:1534_1": "Aññaṃ byākareyyanti ettha aññaṃ byākaronto attānaṃ “arahā aha”nti jānāpetīti āha “arahā aha”nti jānāpeyya”nti.",
  "tika-vin12t0:1534_2": "Cha ṭhānānīti ettha ṭhānasaddo kāraṇatthoti āha “cha kāraṇānī”ti.",
  "tika-vin12t0:1534_3": "“Paṭivijjhitvā”tiādinā adhimuttoti padassa adhippāyatthaṃ dasseti.",
  "tika-vin12t0:1534_4": "Saddattho pana adhimuccatīti adhimuttoti daṭṭhabbo.",
  "tika-vin12t0:1534_5": "Arahattaṃ vuccatīti sambandho.",
  "tika-vin12t0:1534_6": "Hīti vitthāro.",
  "tika-vin12t0:1534_7": "Asammohotīti ettha ākāratthavācako itisaddo pubbapadesupi yojetvā “nekkhamaṃ iti vuccatī”tiādinā yojanā kātabbā.",
  "tika-vin12t0:1535_0": "“Paṭivedharahita”nti iminā kevalaṃ saddhāmattakanti ettha mattasaddassa nivattetabbatthaṃ dasseti.",
  "tika-vin12t0:1535_1": "Paṭivedhapaññāyāti maggapaññāya.",
  "tika-vin12t0:1535_2": "“Asammissa”nti iminā kevalasaddassa asammissatthaṃ dasseti.",
  "tika-vin12t0:1535_3": "Paṭicayanti ettha paṭisaddo anupacchinnattho,",
  "tika-vin12t0:1535_4": "cidhātu vaḍḍhanatthoti āha “punappunaṃ karaṇena vaḍḍhi”nti,",
  "tika-vin12t0:1535_5": "maggapaṭivedhena vītarāgattāyevāti sambandho.",
  "tika-vin12t0:1535_6": "Tanninnamānasoyevāti tasmiṃ phalasamāpattivihāre ninnamānaso eva.",
  "tika-vin12t0:1536_0": "Lābhasakkārasilokanti ettha labhanaṃ lābho,",
  "tika-vin12t0:1536_1": "suṭṭhu karaṇaṃ sakkāro,",
  "tika-vin12t0:1536_2": "silokanaṃ vaṇṇabhaṇanaṃ siloko,",
  "tika-vin12t0:1536_3": "lābho ca sakkāro ca siloko ca lābhasakkārasilokanti atthaṃ dassento āha “catupaccayalābhañcā”tiādi.",
  "tika-vin12t0:1536_4": "Tesaṃyevāti catunnaṃ paccayānameva.",
  "tika-vin12t0:1536_5": "“Sīlañca vatañcā”ti iminā sīlabbatantipadassa dvandavākyaṃ dasseti.",
  "tika-vin12t0:1537_0": "Bhusasaddassa kaliṅgaratthaṃ paṭikkhipanto āha “balavanto”ti “khīṇāsavassā”ti iminā nevassāti ettha tasaddassa visayaṃ dasseti.",
  "tika-vin12t0:1537_1": "“Gahetvā”ti iminā pariyādiyantīti ettha paripubbaāpubbadādhātuyā gahaṇatthaṃ dasseti.",
  "tika-vin12t0:1537_2": "Hīti saccaṃ.",
  "tika-vin12t0:1537_3": "Kilesā karontīti sambandho.",
  "tika-vin12t0:1537_4": "Tesanti kilesānaṃ.",
  "tika-vin12t0:1537_5": "Āneñjappattanti ettha iñjanaṃ kampanaṃ iñjaṃ,",
  "tika-vin12t0:1537_6": "na iñjaṃ aneñjaṃ,",
  "tika-vin12t0:1537_7": "tameva āneñjaṃ,",
  "tika-vin12t0:1537_8": "taṃ pattanti āneñjappattanti atthaṃ dassento āha “acalanappatta”nti.",
  "tika-vin12t0:1537_9": "Vayañcāti casaddo avuttasampiṇḍanatthoti āha “vayampi uppādampī”ti.",
  "tika-vin12t0:1538_0": "Upādānakkhayassāti ettha upādānakkhayaṃ adhimuttassāti dassento āha “upayogatthe sāmivacana”nti.",
  "tika-vin12t0:1538_1": "“Uppādañca vayañcā”ti iminā āyatanuppādanti ettha uppādasaddena vayopi avinābhāvato gahetabboti dasseti.",
  "tika-vin12t0:1538_2": "Sammāti nipāto ñāyatthoti āha “hetunā nayenā”ti.",
  "tika-vin12t0:1538_3": "Santacittassāti ettha santasaddassa khedādīsupi pavattattā idha nibbutatthe vattatīti āha “nibbutacittassā”ti.",
  "tika-vin12t0:1538_4": "Anunayapaṭighehīti anu punappunaṃ ārammaṇe cittaṃ netīti anunayo, rāgo,",
  "tika-vin12t0:1538_5": "ārammaṇe paṭihaññatīti paṭigho, doso,",
  "tika-vin12t0:1538_6": "anunayo ca paṭigho ca anunayapaṭighā, tehi.",
  "tika-vin12t0:1538_7": "Iṭṭhe anunayo,",
  "tika-vin12t0:1538_8": "aniṭṭhe paṭigho hotīti sambandho daṭṭhabbo.",
  "tika-vin12t0:1539_0": "148. Diguṇādiupāhanapaṭikkhepakathā",
  "tika-vin12t0:1540_0": "245.",
  "tika-vin12t0:1540_1": "Aññaṃ byākarontīti ettha aññasaddo sabbanāmasuddhanāmavasena duvidho.",
  "tika-vin12t0:1540_2": "Tesu idha suddhanāmaṃ,",
  "tika-vin12t0:1540_3": "taṃ pana bāle ca dārake ca arahatte ca pavattati,",
  "tika-vin12t0:1540_4": "idha pana arahatteti dassento āha “arahattaṃ byākarontī”ti.",
  "tika-vin12t0:1540_5": "Yenāti sabhāvena.",
  "tika-vin12t0:1540_6": "Arahāti ñāyatīti arahāiti attho ñāyati.",
  "tika-vin12t0:1540_7": "Soti sabhāvo.",
  "tika-vin12t0:1540_8": "Suttavaṇṇanātoyevāti aṅguttaraṭṭhakathāto eva.",
  "tika-vin12t0:1540_9": "Na upanītoti na upari nīto.",
  "tika-vin12t0:1540_10": "Ekacce moghapurisāti ekaccesaddo aññepariyāyo,",
  "tika-vin12t0:1540_11": "moghasaddo tucchavevacanoti āha “aññe pana tucchapurisā”ti.",
  "tika-vin12t0:1540_12": "“Hasamānā viyā”ti iminā hasamānakaṃ maññeti ettha maññesaddo viyatthoti dasseti.",
  "tika-vin12t0:1540_13": "Asantamevāti avijjamānaṃyeva.",
  "tika-vin12t0:1540_14": "Ekapalāsikanti ettha palāsasaddo paṇṇavācako.",
  "tika-vin12t0:1540_15": "Paṭalaṃ nāma paṇṇaṃ viya hoti,",
  "tika-vin12t0:1540_16": "tasmā “ekapaṭala”nti vuttaṃ.",
  "tika-vin12t0:1540_17": "Asītisakaṭavāheti ettha asīti padaṃ sakaṭapadena sambandhaṃ katvā asītisakaṭehi vahitabbeti attho daṭṭhabbo.",
  "tika-vin12t0:1540_18": "“Dve sakaṭabhārā eko vāho”ti iminā vāhānaṃ cattālīsabhāvaṃ dasseti.",
  "tika-vin12t0:1540_19": "Sattahatthikañca anīkanti ettha anīkassa sarūpaṃ dassento āha “cha hatthiniyo cā”tiādi.",
  "tika-vin12t0:1540_20": "Sattannaṃ hatthīnaṃ samūho sattahatthikaṃ.",
  "tika-vin12t0:1540_21": "Sattaanīkattā ekūnapaññāsahatthino honti.",
  "tika-vin12t0:1540_22": "Tesu satta hatthino,",
  "tika-vin12t0:1540_23": "dvācattālīsa hatthiniyo honti.",
  "tika-vin12t0:1540_24": "Dviguṇāti ettha guṇasaddo paṭalatthoti āha “dvipaṭalā”ti.",
  "tika-vin12t0:1540_25": "Guṇaṅguṇūpāhanāti ettha dviguṇatiguṇānaṃ visuṃ gahitattā pārisesato guṇaṅguṇabhāvaṃ dassento āha “catupaṭalato paṭṭhāya vuccatī”ti.",
  "tika-vin12t0:1540_26": "Guṇaṅguṇūpāhanāti paṭalapaṭalā upāhanā,",
  "tika-vin12t0:1540_27": "bahupaṭalā upāhanāti attho.",
  "tika-vin12t0:1540_28": "Ukārena saha yojetvā gakāro sajjhāyitabbo ca likhitabbo ca.",
  "tika-vin12t0:1540_29": "Idāni potthakesu pana ukāro na dissati.",
  "tika-vin12t0:1541_0": "149. Sabbanīlikādipaṭikkhepakathā",
  "tika-vin12t0:1542_0": "246.",
  "tika-vin12t0:1542_1": "Sabbāva nīlikāti sabbāva upāhanāyo nīlikā,",
  "tika-vin12t0:1542_2": "sabbaṭṭhānesu nīlametāsanti sabbanīlikātipi kātabbo.",
  "tika-vin12t0:1542_3": "Tattha cāti tesu nīlikādīsu ca.",
  "tika-vin12t0:1542_4": "Ummārapupphassa vaṇṇo viya vaṇṇo etissāti ummārapupphavaṇṇā.",
  "tika-vin12t0:1542_5": "Evaṃ sesesupi.",
  "tika-vin12t0:1542_6": "Addāriṭṭhakavaṇṇāti ettha addoti allo.",
  "tika-vin12t0:1542_7": "Ariṭṭhoti pheṇilarukkho vā kāko vā,",
  "tika-vin12t0:1542_8": "tasmā addo allo ariṭṭho pheṇilarukkho,",
  "tika-vin12t0:1542_9": "kāko vāti addāriṭṭho,",
  "tika-vin12t0:1542_10": "tadeva addāriṭṭhako,",
  "tika-vin12t0:1542_11": "addāriṭṭhakassa vaṇṇo viya vaṇṇo etissāti addāriṭṭhakavaṇṇā.",
  "tika-vin12t0:1542_12": "Etāsūti sabbanīlikādīsu.",
  "tika-vin12t0:1542_13": "Puñchitvāti parimajjitvā.",
  "tika-vin12t0:1542_14": "Appamattakenāpīti pisaddo sambhāvane.",
  "tika-vin12t0:1542_15": "Sabbanīlādike bhinne kā nāma kathāti attho.",
  "tika-vin12t0:1543_0": "“Yāsaṃ vaddhāyeva nīlā”ti iminā nīlakā vaddhikā etāsanti nīlakavaddhikāti chaṭṭhībāhiratthasamāsaṃ dasseti.",
  "tika-vin12t0:1543_1": "Vaddhikāti ca naddhi.",
  "tika-vin12t0:1543_2": "Sā hi upāhanatalato vaddhayatīti vaddhikāti ca upāhanatalaṃ bandhati imāyāti vaddhikāti ca vuccati.",
  "tika-vin12t0:1543_3": "Sabbatthāti sabbesu pītakavaddhikādīsu.",
  "tika-vin12t0:1543_4": "Etāyopīti nīlakavaddhikādikā upāhanāyopi.",
  "tika-vin12t0:1543_5": "Taleti upāhanāya tale.",
  "tika-vin12t0:1543_6": "“Khallakaṃ bandhitvā”ti iminā khallakena bandhitabbāti khallakabaddhāti vacanatthaṃ dasseti.",
  "tika-vin12t0:1543_7": "Yonakaupāhanāti yonakajātīnaṃ manussānaṃ upāhanā.",
  "tika-vin12t0:1543_8": "Paliguṇṭhetvāti parisamantato veṭhetvā.",
  "tika-vin12t0:1543_9": "“Upari…pe…",
  "tika-vin12t0:1543_10": "jaṅgha”nti iminā puṭabaddhato visesaṃ dasseti.",
  "tika-vin12t0:1543_11": "Tūlapicunāti tūlasaṅkhātena picunā.",
  "tika-vin12t0:1543_12": "“Tittirapattasadisā”ti iminā tittirassa pattaṃ viya tittirapattikāti vacanatthaṃ dasseti.",
  "tika-vin12t0:1543_13": "Tittiroti ca eko sakuṇaviseso.",
  "tika-vin12t0:1543_14": "Kaṇṇikaṭṭhāneti dvinnaṃ vaddhikānaṃ ekato samāgamaṭṭhāne.",
  "tika-vin12t0:1543_15": "“Meṇḍa…pe…",
  "tika-vin12t0:1543_16": "katā”ti iminā meṇḍassa visāṇena sadisā vaddhikā etāsanti meṇḍavisāṇavaddhikāti vacanatthaṃ dasseti.",
  "tika-vin12t0:1543_17": "Tathevāti yathā meṇḍaajasiṅgasaṇṭhāne vaddhe yojetvā katā,",
  "tika-vin12t0:1543_18": "tathevāti attho.",
  "tika-vin12t0:1543_19": "“Vicchikā…pe…",
  "tika-vin12t0:1543_20": "katā”ti iminā vicchikāya aḷo vicchikāḷo,",
  "tika-vin12t0:1543_21": "so viya vaddhikā etāsanti vicchikāḷikāti vacanatthaṃ dasseti.",
  "tika-vin12t0:1543_22": "Aḷasaddo “aḷacchinno”tiādīsu aṅguṭṭhavācako,",
  "tika-vin12t0:1543_23": "idha pana naṅguṭṭhavācako,",
  "tika-vin12t0:1543_24": "tasmā vuttaṃ “naṅguṭṭhasaṇṭhāne”ti.",
  "tika-vin12t0:1543_25": "Talesūti upāhanāya talesu. “Mora…pe…",
  "tika-vin12t0:1543_26": "sibbikā”ti iminā morapiñchehi parisamantato,",
  "tika-vin12t0:1543_27": "parikkhipitvā vā sibbitā morapiñchaparisibbitāti vacanatthaṃ dasseti.",
  "tika-vin12t0:1543_28": "Citrā upāhanāyoti ettha citrasaddo vicitratthoti āha “vicitrā”ti.",
  "tika-vin12t0:1543_29": "Etāsūti khallakabaddhādīsu.",
  "tika-vin12t0:1543_30": "Vaḷañjetabbāti paribhuñjitabbā.",
  "tika-vin12t0:1543_31": "Vaḷaji paribhogeti dhātupāṭho (saddanītidhātumālāyaṃ 15 jakārantadhātu).",
  "tika-vin12t0:1543_32": "Tālujo tatiyo.",
  "tika-vin12t0:1543_33": "Tesu panāti khallakādīsu pana.",
  "tika-vin12t0:1543_34": "Sati santesūti yojanā.",
  "tika-vin12t0:1543_35": "Sīhacammena parikkhipitabbāti sīhacammaparikkhatāti vacanatthaṃ dassento āha “pariyantesū”tiādi.",
  "tika-vin12t0:1543_36": "Pakkhibiḷāloti tuliyo.",
  "tika-vin12t0:1543_37": "So hi pakkhayuttattā ca biḷālamukhasadisamukhattā ca pakkhibiḷāloti vuccati.",
  "tika-vin12t0:1543_38": "Iminā luvakacammaparikkhatāti ettha luvakasaddo pakkhibiḷālapariyāyoti dasseti.",
  "tika-vin12t0:1543_39": "“Ulūkacammaparikkhatā”tipi pāṭho.",
  "tika-vin12t0:1543_40": "Etāsupīti sīhacammaparikkhatādīsupi.",
  "tika-vin12t0:1543_41": "Yā kāci upāhanāyoti sambandho.",
  "tika-vin12t0:1544_0": "247.",
  "tika-vin12t0:1544_1": "Omukkanti ettha avatyūpasaggassa viyogatthaṃ dassento āha “paṭimuñcitvā apanīta”nti.",
  "tika-vin12t0:1544_2": "Purāṇaṃ guṇaṅguṇūpāhananti attho.",
  "tika-vin12t0:1545_0": "151. Ajjhārāme upāhanapaṭikkhepakathā",
  "tika-vin12t0:1546_0": "248.",
  "tika-vin12t0:1546_1": "“Yena sippenā”tiādinā abhi adhikaṃ jīvanti anenāti abhijīvanaṃ, kiṃtaṃ?",
  "tika-vin12t0:1546_2": "Sippanti atthaṃ dasseti.",
  "tika-vin12t0:1546_3": "Tassāti sippassa.",
  "tika-vin12t0:1546_4": "Idhāti imasmiṃ sāsane.",
  "tika-vin12t0:1546_5": "Yaṃsaddo vacanavipallāsoti āha “ye tumhe”ti.",
  "tika-vin12t0:1546_6": "Hīti saccaṃ.",
  "tika-vin12t0:1546_7": "Yaṃnipātoti yaṃiti nipāto yadisaddassa atthe pavattatīti yojanā.",
  "tika-vin12t0:1546_8": "Ācariyā evāti evasaddena ācariyamattabhāvaṃ paṭikkhipati.",
  "tika-vin12t0:1546_9": "Hīti saccaṃ.",
  "tika-vin12t0:1546_10": "Soti avassiko.",
  "tika-vin12t0:1546_11": "Tanti chabbassaṃ.",
  "tika-vin12t0:1546_12": "Nissāya vacchatīti avassikassa catuvassakāle chabbassassa dasavassikattā taṃ nissāya vasati.",
  "tika-vin12t0:1546_13": "Upajjhāyamattaṃ dassento āha “upajjhāyassā”tiādi.",
  "tika-vin12t0:1546_14": "Mahantatarāti attano vuḍḍhatarā.",
  "tika-vin12t0:1546_15": "Upajjhāyassa mattaṃ pamāṇametesanti upajjhāyamattā.",
  "tika-vin12t0:1547_0": "249.",
  "tika-vin12t0:1547_1": "Pādato nikkhantena khīlasadisena maṃsena pavatto ābādho pādakhīlābādhoti vacanatthaṃ dassento āha “pādato”tiādi.",
  "tika-vin12t0:1547_2": "Pādato nikkhantanti sambandho.",
  "tika-vin12t0:1548_0": "251.",
  "tika-vin12t0:1548_1": "Tiṇapādukātiādīsu tiṇena katā pādukā tiṇapādukāti vacanatthādiṃ dassento āha “yena kenaci tiṇenā”tiādi.",
  "tika-vin12t0:1548_2": "Taṃ suviññeyyameva.",
  "tika-vin12t0:1548_3": "“Bhūmiyaṃ suppatiṭṭhitāti”ādinā na saṅkamitabbāti asaṅkamanīyāti atthaṃ dasseti.",
  "tika-vin12t0:1549_0": "252.",
  "tika-vin12t0:1549_1": "Aṅgajātenevāti attano aṅgajātena eva.",
  "tika-vin12t0:1549_2": "Aṅgajātanti gāvīnaṃ aṅgajātaṃ.",
  "tika-vin12t0:1549_3": "Ogāhetvāti ettha otyūpasaggo daḷhatthoti āha “daḷhaṃ gahetvā”ti.",
  "tika-vin12t0:1550_0": "153. Yānādipaṭikkhepakathā",
  "tika-vin12t0:1551_0": "253.",
  "tika-vin12t0:1551_1": "Itthiyuttenāti ettha rūḷīvasena dhenupi itthī nāmāti āha “dhenuyuttenā”ti.",
  "tika-vin12t0:1551_2": "Purisantarenāti ettha puriso eva antaro añño etthāti purisantaraṃ yānaṃ.",
  "tika-vin12t0:1551_3": "Purisantaro nāma atthato sārathīti āha “purisasārathinā”ti,",
  "tika-vin12t0:1551_4": "yānenāti yojanā.",
  "tika-vin12t0:1551_5": "Gaṅgāmahiyāyāti ettha gaṅgā ca mahī ca gaṅgāmahī,",
  "tika-vin12t0:1551_6": "tattha kīḷikā gaṅgāmahiyāti atthaṃ dassento āha “gaṅgāmahīkīḷikāyā”ti.",
  "tika-vin12t0:1551_7": "Tattha hi itthipurisā yānehi udakakīḷaṃ kīḷanti.",
  "tika-vin12t0:1551_8": "Purisayuttaṃ hatthavaṭṭakanti ettha “anujānāmi bhikkhave purisayuttañca hatthavaṭṭakañcā”ti dassento āha “etthā”tiādi.",
  "tika-vin12t0:1551_9": "Tattha purisayuttanti purisena yujjitabbanti purisayuttaṃ yānaṃ.",
  "tika-vin12t0:1551_10": "Hatthavaṭṭakanti hatthena vaṭṭetabbanti hatthavaṭṭakaṃ yānaṃ.",
  "tika-vin12t0:1551_11": "Yānugghātenāti yānassa ullaṅghitvā gamanena.",
  "tika-vin12t0:1551_12": "Hanadhātu hi gatyattho.",
  "tika-vin12t0:1551_13": "Tamatthaṃ dassento āha “yānaṃ abhiruhantassā”tiādi.",
  "tika-vin12t0:1551_14": "“Tappaccayā”ti iminā yānugghātenāti ettha hetvatthe karaṇavacananti dasseti.",
  "tika-vin12t0:1551_15": "Pīṭhakasivikanti pīṭhena saha kataṃ sivikaṃ.",
  "tika-vin12t0:1551_16": "Paṭapoṭalikanti paṭamayaṃ poṭalikaṃ.",
  "tika-vin12t0:1552_0": "154. Uccāsayanamahāsayanapaṭikkhepakathā",
  "tika-vin12t0:1553_0": "254.",
  "tika-vin12t0:1553_1": "Uccaṃ āsayanaṃ uccāsayanaṃ.",
  "tika-vin12t0:1553_2": "Mahantaṃ āsayanaṃ mahāsayanaṃ.",
  "tika-vin12t0:1553_3": "Āsandiādīsu evaṃ vinicchayo veditabboti yojanā.",
  "tika-vin12t0:1553_4": "Pamāṇātikkantāsananti dīghāsanaṃ.",
  "tika-vin12t0:1553_5": "Tañhi āgamma sadati nisīdatīti ettha,",
  "tika-vin12t0:1553_6": "āyataṃ vā suṭṭhuṃ dadātīti āsandīti vuccati.",
  "tika-vin12t0:1553_7": "Vāḷarūpānīti sīhabyagghādivāḷarūpāni.",
  "tika-vin12t0:1553_8": "Pādesu vāḷarūpāni paricchinditvā aṅkīyati lakkhīyatīti pallaṅko.",
  "tika-vin12t0:1553_9": "Gonakoti gavati dīghalomehi uggacchati etthāti gonako.",
  "tika-vin12t0:1553_10": "Kojavoti kuyaṃ bhūmiyaṃ javati gacchatīti kojavo.",
  "tika-vin12t0:1553_11": "Tassāti gonakassa.",
  "tika-vin12t0:1553_12": "Lomāni caturaṅgulādhikāni honti kirāti yojanā.",
  "tika-vin12t0:1553_13": "Vānacitrauṇṇāmayattharaṇoti vānena sibbanena sañjātaṃ citrarūpametthāti vānacitraṃ,",
  "tika-vin12t0:1553_14": "uṇṇāya nibbatto uṇṇāmayo,",
  "tika-vin12t0:1553_15": "soyeva attharaṇo uṇṇāmayattharaṇo,",
  "tika-vin12t0:1553_16": "vānacitrañca taṃ uṇṇāmayattharaṇo ceti vānacitrauṇṇāmayattharaṇo.",
  "tika-vin12t0:1553_17": "Setattharaṇoti setatthikehi sevīyatīti soto,",
  "tika-vin12t0:1553_18": "soyeva attharaṇo setattharaṇo.",
  "tika-vin12t0:1553_19": "Iminā atthena paṭati setabhāvaṃ gacchatīti paṭikāti kātabbaṃ.",
  "tika-vin12t0:1553_20": "Paṭikāsaddoyaṃ aḍḍhendupāsāṇepi pavattati.",
  "tika-vin12t0:1553_21": "Ghanapupphakoti ghanaṃ kathinaṃ pupphametthāti ghanapupphako.",
  "tika-vin12t0:1553_22": "Iminā ghanapupphasaṅkhātaṃ paṭalamettha atthīti paṭalikāti dasseti.",
  "tika-vin12t0:1553_23": "Soti attharaṇo.",
  "tika-vin12t0:1553_24": "Āmalakapaṭoti āmalakapupphaṃ dassetvā kato paṭo.",
  "tika-vin12t0:1553_25": "Tūlikāti tūlaṃ pūretvā katā tūlikā.",
  "tika-vin12t0:1553_26": "Vikatikāti sīhabyagghādirūpehi vicittākārena karīyatīti vikatikā.",
  "tika-vin12t0:1553_27": "Dīghanikāyaṭṭhakathāyaṃ “uddalomīti ubhatodasaṃ uṇṇāmayattharaṇaṃ.",
  "tika-vin12t0:1553_28": "Ekantalomīti ekatodasaṃ uṇṇāmayattharaṇa”nti vuttaṃ.",
  "tika-vin12t0:1553_29": "Idha pana “uddalomīti ekato uggatalomaṃ uṇṇāmayattharaṇaṃ,",
  "tika-vin12t0:1553_30": "ekantalomīti ubhato uggatalomaṃ uṇṇāmayattharaṇa”nti vuttaṃ.",
  "tika-vin12t0:1553_31": "Tasmā dve aṭṭhakathāyo aññamaññaṃ visadisā honti.",
  "tika-vin12t0:1553_32": "Ettha dīghanikāyaṭṭhakathānayena vacanatthaṃ karissāmi.",
  "tika-vin12t0:1553_33": "Uṭṭhitaṃ dvīhi pakkhehi,",
  "tika-vin12t0:1553_34": "dvīsu vā dasāsaṅkhātaṃ lomametthāti uddalomī.",
  "tika-vin12t0:1553_35": "Niggahitāgamaṃ katvā “undalomī”tipi pāṭho,",
  "tika-vin12t0:1553_36": "ayamevattho.",
  "tika-vin12t0:1553_37": "Ekasmiṃ ante dasāsaṅkhātaṃ lomametthāti ekantalomīti.",
  "tika-vin12t0:1553_38": "Koseyyakaṭṭissamayanti ettha koseyyanti kosiyasuttaṃ.",
  "tika-vin12t0:1553_39": "Kaṭṭissanti kaṭṭissanāmakaṃ vākaṃ.",
  "tika-vin12t0:1553_40": "Iminā koseyyañca kaṭṭissañca kaṭṭissānīti virūpekasesaṃ katvā kaṭṭissehi pakataṃ attharaṇaṃ kaṭṭissanti atthaṃ dasseti.",
  "tika-vin12t0:1553_41": "Suddhakoseyyanti ratanaaparisibbitaṃ suddhakoseyyaṃ.",
  "tika-vin12t0:1553_42": "Iminā suddhakaṭṭissampi vaṭṭatīti dasseti.",
  "tika-vin12t0:1554_0": "Soḷasa nāṭakitthiyo ṭhatvā naccaṃ karonti etthāti kuttakanti atthaṃ dassento āha “soḷasanna”ntiādi.",
  "tika-vin12t0:1554_1": "Ajinacammehīti ajinamigacammehi,",
  "tika-vin12t0:1554_2": "kataiti sambandho.",
  "tika-vin12t0:1554_3": "Paveṇīti dupaṭṭatipaṭṭādīhi paraṃparavasena katattā “paveṇī”ti vuccati.",
  "tika-vin12t0:1554_4": "Ajinacammāni hi sukhumatarāni,",
  "tika-vin12t0:1554_5": "tasmā dupaṭṭatipaṭṭādīni katvā paveṇivasena katāni.",
  "tika-vin12t0:1554_6": "Tasmā vuttaṃ “ajinapaveṇī”ti.",
  "tika-vin12t0:1554_7": "“Kadalimigacammaṃ nāmā”ti iminā tassa cammaṃ kadalimigaiti gahetabbaṃ uttarapadalopavasena vā upacārena vāti dasseti.",
  "tika-vin12t0:1554_8": "Pavarasaddo uttamatthoti āha “uttamapaccattharaṇa”nti.",
  "tika-vin12t0:1554_9": "Tanti kadalimigapavarapaccattharaṇaṃ.",
  "tika-vin12t0:1554_10": "Sauttaracchadanti ettha sakāro sahasaddakāriyoti dassento āha “saha uttaracchadenā”ti.",
  "tika-vin12t0:1554_11": "“Uparī”ti iminā uttarasaddassa seṭṭhādayo nivatteti.",
  "tika-vin12t0:1554_12": "“Saddhi”nti iminā sahasaddassa tulyatthaṃ nivatteti. “Seta…pe…",
  "tika-vin12t0:1554_13": "na vaṭṭatī”ti iminā rattavitānaṃ heṭṭhā kappiyapaccattharaṇe satipi na vaṭṭatīti dasseti. Kasmā?",
  "tika-vin12t0:1554_14": "Rattavitānassa akappiyattā.",
  "tika-vin12t0:1554_15": "Ubhatolohitakūpadhānanti ettha ubhasarūpaṃ dassetuṃ vuttaṃ “sīsūpadhānañca pādūpadhānañcā”ti.",
  "tika-vin12t0:1554_16": "Sīso upagantvā tiṭṭhati etthāti upadhānaṃ,",
  "tika-vin12t0:1554_17": "upa bhusaṃ vā sukhaṃ dhāretīti upadhānaṃ,",
  "tika-vin12t0:1554_18": "bibbohanaṃ.",
  "tika-vin12t0:1554_19": "Sace pamāṇayuttaṃ,",
  "tika-vin12t0:1554_20": "taṃ upadhānaṃ vaṭṭatīti yojanā.",
  "tika-vin12t0:1555_0": "155. Sabbacammapaṭikkhepādikathā",
  "tika-vin12t0:1556_0": "255.",
  "tika-vin12t0:1556_1": "Dīpipotakoti dīpipoto viyāti dīpipotako vaccho.",
  "tika-vin12t0:1556_2": "Bhittidaṇḍakādīsūti bhittisambandhesu daṇḍakādīsu.",
  "tika-vin12t0:1556_3": "Ādisaddena bhittithambhādayo saṅgaṇhāti.",
  "tika-vin12t0:1557_0": "256. Yo na sakkoti anupāhano gāmaṃ pavisituṃ, so gilāno nāmāti yojanā.",
  "tika-vin12t0:1558_0": "157. Soṇakuṭikaṇṇavatthukathā",
  "tika-vin12t0:1559_0": "257.",
  "tika-vin12t0:1559_1": "Etenāti “kuraraghare”ti pāṭhena.",
  "tika-vin12t0:1559_2": "Assāti mahākaccānassa.",
  "tika-vin12t0:1559_3": "Papātanāmaketi yasmā mahātaṭo ettha atthi,",
  "tika-vin12t0:1559_4": "tasmā papātanāmako hoti.",
  "tika-vin12t0:1559_5": "Etenāti “papātake pabbate”ti pāṭhena.",
  "tika-vin12t0:1559_6": "Assāti mahākaccānassa.",
  "tika-vin12t0:1559_7": "Koṭiagghanakaṃ piḷandhanaṃ kaṇṇe etassatthīti kuṭikaṇṇoti vacanatthaṃ dassento āha “koṭiagghanakaṃ panā”tiādi.",
  "tika-vin12t0:1559_8": "Piḷandhati anenāti piḷandhanaṃ, alaṅkāro.",
  "tika-vin12t0:1559_9": "Dantajo catutthakkharo.",
  "tika-vin12t0:1559_10": "“Pasādajanaka”nti iminā pasādaṃ janetīti pāsādikoti vacanatthaṃ dasseti.",
  "tika-vin12t0:1559_11": "Pasādanīyanti pasāditabbaṃ,",
  "tika-vin12t0:1559_12": "pasādituṃ arahanti attho.",
  "tika-vin12t0:1559_13": "Atthavacananti attho vuccati anenāti atthavacanaṃ.",
  "tika-vin12t0:1559_14": "Pāḷiyaṃ idāni potthakesu “pasādanīya”nti pāṭho natthi.",
  "tika-vin12t0:1559_15": "“Pāsādika”ntipadassa pubbe “dassanīya”nti pāṭhoyeva atthi.",
  "tika-vin12t0:1559_16": "Uttamadamathasamathantiettha damathasaddassa ñāṇatthañca indriyasaṃvaratthañca samathasaddassa samādhatthañca",
  "tika-vin12t0:1559_17": "cittūpasamatthañca dassento āha “uttamaṃ damathañcā”tiādi.",
  "tika-vin12t0:1559_18": "Casaddena dvandavākyaṃ dasseti.",
  "tika-vin12t0:1559_19": "Visūkāyikavipphanditānanti visūkāya paṭipakkhāya pavattānaṃ diṭṭhicittasaṅkhātānaṃ vividhacalanānaṃ.",
  "tika-vin12t0:1559_20": "“Vīriyindriya”nti iminā yatindriyanti ettha yatasaddo vīriyavācakoti dasseti.",
  "tika-vin12t0:1559_21": "Nāganti ettha natthi āgu pāpametassāti nāgoti vacanatthaṃ dassento āha “āguvirahita”nti kiṃ divasato",
  "tika-vin12t0:1559_22": "paṭṭhāyāti āha “mama pabbajjādivasato paṭṭhāyā”ti.",
  "tika-vin12t0:1559_23": "Kaṇhā mattikā uttari etthāti kaṇhuttarāti atthaṃ dassento āha “kaṇhamattikuttarā”ti.",
  "tika-vin12t0:1559_24": "“Uparī”ti iminā uttarasaddassa atthaṃ dasseti.",
  "tika-vin12t0:1559_25": "“Gunnaṃ khurehī”ti iminā gunnaṃ khurakaṇṭakasadisattā gokaṇṭakā nāmāti dasseti.",
  "tika-vin12t0:1559_26": "Te gokaṇṭake rakkhitunti sambandho.",
  "tika-vin12t0:1559_27": "Evaṃ kharā bhūmi hotīti yojanā.",
  "tika-vin12t0:1559_28": "Etehīti eragūādīhi catūhi tiṇehi.",
  "tika-vin12t0:1559_29": "Tanti eragūtiṇaṃ.",
  "tika-vin12t0:1559_30": "Tenāti moragūtiṇena.",
  "tika-vin12t0:1559_31": "Jantussa vaṇṇoti sambandho.",
  "tika-vin12t0:1559_32": "Senāsanaṃ paññapesīti ettha kiṃ nāma senāsanaṃ paññapesīti āha “bhisiṃ vā kaṭasārakaṃ vā paññapesī”ti.",
  "tika-vin12t0:1559_33": "Paññapetvā ca pana soṇassa ārocesi.",
  "tika-vin12t0:1559_34": "Kiṃ ārocesīti āha “āvuso”tiādi.",
  "tika-vin12t0:1559_35": "Satthā vasitukāmoti sambandho.",
  "tika-vin12t0:1560_0": "258.",
  "tika-vin12t0:1560_1": "“Tassa soṇassā”ti iminā paṭibhātu tanti ettha “ta”ntipadaṃ sāmyatthe upayogavacananti dasseti.",
  "tika-vin12t0:1560_2": "Tanti tava.",
  "tika-vin12t0:1560_3": "Aṭṭhakavaggikānīti aṭṭhapamāṇo,",
  "tika-vin12t0:1560_4": "aṭṭhasamūho vā vaggo etesanti aṭṭhakavaggikāni.",
  "tika-vin12t0:1560_5": "Kāmasuttādīni soḷasa suttāni.",
  "tika-vin12t0:1560_6": "Yoti puggalo,",
  "tika-vin12t0:1560_7": "samannāgatoti sambandho.",
  "tika-vin12t0:1560_8": "Ariyopīti pisaddo na kevalaṃ sucisamannāgatoyeva pāpe na ramati,",
  "tika-vin12t0:1560_9": "atha kho ariyopīti dasseti.",
  "tika-vin12t0:1560_10": "“Paṭibhātu ta”nti pāṭhato yāva “sucīti vutta”nti pāṭhā kesuciyeva aṭṭhakathāpotthakesu atthi.",
  "tika-vin12t0:1560_11": "Ayaṃ khvassāti ettha assasaddo ākhyātoti āha “bhaveyyā”ti.",
  "tika-vin12t0:1560_12": "Paridassesīti pañca varāni paricchinditvā dassesi.",
  "tika-vin12t0:1560_13": "Yaṃ vacanaṃ me upajjhāyo jānāpeti,",
  "tika-vin12t0:1560_14": "tassa vacanassa ayaṃ kālo bhaveyyāti yojanā.",
  "tika-vin12t0:1561_0": "259.",
  "tika-vin12t0:1561_1": "Vinayadharapañcamenāti ettha upajjhāyapañcamenāti atthaṃ paṭikkhipanto āha “anussāvanācariyapañcamenā”ti.",
  "tika-vin12t0:1561_2": "Upāhanakosakoti upāhanāya pakkhipanokāso kosako.",
  "tika-vin12t0:1561_3": "Eḷakacammaajacammesu akappiyaṃ nāma natthi.",
  "tika-vin12t0:1561_4": "Migacamme pana kiñci vaṭṭati,",
  "tika-vin12t0:1561_5": "na kiñci vaṭṭati.",
  "tika-vin12t0:1561_6": "Taṃ vibhajitvā dassento āha “migacamme”tiādi.",
  "tika-vin12t0:1561_7": "Etesaṃyevāti eṇimigādīnaṃ channameva.",
  "tika-vin12t0:1561_8": "Aññesaṃ panāti chahi migehi avasesānaṃ pana.",
  "tika-vin12t0:1561_9": "Tesaṃ cammaṃ na vaṭṭatīti sambandho.",
  "tika-vin12t0:1562_0": "Gāthāyaṃ makkaṭo ca kāḷasīho ca sarabho ca kadalimigo ca keci ye vāḷamigā atthi,",
  "tika-vin12t0:1562_1": "te cāti yojanā.",
  "tika-vin12t0:1562_2": "Tesanti makkaṭādīnaṃ.",
  "tika-vin12t0:1563_0": "Tatthāti gāthāya,",
  "tika-vin12t0:1563_1": "makkaṭādīsu vā.",
  "tika-vin12t0:1563_2": "“Sīhabyagghaacchataracchā”ti iminā vāḷamigānaṃ sarūpaṃ dasseti.",
  "tika-vin12t0:1563_3": "Ettakāyeva vāḷamigāti āha “na kevala”ntiādi.",
  "tika-vin12t0:1563_4": "Etesaṃyevāti sīhabyagghaacchataracchānameva.",
  "tika-vin12t0:1563_5": "Na cammaṃ na vaṭṭatīti sambandho.",
  "tika-vin12t0:1563_6": "Yesanti channaṃ eṇimigādīnaṃ.",
  "tika-vin12t0:1563_7": "Teti cha eṇimigādike.",
  "tika-vin12t0:1563_8": "Hi saccaṃ sabbesaṃ etesaṃ vāḷamigānaṃ cammaṃ na vaṭṭatīti yojanā.",
  "tika-vin12t0:1563_9": "Āharitvā vā na dinnanti āharitvā vā hatthe vā pādamūle vā ṭhapetvā na dinnaṃ.",
  "tika-vin12t0:1563_10": "“Gaṇanaṃ na upetī”ti iminā gaṇanaṃ upagacchatīti gaṇanūpaganti atthaṃ dasseti.",
  "tika-vin12t0:1563_11": "Adhiṭṭhitañcāti adhiṭṭhitaṃ pana.",
  "tika-vin12t0:1563_12": "Yadāti yasmiṃ kāle.",
  "tika-vin12t0:1563_13": "Tatoti kālato.",
  "tika-vin12t0:1564_0": "Iti cammakkhandhakavaṇṇanāya yojanā samattā.",
  "tika-vin12t0:1565_0": "6. Bhesajjakkhandhakaṃ",
  "tika-vin12t0:1566_0": "160. Pañcabhesajjādikathā",
  "tika-vin12t0:1567_0": "260.",
  "tika-vin12t0:1567_1": "Bhesajjakkhandhake saradakāle uppanno sāradikoti atthaṃ dassento āha “saradakāle uppannenā”ti.",
  "tika-vin12t0:1567_2": "“Pittābādhenā”ti iminā ābādhassa sarūpaṃ dasseti.",
  "tika-vin12t0:1567_3": "Pittābādhassa kāraṇaṃ vitthārento āha “tasmiṃ hī”tiādi.",
  "tika-vin12t0:1567_4": "Tenāti hetunā.",
  "tika-vin12t0:1567_5": "Tesanti bhikkhūnaṃ.",
  "tika-vin12t0:1567_6": "Koṭṭhabbhantaragatanti koṭṭhassa abbhantaraṃ gataṃ.",
  "tika-vin12t0:1567_7": "Antassa anto pavisanaṃ hotīti adhippāyo.",
  "tika-vin12t0:1567_8": "Āhāratthanti āhārassa kiccaṃ,",
  "tika-vin12t0:1567_9": "āhārena vā kattabbaṃ kiccaṃ.",
  "tika-vin12t0:1568_0": "261.",
  "tika-vin12t0:1568_1": "Nacchādentīti tāni bhesajjāni bhojanāni nacchādenti. Kasmā?",
  "tika-vin12t0:1568_2": "Bhojanānaṃ ajīraṇattā.",
  "tika-vin12t0:1568_3": "Iti imamatthaṃ dassento āha “na jīrantī”ti.",
  "tika-vin12t0:1568_4": "Nacchādattā na vātarogaṃ paṭippassambhetuṃ sakkonti.",
  "tika-vin12t0:1568_5": "Ettha ca “na jīrantī”ti iminā nacchādanassa kāraṇaṃ dasseti.",
  "tika-vin12t0:1568_6": "“Na vāta…pe…",
  "tika-vin12t0:1568_7": "sakkontī”ti iminā tasseva phalaṃ dassetīti daṭṭhabbaṃ.",
  "tika-vin12t0:1568_8": "“Siniddhānī”ti iminā sinihantīti senehikānīti atthaṃ dasseti.",
  "tika-vin12t0:1568_9": "Bhattacchannakenāti ettha bhattassa acchannakaṃ nāma bhattassa arocikaṃ bhattassa ruciyā anuppādakanti āha “bhattārocakenā”ti.",
  "tika-vin12t0:1569_0": "262.",
  "tika-vin12t0:1569_1": "Acchavasantiādīsu vinicchayo veditabboti yojanā.",
  "tika-vin12t0:1569_2": "Pāḷiyaṃ “paṭiggahitaṃ nippakkaṃ saṃsaṭṭha”nti padānaṃ kiriyāvisesanaṃ katvā “paribhuñjitu”nti padena",
  "tika-vin12t0:1569_3": "sambandhitabbabhāvaṃ dassetuṃ vuttaṃ “kāle paṭiggahitanti ādīsū”tiādi.",
  "tika-vin12t0:1569_4": "Telaparibhogena paribhuñjitunti ettha kittakaṃ kālaṃ telaparibhogena paribhuñjitabbanti āha “sattāhakāla”nti.",
  "tika-vin12t0:1570_0": "161. Mūlādibhesajjakathā",
  "tika-vin12t0:1571_0": "263.",
  "tika-vin12t0:1571_1": "Mūlabhesajjādivinicchayopīti pisaddo acchavasantiādīsu vinicchayaṃ apekkhati.",
  "tika-vin12t0:1571_2": "Idhāti bhesajjakkhandhake.",
  "tika-vin12t0:1571_3": "Yaṃ yanti vinicchayaṃ.",
  "tika-vin12t0:1571_4": "Pisanasilāti pisati etthāti pisanā,",
  "tika-vin12t0:1571_5": "sāyeva silāti pisanasilā.",
  "tika-vin12t0:1571_6": "Iminā acalaṃ hutvā nisīdatīti nisadoti atthaṃ dasseti.",
  "tika-vin12t0:1571_7": "Pisanapotakoti pisati anenāti pisano,",
  "tika-vin12t0:1571_8": "soyeva potakoti pisanapotako,",
  "tika-vin12t0:1571_9": "iminā nisadato potakoti nisadapotakoti atthaṃ dasseti.",
  "tika-vin12t0:1571_10": "Hiṅgujātiyoti hiṅgukulāni.",
  "tika-vin12t0:1572_0": "Sāmuddanti ettha samudde santiṭṭhatīti sāmuddanti vacanatthaṃ dassento āha “samuddatīre”tiādi.",
  "tika-vin12t0:1572_1": "“Tīre”ti iminā samuddeti ettha sattamīvibhattiyā samīpatthe pavattabhāvaṃ dasseti.",
  "tika-vin12t0:1572_2": "Pakatiloṇanti sabhāvaloṇaṃ,",
  "tika-vin12t0:1572_3": "na dabbasambhārehi saddhiṃ pacitanti attho.",
  "tika-vin12t0:1572_4": "“Pabbate uṭṭhahatī”ti iminā sindhunāmake pabbate uṭṭhahatīti sindhavanti atthaṃ dasseti.",
  "tika-vin12t0:1572_5": "Ubbito bhūmito īrati uggacchatīti ubbiranti vacanatthaṃ dassento āha “bhūmito aṅkuraṃ uṭṭhahatī”ti.",
  "tika-vin12t0:1572_6": "Iminā aṭṭhakathānayena oṭṭhajo tatiyakkharoyeva yujjati,",
  "tika-vin12t0:1572_7": "potthakesu pana catutthakkharoyeva dissati.",
  "tika-vin12t0:1572_8": "“Ubbhida”ntipi pāṭho.",
  "tika-vin12t0:1572_9": "Bilanti koṭṭhāso.",
  "tika-vin12t0:1572_10": "Tasmā dabbasambhārehi bilehi saddhiṃ pacitaṃ bilanti atthaṃ dassento āha “dabbasambhārehi saddhiṃ pacita”nti.",
  "tika-vin12t0:1572_11": "Abhidhāne pana (abhidhāne 461 gāthāyaṃ) “bilāla”nti pāṭho atthi.",
  "tika-vin12t0:1572_12": "Tanti bilaṃ.",
  "tika-vin12t0:1573_0": "264.",
  "tika-vin12t0:1573_1": "Assādīnaṃ kāyagandho viya kassaci kāyagandho hotīti yojanā.",
  "tika-vin12t0:1573_2": "Tassāpīti bhikkhunopi.",
  "tika-vin12t0:1573_3": "Pisaddena kaṇḍuvābādhabhikkhuādayopi sampiṇḍeti.",
  "tika-vin12t0:1573_4": "Chakaṇasaddassa assādīnaṃ malepi pavattanato vuttaṃ “gomaya”nti.",
  "tika-vin12t0:1573_5": "Pākatikacuṇṇampīti apakkarajanacuṇṇampi.",
  "tika-vin12t0:1573_6": "Etampīti pākatikacuṇṇampi.",
  "tika-vin12t0:1574_0": "Tanti āmakamaṃsaṃ,",
  "tika-vin12t0:1574_1": "na khādīti sambandho.",
  "tika-vin12t0:1574_2": "Tanti āmakalohitaṃ vā,",
  "tika-vin12t0:1574_3": "na pivīti sambandho.",
  "tika-vin12t0:1574_4": "Amanussoti manussasadiso bhūto.",
  "tika-vin12t0:1574_5": "Tanti āmakamaṃsalohitaṃ.",
  "tika-vin12t0:1575_0": "265.",
  "tika-vin12t0:1575_1": "“Añjana”nti nāmaṃ sāmaññanti āha “añjananti sabbasaṅgāhakavacanameta”nti.",
  "tika-vin12t0:1575_2": "Sabbasaṅgāhakavacananti sabbesaṃ añjanānaṃ saṅgāhakavacanaṃ.",
  "tika-vin12t0:1575_3": "Etanti “añjana”nti etaṃ vacanaṃ.",
  "tika-vin12t0:1575_4": "Añjati cakkhuṃ makkheti anenāti añjanaṃ,",
  "tika-vin12t0:1575_5": "añjati cakkhuṃ byattaṃ karotīti vā añjanaṃ,",
  "tika-vin12t0:1575_6": "tālujo tatiyakkharo.",
  "tika-vin12t0:1575_7": "Kapallanti kapalle pavattaṃ.",
  "tika-vin12t0:1575_8": "Kapālañhi dīpasikhāya upari nikujjitvā tattha pavattaṃ masi “kapalla”nti vuccati.",
  "tika-vin12t0:1575_9": "Tamatthaṃ dassento āha “dīpasikhato gahitamasī”ti.",
  "tika-vin12t0:1575_10": "Añjanūpapisanehīti ettha añjanehi saddhiṃ upanetuṃ pisitabbanti añjanūpapisananti vacanatthaṃ dassento āha “añjanena saddhiṃ ekato pisitehī”ti.",
  "tika-vin12t0:1575_11": "“Ekato”ti iminā “saddhi”nti padasseva atthaṃ dasseti.",
  "tika-vin12t0:1575_12": "Hīti saccaṃ.",
  "tika-vin12t0:1575_13": "Yaṃkiñci añjanūpapisanaṃ cuṇṇaṃ na na vaṭṭatīti yojanā.",
  "tika-vin12t0:1575_14": "Atha vā na vaṭṭati na hoti,",
  "tika-vin12t0:1575_15": "vaṭṭatiyevāti yojanā.",
  "tika-vin12t0:1575_16": "Imasmiṃ naye “na vaṭṭatī”ti ākhyātapadaṃ kiriyāntarāpekkhattā kattā hoti.",
  "tika-vin12t0:1575_17": "Ākhyātesupi hi kattuttañca kammattañca labbhati.",
  "tika-vin12t0:1575_18": "Candanantiādīni suviññeyyāneva.",
  "tika-vin12t0:1576_0": "Aṭṭhimayanti padassa atibyāpitadosaṃ paṭikkhipanto āha “manussaṭṭhiṃ ṭhapetvā”ti.",
  "tika-vin12t0:1576_1": "Salākaṭṭhāniyanti ettha salākā tiṭṭhanti etthāti salākaṭṭhāniyanti vacanatthaṃ dassento āha “yatthā”tiādi.",
  "tika-vin12t0:1576_2": "Tattha yatthāti yasmiṃ susiradaṇḍakādike.",
  "tika-vin12t0:1576_3": "Salākanti añjanisalākaṃ.",
  "tika-vin12t0:1576_4": "Odahantīti ṭhapenti.",
  "tika-vin12t0:1576_5": "Aṃsabaddhakoti aṃse baddhati anenāti aṃsabaddhako.",
  "tika-vin12t0:1576_6": "Yamakanatthukaraṇinti natthu karīyati imāyāti natthukaraṇī,",
  "tika-vin12t0:1576_7": "yamakā natthukaraṇī yamakanatthukaraṇī.",
  "tika-vin12t0:1577_0": "267.",
  "tika-vin12t0:1577_1": "Taṃ sabbaṃ telapākanti sambandho.",
  "tika-vin12t0:1577_2": "“Ati viya khittamajjānī”ti iminā ati viya khipīyanti pakkhipīyantīti atikhittāni,",
  "tika-vin12t0:1577_3": "tāniyeva majjāni atikhittamajjānīti vacanatthaṃ dasseti.",
  "tika-vin12t0:1578_0": "Paṇṇasedanti paṇṇehi sedaṃ.",
  "tika-vin12t0:1578_1": "Aṅgārānanti aṅgārehi.",
  "tika-vin12t0:1578_2": "Tatthāti tesu paṃsuvālikādīsu.",
  "tika-vin12t0:1578_3": "Vātaharaṇapaṇṇānīti vātassa apanayanāni uddālādīni paṇṇāni.",
  "tika-vin12t0:1578_4": "Tatthāti tesu paṇṇesu.",
  "tika-vin12t0:1578_5": "Nānāpaṇṇabhaṅgakuthitanti nānāpaṇṇāniyeva bhañjitabbaṭṭhena nānāpaṇṇabhaṅgaṃ,",
  "tika-vin12t0:1578_6": "tena kuthitaṃ nānāpaṇṇabhaṅgakuthitaṃ.",
  "tika-vin12t0:1578_7": "Uṇhodakassāti uṇhodakena.",
  "tika-vin12t0:1578_8": "Tatthāti udakakoṭṭhake.",
  "tika-vin12t0:1579_0": "Pabbe pabbeti phaḷumhi phaḷumhi.",
  "tika-vin12t0:1579_1": "Yenāti pajjena.",
  "tika-vin12t0:1579_2": "Taṃ pajjaṃ abhisaṅkharitunti yojanā.",
  "tika-vin12t0:1579_3": "“Pādānaṃ sappāyabhesajja”nti iminā pādassa hitaṃ pajjanti vacanatthaṃ dasseti.",
  "tika-vin12t0:1579_4": "Tilakakkenāti ettha kakkasaddassa cuṇṇavācakattā “piṭṭhehī”ti vuttaṃ.",
  "tika-vin12t0:1579_5": "Kabaḷena pakkhipanaṃ kabaḷikaṃ.",
  "tika-vin12t0:1579_6": "Sattupiṇḍassa bhattakabaḷasadisattā sattupiṇḍanti vuttaṃ.",
  "tika-vin12t0:1579_7": "Āṇi viyāti khīlā viya.",
  "tika-vin12t0:1579_8": "Khārenāti loṇasakkharikamayena khārena.",
  "tika-vin12t0:1579_9": "Vikāsaṃ rundhatīti vikāsikaṃ,",
  "tika-vin12t0:1579_10": "telarundhanapilotikaṃ.",
  "tika-vin12t0:1579_11": "Vaṇakammanti vaṇassa,",
  "tika-vin12t0:1579_12": "vaṇe vā kammaṃ.",
  "tika-vin12t0:1580_0": "268.",
  "tika-vin12t0:1580_1": "Sappadaṭṭhakāleyeva kiṃ sāmaṃ gahetvā paribhuñjitabbanti āha “na kevala”ntiādi.",
  "tika-vin12t0:1580_2": "Idanti mahāvikaṭaṃ,",
  "tika-vin12t0:1580_3": "paribhuñjīkabbanti sambandho.",
  "tika-vin12t0:1580_4": "Aññesu panāti sappadaṭṭhato aññesu pana.",
  "tika-vin12t0:1580_5": "Sace bhūmipatto gūtho hoti,",
  "tika-vin12t0:1580_6": "paṭiggahetabboti yojanā.",
  "tika-vin12t0:1581_0": "269.",
  "tika-vin12t0:1581_1": "Vasīkaraṇapānakasamuṭṭhitarogoti kantibhāvasaṅkhātaṃ vasaṃ karoti anenāti vasīkaraṇaṃ,",
  "tika-vin12t0:1581_2": "bhesajjaṃ,",
  "tika-vin12t0:1581_3": "pivate pānaṃ,",
  "tika-vin12t0:1581_4": "taṃyeva pānakaṃ,",
  "tika-vin12t0:1581_5": "vasīkaraṇassa pānakaṃ vasīkaraṇapānakaṃ,",
  "tika-vin12t0:1581_6": "tena samuṭṭhito rogo vasīkaraṇapānakasamuṭṭhitarogo.",
  "tika-vin12t0:1581_7": "Iminā gharadinnakābādhoti ettha gharaṇiyā dinnena vasīkaraṇapānakena samuṭṭhito ābādho gharadinnakābādhoti vacanatthaṃ dasseti.",
  "tika-vin12t0:1581_8": "Sītāya āloḷetabbanti sītāloḷaṃ, udakaṃ.",
  "tika-vin12t0:1581_9": "Sītāsaddo naṅgalalekhāsaṅkhātaṃ phālapaddhatiṃ mukhyato vadati,",
  "tika-vin12t0:1581_10": "phālapaddhatikare phāle laggamattikaṃ upacārato vadati.",
  "tika-vin12t0:1581_11": "Tena vuttaṃ “sītāya āloḷetabba”nti.",
  "tika-vin12t0:1581_12": "Aṭṭhakathāyampi tamatthaṃ dassento āha “naṅgalenā”tiādi.",
  "tika-vin12t0:1582_0": "Vipakkagahaṇikoti visesena pācāpanagahaṇiko.",
  "tika-vin12t0:1582_1": "Muttaharītakanti ettha “mutta”nti sāmaññato vuttepi gomuttameva gahetabbanti dassento āha “gomuttaparibhāvitaṃ harītaka”nti.",
  "tika-vin12t0:1582_2": "Iminā muttena paribhāvitaṃ harītakaṃ muttaharītakanti vacanatthaṃ dasseti.",
  "tika-vin12t0:1582_3": "Taṇḍulakasaṭoti taṇḍuladhovanodakakasaṭo dhotasiniddho,",
  "tika-vin12t0:1582_4": "sova muggapacitapānīyoti yojanā.",
  "tika-vin12t0:1582_5": "“Maṃsarasenā”ti iminā maṃsaraso maṃsena paṭicchādetabbanti paṭicchādanīyanti vuccatīti dasseti.",
  "tika-vin12t0:1583_0": "163. Guḷādianujānanakathā",
  "tika-vin12t0:1584_0": "272. Hīti saccaṃ. Pakkattāti muggānaṃ pakkabhāvato. Teti muggā.",
  "tika-vin12t0:1585_0": "274.",
  "tika-vin12t0:1585_1": "Akappiyakuṭiyanti akappiyakuṭiyā anto.",
  "tika-vin12t0:1585_2": "Assāti bhikkhuno na vaṭṭatīti sambandho.",
  "tika-vin12t0:1585_3": "Tampīti uṇhayāgumpi.",
  "tika-vin12t0:1585_4": "Pisaddena pageva āmisaṃ pacitunti dasseti.",
  "tika-vin12t0:1585_5": "Uttaṇḍulabhattanti pakkataṇḍulato viyogoti uttaṇḍulo,",
  "tika-vin12t0:1585_6": "ukāro hi viyogatthavācako,",
  "tika-vin12t0:1585_7": "apakkataṇḍuloti attho.",
  "tika-vin12t0:1585_8": "Uttaṇḍulamayaṃ bhattanti uttaṇḍulabhattaṃ.",
  "tika-vin12t0:1585_9": "Sakiṃ kuthitesu khīratakkādīsu aggiṃ dātuṃ vaṭṭatīti yojanā.",
  "tika-vin12t0:1585_10": "Biḷālādīnaṃ sattānaṃ samūho rūḷhīvasena ukkapiṇḍakoti vuccatīti āha “biḷālamūsikagodhāmaṅgusā”ti.",
  "tika-vin12t0:1585_11": "Vighāsādabhāvena nihatamānattā kāyavācaṃ dametīti damako vighāsādoti āha “vighāsādā”ti.",
  "tika-vin12t0:1586_0": "276.",
  "tika-vin12t0:1586_1": "Tato nīhaṭanti ettha tasaddassa visayaṃ dassento āha “yatthā”tiādi.",
  "tika-vin12t0:1586_2": "Yatthāti yasmiṃ ṭhāne.",
  "tika-vin12t0:1586_3": "Nīhaṭanti nīharitvā haritaṃ.",
  "tika-vin12t0:1587_0": "278.",
  "tika-vin12t0:1587_1": "Vanaṭṭhaṃ pokkharaṭṭhanti ettha vane tiṭṭhatīti vanaṭṭho,",
  "tika-vin12t0:1587_2": "pokkhare tiṭṭhatīti pokkharaṭṭhoti vacanatthaṃ dassento āha “vane cevā”tiādi.",
  "tika-vin12t0:1587_3": "“Paduminigacche”ti iminā pokkharasaddo padumavācakoti dasseti.",
  "tika-vin12t0:1587_4": "Yassa bījaṃ aṅkuraṃ na janeti,",
  "tika-vin12t0:1587_5": "taṃ phalaṃ abījaṃ nāmāti yojanā.",
  "tika-vin12t0:1588_0": "167. Satthakammapaṭikkhepakathā",
  "tika-vin12t0:1589_0": "279.",
  "tika-vin12t0:1589_1": "Dukkhena rupatīti duropayoti dassento āha “dukkhena ruhatī”ti.",
  "tika-vin12t0:1589_2": "Satthakammaṃ vā vatthikammaṃ vāti ettha satthena kātabbaṃ kammaṃ satthakammaṃ,",
  "tika-vin12t0:1589_3": "vatthipīḷanaṃ kātabbaṃ kammaṃ vatthikammanti vacanatthaṃ dassento āha “yathā paṭicchanne”tiādi.",
  "tika-vin12t0:1589_4": "“Sūciyā vā”tiādinā satthakammanti ettha “sattha”nti padaṃ upalakkhaṇamattanti dasseti.",
  "tika-vin12t0:1589_5": "“Satthena vā”ti padaṃ “chindanaṃ vā phālanaṃ vā”tipadehi yojetabbaṃ.",
  "tika-vin12t0:1589_6": "“Sūciyā vā kaṇṭakena vā sattikāya vā”tipadāni “vijjhanaṃ vā”ti padena yojetabbāni.",
  "tika-vin12t0:1589_7": "“Pāsāṇasakkhalikāya vā nakhena vā”ti padāni “lekhanaṃ vā”ti padena yojetabbāni.",
  "tika-vin12t0:1589_8": "Etanti satthena chindanādikammaṃ.",
  "tika-vin12t0:1589_9": "Ettha cāti satthakammavatthikammesu.",
  "tika-vin12t0:1589_10": "Tattha panāti sambādhe pana.",
  "tika-vin12t0:1589_11": "Tenāti khārādinā.",
  "tika-vin12t0:1589_12": "Vaccamagge yāya bhesajjamakkhitādānavaṭṭiyā khārakammaṃ vā karonti,",
  "tika-vin12t0:1589_13": "yāya veḷunāḷikāya telaṃ vā pavesenti,",
  "tika-vin12t0:1589_14": "sā bhesajjamakkhitādānavaṭṭi vā sā veḷunāḷikā vā vaṭṭatiyevāti yojanā.",
  "tika-vin12t0:1590_0": "280.",
  "tika-vin12t0:1590_1": "Taṃ divasanti tasmiṃ divase.",
  "tika-vin12t0:1590_2": "Kiñci satthanti yojanā.",
  "tika-vin12t0:1590_3": "Imāyāti suppiyāya aññaṃ kiñci adeyyaṃ kimpi bhavissatīti yojanā.",
  "tika-vin12t0:1590_4": "Yatra nāmāti ettha trapaccayo kāraṇatthe hotīti āha “yasmā nāmā”ti.",
  "tika-vin12t0:1590_5": "“Vīmaṃsī”ti iminā paṭivekkhīti ettha paṭiavapubbo ikkhadhātu vīmaṃsanatthoti dasseti.",
  "tika-vin12t0:1590_6": "Asukamaṃsanti asukaṃ maṃsaṃ,",
  "tika-vin12t0:1590_7": "asukassa vā sattassa maṃsaṃ.",
  "tika-vin12t0:1591_0": "169. Hatthimaṃsādipaṭikkhepakathā",
  "tika-vin12t0:1592_0": "281.",
  "tika-vin12t0:1592_1": "Araññakokā nāmāti sasabiḷālādayo satte khādanatthāya kukati ādadātīti koko araññe jāto koko araññakoko,",
  "tika-vin12t0:1592_2": "sunakhasadisāti gāmasunakhena sadisā.",
  "tika-vin12t0:1592_3": "Tesanti araññakokānaṃ.",
  "tika-vin12t0:1592_4": "Yo panāti sunakho pana,",
  "tika-vin12t0:1592_5": "uppannoti sambandho.",
  "tika-vin12t0:1592_6": "Gāmasunakhiyāti sāmyatthe sāmivacanaṃ.",
  "tika-vin12t0:1592_7": "Kokenāti sahādiyoge karaṇavacanaṃ.",
  "tika-vin12t0:1592_8": "Tāni padāni “saṃyogenā”ti padena yojetabbāni.",
  "tika-vin12t0:1592_9": "Tassāti sunakhassa.",
  "tika-vin12t0:1593_0": "Etthāti manussamaṃsādīsu.",
  "tika-vin12t0:1593_1": "Sajātikatāyāti samānajātikabhāvato.",
  "tika-vin12t0:1593_2": "Anupaddavatthāyāti anupaddavatthaṃ,",
  "tika-vin12t0:1593_3": "paṭikkhittānīti sambandho.",
  "tika-vin12t0:1593_4": "Āpattīti manussamaṃse thullaccayena,",
  "tika-vin12t0:1593_5": "sese dukkaṭena āpatti.",
  "tika-vin12t0:1593_6": "Uddissa kataṃ panāti bhikkhuṃ uddissa katamaṃsaṃ pana.",
  "tika-vin12t0:1594_0": "170. Yāgumadhugoḷakādikathā",
  "tika-vin12t0:1595_0": "282.",
  "tika-vin12t0:1595_1": "Ekakoti ettha ekato asahāyatthe kapaccayoti āha “natthi me dutiyo”ti.",
  "tika-vin12t0:1595_2": "Soti brāhmaṇo.",
  "tika-vin12t0:1595_3": "Vayaṃ katvāti paribbayaṃ katvā,",
  "tika-vin12t0:1595_4": "paṭiyādāpesi kirāti yojanā.",
  "tika-vin12t0:1595_5": "Anumodanagāthāyāti anumodanapakāsakāya gāthāya.",
  "tika-vin12t0:1595_6": "“Patthayataṃ icchata”nti padānaṃ alamatthapayoge sampadānattā vuttaṃ “alameva dātunti iminā sambandho”ti.",
  "tika-vin12t0:1595_7": "Soyeva gahetabboti “dātu”ntibhāvassa kattubhāvena so eva pāṭho gahetabboti attho.",
  "tika-vin12t0:1596_0": "283.",
  "tika-vin12t0:1596_1": "Yā yāgu pavāraṇaṃ janeti,",
  "tika-vin12t0:1596_2": "sā yāgu bhojjayāgu nāmāti yojanā.",
  "tika-vin12t0:1596_3": "Yanti kālaṃ.",
  "tika-vin12t0:1596_4": "“Ādiṃ katvā”ti iminā yadaggenāti ettha aggasaddo ādyattho kiriyāvisesanatthe karaṇavacananti dasseti.",
  "tika-vin12t0:1596_5": "“Sagganibbattakapuñña”nti iminā saggāti ettha phalūpacāraṃ dasseti.",
  "tika-vin12t0:1596_6": "Soti guḷo.",
  "tika-vin12t0:1597_0": "284. Tathārūpenāti tathāsabhāvena. Guḷassa anurūpasabhāvenāti attho.",
  "tika-vin12t0:1598_0": "173. Pāṭaligāmavatthukathā",
  "tika-vin12t0:1599_0": "285. Yathā sabbaṃ santhataṃ hoti, evaṃ tathā sabbasantharisanthatanti yojanā.",
  "tika-vin12t0:1600_0": "286.",
  "tika-vin12t0:1600_1": "Sunidho ca vassakāro cāti ettha cakārehi dvandavākyaṃ dasseti.",
  "tika-vin12t0:1600_2": "Āyamukhapacchindanatthanti suṅkamukhassa pacchedanatthaṃ.",
  "tika-vin12t0:1600_3": "“Gharavatthūnī”ti iminā vatthusaddassa kāraṇadabbatthe paṭikkhipitvā bhūbhedatthaṃ dīpeti.",
  "tika-vin12t0:1600_4": "Tā devatā nāmenti kirāti yojanā.",
  "tika-vin12t0:1600_5": "Yathānurūpanti yaṃ yaṃ bhogabalānurūpaṃ.",
  "tika-vin12t0:1600_6": "Loketi sattaloke.",
  "tika-vin12t0:1600_7": "Saddoti kittighoso.",
  "tika-vin12t0:1600_8": "Tenevāti tena saddassa abbhuggatahetunā eva.",
  "tika-vin12t0:1600_9": "“Osaraṇaṭṭhānaṃ nāmā”ti iminā ariyaṃ āyatananti ettha āyatanasaddo samosaraṇaṭṭhānatthoti dasseti.",
  "tika-vin12t0:1600_10": "Yattakaṃ kayavikkayaṭṭhānaṃ nāmāti sambandho.",
  "tika-vin12t0:1600_11": "“Vāṇijānaṃ…pe…",
  "tika-vin12t0:1600_12": "kayavikkayaṭṭhānaṃ nāmā”ti iminā vaṇijā patanti sannipatanti etthāti vaṇippatoti vacanatthaṃ dasseti.",
  "tika-vin12t0:1600_13": "“Vaṇijapato”ti vattabbe jakāralopoti daṭṭhabbo.",
  "tika-vin12t0:1600_14": "Pāḷiyaṃ “tesa”nti pāṭhasesassa ajjhāharitabbabhāvaṃ dassetuṃ vuttaṃ “tesaṃ ariyāyatanavāṇijapatāna”nti.",
  "tika-vin12t0:1600_15": "Tesanti ca sāmyatthe sāmivacanaṃ,",
  "tika-vin12t0:1600_16": "niddhāraṇatthe vā vibhattaapādānatthe vā.",
  "tika-vin12t0:1600_17": "Idanti puraṃ.",
  "tika-vin12t0:1600_18": "Puṭabhedananti ettha puṭaṃ bhindanti etthāti puṭabhedananti vacanatthaṃ dassento āha “bhaṇḍikabhedanaṭṭhāna”nti.",
  "tika-vin12t0:1600_19": "“Samuccayattho vāsaddo”ti vuttavacanaṃ vitthārento āha “tatra hī”tiādi.",
  "tika-vin12t0:1600_20": "Tattha tatrāti pāṭaliputte,",
  "tika-vin12t0:1600_21": "tīsu vā aggiudakamithubhedesu.",
  "tika-vin12t0:1600_22": "“Aññamaññabhedā”ti iminā mithubhedāti ettha mithusaddassa aññamaññavevacanabhāvaṃ dasseti.",
  "tika-vin12t0:1600_23": "Uḷumpakullasaddānaṃ atthe samānepi karaṇavisesaṃ dassento āha “uḷumpa”ntiādi.",
  "tika-vin12t0:1600_24": "Uḷu vuccati udakaṃ,",
  "tika-vin12t0:1600_25": "tato pāti rakkhatīti uḷumpo.",
  "tika-vin12t0:1600_26": "Kaṃ vuccati udakaṃ,",
  "tika-vin12t0:1600_27": "tasmiṃ ulati gacchatīti kullo.",
  "tika-vin12t0:1601_0": "Aṇṇavanti ettha aṇṇavo nāma kiṃ samuddassa nāmanti āha “aṇṇava”ntiādi.",
  "tika-vin12t0:1601_1": "“Aṇṇava”nti etaṃ nāmaṃ udakaṭṭhānassa adhivacananti yojanā.",
  "tika-vin12t0:1601_2": "Aṇṇo vuccati udakaṃ,",
  "tika-vin12t0:1601_3": "taṃ etasmiṃ atthīti aṇṇavo.",
  "tika-vin12t0:1601_4": "Sarasaddassa akārādimhi ca kaṇḍe ca pavattanato vuttaṃ “saranti idha nadī adhippetā”ti.",
  "tika-vin12t0:1601_5": "Idhāti imissaṃ gāthāyaṃ.",
  "tika-vin12t0:1601_6": "Idanti atthajātaṃ.",
  "tika-vin12t0:1602_0": "Yeti ariyā.",
  "tika-vin12t0:1602_1": "Teti ariyā,",
  "tika-vin12t0:1602_2": "tarantīti sambandho.",
  "tika-vin12t0:1602_3": "Visajjapallalānīti ettha visajjasaddo tvāpaccayanto,",
  "tika-vin12t0:1602_4": "pallalasaddo ninnaṭṭhānavācakoti āha “visajja…pe…",
  "tika-vin12t0:1602_5": "ninnaṭṭhānānī”ti.",
  "tika-vin12t0:1602_6": "Ayaṃ pana jano kullaṃ bandhatīti yojanā.",
  "tika-vin12t0:1602_7": "Tiṇṇā medhāvino janā iti vuttaṃ hotīti yojanā.",
  "tika-vin12t0:1603_0": "287.",
  "tika-vin12t0:1603_1": "Ananubodhāti ettha kāraṇatthe nissakkavacananti āha “abujjhanenā”ti.",
  "tika-vin12t0:1603_2": "Sandhāvitaṃ saṃsaritanti ettha tapaccayassa kammatthaṃ sandhāya vuttaṃ “mayā ca tumhehi cā”ti.",
  "tika-vin12t0:1603_3": "Iminā kattutthe sāmivacananti dasseti.",
  "tika-vin12t0:1603_4": "“Atha vā”tiādinā tapaccayassa bhāvatthaṃ dasseti.",
  "tika-vin12t0:1603_5": "Saṃsitanti ettha saradhātuyā rakāro lopoti āha “saṃsarita”nti.",
  "tika-vin12t0:1603_6": "“Taṇhārajjū”ti iminā bhavato bhavaṃ netīti bhavanettīti vacanatthena taṇhārajju bhavanetti nāmāti dasseti.",
  "tika-vin12t0:1604_0": "289.",
  "tika-vin12t0:1604_1": "Vaṇṇavatthālaṅkārāni sāmaññavasena “nīlā”ti vuttānīti āha “nīlāti idaṃ sabbasaṅgāhaka”nti.",
  "tika-vin12t0:1604_2": "Tatthāti “nīlā”tiādipāṭhe.",
  "tika-vin12t0:1604_3": "Tesanti licchavīnaṃ.",
  "tika-vin12t0:1604_4": "Pakativaṇṇā nīlā na hontīti yojanā.",
  "tika-vin12t0:1604_5": "Etanti “nīlā”tiādivacanaṃ.",
  "tika-vin12t0:1604_6": "Paṭivattesīti ettha vatudhātu upasaggavasena vā atthātisayavasena vā paharaṇatthoti āha “pahāresī”ti.",
  "tika-vin12t0:1604_7": "“Sajanapada”nti iminā sāhāranti ettha āhārasaddo janapadatthoti dasseti.",
  "tika-vin12t0:1604_8": "Janapado hi yasmā nagarassa parivārabhāvena āharitabbo,",
  "tika-vin12t0:1604_9": "imasmā ca rājapurisā baliṃ āharanti,",
  "tika-vin12t0:1604_10": "tasmā āhāroti vutto.",
  "tika-vin12t0:1604_11": "Sajanapadaṃ vesāliṃ dajjeyyāthāti yojanā.",
  "tika-vin12t0:1604_12": "Aṅguliṃ phoṭesunti ettha phuṭadhātu sañcalanatthoti āha “aṅguliṃ cālesu”nti.",
  "tika-vin12t0:1604_13": "Itthikāyāti itthīyeva purisato khuddakaṭṭhena itthikā, tāya.",
  "tika-vin12t0:1605_0": "178. Sīhasenāpativatthukathā",
  "tika-vin12t0:1606_0": "290.",
  "tika-vin12t0:1606_1": "Dhammassa ca anudhammanti ettha dhammasaddo kāraṇatthoti āha “kāraṇassa anukāraṇa”nti.",
  "tika-vin12t0:1606_2": "“Parehī”ti padaṃ “vutta”iti pade kattā.",
  "tika-vin12t0:1606_3": "“Vuttakāraṇenā”tipadaṃ “sakāraṇo”tipade karaṇaṃ.",
  "tika-vin12t0:1606_4": "Koci appamattakopi tumhākaṃ vādoti yojanā.",
  "tika-vin12t0:1606_5": "“Viññūhī”ti padaṃ “garahitabba”iti pade kattā.",
  "tika-vin12t0:1606_6": "“Garahitabbakāraṇa”nti padaṃ “na āgacchatī”ti pade kammaṃ.",
  "tika-vin12t0:1606_7": "Anabbhakkhātukāmāti ettha abhityūpasaggo abhibhavanattho āpubbo khādhātu pakathanatthoti āha “abhibhavitvā na ācikkhitukāmā”ti.",
  "tika-vin12t0:1607_0": "293.",
  "tika-vin12t0:1607_1": "Anuviccakāranti ettha anuviccasaddo vicadhātu tvāpaccayantoti āha “anuvicitvā”ti.",
  "tika-vin12t0:1607_2": "“Cintetvā”ti iminā vicadhātuyā ñāṇatthaṃ dasseti.",
  "tika-vin12t0:1607_3": "“Kātabba”nti iminā kātabbanti kāranti vacanatthaṃ dasseti.",
  "tika-vin12t0:1607_4": "Paṭākanti dhajapaṭākaṃ.",
  "tika-vin12t0:1607_5": "“Āhiṇḍeyyu”nti iminā pariyāyeyyunti ettha paripubbaāpubba yādhātuyā gatyatthaṃ dasseti.",
  "tika-vin12t0:1607_6": "Pāḷiyaṃ “parihareyyu”ntipi pāṭho.",
  "tika-vin12t0:1607_7": "Āhiṇḍeyyunti āhiṇḍanti.",
  "tika-vin12t0:1607_8": "Muddhajo tatiyakkharo.",
  "tika-vin12t0:1607_9": "Opānabhūtanti ettha opāno viya bhūto opānabhūtoti atthaṃ dassento āha “paṭiyattaudapāno viya ṭhita”nti.",
  "tika-vin12t0:1607_10": "“Udapāno”ti iminā opānasaddo udapānatthoti dasseti.",
  "tika-vin12t0:1607_11": "Udapāno hi sabbe janā osaritvā pivanti etthāti opānoti vuccati.",
  "tika-vin12t0:1607_12": "Imesanti nigaṇṭhānaṃ.",
  "tika-vin12t0:1607_13": "Hīti saccaṃ, yasmā vā.",
  "tika-vin12t0:1607_14": "Sampattānaṃ dānaṃ dātabbameva,",
  "tika-vin12t0:1607_15": "tasmā mā upacchinditthāti yojanā.",
  "tika-vin12t0:1607_16": "Uddissāti tvāpaccayantasaddo “kata”nti uttarapadena samāsoti āha “uddisitvā kata”nti.",
  "tika-vin12t0:1607_17": "Eseva nayo “paṭiccakamma”nti etthāpi.",
  "tika-vin12t0:1608_0": "294.",
  "tika-vin12t0:1608_1": "Paṭiccakammanti etaṃ nāmaṃ nimittakammassa adhivacananti yojanā.",
  "tika-vin12t0:1608_2": "Yoti yo koci jano.",
  "tika-vin12t0:1608_3": "Vadhakassa pāṇaghātakammaṃ hoti viya,",
  "tika-vin12t0:1608_4": "tassāpi hotīti yojanā.",
  "tika-vin12t0:1608_5": "Na jīrantīti ettha jaradhātu gatyatthoti āha “na gacchantī”ti.",
  "tika-vin12t0:1609_0": "179. Kappiyabhūmianujānanakathā",
  "tika-vin12t0:1610_0": "295.",
  "tika-vin12t0:1610_1": "Bahārāmakoṭṭhaketi ettha samīpatthe bhummavacananti āha “bahārāmakoṭṭhakasamīpeti ārāmakoṭṭhakassa bahi samīpeti attho”ti.",
  "tika-vin12t0:1610_2": "Acchantīti vasanti.",
  "tika-vin12t0:1610_3": "Etanti “paccantima”nti etaṃ vacanaṃ.",
  "tika-vin12t0:1610_4": "Dhuravihāropīti padhānavihāropi.",
  "tika-vin12t0:1610_5": "Tattha tatthāti tasmiṃ tasmiṃ ṭhāne.",
  "tika-vin12t0:1610_6": "Anupageyevāti pātoyeva.",
  "tika-vin12t0:1610_7": "Oravasaddanti uccaravasaṅkhātaṃ saddaṃ.",
  "tika-vin12t0:1610_8": "Kapilasuttapariyosāneti suttanipāte saṅgahitassa kapilasuttassa pariyosāne.",
  "tika-vin12t0:1610_9": "Pañcasatānaṃ kevaṭṭapurisānanti sambandho.",
  "tika-vin12t0:1611_0": "Ussāvanantikādīsu evaṃ vinicchayo veditabboti yojanā.",
  "tika-vin12t0:1611_1": "Yo vihāro kariyatīti sambandho.",
  "tika-vin12t0:1611_2": "Bhūmiyā gati viya gati etesanti bhūmigatikā.",
  "tika-vin12t0:1611_3": "Patiṭṭhāpentehi bahūhi bhikkhūhi patiṭṭhāpetabboti sambandho.",
  "tika-vin12t0:1611_4": "Nicchārentehi bhikkhūhīti yojanā.",
  "tika-vin12t0:1611_5": "Sayanti bhikkhu.",
  "tika-vin12t0:1611_6": "Taṃ panāti “saṅghassa kappiyakuṭiṃ adhiṭṭhāmī”ti vacanaṃ pana.",
  "tika-vin12t0:1611_7": "Avatvāpīti pisaddo tathā “vatvāpī”ti atthaṃ sampiṇḍeti.",
  "tika-vin12t0:1611_8": "Aṭṭhakathāsūti mahāaṭṭhakathādīsu tīsu aṭṭhakathāsu.",
  "tika-vin12t0:1611_9": "Etthāti ussāvanantikakuṭiyaṃ.",
  "tika-vin12t0:1611_10": "“Samakālaṃ vaṭṭatī”ti vacanaṃ daḷhīkaronto āha “sace hī”tiādi.",
  "tika-vin12t0:1611_11": "Vacaneti “kappiyakuṭiṃ karomā”ti vacane.",
  "tika-vin12t0:1611_12": "Tasminti thambhe.",
  "tika-vin12t0:1611_13": "Tenevāti akatabhāveneva.",
  "tika-vin12t0:1611_14": "Hīti saccaṃ.",
  "tika-vin12t0:1611_15": "Etthāti bahūsu.",
  "tika-vin12t0:1612_0": "Yatoti iṭṭhakasilāmattikāpiṇḍato.",
  "tika-vin12t0:1612_1": "Vuttanayenevāti “bahūhi samparivāretvā kappiyakuṭiṃ karomā”ti vuttanayeneva.",
  "tika-vin12t0:1612_2": "Iṭṭhakādayoti “kappiyakuṭiṃ karomā”ti adhiṭṭhātabbaiṭṭhakādayo.",
  "tika-vin12t0:1612_3": "Andhakaṭṭhakathāyaṃ vuttanti sambandho.",
  "tika-vin12t0:1612_4": "Tathāti yathā andhakaṭṭhakathāyaṃ vuttaṃ, tathā.",
  "tika-vin12t0:1612_5": "Thambhādīni ukkhipitvā patiṭṭhāpanañca “kappiyakuṭiṃ karomā”ti sāvanañca antaṃ pariyosānametissāti ussāvanantikā.",
  "tika-vin12t0:1613_0": "Tāsūti dvīsu gonisādikāsu.",
  "tika-vin12t0:1613_1": "Yatthāti kuṭiyaṃ.",
  "tika-vin12t0:1613_2": "Neva ārāmo parikkhitto hotīti sambandho.",
  "tika-vin12t0:1613_3": "Puna yatthāti kuṭiyaṃ.",
  "tika-vin12t0:1613_4": "Ayanti kuṭi.",
  "tika-vin12t0:1613_5": "Ubhayatthāpīti ārāmavihāragonisādikāsu dvīsupi.",
  "tika-vin12t0:1613_6": "Bahutaraṃ parikkhittopi parikkhittoyeva nāmāti yojanā.",
  "tika-vin12t0:1613_7": "Etthāti upaḍḍhaparikkhittabahutaraparikkhittaārāme.",
  "tika-vin12t0:1613_8": "Gāvo pavisitvā yathāsukhaṃ nisīdanti etthāti gonisādā gosālā.",
  "tika-vin12t0:1613_9": "Gonisādā viyāti gonisādikā kuṭi.",
  "tika-vin12t0:1614_0": "Manussā vadantīti sambandho.",
  "tika-vin12t0:1614_1": "Esāti kuṭi.",
  "tika-vin12t0:1614_2": "Vuttepīti pisadde,",
  "tika-vin12t0:1614_3": "“kappiyakuṭiṃ demā”ti vākyaṃ apekkhati.",
  "tika-vin12t0:1614_4": "Andhakaṭṭhakathāyaṃ vuttanti sambandho.",
  "tika-vin12t0:1614_5": "Yasmā vaṭṭati,",
  "tika-vin12t0:1614_6": "tasmāti yojanā.",
  "tika-vin12t0:1614_7": "Tesanti sesasahadhammikadevamanussānaṃ.",
  "tika-vin12t0:1614_8": "Tehīti sesasahadhammikadevamanussehi.",
  "tika-vin12t0:1614_9": "Punapi vuttaṃ,",
  "tika-vin12t0:1614_10": "kiṃ vuttanti āha “bhikkhussa…pe… hotī”ti.",
  "tika-vin12t0:1614_11": "Apīti tadaññesaṃ.",
  "tika-vin12t0:1614_12": "Tanti vacanaṃ.",
  "tika-vin12t0:1614_13": "Hīti saccaṃ, yasmā vā.",
  "tika-vin12t0:1614_14": "Saṅghassa santakameva vā bhikkhussa santakameva vāti yojanā.",
  "tika-vin12t0:1614_15": "Iti tasmā suvuttanti sambandho.",
  "tika-vin12t0:1614_16": "Gahapatīnaṃ santakaṃ gahapati kuṭi.",
  "tika-vin12t0:1614_17": "“Kammavācaṃ sāvetvā”ti idaṃ upalakkhaṇamattaṃ kammavācamavatvā apalokanenapi kappiyattā.",
  "tika-vin12t0:1614_18": "Kammavācāya vā apalokanena vā sammanitabbāti sammuti kuṭi.",
  "tika-vin12t0:1614_19": "Itisaddo parisamāpanattho.",
  "tika-vin12t0:1615_0": "Yaṃ āmisaṃ vutthaṃ,",
  "tika-vin12t0:1615_1": "sabbaṃ taṃ āmisantiyojanā.",
  "tika-vin12t0:1615_2": "Akappiyabhūmiyaṃ sahaseyyapahonake gehe vutthaṃ ṭhapitanti sambandho.",
  "tika-vin12t0:1615_3": "Yaṃ pana saṅghikaṃ vā puggalikaṃ vā atthīti yojanā.",
  "tika-vin12t0:1615_4": "Tesaṃyevāti bhikkhubhikkhunīnameva.",
  "tika-vin12t0:1615_5": "Ekarattampi ṭhapitaṃ yaṃ santakaṃ atthīti yojanā.",
  "tika-vin12t0:1615_6": "Tanti saṅghikādi.",
  "tika-vin12t0:1615_7": "Tatthāti akappiyabhūmiyaṃ sahaseyyapahonakagehe.",
  "tika-vin12t0:1615_8": "Etanti antovutthaantopakkasaṅkhātaṃ yāvayāmakālikaṃ,",
  "tika-vin12t0:1615_9": "“na kappatī”ti byatirekassa anvayaṃ dassento āha “sattāhakālikaṃ panā”tiādi.",
  "tika-vin12t0:1616_0": "Tatrāti purimavacanāpekkhaṃ.",
  "tika-vin12t0:1616_1": "Tatra vacaneti hi attho.",
  "tika-vin12t0:1616_2": "Sāmaṇero detīti sambandho.",
  "tika-vin12t0:1616_3": "Yaṃkiñci taṇḍulādikaṃ āmisanti yojanā.",
  "tika-vin12t0:1616_4": "Mukhasannidhi nāmāti āpattiyā mukho upāyo sannidhi nāmāti attho.",
  "tika-vin12t0:1616_5": "Tatthāti mahāpaccariyaṃ,",
  "tika-vin12t0:1616_6": "mukhasannidhiantovutthesu vā.",
  "tika-vin12t0:1616_7": "Bhikkhu pacitvā paribhuñjatīti sambandho.",
  "tika-vin12t0:1616_8": "Āmisasaṃsaṭṭhanti āmisena saṃsaggaṃ.",
  "tika-vin12t0:1617_0": "Jahitavatthukāti jahitaṃ vatthu etāsanti jahitavatthukā.",
  "tika-vin12t0:1617_1": "Ussāvanantikā katāti sambandho.",
  "tika-vin12t0:1617_2": "Sāti ussāvanantikā.",
  "tika-vin12t0:1617_3": "Yo yoti thambho vā bhittipādo vā.",
  "tika-vin12t0:1617_4": "Iṭṭhakādīhi katā ussāvanantikāti yojanā.",
  "tika-vin12t0:1617_5": "Cayassāti adhiṭṭhānassa.",
  "tika-vin12t0:1617_6": "Yehi pana iṭṭhakādīhītiādisaddena thambhasilāmattikāyo saṅgaṇhāti.",
  "tika-vin12t0:1617_7": "Tadaññesūti tehi adhiṭṭhitaiṭṭhakādīhi aññesu.",
  "tika-vin12t0:1618_0": "Pākārādiparikkhepeti upacārasīmāparicchinnassa ārāmassa pākārādinā parikkhepe kate.",
  "tika-vin12t0:1618_1": "Pākārādīti ādisaddena vatiṃ saṅgaṇhāti.",
  "tika-vin12t0:1618_2": "Kappiyakuṭiṃ laddhuṃ vaṭṭatīti gonisādikāya abhāvena sesāsu tīsu kappiyakuṭīsu yaṃkiñci kappiyakuṭiṃ laddhuṃ vaṭṭatīti attho.",
  "tika-vin12t0:1618_3": "Tattha tatthāti tasmiṃ tasmiṃ ṭhāne.",
  "tika-vin12t0:1618_4": "Itarā panāti ussāvanantikagonisādikāhi aññā.",
  "tika-vin12t0:1618_5": "Dveti ubho gahapatisammutiyo,",
  "tika-vin12t0:1618_6": "jahitavatthukāva hontīti sambandho.",
  "tika-vin12t0:1618_7": "Pakkhapāsakamaṇḍalanti dve pakkhe apatanatthāya pasati bandhatīti pakkhapāsako,",
  "tika-vin12t0:1618_8": "maṇḍalanti chadanakoṭigopānasīnaṃ upari ṭhapitakaṭṭhaviseso,",
  "tika-vin12t0:1618_9": "pakkhapāsako ca maṇḍalañca pakkhapāsakamaṇḍalaṃ.",
  "tika-vin12t0:1619_0": "Yatrāti yasmiṃ ṭhāne.",
  "tika-vin12t0:1619_1": "Anupasampannassa datvāti anapekkhavissajjanena anupasampannassa datvā.",
  "tika-vin12t0:1619_2": "Cīvaravikappanaṃ viya sāpekkhavissajjanampi vaṭṭatīti vadanti.",
  "tika-vin12t0:1619_3": "Tatrāti purimavacanāpekkhaṃ.",
  "tika-vin12t0:1619_4": "Soti karavīkatissatthero,",
  "tika-vin12t0:1619_5": "passitvā pucchīti sambandho.",
  "tika-vin12t0:1619_6": "Theroti mahāsivatthero.",
  "tika-vin12t0:1619_7": "Lūkhadivaseti asiniddhadivase.",
  "tika-vin12t0:1619_8": "Tatoti bravanato,",
  "tika-vin12t0:1619_9": "paranti sambandho.",
  "tika-vin12t0:1619_10": "Nanti mahāsivattheraṃ.",
  "tika-vin12t0:1619_11": "Pamukheti gabbhassa pamukhe.",
  "tika-vin12t0:1619_12": "Tanti sabbikumbhiṃ.",
  "tika-vin12t0:1619_13": "Bahīti vihārassa bahi.",
  "tika-vin12t0:1619_14": "Soti mahāsivatthero.",
  "tika-vin12t0:1620_0": "180. Meṇḍakagahapativatthukathā",
  "tika-vin12t0:1621_0": "296.",
  "tika-vin12t0:1621_1": "“Bahidvāre”ti ettha kassa bahidvāreti āha “dhaññāgārassa bahidvāre”ti.",
  "tika-vin12t0:1621_2": "Āḷakathālikanti ettha āḷakataṇḍulapacanakaṃ gaṇhakathāli āḷakathāli,",
  "tika-vin12t0:1621_3": "tāya pacitaṃ bhattaṃ āḷakathālikanti vacanatthaṃ dassento āha “āḷakataṇḍulapacanakathālika”nti.",
  "tika-vin12t0:1621_4": "Byañjanabhaṇḍikanti byañjanaparikkhārikaṃ,",
  "tika-vin12t0:1621_5": "byañjanaparivārakanti attho.",
  "tika-vin12t0:1621_6": "Iminā sūpabhiñjanakanti ettha sūpasaddo byañjanavācako,",
  "tika-vin12t0:1621_7": "bhiñjanakasaddo bhaṇḍikapariyāyoti dasseti.",
  "tika-vin12t0:1621_8": "Dāsakammakaraporisanti ettha dāsaporisā ca kammakaraporisā ca dāsakammakaraporisaṃ,",
  "tika-vin12t0:1621_9": "samāhāradvando pubbapade uttaralopo,",
  "tika-vin12t0:1621_10": "iti imamatthaṃ dassento āha “dāsapurise ca kammakarapurise cā”ti.",
  "tika-vin12t0:1621_11": "Porisasaddopi purisasaddena samāno “puriso eva poriso”ti atthena.",
  "tika-vin12t0:1621_12": "Dhuvabhattenāti ettha dhuvasaddo niccapariyāyoti āha “niccakāla”nti.",
  "tika-vin12t0:1621_13": "Duyhena khīrenāti sambandho.",
  "tika-vin12t0:1621_14": "“Meṇḍakavatthusmiṃ panā”ti pāṭhato paṭṭhāya yāva “khaṇaññeva duyhenā”ti pāṭhā kesuciyeva aṭṭhakathāpotthakesu atthi.",
  "tika-vin12t0:1621_15": "Etthāti meṇḍakavatthumhi.",
  "tika-vin12t0:1621_16": "Goraseti gavayehi nibbatte khīradadhitakkanavanītasabbisaṅkhāte rase.",
  "tika-vin12t0:1621_17": "Pātheyyanti pathassa hitaṃ pātheyyaṃ.",
  "tika-vin12t0:1621_18": "Ñatvāti pātheyyamicchatīti ñatvā.",
  "tika-vin12t0:1621_19": "Bhikkhācāravattena vāti aññātakaapavāritaṭṭhānato bhikkhācāravattena vā.",
  "tika-vin12t0:1621_20": "Yācitvāpīti pisaddo pageva bhikkhācāravattenāti dasseti.",
  "tika-vin12t0:1621_21": "Yattakena pātheyyenāti sambandho.",
  "tika-vin12t0:1622_0": "182. Keṇiyajaṭilavatthukathā",
  "tika-vin12t0:1623_0": "300.",
  "tika-vin12t0:1623_1": "Kājehīti ettha kājassa gaṇanaṃ dassento āha “pañcahi kājasatehī”ti.",
  "tika-vin12t0:1623_2": "Ekena kājena dvinnaṃ kuṭānaṃ gahitattā vuttaṃ “kuṭasahassa”nti.",
  "tika-vin12t0:1623_3": "Voti tumhe.",
  "tika-vin12t0:1623_4": "Suṭṭhu pasannoti sambandho.",
  "tika-vin12t0:1624_0": "Tatthāti “aṭṭha pānānī”ti pāṭhe,",
  "tika-vin12t0:1624_1": "aṭṭhasu pānesu vā.",
  "tika-vin12t0:1624_2": "“Ambehi katapāna”nti iminā majjhelopasamāsaṃ dasseti.",
  "tika-vin12t0:1624_3": "Tatthāti āmapakkesu.",
  "tika-vin12t0:1624_4": "Karontena kātabbanti sambandho.",
  "tika-vin12t0:1624_5": "Ādiccapākenāti ādiccahetunā pacanena.",
  "tika-vin12t0:1624_6": "Purebhattameva kappatīti bhikkhunā sayaṃ katattā purebhattameva kappati.",
  "tika-vin12t0:1624_7": "Tena vuttaṃ “anupasampannehī”tiādi.",
  "tika-vin12t0:1624_8": "Kataṃ ambapānanti sambandho.",
  "tika-vin12t0:1624_9": "Sabbapānesūti jambupānādīsu sabbesu pānesu.",
  "tika-vin12t0:1625_0": "Tesūti jambupānādīsu sattasu pānesu.",
  "tika-vin12t0:1625_1": "Panasaddo visesatthajotako.",
  "tika-vin12t0:1625_2": "Jambuphalehīti āmehi vā pakkehi vā jambuphalehi.",
  "tika-vin12t0:1625_3": "Aṭṭhikehīti aṭṭhi asmimatthīti aṭṭhikaṃ phalaṃ.",
  "tika-vin12t0:1625_4": "Jātirasenāti yathājātena rasena.",
  "tika-vin12t0:1625_5": "Iminā madhusakkharakappurādīhi na yojetabboti dasseti.",
  "tika-vin12t0:1625_6": "Taṃ panāti madhukapānaṃ pana.",
  "tika-vin12t0:1625_7": "Muddikāti muddikaphalāni.",
  "tika-vin12t0:1625_8": "Sāluketi kande.",
  "tika-vin12t0:1625_9": "Sattannaṃ dhaññānaṃ phalarasanti taṇḍuladhovanodakaṃ.",
  "tika-vin12t0:1625_10": "“Pakkaḍākarasa”nti iminā apakkaḍākarasaṃ vaṭṭatīti dīpeti.",
  "tika-vin12t0:1625_11": "Hīti saccaṃ,",
  "tika-vin12t0:1625_12": "vitthāro vā.",
  "tika-vin12t0:1625_13": "Rasoti pakkaraso.",
  "tika-vin12t0:1625_14": "Paṭiggahetvā ṭhapitasabbiādīhi pakkānaṃ yāvajīvikānaṃ pattānaṃ rasoti yojanā.",
  "tika-vin12t0:1625_15": "Pakkaṃ yāvajīvikapattarasanti sambandho.",
  "tika-vin12t0:1625_16": "Yāvakālikapattānampīti pisaddo pageva yāvajīvikapattānanti dasseti.",
  "tika-vin12t0:1625_17": "Yaṃ pānanti yaṃ madhukapuppharasapānaṃ.",
  "tika-vin12t0:1625_18": "Soti madhukapuppharaso.",
  "tika-vin12t0:1625_19": "Tenāti madhukapupphena.",
  "tika-vin12t0:1625_20": "Yato kālato paṭṭhāya majjaṃ na karonti,",
  "tika-vin12t0:1625_21": "tatoti yojanā.",
  "tika-vin12t0:1625_22": "Ucchuraso nikasaṭo pacchābhattaṃ vaṭṭati sattāhakālikattā.",
  "tika-vin12t0:1625_23": "Ime cattāro rasāti phalapattapupphaucchurasasaṅkhātā ime cattāro rasā.",
  "tika-vin12t0:1625_24": "Aggihuttamukhāti yaññā aggihutamukhā,",
  "tika-vin12t0:1625_25": "aggihutaseṭṭhāti attho.",
  "tika-vin12t0:1626_0": "183. Rojamallādivatthukathā",
  "tika-vin12t0:1627_0": "301.",
  "tika-vin12t0:1627_1": "Saṅkaramakaṃsūti ettha saṅkarasaddassa yuddhatthādīsu pavattanato idha paṭiññātattheti dassento āha “katikamakaṃsū”ti.",
  "tika-vin12t0:1627_2": "Katikanti paṭiññātasaṅkhātaṃ katikaṃ.",
  "tika-vin12t0:1627_3": "Uḷāraṃ khoti ettha uḷārasaddo seṭṭhavācako.",
  "tika-vin12t0:1627_4": "Seṭṭhanti ca sundaramevāti āha “sundaraṃ kho te ida”nti.",
  "tika-vin12t0:1627_5": "Teti tuyhaṃ.",
  "tika-vin12t0:1627_6": "“Bahukato”ti padassa katabahumānoti atthaṃ dassento āha “pasādabahumānenā”ti.",
  "tika-vin12t0:1627_7": "“Piṭṭhamayaṃkhādanīya”nti iminā piṭṭhakhādanīyanti ettha mayasaddalopaṃ dasseti.",
  "tika-vin12t0:1628_0": "303.",
  "tika-vin12t0:1628_1": "Paṭibhāneyyakāti ettha paṭibhāne niyuttā paṭibhāneyyakāti dassento āha “paṭibhānasampannā”ti.",
  "tika-vin12t0:1628_2": "“Niddosasippā”ti iminā pariyodātasippāti ettha parisamantato odātaṃ sippaṃ etesanti pariyodātasippāti atthaṃ dasseti.",
  "tika-vin12t0:1628_3": "Sippatthikehi siyati seviyatīti sippaṃ,",
  "tika-vin12t0:1628_4": "sippikānaṃ hitāya seti pavattatīti vā sippaṃ,",
  "tika-vin12t0:1628_5": "oṭṭhajo paṭhamakkharo.",
  "tika-vin12t0:1628_6": "Nāḷiyāvāpakenāti padassa dvandabhāvaṃ dassento āha “nāḷiyā ceva āvāpakena cā”ti.",
  "tika-vin12t0:1628_7": "Iminā yakāro padasandhimattoti dasseti.",
  "tika-vin12t0:1628_8": "“Nāḷiyā vā pasibbakenā”tipi pāṭho,",
  "tika-vin12t0:1628_9": "so apāṭhoyeva.",
  "tika-vin12t0:1628_10": "Ko āvāpako nāmāti āha “āvāpako nāma yatthā”tiādi.",
  "tika-vin12t0:1628_11": "Tattha yatthāti yasmiṃ thavike.",
  "tika-vin12t0:1628_12": "Iminā āharitvā yathāladdhaṃ vapanti pakkhipanti etthāti āvāpakoti vacanatthaṃ dasseti.",
  "tika-vin12t0:1628_13": "Vapa bījanikkhepeti dhātupāṭhesu (saddanītidhātumālāyaṃ 15 pakārantadhātu) vuttaṃ.",
  "tika-vin12t0:1628_14": "Idha pana pakkhipaneti daṭṭhabbo.",
  "tika-vin12t0:1628_15": "Tena vuttaṃ “pakkhipantī”ti.",
  "tika-vin12t0:1628_16": "Pariharitumevāti pariggahetvā haritumeva.",
  "tika-vin12t0:1628_17": "Vetananti bhatiṃ.",
  "tika-vin12t0:1628_18": "Yoti bhikkhu.",
  "tika-vin12t0:1628_19": "Taṃ vāti pariharitakhurabhaṇḍaṃ vā.",
  "tika-vin12t0:1628_20": "Aññaṃ vāti aññassa santakaṃ vā.",
  "tika-vin12t0:1629_0": "304. Idanti dasamabhāgadānaṃ. Dasa koṭṭhāseti dasa paṭivīse.",
  "tika-vin12t0:1630_0": "185. Catumahāpadesakathā",
  "tika-vin12t0:1631_0": "305.",
  "tika-vin12t0:1631_1": "Idaṃ na kappatītiādīti “idaṃ na kappatī”tiādayo ime cattāro mahāpadeseti yojanā.",
  "tika-vin12t0:1631_2": "Apassayaṃ katvā disiyanti etthāti apadesā okāsā,",
  "tika-vin12t0:1631_3": "apassayaṃ katvā disiyanti etehīti vā apadesā kāraṇā,",
  "tika-vin12t0:1631_4": "“mahantā apadesā mahāpadesā.",
  "tika-vin12t0:1631_5": "Tañcāti mahāpadesasaṅkhātaṃ tañca suttaṃ,",
  "tika-vin12t0:1631_6": "gahetvāti yojanā.",
  "tika-vin12t0:1631_7": "Parimaddantāti punappunaṃ maddantā,",
  "tika-vin12t0:1631_8": "upaparikkhantāti attho.",
  "tika-vin12t0:1631_9": "Idanti kāraṇaṃ.",
  "tika-vin12t0:1631_10": "Tanti navamahāphalaaparaṇṇaṃ.",
  "tika-vin12t0:1631_11": "Tānīti khuddakaphalapānāni.",
  "tika-vin12t0:1631_12": "Hīti saccaṃ.",
  "tika-vin12t0:1632_0": "Tesanti channaṃ cīvarānaṃ.",
  "tika-vin12t0:1632_1": "Tatthāti chasu anulomacīvaresu.",
  "tika-vin12t0:1632_2": "“Pāṇakehi sañjātavattha”nti iminā koseyyavatthabhāvaṃ dasseti.",
  "tika-vin12t0:1632_3": "Dve paṭāti cīnapaṭasomārapaṭā.",
  "tika-vin12t0:1632_4": "Dukūlaṃ sāṇassa anulomanti yojanā.",
  "tika-vin12t0:1633_0": "Tesaṃyevāti dvinnaṃ pattānameva.",
  "tika-vin12t0:1633_1": "Tesaṃyevāti tiṇṇaṃ tumbānameva.",
  "tika-vin12t0:1633_2": "Tesaṃyevāti dvinnaṃ kāyabandhanānameva.",
  "tika-vin12t0:1633_3": "Setacchattanti setehi vatthehi kataṃ chattaṃ.",
  "tika-vin12t0:1633_4": "Tesaṃyevāti tiṇṇaṃ chattānameva.",
  "tika-vin12t0:1634_0": "Sambhinnarasanti saṃsaggarasaṃ.",
  "tika-vin12t0:1634_1": "Ettha bhijjitthāti bhinnoti vacanatthena bhididhātu dvidhākaraṇasaṅkhāto bhedattho hoti,",
  "tika-vin12t0:1634_2": "dhātvatthabādhakena saṃtyūpasaggena bhididhātuyā bhedatthaṃ bādhetvā saṃsaggatthavācako hotīti daṭṭhabbaṃ.",
  "tika-vin12t0:1634_3": "Challimpīti tacampi.",
  "tika-vin12t0:1634_4": "Sakalenevāti challiyā eva.",
  "tika-vin12t0:1634_5": "Pāyāsena asaṃsaṭṭhaṃ yaṃ sabbīti yojanā.",
  "tika-vin12t0:1634_6": "Tānīti takkolajātiphalādīni.",
  "tika-vin12t0:1634_7": "Yaṭṭhimadhukādīsupīti madhulaṭṭhikādīsupi.",
  "tika-vin12t0:1634_8": "“Laṭṭhimadhukādīsupī”ti vā pāṭho,",
  "tika-vin12t0:1634_9": "so apāṭhoyeva.",
  "tika-vin12t0:1634_10": "Yaṃ yanti vatthu.",
  "tika-vin12t0:1634_11": "Yathāti yenākārena,",
  "tika-vin12t0:1634_12": "dhoviyamāne tacchiyamāneti sambandho.",
  "tika-vin12t0:1635_0": "Sambhinnarasanti vatvā tamevatthaṃ dassetuṃ vuttaṃ “saṃsaṭṭha”nti.",
  "tika-vin12t0:1635_1": "Sabhāvanti yāvakālaṃ kappiyasabhāvaṃ.",
  "tika-vin12t0:1635_2": "Tasmāti yasmā upaneti, tasmā.",
  "tika-vin12t0:1635_3": "Tenāti sattāhakālikena.",
  "tika-vin12t0:1635_4": "Tadahupaṭiggahitanti tadaheva paṭiggahitaṃ.",
  "tika-vin12t0:1635_5": "Dvīhapaṭiggahitena sattāhakālikenāti sambandho.",
  "tika-vin12t0:1636_0": "Etthāti kālikasaṃsagge.",
  "tika-vin12t0:1636_1": "Āpattiyo veditabbāti yathākkamaṃ āpattiyo veditabbā.",
  "tika-vin12t0:1636_2": "Sabbatthāti sabbasmiṃ bhesajjakkhandhake.",
  "tika-vin12t0:1637_0": "Iti bhesajjakkhandhakavaṇṇanāya yojanā samattā.",
  "tika-vin12t0:1638_0": "7. Kathinakkhandhakaṃ",
  "tika-vin12t0:1639_0": "187. Kathinānujānanakathā",
  "tika-vin12t0:1640_0": "306.",
  "tika-vin12t0:1640_1": "Kathinakkhandhake pāveyyakāti ettha pāvāraṭṭhe nivasantīti pāveyyakāti vacanatthaṃ dassento āha “pāvāraṭṭhavāsino”ti.",
  "tika-vin12t0:1640_2": "Tatthāti pāvānāmake raṭṭhe.",
  "tika-vin12t0:1640_3": "Eko pitā etesanti ekapitukā.",
  "tika-vin12t0:1640_4": "Te ca te bhātaro ceti ekapitukabhātaro, tesaṃ.",
  "tika-vin12t0:1640_5": "Etanti “pāveyyakā”ti etaṃ nāmaṃ.",
  "tika-vin12t0:1640_6": "Tesūti pāveyyakesu.",
  "tika-vin12t0:1640_7": "“Dhutaṅgasamādānavasenā”ti visesanassa byavacchedabhāvaṃ dassetuṃ vuttaṃ “na araññavāsamattenā”ti.",
  "tika-vin12t0:1640_8": "Visesanañhi duvidhaṃ byavacchedaṃ,",
  "tika-vin12t0:1640_9": "tappākaṭikaraṇañcāti.",
  "tika-vin12t0:1640_10": "Tesanti pāveyyakānaṃ.",
  "tika-vin12t0:1640_11": "Piṇḍapātikādibhāvepīti sambandho.",
  "tika-vin12t0:1640_12": "Pisaddo āraññakaṃ apekkhati.",
  "tika-vin12t0:1640_13": "Etanti “sabbe āraññakā”tiādi etaṃ vacanaṃ.",
  "tika-vin12t0:1640_14": "Ime panāti pāveyyakā pana.",
  "tika-vin12t0:1640_15": "Udakasaṃgaheti ettha udakena saṃgahetabbanti dassento āha “udakena saṃgahite”ti.",
  "tika-vin12t0:1640_16": "“Thale ca ninne cā”ti iminā “udakasaṃgahe”ti padassa sarūpaṃ dasseti.",
  "tika-vin12t0:1641_0": "Udakacikkhalloti udakena loḷito cikkhallo udakacikkhallo.",
  "tika-vin12t0:1641_1": "Okapuṇṇehīti ettha okasaddo udakavevacanoti āha “udakapuṇṇehī”ti.",
  "tika-vin12t0:1641_2": "Udakañhi ucayati samavāyabhāvena pavattatīti okanti vuccati.",
  "tika-vin12t0:1641_3": "Tesanti pāveyyakānaṃ.",
  "tika-vin12t0:1641_4": "Ghanānīti nirantarāni.",
  "tika-vin12t0:1641_5": "Tesūti cīvaresu.",
  "tika-vin12t0:1641_6": "Tenāti cīvarānaṃ ghanattā,",
  "tika-vin12t0:1641_7": "udakassa ca na paggharaṇattā.",
  "tika-vin12t0:1641_8": "Bhagavatā “avivadamānā phāsukaṃ vassaṃ vasitthā”ti pucchiyamānāpi te bhikkhū yathāpucchitaṃ avatvā kasmā",
  "tika-vin12t0:1641_9": "phāsukapadaṃ apanetvā “avivadamānā vassaṃ vasimhā”ti avocunti āha “avivadamānā vassaṃ vasimhāti etthā”tiādi.",
  "tika-vin12t0:1641_10": "Ukkaṇṭhitatāya cāti ettha casaddo “phāsutāya abhāvenā”ti etthāpi yojetabbo.",
  "tika-vin12t0:1641_11": "Senāsanaphāsutāya abhāvena ca bhagavato dassanālābhena ukkaṇṭhitatāya cāti hi attho.",
  "tika-vin12t0:1641_12": "Anamataggiyakathanti saṃyuttanikāye anamataggiyasuttantakathaṃ.",
  "tika-vin12t0:1641_13": "Sabbeva te pāveyyakā bhikkhūti yojanā.",
  "tika-vin12t0:1641_14": "Tanti anamataggiyakathaṃ.",
  "tika-vin12t0:1641_15": "Tatoti dhammakathanato,",
  "tika-vin12t0:1641_16": "paranti sambandho.",
  "tika-vin12t0:1641_17": "Bhagavā āmantesīti sambandho.",
  "tika-vin12t0:1641_18": "Ekaṃ cīvaranti saṅghāṭiṃ.",
  "tika-vin12t0:1641_19": "Santaruttarenāti saha antarenāti santaraṃ,",
  "tika-vin12t0:1641_20": "santarañca taṃ uttarañceti santaruttaraṃ, tena.",
  "tika-vin12t0:1641_21": "Assuti bhaveyyuṃ.",
  "tika-vin12t0:1641_22": "Abhavissaṃsūti hi attho.",
  "tika-vin12t0:1641_23": "Sattamīvibhattikālātipattivibhattīnaṃ samānatthabhāvo saddasatthesu vuttoyeva.",
  "tika-vin12t0:1641_24": "Casaddo upanyāsattho.",
  "tika-vin12t0:1641_25": "Esa kathinatthāro nāmāti yojanā.",
  "tika-vin12t0:1641_26": "Anujānitukāmo hutvāti sambandho.",
  "tika-vin12t0:1642_0": "Tatthāti “anujānāmi bhikkhave”tiādipāṭhe.",
  "tika-vin12t0:1642_1": "Vokārassa nipātamatte sati kathamattho bhavissatīti āha “atthatakathinānanti attho”ti.",
  "tika-vin12t0:1642_2": "Atthatakathinānaṃ bhikkhūnanti sambandho.",
  "tika-vin12t0:1642_3": "Laddhaguṇaṃ dassento āha “evañhī”tiādi.",
  "tika-vin12t0:1642_4": "Hisaddo laddhaguṇajotako.",
  "tika-vin12t0:1642_5": "Paratoti paramhi.",
  "tika-vin12t0:1642_6": "“So tumhāka”nti vā “so vo”ti vā avatvā “so nesaṃ bhavissatī”ti vuttattā vo-",
  "tika-vin12t0:1642_7": "kāro nipātamattoti adhippāyo.",
  "tika-vin12t0:1642_8": "“Voti sāmivacanameveta”nti iminā vo tumhākanti atthaṃ dasseti.",
  "tika-vin12t0:1642_9": "Evaṃ sati “parato so nesa”nti ettha kathamattho bhavissatīti āha “so nesanti ettha panā”tiādi.",
  "tika-vin12t0:1642_10": "Ye tumhe atthatakathinā,",
  "tika-vin12t0:1642_11": "tesaṃ tumhākanti yojanā.",
  "tika-vin12t0:1642_12": "Kathinasaddo thiratthavācako anipphannapāṭipadiko.",
  "tika-vin12t0:1642_13": "Anāmantacārādikānaṃ pañcānisaṃsānaṃ antokaraṇasamatthabhāve thiranti attho.",
  "tika-vin12t0:1643_0": "Tatthāti anāmantacārādīsu pañcānisaṃsesu.",
  "tika-vin12t0:1643_1": "Anāmantacāroti ettha caraṇaṃ cāro,",
  "tika-vin12t0:1643_2": "anāmantetvā cāro anāmantacāroti dassento āha “anāmantetvā caraṇa”nti.",
  "tika-vin12t0:1643_3": "“Asamādāya caraṇa”nti iminā asamādānacāroti ettha pubbapade tvāpaccayassa anādesaṃ katvā asamādānacāroti vuttanti dasseti.",
  "tika-vin12t0:1643_4": "Yāvatatthacīvaranti ettha ākāralopena sandhīti āha “yāvatā cīvarena attho”ti.",
  "tika-vin12t0:1643_5": "“Yāvadatthacīvara”ntipi pāṭho,",
  "tika-vin12t0:1643_6": "evaṃ sati dakāro padasandhimatto.",
  "tika-vin12t0:1643_7": "Yāvasaddo paricchedatthavācako,",
  "tika-vin12t0:1643_8": "na abhivijhatthavācako.",
  "tika-vin12t0:1643_9": "Atthasaddena samāso hoti.",
  "tika-vin12t0:1643_10": "Yo ca tattha cīvaruppādoti ettha tatthasaddassa visayaṃ dassento āha “kathinatthārasīmāya”nti.",
  "tika-vin12t0:1643_11": "Tatruppādenāti tatra kathinatthārasīmāyaṃ uppādena mūlena.",
  "tika-vin12t0:1643_12": "“Cīvaraṃ uppajjatī”ti iminā cīvaruppādoti ettha cīvarameva uppādo cīvaruppādoti visesanaparapadattaṃ dasseti.",
  "tika-vin12t0:1644_0": "Keti kittakā.",
  "tika-vin12t0:1644_1": "Idaṃ “gaṇavasenā”ti vacanaṃ sandhāya vuttaṃ.",
  "tika-vin12t0:1644_2": "Atha vā keti kinnāma vutthavassā.",
  "tika-vin12t0:1644_3": "Idaṃ “vutthavassavasenā”ti vacanaṃ sandhāya vuttaṃ.",
  "tika-vin12t0:1644_4": "Satasahassampi janā labhantīti yojanā.",
  "tika-vin12t0:1644_5": "Pisaddena tato adhikampi labhantīti dasseti.",
  "tika-vin12t0:1644_6": "Chinnavassā vāti purimikāya upagantvā chinnavassā vā.",
  "tika-vin12t0:1644_7": "Aññasmiṃ vihāreti kathinatthāravihārato aparasmiṃ vihāre.",
  "tika-vin12t0:1644_8": "Sabbe chinnavassādikā bhikkhū purimikāya vassūpagatānaṃ bhikkhūnaṃ gaṇapūrakā hontīti yojanā.",
  "tika-vin12t0:1644_9": "Itaresaṃyevāti purimikāya vassaṃ upagantvā paṭhamapavāraṇāya pavāritānameva.",
  "tika-vin12t0:1644_10": "Paripuṇṇavassoti paripuṇṇo vīsativasso,",
  "tika-vin12t0:1644_11": "acchinnavasso vā.",
  "tika-vin12t0:1644_12": "Soti sāmaṇero.",
  "tika-vin12t0:1644_13": "Iti etthāpīti evaṃ etesu tīsu vāresupi.",
  "tika-vin12t0:1645_0": "Kena dinnaṃ kathinacīvaraṃ vaṭṭatīti yojanā.",
  "tika-vin12t0:1645_1": "Yena kenaci dinnaṃ cīvaraṃ vaṭṭatīti sambandho.",
  "tika-vin12t0:1645_2": "Tanti vattaṃ.",
  "tika-vin12t0:1645_3": "Ajānantoti ajānanahetu.",
  "tika-vin12t0:1645_4": "Hetvatthe hi antapaccayo.",
  "tika-vin12t0:1645_5": "Tassāti kathinadāyakassa.",
  "tika-vin12t0:1645_6": "Evanti iminā vakkhamānanayena.",
  "tika-vin12t0:1645_7": "Aññatarapahonakaṃ vatthanti sambandho.",
  "tika-vin12t0:1645_8": "Tassāti kathinacīvarassa.",
  "tika-vin12t0:1645_9": "Ettakā nāma sūciyo vaṭṭatīti sambandho.",
  "tika-vin12t0:1645_10": "Iti ācikkhitabbanti yojanā.",
  "tika-vin12t0:1646_0": "Kathinatthārakenāpi vattaṃ jānitabbanti sambandho.",
  "tika-vin12t0:1646_1": "Pisaddo kathinadāyakaṃ apekkhati.",
  "tika-vin12t0:1646_2": "Vattaṃ vitthārento āha “tantavāyagehato hī”tiādi.",
  "tika-vin12t0:1646_3": "Ābhatasantānenevāti ābhatasantatiyā eva.",
  "tika-vin12t0:1646_4": "Khalimakkhitasāṭakoti ahatasāṭako.",
  "tika-vin12t0:1646_5": "So hi khalena takkena kañjikena makkhitasāṭakattā “khalimakkhitasāṭako”ti vuccati.",
  "tika-vin12t0:1646_6": "Kathinatthārasāṭakanti kathinatthāratthāya dinnaṃ sāṭakaṃ.",
  "tika-vin12t0:1646_7": "Tadahevāti tasmiṃ dinnaahani eva.",
  "tika-vin12t0:1646_8": "Tasminti paṭhamaṃ dinne kathinatthārasāṭake.",
  "tika-vin12t0:1646_9": "Aññāni cāti kathinasāṭakato aññāni ca.",
  "tika-vin12t0:1646_10": "Casaddena na kathinasāṭakameva āharati,",
  "tika-vin12t0:1646_11": "aññāni cāti dasseti.",
  "tika-vin12t0:1646_12": "Yoti kathinadāyako.",
  "tika-vin12t0:1646_13": "Itaroti paṭhamaṃ kathinadāyako.",
  "tika-vin12t0:1646_14": "Yathā tathā ovaditvāti tava santakato etassa santakaṃ saṅghassa bahupakāraṃ,",
  "tika-vin12t0:1646_15": "saṅghassa bahupakārattaṃ tayāpi icchitabbaṃ,",
  "tika-vin12t0:1646_16": "evamicchantassa bahupuññanti yena tenākārena ovaditvā.",
  "tika-vin12t0:1647_0": "Kena bhikkhunāti sambandho.",
  "tika-vin12t0:1647_1": "Yassa saṅgho kathinacīvaraṃ deti,",
  "tika-vin12t0:1647_2": "tena bhikkhunā attharitabbanti yojanā.",
  "tika-vin12t0:1647_3": "Kassa bhikkhussāti sambandho.",
  "tika-vin12t0:1647_4": "Yo jiṇṇacīvaro hoti,",
  "tika-vin12t0:1647_5": "tassa dātabbanti yojanā.",
  "tika-vin12t0:1647_6": "Mahatī parisā etassāti mahāpariso thero.",
  "tika-vin12t0:1647_7": "“Navakataro sakkoti,",
  "tika-vin12t0:1647_8": "tassa dātabba”nti vacanassa anekantabhāvaṃ dassento āha “api cā”tiādi.",
  "tika-vin12t0:1647_9": "Api cāti ekantena.",
  "tika-vin12t0:1647_10": "Tadatthāyāti tassa jiṇṇacīvarassa atthāya.",
  "tika-vin12t0:1647_11": "Assāti bhikkhussa.",
  "tika-vin12t0:1647_12": "Pelavoti viraḷo.",
  "tika-vin12t0:1647_13": "Tenāpīti kathinatthārakenāpi.",
  "tika-vin12t0:1647_14": "Tanti vidhiṃ.",
  "tika-vin12t0:1647_15": "Dānakammavācāti dānakāraṇakammavācā.",
  "tika-vin12t0:1648_0": "Evaṃ dinne pana kathine niṭṭhāpetabbānīti yojanā.",
  "tika-vin12t0:1648_1": "Ekenāpīti pisaddena pageva bahūhi panāti dasseti.",
  "tika-vin12t0:1648_2": "Buddhappasatthanti buddhehi pasatthaṃ.",
  "tika-vin12t0:1648_3": "Atīte kappasatasahassamatthaketi yojanā.",
  "tika-vin12t0:1648_4": "Tassāti padumuttarassa.",
  "tika-vin12t0:1648_5": "Kathinaṃ gaṇhi kirāti yojanā.",
  "tika-vin12t0:1648_6": "Tanti kathinaṃ,",
  "tika-vin12t0:1648_7": "satthā akāsīti sambandho.",
  "tika-vin12t0:1649_0": "Katapariyositaṃ kathinaṃ kiṃ kātabbanti āha “katapariyositaṃ panā”tiādi.",
  "tika-vin12t0:1649_1": "Kathinaṃ gahetvā attharitabbanti sambandho.",
  "tika-vin12t0:1649_2": "“Tena kathinatthārakena bhikkhunā”ti padaṃ “vacanīyo”ti pade suddhakattā,",
  "tika-vin12t0:1649_3": "“anumodāpetabba”nti pade kāritakattā.",
  "tika-vin12t0:1649_4": "Kiṃ vacanīyoti āha “atthataṃ…pe…",
  "tika-vin12t0:1649_5": "anumodathā”ti.",
  "tika-vin12t0:1649_6": "“Tehi anumodakehi bhikkhuhī”ti padaṃ “vacanīyo”ti pade avuttakattā,",
  "tika-vin12t0:1649_7": "“anumodāpetabba”nti pade kāritakammaṃ avuttakammaṃ, vā.",
  "tika-vin12t0:1649_8": "“Kathina”nti dhātukammaṃ vā vuttakammaṃ vā upanetabbaṃ.",
  "tika-vin12t0:1649_9": "Kiṃ vacanīyoti āha “atthataṃ…pe…",
  "tika-vin12t0:1649_10": "anumodāmā”ti.",
  "tika-vin12t0:1649_11": "Itarehi cāti anumodakehi ca.",
  "tika-vin12t0:1649_12": "Sabbesanti atthārakaanumodakānaṃ.",
  "tika-vin12t0:1649_13": "Hīti saccaṃ.",
  "tika-vin12t0:1649_14": "Etanti sabbesaṃ atthatabhāvaṃ,",
  "tika-vin12t0:1649_15": "“dvinnaṃ…pe…",
  "tika-vin12t0:1649_16": "anumodakassa cā”ti vacanaṃ vā.",
  "tika-vin12t0:1650_0": "Evaṃ kathine atthate sati panāti yojanā.",
  "tika-vin12t0:1650_1": "Yenāti bhikkhunā.",
  "tika-vin12t0:1650_2": "Avicāretvāvāti “kathinatthārakassa demā”ti vā “saṅghassa demā”ti vā avicāretvā eva.",
  "tika-vin12t0:1650_3": "Sesacīvarānipīti kathinatthāracīvarato sesacīvarānipi.",
  "tika-vin12t0:1650_4": "Saṅghena dātabbānīti sambandho.",
  "tika-vin12t0:1650_5": "“Apaloketvā”ti iminā kammavācāya kiccābhāvaṃ dasseti.",
  "tika-vin12t0:1650_6": "Vassāvāsikaṭṭhitikāyāti vassāvāsakāle pavattāya ṭhitikāya.",
  "tika-vin12t0:1650_7": "Garubhaṇḍanti mañcabibbohanādigarubhaṇḍaṃ.",
  "tika-vin12t0:1650_8": "Ekasīmāyāti ekāya upacārasīmāya.",
  "tika-vin12t0:1651_0": "308.",
  "tika-vin12t0:1651_1": "Yathā cāti ettha yathāsaddo yaṃsaddattho.",
  "tika-vin12t0:1651_2": "Yena vidhināti hi attho.",
  "tika-vin12t0:1651_3": "Mahābhūmikanti mahāvisayaṃ.",
  "tika-vin12t0:1651_4": "Catuvīsatiākāravantatāya mahāvitthārikanti vuttaṃ hoti.",
  "tika-vin12t0:1651_5": "Tatoti anatthatalakkhaṇato.",
  "tika-vin12t0:1651_6": "Parivārepīti pisaddo na idha evāti dasseti.",
  "tika-vin12t0:1652_0": "Tatthāti catuvīsatiyā ākāresu.",
  "tika-vin12t0:1652_1": "Ullikhitamattenāti ettha pamāṇassa uggahaṇatthaṃ nakhādīhi likhanaṃ ullikhitaṃ,",
  "tika-vin12t0:1652_2": "ullikhitaṃ mattaṃ pamāṇaṃ ullikhitamattanti dassento āha “dīghato ca puthulato ca pamāṇagahaṇamattenā”ti.",
  "tika-vin12t0:1652_3": "Tamevatthaṃ vitthārento āha “pamāṇaṃ hī”tiādi.",
  "tika-vin12t0:1652_4": "Dassento hutvā ullikhatīti yojanā.",
  "tika-vin12t0:1652_5": "Pañcakanti pañcapamāṇaṃ,",
  "tika-vin12t0:1652_6": "pañcasamūhaṃ vā khaṇḍaṃ.",
  "tika-vin12t0:1652_7": "Vāsaddena aññānipi terasakādīni saṅgaṇhāti.",
  "tika-vin12t0:1652_8": "Moghasuttakāropanamattenāti moghasuttassa cīvarassūpari āropanamattena.",
  "tika-vin12t0:1652_9": "Dīghasibbitamattenāti dīghato sibbitamattena.",
  "tika-vin12t0:1652_10": "Muddiyapaṭṭabandhanamattenāti muddiyapaṭṭassa bandhanamattena.",
  "tika-vin12t0:1652_11": "Dve cimilikāyoti dve pilotikāyo.",
  "tika-vin12t0:1652_12": "Paṭhamacimilikāti kathinacimilikato aññā attano pakaticimilikā ghaṭetvā ṭhapitā hotīti yojanā.",
  "tika-vin12t0:1652_13": "“Taṃ paṭhamacimilika”nti pāṭhasesaṃ ajjhāharitvā kathinasāṭakassa kucchicimilikaṃ katvāti iminā sambandhitabbaṃ.",
  "tika-vin12t0:1652_14": "Pakaticīvarassāti attano pakaticīvarassa.",
  "tika-vin12t0:1652_15": "Pakatipaṭṭabandhacīvaranti pakatipaṭṭena bandhacīvaraṃ.",
  "tika-vin12t0:1652_16": "Piṭṭhianuvātāropanamattenāti dīghato anuvātassa cīvarassūpari āropanamattena.",
  "tika-vin12t0:1652_17": "Dīghānuvātañhi pārupanakāle piṭṭhiyaṃ ṭhitattā piṭṭhianuvātanti vuccati.",
  "tika-vin12t0:1652_18": "Kucchianuvātāropanamattenāti puthulato anuvātassa cīvarassūpari āropanamattena.",
  "tika-vin12t0:1652_19": "Puthulānuvātañhi pārupanakāle kucchiyaṃ ṭhitattā kucchianuvātanti vuccati.",
  "tika-vin12t0:1652_20": "Āgantukapaṭṭāropanamattenāti āgantukapaṭṭassa cīvarassūpari āropanamattena.",
  "tika-vin12t0:1652_21": "Vāti athavā.",
  "tika-vin12t0:1653_0": "Sāruppanti samaṇānucchavikaṃ.",
  "tika-vin12t0:1653_1": "Parikathāyāti pariyāyena uppāditāya kathāya.",
  "tika-vin12t0:1653_2": "Atiukkaṭṭhaṃ vaṭṭatīti atiukkaṭṭhaṃ eva vaṭṭati.",
  "tika-vin12t0:1653_3": "Otiṇṇasadisamevāti otiṇṇena vatthena sadisameva kathinacīvaranti sambandho.",
  "tika-vin12t0:1653_4": "Tatthāti duvidhesu sannidhīsu.",
  "tika-vin12t0:1653_5": "Tadahevāti tasmiṃ dinnaahani eva.",
  "tika-vin12t0:1654_0": "Rattinissaggiyenāti rattiatikkantaṃ hutvā nissaggiyena.",
  "tika-vin12t0:1654_1": "Aññenāti ticīvarato aññena.",
  "tika-vin12t0:1654_2": "Samaṇḍalikatanti saha mahāmaṇḍalaaḍḍhamaṇḍalena kataṃ.",
  "tika-vin12t0:1655_0": "309.",
  "tika-vin12t0:1655_1": "Evaṃ catuvīsatiākāraṃ anatthatalakkhaṇaṃ dassetvā idāni sattarasākāraṃ atthatalakkhaṇaṃ dassento āha “ahatenā”tiādi.",
  "tika-vin12t0:1655_2": "Tattha paribhogaṃ na hanittha na gacchitthāti ahataṃ,",
  "tika-vin12t0:1655_3": "paribhogena na hanitabbaṃ na hiṃsitabbanti vā ahatanti dassento āha “aparibhuttenā”ti.",
  "tika-vin12t0:1655_4": "“Ahatasadisenā”ti iminā ahatakappenāti ettha kappasaddo sadisatthoti dasseti.",
  "tika-vin12t0:1655_5": "Pāpaṇikenāti ettha pasārito āpaṇo pāpaṇo,",
  "tika-vin12t0:1655_6": "tasmiṃ patitaṃ pāpaṇikanti dassento āha “āpaṇadvāre patita”nti.",
  "tika-vin12t0:1655_7": "“Pilotika”nti iminā ṇikapaccayassa sarūpaṃ dasseti.",
  "tika-vin12t0:1655_8": "Vuttavipallāsenevāti vuttehi “nimittakatenā”tiādīhi vipallāsena eva.",
  "tika-vin12t0:1655_9": "Tatthāti parivāre.",
  "tika-vin12t0:1655_10": "Hīti saccaṃ, yasmā vā.",
  "tika-vin12t0:1655_11": "Idhāti kathinakkhandhake.",
  "tika-vin12t0:1655_12": "Avuccamānena tena vacanena parihāyatīti sambandho.",
  "tika-vin12t0:1656_0": "310.",
  "tika-vin12t0:1656_1": "Tatthāti “kathañca bhikkhave ubbhataṃ hoti kathina”ntiādipāṭhe.",
  "tika-vin12t0:1656_2": "Janettiyo mātaroti yojanā.",
  "tika-vin12t0:1656_3": "Iminā dhammena putte mānetīti mātā,",
  "tika-vin12t0:1656_4": "dhammena puttehi māniyatīti vā mātā,",
  "tika-vin12t0:1656_5": "sā viya hontīti mātikāti dasseti.",
  "tika-vin12t0:1656_6": "Kathinubbhāranti ca kathinuddhāranti ca atthato sadisaṃ.",
  "tika-vin12t0:1656_7": "Etāti etā padajātiyo.",
  "tika-vin12t0:1656_8": "Tāsūti aṭṭhasu mātikāsu.",
  "tika-vin12t0:1656_9": "Assāti kathinubbhārassa.",
  "tika-vin12t0:1657_0": "188. Ādāyasattakakathā",
  "tika-vin12t0:1658_0": "311.",
  "tika-vin12t0:1658_1": "Na paccessanti ettha patītyūpasaggassa punatthaṃ,",
  "tika-vin12t0:1658_2": "idhātuyā ca gatyatthaṃ dassento āha “na puna āgamissa”nti.",
  "tika-vin12t0:1658_3": "Evaṃ pakkamato chijjatīti sambandho.",
  "tika-vin12t0:1659_0": "Etañcāti pakkamanantikaṃ, kathinuddhārañca. Tāhanti te ahaṃ. Teti tuyhaṃ.",
  "tika-vin12t0:1660_0": "Aññanti attano vihārato aññaṃ.",
  "tika-vin12t0:1660_1": "Evaṃ hotīti eso parivitakko hoti.",
  "tika-vin12t0:1660_2": "Soti āvāsapalibodho.",
  "tika-vin12t0:1660_3": "Ādiccabandhunā vuttoti yojanā.",
  "tika-vin12t0:1661_0": "Dve palibodhā ekato chijjantīti sambandho.",
  "tika-vin12t0:1661_1": "Apubbaṃ acarimanti ekapahāreneva.",
  "tika-vin12t0:1661_2": "So palibodhūpacchedo kasmā vitthārato na vuttoti āha “so panā”tiādi.",
  "tika-vin12t0:1661_3": "So panāti palibodhūpacchedo pana.",
  "tika-vin12t0:1661_4": "Na vuttoti sambandho.",
  "tika-vin12t0:1661_5": "Etthāti imasmiṃ kathinubbhāre.",
  "tika-vin12t0:1661_6": "Kasmā ayaṃ kathinuddhāro “nāsanantiko”ti vuttoti āha “yasmā”tiādi.",
  "tika-vin12t0:1661_7": "Tassāti bhikkhuno.",
  "tika-vin12t0:1662_0": "Āsāvacchedike chijjatīti sambandho.",
  "tika-vin12t0:1662_1": "Ayaṃ panāti āsāvacchediko kathinuddhāro pana.",
  "tika-vin12t0:1662_2": "Anekapabhedo hotīti sambandho.",
  "tika-vin12t0:1662_3": "Tassāti bhikkhussa.",
  "tika-vin12t0:1662_4": "Vuttoti ayaṃ āsāvacchediko kathinuddhāro vuttoti yojanā.",
  "tika-vin12t0:1662_5": "Ettha panāti imasmiṃ pana ṭhāne.",
  "tika-vin12t0:1662_6": "Tatthāti sīmātikkantike.",
  "tika-vin12t0:1663_0": "312- 325.",
  "tika-vin12t0:1663_1": "Evantiādi nigamanaṃ.",
  "tika-vin12t0:1663_2": "Sattaketi aṭṭhasu mātikāsu āsāvacchedato sese sattapamāṇe,",
  "tika-vin12t0:1663_3": "sattasamūhe vā.",
  "tika-vin12t0:1663_4": "Teyevāti sattake eva.",
  "tika-vin12t0:1663_5": "Tatoti vārato.",
  "tika-vin12t0:1663_6": "Ye yeti kathinuddhārā.",
  "tika-vin12t0:1663_7": "Itarehīti āsāvacchedato aññehi.",
  "tika-vin12t0:1663_8": "Ye palibodhā vuttāti sambandho.",
  "tika-vin12t0:1663_9": "Āvāso cajīyati anenāti cattanti vacanatthaṃ dassento āha “yena cittenā”tiādi.",
  "tika-vin12t0:1663_10": "Tanti cittaṃ.",
  "tika-vin12t0:1663_11": "“Eseva nayo”ti iminā āvāso vamīyati anenāti vantaṃ.",
  "tika-vin12t0:1663_12": "Āvāsato muccati anenāti muttanti vacanatthaṃ atidisati.",
  "tika-vin12t0:1663_13": "Sabbatthāti sabbasmiṃ kathinakkhandhake.",
  "tika-vin12t0:1664_0": "Iti kathinakkhandhakavaṇṇanāya yojanā samattā.",
  "tika-vin12t0:1665_0": "8. Cīvarakkhandhakaṃ",
  "tika-vin12t0:1666_0": "202. Jīvakavatthukathā",
  "tika-vin12t0:1667_0": "326.",
  "tika-vin12t0:1667_1": "Cīvarakkhandhake padakkhiṇasaddassa apasabyatthaṃ paṭikkhipanto āha “chekā kusalā”ti.",
  "tika-vin12t0:1667_2": "Abhisaṭāti ettha saradhātuyā gaticintāsu idha gatyattheti dassento āha “abhigatā”ti.",
  "tika-vin12t0:1667_3": "Abhigatāti abhimukhaṃ gantabbā.",
  "tika-vin12t0:1667_4": "Nanu pāḷiyaṃ “atthikānaṃ atthikānaṃ manussāna”nti vuttaṃ,",
  "tika-vin12t0:1667_5": "kasmā pana “atthikehi atthikehi manussehī”ti vuttanti āha “karaṇatthe panā”tiādi.",
  "tika-vin12t0:1667_6": "Iminā chaṭṭhīkattā nāma tatiyākattunā samānoyevāti dasseti.",
  "tika-vin12t0:1667_7": "Nigame vasatīti negamoti vutte kuṭumbiyagaṇo negamo nāmāti āha “kuṭumbiyagaṇo”ti.",
  "tika-vin12t0:1668_0": "327.",
  "tika-vin12t0:1668_1": "Nagare nivasantīti nāgarā. Datvā,",
  "tika-vin12t0:1668_2": "vuṭṭhāpesunti sambandho.",
  "tika-vin12t0:1668_3": "Ārāmuyyānavāhanādīti ettha ādisaddena aññāni upabhogaparibhogāni saṅgaṇhāti.",
  "tika-vin12t0:1668_4": "Gaṇikaṭṭhāneti gaṇikāya ṭhāne.",
  "tika-vin12t0:1668_5": "Gaṇikāti ca nagarasobhinī.",
  "tika-vin12t0:1668_6": "Sā hi atthikena janagaṇena abhigantabbāti gaṇikāti vuccati.",
  "tika-vin12t0:1668_7": "Paṭisatena cāti ettha casaddo avadhāraṇattho.",
  "tika-vin12t0:1668_8": "Rattiṃ gamanassa paṭinidhisaṅkhātena satena evāti hi attho.",
  "tika-vin12t0:1668_9": "Gilānanti ettha bhāvapaccayena vināpi bhāvattho ñātabboti āha “gilānabhāva”nti.",
  "tika-vin12t0:1668_10": "“Jānāpeyya”nti iminā paṭivedeyyanti ettha vidadhātuyā ñāṇatthaṃ dasseti.",
  "tika-vin12t0:1668_11": "Kattarasuppeti ettha kattarasaddo jiṇṇapariyāyoti āha “jiṇṇasuppe”ti.",
  "tika-vin12t0:1668_12": "Supanti sunakhādayo etthāti suppaṃ,",
  "tika-vin12t0:1668_13": "kattaraṃ suppaṃ kattarasuppaṃ.",
  "tika-vin12t0:1669_0": "328.",
  "tika-vin12t0:1669_1": "Tanti jīvakaṃ.",
  "tika-vin12t0:1669_2": "Aññe rājadārakā vadanti kirāti sambandho.",
  "tika-vin12t0:1669_3": "Natthi mātā etassāti nimmātiko.",
  "tika-vin12t0:1669_4": "Yathā cātiādīsu yathā pesanti,",
  "tika-vin12t0:1669_5": "tathāti yojanā.",
  "tika-vin12t0:1669_6": "Casaddo sampiṇḍanattho.",
  "tika-vin12t0:1669_7": "Na kevalaṃ vadantiyeva,",
  "tika-vin12t0:1669_8": "atha kho na koci kiñci pesetīti hi attho.",
  "tika-vin12t0:1669_9": "Aññesanti jīvakato aññesaṃ.",
  "tika-vin12t0:1669_10": "Tassāti jīvakassa.",
  "tika-vin12t0:1669_11": "Itīti evaṃ.",
  "tika-vin12t0:1669_12": "Soti jīvako.",
  "tika-vin12t0:1669_13": "Taṃ sabbanti “nimmātiko nippitiko”ti vadanañca paṇṇākārassa apesanañcāti taṃ sabbaṃ.",
  "tika-vin12t0:1670_0": "Yaṃnūnāti sādhu vata.",
  "tika-vin12t0:1670_1": "Ahaṃ vajjasippaṃ sikkheyyaṃ sādhu vatāti yojanā.",
  "tika-vin12t0:1670_2": "Tassāti jīvakassa.",
  "tika-vin12t0:1670_3": "Etadahosīti etaṃ ahosi,",
  "tika-vin12t0:1670_4": "parivitakko ahūti attho.",
  "tika-vin12t0:1670_5": "Parūpaghātapaṭisaṃyuttānīti paraṃ upagantvā,",
  "tika-vin12t0:1670_6": "upa bhusena vā hananena paṭisaṃyuttāni.",
  "tika-vin12t0:1670_7": "Mettāpubbabhāganti sippassa pubbabhāge pavattā mettā etassāti mettāpubbabhāgaṃ.",
  "tika-vin12t0:1670_8": "Iti ahosīti yojanā.",
  "tika-vin12t0:1670_9": "Purimacintāya anekantabhāvato ekantabhāvaṃ dassento āha “api cā”tiādi.",
  "tika-vin12t0:1670_10": "Api cāti ekantena.",
  "tika-vin12t0:1670_11": "Ayanti jīvako.",
  "tika-vin12t0:1670_12": "Itoti bhaddakappato.",
  "tika-vin12t0:1670_13": "Ayanti upāsako.",
  "tika-vin12t0:1670_14": "Catuparisantareti catuparisamajjhe.",
  "tika-vin12t0:1670_15": "Patthataguṇanti pattharitaguṇaṃ.",
  "tika-vin12t0:1670_16": "Ṭhānantaranti ṭhānabhedaṃ,",
  "tika-vin12t0:1670_17": "ahampīti na ayaṃ upāsakoyeva,",
  "tika-vin12t0:1670_18": "ahampīti attho.",
  "tika-vin12t0:1670_19": "Bhagavāti ālapanapadametaṃ.",
  "tika-vin12t0:1670_20": "Patthananti icchitavaraṃ.",
  "tika-vin12t0:1670_21": "Codiyamānopīti uyyojiyamānopi.",
  "tika-vin12t0:1670_22": "Pisaddena purimacintanamapekkhati.",
  "tika-vin12t0:1670_23": "Esāti eso jīvako.",
  "tika-vin12t0:1671_0": "329.",
  "tika-vin12t0:1671_1": "Disāpāmokkhoti padassa disāsu pāmokkho disāpāmokkhoti vacanatthaṃ dassento āha “sabbadisāsū”tiādi.",
  "tika-vin12t0:1671_2": "Tasmiñca samayeti jīvakassa tasmiṃ cintanasamaye ca,",
  "tika-vin12t0:1671_3": "āgamaṃsūti sambandho.",
  "tika-vin12t0:1671_4": "Teti vāṇije,",
  "tika-vin12t0:1671_5": "pucchīti sambandho.",
  "tika-vin12t0:1671_6": "Kutoti nagarato.",
  "tika-vin12t0:1671_7": "Takkasīlatoti takkasīlanagarato.",
  "tika-vin12t0:1671_8": "Tatthāti takkasīle.",
  "tika-vin12t0:1671_9": "Āmāti sampaṭicchanatthe nipāto,",
  "tika-vin12t0:1671_10": "āma atthīti hi attho.",
  "tika-vin12t0:1671_11": "Teti vāṇijā.",
  "tika-vin12t0:1671_12": "Tathāti yathā jīvako āha,",
  "tika-vin12t0:1671_13": "tathā akaṃsūti attho.",
  "tika-vin12t0:1671_14": "Soti jīvako.",
  "tika-vin12t0:1671_15": "Pitaranti abhayarājakumāraṃ.",
  "tika-vin12t0:1671_16": "Tehīti vāṇijehi.",
  "tika-vin12t0:1672_0": "Tanti jīvakaṃ,",
  "tika-vin12t0:1672_1": "pucchīti sambandho.",
  "tika-vin12t0:1672_2": "Soti jīvako.",
  "tika-vin12t0:1672_3": "Kasmā tāta tvaṃ idhāgato asi panāti pucchīti yojanā.",
  "tika-vin12t0:1672_4": "Tatoti pucchato.",
  "tika-vin12t0:1672_5": "Soti jīvako.",
  "tika-vin12t0:1672_6": "Sikkhituṃ āgato amhīti yojanā.",
  "tika-vin12t0:1672_7": "Bahuñca gaṇhātītiādīsu so kiñci kammaṃ akatvā sippasseva sikkhitattā bahuñca gaṇhātīti āha “yathā”tiādi.",
  "tika-vin12t0:1672_8": "Tattha yathā sikkhantiyeva,",
  "tika-vin12t0:1672_9": "evaṃ tathā so na sikkhatīti yojanā.",
  "tika-vin12t0:1672_10": "So panāti jīvako pana,",
  "tika-vin12t0:1672_11": "karoti sikkhatīti sambandho.",
  "tika-vin12t0:1672_12": "Ekaṃ kālanti ekasmiṃ kāle.",
  "tika-vin12t0:1672_13": "Evaṃ sante kasmā so bahuñca gaṇhātīti āha “evaṃ santepī”tiādi.",
  "tika-vin12t0:1672_14": "Medhāvitāyāti khippaṃ gahaṇadhāraṇapaññatāya,",
  "tika-vin12t0:1672_15": "bahuñca sippanti sambandho.",
  "tika-vin12t0:1672_16": "Assa jīvakassa gahitañca sippaṃ na sammussatīti yojanā.",
  "tika-vin12t0:1673_0": "Yattakaṃ sippaṃ ācariyo jānāti,",
  "tika-vin12t0:1673_1": "tattakaṃ ayaṃ jīvako jānātīti yojanā.",
  "tika-vin12t0:1673_2": "Yanti sippaṃ.",
  "tika-vin12t0:1673_3": "Ayanti jīvako,",
  "tika-vin12t0:1673_4": "bhavissatīti sambandho.",
  "tika-vin12t0:1673_5": "Nanti jīvakaṃ.",
  "tika-vin12t0:1673_6": "Yathāti yenākārena.",
  "tika-vin12t0:1673_7": "Kammavipākanti kammavipākajaṃ rogaṃ.",
  "tika-vin12t0:1673_8": "“Na”nti padaṃ “sikkhāpesī”ti pade kāritakammaṃ,",
  "tika-vin12t0:1673_9": "“bhesajjayojana”nti padaṃ dhātukammaṃ.",
  "tika-vin12t0:1673_10": "Bhesajjayojananti bhesajjena rogassa yojanaṃ.",
  "tika-vin12t0:1673_11": "So panāti jīvako pana.",
  "tika-vin12t0:1673_12": "Imināti jīvakena na uggahitaṃ,",
  "tika-vin12t0:1673_13": "uggahitanti sambandho.",
  "tika-vin12t0:1673_14": "Ekena dvārenāti catūsu dvāresu ekena dvārena.",
  "tika-vin12t0:1673_15": "Āhiṇḍantoti vicaranto.",
  "tika-vin12t0:1673_16": "Parittaṃ pātheyyanti ettha parittasaddassa ārakkhanatthepi pavattanato idha appatthe pavattatīti dassento āha “appamattaka”nti.",
  "tika-vin12t0:1673_17": "Kasmā appamattakaṃ pātheyyaṃ adāsīti yojanā.",
  "tika-vin12t0:1673_18": "Tassāti disāpāmokkhassa.",
  "tika-vin12t0:1673_19": "Ayanti jīvako,",
  "tika-vin12t0:1673_20": "labhissatīti sambandho.",
  "tika-vin12t0:1673_21": "Tatoti labhanato.",
  "tika-vin12t0:1673_22": "Khīṇe pātheyyeti pātheyye khīṇe satīti yojanā.",
  "tika-vin12t0:1674_0": "203. Seṭṭhibhariyādivatthukathā",
  "tika-vin12t0:1675_0": "330.",
  "tika-vin12t0:1675_1": "Yā nāmāti yā nāma gharaṇī.",
  "tika-vin12t0:1675_2": "Kimpi māyanti ettha ekāralopasandhīti āha “kimpi me aya”nti.",
  "tika-vin12t0:1675_3": "Iminā yakārādesasandhiṃ nivatteti,",
  "tika-vin12t0:1675_4": "“myāya”ntipi pāṭho,",
  "tika-vin12t0:1675_5": "evaṃ sati ādesasandhiyeva,",
  "tika-vin12t0:1675_6": "na lopasandhi.",
  "tika-vin12t0:1675_7": "Ayaṃ gharaṇī me kiñci deyyadhammaṃ kimpi dassatīti yojanā.",
  "tika-vin12t0:1675_8": "Tassa cāti sabbissa ca,",
  "tika-vin12t0:1675_9": "katassātipi pāṭho.",
  "tika-vin12t0:1675_10": "Rogūpasamassa cāti mama rogassa upasamassa ca,",
  "tika-vin12t0:1675_11": "imehi padehi saṃyamassāti padassa atthaṃ dasseti.",
  "tika-vin12t0:1675_12": "“Upakāra”nti iminā upajānāmīti ettha upasaddassa atthaṃ dasseti.",
  "tika-vin12t0:1675_13": "Adhippāyoti gharaṇiyā āsayo.",
  "tika-vin12t0:1676_0": "331.",
  "tika-vin12t0:1676_1": "“Sabbālaṅkāraṃ tuyhaṃ hotū”ti idaṃ vacanaṃ rājā sabhāvato āha,",
  "tika-vin12t0:1676_2": "udāhu kiñci cintetvāti āha “rājā”tiādi.",
  "tika-vin12t0:1676_3": "Tattha imanti alaṅkāraṃ.",
  "tika-vin12t0:1676_4": "Pamāṇayutteti kāraṇānurūpe.",
  "tika-vin12t0:1676_5": "Nanti jīvakaṃ.",
  "tika-vin12t0:1676_6": "Nāṭakānampīti pañcasatikānaṃ nāṭakānampi.",
  "tika-vin12t0:1676_7": "Sopīti jīvakopi.",
  "tika-vin12t0:1676_8": "Tesanti abhayakumāranāṭakānaṃ.",
  "tika-vin12t0:1676_9": "Meti mayhaṃ,",
  "tika-vin12t0:1676_10": "na patirūpanti sambandho.",
  "tika-vin12t0:1676_11": "Ayyikānanti mātāmahīnaṃ.",
  "tika-vin12t0:1676_12": "Katassa me upakāranti yojanā.",
  "tika-vin12t0:1676_13": "Iminā adhikāro ca upakāro ca atthato sadisanti dasseti.",
  "tika-vin12t0:1676_14": "Rājā pasanno datvā āhāti sambandho.",
  "tika-vin12t0:1677_0": "205. Rājagahaseṭṭhivatthukathā",
  "tika-vin12t0:1678_0": "332.",
  "tika-vin12t0:1678_1": "Iriyāpathasamparivattanenāti iriyāpathassa punappunaṃ parivattanena.",
  "tika-vin12t0:1678_2": "Tīhi sattāhehi niccalassa nipannassa assa seṭṭhissa matthaluṅganti yojanā.",
  "tika-vin12t0:1678_3": "Appeva nipajjeyyāti yojanā.",
  "tika-vin12t0:1678_4": "Nanti seṭṭhiṃ.",
  "tika-vin12t0:1678_5": "Tenevāti teneva kāraṇena.",
  "tika-vin12t0:1678_6": "Sīsaṃ chādetīti sīsacchavīti vutte sīsapaṭicchādanacammanti āha “sīsacamma”nti.",
  "tika-vin12t0:1678_7": "Tassāti seṭṭhissa.",
  "tika-vin12t0:1678_8": "Tīhi sattāhenāti ettha pubbapadena pacchimapadaṃ guṇitvā gahetabbanti āha “tīhi passehi ekenekena sattāhenā”ti.",
  "tika-vin12t0:1679_0": "333. Janaṃ nīharāpetvāti janaṃ apakkamāpetvā.",
  "tika-vin12t0:1680_0": "207. Pajjotarājavatthukathā",
  "tika-vin12t0:1681_0": "334.",
  "tika-vin12t0:1681_1": "Vicchikassa jātoti vicchikassa kāraṇā jāto,",
  "tika-vin12t0:1681_2": "vicchikaṃ paṭicca jātoti attho.",
  "tika-vin12t0:1681_3": "Sabbi ca bhesajjaṃ vicchikānaṃ paṭikūlaṃ hotīti yojanā.",
  "tika-vin12t0:1681_4": "Paññāsayojanikāti ettha ṇikapaccayassa gantuṃ samatthatthe pavattabhāvaṃ dassento āha “gantuṃ samattho hotī”ti.",
  "tika-vin12t0:1681_5": "Assa raññoti candapajjotanāmakassa assa rañño.",
  "tika-vin12t0:1681_6": "Hatthinīyevāti bhaddavatikā nāma hatthinīyeva.",
  "tika-vin12t0:1681_7": "Vīsayojanasatanti vīsādhikaṃ yojanasataṃ.",
  "tika-vin12t0:1682_0": "Bhuñjituṃ nisinnassa ekassa kulaputtassa dvāreti yojanā.",
  "tika-vin12t0:1682_1": "Tassāti kulaputtassa,",
  "tika-vin12t0:1682_2": "ārocesīti sambandho.",
  "tika-vin12t0:1682_3": "Soti kulaputto,",
  "tika-vin12t0:1682_4": "“āharā”ti āṇāpesīti sambandho.",
  "tika-vin12t0:1682_5": "Itaroti puriso.",
  "tika-vin12t0:1682_6": "Tanti pattaṃ.",
  "tika-vin12t0:1682_7": "Yattha yatthāti yasmiṃ yasmiṃ bhave.",
  "tika-vin12t0:1682_8": "Tattha tattha vāhanasampanno homīti yojanā.",
  "tika-vin12t0:1682_9": "Soti puriso.",
  "tika-vin12t0:1682_10": "Pajjoto nāma ayaṃ rājā jātoti yojanā.",
  "tika-vin12t0:1683_0": "Sabbiṃ pāyetvāti idaṃ upalakkhaṇamattanti dassento āha “sabbiñca pāyetvā”tiādi.",
  "tika-vin12t0:1683_1": "Sabbiñca pāyetvā,",
  "tika-vin12t0:1683_2": "paricārakānaṃ āhārācāre vidhiñca ācikkhitvāti attho.",
  "tika-vin12t0:1683_3": "Olumpetvāti lupidhātu odahanatthoti āha “odahitvā”ti.",
  "tika-vin12t0:1683_4": "Virecesīti uddhañca adho ca virecesi.",
  "tika-vin12t0:1684_0": "208. Siveyyakadussayugakathā",
  "tika-vin12t0:1685_0": "335.",
  "tika-vin12t0:1685_1": "Sivathikanti sivā jambukā kuṇapakhādanatthāya āgantvā tiṭṭhanti etthāti sivaṭṭhaṃ,",
  "tika-vin12t0:1685_2": "tadeva sivathikaṃ,",
  "tika-vin12t0:1685_3": "iminā sivathikāyaṃ uppannaṃ siveyyakaṃ thikasaddassa lopaṃ katvāti dasseti.",
  "tika-vin12t0:1685_4": "Tatthāti uttarakurūsu.",
  "tika-vin12t0:1685_5": "Tanti mataṃ.",
  "tika-vin12t0:1685_6": "Hatthisoṇḍakasakuṇāti hatthiliṅgavihaṅgamā.",
  "tika-vin12t0:1685_7": "Te hi hatthino soṇḍo viya soṇḍo etesu atthīti hatthīsoṇḍakā,",
  "tika-vin12t0:1685_8": "te ca te sakuṇā ceti hatthisoṇḍakasakuṇāti vuccanti.",
  "tika-vin12t0:1685_9": "Rañño āharantīti rañño atthāya,",
  "tika-vin12t0:1685_10": "santikaṃ vā āharanti.",
  "tika-vin12t0:1685_11": "Idanti siveyyakaṃ dussayugaṃ.",
  "tika-vin12t0:1685_12": "Siviraṭṭhe vāyitaṃ siveyyakanti ca dassento āha “athavā”tiādi.",
  "tika-vin12t0:1685_13": "Tenāti kāraṇena.",
  "tika-vin12t0:1685_14": "“Siveyyakanti…pe…",
  "tika-vin12t0:1685_15": "vadantī”ti porāṇā āhūti yojanā.",
  "tika-vin12t0:1686_0": "209. Samattiṃsavirecanakathā",
  "tika-vin12t0:1687_0": "336.",
  "tika-vin12t0:1687_1": "Kiṃpanāti ettha kiṃsaddo aniyamattho.",
  "tika-vin12t0:1687_2": "Lūkho kiṃ,",
  "tika-vin12t0:1687_3": "na lūkho kinti hi attho.",
  "tika-vin12t0:1687_4": "“Sinehapānaṃ pana temetī”ti ca “karotī”ti ca sambandho.",
  "tika-vin12t0:1687_5": "Sabbatthāti sakalakāye.",
  "tika-vin12t0:1687_6": "Sirāti kaṇḍarā.",
  "tika-vin12t0:1687_7": "Ayanti jīvako.",
  "tika-vin12t0:1687_8": "Oḷārikadosaharaṇatthanti oḷārikassa dosassa apanayanatthaṃ.",
  "tika-vin12t0:1687_9": "Pakatatteti pakatisaṅkhāte sabhāve satīti sambandho.",
  "tika-vin12t0:1687_10": "Bhagavā bhanteti yojanā.",
  "tika-vin12t0:1687_11": "Kutoti kassa santikā.",
  "tika-vin12t0:1687_12": "Vaṭṭati nu khoti cintesīti yojanā.",
  "tika-vin12t0:1687_13": "Tatoti cintanato.",
  "tika-vin12t0:1687_14": "Soṇoti koḷivīsasoṇo,",
  "tika-vin12t0:1687_15": "bhuñjatīti sambandho.",
  "tika-vin12t0:1687_16": "Tatoti soṇassa santikā.",
  "tika-vin12t0:1687_17": "Tassāti soṇassa.",
  "tika-vin12t0:1687_18": "Soti soṇo.",
  "tika-vin12t0:1687_19": "Therassāti moggallānattherassa.",
  "tika-vin12t0:1687_20": "Idaṃ “patta”ntipade sāmī,",
  "tika-vin12t0:1687_21": "“adāsī”ti pade sampadānaṃ.",
  "tika-vin12t0:1687_22": "Aññaṃ piṇḍapātanti sambandho.",
  "tika-vin12t0:1688_0": "Rājāpi kho bhuñjitukāmo ahosīti sambandho.",
  "tika-vin12t0:1688_1": "Yañca sujātā adāsi,",
  "tika-vin12t0:1688_2": "yañca parinibbānakāle cundo kammāraputto,",
  "tika-vin12t0:1688_3": "bhājanagatesu dvīsuyeva tesu piṇḍapātesu devatā ojaṃ pakkhipantīti yojanā.",
  "tika-vin12t0:1688_4": "Aññesūti dvīhi piṇḍapātehi aññesu.",
  "tika-vin12t0:1688_5": "Icchanti ruciṃ.",
  "tika-vin12t0:1688_6": "Soti bimbisāro rājā.",
  "tika-vin12t0:1688_7": "Tavevāti tuyhameva.",
  "tika-vin12t0:1688_8": "Tanti bhagavato vacanaṃ.",
  "tika-vin12t0:1688_9": "Rājā akāsīti sambandho.",
  "tika-vin12t0:1688_10": "Teti asītikulaputtasahassā.",
  "tika-vin12t0:1688_11": "Etadatthamevāti soṇassa arahatte patiṭṭhāpanatthameva,",
  "tika-vin12t0:1688_12": "na rañño anuggahatthanti adhippāyo.",
  "tika-vin12t0:1689_0": "210. Varayācanakathā",
  "tika-vin12t0:1690_0": "337.",
  "tika-vin12t0:1690_1": "Kataṃ bhattakiccaṃ yenāti katabhattakicco,",
  "tika-vin12t0:1690_2": "tasmiṃ satīti sambandho.",
  "tika-vin12t0:1690_3": "Vuttanayenevāti rāhulavatthumhi vuttanayeneva.",
  "tika-vin12t0:1690_4": "Idaṃ vatthanti idaṃ siveyyakaṃ vatthaṃ,",
  "tika-vin12t0:1690_5": "uppannanti sambandho.",
  "tika-vin12t0:1690_6": "“Tāvā”ti ajjhāharitabbo.",
  "tika-vin12t0:1690_7": "Etthantareti etasmiṃ vatthuppannakālamajjhe.",
  "tika-vin12t0:1690_8": "Koci bhikkhūti sambandho.",
  "tika-vin12t0:1690_9": "Tenāti paṃsukūlikahetunā.",
  "tika-vin12t0:1690_10": "Ayanti jīvako.",
  "tika-vin12t0:1690_11": "Gahapaticīvaranti ettha gahapatīnaṃ cīvaranti atthaṃ paṭikkhipanto āha “gahapatīhi dinnaṃ cīvara”nti.",
  "tika-vin12t0:1690_12": "Vatthadānānisaṃsapaṭisaṃyuttāyāti “vatthado hoti vaṇṇado”tiādikāya vatthadānassa ānisaṃsena paṭisaṃyuttāya.",
  "tika-vin12t0:1690_13": "Vicchāvasena vutto “itarītarenā”ti sabbanāmasaddo aniyamatthoti āha “appagghenapi mahagghenapi yena kenacī”ti.",
  "tika-vin12t0:1690_14": "Pāvāroti uttarāsaṅgo.",
  "tika-vin12t0:1690_15": "So hi pārupanatthāya variyati icchiyatīti pāvāroti vuccati.",
  "tika-vin12t0:1690_16": "“Kappāsādibhedo”ti iminā tassa sarūpaṃ dasseti.",
  "tika-vin12t0:1690_17": "Pakatikojavamevāti pakatiyā bhikkhūnaṃ sāruppaṃ kojavameva.",
  "tika-vin12t0:1690_18": "Soḷasanāṭakitthīnaṃ ṭhatvā naccayogyattā mahatī piṭṭhi etassāti mahāpiṭṭhiyaṃ,",
  "tika-vin12t0:1690_19": "tameva kojavaṃ mahāpiṭṭhiyakojavaṃ.",
  "tika-vin12t0:1690_20": "Tassa kira lomāni caturaṅgulādhikāni honti.",
  "tika-vin12t0:1691_0": "211. Kambalānujānanādikathā",
  "tika-vin12t0:1692_0": "338.",
  "tika-vin12t0:1692_1": "Kāsīnanti kāsīnaṃ janapadānaṃ,",
  "tika-vin12t0:1692_2": "kāsiraṭṭhe nivāsīnaṃ janānaṃ vā.",
  "tika-vin12t0:1692_3": "Pasenadissāti paccuṭṭhaṃ,",
  "tika-vin12t0:1692_4": "paṭipakkhaṃ vā senaṃ jinātīti pasenadi jakārassa dakāraṃ katvā.",
  "tika-vin12t0:1692_5": "Esāti eso kāsirājā.",
  "tika-vin12t0:1692_6": "“Sahassa”nti iminā kāsisaddassa saṅketasaṅkhyaṃ dasseti.",
  "tika-vin12t0:1692_7": "Taṃagghanakoti tena kāsinā agghanako.",
  "tika-vin12t0:1692_8": "Kasmā aḍḍhakāsīti vuttoti āha “ayaṃ panā”tiādi.",
  "tika-vin12t0:1692_9": "Ayanti kambalo.",
  "tika-vin12t0:1692_10": "Panāti kāraṇatthajotako.",
  "tika-vin12t0:1692_11": "Yasmāti hi attho.",
  "tika-vin12t0:1693_0": "339.",
  "tika-vin12t0:1693_1": "Bhañjitabbaṃ khomādīni pañca suttāni missitvā avamadditabbanti bhaṅganti dassento āha “bhaṅgaṃ nāmā”tiādi.",
  "tika-vin12t0:1693_2": "Vākamayamevāti bhaṅganāmakena vākena nibbattameva.",
  "tika-vin12t0:1694_0": "340.",
  "tika-vin12t0:1694_1": "Teti bhikkhū,",
  "tika-vin12t0:1694_2": "sallakkhiṃsu kirāti sambandho.",
  "tika-vin12t0:1694_3": "Etassāti padassa,",
  "tika-vin12t0:1694_4": "atthanti sambandho.",
  "tika-vin12t0:1694_5": "Na acchiṃsūti na āsiṃsu,",
  "tika-vin12t0:1694_6": "na vasiṃsūti attho.",
  "tika-vin12t0:1694_7": "Nākāmāti ettha kamudhātu icchattho yakāralopoti āha “na anicchāyā”ti.",
  "tika-vin12t0:1694_8": "Dātabboti bhāgo dātabbo.",
  "tika-vin12t0:1694_9": "Upacāreti susānassa samīpe.",
  "tika-vin12t0:1694_10": "“Akāmā bhāgaṃ dātu”nti vacanassa anekantabhāvaṃ dassetuṃ vuttaṃ “yadi panā”tiādi.",
  "tika-vin12t0:1694_11": "Idhāti imaṃ susānaṃ.",
  "tika-vin12t0:1694_12": "“Sampattā gaṇhantū”ti dentīti yojanā.",
  "tika-vin12t0:1694_13": "Yenāti bhikkhunā.",
  "tika-vin12t0:1694_14": "Sadisā okkamiṃsūti ettha sadisasaddo samapariyāyoti āha “samaṃ okkamiṃsū”ti.",
  "tika-vin12t0:1694_15": "Samanti bhāvanapuṃsako.",
  "tika-vin12t0:1694_16": "Samānadisāyāti vā dassento āha “ekadisāya vā”ti.",
  "tika-vin12t0:1694_17": "Ettha pana yakāralopo daṭṭhabbo.",
  "tika-vin12t0:1694_18": "Bahimevāti susānato bahi eva.",
  "tika-vin12t0:1694_19": "Katikanti katena pavattaṃ saṅgaraṃ.",
  "tika-vin12t0:1695_0": "213. Cīvarapaṭiggāhakasammutikathā",
  "tika-vin12t0:1696_0": "342.",
  "tika-vin12t0:1696_1": "“Yo na chandāgatiṃ gacchatī”tiādīsu evaṃ vinicchayo veditabboti yojanā.",
  "tika-vin12t0:1696_2": "Ñātakādīnaṃ cīvaranti sambandho.",
  "tika-vin12t0:1696_3": "Ekaccasminti jane.",
  "tika-vin12t0:1696_4": "Vāsaddo vikappattho.",
  "tika-vin12t0:1696_5": "Etesu tīsu aññatarena kāraṇena chandāgatiṃ gacchati nāmāti hi attho.",
  "tika-vin12t0:1696_6": "Āgatassāpi cīvaranti sambandho pisaddo garahattho.",
  "tika-vin12t0:1696_7": "Pageva pacchā āgatassāti hi attho.",
  "tika-vin12t0:1696_8": "Avamaññanti uññātaṃ.",
  "tika-vin12t0:1696_9": "Voti tumhākaṃ.",
  "tika-vin12t0:1696_10": "Natthi kinti yojanā.",
  "tika-vin12t0:1696_11": "Muṭṭhā sati etassāti muṭṭhassati.",
  "tika-vin12t0:1696_12": "Āgatānampi cīvaranti sambandho.",
  "tika-vin12t0:1696_13": "Pisaddo sambhāvanattho.",
  "tika-vin12t0:1696_14": "Pageva paṭhamaṃ āgatānanti hi attho.",
  "tika-vin12t0:1696_15": "Etaṃ cīvarapaṭiggāhakaṭṭhānaṃ nāmāti yojanā.",
  "tika-vin12t0:1696_16": "Santasanto vāti khedakhedo vā.",
  "tika-vin12t0:1696_17": "Idañcidañcāti idañca idañca cīvaraṃ.",
  "tika-vin12t0:1696_18": "Tasmāti yasmā ca gacchati,",
  "tika-vin12t0:1696_19": "yasmā ca jānāti, tasmā.",
  "tika-vin12t0:1696_20": "Yoti bhikkhu.",
  "tika-vin12t0:1696_21": "Sakkotīti sambandho.",
  "tika-vin12t0:1696_22": "Evarūpo bhikkhu sammanitabboti yojanā.",
  "tika-vin12t0:1697_0": "Apalokanenapīti “itthannāmaṃ bhikkhuṃ cīvarapaṭiggāhakaṃ kātuṃ saṅghaṃ apalokemī”ti apalokanenapi,",
  "tika-vin12t0:1697_1": "sammanitunti sambandho.",
  "tika-vin12t0:1697_2": "Yattha panāti yasmiṃ pana dhuravihāre.",
  "tika-vin12t0:1698_0": "“Gahitaṭṭhāneyevā”ti iminā tatthevāti ettha tasaddassa visayaṃ dasseti.",
  "tika-vin12t0:1698_1": "“Chaḍḍetvā”ti iminā ujjhitvāti ettha udhadhātuyā vissajjanatthaṃ dasseti.",
  "tika-vin12t0:1698_2": "Cīvarapaṭiggāhakanti padassa cīvaraṃ paṭiggaṇhātīti cīvarapaṭiggāhakoti vacanatthaṃ dassento āha “yo”tiādi.",
  "tika-vin12t0:1698_3": "Tattha yo paṭiggaṇhāti,",
  "tika-vin12t0:1698_4": "so cīvarapaṭiggāhako nāmāti yojanā.",
  "tika-vin12t0:1698_5": "“Cīvarapaṭisāmaka”nti iminā cīvaraṃ gahitaṭṭhānato nīharitvā bhaṇḍāgāre dahati ṭhapetīti cīvaranidahakoti atthaṃ dasseti.",
  "tika-vin12t0:1698_6": "Yo na chandātiṃ gacchatītiādīsu ettha etesu ca ito parañcāti yojanā.",
  "tika-vin12t0:1699_0": "214. Bhaṇḍāgārasammutiādikathā",
  "tika-vin12t0:1700_0": "343.",
  "tika-vin12t0:1700_1": "Yo vihāro vā yo aḍḍhayogo vā hoti,",
  "tika-vin12t0:1700_2": "so vihārādiko sammanitabboti yojanā.",
  "tika-vin12t0:1700_3": "“Ārāmikasāmaṇerādīhī”ti padaṃ vivittatthe apādānaṃ,",
  "tika-vin12t0:1700_4": "karaṇampi yujjati.",
  "tika-vin12t0:1700_5": "Paccantasenāsanaṃ pana na sammanitabbaṃ corādiupaddavattā.",
  "tika-vin12t0:1700_6": "Vihāramajjheyevāti bhaṇḍāgāravihāramajjheyeva.",
  "tika-vin12t0:1701_0": "Yassāti bhaṇḍāgārassa.",
  "tika-vin12t0:1701_1": "Idaṃ padaṃ “chadanādīsū”ti pade sāmī,",
  "tika-vin12t0:1701_2": "“natthī”ti pade sampadānaṃ.",
  "tika-vin12t0:1701_3": "Yassa panāti bhaṇḍāgārassa pana.",
  "tika-vin12t0:1701_4": "Yattha katthacīti yasmiṃ kasmiṃci ṭhāne.",
  "tika-vin12t0:1701_5": "Yenāti patitahetunā.",
  "tika-vin12t0:1701_6": "Mūsitvā khādatīti mūsiko.",
  "tika-vin12t0:1701_7": "Ādisaddena godhāmaṅgusādayo saṅgaṇhāti.",
  "tika-vin12t0:1701_8": "Upa bhusaṃ,",
  "tika-vin12t0:1701_9": "upaguhitvā vā cinantīti upacikā.",
  "tika-vin12t0:1701_10": "Tanti ovassanādiṃ.",
  "tika-vin12t0:1701_11": "Hīti saccaṃ, yasmā vā.",
  "tika-vin12t0:1701_12": "Evantiādi nigamanaṃ.",
  "tika-vin12t0:1702_0": "Cīvarapaṭiggāhakādīhīti ādisaddena cīvaranidahakabhaṇḍāgārike saṅgaṇhāti.",
  "tika-vin12t0:1702_1": "Tatthāti tesu.",
  "tika-vin12t0:1702_2": "Cīvarapaṭiggāhakena na gaṇhitabbanti sambandho.",
  "tika-vin12t0:1702_3": "Tāvāti cīvaranidahakabhaṇḍāgārikānaṃ,",
  "tika-vin12t0:1702_4": "tehi vā paṭhamaṃ.",
  "tika-vin12t0:1702_5": "Yaṃ yanti cīvaraṃ.",
  "tika-vin12t0:1702_6": "Tathevāti yathā visuṃ visuṃ katvā gaṇhati, tatheva.",
  "tika-vin12t0:1702_7": "Cīvaranidahakenāpīti pisaddo na kevalaṃ paṭiggāhakeneva,",
  "tika-vin12t0:1702_8": "atha kho nidahakenapīti sampiṇḍeti.",
  "tika-vin12t0:1702_9": "Tathevāti yathā nidahako ācikkhati, tatheva.",
  "tika-vin12t0:1702_10": "Tatoti tehi cīvarehi,",
  "tika-vin12t0:1702_11": "vibhattaapādānaṃ,",
  "tika-vin12t0:1702_12": "tesu cīvaresu vā niddhāraṇaṃ.",
  "tika-vin12t0:1702_13": "Tadevāti saṅghena vuttacīvarameva.",
  "tika-vin12t0:1703_0": "Itītiādi nigamanaṃ.",
  "tika-vin12t0:1703_1": "Bhagavatā anuññātoti sambandho.",
  "tika-vin12t0:1703_2": "Bhaṇḍāgāranti bhaṇḍassa ṭhapanokāsaṃ agāraṃ.",
  "tika-vin12t0:1703_3": "Bhaṇḍāgārikoti bhaṇḍāgāre niyutto.",
  "tika-vin12t0:1703_4": "Bāhullikatāyāti paccayabāhullena niyuttabhāvatthaṃ.",
  "tika-vin12t0:1703_5": "Evaṃ sante kimatthāya anuññātoti āha “api cā”tiādi.",
  "tika-vin12t0:1703_6": "Anuggahāya anuññātoti sambandho.",
  "tika-vin12t0:1703_7": "Hīti vitthāro.",
  "tika-vin12t0:1703_8": "Neva jāneyyunti yojanā.",
  "tika-vin12t0:1703_9": "Dve dve vā cīvareti sambandho.",
  "tika-vin12t0:1703_10": "Saṅgahaṃ kātunti saṅghena saṅgahaṃ kātuṃ.",
  "tika-vin12t0:1704_0": "Na vuṭṭhāpetabboti ettha atthuddhāravasena aññepi avuṭṭhāpanīye dassento āha “aññepī”tiādi.",
  "tika-vin12t0:1704_1": "Hīti vitthāro.",
  "tika-vin12t0:1704_2": "Tatthāti catūsu.",
  "tika-vin12t0:1704_3": "Saṅgho pana detīti sambandho.",
  "tika-vin12t0:1704_4": "Upakāratāya cāti saṅghassa upakāratāya ca.",
  "tika-vin12t0:1704_5": "Ettha ca purimesu tīsu ekoyeva hetu,",
  "tika-vin12t0:1704_6": "pacchime pana dve hetavoti daṭṭhabbaṃ.",
  "tika-vin12t0:1705_0": "Sammukhībhūtenāti aññamaññassa mukhe saṃvijjamāno,",
  "tika-vin12t0:1705_1": "sannipatito vā sammukho,",
  "tika-vin12t0:1705_2": "sammukho hutvā bhūto sammukhībhūto.",
  "tika-vin12t0:1705_3": "Bhūsaddayogattā akārassīkāro hoti,",
  "tika-vin12t0:1705_4": "antoupacārasīmāyaṃ ṭhito saṅgho.",
  "tika-vin12t0:1705_5": "Tamatthaṃ dassento āha “antoupacārasīmāyaṃ ṭhitenā”ti.",
  "tika-vin12t0:1705_6": "Kolāhalanti bahujanehi sannipatitvā ekato kataṃ abyattasaddaṃ.",
  "tika-vin12t0:1705_7": "Tadākāraṃ dassento āha “amhāka”ntiādi.",
  "tika-vin12t0:1705_8": "“Cīvarabhājakesū”tiādinā agatigamanākāraṃ dasseti,",
  "tika-vin12t0:1705_9": "taṃ suviññeyyameva.",
  "tika-vin12t0:1705_10": "Tulābhūtoti tulāya sadiso hutvā bhūto,",
  "tika-vin12t0:1705_11": "tulāya sadisabhāvaṃ patto vā.",
  "tika-vin12t0:1705_12": "Majjhattoti majjhe ṭhito attā sabhāvo etassāti majjhatto.",
  "tika-vin12t0:1706_0": "Idanti cīvaraṃ.",
  "tika-vin12t0:1706_1": "Ghananti nirantaraṃ.",
  "tika-vin12t0:1706_2": "Tanukanti viraḷaṃ.",
  "tika-vin12t0:1706_3": "Ettha “uccinitvā”ti iminā vatthassa pamāṇena uccinanaṃ dasseti.",
  "tika-vin12t0:1706_4": "“Tulayitvā”ti iminā agghena tulanaṃ dasseti.",
  "tika-vin12t0:1706_5": "Vaṇṇāvaṇṇaṃ katvāti vaṇṇañca avaṇṇañca khuddakañca pamāṇaṃ,",
  "tika-vin12t0:1706_6": "mahantañca pamāṇaṃ katvāti attho.",
  "tika-vin12t0:1706_7": "Ekaccāni cīvarāni appagghāni honti,",
  "tika-vin12t0:1706_8": "ekaccāni mahagghānīti vuttaṃ hoti.",
  "tika-vin12t0:1706_9": "Dasadasaagghanakanti dasahi dasahi kahāpaṇehi agghanakaṃ.",
  "tika-vin12t0:1706_10": "Yanti cīvaraṃ,",
  "tika-vin12t0:1706_11": "bandhitvāti navagghanakaṃ ekagghanakena,",
  "tika-vin12t0:1706_12": "aṭṭhagghanakañca dviagghanakena bandhitvāti attho.",
  "tika-vin12t0:1706_13": "Same paṭivīseti samapamāṇe paṭivīse ṭhapetvā,",
  "tika-vin12t0:1706_14": "iminā “vaṇṇāvaṇṇa”nti ettha vaṇṇasaddo pamāṇatthoti dīpeti.",
  "tika-vin12t0:1706_15": "Dasa dasa bhikkhūti idaṃ upalakkhaṇavasena vuttaṃ aññenākārenāpi gaṇetuṃ sakkuṇeyyattā.",
  "tika-vin12t0:1706_16": "Bhaṇḍikanti cīvarabhaṇḍena niyuttaṃ puṭaṃ.",
  "tika-vin12t0:1706_17": "Kusoti salākadaṇḍo.",
  "tika-vin12t0:1707_0": "Attissarāti attanāva attānaṃ issarā.",
  "tika-vin12t0:1707_1": "Aññesaṃ vattapaṭipattinti sambandho.",
  "tika-vin12t0:1707_2": "Upaḍḍhabhāgoti bhikkhūnaṃ laddhabhāgato upaḍḍho bhāgo.",
  "tika-vin12t0:1707_3": "Ye panāti sāmaṇerā pana.",
  "tika-vin12t0:1707_4": "Samabhāgoti bhikkhūnaṃ bhāgena samo bhāgo.",
  "tika-vin12t0:1707_5": "Idañcāti “upaḍḍhapaṭivīsa”nti vacanañca,",
  "tika-vin12t0:1707_6": "kathitanti sambandho.",
  "tika-vin12t0:1707_7": "Samakamevāti bhikkhusāmaṇerānaṃ samapamāṇameva.",
  "tika-vin12t0:1707_8": "Tatruppādavassāvāsikanti tasmiṃ vihāre uppādena mūlena uppāditaṃ vassāvāsikaṃ.",
  "tika-vin12t0:1707_9": "Phātikammanti vaḍḍhanakammaṃ “yattakena vinayāgatena sammuñjanibandhanādinā hatthakammena vihārassa ūnatā na hoti,",
  "tika-vin12t0:1707_10": "tattakaṃ katvāti attho.",
  "tika-vin12t0:1707_11": "Etanti phātikammaṃ katvā gahaṇaṃ.",
  "tika-vin12t0:1707_12": "Hīti saccaṃ.",
  "tika-vin12t0:1707_13": "Etthāti tatruppādavassāvāsikagahaṇe.",
  "tika-vin12t0:1707_14": "Sabbesanti akhilānaṃ bhikkhusāmaṇerānaṃ.",
  "tika-vin12t0:1707_15": "Bhaṇḍāgārikacīvarepīti bhaṇḍāgāre ṭhapite akālacīvarepi.",
  "tika-vin12t0:1707_16": "Pisaddena tatruppādavassāvāsikamapekkhati.",
  "tika-vin12t0:1707_17": "Sāmaṇerā ukkuṭṭhiṃ karontīti sambandho.",
  "tika-vin12t0:1707_18": "Apaharitakanti haritavirahitaṃ.",
  "tika-vin12t0:1707_19": "Raṅgachallinti rajanacchaviṃ.",
  "tika-vin12t0:1707_20": "Etanti ukkuṭṭhikaraṇato samabhāgadānaṃ,",
  "tika-vin12t0:1707_21": "vuttanti sambandho.",
  "tika-vin12t0:1707_22": "Ye cāti sāmaṇerā ca.",
  "tika-vin12t0:1707_23": "Virajjhitvā karontīti kattabbakālesu akatvā yathicchitakkhaṇe karonti.",
  "tika-vin12t0:1707_24": "Teti sāmaṇere.",
  "tika-vin12t0:1707_25": "Samapaṭivīso dātabboti “karissāmā”ti paṭiññātamattena samo paṭivīso dātabbo.",
  "tika-vin12t0:1708_0": "“Sakaṃ bhāgaṃ dātu”nti idaṃ vuttanti sambandho.",
  "tika-vin12t0:1708_1": "Kiṃ sandhāya vuttanti āha “bhaṇḍāgārato…pe…",
  "tika-vin12t0:1708_2": "sandhāyā”ti.",
  "tika-vin12t0:1708_3": "Pahatāyāti paharitabbāya,",
  "tika-vin12t0:1708_4": "pahanitabbāya vā.",
  "tika-vin12t0:1708_5": "Tasmāti yasmā sandhāya vuttaṃ, tasmā.",
  "tika-vin12t0:1708_6": "Anīhaṭesūti bhaṇḍāgārato anīharitesu.",
  "tika-vin12t0:1708_7": "Imassa bhikkhunoti uttaritukāmassa imassa bhikkhuno.",
  "tika-vin12t0:1708_8": "Tulāyāti mānena.",
  "tika-vin12t0:1709_0": "Tesūti sāṭakesu,",
  "tika-vin12t0:1709_1": "eko sāṭakoti yojanā.",
  "tika-vin12t0:1709_2": "Sabbesu pātitesūti sambandho.",
  "tika-vin12t0:1709_3": "Ettakenāti dvādasagghanakena.",
  "tika-vin12t0:1709_4": "Taṃ sutvāti bhikkhūnaṃ taṃ vacanaṃ sutvā.",
  "tika-vin12t0:1709_5": "Sabbatthāti sabbasmiṃ saṅghagaṇasantake.",
  "tika-vin12t0:1709_6": "Anuppadānena khipiyati pakkhipiyatīti anukkhepanti dassento āha “anukkhepaṃ nāmā”tiādi.",
  "tika-vin12t0:1709_7": "Yattakaṃ agghanti sambandho.",
  "tika-vin12t0:1709_8": "Tattakena agghena agghanaketi yojanā.",
  "tika-vin12t0:1709_9": "Vikallakāti vikalassa bhāvo vikallaṃ,",
  "tika-vin12t0:1709_10": "cīvarapuggalānaṃ apahonakabhāvo,",
  "tika-vin12t0:1709_11": "tadeva vikallakā.",
  "tika-vin12t0:1709_12": "“Tatthā”ti pāṭhaseso,",
  "tika-vin12t0:1709_13": "tesu dvīsu vikallakesūti attho.",
  "tika-vin12t0:1709_14": "Atthīti saṃvijjanti,",
  "tika-vin12t0:1709_15": "nipātoyaṃ.",
  "tika-vin12t0:1709_16": "Chindantehi ca dātabbānīti sambandho.",
  "tika-vin12t0:1709_17": "Dātabbānīti ca chinditabbāni.",
  "tika-vin12t0:1709_18": "Dāsaddo hi avakhaṇḍanattho.",
  "tika-vin12t0:1709_19": "Dātunti avakhaṇḍituṃ.",
  "tika-vin12t0:1709_20": "Evantiādi nigamanaṃ.",
  "tika-vin12t0:1709_21": "Etthāti etesu vikallakesu.",
  "tika-vin12t0:1709_22": "Tanti cīvaraṃ.",
  "tika-vin12t0:1709_23": "Athāti tositato paraṃ.",
  "tika-vin12t0:1709_24": "Tatthāti ekassa bhikkhuno koṭṭhāse.",
  "tika-vin12t0:1709_25": "Sāmaṇakanti samaṇassa anurūpaṃ.",
  "tika-vin12t0:1709_26": "Yoti bhikkhu.",
  "tika-vin12t0:1709_27": "Tenāti parikkhārena.",
  "tika-vin12t0:1709_28": "Idampīti aññaṃ sāmaṇakassa parikkhārassa ṭhapanampi.",
  "tika-vin12t0:1709_29": "Pisaddena purimaṃ vatthachindanamapekkhati.",
  "tika-vin12t0:1710_0": "Vagganti samūhaṃ.",
  "tika-vin12t0:1710_1": "Aṭṭha vā nava vā bhikkhū hontīti yojanā.",
  "tika-vin12t0:1710_2": "Tesanti aṭṭhannaṃ vā navannaṃ vā.",
  "tika-vin12t0:1710_3": "Evantiādi nigamanaṃ.",
  "tika-vin12t0:1710_4": "Ayaṃ apahonakabhāvoti yojanā.",
  "tika-vin12t0:1710_5": "Puna cīvarasseva vikallakabhāvaṃ dassento āha “athavā”tiādi.",
  "tika-vin12t0:1710_6": "Ettha purimanaye cīvarassa ca puggalassa ca vikallakaṃ hoti,",
  "tika-vin12t0:1710_7": "pacchime cīvarassevāti ayametesaṃ viseso.",
  "tika-vin12t0:1711_0": "215. Cīvararajanakathā",
  "tika-vin12t0:1712_0": "344. Gihiparibhuttaṃ panāti gihinā paribhuttaṃ vatthaṃ pana, kiñci phalanti sambandho.",
  "tika-vin12t0:1713_0": "Sītudakāti sītaṃ udakaṃ.",
  "tika-vin12t0:1713_1": "Liṅgavipallāso hi ayaṃ.",
  "tika-vin12t0:1713_2": "Uttarāḷumpanti ettha uttara uḷumpanti padacchedaṃ katvā akārato ukārassa lopaṃ katvā,",
  "tika-vin12t0:1713_3": "pubbasarassa ca dīghaṃ katvā “uttarāḷumpa”nti vuccati.",
  "tika-vin12t0:1713_4": "Uttarāḷūti uttaraudakaṃ.",
  "tika-vin12t0:1713_5": "Uḷusaddo hi udakavācako,",
  "tika-vin12t0:1713_6": "taṃ pāti rakkhatīti uttarāḷumpaṃ.",
  "tika-vin12t0:1713_7": "Tassa sarūpaṃ dassento āha “vaṭṭādhāraka”nti.",
  "tika-vin12t0:1713_8": "Rajananti rajanachalliṃ.",
  "tika-vin12t0:1713_9": "Hīti phalajotako.",
  "tika-vin12t0:1713_10": "Rajananti rajanudakaṃ.",
  "tika-vin12t0:1713_11": "Hīti vitthāro.",
  "tika-vin12t0:1713_12": "Thevoti rajanabindu.",
  "tika-vin12t0:1713_13": "Na visaratīti na paggharati.",
  "tika-vin12t0:1713_14": "Rajanāḷuṅkanti etthāpi purimanayeneva padasiddhi veditabbā.",
  "tika-vin12t0:1713_15": "Rajanauḷuṅkanti rajanasaṅkhātassa udakassa gahaṇatthāya kariyatīti rajanauḷuṅkaṃ.",
  "tika-vin12t0:1713_16": "Daṇḍakena niyuttaṃ thālakaṃ daṇḍakathālakanti dassento āha “tameva sadaṇḍaka”nti.",
  "tika-vin12t0:1713_17": "Rajanakuṇḍanti rajanapakkhipanaṃ mahāghaṭaṃ.",
  "tika-vin12t0:1713_18": "Aññatrāti aññaṃ ṭhānaṃ.",
  "tika-vin12t0:1713_19": "Patthinnasaddo thaddhapariyāyoti āha “thaddha”nti.",
  "tika-vin12t0:1713_20": "Dantakāsāvānīti ettha dantasaddena tassa vaṇṇo gahetabbo,",
  "tika-vin12t0:1713_21": "so etesamatthīti dantāni,",
  "tika-vin12t0:1713_22": "dantāni ca tāni kāsāvāni ceti dantakāsāvāni,",
  "tika-vin12t0:1713_23": "tamatthaṃ dassento āha “dantavaṇṇānī”ti.",
  "tika-vin12t0:1713_24": "Dantavaṇṇāni kāsāvāni dhārentīti sambandho.",
  "tika-vin12t0:1714_0": "216. Chinnakacīvarānujānanakathā",
  "tika-vin12t0:1715_0": "345.",
  "tika-vin12t0:1715_1": "Dīghamariyādabaddhanti dīghena mariyādena baddhaṃ.",
  "tika-vin12t0:1715_2": "Catukkasaṇṭhānanti catunnaṃ maggānaṃ samodhānasaṇṭhānaṃ.",
  "tika-vin12t0:1715_3": "Ussahasi tvanti ettha upubbo sahadhātu samatthatthoti āha “sakkosi tva”nti.",
  "tika-vin12t0:1715_4": "Papubbo pana abhibhavanattho hoti “pasahatī”tiādīsu.",
  "tika-vin12t0:1715_5": "Yo nāmāti yo ānando ājānissati nāma,",
  "tika-vin12t0:1715_6": "so ānando paṇḍitoti yojanā.",
  "tika-vin12t0:1715_7": "“Kusī”ti etaṃ nāmaṃ adhivacananti yojanā.",
  "tika-vin12t0:1715_8": "Anuvātādīnanti ādisaddena paribhaṇḍādīni saṅgaṇhāti.",
  "tika-vin12t0:1715_9": "“Aḍḍhakusī”ti etanti yojanā.",
  "tika-vin12t0:1716_0": "Gīveyyakanti ettha gīvāyaṃ suttasaṃsibbitaṃ gīveyyakanti vacanatthaṃ dassento āha “gīvāveṭhanaṭṭhāne”tiādi.",
  "tika-vin12t0:1716_1": "“Āgantukapaṭṭa”nti iminā eyyakapaccayassa sarūpaṃ dasseti.",
  "tika-vin12t0:1716_2": "Eseva nayo jaṅgheyyakanti etthāpi.",
  "tika-vin12t0:1716_3": "Etaṃ nāmanti “gīveyyakaṃ,",
  "tika-vin12t0:1716_4": "jaṅgheyyaka”nti etaṃ nāmaṃ.",
  "tika-vin12t0:1716_5": "Itīti evaṃ.",
  "tika-vin12t0:1716_6": "Etanti “anuvivaṭṭa”ntiādi etaṃ.",
  "tika-vin12t0:1716_7": "“Anuvivaṭṭa”nti etaṃ nāmanti yojanā.",
  "tika-vin12t0:1716_8": "Vivaṭṭassāti majjhimakhaṇḍakassa.",
  "tika-vin12t0:1716_9": "Bāhantanti ettha bāhāya upari ṭhapitā antā bāhantāti vacanatthaṃ dassento āha “bāhāyā”tiādi.",
  "tika-vin12t0:1716_10": "Tesanti ubhinnamantānaṃ.",
  "tika-vin12t0:1716_11": "Etanti “bāhanta”nti etaṃ.",
  "tika-vin12t0:1717_0": "217. Ticīvarānujānanakathā",
  "tika-vin12t0:1718_0": "346.",
  "tika-vin12t0:1718_1": "“Ukkhittabhaṇḍikabhāvaṃ āpādite”ti iminā ubbhaṇḍiteti ettha ukkhittaṃ bhaṇḍaṃ ubbhaṇḍaṃ,",
  "tika-vin12t0:1718_2": "ubbhaṇḍabhāvaṃ itā āpāditāti ubbhaṇḍitāti vacanatthaṃ dasseti.",
  "tika-vin12t0:1718_3": "Te ubbhaṇḍite bhikkhū addasāti yojanā.",
  "tika-vin12t0:1718_4": "Bhisisaṅkhepenāti bhisiyaṃ pakkhepena,",
  "tika-vin12t0:1718_5": "pavesenāti attho,",
  "tika-vin12t0:1718_6": "bhisiākārenāti vuttaṃ hoti.",
  "tika-vin12t0:1718_7": "Tatthāti dakkhiṇāgiriṃ.",
  "tika-vin12t0:1718_8": "Gacchantā te bhikkhūti yojanā.",
  "tika-vin12t0:1718_9": "“Aṭṭhapamāṇāsū”ti iminā antaraṭṭhakāsūti ettha kapaccayo pamāṇatthe hotīti dasseti,",
  "tika-vin12t0:1718_10": "kesuci potthakesu pamāṇasaddo na dissati,",
  "tika-vin12t0:1718_11": "gaḷitoti daṭṭhabbo.",
  "tika-vin12t0:1718_12": "Rattīsūti sambandho.",
  "tika-vin12t0:1718_13": "Bhagavantanti ettha sampadānatthe upayogavacananti āha “bhagavato”ti.",
  "tika-vin12t0:1718_14": "Sītālukāti ettha sītaṃ pakati etesanti sītāluno,",
  "tika-vin12t0:1718_15": "teyeva sītālukāti vacanatthaṃ dassento āha “sītapakatikā”ti.",
  "tika-vin12t0:1718_16": "Ye kulaputtā pakatiyāva sītena kilamanti,",
  "tika-vin12t0:1718_17": "te sītālukā nāmāti yojanā.",
  "tika-vin12t0:1718_18": "Ekacciyanti ettha ekaccasaddo ekapariyāyoti āha “ekaṃ paṭṭa”nti.",
  "tika-vin12t0:1718_19": "Iminā ekoyeva ekaccoti katvā sakatthe accapaccayoti dasseti.",
  "tika-vin12t0:1718_20": "“Paṭṭa”nti iminā ekaccena niyuttaṃ ekacciyanti vacanatthaṃ katvā niyuttatthe pavattassa iyapaccayassa sarūpaṃ dasseti.",
  "tika-vin12t0:1718_21": "Itīti evaṃ.",
  "tika-vin12t0:1718_22": "Bhagavā anujānātīti sambandho.",
  "tika-vin12t0:1718_23": "Itareti saṅghāṭito itare uttarāsaṅgaantaravāsake.",
  "tika-vin12t0:1719_0": "218. Atirekacīvarādikathā",
  "tika-vin12t0:1720_0": "348.",
  "tika-vin12t0:1720_1": "Acchupeyyanti ettha acchi vuccati nettamaṇḍalaṃ,",
  "tika-vin12t0:1720_2": "taṃ viyāti acchi chiddo,",
  "tika-vin12t0:1720_3": "tasmiṃ upagantabbaṃ upanetabbanti acchupeyyaṃ.",
  "tika-vin12t0:1720_4": "“Laggāpeyya”nti iminā adhippāyatthaṃ dasseti.",
  "tika-vin12t0:1720_5": "Etthāti paṃsukūle.",
  "tika-vin12t0:1720_6": "Sabbamidanti “diguṇaṃ saṅghāṭi”ntiādikaṃ sabbaṃ idaṃ vacanaṃ.",
  "tika-vin12t0:1720_7": "Uddharitvāti apanetvā.",
  "tika-vin12t0:1720_8": "Saṃsibbitanti aññamaññaṃ sambandhitvā sibbitaṃ.",
  "tika-vin12t0:1721_0": "351.",
  "tika-vin12t0:1721_1": "Sovaggikanti ettha sundarāni aggāni rūpādīni etthāti saggo,",
  "tika-vin12t0:1721_2": "pubbapade ukārassa lopo,",
  "tika-vin12t0:1721_3": "ukārassa uvādese “suvaggo”ti sijjhati.",
  "tika-vin12t0:1721_4": "Suvaggappattahetukaṃ sovaggikaṃ, dānaṃ,",
  "tika-vin12t0:1721_5": "tamatthaṃ dassento āha “saggappattahetuka”nti.",
  "tika-vin12t0:1721_6": "“Apanetī”ti iminā nudadhātuyā apanayanatthaṃ dasseti.",
  "tika-vin12t0:1721_7": "Anāmayāti ettha āmayasaddo rogapariyāyoti āha “arogā”ti.",
  "tika-vin12t0:1721_8": "Natthi āmayo etissāti anāmayā.",
  "tika-vin12t0:1722_0": "353. Jhānalābhinoti jhānalābhīnaṃ puthujjanānaṃ kāmacchandanīvaraṇassa vikkhambhanattā vuttaṃ.",
  "tika-vin12t0:1723_0": "356.",
  "tika-vin12t0:1723_1": "Samodhānavasena dassiyitthāti sandiṭṭho.",
  "tika-vin12t0:1723_2": "Samodhānavasena bhajiyitthāti sambhatto.",
  "tika-vin12t0:1723_3": "Abhimukhaṃ lapitthāti ālapito.",
  "tika-vin12t0:1723_4": "Imehīti imehi dvīhi.",
  "tika-vin12t0:1724_0": "221. Pacchimavikappanupagacīvarādikathā",
  "tika-vin12t0:1725_0": "359.",
  "tika-vin12t0:1725_1": "Katapaṃsukūloti kato paṃsukūlo.",
  "tika-vin12t0:1725_2": "Iminā “paṃsukūlato”ti padassa visesanaparapadattaṃ dasseti.",
  "tika-vin12t0:1725_3": "Aggaḷāropanenāti aggaḷassa āropanena.",
  "tika-vin12t0:1725_4": "“Suttenevā”ti ettha evasaddena pilotikaṃ nivatteti.",
  "tika-vin12t0:1725_5": "Añchitvā añchitvāti ākaḍḍhitvā ākaḍḍhitvā.",
  "tika-vin12t0:1725_6": "Abhidhātu hi ākaḍḍhanattho.",
  "tika-vin12t0:1725_7": "“Saṅghāṭikoṇo dīgho”ti iminā vikaṇṇoti ettha visamo kaṇṇo vikaṇṇoti katvā kaṇṇasaddassa koṇatthaṃ dasseti.",
  "tika-vin12t0:1725_8": "Tatoti gaḷanato.",
  "tika-vin12t0:1725_9": "Lujjantīti valiṃ gaṇhanti.",
  "tika-vin12t0:1725_10": "Aṭṭhapadakanti padassa aṭṭhapadena sibbitaṃ aṭṭhapadakanti vacanatthaṃ dassento āha “aṭṭhapadakacchinnena pattamukhaṃ sibbitu”nti.",
  "tika-vin12t0:1725_11": "Tattha aṭṭhapadakacchinnena pattamukhaṃ sibbitunti aṭṭhapadalikhanena tattha tattha gabbhaṃ dassetvā pattamukhaṃ sibbituṃ.",
  "tika-vin12t0:1725_12": "“Aṭṭhapadakacchannenā”tipi pāṭho,",
  "tika-vin12t0:1725_13": "aṭṭhaphalakākārenāti attho.",
  "tika-vin12t0:1726_0": "360.",
  "tika-vin12t0:1726_1": "“Āgantukapattampi dātu”nti iminā anvādikanti padassa anupacchā āgantukabhāvena dīyatīti anvādikanti vacanatthaṃ dasseti.",
  "tika-vin12t0:1726_2": "Catutthakkharenapi pāṭho,",
  "tika-vin12t0:1726_3": "anupacchā āgantukabhāvena dhīyati ṭhapīyatīti anvādhikanti kātabbo.",
  "tika-vin12t0:1726_4": "Idaṃ panāti anvādhikaṃ pana.",
  "tika-vin12t0:1727_0": "361. Sesañātīnanti mātāpitūhi sesañātīnaṃ. Vinipātetiyevāti vinassanto nipātetiyeva.",
  "tika-vin12t0:1728_0": "362.",
  "tika-vin12t0:1728_1": "“Vassiko”ti saṅketīyati gaṇhīyatīti vassikasaṅketanti vutte cattāro māsāti āha “cattāro māse”ti.",
  "tika-vin12t0:1728_2": "Hīti saccaṃ, yasmā vā.",
  "tika-vin12t0:1728_3": "Āraññakassa bhikkhunoti sambandho.",
  "tika-vin12t0:1728_4": "Tenāti āraññakena bhikkhunā.",
  "tika-vin12t0:1729_0": "222. Saṅghikacīvaruppādakathā",
  "tika-vin12t0:1730_0": "363.",
  "tika-vin12t0:1730_1": "Aññatthāti dinnaṭṭhānato aññattha.",
  "tika-vin12t0:1730_2": "Haṭānipi cīvarāni tuyheva santakānīti yojanā.",
  "tika-vin12t0:1730_3": "Tesanti cīvarānaṃ.",
  "tika-vin12t0:1730_4": "Aññoti ekakavassāvāsikato añño.",
  "tika-vin12t0:1730_5": "Pañcamāse taṃ sabbaṃ tasseva bhikkhuno hotīti sambandho.",
  "tika-vin12t0:1730_6": "Yanti cīvaraṃ,",
  "tika-vin12t0:1730_7": "taṃ sabbaṃ cīvaranti sambandho.",
  "tika-vin12t0:1730_8": "Yampīti cīvarampi.",
  "tika-vin12t0:1730_9": "Soti bhikkhu,",
  "tika-vin12t0:1730_10": "gaṇhātīti sambandho.",
  "tika-vin12t0:1730_11": "Vassāvāsatthāyāti vassaṃ āvāsassa bhikkhuno atthāya.",
  "tika-vin12t0:1730_12": "Ṭhapitaupanikkhepatoti veyyāvaccakarehi vaḍḍhiṃ payojetvā ṭhapitaupanikkhepato.",
  "tika-vin12t0:1730_13": "Tatruppādatoti tasmiṃ vihāre uppādato nāḷikeraārāmādito.",
  "tika-vin12t0:1730_14": "Idanti vakkhamānaṃ.",
  "tika-vin12t0:1730_15": "Etthāti “tasseva tāni cīvarāni yāva kathinassa ubbhārāyā”ti vacane.",
  "tika-vin12t0:1730_16": "Yanti cīvaraṃ.",
  "tika-vin12t0:1730_17": "Pana saddo visesatthajotako.",
  "tika-vin12t0:1730_18": "Idanti padālaṅkāramattaṃ.",
  "tika-vin12t0:1730_19": "Idhāti imasmiṃ vihāre.",
  "tika-vin12t0:1730_20": "Abhilāpamattantipi vadanti.",
  "tika-vin12t0:1730_21": "Anatthatakathinassāpīti pisaddo pageva atthatakathinassāti dasseti.",
  "tika-vin12t0:1730_22": "Pañcamāseti accantasaṃyogatthe upayogavacanaṃ.",
  "tika-vin12t0:1730_23": "Tatoti pañcamāsato.",
  "tika-vin12t0:1730_24": "Atītavasse vassaṃvutthasaṅghassa idaṃ vassāvāsikaṃ deti kiṃ?",
  "tika-vin12t0:1730_25": "Udāhu anāgatavasseti yojanā.",
  "tika-vin12t0:1730_26": "Piṭṭhisamayeti gimhānaṃ paṭhamadivasato paṭṭhāya yāva assayujapuṇṇamī,",
  "tika-vin12t0:1730_27": "tāva piṭṭhisamaye.",
  "tika-vin12t0:1731_0": "Vassānatoti vassānamāsato.",
  "tika-vin12t0:1731_1": "Etthāti etesu cīvaresu.",
  "tika-vin12t0:1731_2": "Keci bhikkhūti sambandho.",
  "tika-vin12t0:1731_3": "Tamatthanti tassa saṅghikacīvarassa kāraṇaṃ.",
  "tika-vin12t0:1731_4": "Tatthevāti gataṭṭhāne eva.",
  "tika-vin12t0:1731_5": "Esāti saṅghikacīvarahārako bhikkhu.",
  "tika-vin12t0:1731_6": "Tatrāti vihārādīsu.",
  "tika-vin12t0:1731_7": "Nanti cīvarahārakaṃ bhikkhuṃ.",
  "tika-vin12t0:1732_0": "Vattaṃ vitthāretvā dassento āha “tena hī”tiādi.",
  "tika-vin12t0:1732_1": "Tena bhikkhunā bhājetabbānīti sambandho.",
  "tika-vin12t0:1732_2": "Tassevāti adhiṭṭhahantasseva.",
  "tika-vin12t0:1733_0": "Ekekaṃ bhāganti sambandho.",
  "tika-vin12t0:1733_1": "Ettha ṭhāne ahameva asmīti yojanā.",
  "tika-vin12t0:1733_2": "Duggahitāni hontīti saṅghikāneva hontīti adhippāyo.",
  "tika-vin12t0:1733_3": "Mayhamevimāni cīvarānīti issaravasena gahaṇe duggahitāni.",
  "tika-vin12t0:1733_4": "Mayhetāni pāpuṇantīti anissaravasena gahaṇe suggahitānīti viseso.",
  "tika-vin12t0:1734_0": "Pātite kuseti ettha tapaccayassa paccuppannakālikabhāvaṃ dassento āha “ekakoṭṭhāse”tiādi.",
  "tika-vin12t0:1734_1": "Gahitamevāti ekakoṭṭhāse pātitassa kusadaṇḍassa vasena “imassida”nti ekakoṭṭhāse vidite sabbesaṃ viditattā gahitamevāti adhippāyo.",
  "tika-vin12t0:1735_0": "Itovāti sacīvarabhattatova. Visuṃ sajjiyamāneti cīvare ca bhatte ca visuṃ sajjiyamāne.",
  "tika-vin12t0:1736_0": "Yathā purimesu dvīsu vatthūsu “adaṃsū”ti vuttaṃ,",
  "tika-vin12t0:1736_1": "tathā avatvā kasmā idha “dentī”ti vuttanti āha “saṇikaṃ saṇikaṃ dentiyevā”ti.",
  "tika-vin12t0:1736_2": "Saṇikaṃ saṇikaṃ dente dānakiriyāya anupacchinnattā “dentī”ti paccuppannavasena vuttanti adhippāyo.",
  "tika-vin12t0:1736_3": "Pacchinnadānattāti pacchinnadānakiriyabhāvato.",
  "tika-vin12t0:1736_4": "Idaṃ pana vatthu uppannanti sambandho.",
  "tika-vin12t0:1736_5": "Ime ca therāti nilavāsiādayo vinayadharapāmokkhā ime ca therā.",
  "tika-vin12t0:1737_0": "223. Upanandasakyaputtavatthukathā",
  "tika-vin12t0:1738_0": "364.",
  "tika-vin12t0:1738_1": "Etthāti upanandavatthumhi.",
  "tika-vin12t0:1738_2": "Tassāti upanandassa.",
  "tika-vin12t0:1738_3": "Gāmakāvāsinoti gāmake āvāsino.",
  "tika-vin12t0:1738_4": "Ayanti upanando.",
  "tika-vin12t0:1738_5": "Mukharoti mukhaṃ kharaṃ etassāti mukharo khakāralopo,",
  "tika-vin12t0:1738_6": "atha vā mukhaṃ etassatthīti mukharo mantutthe pavatto rapaccayo nindatthavācako.",
  "tika-vin12t0:1738_7": "Lahukāpattīti dukkaṭāpatti.",
  "tika-vin12t0:1738_8": "Tassevāti gahitabhikkhusseva.",
  "tika-vin12t0:1738_9": "Dhuranikkhepe satīti yojanā.",
  "tika-vin12t0:1739_0": "Ekassa puggalassatthāya adhippiyate icchiyateti ekādhippāyo,",
  "tika-vin12t0:1739_1": "ekapuggalapaṭivīso,",
  "tika-vin12t0:1739_2": "tenāha “ekapuggalapaṭivīsamevā”ti.",
  "tika-vin12t0:1739_3": "Yathā yathāti yena yenākārena.",
  "tika-vin12t0:1739_4": "Yoti paṭivīso.",
  "tika-vin12t0:1739_5": "“Tathā tathā”ti ajjhāharitabbo.",
  "tika-vin12t0:1739_6": "Tatthāti “idha panā”tiādivacane.",
  "tika-vin12t0:1739_7": "Ekekasmiṃ āvāseti sambandho.",
  "tika-vin12t0:1739_8": "Vāsaddo aññepi dvīhadvīhādivāre saṅgaṇhāti.",
  "tika-vin12t0:1739_9": "Yanti paṭivīsaṃ.",
  "tika-vin12t0:1739_10": "Eko puggaloti eko niccāvāso puggalo.",
  "tika-vin12t0:1739_11": "Evanti upaḍḍhe diyyamāne.",
  "tika-vin12t0:1739_12": "Yattha vā panāti ettha yasaddassa visayaṃ dassetuṃ vuttaṃ “evaṃ purimasmi”nti.",
  "tika-vin12t0:1739_13": "Purimasmiṃ āvāseti sambandho.",
  "tika-vin12t0:1739_14": "Tatoti ettha tasaddassa visayaṃ dassento āha “bahutaraṃ vasitavihārato”ti.",
  "tika-vin12t0:1739_15": "Idañcāti “amutra upaḍḍho cīvarapaṭivīso dātabbo”ti vacanañca.",
  "tika-vin12t0:1739_16": "Ekasīmavihārehīti ekissaṃ upacārasīmāyaṃ ṭhitehi vihārehi.",
  "tika-vin12t0:1739_17": "Nānāsīmavihāreti nānāupacārasīmāyaṃ ṭhite vihāre.",
  "tika-vin12t0:1739_18": "Senāsanaggāhoti purimaupacārasīmāyaṃ senāsanaggāho.",
  "tika-vin12t0:1739_19": "Tatthāti passambhanavihāre.",
  "tika-vin12t0:1739_20": "Sesanti cīvarato sesaṃ.",
  "tika-vin12t0:1739_21": "Sabbatthāti sabbesu vihāresu.",
  "tika-vin12t0:1739_22": "Antosīmagatassāti antoupacārasīmāyaṃ gatassa,",
  "tika-vin12t0:1739_23": "bhikkhunoti sambandho.",
  "tika-vin12t0:1739_24": "Cīvaraṃ senāsanaggāhasseva pāpuṇāti,",
  "tika-vin12t0:1739_25": "sesaṃ pana āmisabhesajjādisabbaṃ aññavihārato āgantvā antosīmagatassa pāpuṇātīti adhippāyo.",
  "tika-vin12t0:1740_0": "224. Gilānavatthukathā",
  "tika-vin12t0:1741_0": "365.",
  "tika-vin12t0:1741_1": "Mañcake nipātesunti ettha mañcake nipātanaṃ nāma mañcake nipajjāpananti āha “mañcake nipajjāpesu”nti.",
  "tika-vin12t0:1741_2": "Muttakarīsakiliṭṭhanti muttakarīsehi kiliṭṭhaṃ.",
  "tika-vin12t0:1741_3": "Yoti yo koci.",
  "tika-vin12t0:1741_4": "Manti mama.",
  "tika-vin12t0:1741_5": "Tamatthaṃ dassento āha “ovādānusāsanīkaraṇenā”ti.",
  "tika-vin12t0:1741_6": "Mama ovādassa ca anusāsaniyā ca karaṇenāti attho.",
  "tika-vin12t0:1741_7": "Etthāti “yo bhikkhave maṃ upaṭṭhaheyyā”tiādipāṭhe.",
  "tika-vin12t0:1741_8": "Suttassa neyyatthattā agahetabbatthaṃ dassento āha “bhagavato cā”tiādi.",
  "tika-vin12t0:1741_9": "Yassāti gilānassa.",
  "tika-vin12t0:1741_10": "Upajjhāyādayoti ettha ādisaddena ācariyasaddhivihārikaantevāsikasamānupajjhāyakasamānācariyakasaṅkhāte pañca jane saṅgaṇhāti.",
  "tika-vin12t0:1741_11": "Ekacāriko vā hotīti sambandho.",
  "tika-vin12t0:1741_12": "Saṅghattheropīti pisaddo pageva aññesanti dasseti.",
  "tika-vin12t0:1742_0": "366.",
  "tika-vin12t0:1742_1": "Abhikkamantaṃ vāti ettha abhimukhaṃ kamatīti abhikkamantoti vutte vaḍḍhanatthoti āha “vaḍḍhantaṃ vā”ti.",
  "tika-vin12t0:1742_2": "Ābādhaṃ nāvikarotīti sambandho.",
  "tika-vin12t0:1742_3": "Iminā antapaccayassa sarūpaṃ dasseti.",
  "tika-vin12t0:1742_4": "Idaṃ nāma bhojananti sambandho.",
  "tika-vin12t0:1742_5": "Saṃvidhātunti ettha saṃvipubbo dhādhātu karadhātvattho,",
  "tika-vin12t0:1742_6": "karadhātu ca sabbadhātvattho,",
  "tika-vin12t0:1742_7": "tasmā vuttaṃ “bhesajjaṃ yojetu”nti.",
  "tika-vin12t0:1742_8": "Assāti gilānupaṭṭhākassa.",
  "tika-vin12t0:1742_9": "Antarasaddassa majjhatthādayo paṭikkhipanto āha “kāraṇaṃ vuccatī”ti.",
  "tika-vin12t0:1743_0": "225. Matasantakakathā",
  "tika-vin12t0:1744_0": "367.",
  "tika-vin12t0:1744_1": "Kālaṅkateti ettha karaṇaṃ katanti dassento āha “kālakiriyāyā”ti.",
  "tika-vin12t0:1744_2": "Apaloketvāti “itthannāmo bhante bhikkhu kālaṅkato,",
  "tika-vin12t0:1744_3": "tassa ticīvarañca pattañca gilānupaṭṭhākānaṃ dātuṃ saṅghaṃ apalokemī”ti apaloketvā.",
  "tika-vin12t0:1745_0": "369. Gilānupaṭṭhākalābheti gilānupaṭṭhākānaṃ labhitabbe.",
  "tika-vin12t0:1746_0": "Sabbepi bhikkhūti sambandho.",
  "tika-vin12t0:1746_1": "Tatthāti tasmiṃ kālaṅkate.",
  "tika-vin12t0:1746_2": "Kiṃ vadanti?",
  "tika-vin12t0:1746_3": "“Sabbepi…pe…",
  "tika-vin12t0:1746_4": "sāmino”ti vadantīti yojanā.",
  "tika-vin12t0:1746_5": "Dvīsu vādesu pacchimavādo aṭṭhakathācariyena ruccatīti vadanti.",
  "tika-vin12t0:1746_6": "Yanti yaṃ vatthu.",
  "tika-vin12t0:1746_7": "“Yaṃ atthi,",
  "tika-vin12t0:1746_8": "taṃ dātabba”nti vuttamevatthaṃ āvikaronto āha “aññasmiṃ…pe…",
  "tika-vin12t0:1746_9": "dātabba”nti.",
  "tika-vin12t0:1746_10": "Tanti parikkhāraṃ.",
  "tika-vin12t0:1747_0": "Samakoti samaṃ pamāṇametassa bhāgassāti samako.",
  "tika-vin12t0:1747_1": "Saṃvidahanamattamevāti idañcidañca karohīti sajjanamattameva.",
  "tika-vin12t0:1747_2": "Jeṭṭhakabhāgoti diguṇabhāgo.",
  "tika-vin12t0:1748_0": "Yo panāti bhikkhu pana.",
  "tika-vin12t0:1748_1": "Etthāti bahūsu bhikkhūsu.",
  "tika-vin12t0:1748_2": "Yenāti yena kenaci,",
  "tika-vin12t0:1748_3": "dinnaṃ paṭiyāditanti sambandho.",
  "tika-vin12t0:1748_4": "Ekadivasampīti pisaddo pageva dvīhādiketi dasseti.",
  "tika-vin12t0:1748_5": "Sopīti pisaddo na kevalaṃ bahudivasaṃ upaṭṭhākoyeva,",
  "tika-vin12t0:1748_6": "atha kho sopīti dasseti.",
  "tika-vin12t0:1748_7": "Samīpanti gilānassa santikaṃ.",
  "tika-vin12t0:1748_8": "Āgacchatīti samīpamāgacchati.",
  "tika-vin12t0:1749_0": "Paccāsīsāyāti bhāgassa paccāsīsāya.",
  "tika-vin12t0:1749_1": "“Puna āgantvā jaggissāmī”ti iminā “puna āgantvā na jaggissāmī”ti gacchantassa na dātabbanti dasseti.",
  "tika-vin12t0:1749_2": "Dhuraṃ nikkhipitvāti upaṭṭhahane dhuraṃ nikkhipitvā.",
  "tika-vin12t0:1750_0": "Mātugāmopi hotūti yojanā.",
  "tika-vin12t0:1750_1": "Tassa bhikkhunoti kālaṅkatassa tassa bhikkhuno.",
  "tika-vin12t0:1750_2": "Sacepi sahassaṃ agghati,",
  "tika-vin12t0:1750_3": "gilānupaṭṭhākānaṃyeva dātabbanti yojanā.",
  "tika-vin12t0:1750_4": "Aññanti pattacīvarato aññaṃ.",
  "tika-vin12t0:1750_5": "Teti gilānupaṭṭhākā.",
  "tika-vin12t0:1750_6": "Avasesanti pattacīvarato avasesaṃ.",
  "tika-vin12t0:1750_7": "Tatoti bahukamahagghato.",
  "tika-vin12t0:1750_8": "Ticīvaraparikkhāroti tiṇṇaṃ cīvarānaṃ parivāro.",
  "tika-vin12t0:1750_9": "Sabbañcetanti sabbameva etaṃ parikkhāraṃ.",
  "tika-vin12t0:1750_10": "Labhatīti gilānupaṭṭhāko labhati.",
  "tika-vin12t0:1751_0": "Soti kālaṅkato.",
  "tika-vin12t0:1751_1": "Kassacīti gahaṭṭhassa vā pabbajitassa vā.",
  "tika-vin12t0:1751_2": "Tassevāti dinnagāhakasseva.",
  "tika-vin12t0:1751_3": "Ruciyā evāti kāmā eva.",
  "tika-vin12t0:1751_4": "Tattha tattha saṅghassevāti tasmiṃ tasmiṃ vihāre ṭhitassa saṅghasseva.",
  "tika-vin12t0:1751_5": "Idaṃ vihāre ṭhapitaparikkhāre sandhāya vuttaṃ.",
  "tika-vin12t0:1751_6": "Sace gāme vā araññe vā ṭhapitā honti,",
  "tika-vin12t0:1751_7": "sakalova saṅgho issaro. Kasmā?",
  "tika-vin12t0:1751_8": "Saṅghasseva dāyajjabhāvato.",
  "tika-vin12t0:1751_9": "Bahūnampīti tīhi paṭṭhāya bahūnampi.",
  "tika-vin12t0:1751_10": "Īdisavacanaṃ upanidhāya sāsanepi eko dve bahūti tīṇi vacanāni atthe dissanti,",
  "tika-vin12t0:1751_11": "sadde pana dvivacanabahuvacanānaṃ visesābhāvato dvivacanaṃ natthīti daṭṭhabbaṃ.",
  "tika-vin12t0:1751_12": "Adinnamevāti attanoyeva asantakattā,",
  "tika-vin12t0:1751_13": "aññesampi sādhāraṇattā ca adinnameva.",
  "tika-vin12t0:1751_14": "Sace sabbe matā anumatiyā denti,",
  "tika-vin12t0:1751_15": "sudinnameva.",
  "tika-vin12t0:1751_16": "Tanti santakaṃ.",
  "tika-vin12t0:1751_17": "Tesūti tesu sabbesu.",
  "tika-vin12t0:1752_0": "227. Kusacīrādipaṭikkhepakathā",
  "tika-vin12t0:1753_0": "371.",
  "tika-vin12t0:1753_1": "“Akkanāḷamaya”nti iminā akkanāḷena nibbattaṃ akkanāḷanti vacanatthaṃ dasseti.",
  "tika-vin12t0:1753_2": "Makacimayoti ettha makacisaddena potthakasaddassa ganthādayo atthe nivatteti.",
  "tika-vin12t0:1753_3": "Mayasaddena purimanayeneva nibbattataddhitaṃ dasseti.",
  "tika-vin12t0:1753_4": "Sesānīti akkanāḷapotthakehi sesāni kusacīrādīni.",
  "tika-vin12t0:1753_5": "Tesūti kusacīrādīsu.",
  "tika-vin12t0:1754_0": "372.",
  "tika-vin12t0:1754_1": "Tipaṭṭacīvarassa vāti idaṃ dvipaṭṭacīvarassa majjhe dānaṃ sandhāya vuttaṃ.",
  "tika-vin12t0:1754_2": "Tesanti sabbanīlakādīnaṃ.",
  "tika-vin12t0:1754_3": "Kañcukanti vāraṇaṃ.",
  "tika-vin12t0:1754_4": "Tañhi kaciyati kāye bandhiyatīti kañcukoti vuccati.",
  "tika-vin12t0:1754_5": "Veṭhanepīti uṇhīsepi.",
  "tika-vin12t0:1754_6": "Tañhi yasmā yena sīse veṭhiyati,",
  "tika-vin12t0:1754_7": "tasmā veṭhananti vuccati.",
  "tika-vin12t0:1754_8": "Rukkhachallimayanti ettha rukkhachallisaddena tirīṭasaddassa vakkalatthaṃ dasseti.",
  "tika-vin12t0:1754_9": "Vakkalañhi nivasanānaṃ aṅgapaccaṅgaṃ tirobhāvaṃ paṭicchannabhāvaṃ eti gacchati anenāti vā rukkhaṃ tiropaṭicchannaṃ",
  "tika-vin12t0:1754_10": "hutvā eti pavattatīti vā tirīṭanti vuccati.",
  "tika-vin12t0:1754_11": "Abhidhāne (abhidhānappadīpikāyaṃ 442 gāthāyaṃ) pana tarīṭanti takāre ikāravirahito pāṭho atthi.",
  "tika-vin12t0:1754_12": "Pādapuñjananti pādo pujiyati sodhiyati anenāti pādapuñjanaṃ,",
  "tika-vin12t0:1754_13": "tālujo tatiyakkharo.",
  "tika-vin12t0:1755_0": "374.",
  "tika-vin12t0:1755_1": "Sante patirūpake gāhaketi ettha patirūpako nāma pakkamantassa bhikkhuno sandiṭṭhasambhatto.",
  "tika-vin12t0:1755_2": "Iminā patirūpake gāhake asati adatvā saṅghena bhājite subhājitamevāti dasseti.",
  "tika-vin12t0:1755_3": "Satta janāti pakkamantaummattakakhittacittavedanaṭṭā cattāro,",
  "tika-vin12t0:1755_4": "ukkhittakā tayoti satta janā.",
  "tika-vin12t0:1756_0": "230. Saṅghe bhinne cīvaruppādakathā",
  "tika-vin12t0:1757_0": "376.",
  "tika-vin12t0:1757_1": "Saṅgho bhijjatīti ettha dvikoṭṭhāsavasena bhijjanamevādhippetaṃ,",
  "tika-vin12t0:1757_2": "na aññanti āha “dve koṭṭhāsā”ti.",
  "tika-vin12t0:1757_3": "Ekasmiṃ pakkhe cīvarāni dentīti yojanā.",
  "tika-vin12t0:1757_4": "Dvipakkhaṃ sandhāya “sakalassa saṅghassā”ti vuttaṃ.",
  "tika-vin12t0:1757_5": "Etanti cīvaraṃ.",
  "tika-vin12t0:1757_6": "Tasseva cīvaranti tassa koṭṭhāsassa cīvarameva.",
  "tika-vin12t0:1757_7": "Yatthāti yasmiṃ dese.",
  "tika-vin12t0:1757_8": "Dakkhiṇodakaṃ pamāṇanti dakkhiṇodakameva pamāṇaṃ,",
  "tika-vin12t0:1757_9": "na deyyadhammo.",
  "tika-vin12t0:1757_10": "Tasmā dakkhiṇodakaṃ paṭiggaṇhantā,",
  "tika-vin12t0:1757_11": "deyyadhammassa sāmino hontīti adhippāyo.",
  "tika-vin12t0:1757_12": "Ubhohipi pakkhehīti yojanā.",
  "tika-vin12t0:1757_13": "Parasamuddeti jambudīpe.",
  "tika-vin12t0:1757_14": "So hi sīhaḷadīpato samuddassa pārattā parasamuddoti vuccati.",
  "tika-vin12t0:1757_15": "Itaro pakkhoti dakkhiṇodakassa ca cīvarassa ca laddhapakkhato itaro aladdho pakkho.",
  "tika-vin12t0:1758_0": "232. Aṭṭhacīvaramātikākathā",
  "tika-vin12t0:1759_0": "379.",
  "tika-vin12t0:1759_1": "Idāni āhāti sambandho.",
  "tika-vin12t0:1759_2": "Puggalādhiṭṭhānanayenāti “sīmāya detī”ti kattuvācakena kiriyāpadena dāyakapuggalasaṅkhātakattuno adhiṭṭhānavasena vuttattā puggalādhiṭṭhānena nayena.",
  "tika-vin12t0:1759_3": "Etthāti etāsu aṭṭhasu mātikāsu.",
  "tika-vin12t0:1759_4": "Aṭṭhamā mātikāti yojanā.",
  "tika-vin12t0:1759_5": "Tatthāti aṭṭhasu mātikāsu.",
  "tika-vin12t0:1759_6": "Sabbatthāti sabbesu “katikāya detī”tiādīsu.",
  "tika-vin12t0:1760_0": "Sīmāya…pe…",
  "tika-vin12t0:1760_1": "bhājetabbantiādimhi mātikāniddese pana evaṃ vinicchayo veditabboti yojanā.",
  "tika-vin12t0:1760_2": "Sīmāya detīti ettha pannarasa sīmā veditabbāti sambandho.",
  "tika-vin12t0:1761_0": "Tatthāti pannarasasu sīmāsu.",
  "tika-vin12t0:1761_1": "Upacārasīmā paricchinnā hotīti sambandho.",
  "tika-vin12t0:1761_2": "Ettakaṃ ṭhānanti parikkhepārahaṭṭhānassa ekantena avuttattā ekantena parikkhepārahaṭṭhānaṃ dassento āha “apicā”tiādi.",
  "tika-vin12t0:1761_3": "Dhuvasannipātato vā khipitānanti sambandho.",
  "tika-vin12t0:1761_4": "“Pariyante”ti padaṃ pubbāparāpekkhaṃ.",
  "tika-vin12t0:1761_5": "Tasmā tīsu nissakkapadesu yojetabbaṃ.",
  "tika-vin12t0:1761_6": "Sā panāti upacārasīmā pana.",
  "tika-vin12t0:1761_7": "Bhikkhūsu vaḍḍhantesu āvāsopi vaḍḍhatīti manasikatvā vuttaṃ “bhikkhūsu vaḍḍhantesū”ti.",
  "tika-vin12t0:1761_8": "Sabbesaṃ bhikkhūnanti sambandho.",
  "tika-vin12t0:1761_9": "Vuttamevāti sīmakathāyaṃ vuttameva.",
  "tika-vin12t0:1762_0": "Apica khoti ettha apisaddo pucchatthavācako.",
  "tika-vin12t0:1762_1": "Kehi ṭhapitāti hi attho.",
  "tika-vin12t0:1762_2": "Rājarājamahāmattā ṭhapentīti sambandho.",
  "tika-vin12t0:1762_3": "Lābhasīmāti lābhassa mariyādo.",
  "tika-vin12t0:1762_4": "Yanti yo lābho.",
  "tika-vin12t0:1762_5": "Etthantareti etasmiṃ gāvutādiantare.",
  "tika-vin12t0:1762_6": "Lābhasīmā nāmāti lābhena paricchinnā sīmā nāma.",
  "tika-vin12t0:1762_7": "Tatthāti bahūsu janapadesu.",
  "tika-vin12t0:1762_8": "Antaradīpā cāti mahādīpato aññadīpā ca,",
  "tika-vin12t0:1762_9": "khuddakadīpāti adhippāyo.",
  "tika-vin12t0:1763_0": "Ettheva sīmāyāti khaṇḍasīmāya eva.",
  "tika-vin12t0:1763_1": "Tesaṃyevāti khaṇḍasīmagatānaṃyeva.",
  "tika-vin12t0:1763_2": "Evatthaphalaṃ dassento āha “aññesa”ntiādi.",
  "tika-vin12t0:1763_3": "Rukkhe vā pabbate vā ṭhitassa vā heṭṭhā pathavīmajjhagatassa vā bhikkhussāti yojanā.",
  "tika-vin12t0:1763_4": "Imissā upacārasīmāya ṭhitassāti sambandho.",
  "tika-vin12t0:1763_5": "Samānasaṃvāsasīmāyāti mahāsīmāya.",
  "tika-vin12t0:1763_6": "Khaṇḍasīmasīmantarikāsūti khaṇḍasīmāyañca dvinnaṃ sīmānaṃ sīmantarikāyañca.",
  "tika-vin12t0:1763_7": "Tattha dvinnaṃ gāmaṭṭhānampi pāpuṇāti.",
  "tika-vin12t0:1763_8": "Avippavāsasīmāya dinnaṃ gāmaṭṭhānaṃ na pāpuṇāti “ṭhapetvā gāmañca gāmūpacārañcā”ti vuttattā.",
  "tika-vin12t0:1764_0": "Jambuyā lakkhito dīpo jambudīpo.",
  "tika-vin12t0:1764_1": "Tambo lohito pāṇi hattho etesanti tambapāṇino.",
  "tika-vin12t0:1764_2": "Vijayakumārādayo sattasatā janā.",
  "tika-vin12t0:1764_3": "Tesaṃ nivāso tambapaṇṇi,",
  "tika-vin12t0:1764_4": "soyeva dīpoti tambapaṇṇidīpo, tasmiṃ.",
  "tika-vin12t0:1764_5": "Sabbesaṃ bhāganti sambandho.",
  "tika-vin12t0:1764_6": "Tatrevāti jambudīpeyeva.",
  "tika-vin12t0:1764_7": "Evantiādi nigamanaṃ.",
  "tika-vin12t0:1765_0": "Yo pana bhaṇatīti sambandho.",
  "tika-vin12t0:1765_1": "Tatoti kathanato,",
  "tika-vin12t0:1765_2": "paranti sambandho.",
  "tika-vin12t0:1765_3": "Nanti mahāsivattheraṃ.",
  "tika-vin12t0:1765_4": "Tiyojanāpīti pisaddo tato ūnāpi hotīti dasseti.",
  "tika-vin12t0:1765_5": "Sabbaṃpetanti sabbaṃpi etaṃ lābhagaṇhanādiṃ.",
  "tika-vin12t0:1765_6": "Iti āhaṃsūti yojanā.",
  "tika-vin12t0:1766_0": "Katikānaṃ yathicchitakatena pavattattā bahu hoti,",
  "tika-vin12t0:1766_1": "tasmā idha icchitakatikaṃ dassetuṃ vuttaṃ “samānalābhakatikāyā”ti.",
  "tika-vin12t0:1766_2": "Tatrāti “katikāya detī”ti pāṭhe.",
  "tika-vin12t0:1766_3": "Sannipatitehi bhikkhūhi bhājetabbanti sambandho.",
  "tika-vin12t0:1766_4": "Tassāti vihārassa.",
  "tika-vin12t0:1766_5": "Buddhādhivutthoti buddhena adhi issaravasena vasiyitthāti buddhādhivuttho.",
  "tika-vin12t0:1766_6": "Ettāvatāti ettakena sāvanamattena.",
  "tika-vin12t0:1766_7": "Nisinnovāti nisinno eva hoti,",
  "tika-vin12t0:1766_8": "nisinno iva vā.",
  "tika-vin12t0:1766_9": "Tasmiṃ vihārepīti tasmiṃ porāṇakādivihārepi.",
  "tika-vin12t0:1766_10": "Evamevāti “ayaṃ porāṇako vihāro tena navavihārena saddhiṃ samānalābhaṃ kātuṃ saṅghassa ruccatī”tiādinā evameva.",
  "tika-vin12t0:1766_11": "Idhāti porāṇakavihāre.",
  "tika-vin12t0:1766_12": "Tasminti navavihāre.",
  "tika-vin12t0:1766_13": "Evanti yathā ekena vihārena saddhiṃ eko vihāro kātabbo,",
  "tika-vin12t0:1766_14": "evaṃ tathāti attho.",
  "tika-vin12t0:1767_0": "Bhikkhāpaññattiyāti ettha bhikkhā paññapiyati niccavasena ṭhapiyati etthāti bhikkhāpaññattīti dassento āha “attano pariccāgapaññāpanaṭṭhāne”ti.",
  "tika-vin12t0:1767_1": "Tassāti “yattha saṅghassa dhuvakārā kariyantī”tipāṭhassa.",
  "tika-vin12t0:1767_2": "Attho evaṃ veditabboti yojanā.",
  "tika-vin12t0:1767_3": "Yattha vāti yasmiṃ vā ṭhāne.",
  "tika-vin12t0:1767_4": "Anenāti cīvaradāyakena.",
  "tika-vin12t0:1767_5": "Salākabhattādīni vā nibaddhāni kāritānīti sambandho.",
  "tika-vin12t0:1767_6": "Yena panāti cīvaradāyakena pana.",
  "tika-vin12t0:1767_7": "Sakalopi vihāroti sakalopi saārāmo vihāro.",
  "tika-vin12t0:1767_8": "Tatthāti cīvaradāyake.",
  "tika-vin12t0:1767_9": "Imeti pākavattassa vattanaṭṭhānādayo vihārā.",
  "tika-vin12t0:1767_10": "Dhuvena kariyantīti dhuvakārā vihārā.",
  "tika-vin12t0:1767_11": "Soti cīvaradāyako.",
  "tika-vin12t0:1767_12": "Yatthāti yasmiṃ ṭhāne.",
  "tika-vin12t0:1767_13": "Sabbatthāti sabbesu bahūsu vihāresu.",
  "tika-vin12t0:1768_0": "Tehīti bahutarehi bhikkhūhi.",
  "tika-vin12t0:1768_1": "Dhuvakāresūti niddhāraṇe bhummaṃ.",
  "tika-vin12t0:1768_2": "Ekatthāti ekasmiṃ dhuvakāre.",
  "tika-vin12t0:1768_3": "“Sace bhikkhugaṇanāya gaṇhathāti vadatī”ti iminā sace na vadati,",
  "tika-vin12t0:1768_4": "bhikkhugaṇanāya bhājetvā gaṇhituṃ na vaṭṭatīti dasseti,",
  "tika-vin12t0:1768_5": "vihāragaṇanāya gaṇhituṃ vaṭṭatīti adhippāyo.",
  "tika-vin12t0:1768_6": "Tathāti yathā “bhikkhugaṇanāya gaṇhathā”ti vadati,",
  "tika-vin12t0:1768_7": "tathāti attho.",
  "tika-vin12t0:1768_8": "Etthāti bhājetabbavatthūsu.",
  "tika-vin12t0:1768_9": "Tanti mañcapīṭhakaṃ,",
  "tika-vin12t0:1768_10": "pucchitvā dātabbanti sambandho.",
  "tika-vin12t0:1768_11": "Pucchitvāti dāyakaṃ pucchitvā,",
  "tika-vin12t0:1768_12": "vadatīti dāyako vadati.",
  "tika-vin12t0:1768_13": "Saṅghassāpīti pisaddo na dāyakassevāti dasseti.",
  "tika-vin12t0:1769_0": "Upacārasīmāyaṃ ṭhitena saṅghena bhājetabbanti sambandho.",
  "tika-vin12t0:1769_1": "Sīmaṭṭhassāti upacārasīmāyaṃ ṭhitassa.",
  "tika-vin12t0:1769_2": "Asampattassāpīti bhājanaṭṭhānaṃ asampattassāpi.",
  "tika-vin12t0:1769_3": "Alasajātikāti kosajjajātikā.",
  "tika-vin12t0:1769_4": "Ṭhitikāti pabandhavasena ṭhiyate ṭhiti,",
  "tika-vin12t0:1769_5": "sāyeva ṭhitikā.",
  "tika-vin12t0:1769_6": "Atha vā “ṭhitaṭṭhānato paṭṭhāya dātabba”nti aṭṭhakathāyaṃ vuttattā tiṭṭhati pabandhavasena etthāti ṭhiti,",
  "tika-vin12t0:1769_7": "sāyeva ṭhitikāti vacanattho kātabbo.",
  "tika-vin12t0:1769_8": "Ṭhitikaṃ ṭhapetvāti vīsativassasaṅkhātaṃ ṭhitikaṃ ṭhapetvā.",
  "tika-vin12t0:1769_9": "Tesanti therānaṃ.",
  "tika-vin12t0:1770_0": "Sampattasampattānanti bhājanaṭṭhānaṃ sampattasampattānaṃ.",
  "tika-vin12t0:1770_1": "Attano vihāradvāre vā attano antovihāreyeva vāti yojanā.",
  "tika-vin12t0:1770_2": "Sīmāti upacārasīmā.",
  "tika-vin12t0:1770_3": "Therāsanaṃ ārūḷhe satīti yojanā.",
  "tika-vin12t0:1770_4": "Vassaggenāti vassagaṇanāya.",
  "tika-vin12t0:1771_0": "Pāṭekkanti paccekaṃ.",
  "tika-vin12t0:1771_1": "Sabbāneva cīvarānīti sambandho.",
  "tika-vin12t0:1771_2": "Dubbhāsitaduggahitānamatthaṃ dassento āha “gatagataṭṭhāne saṅghikāneva hontī”ti.",
  "tika-vin12t0:1771_3": "Ekanti dasasu vatthesu ekaṃ.",
  "tika-vin12t0:1772_0": "Vatthasseva pupphaṃ vā vali vā atthīti yojanā.",
  "tika-vin12t0:1772_1": "Tenāti pupphavalinā.",
  "tika-vin12t0:1772_2": "Ekaṃ tantanti ekaṃ suttaṃ.",
  "tika-vin12t0:1772_3": "Tatthāti tesu ṭhitikāya ṭhānāṭṭhānesu.",
  "tika-vin12t0:1772_4": "Dvīhipi gahetabbaṃ ṭhitikāya abhāvato.",
  "tika-vin12t0:1773_0": "Bhikkhu attano santakaṃ yaṃ cīvaranti yojanā.",
  "tika-vin12t0:1773_1": "Paṃsukūlikānampi vaṭṭatīti “saṅghassa demā”ti vā “tuyhaṃ demā”ti vā avatvā “bhikkhūnaṃ dema,",
  "tika-vin12t0:1773_2": "therānaṃ demā”ti vuttattā paṃsukūlikānampi vaṭṭati.",
  "tika-vin12t0:1773_3": "Bhikkhutherā nāma hi na attanāyeva honti,",
  "tika-vin12t0:1773_4": "aññepi bahū,",
  "tika-vin12t0:1773_5": "tasmā vaṭṭati.",
  "tika-vin12t0:1773_6": "“Saṅghassā”ti vutte attanā ekantena saṅghoyeva,",
  "tika-vin12t0:1773_7": "tasmā “saṅghassā”ti vuttepi na vaṭṭati,",
  "tika-vin12t0:1773_8": "pageva “tuyha”nti vutte.",
  "tika-vin12t0:1774_0": "Tatoti bahuvatthato. Gahetuṃ na vaṭṭatīti paṃsukūlikānaṃ gahetuṃ na vaṭṭati.",
  "tika-vin12t0:1775_0": "Yanti vatthaṃ. Tatthāti parikkhāresu. Suttanti tantaṃ.",
  "tika-vin12t0:1776_0": "Evaṃ antosīmaṃ pavisitvā “saṅghassa demā”ti dinne vinicchayaṃ dassetvā bahisīmāya dinne taṃ dassento āha “sace panā”tiādi.",
  "tika-vin12t0:1776_1": "Ekabaddhā cāti dvādasahatthamanatikkamitvā ekatobaddhā ca.",
  "tika-vin12t0:1776_2": "Ye panāti bhikkhū pana.",
  "tika-vin12t0:1777_0": "Ubhatosaṅghassa detīti ettha catunnaṃ vākyānaṃ vasena vuttepi ubhatosaṅghassa detiyeva nāmāti dassento āha “ubhatosaṅghassa dammīti vuttepī”tiādi.",
  "tika-vin12t0:1777_1": "Ubhatosaṅghaggahaṇena gahitattāti puggalassa ubhatosaṅghaggahaṇena gahitattā.",
  "tika-vin12t0:1777_2": "“Eseva nayo”ti iminā ekavīsatipaṭivīse katvā eko cetiyassa dātabboti nayaṃ atidisati.",
  "tika-vin12t0:1777_3": "Pāpuṇanakoṭṭhāso nāma natthi cetiyassa ubhatosaṅghaggahaṇena agahitattā.",
  "tika-vin12t0:1778_0": "Tatthāti ubhatosaṅghapuggalacetiyesu. Sesaṃ suviññeyyameva.",
  "tika-vin12t0:1779_0": "Pubbeti buddhassa bhagavato dharamānakāle.",
  "tika-vin12t0:1779_1": "Tadāti yadā buddho bhagavā dharati, tadā.",
  "tika-vin12t0:1779_2": "Paṭimaṃ vāti paṭibimbaṃ vā.",
  "tika-vin12t0:1779_3": "Tañhi bhagavatā paṭi sadisaṃ mānīyatīti paṭimāti vuccati.",
  "tika-vin12t0:1779_4": "Cetiyaṃ vāti thūpaṃ vā.",
  "tika-vin12t0:1779_5": "So hi devamanussehi cititabbaṃ,",
  "tika-vin12t0:1779_6": "pūjetabbaṃ,",
  "tika-vin12t0:1779_7": "iṭṭhakādīhi vā cinitabbanti cetiyanti vuccati.",
  "tika-vin12t0:1779_8": "Tatthāti deyyadhammesu.",
  "tika-vin12t0:1779_9": "Yanti kiriyāparāmasanaṃ.",
  "tika-vin12t0:1779_10": "Yaṃ dentīti yojanā.",
  "tika-vin12t0:1779_11": "Tatthāti tasmiṃ dāne.",
  "tika-vin12t0:1779_12": "Aniyamavācakassa “yo”ti sabbanāmassa atthaṃ dassento āha “pabbajito vā gahaṭṭho vā”ti.",
  "tika-vin12t0:1779_13": "Vattaṃ katvā paribhuñjitunti pubbakālaaparakālakiriyānaṃ vikāravasena aniyatattā vuttaṃ “bhuñjitvā pacchāpi vattaṃ kātu”nti.",
  "tika-vin12t0:1780_0": "“Dūrampi haritvā pūjetabba”nti iminā jaṅghapesanikakammaṃ na hotīti dasseti.",
  "tika-vin12t0:1780_1": "Harantassa bhikkhunoti sambandho.",
  "tika-vin12t0:1780_2": "Gacchatoti anādare sāmivacanaṃ.",
  "tika-vin12t0:1780_3": "Tanti saṅghassa āhaṭabhattaṃ.",
  "tika-vin12t0:1781_0": "Vassaṃvutthasaṅghassāti vassaṃ vasitthāti vassaṃvuttho.",
  "tika-vin12t0:1781_1": "Aluttakitantasamāsoyaṃ,",
  "tika-vin12t0:1781_2": "soyeva saṅgho vassaṃvutthasaṅgho, tassa.",
  "tika-vin12t0:1781_3": "Yāvatikasaddo yattakapariyāyoti āha “yattakā”ti.",
  "tika-vin12t0:1781_4": "Disāpakkantassāpīti aññaṃ disaṃ pakkantassapi,",
  "tika-vin12t0:1781_5": "dātabbanti sambandho.",
  "tika-vin12t0:1781_6": "Vadantīti aṭṭhakathācariyehi apare ācariyā vadanti.",
  "tika-vin12t0:1781_7": "Etanti vacanaṃ.",
  "tika-vin12t0:1782_0": "Sampattānanti dinnaṭṭhānaṃ sampattānaṃ.",
  "tika-vin12t0:1782_1": "Sabbesanti yattha katthaci vutthavassānaṃ sabbesaṃ.",
  "tika-vin12t0:1782_2": "Tatrāti vihāre.",
  "tika-vin12t0:1782_3": "Tatrāti tasmiṃ vadane sati,",
  "tika-vin12t0:1782_4": "tesu bhikkhūsu vā.",
  "tika-vin12t0:1782_5": "Vassaṃ vasantīti vassaṃvasantā, tesaṃ.",
  "tika-vin12t0:1782_6": "Cīvaramāseti cīvarena lakkhite pacchimakattikamāse.",
  "tika-vin12t0:1783_0": "Hemantassa pacchimo divasoti phagguṇapuṇṇamīsaṅkhāto hemantassa pacchimo divaso.",
  "tika-vin12t0:1783_1": "Vassāvāsikanti vassaṃ āvasantānaṃ dātabbaṃ cīvaraṃ.",
  "tika-vin12t0:1783_2": "Āropetabbākāraṃ dassento āha “atītavassāvāsassā”tiādi.",
  "tika-vin12t0:1783_3": "Tattha atītavassāvāsassāti atītavassaṃ,",
  "tika-vin12t0:1783_4": "atītavasse vā āvāsassa saṅghassa.",
  "tika-vin12t0:1783_5": "Tanti cīvaraṃ.",
  "tika-vin12t0:1784_0": "Ṭhapetvāti vihāre ṭhapetvā.",
  "tika-vin12t0:1784_1": "Sampattānanti imaṃ ṭhānaṃ sampattānaṃ.",
  "tika-vin12t0:1784_2": "Itoti cīvaradānakālato.",
  "tika-vin12t0:1784_3": "Teti antovasse vutthabhikkhū.",
  "tika-vin12t0:1785_0": "Ādissāti padassa tvāpaccayantabhāvaṃ dassento āha “ādisitvā”ti.",
  "tika-vin12t0:1785_1": "Ayamattho veditabboti yojanā.",
  "tika-vin12t0:1785_2": "Tatrāti “yāguyā vā”tiādipāṭhe.",
  "tika-vin12t0:1785_3": "Ajjatanāya vāti ajja bhavānaṃ puññānaṃ atthāya vā.",
  "tika-vin12t0:1785_4": "Tesanti nimantakānaṃ,",
  "tika-vin12t0:1785_5": "paviṭṭhānaṃ bhikkhūnanti sambandho.",
  "tika-vin12t0:1785_6": "Yehi nimantitehīti nimantitehi yehi bhikkhūhi.",
  "tika-vin12t0:1785_7": "Yesaṃ vā pattanti sambandho.",
  "tika-vin12t0:1785_8": "Tesaṃ na pāpuṇātīti sabbesaṃ tesaṃ na pāpuṇāti, kasmā?",
  "tika-vin12t0:1785_9": "Animantitattā.",
  "tika-vin12t0:1785_10": "Tesaṃ na pāpuṇanti, kasmā?",
  "tika-vin12t0:1785_11": "Nimantitagehaṃ apaviṭṭhattā.",
  "tika-vin12t0:1785_12": "Soti dāyako.",
  "tika-vin12t0:1786_0": "Pubbepīti ito pubbepi.",
  "tika-vin12t0:1786_1": "Assāti dāyakassa.",
  "tika-vin12t0:1786_2": "Vāsetvāti vāsāpetvā.",
  "tika-vin12t0:1786_3": "Soti dāyako.",
  "tika-vin12t0:1786_4": "Yoti bhikkhu,",
  "tika-vin12t0:1786_5": "vasatīti sambandho.",
  "tika-vin12t0:1786_6": "Tānīti bhesajjāni.",
  "tika-vin12t0:1786_7": "Idanti cīvaraṃ.",
  "tika-vin12t0:1787_0": "“Antevāsikānañcā”ti padena saddhivihārikāpi gahetabbā uddesādivasena ante vasanasīlattā.",
  "tika-vin12t0:1787_1": "Uddesaṃ gahetuṃ āgato ca gahetvā gacchanto cāti ime ante avasanasīlāpi rūḷhīvasena antevāsikā nāma.",
  "tika-vin12t0:1787_2": "Iminā nissayaṃ gahetuṃ āgato ca therassa santike nissayaṃ gahitapubbo ca antevāsiko nāmāti dasseti.",
  "tika-vin12t0:1787_3": "Vattaṃ katvā uddesaparipucchādīni gahetvā vicarantānaṃ sabbesaṃ uddesantevāsikānaṃ pāpuṇātīti yojanā.",
  "tika-vin12t0:1787_4": "Iminā saddhivihārikanissayantevāsikaupasampadantevāsikapabbajjantevāsikāpi gahetabbā tesampi nibaddhacārikabhikkhubhāvato.",
  "tika-vin12t0:1787_5": "Sabbatthāti sabbasmiṃ cīvarakkhandhake.",
  "tika-vin12t0:1788_0": "Iti cīvarakkhandhakavaṇṇanāya yojanā samattā.",
  "tika-vin12t0:1789_0": "9. Campeyyakkhandhakaṃ",
  "tika-vin12t0:1790_0": "234. Kassapagottabhikkhuvatthukathā",
  "tika-vin12t0:1791_0": "380.",
  "tika-vin12t0:1791_1": "Campeyyakkhandhake gaggarāya pokkharaṇiyāti ettha gaggarasaddassa nāmasaddabhāvaṃ dassento āha “gaggaranāmikāya itthiyā”ti.",
  "tika-vin12t0:1791_2": "Iminā gaggarasaddo gaggaraiti nāmaṃ pavattinimittaṃ katvā itthidabbaṃ vadatīti dasseti.",
  "tika-vin12t0:1791_3": "Tantipaṭibaddhoti tantiyā paṭibaddho.",
  "tika-vin12t0:1791_4": "“Ussukkampi akāsi yāguyā”tiādīsu evaṃ vinicchayo veditabboti yojanā.",
  "tika-vin12t0:1791_5": "Tassa bhikkhunoti kassapagottanāmakassa tassa bhikkhuno.",
  "tika-vin12t0:1791_6": "Tatthevāti vāsabhagāmeyeva.",
  "tika-vin12t0:1792_0": "382. Adhammena vaggakammaṃ karontītiādīnaṃ nānākaraṇanti sambandho.",
  "tika-vin12t0:1793_0": "236. Ñattivipannakammādikathā",
  "tika-vin12t0:1794_0": "385.",
  "tika-vin12t0:1794_1": "Aññatrāpi dhammāti ettha dhammāti upayogatthe nissakkavacanametanti āha “aññatra dhamma”nti.",
  "tika-vin12t0:1794_2": "“Aññatrā”ti nipātapayoge dutiyātatiyāpañcamīsu aññatarassa sambhavato upayogavacanampi hoti.",
  "tika-vin12t0:1794_3": "Tasmā vuttaṃ “ayameva vā pāṭho”ti.",
  "tika-vin12t0:1794_4": "“Bhūtena vatthunā”ti iminā dhammasaddassa saccatthaṃ dasseti.",
  "tika-vin12t0:1794_5": "“Eseva nayo”ti iminā saddasabhāvameva sandhāya atidisati,",
  "tika-vin12t0:1794_6": "na atthaṃ.",
  "tika-vin12t0:1794_7": "Tena vuttaṃ “ettha panā”tiādi.",
  "tika-vin12t0:1794_8": "Satthusāsananti satthu āṇā.",
  "tika-vin12t0:1794_9": "Satthuāṇā nāma ñattianusāvanānaṃ sampadāti āha “ñattisampadā anusāvanasampadā cā”ti.",
  "tika-vin12t0:1794_10": "“Paṭikuṭṭhañceva katañcā”ti iminā paṭikuṭṭhakatanti padassa dvandavākyaṃ dasseti.",
  "tika-vin12t0:1794_11": "Paṭikusitabbanti paṭikuṭṭhaṃ,",
  "tika-vin12t0:1794_12": "kattabbanti kataṃ, kammaṃ.",
  "tika-vin12t0:1794_13": "Tamevatthaṃ dassento āha “yaṃ aññesū”tiādi.",
  "tika-vin12t0:1794_14": "Tattha yanti kammaṃ.",
  "tika-vin12t0:1795_0": "387.",
  "tika-vin12t0:1795_1": "Pāḷiyāti vinayapāḷiyā.",
  "tika-vin12t0:1795_2": "Yanti kammaṃ,",
  "tika-vin12t0:1795_3": "na kariyatīti sambandho.",
  "tika-vin12t0:1795_4": "Etthāti aṭṭhakathāyaṃ.",
  "tika-vin12t0:1795_5": "So ca khoti so ca vitthāro,",
  "tika-vin12t0:1795_6": "āgatoti sambandho.",
  "tika-vin12t0:1795_7": "Kasmā ñattidutiyañatticatutthakammānameva vasena āgato,",
  "tika-vin12t0:1795_8": "nanu ñattiapalokanakammavasenapi āgatena bhavitabbanti āha “yasmā panā”tiādi.",
  "tika-vin12t0:1795_9": "Ñattidutiyañatticatutthesu hāpanaṃ vā aññathā karaṇaṃ vā atthi viya ñattikamme natthīti yojanā.",
  "tika-vin12t0:1795_10": "Ñattikamme ñattiṭṭhapanato aññakiccassa asambhavato hāpanaṃ vā aññathā karaṇaṃ vā natthīti adhippāyo.",
  "tika-vin12t0:1795_11": "Tānīti ñattikammaapalokanakammāni.",
  "tika-vin12t0:1795_12": "Sabbesampi kammānanti sabbesampi catunnaṃ kammānaṃ.",
  "tika-vin12t0:1795_13": "Paratoti parasmiṃ parivārāvasāne.",
  "tika-vin12t0:1796_0": "237. Catuvaggakaraṇādikathā",
  "tika-vin12t0:1797_0": "388.",
  "tika-vin12t0:1797_1": "Yadidaṃ kammanti yojanā.",
  "tika-vin12t0:1797_2": "Tesanti saṅghānaṃ.",
  "tika-vin12t0:1797_3": "Kammappattoti ettha kammena,",
  "tika-vin12t0:1797_4": "kammassa vā pattoti atthaṃ paṭikkhipanto āha “kammaṃ patto”ti.",
  "tika-vin12t0:1797_5": "“Sabbakammesu kammapatto”ti pāḷinayena “kammesu patto”ti atthopi yujjati.",
  "tika-vin12t0:1797_6": "Lokavohāravasena “kammena kammassa vā patto”ti atthopi yujjateva.",
  "tika-vin12t0:1798_0": "389.",
  "tika-vin12t0:1798_1": "Parisatoti parisakāraṇā.",
  "tika-vin12t0:1798_2": "Tatthāti “catuvaggakaraṇañce bhikkhave”tiādipāṭhe,",
  "tika-vin12t0:1798_3": "catuvīsatipuggalesu vā.",
  "tika-vin12t0:1798_4": "Kammanānāsaṃvāsakoti ukkhepanīyakammakato.",
  "tika-vin12t0:1798_5": "Laddhinānāsaṃvāsakoti ukkhittānuvattako.",
  "tika-vin12t0:1798_6": "“Hutvā”ti iminā “bhikkhunīcatuttho”tiādīsu catuvīsatiyā ṭhānesu kiriyāvisesanabhāvaṃ dasseti.",
  "tika-vin12t0:1798_7": "Bhikkhunī catutthī etassāti bhikkhunīcatuttho,",
  "tika-vin12t0:1798_8": "catuvaggo saṅghotiādinā vacanattho kātabbo.",
  "tika-vin12t0:1799_0": "393.",
  "tika-vin12t0:1799_1": "Parivāsādītiādisaddena mūlāyakassanamānattaabbhānāni saṅgaṇhāti.",
  "tika-vin12t0:1799_2": "Tesanti parivāsādikammānaṃ.",
  "tika-vin12t0:1799_3": "Paratoti parasmiṃ cūḷavagge.",
  "tika-vin12t0:1800_0": "394.",
  "tika-vin12t0:1800_1": "Paṭikuṭṭhakatakammassāti paṭikuṭṭhassa hutvā katassa kammassa.",
  "tika-vin12t0:1800_2": "Pakatattassāti ettha pakatisīlasaṅkhāto attā sabhāvo etassāti pakatattoti atthaṃ dassento āha “avipannasīlassā”ti.",
  "tika-vin12t0:1800_3": "Saṅghādisesaṃ anāpajjantassāpi avipannasīlattā vuttaṃ “pārājikaṃ anajjhāpannassā”ti.",
  "tika-vin12t0:1800_4": "Iminā saṅghādisesaṃ āpajjantopi pakatattoyevāti dasseti.",
  "tika-vin12t0:1800_5": "Sopi hi idha avipannasīlo nāma,",
  "tika-vin12t0:1800_6": "aññattha pana saṅghādisesassa sīlavipattibhāvato taṃ āpajjantopi vipannasīloyeva nāma.",
  "tika-vin12t0:1800_7": "Ānantarikassāti ettha anantarasaddassa sambandhañca ṇikapaccayassa atthañca dassento āha “attano anantaraṃ nisinnassā”ti.",
  "tika-vin12t0:1800_8": "Tattha “attano”ti iminā anantarasaddassa sambandhaṃ dasseti.",
  "tika-vin12t0:1800_9": "“Nisinnassā”ti iminā ṇikapaccayassa atthaṃ dasseti.",
  "tika-vin12t0:1801_0": "239. Dvenissāraṇādikathā",
  "tika-vin12t0:1802_0": "395.",
  "tika-vin12t0:1802_1": "Vatthutoti vatthukāraṇā.",
  "tika-vin12t0:1802_2": "Tatthāti “dvemā bhikkhave”tiādipāṭhe.",
  "tika-vin12t0:1802_3": "“Sandhāya vutta”nti iminā “appatto”tiādisuttassa neyyatthabhāvaṃ dasseti.",
  "tika-vin12t0:1802_4": "Hīti saccaṃ, yasmā vā.",
  "tika-vin12t0:1802_5": "Tanti pabbājanīyakammaṃ.",
  "tika-vin12t0:1802_6": "Puna tanti pabbājanīyakammameva.",
  "tika-vin12t0:1802_7": "Esa bhikkhu appattoti sambandho.",
  "tika-vin12t0:1802_8": "Kasmā appattoti āha “yasmā”tiādi.",
  "tika-vin12t0:1802_9": "Āveṇikalakkhaṇenāti avinā hutvā pavattena lakkhaṇena.",
  "tika-vin12t0:1802_10": "Attanā avinā hutvā attano santakena visuṃ bhūtena lakkhaṇenāti vuttaṃ hoti.",
  "tika-vin12t0:1802_11": "Yadi appatto,",
  "tika-vin12t0:1802_12": "kasmā sunissāritoti āha “yasmā panassā”tiādi.",
  "tika-vin12t0:1802_13": "Assāti bhikkhussa,",
  "tika-vin12t0:1802_14": "kareyyāti sambandho.",
  "tika-vin12t0:1802_15": "Taṃ ce saṅgho tajjanīyakammādivasena nissāreti,",
  "tika-vin12t0:1802_16": "sunissāritoti sambandho.",
  "tika-vin12t0:1802_17": "Soti bhikkhu.",
  "tika-vin12t0:1802_18": "Yasmā anuññātā,",
  "tika-vin12t0:1802_19": "tasmā sunissāritoti yojanā.",
  "tika-vin12t0:1802_20": "Kittakena aṅgena anuññātāti āha “ekenapi aṅgenā”ti.",
  "tika-vin12t0:1803_0": "396.",
  "tika-vin12t0:1803_1": "Osāraṇāti ettha otyūpasaggavasena saradhātu pavesanatthoti āha “pavesanā”ti.",
  "tika-vin12t0:1803_2": "Tatthāti “osāraṇā”tiādipāṭhe.",
  "tika-vin12t0:1803_3": "Osāretīti ettha abbhānādivasena pavesanaṃ paṭikkhipanto āha “upasampadakammavasenā”ti.",
  "tika-vin12t0:1803_4": "Sahassakkhattumpīti pisaddo garahattho.",
  "tika-vin12t0:1803_5": "Ekavārādike pana kā nāma kathāti dasseti.",
  "tika-vin12t0:1803_6": "Sātisārāti sadosā.",
  "tika-vin12t0:1803_7": "Tathāti yathā ācariyupajjhāyā sātisārā, tathā.",
  "tika-vin12t0:1803_8": "Seso kārakasaṅgho sātisāroti sambandho.",
  "tika-vin12t0:1803_9": "“Hatthacchinnādayo pana dvattiṃsa suosāritā”ti vuttattā andhamūgabadhirānaṃ apabbajitānampi upasampadā ruhatīti daṭṭhabbaṃ.",
  "tika-vin12t0:1803_10": "Teti hatthacchinnādayo dvattiṃsa.",
  "tika-vin12t0:1804_0": "397.",
  "tika-vin12t0:1804_1": "Abhūtavatthuvasenāti asaccavatthuvasena,",
  "tika-vin12t0:1804_2": "asaṃvijjamānavatthuvasena vā.",
  "tika-vin12t0:1804_3": "Tatthāti “idha pana bhikkhave”tiādipāṭhe.",
  "tika-vin12t0:1804_4": "Paṭinissajjitāti ettha tapaccayassa kammatthe pavattabhāvaṃ dassento āha “paṭinissajjitabbā”ti.",
  "tika-vin12t0:1805_0": "241. Upālipucchākathā",
  "tika-vin12t0:1806_0": "400.",
  "tika-vin12t0:1806_1": "Tatthāti upālipañhesu.",
  "tika-vin12t0:1806_2": "Tassapāpiyasikādīhi saddhiṃ ekā pucchā katāti yojanā.",
  "tika-vin12t0:1806_3": "Bhikkhūnampi vāreti sambandho.",
  "tika-vin12t0:1806_4": "Pisaddena “na kevalaṃ upālipañhesuyeva yojetabbāni,",
  "tika-vin12t0:1806_5": "atha kho bhikkhūnaṃ vārepī”ti dasseti.",
  "tika-vin12t0:1807_0": "242. Tajjanīyakammakathā",
  "tika-vin12t0:1808_0": "407.",
  "tika-vin12t0:1808_1": "“Idha pana bhikkhave bhikkhu bhaṇḍanakārako”tiādi vuttanti sambandho.",
  "tika-vin12t0:1808_2": "Tatthāti “idha pana bhikkhave”tiādipāṭhe.",
  "tika-vin12t0:1808_3": "Anapadānoti ettha apapubbo dāsaddo avakhaṇḍanatthoti āha “apadānaṃ vuccati paricchedo”ti.",
  "tika-vin12t0:1808_4": "Natthi apadānaṃ avakhaṇḍanaṃ āpattipariyanto etassāti anapadānoti vacanattho kātabbo.",
  "tika-vin12t0:1808_5": "Sāyeva pāḷi vuttāti sambandho.",
  "tika-vin12t0:1808_6": "Tatthāti tassaṃ pāḷiyaṃ.",
  "tika-vin12t0:1808_7": "Kiñci atthavinicchayaṃ pāḷianusārena vidituṃ na sakkā na hotīti yojanā.",
  "tika-vin12t0:1809_0": "Iti campeyyakkhandhakavaṇṇanāya yojanā samattā.",
  "tika-vin12t0:1810_0": "10. Kosambakakkhandhakaṃ",
  "tika-vin12t0:1811_0": "271. Kosambakavivādakathā",
  "tika-vin12t0:1812_0": "451.",
  "tika-vin12t0:1812_1": "Kosambakakkhandhake ayamanupubbikathā evaṃ veditabbāti yojanā.",
  "tika-vin12t0:1812_2": "Vinayaṃ pāḷito ca,",
  "tika-vin12t0:1812_3": "tadatthato ca dhāretīti vinayadharo,",
  "tika-vin12t0:1812_4": "tathā suttantaṃ dhāretīti suttantiko.",
  "tika-vin12t0:1812_5": "Tesūti dvīsu bhikkhūsu.",
  "tika-vin12t0:1812_6": "Suttantiko bhikkhu nikkhamīti sambandho.",
  "tika-vin12t0:1812_7": "Ācamanaudakāvasesanti ācameti dhovati anenāti ācamanaṃ,",
  "tika-vin12t0:1812_8": "tameva udakaṃ ācamanaudakaṃ,",
  "tika-vin12t0:1812_9": "tameva avasesaṃ ācamanaudakāvasesaṃ,",
  "tika-vin12t0:1812_10": "avasesaācamanaudakanti attho.",
  "tika-vin12t0:1812_11": "Taṃ bhikkhunti suttantikaṃ bhikkhuṃ.",
  "tika-vin12t0:1812_12": "Etthāti ācamanaudakāvasesaṭṭhapane.",
  "tika-vin12t0:1812_13": "“Sace hoti,",
  "tika-vin12t0:1812_14": "desessāmī”ti iminā attano subbacabhāvañca sikkhākāmatañca dasseti.",
  "tika-vin12t0:1812_15": "Teti tayā,",
  "tika-vin12t0:1812_16": "kathanti sambandho.",
  "tika-vin12t0:1812_17": "Atha vā teti tuyhaṃ,",
  "tika-vin12t0:1812_18": "natthīti sambandho.",
  "tika-vin12t0:1812_19": "Asañcicca asatiyā katattā anāpattipakkhopi bhaveyyāti āha “natthi āpattī”ti.",
  "tika-vin12t0:1812_20": "Ettha pana āpattiyeva.",
  "tika-vin12t0:1812_21": "Soti suttantiko.",
  "tika-vin12t0:1813_0": "Vinayadharopīti vinayadharo pana,",
  "tika-vin12t0:1813_1": "ārocesīti sambandho.",
  "tika-vin12t0:1813_2": "Āpajjamānopīti pisaddo garahattho.",
  "tika-vin12t0:1813_3": "Teti vinayadharassa nissitakā,",
  "tika-vin12t0:1813_4": "āhaṃsūti sambandho.",
  "tika-vin12t0:1813_5": "Tassāti suttantikassa.",
  "tika-vin12t0:1813_6": "Teti suttantikassa nissitakā,",
  "tika-vin12t0:1813_7": "ārocesunti sambandho.",
  "tika-vin12t0:1813_8": "Soti suttantiko.",
  "tika-vin12t0:1813_9": "Musāvādīti abhūtato,",
  "tika-vin12t0:1813_10": "abhūtaṃ vā vacanaṃ vadanasīlo.",
  "tika-vin12t0:1813_11": "Esoti vinayadharo.",
  "tika-vin12t0:1813_12": "Teti suttantikassa nissitakā,",
  "tika-vin12t0:1813_13": "āhaṃsūti sambandho.",
  "tika-vin12t0:1813_14": "Tatoti kalahavaḍḍhanakāraṇā.",
  "tika-vin12t0:1813_15": "Vinayadharo akāsīti sambandho.",
  "tika-vin12t0:1814_0": "453.",
  "tika-vin12t0:1814_1": "“Na tāva bhinno”ti iminā bhinnoti ettha tapaccayassa avassambhāviyatthe anāgatakālikataṃ dasseti.",
  "tika-vin12t0:1814_2": "Tamevatthaṃ saha upamāya dassento āha “apicā”tiādi.",
  "tika-vin12t0:1814_3": "Tanti sassaṃ.",
  "tika-vin12t0:1814_4": "“Bhijjissatī”ti iminā bhijjissatīti bhinnoti vacanatthaṃ dasseti.",
  "tika-vin12t0:1814_5": "So ca khoti saṅgho.",
  "tika-vin12t0:1814_6": "Kalahavasena bhijjissatīti sambandho.",
  "tika-vin12t0:1814_7": "Sambhamaatthavasenāti saṃvegaatthavasena.",
  "tika-vin12t0:1814_8": "Sambhamasaddo hi tīsu atthesu vattati gārave, bhītiyaṃ,",
  "tika-vin12t0:1814_9": "saṃvege cāti.",
  "tika-vin12t0:1814_10": "Idha pana saṃvege vattati.",
  "tika-vin12t0:1814_11": "Bhikkhusaṅghassa bhinne saṃvegaatthavasenāti adhippāyo.",
  "tika-vin12t0:1814_12": "Idaṃ heṭṭhā kathitāya “bhaye kodhe pasaṃsāya”nti gāthāya casaddena sampiṇḍitaṃ sambhamaatthaṃ sandhāya vuttanti daṭṭhabbaṃ.",
  "tika-vin12t0:1814_13": "Etthāti “bhinno bhikkhusaṅgho bhinno bhikkhusaṅgho”ti pāṭhe.",
  "tika-vin12t0:1814_14": "Āmeḍitanti ā punappunaṃ bhayādipīḷitattā meḍena ummādena itaṃ kathitaṃ āmeḍitaṃ.",
  "tika-vin12t0:1815_0": "454.",
  "tika-vin12t0:1815_1": "Hīti vitthāro.",
  "tika-vin12t0:1815_2": "Bhagavā vadeyyāti sambandho.",
  "tika-vin12t0:1815_3": "Ukkhipanti apanentīti ukkhepakā.",
  "tika-vin12t0:1815_4": "Ukkhittamanuvattantīti ukkhittānuvattakā.",
  "tika-vin12t0:1815_5": "Etesanti ukkhittānuvattakānaṃ.",
  "tika-vin12t0:1815_6": "Puna etesanti ukkhepakānaṃ.",
  "tika-vin12t0:1815_7": "Pakkhoti sakhā.",
  "tika-vin12t0:1815_8": "Tantimevāti pāḷimeva,",
  "tika-vin12t0:1815_9": "byāpārameva vā.",
  "tika-vin12t0:1816_0": "455.",
  "tika-vin12t0:1816_1": "Yoti bhikkhu.",
  "tika-vin12t0:1816_2": "Cittaṃ uppādetīti sambandho.",
  "tika-vin12t0:1816_3": "Tumheti dhammavādino sandhāya vuttaṃ.",
  "tika-vin12t0:1816_4": "Kiṃ bhaṇathāti kiṃ vacanaṃ bhaṇatha.",
  "tika-vin12t0:1816_5": "Iti pucchitvāti sambandho.",
  "tika-vin12t0:1816_6": "Tesañcāti dhammavādīnañca.",
  "tika-vin12t0:1816_7": "Itaresañcāti adhammavādīnañca.",
  "tika-vin12t0:1816_8": "Imeti attano pakkhe ime bhikkhū.",
  "tika-vin12t0:1816_9": "Tesanti adhammavādīnaṃ.",
  "tika-vin12t0:1816_10": "“Kammaṃ kopetī”ti “nānāsaṃvāsakacatuttho ce bhikkhave kammaṃ kareyya, akammaṃ,",
  "tika-vin12t0:1816_11": "na ca karaṇīya”nti vacanato kammaṃ kopeti.",
  "tika-vin12t0:1816_12": "Itaresampīti dhammavādīnampi.",
  "tika-vin12t0:1816_13": "Dhammavādīnaṃ pakkhe nisīditvā adhammavādīnaṃ laddhiṃ gaṇhantopi dhammavādīnaṃ nānāsaṃvāsako hotiyeva,",
  "tika-vin12t0:1816_14": "ayaṃ nayo vuttanayassa atthato siddhoti katvā idha na vutto.",
  "tika-vin12t0:1816_15": "Evantiādi nigamanaṃ.",
  "tika-vin12t0:1816_16": "Yoti bhikkhu,",
  "tika-vin12t0:1816_17": "pavisati gaṇhātīti sambandho.",
  "tika-vin12t0:1816_18": "Nisinno hutvāti yojanā.",
  "tika-vin12t0:1816_19": "Imeti attano pakkhe ime bhikkhū.",
  "tika-vin12t0:1816_20": "Itareti parapakkhe itare bhikkhū.",
  "tika-vin12t0:1816_21": "Tesanti dhammavādīnaṃ.",
  "tika-vin12t0:1816_22": "Yattha tattha vā pana pakkheti yasmiṃ kasmiṃci vā dhammavādīnaṃ pakkhe.",
  "tika-vin12t0:1816_23": "Ime dhammavādinoti gaṇhātīti taṃtaṃpakkhagate bhikkhū yāthāvato vā ayāthāvato vā “ime dhammavādino”ti gaṇhāti.",
  "tika-vin12t0:1817_0": "456.",
  "tika-vin12t0:1817_1": "Kāyena kataṃ kammaṃ kāyakammaṃ,",
  "tika-vin12t0:1817_2": "vaciyā kataṃ kammaṃ vacīkammaṃ.",
  "tika-vin12t0:1817_3": "Tattha kāyakammaṃ upadaṃsentā bhikkhū paharantā upadaṃsenti.",
  "tika-vin12t0:1817_4": "Vacīkammaṃ upadaṃsentā bhikkhū pharusaṃ vadantā upadaṃsenti.",
  "tika-vin12t0:1817_5": "Tena vuttaṃ “kāyena paharantā”tiādi.",
  "tika-vin12t0:1817_6": "Upadaṃsentīti pavattenti.",
  "tika-vin12t0:1817_7": "“Kodhavasenā”ti iminā pemavasenāti atthaṃ nivatteti.",
  "tika-vin12t0:1817_8": "Adhammiyānīti adhammena kattabbāni.",
  "tika-vin12t0:1817_9": "“Kiccānī”ti iminā iyapaccayassa sarūpaṃ dasseti.",
  "tika-vin12t0:1817_10": "Asammodikāti ettha yakāralopoti āha “asammodikāyā”ti.",
  "tika-vin12t0:1817_11": "“Kathāyā”ti iminā asammodaṃ janetīti asammodikāti katvā ṇikapaccayassa sarūpaṃ dasseti.",
  "tika-vin12t0:1817_12": "Upacāraṃ muñcitvāti ettha upacāro nāma aññamaññaṃ paharantānaṃ hatthassa pāpuṇanaṭṭhānaṃ,",
  "tika-vin12t0:1817_13": "taṃ muñcitvāti attho.",
  "tika-vin12t0:1817_14": "Āsanantarikāyāti ettha ekaṃ āsanaṃ antaraṃ byavahitaṃ imissā nisinnakiriyāyāti āsanantarikāti dassento āha “ekekaṃ āsanaṃ antara”nti.",
  "tika-vin12t0:1817_15": "“Katvā”ti iminā kiriyāvisesanabhāvaṃ dasseti.",
  "tika-vin12t0:1818_0": "457- 8.",
  "tika-vin12t0:1818_1": "Ayaṃ assa bhikkhuno adhippāyo kirāti yojanā.",
  "tika-vin12t0:1818_2": "Eteti kodhābhibhūte bhikkhū.",
  "tika-vin12t0:1818_3": "Bhagavā pana kathesīti sambandho.",
  "tika-vin12t0:1818_4": "“Anattho ato”ti iminā anatthatoti padassa okāralopasandhiṃ dasseti.",
  "tika-vin12t0:1818_5": "Tesaṃ padānamatthaṃ dassento āha “etasmā”tiādi.",
  "tika-vin12t0:1818_6": "“Atha vā”tiādinā “anatthado”ti vattabbe “sugato”tiādīsu viya da-",
  "tika-vin12t0:1818_7": "kārassa ta-",
  "tika-vin12t0:1818_8": "kāraṃ katvā anatthatoti vuttanti dasseti.",
  "tika-vin12t0:1818_9": "Anatthadoti anatthaṃ dadātīti anatthado.",
  "tika-vin12t0:1819_0": "464.",
  "tika-vin12t0:1819_1": "Puthusaddoti ettha puthusaddo mahantapariyāyoti āha “mahā”ti.",
  "tika-vin12t0:1819_2": "Assāti bhaṇḍanakārakassa janassa.",
  "tika-vin12t0:1819_3": "Samajanoti ettha samasaddo sadisapariyāyoti āha “ekasadiso”ti,",
  "tika-vin12t0:1819_4": "tulyādhikaraṇasamāsoyaṃ.",
  "tika-vin12t0:1819_5": "Bhaṇḍanakārako ayaṃ janoti yojanā.",
  "tika-vin12t0:1819_6": "Tatthāti bhaṇḍanakārakesu janesu.",
  "tika-vin12t0:1819_7": "Aññampi ekaṃ idaṃ kāraṇanti sambandho.",
  "tika-vin12t0:1819_8": "Na maññitthāti koci ekopi na maññitthāti yojanā.",
  "tika-vin12t0:1819_9": "Iminā amaññarunti ettha āvibhattiyā “ru”nti ādeso dassito.",
  "tika-vin12t0:1820_0": "Parimuṭṭhāti parimuṭṭhā sati etesanti parimuṭṭhāti dassento āha “parimuṭṭhasatino”ti.",
  "tika-vin12t0:1820_1": "Aṭṭhakkharagāthāyaṃ “pañcamaṃ laghu sabbatthā”ti vuttattā pañcamassa rākārassa rasso hoti.",
  "tika-vin12t0:1820_2": "Tena vuttaṃ “rākārassa rassādeso kato”ti.",
  "tika-vin12t0:1820_3": "Kathaṃ bhāṇinoti vācaṃ bhāṇino.",
  "tika-vin12t0:1820_4": "Mukhāyāmanti ettha āyāmasaddo vitthārapariyāyo,",
  "tika-vin12t0:1820_5": "vitthāro ca nāma pasāraṇanti āha “pasāretu”nti.",
  "tika-vin12t0:1820_6": "Sampadānatthajotakena tuṃpaccayena sampadānatthe upayogavacananti dasseti.",
  "tika-vin12t0:1820_7": "Nītāti kammavācakassa kitassa appadhānakammaṃ dassento āha “imaṃ nillajjabhāva”nti.",
  "tika-vin12t0:1820_8": "Dvikammakadhātubhāvato “attano”ti padhānakammampi ajjhāharitabbaṃ.",
  "tika-vin12t0:1820_9": "Tanti kalahaṃ.",
  "tika-vin12t0:1820_10": "“Jāna”nti padena “vidū”ti padassa atthañca vākyañca dasseti.",
  "tika-vin12t0:1820_11": "Vidanti jānantīti vidūti vacanattho kātabboti adhippāyo.",
  "tika-vin12t0:1820_12": "Sādīnavotiādīnavena dosena saha pavatto.",
  "tika-vin12t0:1820_13": "Ayanti kalaho.",
  "tika-vin12t0:1821_0": "Ye ca taṃ upanayhantīti ettha tasaddassa visayaṃ dassetuṃ vuttaṃ “āghāta”nti.",
  "tika-vin12t0:1821_1": "Yeti janā.",
  "tika-vin12t0:1821_2": "Upanayhanti upanahanti bandhanti.",
  "tika-vin12t0:1821_3": "Sanantanoti ettha sanantanasaddo purāṇapariyāyoti āha “porāṇo”ti.",
  "tika-vin12t0:1822_0": "“Aññe”ti iminā pareti ettha parasaddassa pacchābhāgatthādayo nivāreti.",
  "tika-vin12t0:1822_1": "Mayamettha yamāmaseti ettha etasaddassa visayaṃ dassento āha “saṅghamajjhe”ti.",
  "tika-vin12t0:1822_2": "Yamudhātu upayamanattho sekāro nipātamattoti āha “upayamāmā”ti.",
  "tika-vin12t0:1822_3": "“Satataṃ samitaṃ maccusantikaṃ gacchāmā”ti iminā “na jānantī”ti padassa ākāraṃ dasseti.",
  "tika-vin12t0:1822_4": "Tatthāti mahājanakāye ye paṇḍitāti yojanā.",
  "tika-vin12t0:1822_5": "Evaṃ hīti evameva.",
  "tika-vin12t0:1822_6": "Jānantā te paṇḍitā paṭipajjantīti yojanā.",
  "tika-vin12t0:1822_7": "Medhantā hiṃsantā gacchanti pavattantīti medhagā kalahā.",
  "tika-vin12t0:1822_8": "Keci medhadhātuto ṇvupaccayaṃ vadanti,",
  "tika-vin12t0:1822_9": "tesaṃ matena medhakāti paṭhamakkharena pāṭho bhaveyya.",
  "tika-vin12t0:1823_0": "Tesampīti brahmadattadīghāvukumārānampi.",
  "tika-vin12t0:1823_1": "Saṅgatīti samāgamo.",
  "tika-vin12t0:1823_2": "Voti tumhākaṃ.",
  "tika-vin12t0:1823_3": "Yesaṃ tumhākaṃ neva mātāpitūnaṃ aṭṭhīni chinnāni,",
  "tika-vin12t0:1823_4": "na pāṇā hatā,",
  "tika-vin12t0:1823_5": "na gavassadhanāni haṭāni.",
  "tika-vin12t0:1823_6": "Tesaṃ tumhākaṃ kasmā saṅgati na hotīti yojanā.",
  "tika-vin12t0:1824_0": "Sabbāni parissayānīti ettha sabbānīti vuttakāraṇañca liṅgavipallāsañca dassento āha “pākaṭaparissaye ca paṭicchannaparissaye cā”ti.",
  "tika-vin12t0:1824_1": "“Abhibhavitvā”ti iminā abhibhuyyāti padassa tvāpaccayantabhāvaṃ dasseti.",
  "tika-vin12t0:1824_2": "Tenāti nipakena sahāyena.",
  "tika-vin12t0:1825_0": "Rājāvāti ettha rājā ivāti padavibhāgaṃ katvā rājasaddassa upalakkhaṇavasena mahājanaka,",
  "tika-vin12t0:1825_1": "arindamarājāno ca ivasaddassa opammatthajotakañca dassento āha “yathā”tiādi.",
  "tika-vin12t0:1825_2": "Raṭṭhavijitasaddā aññamaññapariyāyā.",
  "tika-vin12t0:1825_3": "Visesanavisesyānaṃ kāmācārato gamyamānattā vuttaṃ “vijitaṃ raṭṭha”nti.",
  "tika-vin12t0:1825_4": "“Mātaṅgo araññe nāgo ivā”ti iminā padavibhāgaṃ dasseti.",
  "tika-vin12t0:1825_5": "Tesaṃ padānaṃ atthaṃ dassento āha “mātaṅgoti hatthī vuccatī”tiādi.",
  "tika-vin12t0:1825_6": "“Hatthī vuccatī”ti iminā mahanto aṅgo sarīrametassāti mātaṅgoti vacanatthena hatthī mātaṅgo nāmāti dasseti.",
  "tika-vin12t0:1825_7": "Mahantasaddassa mātādeso.",
  "tika-vin12t0:1825_8": "Nāgasaddo urage ca hatthimhi ca nāgarukkhe ca uttame ca nāmapaññattiyañcāti pañcasu atthesu vattati,",
  "tika-vin12t0:1825_9": "idha uttamattheti dassento āha “nāgoti mahantādhivacanameta”nti.",
  "tika-vin12t0:1825_10": "Mātaṅgaraññevāti ettha ivasaddassa opammatthajotakabhāvaṃ dassetvā atthayojanaṃ dassento āha “yathā hī”tiādi.",
  "tika-vin12t0:1825_11": "“Yathā ca pālileyyako”ti iminā mātaṅganāgassa sarūpaṃ upalakkhaṇena dasseti.",
  "tika-vin12t0:1826_0": "275. Pālileyyakagamanakathā",
  "tika-vin12t0:1827_0": "467.",
  "tika-vin12t0:1827_1": "Pālileyyakanti palilavanasaṇḍe vasantahatthināgaṃ.",
  "tika-vin12t0:1827_2": "“Hatthī”ti ca “nāgo”ti ca dvinnaṃ saddānaṃ pariyāyabhāvena vuttattā adhikatthoti āha “mahāhatthī”ti.",
  "tika-vin12t0:1827_3": "Purato purato gacchantehi tehi hatthiādīhi chinnaggānīti yojanā.",
  "tika-vin12t0:1827_4": "Obhaggobhagganti bhañjitvā adhopātitaṃ obhagganti dassento āha “bhañjitvā bhañjitvā pātita”nti.",
  "tika-vin12t0:1827_5": "“Uccaṭṭhānato”ti iminā avatyūpasaggassa adhotthaṃ nayena dasseti.",
  "tika-vin12t0:1827_6": "Etassāti hatthināgassa.",
  "tika-vin12t0:1827_7": "Teti hatthiādayo.",
  "tika-vin12t0:1827_8": "Tehīti hatthiādīhi.",
  "tika-vin12t0:1827_9": "Pivantehi tehīti yojanā.",
  "tika-vin12t0:1827_10": "Kaddamodakānīti kaddamena saṃsaṭṭhāni udakāni.",
  "tika-vin12t0:1828_0": "Īsādantassāti ettha īsāya sadiso danto imassāti īsādantoti dassento āha “rathaīsāsadisadantassā”ti.",
  "tika-vin12t0:1828_1": "“Rathaīsā”ti iminā naṅgalaīsaṃ nivatteti.",
  "tika-vin12t0:1828_2": "Yadekoti yaṃ eko.",
  "tika-vin12t0:1828_3": "Yaṃsaddo kāraṇatthoti āha “yasmā”ti.",
  "tika-vin12t0:1828_4": "Assa nāgassāti hatthināgassa.",
  "tika-vin12t0:1828_5": "Nāgenāti buddhanāgena.",
  "tika-vin12t0:1829_0": "Yathābhirantanti ettha kittakaṃ kālaṃ ramatīti āha “temāsa”nti.",
  "tika-vin12t0:1829_1": "Ettāvatāti ettakena temāsaviharaṇena.",
  "tika-vin12t0:1829_2": "Patthaṭā ahosīti sambandho.",
  "tika-vin12t0:1829_3": "Sabbatthāti sabbasmiṃ jambudīpatale.",
  "tika-vin12t0:1830_0": "“Kosambinivāsino”ti iminā kosambiyaṃ nivasantīti kosambakāti vacanatthaṃ dasseti.",
  "tika-vin12t0:1831_0": "276. Aṭṭhārasavatthukathā",
  "tika-vin12t0:1832_0": "471. “Laddhiggahaṇa”nti iminā ādīyate ādāyoti vacanatthaṃ dasseti.",
  "tika-vin12t0:1833_0": "475. Taṃ divasamevāti tasmiṃ saṅghasāmaggikaraṇadivaseyeva.",
  "tika-vin12t0:1834_0": "476.",
  "tika-vin12t0:1834_1": "Na mūlā mūlaṃ gantvāti mūlato mūlaṃ na gantvāva.",
  "tika-vin12t0:1834_2": "“Atthato apagatā”ti iminā atthato apetā atthāpetāti vacanatthaṃ dasseti.",
  "tika-vin12t0:1834_3": "“Byañjanamattaṃ upetā”ti iminā byañjanamattaṃ upetā upagatā byañjanūpetāti vacanatthaṃ dasseti.",
  "tika-vin12t0:1835_0": "477.",
  "tika-vin12t0:1835_1": "Atthesu jātesūti ettha jātasaddo uppannapariyāyoti āha “vinayaatthesu uppannesū”ti.",
  "tika-vin12t0:1835_2": "Tañca padaṃ “saṅghassa kiccesū”tiādīsu sabbapadesu yojetabbaṃ.",
  "tika-vin12t0:1835_3": "Mahatthikoti mahanto upakārasaṅkhāto attho imassāti mahatthikoti dassanto āha “mahāupakāro”ti.",
  "tika-vin12t0:1836_0": "Anānuvajjo paṭhamenāti ettha paṭhamasaddo tāvapariyāyoti dassento āha “tāvā”ti.",
  "tika-vin12t0:1836_1": "Sīlatoti sīlena.",
  "tika-vin12t0:1836_2": "Upekkhitācāroti upapattito ikkhitācāro.",
  "tika-vin12t0:1836_3": "“Apekkhitācāro”tipi pāṭho.",
  "tika-vin12t0:1836_4": "Upaparikkhitācāroti upaparikkhito ācāro etassāti upaparikkhitācāro.",
  "tika-vin12t0:1837_0": "Visayhāti ettha vipubbo sahadhātu abhibhavanattho,",
  "tika-vin12t0:1837_1": "tvāpaccayo ca hotīti dassento āha “abhibhavitvā”ti.",
  "tika-vin12t0:1837_2": "Anapagatanti kāraṇato anapetaṃ.",
  "tika-vin12t0:1837_3": "Bhaṇanto bhikkhūti sambandho.",
  "tika-vin12t0:1837_4": "Tamatthaṃ dassento āha “yasmā hī”tiādi.",
  "tika-vin12t0:1837_5": "Soti bhikkhu,",
  "tika-vin12t0:1837_6": "na hāpetīti sambandho.",
  "tika-vin12t0:1837_7": "“Usūyāyā”ti iminā dosāgatigamanassa gahitattā “agatigamanavasenā”ti iminā pārisesanayena avasesaagatigamanamevādhippetaṃ.",
  "tika-vin12t0:1837_8": "Soti bhikkhu.",
  "tika-vin12t0:1837_9": "Chambhati cevāti thambhati ceva,",
  "tika-vin12t0:1837_10": "thaddhaṃ karoti cevāti attho.",
  "tika-vin12t0:1837_11": "Vedhati cāti kampati ca.",
  "tika-vin12t0:1837_12": "Yo cāti bhikkhu pana.",
  "tika-vin12t0:1837_13": "Īdisoti usūyāya vā agatigamanena vā bhaṇanasaṅkhāto ediso na hoti.",
  "tika-vin12t0:1838_0": "Kiñca bhiyyoti nipātasamudāyo,",
  "tika-vin12t0:1838_1": "tato vuttato atirekaṃ kathetabbaṃ kiṃ panāti attho.",
  "tika-vin12t0:1838_2": "Tassā gāthāya attho veditabboti yojanā.",
  "tika-vin12t0:1838_3": "Yoti bhikkhu.",
  "tika-vin12t0:1838_4": "Hīti saccaṃ.",
  "tika-vin12t0:1838_5": "Kālāgatanti ettha gahetabbakālañca sattamītappurisasamāsañca dassento āha “kathetabbayuttakāle āgata”nti.",
  "tika-vin12t0:1838_6": "Vacoti padaṃ na vacanapadhānaṃ,",
  "tika-vin12t0:1838_7": "vacanavantapuggaloyeva padhānanti dassento āha “vadanto”ti.",
  "tika-vin12t0:1839_0": "Ācerakamhi ca saketi ettha ācariyassa eso ācerako,",
  "tika-vin12t0:1839_1": "sassa attano eso sakoti vacanatthaṃ dassento āha “attano ācariyavāde”ti.",
  "tika-vin12t0:1839_2": "Gāthābhāvato ācariyasaddassa ācerādeso kātabbo.",
  "tika-vin12t0:1839_3": "“Vāde”ti iminā idamatthe pavattassa ṇikapaccayassa sarūpaṃ dasseti.",
  "tika-vin12t0:1839_4": "Alaṃ pametunti ettha alaṃsaddo samatthattho,",
  "tika-vin12t0:1839_5": "pamasaddotulanatthoti āha “tulayituṃ samattho”ti.",
  "tika-vin12t0:1839_6": "Kathetaveti ettha tavesaddo aññattha yebhuyyena bhāvavācako,",
  "tika-vin12t0:1839_7": "idha pana kammavācakoti āha “kathetabbe”ti.",
  "tika-vin12t0:1839_8": "Viraddhaṭṭhānakusaloti viraddhaṭṭhāne kusalo.",
  "tika-vin12t0:1840_0": "Ayaṃ gāthā vuttāti sambandho.",
  "tika-vin12t0:1840_1": "Tanti kathetabbaṃ.",
  "tika-vin12t0:1840_2": "Ayaṃ hetthatthoti ayaṃ eva ettha gāthāyaṃ atthoti yojanā.",
  "tika-vin12t0:1840_3": "“Gacchantī”ti iminā vajantīti ettha vajadhātuyā gatyatthaṃ dasseti.",
  "tika-vin12t0:1840_4": "“Attano ācariyavāda”nti iminā “sakaṃ ādāya”nti padassa atthaṃ dasseti.",
  "tika-vin12t0:1840_5": "Ācariyavādo hi ādātabbato gahetabbato ādāyanti vutto.",
  "tika-vin12t0:1840_6": "Tadanurūpanti tassa vatthussa anurūpaṃ.",
  "tika-vin12t0:1840_7": "Byākaramāno bhikkhūti sambandho.",
  "tika-vin12t0:1840_8": "Aṭṭhahi dūtaṅgehīti “sotā ca hoti,",
  "tika-vin12t0:1840_9": "sāvetā ca,",
  "tika-vin12t0:1840_10": "uggahetā ca,",
  "tika-vin12t0:1840_11": "dhāretā ca,",
  "tika-vin12t0:1840_12": "viññātā ca,",
  "tika-vin12t0:1840_13": "viññāpetā,",
  "tika-vin12t0:1840_14": "ca kusalo ca sahitāsahitassa,",
  "tika-vin12t0:1840_15": "no ca kalahakārako”ti evaṃ vuttehi aṭṭhahi dūtassa aṅgehi.",
  "tika-vin12t0:1840_16": "Kassa dūteyyakammanti āha “saṅghassā”ti.",
  "tika-vin12t0:1840_17": "Dūtassa etāni dūteyyāni,",
  "tika-vin12t0:1840_18": "tāniyeva kammāni dūteyyakammāni, tesu.",
  "tika-vin12t0:1840_19": "Idanti atthajākaṃ,",
  "tika-vin12t0:1840_20": "vuttaṃ hotīti yojanā.",
  "tika-vin12t0:1840_21": "Atha vā idanti ayamattho.",
  "tika-vin12t0:1840_22": "Vuttaṃ hotīti vutto hoti.",
  "tika-vin12t0:1840_23": "Pacchimanaye liṅgavipallāsoti daṭṭhabbo.",
  "tika-vin12t0:1840_24": "Ānetvā havanti pūjentīti āhavo dāyakā,",
  "tika-vin12t0:1840_25": "tesaṃ āhūnaṃ.",
  "tika-vin12t0:1840_26": "Ānetvā hunitabbaṃ pūjetabbanti āhuti,",
  "tika-vin12t0:1840_27": "taṃ āhutiṃ.",
  "tika-vin12t0:1840_28": "Saṅghassa kiccesūti niddhāraṇe bhummaṃ.",
  "tika-vin12t0:1840_29": "Tena vuttaṃ “tassa tassa kiccassā”ti.",
  "tika-vin12t0:1840_30": "Karavacoti ettha “vacokaro”ti vattabbe gāthābhāvato padavipariyāyavasena “karavaco”ti vuttoti āha “vacanaṃ karonto”ti.",
  "tika-vin12t0:1840_31": "“Vacanakaraṇenā”ti iminā “na tena maññatī”ti ettha tasaddassa visayaṃ dasseti.",
  "tika-vin12t0:1841_0": "Āpajjamāno bhikkhu āpatti hotīti yojanā.",
  "tika-vin12t0:1841_1": "Tassā cāti ettha smāvacanassa ssādeso kātabbo.",
  "tika-vin12t0:1841_2": "Yathāti yenākārena,",
  "tika-vin12t0:1841_3": "vinayakammākārenāti attho.",
  "tika-vin12t0:1841_4": "Yesūti yattakesu vatthūsu.",
  "tika-vin12t0:1841_5": "Ubhaye ete vibhaṅgāti sambandho.",
  "tika-vin12t0:1841_6": "Assāti bhikkhussa.",
  "tika-vin12t0:1841_7": "Āpattivuṭṭhānapadassāti padasaddo kāraṇattho,",
  "tika-vin12t0:1841_8": "bhummatthe sāmivacano ca hotīti āha “āpattivuṭṭhānakāraṇe”ti.",
  "tika-vin12t0:1841_9": "“Kusalo”ti iminā cheko paṇḍito,",
  "tika-vin12t0:1841_10": "kucchitaṃ pāpaṃ vidati jānātīti kovidoti vacanatthena kovido nāmāti dasseti.",
  "tika-vin12t0:1842_0": "Ācaranto bhikkhu gacchatīti yojanā.",
  "tika-vin12t0:1842_1": "“Vatta”nti iminā osāraṇaṃ tanti ettha tasaddassa visayaṃ dasseti.",
  "tika-vin12t0:1842_2": "“Yā”ti iminā etampīti ettha etasaddassa aniyamaniddesabhāvaṃ dasseti.",
  "tika-vin12t0:1842_3": "Sabbatthāti sabbasmiṃ kosambakakkhandhake.",
  "tika-vin12t0:1843_0": "Iti kosambakakkhandhakavaṇṇanāya yojanā samattā.",
  "tika-vin12t0:1844_0": "Iti samantapāsādikāya vinayasaṃvaṇṇanāya",
  "tika-vin12t0:1845_0": "Mahāvaggavaṇṇanāya",
  "tika-vin12t0:1846_0": "Yojanā samattā.",
  "tika-vin12t0:1847_0": "Jādilañchitanāmena, nekānaṃ vācito mayā;",
  "tika-vin12t0:1848_0": "Mahāvaggakhandhakassa, samatto yojanānayoti.",
  "tika-vin12t0:1849_0": "Namo tassa bhagavato arahato sammāsambuddhassa",
  "tika-vin12t0:1850_0": "Pācityādiyojanā",
  "tika-vin12t0:1851_0": "Cūḷavaggayojanā",
  "tika-vin12t0:1852_0": "Mahāvaggakhandhakassevaṃ, katvāna yojanānayaṃ;",
  "tika-vin12t0:1853_0": "Adhunā cūḷavaggassa, karissaṃ yojanānayaṃ.",
  "tika-vin12t0:1854_0": "1. Kammakkhandhakaṃ",
  "tika-vin12t0:1855_0": "1. Tajjanīyakammakathā",
  "tika-vin12t0:1856_0": "1.",
  "tika-vin12t0:1856_1": "Cūḷavaggassa paṭhame kammakkhandhake evamattho veditabboti yojanā.",
  "tika-vin12t0:1856_2": "“Cūḷavaggassā”ti padaṃ “kammakkhandhake”ti pade avayavisambandho.",
  "tika-vin12t0:1856_3": "Tāvāti pārivāsikakkhandhakādito,",
  "tika-vin12t0:1856_4": "pārivāsikkhandhakādīnaṃ vā paṭhamaṃ.",
  "tika-vin12t0:1856_5": "Cevasaddo ca casaddo ca “paṇḍukalohitakā”ti padassa asamāhāradvandavākyaṃ dīpenti.",
  "tika-vin12t0:1856_6": "Nissayānaṃ nāmaṃ nissitesu upacāravasena tesaṃ saddhivihārikaantevāsikāpi paṇḍukalohitakanāmāyeva hontīti dassento āha “tesaṃ nissitakāpī”tiādi.",
  "tika-vin12t0:1856_7": "Pisaddena upacāratthaṃ sampiṇḍeti.",
  "tika-vin12t0:1856_8": "“Suṭṭhu balava”nti iminā balavābalavanti dvinnaṃ saddānaṃ pariyāyabhāvena vuttattā atisayatthoti dasseti.",
  "tika-vin12t0:1856_9": "“Balavabalava”nti vattabbe vācāsiliṭṭhavasena dīghaṃ katvā evaṃ vuttaṃ.",
  "tika-vin12t0:1856_10": "Paṭivadathāti paṭicchannaṭṭhāne kathetha.",
  "tika-vin12t0:1856_11": "Iminā paṭimantethāti ettha mantadhātuyā guttabhāsanatthaṃ dasseti.",
  "tika-vin12t0:1856_12": "Atthesu karaṇabhāsanakiccesu alaṃ samatthāti alamatthā,",
  "tika-vin12t0:1856_13": "tesaṃ visesenāti alamatthatarāti dassento āha “samatthatarā”ti.",
  "tika-vin12t0:1857_0": "Adhammakammadvādasakakathā",
  "tika-vin12t0:1858_0": "4.",
  "tika-vin12t0:1858_1": "Asammukhā katantiādīsu evaṃ vinicchayo veditabboti yojanā.",
  "tika-vin12t0:1858_2": "Sammukhehi virahitā asammukhāti dassento āha “saṅghadhammavinayapuggalasammukhānaṃ vinā kata”nti.",
  "tika-vin12t0:1858_3": "“Appaṭipucchitvā”ti iminā appaṭipucchāti ettha tvāpaccayassākārabhāvaṃ dasseti.",
  "tika-vin12t0:1858_4": "Tassevāti cuditakasseva.",
  "tika-vin12t0:1858_5": "Adesanāgāminiyāti ettha akārassa aññatthaṃ dassento āha “pārājikā…pe… vā”ti.",
  "tika-vin12t0:1858_6": "Etthāti tajjanīyakamme.",
  "tika-vin12t0:1858_7": "Nava padāti navasu padesu,",
  "tika-vin12t0:1858_8": "niddhāraṇe cetaṃ paccattavacanaṃ.",
  "tika-vin12t0:1858_9": "Purimakesu tīsu tikesu vuttesu navasu padesūti yojanā.",
  "tika-vin12t0:1858_10": "“Ekeka”nti padena sambandhitabbaṃ.",
  "tika-vin12t0:1858_11": "Imehīti imehi dvīhi padehi.",
  "tika-vin12t0:1858_12": "Dvādasa tikāti purimehi tīhi tikehi nava tike missetvā dvādasa.",
  "tika-vin12t0:1858_13": "Sukkapakkhesupīti paṭisedhavirahavasena sukkesu pakkhesupi.",
  "tika-vin12t0:1859_0": "6.",
  "tika-vin12t0:1859_1": "“Pabbajitāna”nti iminā gihīnaṃ ananulomikataṃ nivatteti.",
  "tika-vin12t0:1859_2": "Sahasokitādīhīti ādisaddena sahanandiṃ saṅgaṇhāti.",
  "tika-vin12t0:1859_3": "Imasmiṃ ṭhāne sabbaaṭṭhakathāpotthakesu “na upasampādetabbanti upajjhāyena hutvā na upasampādetabba”nti",
  "tika-vin12t0:1859_4": "pāṭhato paṭṭhāya yāva “na sampayojetabbanti aññamaññaṃ yojetvā kalaho na kāretabbo”ti pāṭho atthi,",
  "tika-vin12t0:1859_5": "tāva aṭṭhārasasammāvattanavattānaṃ saṃvaṇṇanāpāṭho likhito,",
  "tika-vin12t0:1859_6": "so pāṭho imasmiṃ ṭhāne na likhitabbo. Kasmā?",
  "tika-vin12t0:1859_7": "Pāḷikkamānuppattābhāvato,",
  "tika-vin12t0:1859_8": "aṭṭhakathāyameva “aṭṭhārasa sammāvattanavattāni pārivāsikakkhandhake vaṇṇayissāmā”ti vakkhamānattā,",
  "tika-vin12t0:1859_9": "yathāvacanañca pārivāsikakkhandhake saṃvaṇṇitatthā ca.",
  "tika-vin12t0:1859_10": "Tasmā so pāṭho na porāṇapāṭho hoti,",
  "tika-vin12t0:1859_11": "pacchā pakkhittapāṭhoti daṭṭhabbo.",
  "tika-vin12t0:1860_0": "Tiṇṇaṃ bhikkhave bhikkhūnantiādi vuttanti sambandho.",
  "tika-vin12t0:1860_1": "Ekekenāpīti tīsu aṅgesu ekekenāpi.",
  "tika-vin12t0:1860_2": "Iminā avayavavākyanibbattivasena kammārahabhāvaṃ dasseti.",
  "tika-vin12t0:1860_3": "Hīti saccaṃ.",
  "tika-vin12t0:1860_4": "Niyassassa visesena abhiṇhāpattikattaṃ aṅgaṃ iti vuttanti yojanā.",
  "tika-vin12t0:1860_5": "Ettha ākāravācako itisaddo luttaniddiṭṭhoti daṭṭhabbaṃ.",
  "tika-vin12t0:1860_6": "Eseva nayo anantarepi.",
  "tika-vin12t0:1860_7": "Tajjīyati anena vinayakammenāti tajjanīyaṃ,",
  "tika-vin12t0:1860_8": "tameva kammaṃ tajjanīyakammaṃ.",
  "tika-vin12t0:1860_9": "“Nissāya te vatthabba”nti niyassīyati bālo bhajāpīyati anena vinayakammenāti niyassaṃ,",
  "tika-vin12t0:1860_10": "divādigaṇikattā sakārassa dvebhāvo hoti “nassaṃ vassa”ntiādīsu viya,",
  "tika-vin12t0:1860_11": "niyassameva kammaṃ niyassakammaṃ.",
  "tika-vin12t0:1860_12": "Gāmādito pabbājiyati anena vinayakammenāti pabbājanīyaṃ,",
  "tika-vin12t0:1860_13": "tameva kammaṃ pabbājanīyakammaṃ.",
  "tika-vin12t0:1860_14": "Tīsūti bhaṇḍanakārakaabhiṇhāpattikakuladūsakavasena tividhesu aṅgesu.",
  "tika-vin12t0:1860_15": "Yena kenaci aṅgenāti sambandho.",
  "tika-vin12t0:1860_16": "Yadi sabbāni kammāni kātuṃ vaṭṭatīti yojanā.",
  "tika-vin12t0:1860_17": "Evaṃ sati campeyyakkhandhake vuttaṃ idaṃ vacanaṃ virujjhatīti sambandho.",
  "tika-vin12t0:1860_18": "Vacanatthanānattatoti vacanassa ca atthassa ca nānābhāvato.",
  "tika-vin12t0:1860_19": "Tamevatthaṃ vitthārento āha “tajjanīyakammārahassāti imassa hī”tiādi.",
  "tika-vin12t0:1860_20": "Tattha “tiṇṇaṃ bhikkhave”tiādivacanassa aṅgasambhavo atthoti yojanā.",
  "tika-vin12t0:1860_21": "Tasmāti yasmā na virujjhati, tasmā.",
  "tika-vin12t0:1860_22": "Saṅghena kataṃ hotīti sambandho.",
  "tika-vin12t0:1860_23": "Iminā lakkhaṇena tajjanīyādikammārahassa tassa bhikkhussāti yojanā.",
  "tika-vin12t0:1860_24": "Evaṃ kammasanniṭṭhānatthaṃ dassetvā aṅgasambhavatthaṃ dassento āha “yassa panā”tiādi.",
  "tika-vin12t0:1860_25": "Tattha yassāti bhikkhussa,",
  "tika-vin12t0:1860_26": "atthīti sambandho.",
  "tika-vin12t0:1860_27": "Bhaṇḍanakārakādīsūtiādisaddena abhiṇhāpattikakuladūsakāni saṅgaṇhāti.",
  "tika-vin12t0:1860_28": "Ākaṅkhamāno saṅgho kareyyāti sambandho.",
  "tika-vin12t0:1860_29": "Kammārahanti kammassa,",
  "tika-vin12t0:1860_30": "kamme vā arahaṃ.",
  "tika-vin12t0:1860_31": "Etthāti kammakkhandhake.",
  "tika-vin12t0:1860_32": "Pubbenāti pubbe vuttena campeyyakkhandhakena.",
  "tika-vin12t0:1860_33": "Aparanti apare vuttaṃ kammakkhandhakaṃ.",
  "tika-vin12t0:1860_34": "Sametīti samaṃ gacchati.",
  "tika-vin12t0:1861_0": "Tatthāti kammesu,",
  "tika-vin12t0:1861_1": "tajjanīyakammeti sambandho,",
  "tika-vin12t0:1861_2": "aṅgesu vā,",
  "tika-vin12t0:1861_3": "bhaṇḍanakārakavasenāti sambandho.",
  "tika-vin12t0:1861_4": "Atha khoti tathā vuttāpīti attho.",
  "tika-vin12t0:1861_5": "Karontena kammavācāvācakenāti sambandho.",
  "tika-vin12t0:1861_6": "Hīti phalajotako.",
  "tika-vin12t0:1861_7": "Bhūtena vatthunāti tacchena vatthunā.",
  "tika-vin12t0:1861_8": "Aññassa kammassāti tajjanīyakammato aññassa kammassa.",
  "tika-vin12t0:1861_9": "Kasmā bālassa abyattassa āpattibahulassa tajjanīyakammaṃ kātabbanti yojanā.",
  "tika-vin12t0:1861_10": "Idampīti tajjanīyakammampi.",
  "tika-vin12t0:1861_11": "Sabbatthāti sabbesu kammesu.",
  "tika-vin12t0:1862_0": "Nappaṭippassambhetabbaaṭṭhārasakādikathā",
  "tika-vin12t0:1863_0": "8.",
  "tika-vin12t0:1863_1": "Pannalomāti patitamānalomā.",
  "tika-vin12t0:1863_2": "Etanti vattaṃ.",
  "tika-vin12t0:1863_3": "Netthāranti ettha aphuṭṭhakkharasaṃyoge parassa takārassa thakāro hoti,",
  "tika-vin12t0:1863_4": "tasmā dutiyakkharena pāṭho yutto.",
  "tika-vin12t0:1863_5": "Yenāti vattena.",
  "tika-vin12t0:1863_6": "Nissāraṇāti nissāraṇato.",
  "tika-vin12t0:1863_7": "Dasa vā divasāni,",
  "tika-vin12t0:1863_8": "pañca vā divasāni pūretabbanti yojanā.",
  "tika-vin12t0:1863_9": "Hīti saccaṃ.",
  "tika-vin12t0:1863_10": "Ettakenāti etappamāṇena dasapañcadivasena.",
  "tika-vin12t0:1864_0": "2. Niyassakammakathā",
  "tika-vin12t0:1865_0": "11.",
  "tika-vin12t0:1865_1": "Apissu bhikkhū pakatāti ettha nipātānamanekatthattā idha apissusaddo niccattho hoti.",
  "tika-vin12t0:1865_2": "Pakatasaddo “kukkuccapakatā”tiādīsu abhibhavanattho,",
  "tika-vin12t0:1865_3": "idha pana byāvaṭatthoti dassento āha “niccaṃ byāvaṭā hontī”ti.",
  "tika-vin12t0:1866_0": "3. Pabbājanīyakammakathā",
  "tika-vin12t0:1867_0": "27.",
  "tika-vin12t0:1867_1": "Etthāti assajipunabbasukavatthumhi.",
  "tika-vin12t0:1867_2": "Kāyikoti ettha kāyena kīḷatīti kāyikoti vacanatthaṃ dassento āha “kāyakīḷā vuccatī”ti.",
  "tika-vin12t0:1867_3": "“Eseva nayo”ti iminā vācāya kīḷatīti vācasiko,",
  "tika-vin12t0:1867_4": "kāyiko ca vācasiko ca kāyikavācasikoti vacanatthaṃ atidisati.",
  "tika-vin12t0:1867_5": "Ettha ca pacchimavacanattho samāhāradvando,",
  "tika-vin12t0:1867_6": "samāhāradvandepi katthaci pulliṅgamicchanti saddavidū “dhammavinayo”tiādīsu viya.",
  "tika-vin12t0:1867_7": "Kāyadvārapaññattasikkhāpadaṃ vītikkamatīti kāyikoti vacanatthaṃ dassento āha “kāyadvāre paññattasikkhāpadavītikkamo vuccatī”ti.",
  "tika-vin12t0:1867_8": "Kāyena paññattasikkhāpadaṃ vītikkametīti kāyikoti vacanatthopi yujjateva.",
  "tika-vin12t0:1867_9": "“Upahananaṃ vuccatī”ti iminā upahananaṃ upaghātaṃ,",
  "tika-vin12t0:1867_10": "tameva upaghātikanti vacanatthaṃ dasseti.",
  "tika-vin12t0:1867_11": "“Nāsana”nti iminā hanadhātuyā hiṃsanatthaṃ dasseti.",
  "tika-vin12t0:1867_12": "Paṭikkhittavejjakammādivasena telapacanaariṭṭhapacanādīni kāyiko micchājīvo nāmāti yojanā.",
  "tika-vin12t0:1867_13": "Iminā micchājīvassa sarūpaṃ dasseti.",
  "tika-vin12t0:1868_0": "4. Paṭisāraṇīyakammakathā",
  "tika-vin12t0:1869_0": "33.",
  "tika-vin12t0:1869_1": "Sudhammavatthusmiṃ evamattho veditabboti yojanā.",
  "tika-vin12t0:1869_2": "Anapaloketvāti ettha apapubbo lokasaddo āpucchanatthoti āha “na āpucchitvā”ti.",
  "tika-vin12t0:1870_0": "34.",
  "tika-vin12t0:1870_1": "Kinti kiṃ nāma khādanīyabhojanīyaṃ.",
  "tika-vin12t0:1870_2": "Voti tumhehi.",
  "tika-vin12t0:1870_3": "Gahapatīti ālapanapadaṃ.",
  "tika-vin12t0:1870_4": "Therānaṃ atthāyāti sambandho.",
  "tika-vin12t0:1870_5": "Paṭiyattanti paṭiyāditaṃ.",
  "tika-vin12t0:1870_6": "“Etaṃ avocā”ti iminā etadavocāti ettha niggahitādesasandhiṃ dasseti.",
  "tika-vin12t0:1870_7": "Yadidanti saddo “tilasaṃguḷikā”ti padena yojitattā itthiliṅgoti āha “yā aya”nti.",
  "tika-vin12t0:1870_8": "Tilasakkhalikāti tilena saṃsaṭṭhā sakkhalikā.",
  "tika-vin12t0:1870_9": "“Sā natthī”ti iminā uttaravākye yaṃsaddassa pubbavākye taṃsaddāpekkhataṃ dasseti.",
  "tika-vin12t0:1870_10": "Eko purisoti sambandho.",
  "tika-vin12t0:1870_11": "Pūviyoti pūvaṃ,",
  "tika-vin12t0:1870_12": "pūvena vā kayavikkayo.",
  "tika-vin12t0:1870_13": "Tenāti kāraṇena.",
  "tika-vin12t0:1870_14": "Nanti gahapatiṃ.",
  "tika-vin12t0:1870_15": "Theroti sudhammatthero.",
  "tika-vin12t0:1870_16": "Yadeva kiñcīti ettha kiñci eva yaṃ vacananti dassento āha “kiñcideva tilasaṃguḷikāvacana”nti.",
  "tika-vin12t0:1870_17": "Idanti imaṃ atthaṃ.",
  "tika-vin12t0:1870_18": "Soti kukkuṭapotako.",
  "tika-vin12t0:1870_19": "Kākavassitanti kākassa vassitaṃ,",
  "tika-vin12t0:1870_20": "neva akāsīti sambandho.",
  "tika-vin12t0:1870_21": "Tayāpīti pisaddo kukkuṭapotakaṃ apekkhati.",
  "tika-vin12t0:1870_22": "Neva bhikkhuvacanaṃ vuttaṃ,",
  "tika-vin12t0:1870_23": "na gihivacanaṃ vuttaṃ,",
  "tika-vin12t0:1870_24": "iti imamatthaṃ dassetīti yojanā.",
  "tika-vin12t0:1871_0": "Adhammakammādidvādasakakathā",
  "tika-vin12t0:1872_0": "39.",
  "tika-vin12t0:1872_1": "Purimehi kammehīti sambandho.",
  "tika-vin12t0:1872_2": "Tatthāti aṅgesu.",
  "tika-vin12t0:1872_3": "Yathā parisakkiyamāne gihino lābhaṃ na labhantīti yojanā.",
  "tika-vin12t0:1872_4": "Paripubbo sakkadhātu parakkamatthoti āha “parakkamanto”ti.",
  "tika-vin12t0:1872_5": "Tatthāti anatthādīsu.",
  "tika-vin12t0:1872_6": "Atthabhaṅgoti gihīnaṃ atthassa bhaṅgo.",
  "tika-vin12t0:1872_7": "Avasananti gihīnaṃ avasanaṃ.",
  "tika-vin12t0:1872_8": "Gihīnanti ettha sāmyatthe sāmivacananti āha “gihīnaṃ santike”ti.",
  "tika-vin12t0:1872_9": "Yathā kariyamāne sacco hoti,",
  "tika-vin12t0:1872_10": "evaṃ na karotīti yojanā.",
  "tika-vin12t0:1872_11": "Ekaṅgenāpīti pisaddo sambhāvanattho,",
  "tika-vin12t0:1872_12": "tato adhikehi aṅgehi kā nāma kathāti dasseti.",
  "tika-vin12t0:1872_13": "Etthāti paṭisāraṇīyakamme.",
  "tika-vin12t0:1872_14": "Paṭimukhaṃ attano dosaṃ sarāpetabbaṃ anena vinayakammenāti paṭisāraṇīyaṃ,",
  "tika-vin12t0:1872_15": "tameva kammaṃ paṭisāraṇīyakammaṃ.",
  "tika-vin12t0:1873_0": "5. Āpattiyā adassane ukkhepanīyakammakathā",
  "tika-vin12t0:1874_0": "46.",
  "tika-vin12t0:1874_1": "Saṃsathāti ettha saṃsadhātuyā kathanatthaṃ dassento āha “ārocethā”ti.",
  "tika-vin12t0:1874_2": "Tumhe saṃsatha,",
  "tika-vin12t0:1874_3": "kathethāti attho.",
  "tika-vin12t0:1875_0": "50.",
  "tika-vin12t0:1875_1": "Bhaṇḍanakārako hotītiādi kāraṇūpacāravasena vuttoti āha “bhaṇḍanādipaccayā”tiādi.",
  "tika-vin12t0:1875_2": "Bhaṇḍanakārakādi kāraṇaṃ,",
  "tika-vin12t0:1875_3": "tena āpannā āpatti phalaṃ,",
  "tika-vin12t0:1875_4": "tassā adassane ukkhepanīyakammaṃ kātabbanti adhippāyo.",
  "tika-vin12t0:1875_5": "Tassāti āpattiyā.",
  "tika-vin12t0:1876_0": "51.",
  "tika-vin12t0:1876_1": "Etthāti ukkhepanīyakamme.",
  "tika-vin12t0:1876_2": "Tatthāti tecattālīsavattesu.",
  "tika-vin12t0:1876_3": "Anuddhaṃsetabboti ettha dhaṃsadhātuyā gatyatthaṃ paṭikkhipanto āha “na codetabbo”ti.",
  "tika-vin12t0:1876_4": "“Rajonuddhaṃsatī”tiādīsu hi dhaṃsadhātu gatyatthe vattati.",
  "tika-vin12t0:1876_5": "“Na bhikkhu bhikkhūhī”ti ettha soyeva bhikkhu teheva bhikkhūhīti atthaṃ nivārento āha “añño bhikkhu aññehi bhikkhūhī”ti.",
  "tika-vin12t0:1876_6": "Na gihiddhajoti ettha gihīnaṃ dhajo gihiddhajoti vutte odātavatthādīnīti āha “odātavatthānī”tiādi.",
  "tika-vin12t0:1876_7": "Na titthiyādipadattayanti “na titthiyā sevitabbā,",
  "tika-vin12t0:1876_8": "bhikkhū sevitabbā,",
  "tika-vin12t0:1876_9": "bhikkhusikkhāya sikkhitabba”nti padānaṃ tayaṃ.",
  "tika-vin12t0:1876_10": "“Na apasādetabbo”ti iminā na āsādetabboti ettha āpubbasadadhātuyā apapubbasadadhātuyā samānabhāvaṃ dasseti.",
  "tika-vin12t0:1876_11": "“Anto vā bahi vāti” ettha kassa anto vā bahi vāti āha “vihārassā”ti.",
  "tika-vin12t0:1876_12": "Sesaṃ sabbaṃvattanti yojanā.",
  "tika-vin12t0:1876_13": "Imināti āpattiyā adassane ukkhepanīyakammena.",
  "tika-vin12t0:1877_0": "65.",
  "tika-vin12t0:1877_1": "Tassāti āpattiyā.",
  "tika-vin12t0:1877_2": "Idhāti pāpikāya diṭṭhiyā appaṭinissagge kate ukkhepanīyakamme.",
  "tika-vin12t0:1877_3": "Āpattiadassanādīsu uddharitvā khipīyati apanīyati anena vinayakammenāti ukkhepanīyaṃ,",
  "tika-vin12t0:1877_4": "tameva kammaṃ ukkhepanīyakammaṃ.",
  "tika-vin12t0:1878_0": "Iti kammakkhandhakavaṇṇanāya yojanā samattā.",
  "tika-vin12t0:1879_0": "2. Pārivāsikakkhandhakaṃ",
  "tika-vin12t0:1880_0": "1. Pārivāsikavattakathā",
  "tika-vin12t0:1881_0": "75.",
  "tika-vin12t0:1881_1": "Pārivāsikakkhandhake pārivāsikāti padassa parivāsaṃ parivasantīti pārivāsikāti dassento āha “parivāsaṃ parivasantā”ti.",
  "tika-vin12t0:1881_2": "Tatthāti “parivāsaṃ parivasantā”ti taddhitavākye.",
  "tika-vin12t0:1881_3": "Tesūti catubbidhesu parivāsesu.",
  "tika-vin12t0:1881_4": "Titthiyaparivāsoti titthiyānaṃ parivāso,",
  "tika-vin12t0:1881_5": "titthiyānaṃ vā dātabbo parivāso,",
  "tika-vin12t0:1881_6": "titthiyehi vā parivasitabbo parivāso titthiyaparivāso.",
  "tika-vin12t0:1881_7": "Appaṭicchannaparivāsoti appaṭicchanno parivāso appaṭicchannaparivāso.",
  "tika-vin12t0:1881_8": "Tatthāti appaṭicchannaparivāse.",
  "tika-vin12t0:1881_9": "Yanti vacanaṃ.",
  "tika-vin12t0:1881_10": "Ayaṃ panāti ayaṃ paṭicchannaparivāso pana.",
  "tika-vin12t0:1881_11": "Idhāti pārivāsikakkhandhake.",
  "tika-vin12t0:1881_12": "Sesāti appaṭicchannaparivāsato sesā.",
  "tika-vin12t0:1881_13": "Tayoti appaṭicchannaparivāsādayo tayo,",
  "tika-vin12t0:1881_14": "dātabbāti sambandho.",
  "tika-vin12t0:1881_15": "Kassa dātabbāti āha “yenā”tiādi.",
  "tika-vin12t0:1881_16": "Āpannā cevāti āpajjitabbā ceva.",
  "tika-vin12t0:1881_17": "Tesūti tividhesu parivāsesu.",
  "tika-vin12t0:1881_18": "Ete panāti tayo pana.",
  "tika-vin12t0:1881_19": "Idhāti pārivāsikakkhandhake.",
  "tika-vin12t0:1881_20": "Tasmāti yasmā idha adhippetā, tasmā.",
  "tika-vin12t0:1881_21": "Etesūti tividhesu parivāsesu.",
  "tika-vin12t0:1882_0": "Pakatattānaṃ bhikkhūnanti ettha adhippetapakatatte dassento āha “ṭhapetvā”tiādi.",
  "tika-vin12t0:1882_1": "Mūlāyapaṭikassanārahādīnampīti ettha ādisaddena mānattārahamānattacārikaabbhānārahādayo saṅgaṇhāti.",
  "tika-vin12t0:1882_2": "Pisaddena pakatipakatattaṃ apekkhati.",
  "tika-vin12t0:1882_3": "Teti pakatattā.",
  "tika-vin12t0:1882_4": "Yaṃ abhivādanādiṃ karontīti yojanā.",
  "tika-vin12t0:1882_5": "Sādiyantīti ettha sādiyanaṃ nāma sampaṭicchananti āha “sampaṭicchantī”ti.",
  "tika-vin12t0:1882_6": "Tatthāti abhivādanādīsu,",
  "tika-vin12t0:1882_7": "niddhāraṇe cetaṃ bhummavacanaṃ.",
  "tika-vin12t0:1882_8": "Sāmīcikammanti etaṃ ābhisamācārikassa adhivacananti yojanā.",
  "tika-vin12t0:1882_9": "Abhivādanādīnīti abhivādanapaccuṭṭhānaañjalikammāni.",
  "tika-vin12t0:1882_10": "Bījanavātadānādinoti bījaniyā paharitena pavattassa vātassa dānādino.",
  "tika-vin12t0:1882_11": "Āsanābhihāranti ettha abhiharaṇaṃ abhihāro,",
  "tika-vin12t0:1882_12": "āsanassa abhihāro āsanābhihāroti vacanatthaṃ dassento āha “āsanassa abhiharaṇa”nti.",
  "tika-vin12t0:1882_13": "Paññāpanampi abhiharitvā paññāpitattā abhihāroyeva nāmāti āha “paññāpanameva vā”ti.",
  "tika-vin12t0:1882_14": "“Pādadhovanaudaka”nti iminā pādassa dhovanaṃ udakaṃ pādodakanti vacanatthaṃ dasseti.",
  "tika-vin12t0:1882_15": "“Pādaṭṭhapanaka”nti iminā pādassa ṭhapanakaṃ pīṭhaṃ pādapīṭhanti vacanatthaṃ dasseti.",
  "tika-vin12t0:1882_16": "“Pādaghaṃsanaṃ vā”ti iminā pādassa ghaṃsanaṃ kathalikaṃ pādakathalikanti vacanatthaṃ dasseti.",
  "tika-vin12t0:1882_17": "Saddhivihārikānampi abhivādanādinti sambandho.",
  "tika-vin12t0:1882_18": "Pisaddena aññesaṃ sādiyantassa kā nāma kathāti dasseti.",
  "tika-vin12t0:1882_19": "Teti saddhivihārikā.",
  "tika-vin12t0:1882_20": "Saddhāpabbajitāti saddhāya pabbajitā.",
  "tika-vin12t0:1882_21": "Kulaputtāti jātikulaputtā,",
  "tika-vin12t0:1882_22": "ācārakulaputtā ca. Karonti,",
  "tika-vin12t0:1882_23": "āpucchantiyevāti sambandho.",
  "tika-vin12t0:1882_24": "Vāritampi asādiyanaṃ nāmāti āha “vāritakālato paṭṭhāya anāpattī”ti.",
  "tika-vin12t0:1882_25": "Mithu yathāvuḍḍhanti ettha mithusaddo aññamaññapariyāyo,",
  "tika-vin12t0:1882_26": "yathāsaddo yaṃsaddapariyāyo,",
  "tika-vin12t0:1882_27": "vicchattho cāti āha “aññamaññaṃ yo yo vuḍḍho”ti.",
  "tika-vin12t0:1882_28": "Aññamaññañhi mithati saṅgamaṃ karotīti mithūti vuccati.",
  "tika-vin12t0:1882_29": "Tena tenāti bhikkhunā,",
  "tika-vin12t0:1882_30": "“sāditu”nti pade bhāvakattā.",
  "tika-vin12t0:1882_31": "Sādituṃ anujānāmīti sambandho.",
  "tika-vin12t0:1883_0": "“Vuḍḍhapaṭipāṭiyā”ti iminā vuḍḍhānaṃ paṭipāṭi yathāvuḍḍhanti catutthīabyayībhāvaṃ dasseti.",
  "tika-vin12t0:1883_1": "Purimapade pana paṭhamāabyayībhāvo.",
  "tika-vin12t0:1883_2": "Pāḷiyāti pantiyā.",
  "tika-vin12t0:1883_3": "Tatthevāti saṅghanavakaṭṭhāne eva.",
  "tika-vin12t0:1883_4": "Pavāraṇāyapīti pisaddena na kevalaṃ uposatheyeva,",
  "tika-vin12t0:1883_5": "atha kho pavāraṇāyapīti dasseti.",
  "tika-vin12t0:1883_6": "Saṅghena bhājiyamānanti sambandho.",
  "tika-vin12t0:1884_0": "Oṇojananti avanudate oṇojanaṃ.",
  "tika-vin12t0:1884_1": "Avapubbo nudadhātu nakārassa ṇakāraṃ,",
  "tika-vin12t0:1884_2": "dakārassa ca jakāraṃ katvā oṇojananti vuccati.",
  "tika-vin12t0:1884_3": "Nudadhātu apanayanattho,",
  "tika-vin12t0:1884_4": "tena vuttaṃ “vissajjanaṃ vuccatī”ti.",
  "tika-vin12t0:1884_5": "Uddesabhattādīnītiādisaddena salākabhattādīni saṅgaṇhāti.",
  "tika-vin12t0:1884_6": "Assāti pārivāsikassa.",
  "tika-vin12t0:1884_7": "Tānīti dve tīṇi uddesabhattādīni.",
  "tika-vin12t0:1884_8": "Heṭṭhāti attano heṭṭhā.",
  "tika-vin12t0:1884_9": "Gāhethāti navakatare bhikkhū gāhāpetha.",
  "tika-vin12t0:1884_10": "Bhattapaccāsāti bhattameva paccāsā bhattapaccāsā,",
  "tika-vin12t0:1884_11": "paccāsābhattanti attho.",
  "tika-vin12t0:1884_12": "“Vissajjetabbānī”ti iminā avanuditabbanti oṇojananti atthaṃ dasseti.",
  "tika-vin12t0:1884_13": "Evanti gahetvā vissajjamāneti yojanā.",
  "tika-vin12t0:1884_14": "Tānīti uddesabhattādīni.",
  "tika-vin12t0:1884_15": "Yadi pana na gaṇhātīti sace saṅghato vassaggena na gaṇhāti.",
  "tika-vin12t0:1884_16": "Na vissajjetīti sace aññassa na vissajjeti.",
  "tika-vin12t0:1884_17": "Odissāti uddisitvā.",
  "tika-vin12t0:1884_18": "Tassāti pārivāsikassa.",
  "tika-vin12t0:1884_19": "Hīti yasmā.",
  "tika-vin12t0:1884_20": "Saṅghanavakaṭṭhāne nisinnassa tassāti yojanā.",
  "tika-vin12t0:1884_21": "Bhattaggeti bhattassa gahaṇaṭṭhāne.",
  "tika-vin12t0:1884_22": "Soti pārivāsiko,",
  "tika-vin12t0:1884_23": "mā kilamitthāti sambandho.",
  "tika-vin12t0:1884_24": "Idanti oṇojanaṃ.",
  "tika-vin12t0:1884_25": "Assāti pārivāsikassa,",
  "tika-vin12t0:1884_26": "anuññātanti sambandho.",
  "tika-vin12t0:1885_0": "Āgatāgatehi bhikkhūhīti sambandho.",
  "tika-vin12t0:1885_1": "Catussālabhattanti catumukhā sālā catussālā bhojanasālā,",
  "tika-vin12t0:1885_2": "tattha paṭipāṭiyā dinnaṃ bhattaṃ catussālabhattaṃ.",
  "tika-vin12t0:1885_3": "Etanti catussālabhattaṃ.",
  "tika-vin12t0:1885_4": "Pāḷiyāti bhikkhūnaṃ pāḷiyā.",
  "tika-vin12t0:1885_5": "Osakkitvāti heṭṭhā sakkitvā.",
  "tika-vin12t0:1885_6": "Hatthapāseti bhattadāyakassa hatthapāse.",
  "tika-vin12t0:1885_7": "Senoti kulalo.",
  "tika-vin12t0:1885_8": "“Ārāmikasamaṇuddesehī”ti padaṃ “āharāpetu”nti pade kāritakammaṃ.",
  "tika-vin12t0:1885_9": "Sayamevāti pārivāsikena anāṇatto hutvā sayameva.",
  "tika-vin12t0:1885_10": "Mahāpeḷabhattepīti mahatiyaṃ peḷāyaṃ pakkhipitvā dinne bhattepi.",
  "tika-vin12t0:1885_11": "Yattha panāti parivisaṭṭhāne pana.",
  "tika-vin12t0:1886_0": "76.",
  "tika-vin12t0:1886_1": "Tatrāyaṃ sammāvattanāti ettha tasaddassa aniyamaniddesabhāvaṃ dassento āha “idāni yā ayaṃ sammāvattanā vuttā”ti.",
  "tika-vin12t0:1886_2": "Sammā vattitabbaṃ etāyāti sammāvattanā.",
  "tika-vin12t0:1886_3": "Tatthāti sammāvattanāyaṃ.",
  "tika-vin12t0:1886_4": "Na upasampādetabbanti ettha ācariyena hutvā kammavācāsāvanampi upasampādanamevāti āha “ācariyena hutvāpi kammavācā na sāvetabbā”ti.",
  "tika-vin12t0:1886_5": "Aññasmiṃ asatīti attanā aññasmiṃ kammavācāvācake asati.",
  "tika-vin12t0:1886_6": "Na nissayo dātabboti ettha āgantukānameva nissayo na dātabbo,",
  "tika-vin12t0:1886_7": "na dinnanissayānampīti dassento āha “āgantukānaṃ nissayo na dātabbo”tiādi,",
  "tika-vin12t0:1886_8": "yehipi bhikkhūhi gahitoti sambandho.",
  "tika-vin12t0:1887_0": "Añño sāmaṇeroti pakatattakāle upajjhaṃ datvā gahitasāmaṇerehi añño sāmaṇero.",
  "tika-vin12t0:1887_1": "Ādhipaccaṭṭhānabhūtāti sabbasammutīnaṃ adhipatibhāvassa ṭhānabhūtā.",
  "tika-vin12t0:1887_2": "Paṭibalassāti bhikkhuniyo ovadituṃ paṭibalassa.",
  "tika-vin12t0:1887_3": "Iminā laddhasammutikena āṇatto aladdhasammutikopi garudhammehi vā aññehi vā bhikkhuniyo ovadituṃ labhatīti dasseti.",
  "tika-vin12t0:1887_4": "Āgatā bhikkhuniyo vattabbāti sambandho.",
  "tika-vin12t0:1887_5": "Voti tumhākaṃ.",
  "tika-vin12t0:1887_6": "Soti bhikkhu.",
  "tika-vin12t0:1887_7": "Voti tumhākaṃ,",
  "tika-vin12t0:1887_8": "dassatīti sambandho.",
  "tika-vin12t0:1888_0": "Sukkavissaṭṭhiyāti sukkavissaṭṭhiāpattikāraṇā.",
  "tika-vin12t0:1888_1": "Kāyasaṃsaggādigarukāpatti nāpajjitabbāti yojanā.",
  "tika-vin12t0:1888_2": "Āpattikkhandhavasena āpattivatthūnaṃ pāpiṭṭhabhāvañca pāpiṭṭhatarabhāvañca vitthārento āha “sattasu hī”tiādi.",
  "tika-vin12t0:1888_3": "Pāpiṭṭhatarāti dubbhāsitāpattito dukkaṭāpatti pāpiṭṭhatarā.",
  "tika-vin12t0:1888_4": "Tāsanti sattannaṃ āpattīnaṃ.",
  "tika-vin12t0:1888_5": "Purimanayenevāti purimānaṃ āpattīnaṃ nayeneva.",
  "tika-vin12t0:1888_6": "Bhedoti vatthūnaṃ viseso.",
  "tika-vin12t0:1888_7": "Evaṃ āpattikkhandhavasena āpattivatthūnaṃ pāpiṭṭhapāpiṭṭhatarabhāvaṃ dassetvā idāni sikkhāpadavasena",
  "tika-vin12t0:1888_8": "tesaṃ taṃ dassento āha “paṇṇattivajjasikkhāpade panā”tiādi.",
  "tika-vin12t0:1888_9": "Ubhayampīti vatthuāpattisaṅkhātaṃ ubhayampi.",
  "tika-vin12t0:1889_0": "Kammanti ettha kāraṇabhūtassa kammassa nāmaṃ kāriyabhūtāyaṃ kammavācāyaṃ upacāravasena kāriyabhūtā kammavācā",
  "tika-vin12t0:1889_1": "kammanti vuccatīti āha “parivāsakammavācā vuccatī”ti.",
  "tika-vin12t0:1889_2": "Kammasmiṃ sati,",
  "tika-vin12t0:1889_3": "kammena vā vacitabbāti kammavācāti vacanattho kātabbo.",
  "tika-vin12t0:1889_4": "Kasikammanti kasisaṅkhātaṃ kammaṃ.",
  "tika-vin12t0:1889_5": "Gorakkhakammanti gorakkhasaṅkhātaṃ kammaṃ.",
  "tika-vin12t0:1889_6": "“Kammaṃ kata”nti iminā kammaṃ karontīti kammikāti vacanatthaṃ dasseti.",
  "tika-vin12t0:1889_7": "Teti kammikā bhikkhū,",
  "tika-vin12t0:1889_8": "na garahitabbāti sambandho.",
  "tika-vin12t0:1890_0": "Vacitabbaṃ anena dosenāti vacanīyaṃ,",
  "tika-vin12t0:1890_1": "saṃvijjati vacanīyaṃ assāti savacanīyaṃ,",
  "tika-vin12t0:1890_2": "taṃ na kātabbanti attho.",
  "tika-vin12t0:1890_3": "Tamevatthaṃ vitthārento āha “palibodhatthāya hī”tiādi.",
  "tika-vin12t0:1890_4": "Yāva na taṃ adhikaraṇaṃ vūpasantaṃ hoti,",
  "tika-vin12t0:1890_5": "tāva imamhā āvāsā ekapadampi mā pakkāmīti yojanā.",
  "tika-vin12t0:1890_6": "Teti tuyhaṃ.",
  "tika-vin12t0:1891_0": "Anuvādoti ettha anusāsanavasena aññe vadatīti anuvādoti vutte jeṭṭhakaṭṭhānanti āha “vihāre jeṭṭhakaṭṭhānaṃ na kātabba”nti.",
  "tika-vin12t0:1891_1": "Jeṭṭhakaṭṭhānaṃ sarūpena dassento āha “pātimokkhuddesakena vā”tiādi.",
  "tika-vin12t0:1891_2": "Meti mayhaṃ.",
  "tika-vin12t0:1891_3": "Tanti tavaṃ.",
  "tika-vin12t0:1891_4": "Na codetabboti ettha kena na codetabboti āha “vatthunā vā āpattiyā vā”ti.",
  "tika-vin12t0:1891_5": "Na sāretabboti na sarāpetabbo.",
  "tika-vin12t0:1891_6": "Na bhikkhūhi sampayojetabbanti ettha bhikkhūhi attanā kalahavasena na sampayojetabbanti dassento āha “aññamaññaṃ yojetvā kalaho na kāretabbo”ti.",
  "tika-vin12t0:1892_0": "Saṅghattherena hutvāti saṅghattherena hontenapīti attho.",
  "tika-vin12t0:1892_1": "Purato agantabbe samāne kiṃ pacchato gantabbanti āha “dvādasahattha”ntiādi.",
  "tika-vin12t0:1892_2": "Āsanapariyantoti āsanameva pariyanto lāmakoti āsanapariyanto,",
  "tika-vin12t0:1892_3": "tadatthaṃ dassento āha “saṅghanavakāsanaṃ vuccatī”ti.",
  "tika-vin12t0:1892_4": "Svāssāti so assa.",
  "tika-vin12t0:1892_5": "Soti āsanapariyanto.",
  "tika-vin12t0:1892_6": "Assāti pārivāsikassa.",
  "tika-vin12t0:1892_7": "Tatthāti āsanapariyante.",
  "tika-vin12t0:1892_8": "Ayanti pārivāsiko,",
  "tika-vin12t0:1892_9": "na labhatīti sambandho.",
  "tika-vin12t0:1892_10": "Gahitāvasesāti gahitāhi seyyāhi avasesā.",
  "tika-vin12t0:1892_11": "Maṅgulagūthabharitāti maṅgulānaṃ gūthehi pūritā.",
  "tika-vin12t0:1892_12": "Assāti pārivāsikassa.",
  "tika-vin12t0:1892_13": "Rajehi hatā nāsitā bhūmi etthāti rajohatabhūmi.",
  "tika-vin12t0:1892_14": "Jatukamūsikabharitāti jatūhi ca mūsikāhi ca pūritā.",
  "tika-vin12t0:1892_15": "Paṇṇasālāti paṇṇehi chāditā sālā.",
  "tika-vin12t0:1892_16": "Assāti pārivāsikassa.",
  "tika-vin12t0:1892_17": "Sabbepi āvāsāti yojanā.",
  "tika-vin12t0:1892_18": "Etehīti pakatattehi.",
  "tika-vin12t0:1892_19": "Tesūti āvāsesu.",
  "tika-vin12t0:1892_20": "Yanti āvāsaṃ.",
  "tika-vin12t0:1892_21": "Paccayanti vassāvāsikalābhaṃ.",
  "tika-vin12t0:1892_22": "Ekapasseti bhikkhūnaṃ pāḷiyaṃ aṭṭhatvā ekasmiṃ passe.",
  "tika-vin12t0:1893_0": "Assāti pārivāsikassa,",
  "tika-vin12t0:1893_1": "dentīti sambandho.",
  "tika-vin12t0:1893_2": "So evāti āsanādipariyanto eva.",
  "tika-vin12t0:1893_3": "Ñātipavāritaṭṭhāne nimantitenāti sambandho.",
  "tika-vin12t0:1893_4": "Tatthāti taṃ kulaṃ.",
  "tika-vin12t0:1893_5": "Saṃvidhāyāti saṃvidahitvā.",
  "tika-vin12t0:1893_6": "Assāti kulassa,",
  "tika-vin12t0:1893_7": "bhaveyya vā.",
  "tika-vin12t0:1894_0": "Harāyamānenāti lajjamānena.",
  "tika-vin12t0:1894_1": "Yenāpīti pārivāsikenapi.",
  "tika-vin12t0:1894_2": "Samādinnanti āraññikadhutaṅgasamādinnaṃ.",
  "tika-vin12t0:1894_3": "Tathāti yathā āraññikaṅgaṃ na samādātabbaṃ, tathā.",
  "tika-vin12t0:1894_4": "Piṇḍapātikadhutaṅgampīti pisaddo āraññikaṅgaṃ apekkhati.",
  "tika-vin12t0:1894_5": "Yo panāti pārivāsiko pana.",
  "tika-vin12t0:1895_0": "Anārocentassa meti yojanā.",
  "tika-vin12t0:1895_1": "Anārocente satīti vā yojanā.",
  "tika-vin12t0:1895_2": "“Iminā kāraṇenā”ti iminā tappaccayāti ettha paccayasaddo kāraṇattho,",
  "tika-vin12t0:1895_3": "nissakkavacanañca kāraṇatthe hotīti dasseti.",
  "tika-vin12t0:1895_4": "So ratticchedo eva paccayo tappaccayoti vacanattho kātabbo.",
  "tika-vin12t0:1895_5": "“Sāmaṇerehī”ti padaṃ “pacāpetvā”ti pade kāritakammaṃ.",
  "tika-vin12t0:1895_6": "Etthāpi pakatiyā nīharāpetvāpi vihāre pacāpetvāpi bhuñjantassa paṭisedho natthi. Kasmā?",
  "tika-vin12t0:1895_7": "“Tappaccayā”ti vuttattā.",
  "tika-vin12t0:1895_8": "Gāmeti mahāgāme,",
  "tika-vin12t0:1895_9": "sabbakālaṃ anekasatehi bhikkhūhi avivitte gāmeti attho.",
  "tika-vin12t0:1895_10": "Gāmakāvāsanti gāmoyeva khuddakaṭṭhena gāmako,",
  "tika-vin12t0:1895_11": "tasmiṃ kārito āvāso gāmakāvāso, taṃ.",
  "tika-vin12t0:1896_0": "Gatena āgantukapārivāsikenāti sambandho.",
  "tika-vin12t0:1896_1": "Tatthāti kismiñci vihāre,",
  "tika-vin12t0:1896_2": "sabbe bhikkhūti sambandho.",
  "tika-vin12t0:1896_3": "Tattha tatthāti tasmiṃ tasmiṃ ṭhitaṭṭhāne.",
  "tika-vin12t0:1896_4": "Na ekacce passati,",
  "tika-vin12t0:1896_5": "apassitattā nāroceti,",
  "tika-vin12t0:1896_6": "ratticchedova hotīti adhippāyo.",
  "tika-vin12t0:1897_0": "Ekassa vā bahūnaṃ vā āgantukānanti sambandho.",
  "tika-vin12t0:1897_1": "Etthāti “āgantukassa ārocetabba”nti pade.",
  "tika-vin12t0:1897_2": "Vuttanayenevāti “āgantukena ārocetabba”nti pade vuttanayeneva.",
  "tika-vin12t0:1897_3": "Taṃ vuttanayamāvikaronto āha “sace”tiādi.",
  "tika-vin12t0:1897_4": "Tesampīti āgantukānampi.",
  "tika-vin12t0:1897_5": "Tassāti pārivāsikassa.",
  "tika-vin12t0:1897_6": "Ajānantassevāti anādare cetaṃ sāmivacanaṃ.",
  "tika-vin12t0:1897_7": "Ayañca panāti pārivāsiko ca.",
  "tika-vin12t0:1897_8": "Gatakāleti āgantukānaṃ gatakāle.",
  "tika-vin12t0:1897_9": "Yepīti āgantukāpi.",
  "tika-vin12t0:1897_10": "Okkamitvāti osaritvā,",
  "tika-vin12t0:1897_11": "pavisitvāti attho.",
  "tika-vin12t0:1897_12": "Ayañcāti pārivāsiko ca,",
  "tika-vin12t0:1897_13": "jānātīti sambandho.",
  "tika-vin12t0:1897_14": "Nesanti āgantukānaṃ.",
  "tika-vin12t0:1897_15": "Yopīti āgantukopi.",
  "tika-vin12t0:1897_16": "Assāti pārivāsikassa.",
  "tika-vin12t0:1897_17": "Aññātattāti āgatabhāvassa ajānitattā.",
  "tika-vin12t0:1897_18": "“Abbhāna”nti padaṃ “karotī”ti pade kammaṃ,",
  "tika-vin12t0:1897_19": "“hotī”ti pade kattā.",
  "tika-vin12t0:1897_20": "Adhikā rattiyoti āpattipaṭicchannarattito adhikā rattiyo.",
  "tika-vin12t0:1897_21": "Ayanti pārivāsikavattapaṭipadā.",
  "tika-vin12t0:1897_22": "Apaṇṇakapaṭipadāti aviraddhapaṭipadā,",
  "tika-vin12t0:1897_23": "ekaṃsapaṭipadāti attho.",
  "tika-vin12t0:1898_0": "Gacchantampi bhikkhunti sambandho.",
  "tika-vin12t0:1898_1": "Sāvetunti suṇāpetuṃ.",
  "tika-vin12t0:1898_2": "Visayāvisayenāti ārocetuṃ desādesena.",
  "tika-vin12t0:1898_3": "Karavīkatissatthero āhāti sambandho.",
  "tika-vin12t0:1899_0": "“Uposathadivase”ti iminā uposatheti ettha uposathasaddassa pātimokkhuddesādayo atthe nivatteti.",
  "tika-vin12t0:1899_1": "Pavāraṇāyapīti pavāraṇadivasepi.",
  "tika-vin12t0:1899_2": "Gantunti bhikkhussa ṭhitaṭṭhānaṃ gantuṃ.",
  "tika-vin12t0:1899_3": "Dūtenāpīti ettha anadhippetadūtaṃ paṭikkhipitvā adhippetadūtaṃ dassetuṃ vuttaṃ “anupasampannaṃ…pe…",
  "tika-vin12t0:1899_4": "ārocāpetabba”nti.",
  "tika-vin12t0:1900_0": "Suññavihāroti bhikkhūhi vivittavihāro.",
  "tika-vin12t0:1900_1": "Yatthāti yasmiṃ āvāse.",
  "tika-vin12t0:1900_2": "Hīti saccaṃ, yasmā vā.",
  "tika-vin12t0:1900_3": "Tatthāti suññavihāre.",
  "tika-vin12t0:1900_4": "Dasavidhantarāye sati pana gantabbamevāti yojanā.",
  "tika-vin12t0:1900_5": "Nānāsaṃvāsakehīti kammanānāsaṃvāsakaladdhinānāsaṃvāsakehi.",
  "tika-vin12t0:1901_0": "81.",
  "tika-vin12t0:1901_1": "Āvāsādīnaṃ sarūpaṃ dassento āha “āvāso nāmā”tiādi.",
  "tika-vin12t0:1901_2": "Tatiyapadenāti “āvāse vā anāvāse vā”ti tatiyapadena.",
  "tika-vin12t0:1901_3": "Etesūti āvāsādīsu.",
  "tika-vin12t0:1901_4": "Chadanatoti chadanakoṭito.",
  "tika-vin12t0:1901_5": "Antoāvāseti bhittiparicchinne antoāvāse.",
  "tika-vin12t0:1901_6": "Avisesenāti “ukkhittako”ti vā “pārivāsiko”ti vā visesaṃ akatvā sāmaññena.",
  "tika-vin12t0:1901_7": "Udakapātenāti chadanato udakaṃ patati etthāti udakapāto, tena.",
  "tika-vin12t0:1901_8": "Pañcavaṇṇacchadanabaddhaṭṭhānesūti pañcapamāṇena chadanena baddhaṭṭhānesu etesu āvāsesūti sambandho.",
  "tika-vin12t0:1901_9": "Pārivāsikassa ca ukkhittakassa ca pakatattena saddhiṃ vāritanti yojanā.",
  "tika-vin12t0:1901_10": "Nānūpacārepīti pisaddena ekūpacāre pana kā nāma kathāti dasseti.",
  "tika-vin12t0:1901_11": "Etthāti ekacchanne āvāsādike,",
  "tika-vin12t0:1901_12": "sace nipajjatīti sambandho.",
  "tika-vin12t0:1901_13": "Tasminti saṭṭhivassepi pārivāsike.",
  "tika-vin12t0:1902_0": "Vuṭṭhātabbaṃ,",
  "tika-vin12t0:1902_1": "nimantetabboti ettha kiṃ attano vuḍḍhataraṃ pakatattaṃ disvā vuṭṭhātabbaṃ,",
  "tika-vin12t0:1902_2": "nimantetabboti āha “tadahupasampannampī”tiādi.",
  "tika-vin12t0:1902_3": "Obuddhanti palibuddhaṃ.",
  "tika-vin12t0:1902_4": "Ekāsaneti ettha ekasaddo samānapariyāyoti āha “samānavassikāsane”ti,",
  "tika-vin12t0:1902_5": "samānavassikānaṃ āsaneti attho.",
  "tika-vin12t0:1902_6": "Chamāyaṃ nisinneti ettha chamāsaddo bhūmipariyāyoti āha “bhūmiyaṃ nisinne”ti.",
  "tika-vin12t0:1902_7": "Itarenāti pārivāsikena.",
  "tika-vin12t0:1902_8": "Sahāyena saddhiṃ caṅkamati viyāti yojanā.",
  "tika-vin12t0:1902_9": "“Ekasmiṃ caṅkame”ti iminā ekacaṅkamasaddassa tulyādhikaraṇasamāsavākyaṃ dasseti.",
  "tika-vin12t0:1903_0": "Chamāyaṃ caṅkamantanti ettha bhummatthe upayogavacananti āha “chamāyaṃ caṅkamante”ti.",
  "tika-vin12t0:1903_1": "Ayaṃ panāti vakkhamāno pana.",
  "tika-vin12t0:1903_2": "Etthāti “chamāyaṃ caṅkamante”ti pāṭhe.",
  "tika-vin12t0:1903_3": "Caṅkamanteti pakatatte caṅkamante.",
  "tika-vin12t0:1903_4": "Na caṅkamitabbanti pārivāsikena na caṅkamitabbaṃ.",
  "tika-vin12t0:1903_5": "Ko pana vādo iṭṭhakācayasampanne vedikāparikkhitte iti atthoti yojanā.",
  "tika-vin12t0:1903_6": "Pabbatantaravanantaragumbantaresūti pabbatamajjhavanamajjhagumbamajjhesu,",
  "tika-vin12t0:1903_7": "pabbatavivaravanavivaragumbavivaresu vā.",
  "tika-vin12t0:1903_8": "Upacāranti dvādasahatthaṃ upacāraṃ.",
  "tika-vin12t0:1904_0": "82.",
  "tika-vin12t0:1904_1": "Itaroti navako.",
  "tika-vin12t0:1904_2": "Assāti navakassa.",
  "tika-vin12t0:1904_3": "Na vattabhede dukkaṭanti aññātattā na vattabhede dukkaṭaṃ.",
  "tika-vin12t0:1904_4": "Eseva nayo sabbattha.",
  "tika-vin12t0:1904_5": "Apacchāpurimanti apacchā apurimaṃ,",
  "tika-vin12t0:1904_6": "ekapahārenāti attho.",
  "tika-vin12t0:1904_7": "Samavassā dve pārivāsikāti yojanā.",
  "tika-vin12t0:1904_8": "Dvinnaṃ pārivāsikānaṃ ekato vasanadosaṃ dassento āha “sace hi dve”tiādi.",
  "tika-vin12t0:1904_9": "Nesanti dvinnaṃ pārivāsikānaṃ.",
  "tika-vin12t0:1904_10": "Etthāti pārivāsikādīsu pañcasu bhikkhūsu.",
  "tika-vin12t0:1904_11": "Mūlāyapaṭikassanārahādayo cattāroti yojanā.",
  "tika-vin12t0:1905_0": "Parivāsadānādīnīti ādisaddena mūlāyapaṭikassanamānattadānaabbhānāni saṅgaṇhāti.",
  "tika-vin12t0:1905_1": "Etesvevāti parivāsadānādīsu eva.",
  "tika-vin12t0:1905_2": "Ayanti pārivāsiko.",
  "tika-vin12t0:1906_0": "83.",
  "tika-vin12t0:1906_1": "“Atha kho āyasmā upālī”tiādivacanassa anusandhiṃ dassento āha “imaṃ panā”tiādi.",
  "tika-vin12t0:1906_2": "Rahogatassa upālittherassāti yojanā.",
  "tika-vin12t0:1906_3": "Atha vā anādare sāmivacanaṃ katvā upālittherassa rahogatassāti yojanā kātabbā.",
  "tika-vin12t0:1906_4": "Etthāti pārivāsikavatte.",
  "tika-vin12t0:1906_5": "Soti upālitthero.",
  "tika-vin12t0:1906_6": "Assāti upālittherassa.",
  "tika-vin12t0:1906_7": "Tatthāti tīsu ratticchedesu.",
  "tika-vin12t0:1906_8": "Yvāyanti yo ayaṃ,",
  "tika-vin12t0:1906_9": "ekato vāsoti sambandho.",
  "tika-vin12t0:1906_10": "So vāso sahavāso nāmāti yojanā.",
  "tika-vin12t0:1906_11": "Vippavāsoti ettha pakatattena vippayutto hutvā vāsoti dassento āha “ekakasseva vāso”ti.",
  "tika-vin12t0:1906_12": "Āgantukādīnanti ādisaddena āvāsikā gahetabbā.",
  "tika-vin12t0:1907_0": "84.",
  "tika-vin12t0:1907_1": "Tattha tatthāti taṃ taṃ ṭhānaṃ.",
  "tika-vin12t0:1907_2": "Dvīsu padesūti dvīsu vākyasaṅkhātesu padesu.",
  "tika-vin12t0:1907_3": "Ekenekenapīti ekena ekena vākyapadenapi.",
  "tika-vin12t0:1907_4": "Parivasiyitthāti parivuttho,",
  "tika-vin12t0:1907_5": "parivuttho parivāso etassāti parivutthaparivāso, tassa.",
  "tika-vin12t0:1907_6": "Hīti saccaṃ.",
  "tika-vin12t0:1907_7": "Esāti eso bhikkhūti sambandho.",
  "tika-vin12t0:1907_8": "Suddhanteti suddhakoṭṭhāse.",
  "tika-vin12t0:1907_9": "Dukkhassāti vaṭṭadukkhassa.",
  "tika-vin12t0:1907_10": "Antanti avasānaṃ,",
  "tika-vin12t0:1907_11": "vināsaṃ vā.",
  "tika-vin12t0:1908_0": "2. Mūlāyapaṭikassanārahavattakathā",
  "tika-vin12t0:1909_0": "86.",
  "tika-vin12t0:1909_1": "Navakataraṃ mūlāyapaṭikassanārahaṃ ṭhapetvāti yojanā.",
  "tika-vin12t0:1909_2": "Imesaṃ pañcannaṃ pakatattā evāti sambandho.",
  "tika-vin12t0:1909_3": "Nesanti mūlāyapaṭikassanārahamānattārahamānattacārikaabbhānārahānaṃ catunnaṃ,",
  "tika-vin12t0:1909_4": "mūlāyapaṭikassanārahādilakkhaṇanti sambandho.",
  "tika-vin12t0:1909_5": "Etthāti mūlāyapaṭikassanārahassa vatte.",
  "tika-vin12t0:1909_6": "Itoti mūlāyapaṭikassanārahassa vattato.",
  "tika-vin12t0:1910_0": "87. Yatheva pārivāsiko gaṇapūrako na hoti, evaṃ etepi na hontīti yojanā.",
  "tika-vin12t0:1911_0": "4. Mānattācārikavattakathā",
  "tika-vin12t0:1912_0": "92.",
  "tika-vin12t0:1912_1": "Ūne gaṇeti ettha gaṇo nāma gaṇabhojanasikkhāpade viya hotīti āha “cattāro vā atirekā vā”ti.",
  "tika-vin12t0:1912_2": "Sabbatthāti pārivāsikakkhandhake.",
  "tika-vin12t0:1913_0": "Iti pārivāsikakkhandhakavaṇṇanāya yojanā samattā.",
  "tika-vin12t0:1914_0": "3. Samuccayakkhandhakaṃ",
  "tika-vin12t0:1915_0": "1. Sukkavissaṭṭhikathā",
  "tika-vin12t0:1916_0": "Samuccayakkhandhake tatthāti catubbidhesu mānattesu.",
  "tika-vin12t0:1916_1": "Yaṃ mānattaṃ diyyati,",
  "tika-vin12t0:1916_2": "idaṃ appaṭicchannamānattaṃ nāmāti yojanā.",
  "tika-vin12t0:1916_3": "Eseva nayo anantaravākyesupi.",
  "tika-vin12t0:1916_4": "Paṭicchannāya āpattiyāti hetvatthe karaṇavacanaṃ,",
  "tika-vin12t0:1916_5": "kāraṇatthe nissakkavacanaṃ vā.",
  "tika-vin12t0:1916_6": "Addhamāsanti pannarasadivasakālaṃ.",
  "tika-vin12t0:1916_7": "Odhāyāti samūhaṃ katvā.",
  "tika-vin12t0:1916_8": "“Ekato katvā”ti iminā “odhāyā”ti padassa atthaṃ dasseti.",
  "tika-vin12t0:1916_9": "Tesūti catubbidhesu mānattesu.",
  "tika-vin12t0:1916_10": "Idanti mānattaṃ.",
  "tika-vin12t0:1916_11": "Appaṭicchannāya…pe…",
  "tika-vin12t0:1916_12": "vacanatoti ñāpakahetu.",
  "tika-vin12t0:1916_13": "Etena appaṭicchannāya āpattiyā dātabbaṃ mānattaṃ appaṭicchannamānattanti vacanatthaṃ dasseti.",
  "tika-vin12t0:1916_14": "Tanti appaṭicchannamānattaṃ.",
  "tika-vin12t0:1916_15": "Idhāti imissaṃ pāḷiyaṃ.",
  "tika-vin12t0:1916_16": "Tatuttarīti tato tīhipi uttari.",
  "tika-vin12t0:1916_17": "Nānāvatthūni etāsanti nānāvatthukāyo.",
  "tika-vin12t0:1916_18": "Tāsanti nānāvatthukānaṃ.",
  "tika-vin12t0:1917_0": "Māḷakasīmāyamevāti sīmamāḷake eva, sīmaṅgaṇe evāti attho. Tatthevāti māḷakasīmāyameva.",
  "tika-vin12t0:1918_0": "Vedayāmahanti vedayāmi ahaṃ.",
  "tika-vin12t0:1918_1": "Mama mānattacarabhāvaṃ saṅghaṃ jānāpemīti attho.",
  "tika-vin12t0:1918_2": "Vedayatīti manti jānāpeti,",
  "tika-vin12t0:1918_3": "iti maṃ saṅgho dhāretūti adhippāyo.",
  "tika-vin12t0:1918_4": "Vuttanayenevāti pārivāsikakkhandhake vuttanayeneva.",
  "tika-vin12t0:1918_5": "Nikkhipitabbanti “mānattaṃ nikkhipāmi,",
  "tika-vin12t0:1918_6": "vattaṃ nikkhipāmī”ti nikkhipitabbaṃ.",
  "tika-vin12t0:1918_7": "Māḷakatoti sīmaṅgaṇato.",
  "tika-vin12t0:1918_8": "Sopīti saha gacchantopi.",
  "tika-vin12t0:1918_9": "“Māḷake nārocita”nti iminā yassa māḷake ārocitaṃ,",
  "tika-vin12t0:1918_10": "tassa anārocetvāpi nikkhipitabbanti dasseti.",
  "tika-vin12t0:1918_11": "Ārocentena vattabbanti sambandho.",
  "tika-vin12t0:1919_0": "Visabhāgehi saha vasantassa vattassa duppūritattā vuttaṃ”sabhāgā bhikkhū vasantī”ti. Catūhi,",
  "tika-vin12t0:1919_1": "pañcahi vāti vāsaddena tato atirekampi saṅgaṇhāti.",
  "tika-vin12t0:1919_2": "Parikkhepārahaṭṭhānatoti cīvarakkhandhake vuttaparikkhepārahaṭṭhānato.",
  "tika-vin12t0:1919_3": "“Dve leḍḍupāte atikkamitvā”ti idaṃ vihāre bhikkhūnaṃ sajjhāyādisaddasavanūpacārapahānatthaṃ vuttaṃ.",
  "tika-vin12t0:1919_4": "Sace savanūpacārato na muccati,",
  "tika-vin12t0:1919_5": "tato atirekampi atikkamitabbaṃ.",
  "tika-vin12t0:1919_6": "Okkammāti maggapaṭipannānaṃ bhikkhūnaṃ vacanasaddasavanūpacārapahānatthaṃ okkamitvā.",
  "tika-vin12t0:1919_7": "“Gumbena vā vatiyā vā”ti dassanūpacārapahānatthaṃ vuttaṃ.",
  "tika-vin12t0:1919_8": "Idha upacāro nāma yattha ṭhatvā passati suṇāti,",
  "tika-vin12t0:1919_9": "soyeva deso.",
  "tika-vin12t0:1919_10": "Aññoti catūhi pañcahi vā bhikkhūhi añño.",
  "tika-vin12t0:1919_11": "Esāti eso mānattacāriko.",
  "tika-vin12t0:1920_0": "“Dvādasahatthaṃ upacāraṃ okkamitvā”ti iminā anokkamitvā ajānantasseva gacchati,",
  "tika-vin12t0:1920_1": "natthi ratticchedopīti dasseti.",
  "tika-vin12t0:1920_2": "Ettha diṭṭharūpānaṃ sutasaddānaṃ dvādasahatthūpacārato bahi ṭhitānampi ārocetabbaṃ.",
  "tika-vin12t0:1920_3": "Adiṭṭhāsutānampi anto dvādasahatthūpacāragatānaṃ ārocetabbanti daṭṭhabbaṃ.",
  "tika-vin12t0:1920_4": "Sati karaṇīyeti idaṃ gantussa kāraṇadassanatthaṃ vuttaṃ.",
  "tika-vin12t0:1920_5": "Asati karaṇīyepi gantuṃ vaṭṭati.",
  "tika-vin12t0:1920_6": "Sopīti eko bhikkhupi.",
  "tika-vin12t0:1920_7": "“Tassa santike ārocetvā”ti iminā anārocane vattabhedadukkaṭaṃ hotīti dasseti.",
  "tika-vin12t0:1920_8": "Ekassa santike ārocetvā nikkhipiyamāne kiṃ ūne gaṇe caraṇadoso vā vippavāso vā na hotīti āha “ayañcā”tiādi.",
  "tika-vin12t0:1920_9": "Tattha ayañcāti mānattacāriko pana.",
  "tika-vin12t0:1920_10": "Yasmā kāraṇā vasi,",
  "tika-vin12t0:1920_11": "tena kāraṇenāti yojanā.",
  "tika-vin12t0:1920_12": "Bhikkhūnañca atthibhāvaṃ sallakkhetvāti pakatattāgatakāle tassa anārocetvāva gacchanti,",
  "tika-vin12t0:1920_13": "tasmā bhikkhūnañca dvādasahatthūpacāre atthibhāvaṃ sallakkhetvāti attho.",
  "tika-vin12t0:1920_14": "Ettha ca “gaṇassa ārocetvā”ti iminā ūne gaṇe caraṇadosābhāvaṃ dasseti.",
  "tika-vin12t0:1920_15": "“Bhikkhūnañca atthibhāvaṃ sallakkhetvā”ti iminā vippavāsadosābhāvaṃ dasseti.",
  "tika-vin12t0:1920_16": "Yanti pubbe anārocitaṃ yaṃ bhikkhuṃ.",
  "tika-vin12t0:1920_17": "Ayanti paṭhamaṃ passitabbassa ārocetvā nikkhipanaṃ.",
  "tika-vin12t0:1920_18": "“Nikkhittavattassa parihāro”ti iminā anikkhittavatte antoupacāragatānaṃ sabbesaṃ ārocetabbanti dasseti.",
  "tika-vin12t0:1921_0": "Ayanti mānattacāriko,",
  "tika-vin12t0:1921_1": "ṭhitoti sambandho.",
  "tika-vin12t0:1921_2": "Tenāpīti mānattacārikenapi,",
  "tika-vin12t0:1921_3": "yācitabbanti yojanā.",
  "tika-vin12t0:1921_4": "Soti anikkhittavatto bhikkhu.",
  "tika-vin12t0:1921_5": "Tatrāti “so abbhetabbo”ti vacane.",
  "tika-vin12t0:1921_6": "Ayaṃ abbhānavidhi vuttoti yojanā.",
  "tika-vin12t0:1921_7": "Ayañcāti abbhānavidhi ca.",
  "tika-vin12t0:1921_8": "Tāsanti āpattīnaṃ.",
  "tika-vin12t0:1921_9": "Evantiādi nigamanaṃ.",
  "tika-vin12t0:1921_10": "Paṭicchannamānattaṃ pana dātabbaṃ hotīti sambandho.",
  "tika-vin12t0:1921_11": "“Paṭicchannāyā”tiādinā paṭicchannāya āpattiyā dātabbaṃ mānattaṃ paṭicchannamānattanti vacanatthaṃ dasseti.",
  "tika-vin12t0:1921_12": "Nanti paṭicchannamānattaṃ.",
  "tika-vin12t0:1922_0": "2. Parivāsakathā",
  "tika-vin12t0:1923_0": "102.",
  "tika-vin12t0:1923_1": "Tassāti paṭicchannamānattassa.",
  "tika-vin12t0:1923_2": "Samodhānetvāti idheva parivāsakathāyaṃ samodhānetvā.",
  "tika-vin12t0:1923_3": "Idheva parivāsakathāyaṃ dassayissāmāti yojanā.",
  "tika-vin12t0:1923_4": "Idhevasaddo hi pubbāparāpekkho.",
  "tika-vin12t0:1924_0": "Idha adhippetaṃ parivāsaṃ vitthāretvā dassento āha “ayaṃ hī”tiādi.",
  "tika-vin12t0:1924_1": "Idha adhippeto parivāso nāma tividho hotīti yojanā.",
  "tika-vin12t0:1924_2": "Tatthāti tividhesu parivāsesu.",
  "tika-vin12t0:1924_3": "“Yathāpaṭicchannāya āpattiyā”ti vacanaṃ vitthārento āha “kassaci hī”tiādi.",
  "tika-vin12t0:1924_4": "Yathā udāyittherassa ekāhapaṭicchannā ayaṃ āpatti hoti,",
  "tika-vin12t0:1924_5": "tathā kassaci ekāhapaṭicchannā āpatti hotīti yojanā.",
  "tika-vin12t0:1924_6": "Yathā ca parato āgatā udāyittherasseva āpatti hoti,",
  "tika-vin12t0:1924_7": "tathā kassaci dvihādipaṭicchannā āpatti hotīti yojanā.",
  "tika-vin12t0:1924_8": "Iminā vuttanayānusārena paratopi nayo netabbo.",
  "tika-vin12t0:1924_9": "Tasmāti yasmā ekāhādipaṭicchannā ekādiāpatti hoti,",
  "tika-vin12t0:1924_10": "tasmā jānitabboti yojanā.",
  "tika-vin12t0:1925_0": "Paṭicchannabhāvaṃ vitthārento āha “ayaṃ hī”tiādi.",
  "tika-vin12t0:1925_1": "Tatthāti “dasahākārehī”ti pāṭhe.",
  "tika-vin12t0:1925_2": "Āpattiiti saññā etassāti āpattisaññī.",
  "tika-vin12t0:1925_3": "Pahu cāti samattho ca.",
  "tika-vin12t0:1925_4": "Papubbo hūdhātu samatthatthe hoti.",
  "tika-vin12t0:1926_0": "Tatthāti tassaṃ mātikāyaṃ.",
  "tika-vin12t0:1926_1": "Yanti āpattiṃ.",
  "tika-vin12t0:1926_2": "Sopi cāti bhikkhupi ca.",
  "tika-vin12t0:1926_3": "Tatthāti tassaṃ āpattiyaṃ.",
  "tika-vin12t0:1926_4": "Ayanti bhikkhu.",
  "tika-vin12t0:1926_5": "Tatthāti āpattiyaṃ.",
  "tika-vin12t0:1926_6": "Alajjipakkhe tiṭṭhatīti “sañcicca āpattiṃ parigūhatī”ti vuttapakkhe ṭhitattā alajjipakkhe tiṭṭhati.",
  "tika-vin12t0:1927_0": "Pakatattoti ettha “pārājikaṃ anajjhāpanno”ti atthaṃ paṭikkhipanto āha “tividhaṃ ukkhepanīyakammaṃ akato”ti.",
  "tika-vin12t0:1927_1": "Etanti appaṭicchannabhāvaṃ,",
  "tika-vin12t0:1927_2": "“āpajjati…pe…",
  "tika-vin12t0:1927_3": "kusalehi cintitā”ti vacanaṃ vā.",
  "tika-vin12t0:1928_0": "Gāthāya “sāvasesa”nti iminā pārājikaṃ nivatteti.",
  "tika-vin12t0:1928_1": "Garukanti ettha saṅghādisesameva adhippetanti dasseti.",
  "tika-vin12t0:1928_2": "Anādariyanti sikkhāpade anādariyaṃ.",
  "tika-vin12t0:1928_3": "Vajjanti dukkaṭaṃ.",
  "tika-vin12t0:1928_4": "Ukkhittakena karaṇabhūtena.",
  "tika-vin12t0:1929_0": "Yassāti bhikkhussa,",
  "tika-vin12t0:1929_1": "natthīti sambandho.",
  "tika-vin12t0:1929_2": "Bhīrukajātikatāyāti bhīrukasabhāvatāya.",
  "tika-vin12t0:1929_3": "Pabbatavihāre vasantassa yassa bhikkhunoti yojanā.",
  "tika-vin12t0:1929_4": "Pabbatavihāreti pabbatassa tale,",
  "tika-vin12t0:1929_5": "antare vā kārite vihāre.",
  "tika-vin12t0:1929_6": "Etasminti etādise.",
  "tika-vin12t0:1929_7": "Antarāye satiyevāti yojanā.",
  "tika-vin12t0:1929_8": "Tassa acchannāva hotīti yojanā.",
  "tika-vin12t0:1929_9": "Anantarāyikasaññāya chādayato acchannāvāti anantarāyikasaññāya chādentassāpi ekantena antarāyikattā acchannāvāti adhippāyo.",
  "tika-vin12t0:1930_0": "Assāti bhikkhussa.",
  "tika-vin12t0:1930_1": "Hanukavātoti hanukassa gelaññakaro vāto.",
  "tika-vin12t0:1930_2": "Vijjhatīti hanukaṃ vijjhati.",
  "tika-vin12t0:1930_3": "Imināti bhikkhunā.",
  "tika-vin12t0:1930_4": "Pahusaññino chāditāpi ekantena apahuttā acchāditāva hoti.",
  "tika-vin12t0:1931_0": "Chādetukāmo cāti ettha idaṃ catukkaṃ veditabbaṃ chādetukāmo chādeti,",
  "tika-vin12t0:1931_1": "chādetukāmo nacchādeti,",
  "tika-vin12t0:1931_2": "acchādetukāmo chādeti,",
  "tika-vin12t0:1931_3": "nacchādetukāmo nacchādetīti.",
  "tika-vin12t0:1931_4": "Tattha paṭhamapadaṃ sandhāya vuttaṃ “idaṃ uttānatthamevā”ti.",
  "tika-vin12t0:1931_5": "Evaṃ sesāsupi mātikāsu catukkaṃ veditabbaṃ.",
  "tika-vin12t0:1931_6": "Catūsu catukkesu paṭhamapade eva channā hoti,",
  "tika-vin12t0:1931_7": "na sesapadesu.",
  "tika-vin12t0:1931_8": "Anuttānatthaṃ dassento āha “sace panā”tiādi.",
  "tika-vin12t0:1931_9": "Purebhatte vāti purebhattaṃ vā, bhattato,",
  "tika-vin12t0:1931_10": "bhattassa vā pureti purebhattaṃ.",
  "tika-vin12t0:1931_11": "Abyayībhāvasamāse sattamīvibhattiyā amitikāriyassa aniccabhāvato vuttaṃ “purebhatte”ti.",
  "tika-vin12t0:1931_12": "Eseva nayo “pacchābhatte”ti etthāpi.",
  "tika-vin12t0:1931_13": "Dutiyapadassa atthaṃ dassetvā tatiyapadassa atthaṃ dassento āha “yassa panā”tiādi.",
  "tika-vin12t0:1931_14": "Abhikkhuke ṭhāne vasantassa yassa bhikkhussāti yojanā.",
  "tika-vin12t0:1931_15": "Āgamentassa gacchantassāti anādare cetāni sāmivacanāni.",
  "tika-vin12t0:1932_0": "Catutthapadassa atthaṃ dassento āha “yo panā”tiādi.",
  "tika-vin12t0:1932_1": "Tattha yo panāti bhikkhu pana,",
  "tika-vin12t0:1932_2": "āvi karotīti sambandho.",
  "tika-vin12t0:1932_3": "Sabhāganti averiṃ.",
  "tika-vin12t0:1932_4": "Ayanti bhikkhu.",
  "tika-vin12t0:1932_5": "Upajjhāyo iti vā ācariyo iti vāti yojanā.",
  "tika-vin12t0:1932_6": "Lajjāyāti lajjanimittaṃ,",
  "tika-vin12t0:1932_7": "lajjakāraṇā,",
  "tika-vin12t0:1932_8": "lajjahetu vā.",
  "tika-vin12t0:1932_9": "Hīti saccaṃ, yasmā vā,",
  "tika-vin12t0:1932_10": "idhāti āpattiārocanaṭṭhāne.",
  "tika-vin12t0:1932_11": "Averisabhāgassāti averī hutvā sabhāgassa.",
  "tika-vin12t0:1933_0": "Pakāsetukāmoti aññesaṃ pakāsetukāmo.",
  "tika-vin12t0:1933_1": "Upajjhāyassāpīti pisaddena aññassa santike kā nāma kathāti dasseti.",
  "tika-vin12t0:1933_2": "Tatthāti āpattiārocanaṭṭhāne.",
  "tika-vin12t0:1933_3": "Sabhāgasaṅghādisesanti vatthusabhāgasaṅghādisesaṃ.",
  "tika-vin12t0:1933_4": "Suddhassāti vatthusabhāgasaṅghādisesato suddhassa.",
  "tika-vin12t0:1933_5": "Āvikaraṇākāraṃ dassento āha “āvikaronto cā”tiādi.",
  "tika-vin12t0:1933_6": "Iti imānītiādi nigamanaṃ.",
  "tika-vin12t0:1934_0": "Tatoti jānitabbato,",
  "tika-vin12t0:1934_1": "paranti sambandho.",
  "tika-vin12t0:1934_2": "Ekāhapaṭicchannāti ekāhena paṭicchannā.",
  "tika-vin12t0:1934_3": "Yāva cuddasa divasāni,",
  "tika-vin12t0:1934_4": "tāva divasavasena yojanā kātabbāti yojanā.",
  "tika-vin12t0:1934_5": "Pakkhapaṭicchannanti pakkhena paṭicchannaṃ.",
  "tika-vin12t0:1934_6": "Atirekapakkhapaṭicchannanti pakkhato atirekena paṭicchannaṃ.",
  "tika-vin12t0:1935_0": "Saṃvaccharapaṭicchannanti saṃvaccharena paṭicchannaṃ.",
  "tika-vin12t0:1935_1": "Tato vāti atirekasaṭṭhisaṃvaccha rato vā.",
  "tika-vin12t0:1935_2": "Bhiyyopīti atirekampi.",
  "tika-vin12t0:1936_0": "Tatoti tīhi āpattīhi.",
  "tika-vin12t0:1936_1": "Paranti atirekaṃ.",
  "tika-vin12t0:1936_2": "Gaṇanavasenāti āpattigaṇanavasena.",
  "tika-vin12t0:1936_3": "Vatthukittanavasena vāti āpattīnaṃ vatthukittanavasena vā.",
  "tika-vin12t0:1936_4": "Nāmamattavasena vāti “saṅghādisesāpattiyo”ti evaṃ nāmasseva vasena vā.",
  "tika-vin12t0:1936_5": "Ettha hi mattasaddo avadhāraṇattho,",
  "tika-vin12t0:1936_6": "tena vatthuṃ nivatteti.",
  "tika-vin12t0:1937_0": "Tatthāti “nāmamattavasenā”ti pade.",
  "tika-vin12t0:1937_1": "Sajātisādhāraṇanti sassa attano jāti sajāti,",
  "tika-vin12t0:1937_2": "tāya sādhāraṇaṃ sajātisādhāraṇaṃ. Sabbesaṃ,",
  "tika-vin12t0:1937_3": "sabbehi vā āpattīhi sādhāraṇaṃ sabbasādhāraṇaṃ.",
  "tika-vin12t0:1937_4": "Tatthāti duvidhesu nāmesu.",
  "tika-vin12t0:1937_5": "Sabbasādhāraṇanāmavasenāpīti ettha pisaddo “ahaṃ bhante sambahulā saṅghādisesā āpajjiṃ ekāhapaṭicchannāyo”ti",
  "tika-vin12t0:1937_6": "evaṃ sajātisādhāraṇanāmavasenapi “ahaṃ bhante sambahulā saṅghādisesā āpattiyo āpajjiṃ ekāhapaṭicchannāyo”ti",
  "tika-vin12t0:1937_7": "evaṃ ubhayasādhāraṇavasenapi vattuṃ vaṭṭatīti dasseti.",
  "tika-vin12t0:1937_8": "Hīti saccaṃ.",
  "tika-vin12t0:1937_9": "Sabbampi parivāsādikaṃ idaṃ vinayakammanti yojanā.",
  "tika-vin12t0:1937_10": "Vasati āpatti ettha tadāyattavuttitāyāti vatthu.",
  "tika-vin12t0:1937_11": "Go vuccati vacanaṃ vā ñāṇaṃ vā,",
  "tika-vin12t0:1937_12": "taṃ tāyatīti gottaṃ.",
  "tika-vin12t0:1938_0": "Tatthāti vatthādīsu catubbidhesu.",
  "tika-vin12t0:1938_1": "Tatthāti tesu vacanesu.",
  "tika-vin12t0:1938_2": "Sukkavissaṭṭhiṃ kāyasaṃsaggantiādinā vacanenāpīti ettha ādisaddena duṭṭhullādivacanāni saṅgaṇhāti.",
  "tika-vin12t0:1938_3": "Idha panāti imasmiṃ pana ṭhāne.",
  "tika-vin12t0:1938_4": "Yo yoti tisso vā phusso vā āpanno hoti.",
  "tika-vin12t0:1939_0": "Evaṃ ārocetabbanti evaṃ vakkhamānanayena ārocetabbanti yojanā.",
  "tika-vin12t0:1939_1": "Kiṃ ārocetabbaṃ?",
  "tika-vin12t0:1939_2": "“Ahaṃ bhante…pe…",
  "tika-vin12t0:1939_3": "saṅgho dhāretu” iti ārocetabbanti yojanā.",
  "tika-vin12t0:1940_0": "Vedayāmahanti vedayāmi ahaṃ.",
  "tika-vin12t0:1940_1": "Mama pārivāsikabhāvaṃ saṅghaṃ,",
  "tika-vin12t0:1940_2": "saṅghassa vā jānāpemīti attho.",
  "tika-vin12t0:1940_3": "Vedayatīti manti vedayati iti maṃ.",
  "tika-vin12t0:1940_4": "Pārivāsikabhāvaṃ saṅghaṃ,",
  "tika-vin12t0:1940_5": "saṅghassa vā jānāpetīti maṃ saṅgho dhāretūti attho.",
  "tika-vin12t0:1940_6": "Ettha bahūsu aṭṭhakathāpotthakesu “tiṇṇaṃ vā atirekānaṃ vā ārocentena āyasmanto dhārentū”ti pāṭho atthi.",
  "tika-vin12t0:1940_7": "Kesuci aṭṭhakathāpotthakesu “tiṇṇaṃ ārocentena āyasmanto dhārentū”ti ettakoyeva pāṭho atthi.",
  "tika-vin12t0:1940_8": "Heṭṭhā mānattakathāyampi evameva atthi.",
  "tika-vin12t0:1940_9": "Tattha “atirekāna”nti iminā tīhi atirekānaṃ ārocentena saṅghaṃ apekkhitvā sace ekavacanavasena vattukāmo hoti,",
  "tika-vin12t0:1940_10": "“maṃ saṅgho dhāretū”ti vattabbaṃ.",
  "tika-vin12t0:1940_11": "Atha sambahule bhikkhū apekkhitvā sace bahuvacanavasena vattukāmo hoti,",
  "tika-vin12t0:1940_12": "yathā tiṇṇaṃ,",
  "tika-vin12t0:1940_13": "evaṃ “maṃ āyasmanto dhārentū”ti vattabbanti dasseti.",
  "tika-vin12t0:1940_14": "Idañca saddasatthavaseneva vuttaṃ,",
  "tika-vin12t0:1940_15": "na vinayakammavipattivasenāti daṭṭhabbaṃ.",
  "tika-vin12t0:1941_0": "“Vihāreyeva rattipariggaho”ti iminā antoupacārasīmāyampi parivasitabbabhāvaṃ dasseti.",
  "tika-vin12t0:1941_1": "Upacārasīmanti parikkhittassa vihārassa parikkhepaṃ,",
  "tika-vin12t0:1941_2": "aparikkhittassa parikkhepārahaṭṭhānaṃ.",
  "tika-vin12t0:1941_3": "Esāti pārivāsiko bhikkhu.",
  "tika-vin12t0:1941_4": "Assāti āgatassa bhikkhuno.",
  "tika-vin12t0:1942_0": "Tatoti āpattipaṭicchannadivasato.",
  "tika-vin12t0:1942_1": "Kukkuccavinodanatthāyāti āpattipaṭicchannadivasena samaṃ parivasitabbaṃ nukho,",
  "tika-vin12t0:1942_2": "na nukhoti kukkuccassa vinodanatthāya.",
  "tika-vin12t0:1942_3": "Parivutthattāti parivasitattā.",
  "tika-vin12t0:1942_4": "Soti parivuttho bhikkhu.",
  "tika-vin12t0:1942_5": "Idanti dātabbamānattaṃ.",
  "tika-vin12t0:1942_6": "Tanti paṭicchannamānattaṃ.",
  "tika-vin12t0:1942_7": "Chārattanti charattiyo samāhaṭāti chārattaṃ,",
  "tika-vin12t0:1942_8": "samāhāre digu.",
  "tika-vin12t0:1942_9": "“Charatta”nti vattabbe sukhuccāraṇatthaṃ chakārassa dīghaṃ katvā evaṃ vuttaṃ,",
  "tika-vin12t0:1942_10": "accantasaṃyoge cetaṃ upayogavacanaṃ.",
  "tika-vin12t0:1943_0": "Appaṭicchannāpattiṃ dātuṃ vaṭṭatīti sambandho.",
  "tika-vin12t0:1943_1": "Iminā heṭṭhā vuttaṃ paṭicchannamānattaṃ imasmiṃ paṭicchannamānatte samodhānetvāpi dātuṃ vaṭṭatīti dasseti.",
  "tika-vin12t0:1943_2": "Evaṃ santepi mūlamānattaṃ paṭicca paṭicchannamānattanti vuccati.",
  "tika-vin12t0:1943_3": "Kathaṃ dātuṃ vaṭṭatīti yojanā.",
  "tika-vin12t0:1944_0": "Assāti mānattaṃ yācantassa.",
  "tika-vin12t0:1944_1": "Tadanurūpanti tassa yācanassa anurūpaṃ.",
  "tika-vin12t0:1944_2": "Sace paṭicchannā dveti ettha dveti nidassanamattaṃ tato atirekampi gahetabbattā.",
  "tika-vin12t0:1944_3": "Sabbatthāti sabbesu ekabahūsu.",
  "tika-vin12t0:1944_4": "Tadanurūpame vāti tassa mānattadānassa anurūpameva.",
  "tika-vin12t0:1944_5": "Idha panāti paṭicchannamānatte pana.",
  "tika-vin12t0:1944_6": "Itītiādi nigamanaṃ.",
  "tika-vin12t0:1944_7": "Yaṃ mānattaṃ diyyatīti yojanā.",
  "tika-vin12t0:1944_8": "Etthāti paṭicchannamānatte.",
  "tika-vin12t0:1945_0": "Avasesāti appaṭicchannaparivāsapaṭicchannaparivāsehi avasesā.",
  "tika-vin12t0:1945_1": "Tatthāti avasesesu dvīsu parivāsesu.",
  "tika-vin12t0:1945_2": "Adhammikamānattacārāvasāne anuññātaparivāsoti sambandho.",
  "tika-vin12t0:1945_3": "Kismiṃ vatthusmiṃ anuññātoti āha “imasmiṃ vatthusmi”nti.",
  "tika-vin12t0:1945_4": "Esāti suddhanto,",
  "tika-vin12t0:1945_5": "dātabboti sambandho.",
  "tika-vin12t0:1945_6": "Etanti jānanājānanaṃ.",
  "tika-vin12t0:1946_0": "Tatthāti dvīsu suddhantesu,",
  "tika-vin12t0:1946_1": "cūḷasuddhantoti vuccatīti sambandho.",
  "tika-vin12t0:1946_2": "Yoti bhikkhu,",
  "tika-vin12t0:1946_3": "vadatīti sambandho.",
  "tika-vin12t0:1946_4": "Ārocitadivasatoti āpattiārocitadivasato.",
  "tika-vin12t0:1947_0": "Tanti cūḷasuddhantaṃ,",
  "tika-vin12t0:1947_1": "parivasantena parivasitabbanti sambandho.",
  "tika-vin12t0:1947_2": "Aggahesīti parivāsaṃ aggahesi.",
  "tika-vin12t0:1947_3": "Aññanti gahitamāsato aññaṃ.",
  "tika-vin12t0:1947_4": "“Parivāsadānakiccaṃ natthī”ti iminā parivāsagahaṇakiccampi natthīti dasseti gaṇhantasseva dātabbattā,",
  "tika-vin12t0:1947_5": "dentasseva gahetabbattā vā.",
  "tika-vin12t0:1947_6": "Uddhampi ārohatīti parivāsagahaṇakālato aññampi kālaṃ parivasitabbattā uddhampi ārohati.",
  "tika-vin12t0:1947_7": "Heṭṭhāpi orohatīti parivāsagahaṇakālato ūnampi kālaṃ parivasitabbattā heṭṭhāpi orohati.",
  "tika-vin12t0:1947_8": "Idanti ārohanorohanaṃ.",
  "tika-vin12t0:1947_9": "Tassāti suddhantaparivāsassa.",
  "tika-vin12t0:1947_10": "Ekameva paṭicca dve, tisso,",
  "tika-vin12t0:1947_11": "sambahulā vā bhavantīti āha “ekaṃ vinā sambahulānaṃ abhāvato”ti.",
  "tika-vin12t0:1948_0": "Evaṃ cūḷasuddhantaṃ dassetvā mahāsuddhantaṃ dassento āha “yo panā”tiādi.",
  "tika-vin12t0:1948_1": "Tanti mahāsuddhantaṃ.",
  "tika-vin12t0:1948_2": "Yāva yattako upasampadadivaso hoti,",
  "tika-vin12t0:1948_3": "tāva tattakaṃ kālanti yojanā.",
  "tika-vin12t0:1948_4": "Uddhaṃ nārohatīti uddhaṃ ārohanakālassa abhāvato uddhaṃ na ārohati.",
  "tika-vin12t0:1948_5": "Etthāti suddhantaparivāse.",
  "tika-vin12t0:1948_6": "Ayaṃ suddhantaparivāso nāmāti nigamanaṃ.",
  "tika-vin12t0:1949_0": "Tatthāti tividhesu samodhānaparivāsesu.",
  "tika-vin12t0:1949_1": "“Odhunitvā samodahitvā dātabbaparivāso”ti iminā odhunitvā samodhānetvā dātabbo parivāso odhānasamodhānoti vacanatthaṃ dasseti,",
  "tika-vin12t0:1949_2": "“parivāso”ti iminā taddhitaṇapaccayassa sarūpaṃ dasseti.",
  "tika-vin12t0:1949_3": "Ettha ca avadhuniyate,",
  "tika-vin12t0:1949_4": "avadhunitabbanti vā odhānaṃ,",
  "tika-vin12t0:1949_5": "saṃ ekato odahīyate sampiṇḍīyate,",
  "tika-vin12t0:1949_6": "udahiyati sampiṇḍiyatīti vā samodhānanti avayavavacanattho kātabbo.",
  "tika-vin12t0:1949_7": "“Makkhetvā”ti iminā dhudhātuyā pappoṭanadhaṃsanadhovanāni dasseti.",
  "tika-vin12t0:1949_8": "Soti odhānasamodhāno,",
  "tika-vin12t0:1949_9": "āgatoti sambandho.",
  "tika-vin12t0:1950_0": "Etthāti odhānasamodhāne.",
  "tika-vin12t0:1950_1": "Yoti bhikkhu,",
  "tika-vin12t0:1950_2": "paṭicchādetīti sambandho.",
  "tika-vin12t0:1950_3": "Parivasanto vā mānattāraho vā mānattaṃ caranto vā abbhānāraho vā yo bhikkhūti yojanā.",
  "tika-vin12t0:1950_4": "“Purimāya āpattiyā”ti padaṃ “samā vā”ti pade sahādiyogo.",
  "tika-vin12t0:1950_5": "“Ūnatarā”tipade vibhattiapādānaṃ,",
  "tika-vin12t0:1950_6": "anumeyyavisayaapādānaṃ vā.",
  "tika-vin12t0:1950_7": "“Adivase katvā”ti iminā odhunitvāti ettha dhudhātuyā yathāvuttattheyeva dasseti.",
  "tika-vin12t0:1950_8": "Ūnakapakkhapaṭicchannāti pakkhato ūnakena paṭicchannā.",
  "tika-vin12t0:1950_9": "Etenupāyenāti pakkhe vuttena etena upāyena.",
  "tika-vin12t0:1951_0": "Tatthāti mūlāpattito atirekapaṭicchanne.",
  "tika-vin12t0:1951_1": "Āvi kārāpetvāti mūlāpattito antarāpattiyā paṭicchannabhāvaṃ āvi kārāpetvā.",
  "tika-vin12t0:1951_2": "Etthāti āpattipaṭicchanne.",
  "tika-vin12t0:1951_3": "Pamāṇanti kāraṇaṃ.",
  "tika-vin12t0:1951_4": "Yāti āpatti.",
  "tika-vin12t0:1951_5": "Tatthāti mūlabhāvena kattabbāyaṃ mūliāpattiyaṃ.",
  "tika-vin12t0:1951_6": "Itaranti mūlibhāvena kattabbaṃ mūlāpattiṃ.",
  "tika-vin12t0:1951_7": "Samodhāyāti samodahitvā.",
  "tika-vin12t0:1951_8": "Pakkhipitvāti attho.",
  "tika-vin12t0:1952_0": "Ekā vā yā āpatti sabbacirapaṭicchannā hotīti yojanā.",
  "tika-vin12t0:1952_1": "Sabbacirapaṭicchannāyoti sabbāsaṃ āpattīnaṃ cirena paṭicchannāyo.",
  "tika-vin12t0:1952_2": "Tāsanti āpattīnaṃ.",
  "tika-vin12t0:1952_3": "Agghenāti paricchedena.",
  "tika-vin12t0:1952_4": "Agghasaddo hettha paricchedatthavācako.",
  "tika-vin12t0:1952_5": "Abhidhāne (abhidhānappadīpikāyaṃ 1048 gāthāyaṃ) vuttaṃ “aggho mulye ca pūjane”ti.",
  "tika-vin12t0:1952_6": "Ettha “mulye cā”ti padassa mūlaparicchedeti attho daṭṭhabbo.",
  "tika-vin12t0:1952_7": "Tamevatthaṃ dassento āha “tāsaṃ rattiparicchedavasenā”ti.",
  "tika-vin12t0:1952_8": "Imehi padehi agghena rattiparicchedena samodhānetvā dātabbo parivāso agghasamodhānoti vacanatthaṃ dasseti.",
  "tika-vin12t0:1952_9": "Ettha ca “sabbacirapaṭicchannāyo”ti vuttattā kiñcāpi koṭiatthavācako tatiyakkharena pāṭho yutto viya dissati.",
  "tika-vin12t0:1952_10": "Tathāpi so pāṭho na gahetabbo. Kasmā?",
  "tika-vin12t0:1952_11": "Bahūsu pāḷipotthakesu,",
  "tika-vin12t0:1952_12": "aṭṭhakathāpotthakesu ca alikhitattā.",
  "tika-vin12t0:1952_13": "Bahūsu hi porāṇapotthakesu catutthakkharena pāṭhoyeva likhito,",
  "tika-vin12t0:1952_14": "tasmā so pāṭhoyeva gahetabbo,",
  "tika-vin12t0:1952_15": "na aññoti daṭṭhabbaṃ.",
  "tika-vin12t0:1952_16": "Soti agghasamodhāno.",
  "tika-vin12t0:1952_17": "Āgatoyevāti sambandho.",
  "tika-vin12t0:1953_0": "Yassa panāti bhikkhussa, paṭicchannāti sambandho. Sabbanti sakalaṃ. Āpattisahassagāthāya –",
  "tika-vin12t0:1954_0": "Dasasataṃ āpattiyo rattisataṃ chādayitvānāti yojanā.",
  "tika-vin12t0:1954_1": "Iminā nayenapi agghasamodhānoti ettha agghasaddassa catutthakkharena pāṭhassa yuttabhāvo veditabbo.",
  "tika-vin12t0:1954_2": "Agghena dasarattiparicchedena samodhāya dātabbo agghasamodhāno.",
  "tika-vin12t0:1955_0": "Yo parivāso nānāvatthukāyo āpattiyo ekato katvā diyyati,",
  "tika-vin12t0:1955_1": "ayaṃ parivāso missakasamodhāno nāmāti yojanā.",
  "tika-vin12t0:1955_2": "Ettha vatthuvasena missakā āpattiyo samodhānetvā dātabbo parivāso missakasamodhānoti vacanattho kātabbo.",
  "tika-vin12t0:1955_3": "Tatrāti missakasamodhāne.",
  "tika-vin12t0:1955_4": "Tadanurūpāyāti tassa yācanassa anurūpāya.",
  "tika-vin12t0:1956_0": "Ettha cāti missakasamodhāne ca, kātuṃ vaṭṭatīti sambandho.",
  "tika-vin12t0:1957_0": "“Pakkhamānattañca …pe…",
  "tika-vin12t0:1957_1": "kathayissāmā”ti yaṃ vacanaṃ vuttaṃ,",
  "tika-vin12t0:1957_2": "tassa vacanassa okāsoti yojanā.",
  "tika-vin12t0:1957_3": "Taṃ panāti pakkhamānattaṃ pana.",
  "tika-vin12t0:1957_4": "“Aḍḍhamāsameva dātabba”nti iminā pakkhameva dātabbaṃ mānattaṃ pakkhamānattanti vacanatthaṃ dasseti.",
  "tika-vin12t0:1957_5": "Hīti saccaṃ.",
  "tika-vin12t0:1957_6": "Taṃ panāti pakkhamānattaṃ pana,",
  "tika-vin12t0:1957_7": "dātabbanti sambandho.",
  "tika-vin12t0:1957_8": "Attano sīmanti attano vihārasīmaṃ,",
  "tika-vin12t0:1957_9": "mahāsīmanti attho.",
  "tika-vin12t0:1957_10": "Sodhetvāti sabbāsaṃ hatthapāsanayanavasena,",
  "tika-vin12t0:1957_11": "chandārahānaṃ chandanayanavasena,",
  "tika-vin12t0:1957_12": "sīmato bahikaraṇavasena ca sodhetvā.",
  "tika-vin12t0:1957_13": "Catuvaggagaṇanti catuvaggasaṅghaṃ.",
  "tika-vin12t0:1957_14": "Gaṇoti cettha saṅghoyevādhippeto.",
  "tika-vin12t0:1958_0": "Tatrāti “yojanā kātabbā”ti vacane.",
  "tika-vin12t0:1958_1": "Mukhamattadassananti upāyamattadassanaṃ,",
  "tika-vin12t0:1958_2": "ādimattadassanaṃ vā.",
  "tika-vin12t0:1958_3": "“Āpannāya bhikkhuniyā”ti padaṃ “evamassa vacanīyo”ti pade kattā,",
  "tika-vin12t0:1958_4": "“yācāpetvā”ti pade kāritakammaṃ.",
  "tika-vin12t0:1958_5": "“Byattāya bhikkhuniyā”ti padaṃ “ñāpetabbo”ti pade kāritakattā,",
  "tika-vin12t0:1958_6": "“saṅgho”ti padaṃ tattheva kāritakammaṃ.",
  "tika-vin12t0:1958_7": "“Etaṃ kāraṇa”nti dhātukammaṃ ajjhāharitabbaṃ.",
  "tika-vin12t0:1958_8": "Tabbapaccayena kāritakammameva vuttaṃ.",
  "tika-vin12t0:1958_9": "Ñāpetabbākāraṃ dassento āha “suṇātu me”tiādi.",
  "tika-vin12t0:1959_0": "Nikkhittavattanti karaṇatthe cetaṃ upayogavacanaṃ.",
  "tika-vin12t0:1959_1": "Nikkhittavattenāti hi attho.",
  "tika-vin12t0:1959_2": "Tatthevāti māḷakasīmāyameva.",
  "tika-vin12t0:1959_3": "Hīti saccaṃ, yasmā vā.",
  "tika-vin12t0:1959_4": "Assāti mānattacārikāya bhikkhuniyā.",
  "tika-vin12t0:1959_5": "Tatrāti tasmā kattabbavinayakammabhāvatoti attho.",
  "tika-vin12t0:1959_6": "Noti amhākaṃ,",
  "tika-vin12t0:1959_7": "santikanti sambandho.",
  "tika-vin12t0:1959_8": "Catūhi pakatattabhikkhunīhi nisīditabbanti sambandho.",
  "tika-vin12t0:1959_9": "Gāmūpacārato dve leḍḍupāte atikkamitvāti idaṃ bhikkhunīvihārūpacārātikkamaṃ sandhāya vuttaṃ.",
  "tika-vin12t0:1959_10": "Vihārūpacāratopīti bhikkhuvihārūpacāratopi.",
  "tika-vin12t0:1959_11": "Tatthāti bhikkhunīnaṃ nisinnaṭṭhānaṃ.",
  "tika-vin12t0:1959_12": "Kurundimahāpaccarīsu pana vuttanti sambandho.",
  "tika-vin12t0:1959_13": "Vihārassa cāti bhikkhuvihārassa ca.",
  "tika-vin12t0:1959_14": "Gāmassa upacāraṃ muñcituṃ vaṭṭatīti na vuttanti yojanā.",
  "tika-vin12t0:1959_15": "Tasmā gāmūpacārepi nisīdituṃ vaṭṭatīti adhippāyo.",
  "tika-vin12t0:1960_0": "Tāya bhikkhuniyā ārocetabbanti sambandho.",
  "tika-vin12t0:1961_0": "Tatthevāti bhikkhunīnaṃ nisīdanaṭṭhāneyeva.",
  "tika-vin12t0:1961_1": "Ṭhānanti bhikkhūnaṃ ṭhānaṃ.",
  "tika-vin12t0:1961_2": "Etīti āgacchati.",
  "tika-vin12t0:1961_3": "Pagevāti pātoyeva.",
  "tika-vin12t0:1961_4": "Tāyāti mānattacāriniyā.",
  "tika-vin12t0:1962_0": "Anikkhittavattāya pana bhikkhuniyāti sambandho.",
  "tika-vin12t0:1962_1": "Ajānanapaccayāti ajānanakāraṇā.",
  "tika-vin12t0:1962_2": "Tanti vacanaṃ.",
  "tika-vin12t0:1962_3": "Pārivāsikavattādīnanti ādisaddena āgantukavattapūraṇanissayapaṭippassaddhādayo saṅgaṇhāti.",
  "tika-vin12t0:1962_4": "Yuttataraṃ dissatīti yuttataraṃ hutvā dissati.",
  "tika-vin12t0:1962_5": "Iminā anikkhittavattabhikkhunā viya bhikkhuniyāpi antoupacārasīmagatānaṃyeva ārocetabbaṃ,",
  "tika-vin12t0:1962_6": "na gāme ṭhitānampi gantvā ārocetabbanti dīpeti.",
  "tika-vin12t0:1962_7": "Uposatheti uposathadivase.",
  "tika-vin12t0:1962_8": "Eseva nayo pavāraṇāyapi.",
  "tika-vin12t0:1962_9": "Devasikanti divase divase.",
  "tika-vin12t0:1962_10": "Tasmiṃ gāmeti bhikkhunīnaṃ vasanagāme.",
  "tika-vin12t0:1962_11": "Aññatrāti bhikkhunīnaṃ vasanagāmato aññasmiṃ gāme.",
  "tika-vin12t0:1962_12": "Tatrāti bhikkhunīnaṃ vasanagāmaṃ.",
  "tika-vin12t0:1962_13": "Dassetvāti bhikkhunīnaṃ dassetvā.",
  "tika-vin12t0:1962_14": "Tāyāti mānattacāriniyā.",
  "tika-vin12t0:1962_15": "Vihāranti bhikkhūnaṃ vihāraṃ.",
  "tika-vin12t0:1962_16": "Upacārasīmāyāti upacārasīmato bahīti sambandho.",
  "tika-vin12t0:1962_17": "Ayanti mānattacārinī.",
  "tika-vin12t0:1963_0": "Vīsati gaṇo imassāti vīsatigaṇo, saṅgho, tasmiṃ.",
  "tika-vin12t0:1963_1": "Mānattaṃ caramānā bhikkhunīti yojanā.",
  "tika-vin12t0:1963_2": "Idaṃ pakkhamānattaṃ nāmāti idaṃ pubbavacanassa nigamavasena paravacanassa kathanatthāya vuttanti daṭṭhabbaṃ.",
  "tika-vin12t0:1964_0": "Tatthāti tividhesu mānattesu.",
  "tika-vin12t0:1964_1": "Yadetaṃ mānattaṃ anuññātanti sambandho.",
  "tika-vin12t0:1964_2": "Paratoti parasmiṃ.",
  "tika-vin12t0:1964_3": "Parivāsaṃ parivasantassa mūlāyapaṭikassitassa udāyittherassa anuññātanti sambandho.",
  "tika-vin12t0:1964_4": "Āpajjitvāti āpajjanato.",
  "tika-vin12t0:1964_5": "Idanti mānattaṃ vuccatīti sambandho.",
  "tika-vin12t0:1964_6": "Hīti saccaṃ, yasmā vā.",
  "tika-vin12t0:1964_7": "Odhānasamodhānanti ettha vacanattho heṭṭhā vuttoyeva.",
  "tika-vin12t0:1964_8": "Tampīti kurundiyaṃ vuttavacanampi.",
  "tika-vin12t0:1965_0": "Tanti agghasamodhānamissakasamodhānaṃ,",
  "tika-vin12t0:1965_1": "dātabbanti sambandho.",
  "tika-vin12t0:1965_2": "Ettāvatāti etaparimāṇena vacanakkamena,",
  "tika-vin12t0:1965_3": "“ayañhi idha adhippeto parivāso nāmā”ti vacanato paṭṭhāya yāva “yojetvā dātabba”nti vacanaṃ,",
  "tika-vin12t0:1965_4": "tāva vacanakkamenāti attho.",
  "tika-vin12t0:1965_5": "“Tena hi bhikkhave…pe…",
  "tika-vin12t0:1965_6": "dassessāmā”ti yaṃ vacanaṃ vuttanti yojanā.",
  "tika-vin12t0:1965_7": "“Atthato”ti iminā saddopi gahetabbo avinābhāvato.",
  "tika-vin12t0:1966_0": "Paṭicchannaparivāsakathā",
  "tika-vin12t0:1967_0": "102. Yā pāḷi vuttāti sambandho.",
  "tika-vin12t0:1968_0": "108.",
  "tika-vin12t0:1968_1": "Tatoti pāḷito.",
  "tika-vin12t0:1968_2": "Taṃ āpattinti taṃ antarāpattiṃ.",
  "tika-vin12t0:1968_3": "Assāti bhikkhussa.",
  "tika-vin12t0:1968_4": "Nikkhittavatto bhikkhūti sambandho,",
  "tika-vin12t0:1968_5": "hutvāti vā.",
  "tika-vin12t0:1968_6": "Soti bhikkhu,",
  "tika-vin12t0:1968_7": "ṭhito hutvāti sambandho.",
  "tika-vin12t0:1968_8": "Tassā āpattiyāti tassā antarāpattiyā.",
  "tika-vin12t0:1968_9": "Paṭicchannā hotīti antarāpattipi paṭicchannā hoti.",
  "tika-vin12t0:1968_10": "Tasmimpīti mūlāya paṭikassanepi.",
  "tika-vin12t0:1968_11": "Makkhitāti pisitā,",
  "tika-vin12t0:1968_12": "dhaṃsitā vā.",
  "tika-vin12t0:1968_13": "Makkhiyanti pisiyanti,",
  "tika-vin12t0:1968_14": "dhaṃsiyantīti vā makkhitā,",
  "tika-vin12t0:1968_15": "parivutthadivasā.",
  "tika-vin12t0:1968_16": "Tatoti pāḷito paranti sambandho.",
  "tika-vin12t0:1968_17": "Paratopi eseva nayo.",
  "tika-vin12t0:1968_18": "Evantiādi nigamanaṃ.",
  "tika-vin12t0:1968_19": "Paṭicchannavāre dassitā hontīti sambandho.",
  "tika-vin12t0:1969_0": "Samodhānaparivāsakathā",
  "tika-vin12t0:1970_0": "125.",
  "tika-vin12t0:1970_1": "Tatoti paṭicchannavārato,",
  "tika-vin12t0:1970_2": "paraṃ dassitanti sambandho.",
  "tika-vin12t0:1970_3": "Ettha cāti etasmiṃ vāre ca.",
  "tika-vin12t0:1970_4": "Yasmāti yasmā kāraṇā,",
  "tika-vin12t0:1970_5": "yena kāraṇena vā.",
  "tika-vin12t0:1970_6": "Tenevāti teneva kāraṇena,",
  "tika-vin12t0:1970_7": "tasmā kāraṇā vā,",
  "tika-vin12t0:1970_8": "“mūlāya…pe…",
  "tika-vin12t0:1970_9": "detū”ti vuttanti yojanā.",
  "tika-vin12t0:1970_10": "Tasmā sabbe makkhitāva hontīti yojanā.",
  "tika-vin12t0:1970_11": "Tatoti vārato paraṃ niṭṭhāpitanti sambandho.",
  "tika-vin12t0:1971_0": "Agghasamodhānaparivāsakathā",
  "tika-vin12t0:1972_0": "134.",
  "tika-vin12t0:1972_1": "Tatoti vārato paraṃ dassitoti sambandho.",
  "tika-vin12t0:1972_2": "Tatoti vārato paraṃ pāḷi ṭhapitāti sambandho.",
  "tika-vin12t0:1972_3": "Lajjidhamme vā uppanneti sambandho.",
  "tika-vin12t0:1972_4": "Yanti kammaṃ.",
  "tika-vin12t0:1972_5": "Tatoti vārato paraṃ tatheva pāḷi ṭhapitāti sambandho.",
  "tika-vin12t0:1973_0": "138. Tatoti vārato paraṃ purimanayeneva pāḷi ṭhapitāti sambandho.",
  "tika-vin12t0:1974_0": "Suddhantaparivāsādikathā",
  "tika-vin12t0:1975_0": "156. Tatoti vārato paraṃ suddhantaparivāso dassitoti sambandho.",
  "tika-vin12t0:1976_0": "160. Tatoti pāḷito paraṃ pāḷi ṭhapitāti sambandho.",
  "tika-vin12t0:1977_0": "165. Tatthāti pāḷiyaṃ. Antarā…pe… appaṭicchannāyotiādīsu attho daṭṭhabboti sambandho.",
  "tika-vin12t0:1978_0": "166.",
  "tika-vin12t0:1978_1": "Pacchimasmiṃ āpattikkhandheti ettha āpattikkhandhassa bhedabhāvato kiṃ “pacchimasmiṃ āpattikkhandhe”ti vuttanti āha “ekova so āpattikkhandho”ti.",
  "tika-vin12t0:1978_2": "Atha kasmā “pacchimasmiṃ āpattikkhandhe”ti vuttanti āha “pacchā chāditattā panā”tiādi.",
  "tika-vin12t0:1978_3": "Ettha panasaddo garahatthavācako,",
  "tika-vin12t0:1978_4": "tathāpīti hi attho.",
  "tika-vin12t0:1978_5": "Ekopi āpattikkhandho pacchā chāditattā pacchimasmiṃ āpattikkhandheti vuttanti adhippāyo.",
  "tika-vin12t0:1979_0": "180. “Vavatthitā sambhinnā”ti etaṃ vacananti yojanā.",
  "tika-vin12t0:1980_0": "8. Dvebhikkhuvāraekādasakādikathā",
  "tika-vin12t0:1981_0": "181.",
  "tika-vin12t0:1981_1": "Tatoti pāḷito paraṃ vuttanti sambandho.",
  "tika-vin12t0:1981_2": "Tatthāti pāḷiyaṃ.",
  "tika-vin12t0:1981_3": "Missakanti ettha kehi missakanti āha “thullaccayādīhi missaka”nti.",
  "tika-vin12t0:1982_0": "184.",
  "tika-vin12t0:1982_1": "Tatoti pāḷito paraṃ vuttanti sambandho.",
  "tika-vin12t0:1982_2": "Tatthāti “idha pana bhikkhave”tiādipāṭhe.",
  "tika-vin12t0:1982_3": "Tañcāti “idha pana bhikkhave”tiādivacanañca ito pubbe avuttaṃ sabbaṃ vacanañcāti yojanā.",
  "tika-vin12t0:1983_0": "Iti samuccayakkhandhakavaṇṇanāya yojanā samattā.",
  "tika-vin12t0:1984_0": "4. Samathakkhandhakaṃ",
  "tika-vin12t0:1985_0": "1. Sammukhāvinayakathā",
  "tika-vin12t0:1986_0": "186- 7.",
  "tika-vin12t0:1986_1": "Samathakkhandhake evamattho veditabboti yojanā.",
  "tika-vin12t0:1986_2": "Cha mātikāpadānīti vākyampi samāsopi yuttoyeva.",
  "tika-vin12t0:1986_3": "Tattha samāso pana asamāhāradiguyeva.",
  "tika-vin12t0:1986_4": "“Nikkhipitvā”ti padaṃ “vutto”ti pade pubbakālakiriyāvisesanaṃ,",
  "tika-vin12t0:1986_5": "tulyattho vā.",
  "tika-vin12t0:1986_6": "Vitthāroti vibhaṅgo.",
  "tika-vin12t0:1986_7": "Tatthāti vibhaṅge.",
  "tika-vin12t0:1986_8": "Saññāpetīti ettha saññaṃ katvā jānāpetīti atthaṃ paṭikkhipanto āha “paritosetvā jānāpetī”ti.",
  "tika-vin12t0:1986_9": "Iminā saṃpubbo ñādhātu paritosanatthaṃ antokatvā avabodhanattho hotīti dasseti.",
  "tika-vin12t0:1986_10": "Kāraṇapatirūpakānīti kāraṇassa paṭibhāgāni.",
  "tika-vin12t0:1986_11": "Nijjhāpetīti ettha jhedhātu olokanatthoti āha “oloketī”ti.",
  "tika-vin12t0:1986_12": "Yathāti yenākārena,",
  "tika-vin12t0:1986_13": "kariyamāneti sambandho.",
  "tika-vin12t0:1986_14": "Soti dhammavādī.",
  "tika-vin12t0:1986_15": "Paratopi eseva nayo.",
  "tika-vin12t0:1986_16": "“Punappuna”nti iminā anupekkhatīti ettha anusaddo na upacchinnatthoti dasseti.",
  "tika-vin12t0:1986_17": "Pekkhati anupekkhatīti ettha ikkhadhātu “dasseti anudassetī”ti ettha disadhātuyā sadisatthoti āha “dasseti…pe…",
  "tika-vin12t0:1986_18": "pariyāyavacanānī”ti.",
  "tika-vin12t0:1986_19": "Tesaññevāti “pekkhati anupekkhatī”ti padānaññeva.",
  "tika-vin12t0:1986_20": "Pariyāyavacanānīti vevacanasaddā atthe paribyattiṃ ayanti gacchanti imehīti pariyāyāni,",
  "tika-vin12t0:1986_21": "tāniyeva vacanāni pariyāyavacanāni.",
  "tika-vin12t0:1986_22": "Soti adhammavādī.",
  "tika-vin12t0:1986_23": "Mohetvāti dhammavādīpuggalādiṃ mohāpetvā.",
  "tika-vin12t0:1987_0": "188.",
  "tika-vin12t0:1987_1": "Dhammavādī puggalo dassetīti sambandho.",
  "tika-vin12t0:1987_2": "Amohetvāti adhammavādīpuggalādiṃ amohāpetvā,",
  "tika-vin12t0:1987_3": "aviparītaṃ jānāpetvāti attho.",
  "tika-vin12t0:1988_0": "2. Sativinayakathā",
  "tika-vin12t0:1989_0": "195.",
  "tika-vin12t0:1989_1": "Parammukhaṃ vineti vināsetīti vinayo,",
  "tika-vin12t0:1989_2": "parammukhaṃ vineti vināseti anenāti vā vinayo,",
  "tika-vin12t0:1989_3": "vinayakammaṃ.",
  "tika-vin12t0:1989_4": "Saṅghadhammavinayapuggalasammukhānaṃ dātabbo vinayo sammukhāvinayo.",
  "tika-vin12t0:1989_5": "Pañcimānīti ettha pañcannaṃ sarūpaṃ dassento āha “suddhassā”tiādi.",
  "tika-vin12t0:1989_6": "Anuvaditassa dānanti sambandho.",
  "tika-vin12t0:1989_7": "Etānīti pañca aṅgāni.",
  "tika-vin12t0:1989_8": "“Ekekaaṅgavasena na labbhantī”ti iminā samudāyavākyanibbattibhāvato pañcaṅgavaseneva labbhantīti dasseti.",
  "tika-vin12t0:1989_9": "Desanāmattamevetanti “pañcimānī”ti etaṃ vacanaṃ desanāmattameva,",
  "tika-vin12t0:1989_10": "na avayavavākyanibbattivacananti adhippāyo.",
  "tika-vin12t0:1989_11": "Dhammanti bhūtaṃ.",
  "tika-vin12t0:1989_12": "Etthāti “pañcimāni bhikkhave”tiādivacane.",
  "tika-vin12t0:1989_13": "Tattha cāti “pañcimāni bhikkhave”tiādivacane ca.",
  "tika-vin12t0:1989_14": "Anuvadantīti ettha anuddhaṃsanena vadantīti dassento āha “codentī”ti.",
  "tika-vin12t0:1989_15": "Ayaṃ pana sativinayo dātabboti sambandho.",
  "tika-vin12t0:1989_16": "Anāgāminopīti pisaddo sambhāvane,",
  "tika-vin12t0:1989_17": "sakadāgāmiādike pana kā nāma kathāti dasseti.",
  "tika-vin12t0:1989_18": "So ca khoti sativinayo ca.",
  "tika-vin12t0:1989_19": "Codiyamāneyevāti codiyamānasseva,",
  "tika-vin12t0:1989_20": "ayameva vā pāṭho.",
  "tika-vin12t0:1989_21": "Tasminti sativinayasmiṃ dinneti sambandho.",
  "tika-vin12t0:1989_22": "Acoditattā kathā na rūhatīti āha “codentopī”tiādi.",
  "tika-vin12t0:1989_23": "Āpajjatīti codako āpajjati.",
  "tika-vin12t0:1989_24": "Codanādiasāruppe vineti vināsetīti vinayo,",
  "tika-vin12t0:1989_25": "vineti vināseti anenāti vā vinayo,",
  "tika-vin12t0:1989_26": "vinayakammaṃ.",
  "tika-vin12t0:1989_27": "Sativepullapattassa dātabbo vinayo sativinayo.",
  "tika-vin12t0:1990_0": "3. Amūḷhavinayakathā",
  "tika-vin12t0:1991_0": "196.",
  "tika-vin12t0:1991_1": "Bhāsitaparikantanti ettha bhāsitaparikantasaddānaṃ karaṇāpekkhattā visuṃ karaṇaṃ dassento āha “vācāya bhāsitaṃ,",
  "tika-vin12t0:1991_2": "kāyena parikanta”nti.",
  "tika-vin12t0:1991_3": "“Parikkametvā kata”nti iminā parikamatīti parikantaṃ,",
  "tika-vin12t0:1991_4": "parikantaṃ hutvā kataṃ parikantanti vacanatthaṃ dasseti.",
  "tika-vin12t0:1991_5": "Parikkametvāti atikkamitvā.",
  "tika-vin12t0:1991_6": "Saratāyasmāti ettha ukāralopasandhiṃ dassento āha “saratu āyasmā”ti.",
  "tika-vin12t0:1991_7": "“Evarūpiyā āpattiyā”ti iminā āpajjitāti ettha tupaccayayogabhāvato kammatthachaṭṭhiyāpi sambhavabhāvaṃ dasseti.",
  "tika-vin12t0:1991_8": "Tupaccayayoge kammatthachaṭṭhī aniccaṃ hoti,",
  "tika-vin12t0:1991_9": "tasmā pāḷiyaṃ “evarūpiyā āpattiyā”ti kammatthachaṭṭhībhāvena avatvā “evarūpiṃ āpatti”nti kammatthadutiyābhāvena vuttanti daṭṭhabbaṃ.",
  "tika-vin12t0:1991_10": "Tassāti “āpajjitvā”ti pāṭhassa.",
  "tika-vin12t0:1991_11": "“Paṭhamaṃ pacchā”ti padehi adhippāyatthaṃ dasseti.",
  "tika-vin12t0:1991_12": "Codakassa kathaṃ vineti vināsetīti vinayo,",
  "tika-vin12t0:1991_13": "codakassa kathaṃ vineti vināseti anenāti vā vinayo.",
  "tika-vin12t0:1991_14": "Paṭhamaṃ mūḷhabhāvaṃ upagantvā pacchā amūḷhassa dātabbo vinayo amūḷhavinayo.",
  "tika-vin12t0:1992_0": "4. Paṭiññātakaraṇakathā",
  "tika-vin12t0:1993_0": "200. Paṭijāniyate, paṭijānanaṃ vā paṭiññā, tāya kāretabbaṃ.",
  "tika-vin12t0:1994_0": "5. Yebhuyyasikākathā",
  "tika-vin12t0:1995_0": "202.",
  "tika-vin12t0:1995_1": "Yebhuyyasikāti ettha yebhuyyena pavattā yebhuyyasikā,",
  "tika-vin12t0:1995_2": "dhammavādīnaṃ yebhuyyatāsampādikā kiriyāti dassento āha “yassā kiriyāyā”tiādi.",
  "tika-vin12t0:1995_3": "Tattha yassā kiriyāyāti yassā yebhuyyatāsampādikāya kiriyāya.",
  "tika-vin12t0:1995_4": "Esāti yebhuyyatāsampādikā kiriyā.",
  "tika-vin12t0:1996_0": "204.",
  "tika-vin12t0:1996_1": "Oramattakanti ettha orasaddo ca mattasaddo ca samūhaṃ katvā parittavācako appamattavācakoti āha “parittaṃ appamattaka”nti.",
  "tika-vin12t0:1996_2": "“Bhaṇḍanamattamevā”ti iminā na mahantaṃ vivādādhikaraṇaṃ hotīti dasseti.",
  "tika-vin12t0:1996_3": "Na ca gatigatanti ettha cirakālabhāvaṃ na ca gatanti dassento āha “dve tayo…pe…",
  "tika-vin12t0:1996_4": "avinicchita”nti.",
  "tika-vin12t0:1996_5": "Tattha tatthevāti tasmiṃ tasmiṃ vivādādhikaraṇajātaāvāse eva,",
  "tika-vin12t0:1996_6": "na ca saritasāritapadānaṃ suddhakāritakiriyabhāvaṃ dassento āha “sayaṃ saritaṃ vā aññehi sāritaṃ vā na hotī”ti.",
  "tika-vin12t0:1996_7": "Tehi bhikkhūhīti vivādakārakehi bhikkhūhi.",
  "tika-vin12t0:1996_8": "“Salākaṃ gāhento”ti iminā “jānātī”ti padassa kattāraṃ dasseti.",
  "tika-vin12t0:1996_9": "Iminā nīhārenāti iminā kāraṇena.",
  "tika-vin12t0:1996_10": "Api nāmāti iminā appevanāmasaddo apināmapariyāyoti dasseti.",
  "tika-vin12t0:1996_11": "Assūti bhaveyyuṃ.",
  "tika-vin12t0:1996_12": "Iminā “pāḷiyaṃ adhammavādī bahutarā bhaveyyuṃ,",
  "tika-vin12t0:1996_13": "appeva nāma sādhū”ti yojanānayaṃ dasseti.",
  "tika-vin12t0:1996_14": "“Ayamassa ajjhāsayo hotī”ti iminā pāṭhasesaṃ dasseti.",
  "tika-vin12t0:1996_15": "Assāti salākagāhassa.",
  "tika-vin12t0:1996_16": "Dvīsupīti “jānāti saṅgho bhijjissatī”ti ca “appeva nāma saṅgho bhijjeyyā”ti ca dvīsupi padesu.",
  "tika-vin12t0:1997_0": "“Adhammena gaṇhantī”ti ettha “gaṇhantī”ti kiriyāpadassa adhammavādino eva kattā nāmāti āha “adhammavādino”ti.",
  "tika-vin12t0:1997_1": "“Dve dhammavādino”ti iminā “vaggā gaṇhantī”ti ettha “gaṇhantī”ti kiriyāpadassa dhammavādino eva kattā nāmāti dasseti.",
  "tika-vin12t0:1997_2": "Na ca yathādiṭṭhiyā gaṇhantīti ettha dhammavādino hutvā dhammavādisalākaṃ aggahetvā adhammavādisalākassa",
  "tika-vin12t0:1997_3": "gahaṇaṃ na ca yathādiṭṭhiyā gaṇhanti nāmāti dassento āha “dhammavādino hutvā”tiādi.",
  "tika-vin12t0:1997_4": "Paṭivattetvāti imamevatthaṃ paṭisedhetvā.",
  "tika-vin12t0:1997_5": "“Parivattetvā”tipi pāṭho,",
  "tika-vin12t0:1997_6": "heṭṭhupariyāyaṃ katvāti attho.",
  "tika-vin12t0:1997_7": "Teti dhammavādino.",
  "tika-vin12t0:1997_8": "Etthāti samathakkhandhake.",
  "tika-vin12t0:1998_0": "6. Tassapāpiyasikākathā",
  "tika-vin12t0:1999_0": "207.",
  "tika-vin12t0:1999_1": "Asucīti ettha natthi sucīni kāyavacīkammāni etassāti asucīti vacanatthaṃ dassento āha “asucīhi kāyavacīkammehi samannāgato”ti.",
  "tika-vin12t0:1999_2": "Eseva nayo alajjīti etthāpi.",
  "tika-vin12t0:1999_3": "Sānuvādoti ettha anuvādaupavādasaddānaṃ pariyāyattā vuttaṃ “saupavādo”ti.",
  "tika-vin12t0:1999_4": "Iti pañcāti imāni pañca aṅgāni.",
  "tika-vin12t0:1999_5": "Etthāti tassapāpiyasikakamme.",
  "tika-vin12t0:1999_6": "Idanti kammaṃ vuccatīti sambandho.",
  "tika-vin12t0:1999_7": "Hīti vitthāro.",
  "tika-vin12t0:1999_8": "Yo puggalo pāpiyoti yojanā.",
  "tika-vin12t0:1999_9": "Pāpussannatāyāti lāmakussannatāya.",
  "tika-vin12t0:1999_10": "Iminā ayañca pāpo ayañca pāpo,",
  "tika-vin12t0:1999_11": "ayamimesaṃ visesena pāpoti pāpiyoti ca pāpānaṃ atisayena pāpoti pāpiyoti ca vacanattho dassito.",
  "tika-vin12t0:1999_12": "Tassāti puggalassa.",
  "tika-vin12t0:1999_13": "Iminā tassa pāpiyassa kattabbaṃ tassapāpiyasikaṃ,",
  "tika-vin12t0:1999_14": "tameva kammaṃ tassapāpiyasikakammanti vacanatthaṃ dasseti.",
  "tika-vin12t0:1999_15": "Kesuci potthakesu yakāre dvebhāvo atthi,",
  "tika-vin12t0:1999_16": "so ayuttoyeva.",
  "tika-vin12t0:1999_17": "“Yebhuyyasikā”ti ettha yakāre dvebhāvassa dassanato etthāpi dvebhāvo yutto bhaveyyāti likhantīti daṭṭhabbaṃ.",
  "tika-vin12t0:2000_0": "7. Tiṇavatthārakādikathā",
  "tika-vin12t0:2001_0": "212.",
  "tika-vin12t0:2001_1": "Kakkhaḷatāya vāḷatāyāti ettha kakkhaḷassa bhāvo kakkhaḷatā,",
  "tika-vin12t0:2001_2": "vāḷassa bhāvo vāḷatāti vacanatthaṃ dassento āha “kakkhaḷabhāvāya ceva vāḷabhāvāya cā”ti.",
  "tika-vin12t0:2001_3": "Iminā tāpaccayassa samūhatthañca svatthañca paṭikkhipati.",
  "tika-vin12t0:2001_4": "“Kakkhaḷatāya vāḷatāyā”ti byañjanatoyeva nānaṃ,",
  "tika-vin12t0:2001_5": "na atthato.",
  "tika-vin12t0:2001_6": "Bhedāyāti ettha aññassa bhedaṃ paṭikkhipanto āha “saṅghabhedāyā”ti.",
  "tika-vin12t0:2001_7": "Gilānepīti pisaddo aññe pana kā kathāti dasseti.",
  "tika-vin12t0:2001_8": "Tatthevāti adhikaraṇavūpasamaṭṭhāneyeva.",
  "tika-vin12t0:2001_9": "“Ekato”ti iminā ekajjhanti padassa “ekato”ti padena samānataṃ dasseti,",
  "tika-vin12t0:2001_10": "ekasaddato jjhapaccayo ca topaccayo ca viseso,",
  "tika-vin12t0:2001_11": "“tiṇavatthārakasadisattā”ti iminā sadisūpacāraṃ dasseti.",
  "tika-vin12t0:2001_12": "Tiṇehi avattharitabbanti tiṇavatthāraṃ,",
  "tika-vin12t0:2001_13": "gūthamuttaṃ,",
  "tika-vin12t0:2001_14": "tiṇavatthāramiva tiṇavatthārakaṃ.",
  "tika-vin12t0:2001_15": "Ettha adhikaraṇameva mukhyato labbhati,",
  "tika-vin12t0:2001_16": "samatho pana phalūpacārato,",
  "tika-vin12t0:2001_17": "sadisatthe kapaccayo.",
  "tika-vin12t0:2001_18": "Tamevatthaṃ pākaṭaṃ karonto āha “yathā hī”tiādi.",
  "tika-vin12t0:2001_19": "Ghaṭṭiyamānaṃ gūthaṃ vā muttaṃ vāti yojanā.",
  "tika-vin12t0:2001_20": "“Ghaṭṭiyamāna”nti padaṃ hetuantogadhavisesanaṃ,",
  "tika-vin12t0:2001_21": "“bādhatī”ti iminā sambandhitabbaṃ.",
  "tika-vin12t0:2001_22": "Suppaṭicchāditassa pana assa gūthamuttassāti yojanā.",
  "tika-vin12t0:2001_23": "“Suppaṭicchāditassā”ti padampi hetuantogadhavisesanameva,",
  "tika-vin12t0:2001_24": "“na bādhatī”ti iminā sambandhitabbaṃ.",
  "tika-vin12t0:2001_25": "Yaṃ adhikaraṇaṃ saṃvattatīti sambandho.",
  "tika-vin12t0:2001_26": "Mūlānumūlanti mūlañca anumūlañca mūlānumūlaṃ.",
  "tika-vin12t0:2001_27": "Tanti adhikaraṇaṃ.",
  "tika-vin12t0:2001_28": "Iminā kammenāti tiṇavatthārakakammena.",
  "tika-vin12t0:2001_29": "Gūthaṃ tiṇehi paṭicchannaṃ suvūpasantaṃ hoti viya tiṇavatthārakena paṭicchannaṃ suvūpasantaṃ hotīti yojanā.",
  "tika-vin12t0:2001_30": "Itīti tasmā.",
  "tika-vin12t0:2002_0": "213.",
  "tika-vin12t0:2002_1": "Thullavajjanti ettha thullaccayassāpi thullavajjattā idha pārājikasaṅghādisesamevādhippetanti āha “pārājikañceva saṅghādisesañcā”ti.",
  "tika-vin12t0:2002_2": "Gihipaṭisaṃyuttanti ettha gihīnaṃ paṭisaṃyuttaṃ gihipaṭisaṃyuttanti vacanatthaṃ dassento āha “gihīna”ntiādi.",
  "tika-vin12t0:2002_3": "“Hīnenā”ti padaṃ “khuṃsanavambhana” iti padeneva sambandhitabbaṃ.",
  "tika-vin12t0:2002_4": "Dhammikapaṭissavesūti nimittatthe bhummavacanaṃ.",
  "tika-vin12t0:2003_0": "214.",
  "tika-vin12t0:2003_1": "Kammavācāpariyosāne vuṭṭhitā hontīti sambandho.",
  "tika-vin12t0:2003_2": "Tatthāti adhikaraṇavūpasamaṭṭhāne.",
  "tika-vin12t0:2003_3": "Aññāvihitāpīti adhikaraṇavinicchayato aññasmiṃ ṭhāne cittaṃ āvihitāpi ṭhapitāpi.",
  "tika-vin12t0:2003_4": "Upasampadamaṇḍalatoti upasampadasīmabimbato,",
  "tika-vin12t0:2003_5": "ye panāti bhikkhū pana,",
  "tika-vin12t0:2003_6": "diṭṭhāvikammaṃ karontīti vā anāgatāti vā nisinnāti vā sambandho.",
  "tika-vin12t0:2003_7": "Tehi vāti adhikaraṇaṃ vinicchinantehi bhikkhūhi vā.",
  "tika-vin12t0:2003_8": "Tatthāti adhikaraṇavinicchitaṭṭhānaṃ.",
  "tika-vin12t0:2003_9": "Chandaṃ datvāti chandaṃ saṅghassa datvā.",
  "tika-vin12t0:2003_10": "Pariveṇādīsūtiādisaddena āvāsādayo saṅgaṇhāti.",
  "tika-vin12t0:2003_11": "Teti bhikkhū.",
  "tika-vin12t0:2004_0": "8. Adhikaraṇakathā",
  "tika-vin12t0:2005_0": "215.",
  "tika-vin12t0:2005_1": "Vipaccatāyāti ettha vikārabhāvena patati pavattatīti vipaccaṃ,",
  "tika-vin12t0:2005_2": "cittadukkhaṃ,",
  "tika-vin12t0:2005_3": "tadeva vipaccatā,",
  "tika-vin12t0:2005_4": "tadatthāyāti dassento āha “cittadukkhattha”nti.",
  "tika-vin12t0:2005_5": "“Pharusavacana”nti iminā vohāra saddo vacanapariyāyoti dasseti.",
  "tika-vin12t0:2005_6": "Yo tatthāti ettha tasaddassa visayaṃ dassento āha “tesu anuvadantesū”ti.",
  "tika-vin12t0:2005_7": "Yo upavādoti yojanā.",
  "tika-vin12t0:2005_8": "“Anuvadanā”ti etaṃ padanti yojanā.",
  "tika-vin12t0:2005_9": "Ākāradassananti anuvadanassa ākāradassanaṃ,",
  "tika-vin12t0:2005_10": "dassanahetu vā.",
  "tika-vin12t0:2005_11": "“Punappuna”nti iminā anusampavaṅkatāti ettha anusaddassa na upacchinnatthaṃ dasseti.",
  "tika-vin12t0:2005_12": "Tatthevāti anuvadane eva.",
  "tika-vin12t0:2005_13": "Sampavaṅkatāti sammā pakārena ninnaponapabbhāratā.",
  "tika-vin12t0:2005_14": "Abbhussahanatāti ettha atirekaṃ ussāhanatāti dassento āha “kasmā”tiādi.",
  "tika-vin12t0:2005_15": "Anubalappadānanti ettha punappunaṃ balassa padānanti dassento āha “purimavacanassā”tiādi.",
  "tika-vin12t0:2006_0": "Kiccayatāti ettha “mā paṇḍiccaya”ntiādīsu viya byañjanavaḍḍhanavasena yakārāgamoti āha “kiccameva kiccaya”nti.",
  "tika-vin12t0:2006_1": "“Ubhayaṃpetaṃ saṅghasseva adhivacana”nti iminā kiccakaraṇīyasaddo kattuvācakoti dasseti,",
  "tika-vin12t0:2006_2": "saṅgho hi karotīti vacanatthena kiccoti ca karaṇīyoti ca vuccati.",
  "tika-vin12t0:2006_3": "Tassa bhāvo,",
  "tika-vin12t0:2006_4": "kiccayatā karaṇīyatāti vutte saṅghakammaṃyeva labbhati.",
  "tika-vin12t0:2006_5": "Tena vuttaṃ “ubhayaṃpetaṃ saṅghakammasseva adhivacana”nti.",
  "tika-vin12t0:2006_6": "Yadi kammavācako bhaveyya,",
  "tika-vin12t0:2006_7": "“kattabbanti kiccaṃ,",
  "tika-vin12t0:2006_8": "karaṇīya”nti vutteyeva saṅghakammassa labhanato tāpaccayo svattho bhaveyya.",
  "tika-vin12t0:2006_9": "Evañhi sati kiccayassa bhāvo kiccayatā karaṇīyassa bhāvo karaṇīyatāti vacanattho na kattabbo bhaveyya, kato ca,",
  "tika-vin12t0:2006_10": "tasmā na kammavācakoti daṭṭhabbaṃ.",
  "tika-vin12t0:2006_11": "Tassevāti saṅghakammasseva.",
  "tika-vin12t0:2006_12": "Tatthāti apalokanādīsu catūsu kammesu.",
  "tika-vin12t0:2006_13": "Sīmaṭṭhakasaṅghanti “upacārasīmādīsu ṭhitaṃ saṅghaṃ.",
  "tika-vin12t0:2006_14": "Sodhetvāti ettha sodhanaṃ nāma sīmaṭṭhakasaṅghassa hatthapāsanayanaṃ,",
  "tika-vin12t0:2006_15": "chandārahānaṃ chandassa āharaṇaṃ,",
  "tika-vin12t0:2006_16": "sīmato bahikaraṇaṃ.",
  "tika-vin12t0:2006_17": "Tamevatthaṃ ekadesato dassetuṃ vuttaṃ “chandārahānaṃ chandaṃ āharitvā”ti.",
  "tika-vin12t0:2006_18": "Apaloketi āpucchati anenāti apalokanaṃ,",
  "tika-vin12t0:2006_19": "taṃyeva kammaṃ apalokanakammaṃ.",
  "tika-vin12t0:2006_20": "Vuttanayenevāti “sīmaṭṭhakasaṅghaṃ sodhetvā”tiādinā vuttanayeneva.",
  "tika-vin12t0:2006_21": "“Suṇātu me”tiādinā saṅghagaṇapuggale ñāpeti etāyāti ñatti,",
  "tika-vin12t0:2006_22": "sāyeva kammaṃ ñattikammaṃ,",
  "tika-vin12t0:2006_23": "ñattiyeva dutiyaṃ ñattidutiyaṃ,",
  "tika-vin12t0:2006_24": "tameva kammaṃ ñattidutiyakammaṃ.",
  "tika-vin12t0:2006_25": "Ettha kiñcāpi ñatti paṭhamaṃ ṭhapitā,",
  "tika-vin12t0:2006_26": "kammavācāyeva dutiyā hoti,",
  "tika-vin12t0:2006_27": "“phassapañcamā”tiādīsu viya pana paṭilomavasena vohāraṃ katvā “ñattidutiyā”ti vuttaṃ.",
  "tika-vin12t0:2006_28": "Phassapañcamāti ettha kiñcāpi dhammasaṅgaṇiyaṃ “phasso hoti,",
  "tika-vin12t0:2006_29": "vedanā hoti,",
  "tika-vin12t0:2006_30": "saññā hoti,",
  "tika-vin12t0:2006_31": "cetanā hoti,",
  "tika-vin12t0:2006_32": "cittaṃ hotī”ti phassaṃ paṭhamaṃ vuttaṃ,",
  "tika-vin12t0:2006_33": "paṭilomavasena pana vohāraṃ katvā “phassapañcamā”ti dhātukathāyaṃ vuttanti daṭṭhabbaṃ.",
  "tika-vin12t0:2006_34": "Eseva nayo ñatti catutthakammepi.",
  "tika-vin12t0:2006_35": "Ekāya ca anusāvanāyāti ñattito anupacchā sāvetabbāti anusāvanā, tāya,",
  "tika-vin12t0:2006_36": "tīhi ca anusāvanāhīti ñattitoanu pacchā,",
  "tika-vin12t0:2006_37": "punappunaṃ vā tikkhattuṃ sāvetabbāti anusāvanā, tāhi.",
  "tika-vin12t0:2006_38": "Tatthāti catūsu kammesu.",
  "tika-vin12t0:2007_0": "Apaloketvāvāti ettha evaphalaṃ dassento āha “ñattikammādivasena na kātabba”nti.",
  "tika-vin12t0:2007_1": "Ñattikammampīti pisaddena na kevalaṃ apalokanakammameva,",
  "tika-vin12t0:2007_2": "atha kho ñattikammampīti dasseti.",
  "tika-vin12t0:2007_3": "Ñattidutiyakammaṃ panāti ettha panasaddo visesatthajotako,",
  "tika-vin12t0:2007_4": "pakkhantarajotako vā.",
  "tika-vin12t0:2007_5": "Tatthāti dvīsu kammesu.",
  "tika-vin12t0:2007_6": "Garukānīti alahukāni.",
  "tika-vin12t0:2007_7": "Avasesānīti chahi kammehi avasesāni,",
  "tika-vin12t0:2007_8": "evarūpāni lahukakammānīti sambandho.",
  "tika-vin12t0:2007_9": "“Avasesā”tipi pāṭho,",
  "tika-vin12t0:2007_10": "sammutiyoti sambandho.",
  "tika-vin12t0:2007_11": "Apaloketvāpīti pisaddo ñattidutiyakammavācaṃ sāvetvāpīti sampiṇḍeti.",
  "tika-vin12t0:2007_12": "Aññatthāpohanaṃ dassento āha “ñattikammañatticatutthakammavasena pana na kātabbamevā”ti.",
  "tika-vin12t0:2007_13": "Ñatticatutthakammaṃ kātabbanti sambandho.",
  "tika-vin12t0:2007_14": "Etthāti samathakkhandhake.",
  "tika-vin12t0:2008_0": "Vitthārato pana āgatoyevāti sambandho.",
  "tika-vin12t0:2008_1": "Etesanti catunnaṃ kammānaṃ.",
  "tika-vin12t0:2008_2": "Yaṃ pana atthajātaṃ anuttānanti sambandho.",
  "tika-vin12t0:2008_3": "Tatthāti catūsu kammesu.",
  "tika-vin12t0:2008_4": "Tanti atthajātaṃ.",
  "tika-vin12t0:2008_5": "Evanti evaṃ kammavaggeyeva vaṇṇayamāne.",
  "tika-vin12t0:2008_6": "Hīti laddhaguṇajotako.",
  "tika-vin12t0:2008_7": "Suviññeyyāti sukhena viññātabbā.",
  "tika-vin12t0:2009_0": "216. Pāḷivasenevāti na aṭṭhakathāvasenāti adhippāyo.",
  "tika-vin12t0:2010_0": "220.",
  "tika-vin12t0:2010_1": "Yenāti cittuppādena.",
  "tika-vin12t0:2010_2": "Iminā vivadanti anenāti vivādoti vacanatthaṃ dasseti.",
  "tika-vin12t0:2010_3": "Samathehi cāti casaddo sampiṇḍanattho.",
  "tika-vin12t0:2010_4": "Tena na kevalaṃ vivādoyeva,",
  "tika-vin12t0:2010_5": "atha kho adhikaraṇañcāti sampiṇḍeti,",
  "tika-vin12t0:2010_6": "atha vā samathehi cāti samathehi eva.",
  "tika-vin12t0:2010_7": "Iminā samathehi adhikarīyati vūpasamīyatīti adhikaraṇanti vacanatthaṃ dasseti.",
  "tika-vin12t0:2010_8": "Vivādoyeva adhikaraṇaṃ vivādādhikaraṇaṃ.",
  "tika-vin12t0:2010_9": "Evamādinā nayenāti ādisaddena anuddhaṃsanena vadanti anena cittuppādenāti anuvādotiādayo vacanatthe saṅgaṇhāti.",
  "tika-vin12t0:2011_0": "222.",
  "tika-vin12t0:2011_1": "Sandhāyabhāsitavasenāti lokavajjaṃ sandhāya bhāsitassa vacanassa vasena.",
  "tika-vin12t0:2011_2": "Sandhāyabhāsitatthaṃ vitthārento āha “yasmiṃ hī”tiādi.",
  "tika-vin12t0:2011_3": "Tattha pathavikhaṇanādike yasmiṃ āpattādhikaraṇeti yojanā.",
  "tika-vin12t0:2011_4": "Tasminti kusalacittaṅge āpattādhikaraṇe.",
  "tika-vin12t0:2011_5": "Tasmāti yasmā na sakkā vattuṃ, tasmā.",
  "tika-vin12t0:2011_6": "Idanti “natthi āpattādhikaraṇaṃ kusala”nti vacanaṃ,",
  "tika-vin12t0:2011_7": "vuttanti sambandho.",
  "tika-vin12t0:2011_8": "Sandhāya avuttaṃ dassetvā sandhāya vuttaṃ dassento āha “idaṃ pana sandhāya vutta”nti.",
  "tika-vin12t0:2011_9": "Tattha idaṃ panāti kāraṇaṃ pana sandhāyāti sambandho.",
  "tika-vin12t0:2011_10": "Yaṃ āpattādhikaraṇanti yojanā.",
  "tika-vin12t0:2011_11": "“Lokavajja”nti pade tulyādhikaraṇaṃ. Lokasmiṃ,",
  "tika-vin12t0:2011_12": "lokehi vā vajjetabbanti lokavajjaṃ.",
  "tika-vin12t0:2011_13": "Tanti āpattādhikaraṇaṃ.",
  "tika-vin12t0:2011_14": "Tatthāti āpattādhikaraṇe.",
  "tika-vin12t0:2011_15": "Vikappoti vividhā kappanaṃ,",
  "tika-vin12t0:2011_16": "vividhatakko vā.",
  "tika-vin12t0:2011_17": "Yaṃ panāti āpattādhikaraṇaṃ pana.",
  "tika-vin12t0:2011_18": "“Paṇṇattivajja”nti pade tulyādhikaraṇaṃ.",
  "tika-vin12t0:2011_19": "Bhagavato paññattiyā hetubhūtāya vajjetabbanti paṇṇattivajjaṃ.",
  "tika-vin12t0:2011_20": "Tanti āpattādhikaraṇaṃ,",
  "tika-vin12t0:2011_21": "akusalaṃ hotīti sambandho.",
  "tika-vin12t0:2011_22": "Kiñcīti appamattakaṃ,",
  "tika-vin12t0:2011_23": "āpattānāpattiṃ ajānantassa āpajjanatoti sambandho.",
  "tika-vin12t0:2011_24": "Tasmāti yasmā abyākataṃ hoti, tasmā.",
  "tika-vin12t0:2011_25": "Tatthāti paṇṇattivajjabhūte āpattādhikaraṇe.",
  "tika-vin12t0:2011_26": "“Āpattādhikaraṇaṃ…pe…",
  "tika-vin12t0:2011_27": "kusala”nti idaṃ vacanaṃ vuttanti yojanā.",
  "tika-vin12t0:2012_0": "Yadi kusalacitto āpajjati,",
  "tika-vin12t0:2012_1": "atha nanu āpattādhikaraṇaṃ kulalanti vattabbo bhaveyyāti āha “sace panā”tiādi.",
  "tika-vin12t0:2012_2": "Yanti āpattādhikaraṇaṃ.",
  "tika-vin12t0:2012_3": "“Idaṃ vuccati…pe…",
  "tika-vin12t0:2012_4": "kusala”nti vadeyya saceti yojanā.",
  "tika-vin12t0:2012_5": "Eḷakalomañca padasodhammañca eḷakalomapadasodhammāni,",
  "tika-vin12t0:2012_6": "tāni ādīni yesaṃ tānīti eḷakalomapadasodhammādīni,",
  "tika-vin12t0:2012_7": "tāni samuṭṭhānāni yāsanti eḷakalomapadasodhammādisamuṭṭhānā,",
  "tika-vin12t0:2012_8": "tāsaṃ āpattīnampīti sambandho.",
  "tika-vin12t0:2012_9": "Tatthāti eḷakalomapadasodhammādisamuṭṭhānāsu āpattīsu.",
  "tika-vin12t0:2012_10": "Āpattiyā aṅganti āpattiyā kāraṇaṃ.",
  "tika-vin12t0:2012_11": "Evaṃ āpattiyā anaṅgaṃ dassetvā tassāyeva aṅgaṃ dassento āha “kāyavacīviññattivasena panā”tiādi.",
  "tika-vin12t0:2012_12": "Tattha calitappavattānanti calitena hetubhūtena pavattānaṃ.",
  "tika-vin12t0:2012_13": "Atha vā calito ca kāyo,",
  "tika-vin12t0:2012_14": "pavattā ca vācāti calitappavattā,",
  "tika-vin12t0:2012_15": "tāsaṃ calitappavattānaṃ kāyavācānaṃ.",
  "tika-vin12t0:2012_16": "Tañcāti kāyavācānaṃ aññatarañca.",
  "tika-vin12t0:2012_17": "Abyākatanti ettha itisaddo parisamāpanattho.",
  "tika-vin12t0:2013_0": "Ayamattho evaṃ veditabboti yojanā.",
  "tika-vin12t0:2013_1": "Tenāti cittena. “Idaṃ…pe…",
  "tika-vin12t0:2013_2": "saddhi”nti iminā sañjānantoti ettha saṃsaddassa sundaratthaṃ saha ākārena dasseti.",
  "tika-vin12t0:2013_3": "“Vītikkama…pe…",
  "tika-vin12t0:2013_4": "kappetvā”ti iminā ceccāti padassa atthaṃ saha visesanena dasseti.",
  "tika-vin12t0:2013_5": "“Upakkamavasena…pe…",
  "tika-vin12t0:2013_6": "pesetvā”ti iminā abhivitaritvāti padassa atthaṃ dasseti.",
  "tika-vin12t0:2013_7": "Pāḷiyaṃ yaṃsaddovītikkamavisayoti āha “yaṃ āpattādhikaraṇaṃ vītikkama”nti.",
  "tika-vin12t0:2013_8": "“Āpajjatī”ti iminā pāṭhasesaṃ dasseti.",
  "tika-vin12t0:2013_9": "Evaṃ vītikkamato tassa bhikkhunoti yojanā.",
  "tika-vin12t0:2014_0": "Abyākatavārepīti pisaddo akusalavāraṃ apekkhati.",
  "tika-vin12t0:2014_1": "Tassāti cittassa.",
  "tika-vin12t0:2014_2": "Ajānantotiādīnaṃ padānamattho akusalavāre vuttapaṭipakkhavasena veditabbo.",
  "tika-vin12t0:2014_3": "Yaṃ āpattādhikaraṇantiādīnaṃ padānamattho akusalavārena sadisoyeva.",
  "tika-vin12t0:2015_0": "224. Ayaṃ vivādo no adhikaraṇantiādīsu evamattho veditabboti sambandho.",
  "tika-vin12t0:2016_0": "9. Adhikaraṇavūpasamanasamathakathā",
  "tika-vin12t0:2017_0": "228.",
  "tika-vin12t0:2017_1": "Catuvaggakaraṇe kammeti sīmasammutiādikamme.",
  "tika-vin12t0:2017_2": "Pañcavaggakaraṇeti paccantimesu janapadesu upasampadādikamme.",
  "tika-vin12t0:2017_3": "Dasavaggakaraṇeti majjhimesu janapadesu upasampadakamme.",
  "tika-vin12t0:2017_4": "Vīsativaggakaraṇeti abbhānakamme.",
  "tika-vin12t0:2017_5": "Kammappattāti kammassa pattā yuttā anurūpā.",
  "tika-vin12t0:2018_0": "230.",
  "tika-vin12t0:2018_1": "Sampaṭicchitabbanti paṭiggaṇhitabbaṃ.",
  "tika-vin12t0:2018_2": "Sampaṭicchitvā ca pana atikkāmetabbanti sambandho.",
  "tika-vin12t0:2018_3": "Bhaṇḍakanti cīvarādibhaṇḍakaṃ.",
  "tika-vin12t0:2018_4": "Mānaniggahatthāyāti bhaṇḍanajātānaṃ mānassa niggahatthāya.",
  "tika-vin12t0:2018_5": "Katipāhanti katipayāhaṃ,",
  "tika-vin12t0:2018_6": "dvīhatīhanti attho.",
  "tika-vin12t0:2019_0": "231.",
  "tika-vin12t0:2019_1": "Anantāni ceva bhassānīti ettha anantasaddo aparimāṇasaddena atthato ekoti āha “aparimāṇānī”ti.",
  "tika-vin12t0:2019_2": "“Vacanānī”ti iminā bhassasaddo vacanapariyāyoti dasseti.",
  "tika-vin12t0:2019_3": "Ubbāhikāya sammanitabboti kena sammanitabboti āha “apaloketvā vā”tiādi.",
  "tika-vin12t0:2019_4": "Iminā apalokanakammena vā ñattidutiyakammena vā sammanitabboti dasseti.",
  "tika-vin12t0:2019_5": "Anantāni bhassāni dhammakathikaṃ uddharitvā bāhati paṭisedheti imāya sammutiyāti ubbāhikā, tāya.",
  "tika-vin12t0:2019_6": "Evaṃ sammatehi pana bhikkhūhi vinicchitabbanti sambandho.",
  "tika-vin12t0:2019_7": "Visuṃ nisīditvā tassāyeva parisāya nisīditvā vāti yojanā.",
  "tika-vin12t0:2019_8": "Aññehīti sammatabhikkhūhi aññehi.",
  "tika-vin12t0:2020_0": "233.",
  "tika-vin12t0:2020_1": "Tatrassāti ettha tatra assāti padavibhāgaṃ katvā tasaddo parisavisayo pasiddhavisayo,",
  "tika-vin12t0:2020_2": "assasaddo ākhyātikoti āha “tassaṃ parisati bhaveyyā”ti.",
  "tika-vin12t0:2020_3": "“Neva suttaṃ āgata”nti sāmaññato vuttepi “no suttavibhaṅgo”ti vakkhamānattā mātikaṃ sandhāya vuttanti āha “na mātikā āgatā”ti.",
  "tika-vin12t0:2020_4": "Vinayopīti khandhakavinayopi.",
  "tika-vin12t0:2020_5": "Pisaddena suttavibhaṅgaṃ apekkhati.",
  "tika-vin12t0:2020_6": "Byañjanacchāyāyāti ettha chāyāsaddo paṭibimbe ca pabhāya ca hotīti āha “byañjanamattamevā”ti,",
  "tika-vin12t0:2020_7": "byañjanapaṭibimbikabyañjanapabhāvantabhūtaṃ atthaṃ aggahetvā byañjanapaṭibimbabyañjanapabhāmattameva gahetvāti adhippāyo.",
  "tika-vin12t0:2020_8": "“Paṭisedhetī”ti iminā paṭibāhasaddo paṭisedhatthoyeva,",
  "tika-vin12t0:2020_9": "na maddanatthoti dasseti.",
  "tika-vin12t0:2020_10": "Paṭibāhanākāraṃ dassento āha “jātarūparajatakhettavatthupaṭiggahaṇādīsū”tiādi.",
  "tika-vin12t0:2020_11": "Kinti kena kāraṇena,",
  "tika-vin12t0:2020_12": "kasmā kāraṇā vā.",
  "tika-vin12t0:2020_13": "Imeti jātarūpādipaṭiggāhake bhikkhū.",
  "tika-vin12t0:2020_14": "Kārethāti tumhe kāreyyātha.",
  "tika-vin12t0:2020_15": "Eyyāthassa hi ethādeso.",
  "tika-vin12t0:2020_16": "Pucchāyaṃ sattamīvibhatti hoti.",
  "tika-vin12t0:2020_17": "Sutteti suttantapiṭake.",
  "tika-vin12t0:2020_18": "Aparo dhammakathiko vadatīti sambandho.",
  "tika-vin12t0:2020_19": "Imesanti olambetvā nivāsentānaṃ.",
  "tika-vin12t0:2020_20": "Etthāti olambetvā nivāsane.",
  "tika-vin12t0:2021_0": "234.",
  "tika-vin12t0:2021_1": "Bahutarā bhikkhūti ettha dviguṇatiguṇādinā adhikā eva bahutarā nāmāti āha “ekenapi adhikā bahutarāvā”ti.",
  "tika-vin12t0:2021_2": "“Ko pana vādo”tiādinā “ekenapī”ti ettha pisaddassa garahatthaṃ dasseti.",
  "tika-vin12t0:2022_0": "Tividhasalākaggāhakathā",
  "tika-vin12t0:2023_0": "235.",
  "tika-vin12t0:2023_1": "Saññattiyāti ettha saññāpanaṃ saññatti,",
  "tika-vin12t0:2023_2": "tadatthāyāti dassento āha “saññāpanatthāyā”ti.",
  "tika-vin12t0:2023_3": "Gūhitabboti gūḷho,",
  "tika-vin12t0:2023_4": "soyeva gūḷhako,",
  "tika-vin12t0:2023_5": "salākaggāho kātabboti sambandho.",
  "tika-vin12t0:2023_6": "Vivaritabboti vivaṭo,",
  "tika-vin12t0:2023_7": "soyeva vivaṭako.",
  "tika-vin12t0:2023_8": "Sassa attano kaṇṇasamīpe jappīyati kathīyatīti sakaṇṇajappo,",
  "tika-vin12t0:2023_9": "soyeva sakaṇṇajappako.",
  "tika-vin12t0:2023_10": "“Nimittasaññaṃ āropetvā”ti iminā vaṇṇāvaṇṇāyo katvāti ettha vaṇṇasaddo saṇṭhānavācakoti dasseti.",
  "tika-vin12t0:2023_11": "Susaṇṭhānadusaṇṭhānā salākāyo katvāti attho.",
  "tika-vin12t0:2023_12": "Tatoti visabhāgakaraṇato paraṃ gahetabboti sambandho.",
  "tika-vin12t0:2023_13": "Sabbāpi tā salākāyoti yojanā.",
  "tika-vin12t0:2023_14": "Katvāti pakkhipanaṃ katvā.",
  "tika-vin12t0:2023_15": "Vuttanayenāti “alajjussannāyā”tiādinā vuttanayena.",
  "tika-vin12t0:2023_16": "“Yāvatatiya”nti iminā paccukkaḍḍhitabbanti ettha punappunaṃ uddhaṃ kaḍḍhitabbanti atthaṃ dasseti.",
  "tika-vin12t0:2023_17": "Atirekajāteti adhammavādīhi atirekato jāte satīti sambandho.",
  "tika-vin12t0:2023_18": "Yāvatatiyampīti pisaddo tato ūne ekadvevāre pana kā nāma kathāti dasseti.",
  "tika-vin12t0:2024_0": "Sakaṇṇajappake pana evaṃ vinicchayo veditabboti yojanā.",
  "tika-vin12t0:2024_1": "Sace saṅghatthero gaṇhātīti sambandho.",
  "tika-vin12t0:2024_2": "Soti saṅghatthero.",
  "tika-vin12t0:2024_3": "Vayoanuppattāti pacchimavayaṃ anuppattā.",
  "tika-vin12t0:2024_4": "Etanti adhammavādisalākaṃ.",
  "tika-vin12t0:2024_5": "Assāti saṅghattherassa.",
  "tika-vin12t0:2024_6": "Itarā salākāti adhammavādisalākāhi aññā dhammavādisalākā.",
  "tika-vin12t0:2024_7": "Soti saṅghatthero.",
  "tika-vin12t0:2024_8": "Tanti dhammavādisalākaṃ.",
  "tika-vin12t0:2024_9": "Tatoti neva avabujjhanakāraṇā.",
  "tika-vin12t0:2024_10": "Vuttanayamevāti gūḷhake vuttanayameva.",
  "tika-vin12t0:2024_11": "Vivaṭo attho imassāti vivaṭattho.",
  "tika-vin12t0:2025_0": "Tassapāpiyasikāvinayakathā",
  "tika-vin12t0:2026_0": "238.",
  "tika-vin12t0:2026_1": "Pārājikasāmantaṃ nāmāti pārājikassa āsannaṃ nāma.",
  "tika-vin12t0:2026_2": "Adinnādānādīsūti ādisaddena manussaviggaha uttarimanussadhammapārājike saṅgaṇhāti.",
  "tika-vin12t0:2026_3": "Nibbeṭhayamānanti veṭhanarahitaṃ,",
  "tika-vin12t0:2026_4": "tamenaṃ bhikkhunti sambandho.",
  "tika-vin12t0:2026_5": "Iminā nibbeṭhentanti ettha antasaddo mānasaddapariyāyoti dasseti.",
  "tika-vin12t0:2026_6": "Ativeṭhetīti ettha kehi ativeṭhetīti āha “iṅghāyasmātiādivacanehī”ti.",
  "tika-vin12t0:2026_7": "Tenāti codakena.",
  "tika-vin12t0:2026_8": "Manti mamaṃ.",
  "tika-vin12t0:2026_9": "Āhāti cuditako āha.",
  "tika-vin12t0:2026_10": "Etassāti avajānanapaṭijānanādikārakassa pāpiyassa puggalassa.",
  "tika-vin12t0:2026_11": "Sīlavā bhavissatīti pāpiyo puggalo sace sīlavā bhavissati.",
  "tika-vin12t0:2026_12": "Paṭippassaddhinti pāpiyabhāvato paṭippassambhanaṃ.",
  "tika-vin12t0:2026_13": "No ceti sīlavā no bhavissati ce.",
  "tika-vin12t0:2026_14": "Tathā nāsitoti tena tassa pāpiyasikakammakaraṇena nāsaṃ gato bhavissati.",
  "tika-vin12t0:2026_15": "Sabbatthāti sabbasmiṃ samathakkhandhake.",
  "tika-vin12t0:2027_0": "Iti samathakkhandhakavaṇṇanāya yojanā samattā.",
  "tika-vin12t0:2028_0": "5. Khuddakavatthukkhandhakaṃ",
  "tika-vin12t0:2029_0": "Khuddakavatthukathā",
  "tika-vin12t0:2030_0": "243.",
  "tika-vin12t0:2030_1": "Khuddakavatthukkhandhake muṭṭhikamallāti muṭṭhikena mathanti aññamaññaṃ hiṃsantīti muṭṭhikamallā.",
  "tika-vin12t0:2030_2": "Iminā pāḷiyaṃ padassa heṭṭhupariyaṃ dasseti.",
  "tika-vin12t0:2030_3": "Gāmamudavāti ettha chavirāgamaṇḍanānuyuttena mudo modanaṃ etesamatthīti mudavā,",
  "tika-vin12t0:2030_4": "gāme vasantā mudavā gāmamudavāti dassento āha “chavirāgamaṇḍanānuyuttā nāgarikamanussā”ti.",
  "tika-vin12t0:2030_5": "“Vaṇṇavā ahesu”ntiādīsu viya vacanaṃ daṭṭhabbaṃ.",
  "tika-vin12t0:2030_6": "Thambheti ettha na yattha katthaci thambho hoti,",
  "tika-vin12t0:2030_7": "atha kho nhānatitthe nikhaṇitvā ṭhapitathambhoyevāti āha “nhānatitthe nikhaṇitvā ṭhapitatthambhe”ti.",
  "tika-vin12t0:2031_0": "Iṭṭhakāsilādārukuṭṭānanti iṭṭhakākuṭṭasilākuṭṭadārukuṭṭānaṃ.",
  "tika-vin12t0:2031_1": "Aṭṭhapadākārenāti aṭṭhapadaphalakākārena.",
  "tika-vin12t0:2031_2": "Rājiyoti lekhāyo.",
  "tika-vin12t0:2031_3": "Tatthāti aṭṭāne,",
  "tika-vin12t0:2031_4": "ākiritvāti sambandho.",
  "tika-vin12t0:2031_5": "Gandhabbahatthakoti gandhabbānaṃ vīṇāhattho viyāti gandhabbahatthako.",
  "tika-vin12t0:2031_6": "Dārūhi katattā vuttaṃ “dārumayahatthenā”ti.",
  "tika-vin12t0:2031_7": "Tenāti gandhabbahatthena,",
  "tika-vin12t0:2031_8": "gahetvāti sambandho.",
  "tika-vin12t0:2031_9": "Kuruvindakapāsāṇacuṇṇānīti evaṃnāmakassa pāsāṇassa cuṇṇāni.",
  "tika-vin12t0:2031_10": "Tanti kataguḷikakalāpakaṃ,",
  "tika-vin12t0:2031_11": "gahetvāti sambandho.",
  "tika-vin12t0:2031_12": "Viggayhāti aññamaññassa sarīre daḷhaṃ gahetvāti dassento āha “aññamaññaṃ sarīrena sarīra”nti.",
  "tika-vin12t0:2031_13": "Makaradantaketi makaranāmakassa macchassa dantasadise dante.",
  "tika-vin12t0:2031_14": "Mallakamūlasaṇṭhānenāti kheḷapaṭiggahapādasaṇṭhānena.",
  "tika-vin12t0:2031_15": "Gilānassāpīti pisaddo agilānassa pagevāti dasseti.",
  "tika-vin12t0:2032_0": "244.",
  "tika-vin12t0:2032_1": "Danteti makaradante.",
  "tika-vin12t0:2032_2": "Akataṃ mallakaṃ akatamallakaṃ.",
  "tika-vin12t0:2032_3": "Kapālakhaṇḍaṃ vāti vāsaddo samuccayattho.",
  "tika-vin12t0:2032_4": "Kāsaphullavirahitattā vatthavaṭṭi ukkāsikā nāma.",
  "tika-vin12t0:2032_5": "Natthi kāsaṃ phullametissāti ukkāsā,",
  "tika-vin12t0:2032_6": "sā eva ukkāsikā.",
  "tika-vin12t0:2032_7": "Yassa kassacīti gilānāgilānassa vā jarādubbalataruṇabalavassa vā.",
  "tika-vin12t0:2032_8": "Piṭṭhinti piṭṭhiyaṃ,",
  "tika-vin12t0:2032_9": "ayameva vā pāṭho.",
  "tika-vin12t0:2032_10": "Pāṇitalassa puthuṭṭhānaṃ puthupāṇi,",
  "tika-vin12t0:2032_11": "tena kataṃ puthupāṇikaṃ,",
  "tika-vin12t0:2032_12": "hatthaparikammaṃ,",
  "tika-vin12t0:2032_13": "tena vuttaṃ “hatthaparikammaṃ vuccatī”ti.",
  "tika-vin12t0:2032_14": "Sabbesanti nhāyantānaṃ vā anhāyantānaṃ vā sabbesaṃ.",
  "tika-vin12t0:2033_0": "245.",
  "tika-vin12t0:2033_1": "Kaṇṇatoti kaṇṇacchiddato.",
  "tika-vin12t0:2033_2": "Muttolambakādivallisadisattā vallikā nāma.",
  "tika-vin12t0:2033_3": "Palambakasuttanti parimuñcitvā lambiyati anenāti palambakaṃ,",
  "tika-vin12t0:2033_4": "tameva suttaṃ palambakasuttaṃ.",
  "tika-vin12t0:2033_5": "Valayanti niyuraṃ.",
  "tika-vin12t0:2034_0": "246.",
  "tika-vin12t0:2034_1": "Dvīhi māsehi niyuttaṃ dumāsikaṃ.",
  "tika-vin12t0:2034_2": "Dve aṅgulāni etassāti duvaṅgulaṃ, keso.",
  "tika-vin12t0:2034_3": "Ubhayenapīti dumāsikaduvaṅgulasaṅkhātena ubhayenapi.",
  "tika-vin12t0:2034_4": "Ayampi ukkaṭṭhaparicchedova vuttoti yojanā.",
  "tika-vin12t0:2034_5": "Tatoti dumāsikaduvaṅgulato.",
  "tika-vin12t0:2035_0": "Osaṇṭhentīti ettha olikhitvā samaṃ patiṭṭhāpentīti dassento āha “olikhitvā sannisīdāpentī”ti.",
  "tika-vin12t0:2035_1": "Dantamayādīsūti ādisaddena aṭṭhimayādayo saṅgaṇhāti.",
  "tika-vin12t0:2035_2": "Hatthaphaṇenāti hatthasaṅkhātena phaṇena.",
  "tika-vin12t0:2035_3": "Cikkhallenāti cikkhallasadisena niyyāsena.",
  "tika-vin12t0:2035_4": "Udakatelenāti ettha udakañca telañcāti ca udakasaṅkhātena telenāti ca atthaṃ nivattento āha “udakamissakena telenā”ti.",
  "tika-vin12t0:2035_5": "Iminā udakena missakaṃ telaṃ udakatelanti vacanatthaṃ dasseti.",
  "tika-vin12t0:2035_6": "Uṭṭhalometi uṭṭhitalome.",
  "tika-vin12t0:2035_7": "Hatthaṃ temetvāti hatthaṃ udakatelena temetvā.",
  "tika-vin12t0:2035_8": "Uṇhābhitattarajokiṇṇasirānampīti uṇhena abhitatto ca rajehi okiṇṇasiro ca uṇhābhitattarajokiṇṇasirā,",
  "tika-vin12t0:2035_9": "atha vā uṇhena abhitatto siro etesanti uṇhābhitattasirā,",
  "tika-vin12t0:2035_10": "rajehi okiṇṇo siro etesanti rajokiṇṇasirā,",
  "tika-vin12t0:2035_11": "uṇhābhitattasirā ca rajokiṇṇasirā ca uṇhābhitattarajokiṇṇasirā,",
  "tika-vin12t0:2035_12": "pubbapade uttarapadalopo, tesampi.",
  "tika-vin12t0:2035_13": "Allahatthenāti addahatthena,",
  "tika-vin12t0:2035_14": "ayameva vā pāṭho.",
  "tika-vin12t0:2036_0": "247.",
  "tika-vin12t0:2036_1": "Yesu kaṃsapattādīsu mukhanimittaṃ paññāyati,",
  "tika-vin12t0:2036_2": "sabbāni tāni kaṃsapattādīnipīti yojanā.",
  "tika-vin12t0:2036_3": "Yattha katthacīti yasmiṃ kasmiṃci ādāse vā udakapatte vāti sambandho.",
  "tika-vin12t0:2036_4": "Sañchavi nu khoti sañjātā chavi nu kho,",
  "tika-vin12t0:2036_5": "ahaṃ jiṇṇo amhi nu kho,",
  "tika-vin12t0:2036_6": "noti yojanā.",
  "tika-vin12t0:2037_0": "Mukhaṃ ālimpantīti ettha kehi ālimpantīti āha “vippasannachavirāgakarehi mukhalepanehī”ti.",
  "tika-vin12t0:2037_1": "“Manosilāyā”ti iminā manosilā eva manosilikāti dasseti.",
  "tika-vin12t0:2037_2": "Tānīti lañchanāni.",
  "tika-vin12t0:2037_3": "Haritālādīhipīti pisaddena na kevalaṃ manosilikāya eva,",
  "tika-vin12t0:2037_4": "atha kho haritālādīhipīti dasseti.",
  "tika-vin12t0:2038_0": "248.",
  "tika-vin12t0:2038_1": "Na bhikkhave naccaṃ vātiādīsu evaṃ vinicchayo veditabboti yojanā.",
  "tika-vin12t0:2038_2": "Niccāpentassa vāti parehi naccāpentassa vā.",
  "tika-vin12t0:2038_3": "Sādhugītanti sundaraṃ aniccatādipaṭisaṃyuttaṃ gītaṃ,",
  "tika-vin12t0:2038_4": "sajjanānaṃ vā.",
  "tika-vin12t0:2038_5": "Dantagītampi na vaṭṭatīti sambandho.",
  "tika-vin12t0:2038_6": "Yanti gītaṃ.",
  "tika-vin12t0:2038_7": "Pubbabhāgeti gāyanato pubbabhāge.",
  "tika-vin12t0:2038_8": "Gāyāpentassāpīti parehi vā gāyāpentassāpi.",
  "tika-vin12t0:2038_9": "Yaṃ panāti kiriyāparāmasanaṃ.",
  "tika-vin12t0:2038_10": "Yaṃ paharati,",
  "tika-vin12t0:2038_11": "tattha paharaṇe anāpattīti yojanā.",
  "tika-vin12t0:2038_12": "Sabbanti akhilaṃ naccagītavāditaṃ.",
  "tika-vin12t0:2038_13": "Passatoti passantassa ca suṇantassa ca.",
  "tika-vin12t0:2038_14": "Savanampi hi ekasesena vā sāmaññaniddesena vā passaneneva saṅgahitaṃ.",
  "tika-vin12t0:2038_15": "Vihāratoti anaccaagītaavāditaṭṭhānavihārato.",
  "tika-vin12t0:2038_16": "Vihāranti naccagītavāditaṭṭhānavihāraṃ.",
  "tika-vin12t0:2038_17": "Asanasālāyāti gāme ṭhitāya asanasālāya.",
  "tika-vin12t0:2039_0": "249.",
  "tika-vin12t0:2039_1": "Sarakiriyanti sarassa kiriyaṃ.",
  "tika-vin12t0:2039_2": "Iminā sarakuttinti ettha sarassa karaṇaṃ sarakuttīti vacanatthaṃ dasseti.",
  "tika-vin12t0:2039_3": "Aladdhaṃ samādhinti sambandho.",
  "tika-vin12t0:2039_4": "Pacchimā janatāti ettha samūhiṃ avayavaṃ vinā samūhassa avayavino abhāvā tāpaccayo svatthopi hotīti āha “pacchimo jano”ti.",
  "tika-vin12t0:2039_5": "Taṃ taṃ vattanti suttantavattādiṃ taṃ taṃ vattaṃ.",
  "tika-vin12t0:2039_6": "Akkharāni vināsetvāti aññathā vattabbāni akkharāni aññathā vadanena ca dīghādīni rassādivadanena ca vināsetvā.",
  "tika-vin12t0:2039_7": "Dhamme panāti ettha saddo pana visesajotako.",
  "tika-vin12t0:2039_8": "Gītato visesova veditabboti hi attho.",
  "tika-vin12t0:2039_9": "Suttantavattanti suttantassa uccāraṇaṃ vattaṃ.",
  "tika-vin12t0:2039_10": "Eseva nayo “jātakavattaṃ gāthāvatta”nti etthāpi.",
  "tika-vin12t0:2039_11": "Tanti vattaṃ.",
  "tika-vin12t0:2039_12": "Yadi pana taṃ vināsetvā atidīghaṃ kātuṃ na vaṭṭati,",
  "tika-vin12t0:2039_13": "evaṃ sati yathā suttantavattādīni honti,",
  "tika-vin12t0:2039_14": "tathā kathaṃ dassetabbānīti āha “caturassena vattenā”tiādi.",
  "tika-vin12t0:2039_15": "Tattha caturassena vattenāti paripuṇṇena uccāraṇavattena.",
  "tika-vin12t0:2039_16": "Parimaṇḍalānīti samantato maṇḍalāni bimbāni puṇṇānīti attho.",
  "tika-vin12t0:2039_17": "“Sarena bhaṇita”nti iminā sarabhaññanti ettha sarena bhaṇitabbanti sarabhaññanti vacanatthaṃ dasseti.",
  "tika-vin12t0:2039_18": "Sarabhaññe kira atthīti sambandho.",
  "tika-vin12t0:2039_19": "Taraṅgavatthādīnaṃ uccāraṇavidhānāni etarahi natthi.",
  "tika-vin12t0:2039_20": "Dvattiṃsavattānīti ca saṅkhyāmattameva atthi,",
  "tika-vin12t0:2039_21": "na saṅkhyeyyaṃ.",
  "tika-vin12t0:2039_22": "Tasmā ṭīkāsu “taraṅgavattādīnaṃ uccāraṇavidhānāni naṭṭhapayogānī”ti vuttaṃ.",
  "tika-vin12t0:2039_23": "Atthīti saṃvijjanti.",
  "tika-vin12t0:2039_24": "Ayañhi atthisaddo nipāto.",
  "tika-vin12t0:2039_25": "Tesūti dvattiṃsavattesu.",
  "tika-vin12t0:2039_26": "Yanti vattaṃ.",
  "tika-vin12t0:2039_27": "Uccāraṇavidhānāni naṭṭhapayogānipi tesaṃ sabbesaṃ sāmaññalakkhaṇaṃ dassento āha “sabbesa”ntiādi.",
  "tika-vin12t0:2039_28": "Tattha sabbesanti dvattiṃsavattānaṃ,",
  "tika-vin12t0:2039_29": "lakkhaṇanti sambandho.",
  "tika-vin12t0:2039_30": "“Avināsetvā”ti vatvā tamevatthaṃ pākaṭaṃ karonto āha “vikāraṃ akatvā”ti.",
  "tika-vin12t0:2039_31": "Tattha vikārakaraṇaṃ nāma yattakāhi mattāhi akkharaṃ paripuṇṇaṃ hoti,",
  "tika-vin12t0:2039_32": "tato adhikamattāyuttaṃ katvā kathanaṃ,",
  "tika-vin12t0:2039_33": "tathā akatvā samaṇasāruppena caturassena nayena pavattanaṃyeva lakkhaṇanti attho.",
  "tika-vin12t0:2040_0": "Bāhiralomiṃ uṇṇinti ettha “bāhiralomi”nti padaṃ bhāvanapuṃsakanti āha “uṇṇalomāni bahi katvā”ti.",
  "tika-vin12t0:2040_1": "“Uṇṇapāvāra”nti iminā uṇṇīti ettha uttarapadalopaṃ dasseti.",
  "tika-vin12t0:2040_2": "Atha vā pāvārapadena uṇṇā etassa atthīti uṇṇīti katvā taddhitapaccayassa sarūpaṃ dasseti.",
  "tika-vin12t0:2040_3": "“Tathā dhārentassa dukkaṭa”nti vacanassa atthāpattinayaṃ dassento āha “lomāni anto katvā pārupituṃ vaṭṭatī”ti.",
  "tika-vin12t0:2041_0": "251.",
  "tika-vin12t0:2041_1": "Aṅgajātaṃ chindantassevāti aṅgajātameva chindantassāti yojanā.",
  "tika-vin12t0:2041_2": "Atha vā aṅgajātaṃ chindantassa thullaccayamevāti yojanā.",
  "tika-vin12t0:2041_3": "Ahikīṭadaṭṭhādīsu nimittabhūtesu chindantassāti yojanā.",
  "tika-vin12t0:2042_0": "252.",
  "tika-vin12t0:2042_1": "Uppannā hotīti paṭilābhavasena uppannā hoti.",
  "tika-vin12t0:2042_2": "Uppannabhāvaṃ pākaṭaṃ karonto āha “so”tiādi.",
  "tika-vin12t0:2042_3": "Tattha soti rājagahako seṭṭhi,",
  "tika-vin12t0:2042_4": "kīḷatīti sambandho.",
  "tika-vin12t0:2042_5": "Tassāti seṭṭhissa.",
  "tika-vin12t0:2042_6": "Idaṃ padaṃ “jāle”ti pade sāmyatthachaṭṭhī,",
  "tika-vin12t0:2042_7": "“uppannā hotī”ti pade sampadānaṃ.",
  "tika-vin12t0:2042_8": "Tanti candanagaṇṭhiṃ.",
  "tika-vin12t0:2042_9": "Assāti seṭṭhissa.",
  "tika-vin12t0:2042_10": "Idaṃ padaṃ “purisā”ti pade sāmyatthachaṭṭhī,",
  "tika-vin12t0:2042_11": "“adaṃsū”ti pade sampadānaṃ.",
  "tika-vin12t0:2042_12": "Vikubbaniddhīti vividhaṃ,",
  "tika-vin12t0:2042_13": "vikāraṃ vā kubbanavasena pavattā iddhi.",
  "tika-vin12t0:2042_14": "Adhiṭṭhāniddhīti adhiṭṭhānavasena pavattā iddhi.",
  "tika-vin12t0:2043_0": "Gihī upanāmentīti sambandho.",
  "tika-vin12t0:2043_1": "Byañjanaṃ katvāti byañjanaṃ pakkhipanaṃ katvā.",
  "tika-vin12t0:2043_2": "Tanti suvaṇṇataṭṭikādiṃ.",
  "tika-vin12t0:2043_3": "Āmasitumpīti pisaddo pageva paṭiggaṇhitunti dasseti.",
  "tika-vin12t0:2043_4": "Saṅghikaparibhogena vāti vāsaddo panasaddattho.",
  "tika-vin12t0:2043_5": "Saṅghikaparibhogena panāti hi attho.",
  "tika-vin12t0:2043_6": "Gihivikaṭāni vāti vāsaddo sampiṇḍanattho.",
  "tika-vin12t0:2043_7": "Gihivikaṭāni bhājanānipi vaṭṭantīti hi attho.",
  "tika-vin12t0:2043_8": "Kaṃsalohavaṭṭalohānaṃ sabhāgattā vuttaṃ “kaṃsa…pe…",
  "tika-vin12t0:2043_9": "saṅgahito”ti.",
  "tika-vin12t0:2044_0": "253.",
  "tika-vin12t0:2044_1": "“Likhitu”nti etaṃ vuttanti yojanā.",
  "tika-vin12t0:2044_2": "Pakatimaṇḍalanti ettha kiṃ makaradantamattampi acchinnamaṇḍalanti āha “makaradantacchinnakamaṇḍalamevā”ti.",
  "tika-vin12t0:2045_0": "254.",
  "tika-vin12t0:2045_1": "Paharitvāti āvaṭṭanato aññamaññaṃ paharitvā.",
  "tika-vin12t0:2045_2": "Tayo patte uparupari ṭhapetuṃ vaṭṭatīti sambandho.",
  "tika-vin12t0:2045_3": "Bhūmiādhārako nāma bhūmiyā āsanno dantādīhi kato valayādhārako.",
  "tika-vin12t0:2045_4": "Dāruādhārako nāma ekadārunā kato ādhārako.",
  "tika-vin12t0:2045_5": "Daṇḍādhārako nāma catudaṇḍato paṭṭhāya bahūhi daṇḍehi kato ādhārako.",
  "tika-vin12t0:2045_6": "Tatthāti bhamakoṭisadisadāru ādhārakatidaṇḍakādhāresu.",
  "tika-vin12t0:2045_7": "Gahetvā evāti pattaṃ gahetvā eva,",
  "tika-vin12t0:2045_8": "ekameva ṭhapetabbaṃ iti vuttanti yojanā.",
  "tika-vin12t0:2046_0": "Tatthevāti miḍḍhanteyeva.",
  "tika-vin12t0:2046_1": "Vitthiṇṇāyāti vitthārāya.",
  "tika-vin12t0:2046_2": "Bāhirapasseti kuṭṭassa bāhirapasse.",
  "tika-vin12t0:2046_3": "Katāyāti kuṭṭassa thirabhāvatthaṃ katāya.",
  "tika-vin12t0:2046_4": "Etthāti paribhaṇḍante.",
  "tika-vin12t0:2047_0": "Yaṃ vatthaṃ pattharitvā patto ṭhapiyatīti vatthaṃ coḷakaṃ nāmāti yojanā.",
  "tika-vin12t0:2047_1": "Tasmiṃ panāti coḷake pana.",
  "tika-vin12t0:2047_2": "Yatthāti yassaṃ vālikāyaṃ.",
  "tika-vin12t0:2047_3": "Na dussatīti patto na dussati.",
  "tika-vin12t0:2047_4": "Pattamāḷakanti pattassa ṭhapanatthāya kataṃ aṭṭaṃ.",
  "tika-vin12t0:2047_5": "Bhaṇḍakukkhaḷikāti pattādibhaṇḍakānaṃ pakkhipanā ukkhaḷikā.",
  "tika-vin12t0:2047_6": "Yattha katthacīti bhittikhīlādike yasmiṃ kasmiṃci.",
  "tika-vin12t0:2047_7": "Laggentassāti pattaṃ thavikāya laggentassa.",
  "tika-vin12t0:2047_8": "Nisīdanasayanatthaṃ vā kataṃ hotūti yojanā.",
  "tika-vin12t0:2047_9": "Aññenāti pattato aññena.",
  "tika-vin12t0:2047_10": "Aṭṭakachannenāti aṭṭapatirūpena,",
  "tika-vin12t0:2047_11": "aṭṭakasadisenāti attho.",
  "tika-vin12t0:2047_12": "Tatthāti aṭṭakachannena ṭhapite mañcapīṭhe.",
  "tika-vin12t0:2047_13": "Aṃse baddhiyati anenāti aṃsabaddho,",
  "tika-vin12t0:2047_14": "soyeva aṃsabaddhako,",
  "tika-vin12t0:2047_15": "tena laggetvāti sambandho.",
  "tika-vin12t0:2047_16": "Chatte ṭhapetuṃ na vaṭṭatīti sambandho.",
  "tika-vin12t0:2047_17": "Bhattena pūro bhattapūro, patto.",
  "tika-vin12t0:2047_18": "Bandhitvā ṭhapite chatte vā aṭṭakaṃ katvā ṭhapite chatte vāti yojanā.",
  "tika-vin12t0:2047_19": "Yo koci bhattapūropi tucchapattopīti sambandho.",
  "tika-vin12t0:2048_0": "255.",
  "tika-vin12t0:2048_1": "Yassāti bhikkhuno.",
  "tika-vin12t0:2048_2": "Hatthe patto atthi,",
  "tika-vin12t0:2048_3": "so eva bhikkhu pattahattho na hoti,",
  "tika-vin12t0:2048_4": "apica kho pana hatthe vā piṭṭhipāde vā yattha katthaci sarīrāvayave pattasmiṃ satīti yojanā.",
  "tika-vin12t0:2048_5": "Eseva nayo anantaravākyepi.",
  "tika-vin12t0:2048_6": "Imehi vākyehi “pattahattho”ti ca “kavāṭaṃ paṇāmetu”nti ca upalakkhaṇamattamevāti dasseti.",
  "tika-vin12t0:2048_7": "Sūciṃ vā avāpuritunti sambandho.",
  "tika-vin12t0:2048_8": "Kuñcikāya vāti vāsaddo “sarīrāvayavenā”ti padaṃ apekkhati.",
  "tika-vin12t0:2049_0": "Lābukaṭāhanti lambatīti lābu,",
  "tika-vin12t0:2049_1": "lābuyā kaṭāhaṃ lābukaṭāhaṃ.",
  "tika-vin12t0:2049_2": "“Tāvakālika”nti iminā ekavārameva tena āmisaṃ gahetvā paribhuñjitvā chaḍḍetabbanti dasseti.",
  "tika-vin12t0:2049_3": "Ghaṭikapālanti bhājanakapālaṃ.",
  "tika-vin12t0:2049_4": "Abhuṃ meti avaḍḍhi mayhaṃ,",
  "tika-vin12t0:2049_5": "uppajjitthāti attho.",
  "tika-vin12t0:2049_6": "“Abhu me”ti vattabbe niggahitāgamavasena evaṃ vuttaṃ.",
  "tika-vin12t0:2049_7": "Utrāsavacananti utrāsena vacanakāraṇaṃ padaṃ.",
  "tika-vin12t0:2049_8": "Dinnakamevāti parehi dinnakameva āmisanti sambandho.",
  "tika-vin12t0:2050_0": "Cambetvāti mukhena cambetvā.",
  "tika-vin12t0:2050_1": "Apaviddhāmisānīti chaḍḍitāni āmisāni.",
  "tika-vin12t0:2050_2": "Etesūti calakādīsu.",
  "tika-vin12t0:2050_3": "Anucchiṭṭhaṃ suddhapattanti natthi ucchiṭṭho etthāti anucchiṭṭho,",
  "tika-vin12t0:2050_4": "suddhapatto, taṃ.",
  "tika-vin12t0:2050_5": "Ucchiṭṭhahatthenāti ucchiṭṭho ettha atthīti ucchiṭṭho,",
  "tika-vin12t0:2050_6": "soyeva hattho ucchiṭṭhahattho, tena.",
  "tika-vin12t0:2050_7": "Vāmahatthena āsiñcitvāti sambandho.",
  "tika-vin12t0:2050_8": "Etthāti suddhapatte.",
  "tika-vin12t0:2050_9": "Ettāvatāpīti ettakena ekaudakageṇḍusagahaṇamattenāpi.",
  "tika-vin12t0:2050_10": "Soti suddhapatto.",
  "tika-vin12t0:2050_11": "Hatthaṃ panāti ucchiṭṭhahatthampi.",
  "tika-vin12t0:2050_12": "Panasaddo hettha sampiṇḍanattho.",
  "tika-vin12t0:2050_13": "Yaṃ aṭṭhiṃ vā yaṃ calakaṃ vāti yojanā.",
  "tika-vin12t0:2050_14": "Tatthāti macchamaṃsaphalādīsu.",
  "tika-vin12t0:2050_15": "Tanti aṭṭhicalakaṃ.",
  "tika-vin12t0:2050_16": "Yaṃ panāti aṭṭhicalakādiṃ pana,",
  "tika-vin12t0:2050_17": "paṭikhāditukāmoti sambandho,",
  "tika-vin12t0:2050_18": "puna khāditukāmoti attho.",
  "tika-vin12t0:2050_19": "Tatthevāti patte eva.",
  "tika-vin12t0:2050_20": "Katvāti ṭhapanaṃ katvā.",
  "tika-vin12t0:2050_21": "Yaṃ kiñci aṭṭhikaṇṭakādinti sambandho.",
  "tika-vin12t0:2051_0": "256.",
  "tika-vin12t0:2051_1": "Satthakaveṭhanakanti satthakassa veṭhanakaraṇaṃ.",
  "tika-vin12t0:2051_2": "Pipphalikaṃ vā daṇḍasatthakaṃ nāmāti yojanā.",
  "tika-vin12t0:2051_3": "Pipphāleti etāyāti pipphali,",
  "tika-vin12t0:2051_4": "sāyeva pipphalikaṃ.",
  "tika-vin12t0:2051_5": "Aññampīti pipphalikato aññampi.",
  "tika-vin12t0:2051_6": "Yaṃkiñci daṇḍaṃ yojetvā katasatthakaṃ vā daṇḍasatthakaṃ nāmāti yojanā.",
  "tika-vin12t0:2051_7": "Iminā daṇḍena yojitaṃ satthakaṃ daṇḍasatthakanti vacanatthaṃ dasseti.",
  "tika-vin12t0:2052_0": "Malaggahitāti ayamalaggahitā.",
  "tika-vin12t0:2052_1": "Kiṇṇenāti madirādibījena kiṇṇena.",
  "tika-vin12t0:2052_2": "Tenāti pāsāṇacuṇṇasaṅkhātena saritakena.",
  "tika-vin12t0:2052_3": "Makkhetunti sūciṃ makkhetuṃ.",
  "tika-vin12t0:2052_4": "Makkhitamadhusitthakaṃ taṃ saritakaṃ paribhijjatīti yojanā.",
  "tika-vin12t0:2052_5": "Madhusitthakapilotikanti madhusitthakena makkhitaṃ pilotikaṃ.",
  "tika-vin12t0:2052_6": "Tatthāti nisseṇiyaṃ.",
  "tika-vin12t0:2052_7": "Yāya rajjuyā kathine bandhanti,",
  "tika-vin12t0:2052_8": "sā rajju kathinarajju nāmāti yojanā.",
  "tika-vin12t0:2052_9": "Tatthāti dīghassa bhikkhuno pamāṇena kate kathine.",
  "tika-vin12t0:2052_10": "Daṇḍaketi kathinadaṇḍakamhi.",
  "tika-vin12t0:2052_11": "Tassāti dīghassa bhikkhuno pamāṇena katassa kathinassa.",
  "tika-vin12t0:2052_12": "Itarassa bhikkhunoti dīghabhikkhuto itarassa rassabhikkhuno.",
  "tika-vin12t0:2053_0": "Daṇḍakathinapamāṇena katassa kaṭasārakassāti yojanā.",
  "tika-vin12t0:2053_1": "“Duguṇakaraṇa”nti iminā pidalakanti duguṇakaraṇasaṅkhātassa kiriyāvisesassa nāmanti dasseti.",
  "tika-vin12t0:2053_2": "Vinandhanarajjunti visesena nahiyati bandhiyati etāyāti vinandhanā,",
  "tika-vin12t0:2053_3": "sāyeva rajju vinandhanarajju,",
  "tika-vin12t0:2053_4": "tamevatthaṃ dassetuṃ vuttaṃ “vinandhituṃ rajju”nti.",
  "tika-vin12t0:2053_5": "Vinandhanasuttakanti etthāpi eseva nayo.",
  "tika-vin12t0:2053_6": "Tena suttakenāti vinandhanasuttakena.",
  "tika-vin12t0:2053_7": "Tatthāti khuddakanisseṇiyaṃ kāci suttantarikāyoti sambandho.",
  "tika-vin12t0:2053_8": "Pamāṇasaññākaraṇanti suttantarikapamāṇassa saññākaraṇaṃ.",
  "tika-vin12t0:2053_9": "Kāḷasuttena saññākaraṇaṃ viya haliddisuttena saññākaraṇanti yojanā.",
  "tika-vin12t0:2053_10": "Aṅguliyā paṭiggaṇhantīti ettha “paṭiggaṇhantī”ti padassa “aṅguliyā”ti karaṇasseva vuttattā kammassa avuttattā",
  "tika-vin12t0:2053_11": "tassa kammaṃ dassetuṃ vuttaṃ “sūcimukha”nti.",
  "tika-vin12t0:2053_12": "Aṅgulikosakanti aṅgulikañcukaṃ.",
  "tika-vin12t0:2054_0": "257.",
  "tika-vin12t0:2054_1": "Pāticaṅkoṭakādinti ettha pāti nāma paṭiggahasaṇṭhānena kato sūciādibhaṇḍaṭṭhapano bhājanaviseso.",
  "tika-vin12t0:2054_2": "Ākiritvāti pakkhipitvā.",
  "tika-vin12t0:2054_3": "Odhunitvāti papphoṭetvā.",
  "tika-vin12t0:2054_4": "Ghanadaṇḍakanti nirantaradaṇḍakaṃ.",
  "tika-vin12t0:2054_5": "Antokatvāti kathinassa antokatvā.",
  "tika-vin12t0:2055_0": "258. Vinandhitvāti coḷakena vinandhitvā.",
  "tika-vin12t0:2056_0": "259.",
  "tika-vin12t0:2056_1": "Aparissāvanakasseva bhikkhunoti yojanā.",
  "tika-vin12t0:2056_2": "Yo pana yācatīti sambandho.",
  "tika-vin12t0:2056_3": "Majjhedaṇḍaketi daṇḍakassa majjhe.",
  "tika-vin12t0:2056_4": "Udakanti akappiyaudakaṃ.",
  "tika-vin12t0:2056_5": "Tanti udakaṃ.",
  "tika-vin12t0:2056_6": "Yanti parissāvanaṃ.",
  "tika-vin12t0:2056_7": "Udakaṃ parisuddhaṃ hutvā savati gacchati pavattati anenāti parissāvanaṃ.",
  "tika-vin12t0:2056_8": "Yaṃ udake ottharitvā ghaṭena udakaṃ gaṇhanti,",
  "tika-vin12t0:2056_9": "taṃ ottharakaṃ nāmāti yojanā.",
  "tika-vin12t0:2056_10": "Tamevatthaṃ vitthārento āha “taṃ hī”tiādi.",
  "tika-vin12t0:2056_11": "Tanti parissāvanaṃ,",
  "tika-vin12t0:2056_12": "bandhitvāti sambandho.",
  "tika-vin12t0:2056_13": "Tesūti catūsu khāṇukesu.",
  "tika-vin12t0:2056_14": "Sabbapariyanteti sabbaparissāvanassa pariyante mocetvāti sambandho.",
  "tika-vin12t0:2056_15": "Ottharitvāti ogāhetvā.",
  "tika-vin12t0:2056_16": "Cīvarakuṭikāti cīvarena katā kuṭikā,",
  "tika-vin12t0:2056_17": "sā makasānaṃ parittāṇatthaṃ katattā makasakuṭikāti vuccati.",
  "tika-vin12t0:2057_0": "260.",
  "tika-vin12t0:2057_1": "Semhādidosussannakāyāti semhādidosehi ussannakāyā.",
  "tika-vin12t0:2057_2": "Aggaḷatthambhoti kavāṭatthambho.",
  "tika-vin12t0:2057_3": "Yatthāti aggaḷatthambhe.",
  "tika-vin12t0:2057_4": "Tatthāti dvārabāhāya.",
  "tika-vin12t0:2057_5": "Tatthāti aggaḷapāsake.",
  "tika-vin12t0:2057_6": "Dhūmo nikkhamati etenāti dhūmanetto, chiddo.",
  "tika-vin12t0:2057_7": "Tena vuttaṃ “dhūmanikkhamanachidda”nti.",
  "tika-vin12t0:2057_8": "“Gandhehī”ti iminā “vāsetu”nti padassa karaṇaṃ dasseti.",
  "tika-vin12t0:2057_9": "“Udakaṭṭhapanaṭṭhāna”nti iminā udakaṭṭhānanti ettha udakassa ṭhapanaṃ ṭhānaṃ udakaṭṭhānanti majjhepadalopasamāsaṃ dasseti.",
  "tika-vin12t0:2057_10": "Tatthāti udakaṭṭhāne.",
  "tika-vin12t0:2057_11": "Koṭṭhakoti ettha na yattha katthaci,",
  "tika-vin12t0:2057_12": "yassa kassaci vā koṭṭhako hoti,",
  "tika-vin12t0:2057_13": "api ca kho pana dvāre eva,",
  "tika-vin12t0:2057_14": "dvārasseva vā koṭṭhakoti āha “dvārakoṭṭhako”ti.",
  "tika-vin12t0:2058_0": "261.",
  "tika-vin12t0:2058_1": "Parikammanti piṭṭhiādiparikammaṃ.",
  "tika-vin12t0:2058_2": "Paṭicchādiyati imāyāti paṭicchādi,",
  "tika-vin12t0:2058_3": "vatthameva paṭicchādi vatthapaṭicchādi.",
  "tika-vin12t0:2058_4": "Udakaṃ na hotīti ettha pānodakaṃ nivattento āha “nhānodakaṃ na hotī”ti.",
  "tika-vin12t0:2059_0": "262.",
  "tika-vin12t0:2059_1": "Paṇṇikānaṃ tulaṃ viya udakaubbāhanakatulanti yojanā.",
  "tika-vin12t0:2059_2": "Dīghavarattādīhītiādisaddena rajju ādayo saṅgaṇhāti.",
  "tika-vin12t0:2059_3": "Arahatthaghaṭiyantaṃ nāma cakkasaṇṭhānaṃ anekāraṃ are are ghaṭāni bandhitvā ekena vā dvīhi vā paribbhamiyamānaṃ yantaṃ.",
  "tika-vin12t0:2059_4": "Arasaṅkhātesu hatthesu ghaṭā bandhitabbā etthāti arahatthaghaṭi,",
  "tika-vin12t0:2059_5": "tameva yantaṃ arahatthaghaṭiyantaṃ.",
  "tika-vin12t0:2059_6": "Cammabhājananti cammamayaṃ bhājanaṃ.",
  "tika-vin12t0:2059_7": "Aparikkhittā hotīti candanikā apākārā hoti.",
  "tika-vin12t0:2059_8": "Udakapuñjanaṃ vaṭṭatīti sambandho.",
  "tika-vin12t0:2059_9": "Tasminti udakapuñjane.",
  "tika-vin12t0:2059_10": "“Udakapuñjanī”tipi pāṭho.",
  "tika-vin12t0:2059_11": "Evaṃ sati tāya udakapuñjaniyāti attho.",
  "tika-vin12t0:2059_12": "Paccuddharitunti apanetuṃ.",
  "tika-vin12t0:2060_0": "263.",
  "tika-vin12t0:2060_1": "Ā samantato viddhaṃ pakkhapāsakametthāti āviddhapakkhapāsakaṃ.",
  "tika-vin12t0:2060_2": "Maṇḍaleti kaṇṇikamaṇḍalamhi.",
  "tika-vin12t0:2060_3": "Kataṃ kūṭañca chadanañca etthāti katakūṭacchadanaṃ,",
  "tika-vin12t0:2060_4": "jantāgharaṃ, tassa.",
  "tika-vin12t0:2060_5": "Etanti “nillekhajantāghara”nti etaṃ nāmaṃ.",
  "tika-vin12t0:2060_6": "“Cattāro māse”ti iminā “catumāsa”nti digusamāsassa vākyaṃ dasseti.",
  "tika-vin12t0:2061_0": "264.",
  "tika-vin12t0:2061_1": "Namatakanti ettha heṭṭhā vuttanamatakato visesaṃ dassento āha “eḷakalomehī”tiādi.",
  "tika-vin12t0:2061_2": "Avāyimanti vāyitvā na kataṃ.",
  "tika-vin12t0:2061_3": "Cammakhaṇḍaparihārenāti cammakhaṇḍaṃ viya adhiṭṭhānavikappanaapanayanena,",
  "tika-vin12t0:2061_4": "paribhuñjitabbanti attho.",
  "tika-vin12t0:2061_5": "Peḷāyāti aṭṭhaṃsādiākārena katāya mañjūsāya.",
  "tika-vin12t0:2061_6": "Etanti “āsittakūpadhāna”nti etaṃ nāmaṃ.",
  "tika-vin12t0:2061_7": "Dārumayāpīti pisaddo na tambaloharajatamayā evāti dasseti.",
  "tika-vin12t0:2061_8": "Etthevāti maḷorikāyameva.",
  "tika-vin12t0:2061_9": "Ādhārakasaṅkhepagamanatoti ādhārake saṅkhepaṃ gamanato.",
  "tika-vin12t0:2061_10": "Hīti saccaṃ, yasmā vā.",
  "tika-vin12t0:2061_11": "Pubbe pattarakkhanatthaṃ ādhārako anuññāto,",
  "tika-vin12t0:2061_12": "idāni bhuñjanatthanti daṭṭhabbaṃ.",
  "tika-vin12t0:2061_13": "Eko bhikkhu gacchatīti sambandho.",
  "tika-vin12t0:2061_14": "Sesakanti gahetabbaphalapūvehi sesakaṃ.",
  "tika-vin12t0:2061_15": "Tasmiṃ khaṇeti tasmiṃ bhuñjanakkhaṇe.",
  "tika-vin12t0:2062_0": "265.",
  "tika-vin12t0:2062_1": "Ekekenapi aṅgenāti pisaddo sambhāvanattho,",
  "tika-vin12t0:2062_2": "tato pana adhikehi aṅgehi pagevāti hi attho.",
  "tika-vin12t0:2062_3": "Samannāgatassa upāsakassa nikkujjitunti sambandho.",
  "tika-vin12t0:2062_4": "Tassāti upāsakassa.",
  "tika-vin12t0:2062_5": "Na gahetabboti saṅghena na gahetabbo.",
  "tika-vin12t0:2062_6": "Asukassa upāsakassāti sambandho.",
  "tika-vin12t0:2062_7": "Ukkujjanakāleti pattassa ukkujjanakāle.",
  "tika-vin12t0:2062_8": "Yācāpetvāti pattanikujjitena upāsakena yācāpetvā.",
  "tika-vin12t0:2062_9": "Hatthapāsanti saṅghassa hatthapāsaṃ.",
  "tika-vin12t0:2063_0": "268.",
  "tika-vin12t0:2063_1": "Purakkhatvāti ettha purasaddassa aggatthabhāvañca karasaddassa khādesabhāvañca dassento āha “aggato katvā”ti.",
  "tika-vin12t0:2063_2": "Soti bodhirājakumāro,",
  "tika-vin12t0:2063_3": "santharīti sambandho.",
  "tika-vin12t0:2063_4": "Lacchāmīti labhissāmi,",
  "tika-vin12t0:2063_5": "esa bodhirājakumāro puttalābhāya abhabboti yojanā.",
  "tika-vin12t0:2063_6": "Akkamane dosaṃ dassento āha “yadī”tiādi.",
  "tika-vin12t0:2063_7": "Pacchāti akkamanato pacchā.",
  "tika-vin12t0:2063_8": "Ayanti bhagavā.",
  "tika-vin12t0:2063_9": "Idanti kāraṇaṃ.",
  "tika-vin12t0:2063_10": "Tāvāti sikkhāpadapaññattito,",
  "tika-vin12t0:2063_11": "sikkhāpadapaññattiyā vā paṭhamaṃ.",
  "tika-vin12t0:2063_12": "Paribhavatoti gihīnaṃ paribhavato.",
  "tika-vin12t0:2064_0": "Maṅgalatthāyāti arogādikassa maṅgalassa atthāya.",
  "tika-vin12t0:2064_1": "Dhotapādakanti ettha dhotehi pādehi akkamanaṭṭhāne attharitaṃ dhotapādakanti vacanatthaṃ dassento āha “dhotapādakaṃ nāmā”tiādi.",
  "tika-vin12t0:2064_2": "Tattha “paccattharaṇaṃ atthata”nti iminā “dhotapādaka”nti ettha ṇikapaccayassa attharitatthe pavattabhāvaṃ dasseti.",
  "tika-vin12t0:2065_0": "269.",
  "tika-vin12t0:2065_1": "Padumakaṇṇikākāranti padumakaṇṇikasaṇṭhānaṃ.",
  "tika-vin12t0:2065_2": "Kataṃ pādaghaṃsanaṃ katakaṃ nāmāti yojanā.",
  "tika-vin12t0:2065_3": "Tanti katakaṃ,",
  "tika-vin12t0:2065_4": "paṭikkhittamevāti sambandho.",
  "tika-vin12t0:2065_5": "Potthakesu taṃsaddo galitoti daṭṭhabbo.",
  "tika-vin12t0:2065_6": "Bāhullikānuyogattāti paccayabahulabhāvāya anuyogattā.",
  "tika-vin12t0:2065_7": "Pāsāṇapheṇakopīti pāsāṇaabbudampi.",
  "tika-vin12t0:2065_8": "Bījanīti caturassabījanī.",
  "tika-vin12t0:2065_9": "Tanti vidhūpanaṃ,",
  "tika-vin12t0:2065_10": "kataṃ hotūti sambandho.",
  "tika-vin12t0:2065_11": "Idhāpi taṃsaddo galito.",
  "tika-vin12t0:2065_12": "Veḷudantavilīvehi vā morapiñchehi vā cammavikatīhi vā kataṃ hotūti yojanā.",
  "tika-vin12t0:2065_13": "Sabbaṃ vidhūpananti sambandho.",
  "tika-vin12t0:2065_14": "Pāḷiyaṃ tālavaṇṭanti saha vaṇṭena kataṃ tālaṃ tālavaṇṭaṃ,",
  "tika-vin12t0:2065_15": "tālasaddena taṃmayā maṇḍalabījanī gahetabbā vikārīvikārabhāvena sambandhattā.",
  "tika-vin12t0:2065_16": "Makasabījanīti makasānaṃ palāyanakabījanī,",
  "tika-vin12t0:2065_17": "dantamayavisāṇamayadaṇḍakāpi makasabījanī vaṭṭatīti yojanā.",
  "tika-vin12t0:2065_18": "“Vākamayabījaniyā”ti padaṃ “saṅgahitā”ti pade ādhāro,",
  "tika-vin12t0:2065_19": "karaṇaṃ vā.",
  "tika-vin12t0:2066_0": "270.",
  "tika-vin12t0:2066_1": "Yassāti bhikkhussa cakkhuṃ vā dubbalaṃ hotīti yojanā.",
  "tika-vin12t0:2066_2": "Aññoti kāyaḍāhādīhi ābādhehi añño,",
  "tika-vin12t0:2066_3": "koci ābādho vā uppajjatīti yojanā.",
  "tika-vin12t0:2066_4": "“Vasse panā”ti padaṃ “cīvaraguttattha”nti pade eva sambandhitabbaṃ.",
  "tika-vin12t0:2066_5": "Cīvaraguttatthanti cīvarassa vassatemanato guttatthaṃ,",
  "tika-vin12t0:2066_6": "vāḷamigacorabhayesu santesūti sambandho.",
  "tika-vin12t0:2066_7": "Tālapaṇṇādinā ekena paṇṇena kataṃ chattaṃ ekapaṇṇacchattaṃ.",
  "tika-vin12t0:2066_8": "Sabbatthevāti sabbesu eva gāmāraññesu.",
  "tika-vin12t0:2067_0": "“Asi assā”ti iminā asissāti padassa anavakāsavidhiṃ dasseti.",
  "tika-vin12t0:2067_1": "Asīti khaggo.",
  "tika-vin12t0:2067_2": "Assāti corassa,",
  "tika-vin12t0:2067_3": "asīti sambandho.",
  "tika-vin12t0:2067_4": "Vijjotalatīti ettha alapaccayo rūpasiddhimattovāti āha “vijjotatī”ti.",
  "tika-vin12t0:2067_5": "“Catuhatthoyevā”ti iminā pamāṇayuttoti padassa atthaṃ dasseti.",
  "tika-vin12t0:2067_6": "Tatoti catuhatthato.",
  "tika-vin12t0:2067_7": "Sabbesanti gilānāgilānānaṃ.",
  "tika-vin12t0:2067_8": "“Sakkā panā”ti padaṃ “na vaṭṭatī”ti pade kattā,",
  "tika-vin12t0:2067_9": "“dātabbā”ti pade kammaṃ.",
  "tika-vin12t0:2067_10": "Sammannitvāva dātabbā,",
  "tika-vin12t0:2067_11": "na vinā sammutiyāti adhippāyo.",
  "tika-vin12t0:2068_0": "273.",
  "tika-vin12t0:2068_1": "Āgatanti udariyato nikkhamitvā āgataṃ.",
  "tika-vin12t0:2068_2": "Uggāranti galato uggāraṃ bhojananti sambandho.",
  "tika-vin12t0:2068_3": "Sandhāretvāti patiṭṭhāpetvā.",
  "tika-vin12t0:2068_4": "Asandhāritameva hutvāti sambandho.",
  "tika-vin12t0:2069_0": "Yanti khādanīyabhojanīyaṃ,",
  "tika-vin12t0:2069_1": "patitanti sambandho.",
  "tika-vin12t0:2069_2": "Tanti khādanīyabhojanīyaṃ,",
  "tika-vin12t0:2069_3": "gahetvā paribhuñjitunti sambandho.",
  "tika-vin12t0:2069_4": "Idanti vacanaṃ.",
  "tika-vin12t0:2070_0": "274.",
  "tika-vin12t0:2070_1": "Kubbaṃ karissāmīti ettha kariyati uccāriyatīti kubbanti vutte saddoti āha “saddaṃ karissāmī”ti.",
  "tika-vin12t0:2070_2": "Saddanti “ayaṃ maṃ bhikkhu vippakarotī”ti uccāsaddaṃ.",
  "tika-vin12t0:2070_3": "Nakhādīhītiādisaddena mukhakuṭṭe saṅgaṇhāti.",
  "tika-vin12t0:2070_4": "Anurakkhanatthanti anudayena pālanatthaṃ.",
  "tika-vin12t0:2070_5": "Nakhacchedananti nakhaṃ chindati anenāti nakhacchedanaṃ,",
  "tika-vin12t0:2070_6": "satthakādi.",
  "tika-vin12t0:2070_7": "Vīsatimaṭṭhanti ettha vīsatiyā nakhānaṃ maṭṭhaṃ vīsatimaṭṭhanti dassento āha “vīsatipi nakhe”tiādi.",
  "tika-vin12t0:2070_8": "Likhitamaṭṭheti likhite hutvā maṭṭhe.",
  "tika-vin12t0:2070_9": "Kārāpentīti nahāpite kārāpenti.",
  "tika-vin12t0:2070_10": "Nakhatoti nakhato vā nakhantarato vā.",
  "tika-vin12t0:2070_11": "Apakaḍḍhitunti kaḍḍhitvā apanetuṃ.",
  "tika-vin12t0:2071_0": "275.",
  "tika-vin12t0:2071_1": "Khurakosakanti khurassa ṭhapanakaṃ.",
  "tika-vin12t0:2071_2": "Kattariyāti kantiyati chindiyati imāyāti kattari,",
  "tika-vin12t0:2071_3": "ayomayo eko upakaraṇaviseso, tāya.",
  "tika-vin12t0:2071_4": "“Chedāpentī”ti iminā kappāpentīti ettha kappasaddassa vidhyatthaṃ adhippāyena dasseti.",
  "tika-vin12t0:2071_5": "Massuṃ vaḍḍhāpentīti ettha massuṃ vaḍḍhetvā ruhāpentīti atthaṃ paṭikkhipanto āha “massuṃ dīghaṃ kārāpentī”ti.",
  "tika-vin12t0:2071_6": "Eḷakamassūti eḷakassa viya massūti eḷakamassu.",
  "tika-vin12t0:2071_7": "“Golomika”nti vuccatīti sambandho.",
  "tika-vin12t0:2071_8": "“Catukoṇa”nti iminā caturassanti ettha aṃsasaddo koṇatthoti dasseti.",
  "tika-vin12t0:2071_9": "Caturassanti ettha hi “caturaṃsa”nti vattabbe niggahitassa lopaṃ katvā parassa sakārassa dvebhāvaṃ katvā “caturassa”nti vuttaṃ.",
  "tika-vin12t0:2071_10": "Lomasaṃharaṇanti lomānaṃ apanayanaṃ.",
  "tika-vin12t0:2071_11": "Lomarājiṭṭhapananti lomalekhāṭhapanaṃ.",
  "tika-vin12t0:2071_12": "Sabbatthāti sabbesu,",
  "tika-vin12t0:2071_13": "massukappanādīsūti sambandho.",
  "tika-vin12t0:2071_14": "Gaṇḍavaṇarudhiābādhapaccayāti gaṇḍo ca vaṇo ca rudhi ca gaṇḍavaṇarudhayo,",
  "tika-vin12t0:2071_15": "teyeva ābādhā gaṇḍavaṇarudhiābādhā,",
  "tika-vin12t0:2071_16": "tesaṃ paccayā.",
  "tika-vin12t0:2071_17": "Vaṇoti mahanto vaṇo.",
  "tika-vin12t0:2071_18": "Rudhīti khuddako vaṇo.",
  "tika-vin12t0:2071_19": "Sakkharādīhīti sakkharamadhusitthakehi.",
  "tika-vin12t0:2071_20": "Saṇḍāsoti suṭṭhu lomaṃ ḍaṃsatīti saṇḍāso.",
  "tika-vin12t0:2071_21": "Yanti lomaṃ,",
  "tika-vin12t0:2071_22": "ṭhitanti sambandho.",
  "tika-vin12t0:2071_23": "Kattha ṭhitanti āha “bhamukāya vā”tiādi.",
  "tika-vin12t0:2071_24": "Kiṃ hutvā ṭhitanti āha –",
  "tika-vin12t0:2071_25": "“uggantvā vibhacchaṃ ṭhita”nti,",
  "tika-vin12t0:2071_26": "vibhacchaṃ hutvā ṭhitanti yojanā.",
  "tika-vin12t0:2071_27": "Visesena sobhaṇaṃ bhakkhatīti vibhaccho, asobhaṇo.",
  "tika-vin12t0:2071_28": "“Vigaccha”ntipi pāṭho,",
  "tika-vin12t0:2071_29": "virūpaṃ gacchati,",
  "tika-vin12t0:2071_30": "gamayatīti vā vigaccho.",
  "tika-vin12t0:2071_31": "Tattha purimapāṭhoyeva mūlapāṭhoti daṭṭhabboti.",
  "tika-vin12t0:2071_32": "Palitaṃ vā apalitaṃ vā tādisaṃ lomanti yojanā.",
  "tika-vin12t0:2072_0": "277.",
  "tika-vin12t0:2072_1": "Kaṃsapattharikāti ettha kaṃsaāpaṇe pattharanti pasārentīti kaṃsapattharikāti vutte kaṃsabhaṇḍavāṇijā gahetabbāti āha “kaṃsabhaṇḍavāṇijā”ti.",
  "tika-vin12t0:2072_2": "Vāsidaṇḍādīnaṃ apātanatthaṃ bandhati anena lohenāti bandhanaṃ,",
  "tika-vin12t0:2072_3": "tameva mattaṃ appanti bandhanamattaṃ.",
  "tika-vin12t0:2073_0": "278.",
  "tika-vin12t0:2073_1": "Nikkhamantenāti ārāmato nikkhamantena.",
  "tika-vin12t0:2073_2": "Yatthāti yasmiṃ ṭhāne.",
  "tika-vin12t0:2073_3": "“Saritvā”ti iminā asaritvā piṇḍāya caritabbanti dasseti.",
  "tika-vin12t0:2073_4": "Bahurajjukanti bahū rajjuyo etassāti bahurajjukaṃ.",
  "tika-vin12t0:2073_5": "Iminā kalāpena bahurajjūnaṃ samūhena kattabbanti kalāpukanti vacanatthaṃ dasseti,",
  "tika-vin12t0:2073_6": "ikārassukāro.",
  "tika-vin12t0:2073_7": "Deḍḍubhakanti ettha deḍḍubhasaddena tassa sīsaṃ gahetabbaṃ ekadesūpacārena,",
  "tika-vin12t0:2073_8": "deḍḍubhaṃ viyāti deḍḍubhakaṃ,",
  "tika-vin12t0:2073_9": "sadisatthe kapaccayo hoti.",
  "tika-vin12t0:2073_10": "Tena vuttaṃ “udakasappasīsasadisa”nti.",
  "tika-vin12t0:2073_11": "“Murajavaṭṭisaṇṭhāna”nti iminā murajasaddena murajavaṭṭi gahetabbā tassa vikārattā,",
  "tika-vin12t0:2073_12": "tena sadisaṃ murajanti vacanatthaṃ dasseti.",
  "tika-vin12t0:2073_13": "Veṭhetvāti bahurajjuke ekato veṭhetvā.",
  "tika-vin12t0:2073_14": "Maddavīṇasaddo pāmaṅgapariyāyo.",
  "tika-vin12t0:2073_15": "Maddavīṇaṃ viyāti maddavīṇaṃ.",
  "tika-vin12t0:2073_16": "Tena vuttaṃ “pāmaṅgasaṇṭhāna”nti.",
  "tika-vin12t0:2073_17": "“Pageva bahūnī”ti iminā “ekampī”ti ettha pisaddassa sambhāvanatthaṃ dasseti.",
  "tika-vin12t0:2073_18": "Macchakaṇṭakavāyimāti macchakaṇṭakaṃ viya dassetvā vāyimā.",
  "tika-vin12t0:2073_19": "Kuñjaracchikādibhedāti vāraṇaacchikādibhedā.",
  "tika-vin12t0:2073_20": "Vāraṇo hi kuṃ bhūmiṃ jarāpetīti kuñjaroti ca kuñje nikuñje ramatīti kuñjaroti ca vuccati.",
  "tika-vin12t0:2073_21": "Tassa acchi viyāti kuñjaracchikaṃ,",
  "tika-vin12t0:2073_22": "taṃ ādi yesaṃ tānīti kuñjaracchikādīni,",
  "tika-vin12t0:2073_23": "tesaṃ bhedāti kuñjaracchikādibhedā.",
  "tika-vin12t0:2073_24": "Ādisaddena goṇacchikādayo saṅgaṇhāti.",
  "tika-vin12t0:2073_25": "“Kuñcikākosakasaṇṭhāna”nti iminā sūkarassa antaṃ viya sūkarantakanti atthaṃ dasseti.",
  "tika-vin12t0:2073_26": "Sūkarassa hi antaṃ kuñcikākosakaṃ viya majjhe susiro hoti.",
  "tika-vin12t0:2073_27": "Sūkarantakaṃ anulometīti sūkarantakena anulometi.",
  "tika-vin12t0:2073_28": "Dasāsuyevāti kāyabandhanassa antesuyeva.",
  "tika-vin12t0:2073_29": "Etthāti dasāsu.",
  "tika-vin12t0:2073_30": "“Catunnaṃ upari na vaṭṭatī”ti iminā murajadasā tato upari vaṭṭatīti dasseti.",
  "tika-vin12t0:2073_31": "Veṭhetvāti rajjuṃ vatthena veṭhetvā.",
  "tika-vin12t0:2073_32": "Muddikasaṇṭhānenāti varakasīsasaṇṭhānena.",
  "tika-vin12t0:2073_33": "Evaṃ sibbitāti evaṃ sibbiyamānā.",
  "tika-vin12t0:2073_34": "Hīti phalajotako.",
  "tika-vin12t0:2073_35": "Pāsantoti pāsakoṭi.",
  "tika-vin12t0:2074_0": "280.",
  "tika-vin12t0:2074_1": "Olambakaṃ katvā nivatthaṃ hatthisoṇḍakaṃ nāmāti yojanā.",
  "tika-vin12t0:2074_2": "Coḷikaitthīnanti coḷaraṭṭhe nivāsīnaṃ itthīnaṃ.",
  "tika-vin12t0:2074_3": "Hatthiyā soṇḍo viya hatthisoṇḍakaṃ nivatthaṃ.",
  "tika-vin12t0:2074_4": "Macchavālaṃ viyāti macchavālakaṃ.",
  "tika-vin12t0:2074_5": "Cattāro kaṇṇā etassa nivatthassāti catukaṇṇakaṃ.",
  "tika-vin12t0:2074_6": "Tālavaṇṭaṃ viyāti tālavaṇṭakaṃ.",
  "tika-vin12t0:2074_7": "Sataṃ valino etassa nivatthassāti satavalikaṃ.",
  "tika-vin12t0:2074_8": "“Anekakkhattu”nti iminā “satavalika”nti ettha satasaddassa anekatthavācakataṃ dasseti.",
  "tika-vin12t0:2074_9": "“Vāmadakkhiṇapassesu vā”ti iminā purimanivatthaṃ kaṭito paṭṭhāya heṭṭhā nivatthaṃ nāmāti dasseti.",
  "tika-vin12t0:2075_0": "Saṃvallitvā nivatthaṃ saṃvalliyaṃ.",
  "tika-vin12t0:2075_1": "Mallo ca kammakāro ca mallakammakārā,",
  "tika-vin12t0:2075_2": "te ādayo yesaṃ teti mallakammakārādayo.",
  "tika-vin12t0:2075_3": "Ādisaddena dhuttādayo saṅgaṇhāti.",
  "tika-vin12t0:2075_4": "Yampi nivatthaṃ nivāsenti,",
  "tika-vin12t0:2075_5": "sabbaṃ taṃ nivatthaṃ na vaṭṭatīti yojanā.",
  "tika-vin12t0:2075_6": "Ekaṃ vā koṇanti sambandho.",
  "tika-vin12t0:2075_7": "Koṇeti antaravāsakassa koṇe.",
  "tika-vin12t0:2075_8": "“Tathā”ti iminā “ekaṃ vā dve vā koṇe ukkhipitvā antaravāsakassa upari laggentī”ti atthaṃ atidisati.",
  "tika-vin12t0:2075_9": "Antokāsāvassa dassetvāti sambandho.",
  "tika-vin12t0:2075_10": "Dve nivāsentena agilānenāti yojanā.",
  "tika-vin12t0:2075_11": "Saguṇanti antokāsāvena bahikāsāvaṃ samānaguṇaṃ katvā.",
  "tika-vin12t0:2075_12": "Itītiādi nigamanaṃ.",
  "tika-vin12t0:2075_13": "Yañcāti yaṃ nivatthañca.",
  "tika-vin12t0:2075_14": "Idhāti khuddakavatthukkhandhake.",
  "tika-vin12t0:2075_15": "Yañca sekhiyavaṇṇanāyaṃ paṭikkhittanti sambandho.",
  "tika-vin12t0:2075_16": "Sabbaṃ taṃ nivatthanti yojanā.",
  "tika-vin12t0:2075_17": "Nibbikāraṃ katvāti sambandho.",
  "tika-vin12t0:2075_18": "Ubho kaṇṇeti heṭṭhā ṭhite ubho kaṇṇe upari ca ṭhite ubho kaṇṇe.",
  "tika-vin12t0:2075_19": "Tanti parimaṇḍalapārupanaṃ.",
  "tika-vin12t0:2076_0": "Tatthāti “gihipāruta”nti vacane yaṃkiñci aññathāpārutaṃ atthīti sambandho.",
  "tika-vin12t0:2076_1": "Tasmāti yasmā gihipārutaṃ nāma, tasmā,",
  "tika-vin12t0:2076_2": "parimaṇḍalaṃ pārupitabbanti sambandho.",
  "tika-vin12t0:2076_3": "“Yathā pārupanti,",
  "tika-vin12t0:2076_4": "yathā ca ṭhapentī”tiādinā yojanā kātabbā.",
  "tika-vin12t0:2076_5": "Tassevāti dīghasāṭakasseva.",
  "tika-vin12t0:2076_6": "Tassevāti sāṭakasseva.",
  "tika-vin12t0:2076_7": "Pāḷikārakoti pāḷiṃ gaṇhantaṃ vā vācentaṃ vā kārako.",
  "tika-vin12t0:2076_8": "Tathāti yathā pārupanti, tathā.",
  "tika-vin12t0:2077_0": "281.",
  "tika-vin12t0:2077_1": "Kuhiñci ṭhānaṃ gacchato raññoti yojanā.",
  "tika-vin12t0:2077_2": "“Parikkhārabhaṇḍavahanamanussā”ti iminā te manussā muṇḍaṃ sīsaṃ coḷakena veṭhentīti muṇḍaveṭhino nāmāti dasseti.",
  "tika-vin12t0:2077_3": "Adhippāyoti ujjhāyantānaṃ manussānamadhippāyo.",
  "tika-vin12t0:2077_4": "Antarākājanti ettha antarāsaddo majjhatthavācakoti āha “majjhe”ti.",
  "tika-vin12t0:2077_5": "“Laggetvā”tiādinā kājassa antare laggetvā vahitabbaṃ antarākājanti vacanatthaṃ dasseti.",
  "tika-vin12t0:2078_0": "282.",
  "tika-vin12t0:2078_1": "“Cakkhūnaṃ hita”nti iminā acakkhussanti ettha ssapaccayo cakkhusaddato hitatthe hotīti dasseti.",
  "tika-vin12t0:2078_2": "Pamāṇaṅgulenāti vaḍḍhakīnaṃ pamāṇayuttena aṅgulena.",
  "tika-vin12t0:2079_0": "283.",
  "tika-vin12t0:2079_1": "“Tiṇavanādīsū”ti iminā dāyaṃ ālimpentīti ettha dāyasaddo vanavācakoti dasseti.",
  "tika-vin12t0:2079_2": "“Aggiṃ dentī”ti iminā āpubbo lipidhātu upasaggavasena aggidānatthoti dasseti.",
  "tika-vin12t0:2079_3": "Parittanti ettha samantato tāyati anenāti parittanti dassento āha “appaharitakaraṇena vā parikhākhaṇena vā parittāṇa”nti.",
  "tika-vin12t0:2079_4": "Etthāti parittakaraṇe.",
  "tika-vin12t0:2079_5": "Dātuṃ labbhatīti sayaṃ dātuṃ labbhati.",
  "tika-vin12t0:2079_6": "Haritunti apanetuṃ.",
  "tika-vin12t0:2079_7": "Pattaṃ vā apattaṃ vā agginti sambandho.",
  "tika-vin12t0:2079_8": "Tathāti aggidānādinā ākārena.",
  "tika-vin12t0:2079_9": "Udakena nibbāpentena bhikkhunāti sambandho.",
  "tika-vin12t0:2080_0": "284.",
  "tika-vin12t0:2080_1": "Sati karaṇīyeti ettha karaṇīyasaddo kiccapariyāyoti āha “sukkhakaṭṭhādiggahaṇakicce”ti.",
  "tika-vin12t0:2080_2": "“Sukkhakaṭṭhādiggahaṇa” iti padena kiccasarūpaṃ dasseti.",
  "tika-vin12t0:2080_3": "“Purisappamāṇa”nti iminā porisiyanti ettha ṇiyapaccayo pamāṇatthe hotīti dasseti.",
  "tika-vin12t0:2080_4": "Purisappamāṇaṃ nāma upari bāhudvayatatassa purisassa pamāṇaṃ.",
  "tika-vin12t0:2080_5": "Disvā vā hutvā vā disvāti yojanā.",
  "tika-vin12t0:2080_6": "Atiuccampīti pisaddo sambhāvanattho.",
  "tika-vin12t0:2080_7": "Nīcaṃ pana rukkhaṃ pagevāti hi attho.",
  "tika-vin12t0:2081_0": "285.",
  "tika-vin12t0:2081_1": "Kalyāṇavākkaraṇāti ettha kariyati uccāriyatīti karaṇo, saddo,",
  "tika-vin12t0:2081_2": "vācāyeva karaṇo vākkaraṇo,",
  "tika-vin12t0:2081_3": "kalyāṇo vākkaraṇo etesanti kalyāṇavākkaraṇāti dassento āha “madhurasaddā”ti.",
  "tika-vin12t0:2081_4": "Vedaṃ viyāti sutiṃ viya.",
  "tika-vin12t0:2081_5": "Vācanāmagganti vācanāya upāyaṃ.",
  "tika-vin12t0:2081_6": "Sakāti sammāsambuddhasaṅkhātassa sassa attano esā sakā.",
  "tika-vin12t0:2081_7": "Tena vuttaṃ “sammāsambuddhenā”ti.",
  "tika-vin12t0:2081_8": "Sammāsambuddhena hi māgadhaniruttiyā eva dhammo bhāsito,",
  "tika-vin12t0:2081_9": "tasmā sā māgadhanirutti sakā nāmāti vuccati.",
  "tika-vin12t0:2081_10": "Niruttīti atthaṃ nīharitvā vuccate imāya saddapaññattiyāti nirutti,",
  "tika-vin12t0:2081_11": "vacadhātussa vakārassa ukāro,",
  "tika-vin12t0:2081_12": "sabbavohāro labbhati.",
  "tika-vin12t0:2081_13": "Idha pana “sakāyā”ti vuttattā māgadhavohāro eva.",
  "tika-vin12t0:2081_14": "Tena vuttaṃ “māgadhavohāro”ti.",
  "tika-vin12t0:2081_15": "“Sabhāvaniruttī”tipi pāṭho.",
  "tika-vin12t0:2081_16": "Evañhi sati sabbasattānaṃ sabhāvena pavattā mūlabhāsābhūtā māgadhaniruttiyeva.",
  "tika-vin12t0:2082_0": "286.",
  "tika-vin12t0:2082_1": "Lokāyataṃ nāma titthiyasatthanti sambandho.",
  "tika-vin12t0:2082_2": "Imināva kāraṇenāti “seto kāko, kasmā?",
  "tika-vin12t0:2082_3": "Aṭṭhīnaṃ setattā.",
  "tika-vin12t0:2082_4": "Ratto bako, kasmā?",
  "tika-vin12t0:2082_5": "Lohitassa rattattā” iti iminā eva kāraṇena.",
  "tika-vin12t0:2083_0": "288.",
  "tika-vin12t0:2083_1": "Antarā ahosīti ettha antarasaddo byavadhānatthoti āha “antaritā ahosi paṭicchannā”ti.",
  "tika-vin12t0:2083_2": "Tena saddena dhammakathā byavadhānā ahosīti attho.",
  "tika-vin12t0:2084_0": "289.",
  "tika-vin12t0:2084_1": "Ābādhappaccayāti ettha ābādhassa bhesajjasaṅkhāto paccayo ābādhapaccayoti dassento āha “yassā”tiādi.",
  "tika-vin12t0:2084_2": "Iminā ābādhoyeva paccayo ābādhapaccayoti atthaṃ paṭikkhipati.",
  "tika-vin12t0:2085_0": "293.",
  "tika-vin12t0:2085_1": "Dukkaṭavatthu nāma akappiyavohārādinā mālāvaccharopanādi,",
  "tika-vin12t0:2085_2": "pācittiyavatthu nāma mālāvaccharopanādiatthāya pathavīkhaṇanādi.",
  "tika-vin12t0:2085_3": "Paharaṇīti paharati imāyāti paharaṇī.",
  "tika-vin12t0:2085_4": "Etanti “paharaṇī”ti etaṃ nāmaṃ.",
  "tika-vin12t0:2085_5": "Yassa kassaci āvudhasaṅkhātassa lohabhaṇḍassāti sambandho.",
  "tika-vin12t0:2085_6": "Tanti āvudhasaṅkhātaṃ lohabhaṇḍaṃ.",
  "tika-vin12t0:2085_7": "Vuttamevāti “katakaṃ nāma padumakaṇṇikākāra”ntiādinā vuttameva.",
  "tika-vin12t0:2085_8": "Dhaniyassevāti dhaniyassa eva.",
  "tika-vin12t0:2085_9": "Aññesañhi katāya sabbamattikāmayakuṭiyā apākaṭattā vuttaṃ “dhaniyassevā”ti.",
  "tika-vin12t0:2085_10": "Atha vā dhaniyassa sabbamattikāmayakuṭi ivāti yojanā.",
  "tika-vin12t0:2085_11": "Sabbatthāti sabbasmiṃ khuddakavatthukkhandhake.",
  "tika-vin12t0:2086_0": "Iti khuddakavatthukkhandhakavaṇṇanāya yojanā samattā.",
  "tika-vin12t0:2087_0": "6. Senāsanakkhandhakaṃ",
  "tika-vin12t0:2088_0": "Vihārānujānanakathā",
  "tika-vin12t0:2089_0": "294.",
  "tika-vin12t0:2089_1": "Senāsanakkhandhake apaññattaṃ hotīti ettha na ñapadhātu hoti,",
  "tika-vin12t0:2089_2": "apica ñādhātuyeva,",
  "tika-vin12t0:2089_3": "so ca kho anujānanatthoti āha “ananuññātaṃ hotī”ti.",
  "tika-vin12t0:2089_4": "Iminā ñādhātussa avabodhanādayo atthe nivatteti,",
  "tika-vin12t0:2089_5": "anujānanatthaṃyeva dasseti.",
  "tika-vin12t0:2089_6": "Aḍḍhayogādīnaṃ visuṃ gahitattā vihārasaddena pārisesato avasesāvāsova gahetabboti āha “aḍḍhayogādimuttako avasesāvāso”ti.",
  "tika-vin12t0:2089_7": "Suvaṇṇavaṅkagehanti suvaṇṇavaṅkachadanena chāditaṃ gehaṃ.",
  "tika-vin12t0:2089_8": "Iṭṭhakāguhāti iṭṭhakāya katā guhā.",
  "tika-vin12t0:2089_9": "Eseva nayo sesesupi.",
  "tika-vin12t0:2089_10": "Āgatassa ca anāgatassa cāti ettha casaddena dvandavākyaṃ dasseti.",
  "tika-vin12t0:2089_11": "Āgacchatīti āgato,",
  "tika-vin12t0:2089_12": "na āgato anāgato, saṅgho.",
  "tika-vin12t0:2089_13": "Āgato ca anāgato ca āgatānāgato,",
  "tika-vin12t0:2089_14": "samāhāradvando puṃliṅgo, tassa.",
  "tika-vin12t0:2089_15": "“Appaṭihatacārassā”ti iminā catūsu disāsu appaṭihatacāro cātuddisoti vacanatthaṃ dasseti.",
  "tika-vin12t0:2090_0": "295.",
  "tika-vin12t0:2090_1": "Anumodanagāthāsu evaṃ vinicchayo veditabboti yojanā.",
  "tika-vin12t0:2090_2": "Utuvisabhāgavasenāti sītauṇhānaṃ utūnaṃ visabhāgavasena.",
  "tika-vin12t0:2090_3": "Saṃphusitakavātoti saha udakabindunā āgato vāto.",
  "tika-vin12t0:2090_4": "Ettha hi saṃsaddo sahattho,",
  "tika-vin12t0:2090_5": "phusitasaddo udakabinduvācako.",
  "tika-vin12t0:2090_6": "Ujukameghavuṭṭhiyo evāti vātena apaharitattā ujukaṃ patitā meghavuṭṭhiyo eva.",
  "tika-vin12t0:2090_7": "Pāḷiyaṃ tatoti ettha topaccayo paccattatthe vattati.",
  "tika-vin12t0:2090_8": "So vihāroti hi attho.",
  "tika-vin12t0:2090_9": "Vāḷamigāni cāti vāḷamige ca.",
  "tika-vin12t0:2090_10": "Liṅgavipallāso hesa.",
  "tika-vin12t0:2090_11": "Etāni sabbānīti “sīta”ntiādīni sabbāni satta padāni.",
  "tika-vin12t0:2090_12": "Yojetabbānīti so vihāro sītaṃ paṭihanati…pe…",
  "tika-vin12t0:2090_13": "vuṭṭhiyo paṭihanatīti yojetabbānīti attho.",
  "tika-vin12t0:2091_0": "“Vihārenā”ti iminā pāḷiyaṃ tatoti ettha topaccayo kattutthe hotīti dasseti,",
  "tika-vin12t0:2091_1": "tena vihārenāti attho.",
  "tika-vin12t0:2091_2": "Paṭihaññatīti paṭihanīyati.",
  "tika-vin12t0:2091_3": "Sukhatthanti ettha uttarapadalopoti āha “sukhavihārattha”nti.",
  "tika-vin12t0:2091_4": "“Leṇatthañca sukhatthañcā”ti padadvayaṃ “hotī”ti pāṭhasesena yojetabbaṃ.",
  "tika-vin12t0:2091_5": "Vihāradānaṃ leṇatthañca sukhatthañca hotīti hi attho.",
  "tika-vin12t0:2091_6": "Idanti ayaṃ adhippāyo.",
  "tika-vin12t0:2091_7": "Vuttanti vutto.",
  "tika-vin12t0:2091_8": "Vihāradānaṃ sukhatthañca hotīti yojanā.",
  "tika-vin12t0:2091_9": "Jhāyituṃ vipassituñca yaṃ sukhaṃ atthīti sambandho.",
  "tika-vin12t0:2091_10": "Tadatthanti tassa sukhassa atthāya.",
  "tika-vin12t0:2091_11": "Parapadenapīti “jhāyituñca vipassitu”nti padadvayato paraṃ ṭhitena “vihāradāna”nti padenapi.",
  "tika-vin12t0:2091_12": "Idhāti imasmiṃ vihāre.",
  "tika-vin12t0:2091_13": "Vihāradānanti vihārassa dānaṃ,",
  "tika-vin12t0:2091_14": "dātabbavihāraṃ vā,",
  "tika-vin12t0:2091_15": "vaṇṇitanti sambandho.",
  "tika-vin12t0:2091_16": "Vuttanti saṃyuttanikāye vuttaṃ.",
  "tika-vin12t0:2091_17": "Sādhakapāḷiyaṃ yo upassayaṃ dadāti,",
  "tika-vin12t0:2091_18": "so ca sabbadado sabbesaṃ balādīnaṃ dado hotīti yojanā.",
  "tika-vin12t0:2091_19": "So cāti ettha casaddo avadhāraṇattho.",
  "tika-vin12t0:2091_20": "So evāti hi attho.",
  "tika-vin12t0:2092_0": "“Vihāre”ti iminā vāsayetthāti ettha etasaddassa visayaṃ dasseti.",
  "tika-vin12t0:2092_1": "Vāsayeti vāseyya.",
  "tika-vin12t0:2092_2": "Tesaṃ annañcāti ettha “tesa”nti padaṃ “anucchaviya”nti pāṭhasesena yojetabbanti dassento āha “tesaṃ anucchaviya”nti.",
  "tika-vin12t0:2092_3": "Tattha anucchaviyaṃ annañca anucchaviyāni vatthāni cāti yojanā.",
  "tika-vin12t0:2092_4": "Atha vā tesanti bhummatthe sampadānavacananti dassento āha “tesū”ti,",
  "tika-vin12t0:2092_5": "bhikkhūsūti attho.",
  "tika-vin12t0:2092_6": "Ujubhūtesūti ettha sampadānatthe bhummavacanaṃ katvā ujubhūtānaṃ tesaṃ bhikkhūnaṃ dadeyyāti atthopi yujjateva.",
  "tika-vin12t0:2092_7": "“Akuṭilacittesū”ti iminā “ujubhūtesū”ti ettha ujusaddassa akuṭilatthañca bhūtasaddena bāhiratthasamāsañca dasseti.",
  "tika-vin12t0:2092_8": "Ujubhūtaṃ cittametesanti ujubhūtāti vacanattho kātabbo.",
  "tika-vin12t0:2092_9": "Nidaheyyāti nikhaṇitvā ṭhapeyya.",
  "tika-vin12t0:2092_10": "“Na cittapasādaṃ virādhetvā”ti iminā vippasannena cetasāti ettha evatthaphalaṃ vā aññatthāpohanaṃ vā dasseti.",
  "tika-vin12t0:2092_11": "Hīti phalajotako.",
  "tika-vin12t0:2092_12": "Evaṃ vippasannacittassa tassa vihāradāyakassa te bhikkhū dhammaṃ desentīti yojanā.",
  "tika-vin12t0:2093_0": "296.",
  "tika-vin12t0:2093_1": "Āviñchanachiddanti aṅguliṃ ava pavesetvā añchati ākaḍḍhati ettha,",
  "tika-vin12t0:2093_2": "etenāti vā āviñchanaṃ.",
  "tika-vin12t0:2093_3": "Avapubbo achidhātu,",
  "tika-vin12t0:2093_4": "upasaggaakārassa dīghaṃ katvā,",
  "tika-vin12t0:2093_5": "dhātuakārassa ca ikāraṃ katvā “āviñchana”nti vuttaṃ,",
  "tika-vin12t0:2093_6": "tameva chiddaṃ āviñchanachiddaṃ.",
  "tika-vin12t0:2093_7": "Āviñchanarajjunti kavāṭacchidde ava pavesetvā añchati ākaḍḍhati imāyāti āviñchanā,",
  "tika-vin12t0:2093_8": "sāyeva rajjūti āviñchanarajju.",
  "tika-vin12t0:2093_9": "Kāci rajju na na vaṭṭatīti yojanā.",
  "tika-vin12t0:2093_10": "Atha vā na vaṭṭati na hoti,",
  "tika-vin12t0:2093_11": "vaṭṭatiyevāti yojanā.",
  "tika-vin12t0:2093_12": "Tīṇi tālānīti ettha tālasaddo kuñcikāpariyāyoti āha “tisso kuñcikāyo”ti.",
  "tika-vin12t0:2093_13": "Iminā tālasaddassa rukkhatūriyavisese nivatteti.",
  "tika-vin12t0:2093_14": "Yaṃ yanti upakaraṇaṃ.",
  "tika-vin12t0:2093_15": "Tassāti yantakassa.",
  "tika-vin12t0:2093_16": "Vedikāvātapānanti vātaṃ pivati anenāti vātapānaṃ,",
  "tika-vin12t0:2093_17": "vedikāya kataṃ vātapānaṃ vedikāvātapānaṃ.",
  "tika-vin12t0:2093_18": "Cakkalikanti ettha cakkākārena alati pavattatīti cakkalaṃ,",
  "tika-vin12t0:2093_19": "coḷakapādapuñjanaṃ.",
  "tika-vin12t0:2093_20": "Tena bandhitabbanti cakkalikanti dassento āha “coḷakapādapuñjanaṃ bandhitu”nti.",
  "tika-vin12t0:2093_21": "“Vātapānappamāṇena bhisiṃ katvā”ti iminā vātapānapamāṇena katā bhisi vātapānabhisīti vacanatthaṃ dasseti.",
  "tika-vin12t0:2094_0": "297.",
  "tika-vin12t0:2094_1": "“Uccakampi āsandika”nti vacanato vaṭṭatīti veditabboti sambandho.",
  "tika-vin12t0:2094_2": "Ekatobhāgena dīghapīṭhaṃ aṭṭhaṅgulapādakameva vaṭṭatīti yojanā.",
  "tika-vin12t0:2094_3": "Tato adhikaṃ na vaṭṭatīti adhippāyo.",
  "tika-vin12t0:2094_4": "Pamāṇātikkantopīti pisaddo pamāṇayutto pana pagevāti dasseti.",
  "tika-vin12t0:2094_5": "Sattaṅgoti tīsu disāsu apassayo,",
  "tika-vin12t0:2094_6": "cattāro pādāti satta aṅgāni etassāti sattaṅgo.",
  "tika-vin12t0:2094_7": "Ayampīti pisaddo āsandikaṃ apekkhati.",
  "tika-vin12t0:2094_8": "Eḷakapādapīṭhaṃ nāma vuccatīti sambandho.",
  "tika-vin12t0:2094_9": "Eḷakassa pādo viya pādo etthāti eḷakapādaṃ,",
  "tika-vin12t0:2094_10": "tameva pīṭhaṃ eḷakapādapīṭhaṃ.",
  "tika-vin12t0:2094_11": "Āmalakavaṇṇikapīṭhanti āmalakāya vaṇṇo saṇṭhāno āmalakavaṇṇo,",
  "tika-vin12t0:2094_12": "tena yojitaṃ āmalakavaṇṇikaṃ,",
  "tika-vin12t0:2094_13": "tadeva pīṭhaṃ āmalakavaṇṇikapīṭhaṃ.",
  "tika-vin12t0:2094_14": "“Ākārenā”ti iminā vaṇṇasaddassa saṇṭhānatthaṃ dasseti.",
  "tika-vin12t0:2094_15": "Imānīti pīṭhāni.",
  "tika-vin12t0:2094_16": "Etthāti pīṭhe.",
  "tika-vin12t0:2094_17": "Muñcapabbajamayanti muñjena ca pabbajena ca kataṃ.",
  "tika-vin12t0:2095_0": "Manussānanti vaḍḍhakīmanussānaṃ.",
  "tika-vin12t0:2095_1": "Chavisaṃrakkhanatthāyāti chaviyā vināsanato suṭṭhu rakkhanatthāya.",
  "tika-vin12t0:2095_2": "Simbalirukkhādīnantiādisaddena tūlanibbattake sabbarukkhe saṅgaṇhāti.",
  "tika-vin12t0:2095_3": "Khīravalliādīnantiādisaddena tūlanibbattakā sabbā latāyo saṅgaṇhāti.",
  "tika-vin12t0:2095_4": "Poṭakītiṇādīnantiādisaddena tūlanibbattakā sabbā tiṇajātiyo saṅgaṇhāti.",
  "tika-vin12t0:2095_5": "Tīhīti rukkhalatāpoṭakīhi.",
  "tika-vin12t0:2095_6": "Nanu bhūtagāmānaṃ anekattā etehi tīhi mutto bhūtagāmo atthi,",
  "tika-vin12t0:2095_7": "kasmā pana sabbabhūtagāmā saṅgahitā hontīti āha “rukkhavallitiṇajātiyo hī”tiādi.",
  "tika-vin12t0:2095_8": "Tattha hi yasmā natthi,",
  "tika-vin12t0:2095_9": "tasmā saṅgahitā hontīti yojanā.",
  "tika-vin12t0:2095_10": "Tasmāti yasmā natthi, tasmā.",
  "tika-vin12t0:2095_11": "Sabbampi etaṃ tūlanti yojanā.",
  "tika-vin12t0:2095_12": "Bibbohane lomampi vaṭṭatīti sambandho.",
  "tika-vin12t0:2095_13": "Lomampīti pisaddena tūlaṃ apekkhati.",
  "tika-vin12t0:2095_14": "Yaṃkiñci pupphanti sabbaṃ pupphaṃ.",
  "tika-vin12t0:2095_15": "Pattaṃ pāpuṇitvā suddhaṃ tamālapattameva na vaṭṭati,",
  "tika-vin12t0:2095_16": "avasesaṃ sabbaṃ pattaṃ suddhampi vaṭṭatīti adhippāyo.",
  "tika-vin12t0:2095_17": "Pañcavidhanti uṇṇacoḷavākatiṇapaṇṇavasena pañcapakāraṃ.",
  "tika-vin12t0:2096_0": "“Upaḍḍhakāyapamāṇānī”ti iminā addhakāyikānīti ettha addhassa kāyassa pamāṇena katāni addhakāyikānīti atthaṃ dasseti.",
  "tika-vin12t0:2096_1": "Yesu bibbohanesu kaṭito paṭṭhāya yāva sīsaṃ upadahanti,",
  "tika-vin12t0:2096_2": "tāni bibbohanāni addhakāyikāni nāmāti yojanā.",
  "tika-vin12t0:2096_3": "Yassāti bibbohanassa.",
  "tika-vin12t0:2096_4": "Vitthārato muṭṭhiratanaṃ hotīti sambandho.",
  "tika-vin12t0:2096_5": "Iminā yattha saha gīvāya sakalaṃ sīsaṃ ṭhapetuṃ sakkā,",
  "tika-vin12t0:2096_6": "tassa muṭṭhiratanaṃ vitthārapamāṇanti dasseti.",
  "tika-vin12t0:2096_7": "“Tīsu kaṇṇesu dvinnaṃ kaṇṇāna”nti idaṃ bibbohanassa ubhosu antesu ṭhapetabbacoḷapamāṇaṃ sandhāya vuttaṃ.",
  "tika-vin12t0:2096_8": "Idaṃ pana bibbohanassa ubhosu antesu ṭhapitacoḷassa koṭiyā koṭiṃ āhacca dviguṇaṃ kataṃ tikaṇṇaṃ hoti,",
  "tika-vin12t0:2096_9": "tesu tīsu kaṇṇesu dvinnaṃ kaṇṇānamantaraṃ vidatthi caturaṅgulaṃ hoti,",
  "tika-vin12t0:2096_10": "majjhaṭṭhānaṃ koṭito koṭimāhacca muṭṭhiratanaṃ hoti,",
  "tika-vin12t0:2096_11": "idaṃ pana bibbohanaṃ tikaṇṇaṃ hoti.",
  "tika-vin12t0:2096_12": "Vaṭṭaṃ vā caturassādiṃ vā katvā sibbitaṃ yathā koṭito koṭi vitthārato puthulaṭṭhānaṃ muṭṭhiratanaṃ hoti,",
  "tika-vin12t0:2096_13": "evaṃ sibbitabbaṃ.",
  "tika-vin12t0:2096_14": "Ito adhikaṃ na vaṭṭati,",
  "tika-vin12t0:2096_15": "ūnaṃ pana vaṭṭatiyeva.",
  "tika-vin12t0:2096_16": "Sīsūpadhānanti sīsaṃ upadahanti ṭhapenti etthāti sīsūpadhānaṃ.",
  "tika-vin12t0:2096_17": "Bibbohanānīti visesena,",
  "tika-vin12t0:2096_18": "visesaṃ vā sukhaṃ vahantīti bibbohanāni.",
  "tika-vin12t0:2096_19": "Uparīti bibbohanānaṃ upari.",
  "tika-vin12t0:2096_20": "Yāni pana kappiyatūlāni santīti yojanā.",
  "tika-vin12t0:2096_21": "Mahantampīti pisaddo khuddakaṃ pana pagevāti dasseti.",
  "tika-vin12t0:2096_22": "Vinayadharaupatissatthero pana āhāti sambandho.",
  "tika-vin12t0:2096_23": "“Vinayadhara” iti padena phussadevattherato visesaṃ dasseti.",
  "tika-vin12t0:2096_24": "Akappiyatūlaṃ vāti bhisiyaṃ akappiyatūlaṃ vā.",
  "tika-vin12t0:2096_25": "Bibbohane hi akappiyatūlaṃ nāma natthi.",
  "tika-vin12t0:2097_0": "Pañcabhisiyoti ettha vākyabhāvañca asamāhāradigubhāvañca paṭikkhipanto āha “pañcahi uṇṇādīhi pūritā bhisiyo”ti.",
  "tika-vin12t0:2097_1": "Iminā pañcahi uṇṇādīhi pūritā bhisiyo pañcabhisiyoti vacanatthaṃ dasseti.",
  "tika-vin12t0:2097_2": "Atthato pana vākyampi asamāhāradigupi yujjateva.",
  "tika-vin12t0:2097_3": "Kasmā pañcagaṇanā hotīti āha “tūlagaṇanāya hī”tiādi.",
  "tika-vin12t0:2097_4": "Hi yasmā tūlagaṇanāya etāsaṃ gaṇanā vuttā,",
  "tika-vin12t0:2097_5": "tasmā pañcabhisiyo hontīti yojanā.",
  "tika-vin12t0:2097_6": "Tatthāti uṇṇādīsu pañcasu.",
  "tika-vin12t0:2097_7": "Uṇṇaggahaṇena gahitanti sambandho.",
  "tika-vin12t0:2097_8": "Kambalamevāti uṇṇāmayaṃ kambalameva. Uṇṇāya,",
  "tika-vin12t0:2097_9": "uṇṇaṃ vā pakkhipitvā katā bhisi uṇṇābhisi.",
  "tika-vin12t0:2097_10": "Eseva nayo coḷabhisiādīsu.",
  "tika-vin12t0:2098_0": "Pamāṇaniyamoti ettakā pamāṇāti pamāṇassa niyamo.",
  "tika-vin12t0:2098_1": "Mañce attharitabbā bhisi mañcabhisi.",
  "tika-vin12t0:2098_2": "Etāsanti mañcabhisiādīnaṃ.",
  "tika-vin12t0:2098_3": "Yaṃ etaṃ tūlanti yojanā.",
  "tika-vin12t0:2098_4": "Sūrakepīti cammamayabhisiyampi.",
  "tika-vin12t0:2098_5": "Etenāti kurundiyaṃ vuttavacanena siddhaṃ hotīti sambandho.",
  "tika-vin12t0:2099_0": "Mañcabhisinti mañce attharitabbaṃ bhisiṃ.",
  "tika-vin12t0:2099_1": "“Attharaṇatthāya saṃharantīti yujjatī”ti iminā “attharantī”ti ettha kāriyūpacārena attho gahetabboti dasseti.",
  "tika-vin12t0:2099_2": "Attharaṇāya hi saṃharaṇaṃ kāraṇaṃ nāma,",
  "tika-vin12t0:2099_3": "attharaṇaṃ kāriyaṃ nāma.",
  "tika-vin12t0:2099_4": "Uparīti bhisichaviyā upari.",
  "tika-vin12t0:2099_5": "Phusitānīti bindūni.",
  "tika-vin12t0:2099_6": "Bhittikammanti bhittiyaṃ nānāvaṇṇehi rājikaraṇaṃ viya kattabbaṃ kammaṃ.",
  "tika-vin12t0:2100_0": "298.",
  "tika-vin12t0:2100_1": "“Ikkāsa”nti nāmaṃ niyyāsasilesānaṃ nāmanti āha “rukkhaniyyāsaṃ vā silesaṃ vā”ti.",
  "tika-vin12t0:2100_2": "“Kuṇḍakamissakamattika”nti iminā kuṇḍakena missakā mattikā kuṇḍakamattikāti vacanatthaṃ dasseti.",
  "tika-vin12t0:2100_3": "Sāsapapiṭṭhanti sāsapacuṇṇaṃ.",
  "tika-vin12t0:2100_4": "“Bindu bindu hutvā”ti iminā accussannaṃ hotīti ettha kāraṇūpacāraṃ dasseti.",
  "tika-vin12t0:2100_5": "Accussannañhi kāraṇaṃ hoti,",
  "tika-vin12t0:2100_6": "“bindu bindu hutvā”ti ṭhānaṃ kāriyaṃ hoti.",
  "tika-vin12t0:2100_7": "“Puñjitu”nti sodhetuṃ.",
  "tika-vin12t0:2100_8": "Gaṇḍuppādagūthamattikanti mahilatāya gūthamayaṃ mattikaṃ.",
  "tika-vin12t0:2100_9": "Iminā laṇḍamattikanti ettha laṇḍasaddo gūthapariyāyoti dasseti.",
  "tika-vin12t0:2101_0": "299.",
  "tika-vin12t0:2101_1": "Na bhikkhave paṭibhānacittanti ettha “itthirūpakaṃ purisarūpaka”nti pāḷiyaṃ vuttattā kiṃ itthipurisarūpameva na vaṭṭatīti āha “na kevala”ntiādi.",
  "tika-vin12t0:2101_2": "Tiracchānarūpampi kātuṃ vā “karohī”ti vattuṃ vā na vaṭṭatīti sambandho.",
  "tika-vin12t0:2101_3": "Dvārapālanti dvārapālarūpaṃ.",
  "tika-vin12t0:2101_4": "Pasādanīyānīti pasādetabbāni,",
  "tika-vin12t0:2101_5": "pasādetuṃ arahānīti attho.",
  "tika-vin12t0:2102_0": "300. Ekaṅgaṇāti avihāraṭṭhānena samānabhūmibhāgā. Muṇḍacchedanagabbhoti muṇḍena chādetabbo gabbho.",
  "tika-vin12t0:2103_0": "Tatthāti vijjhitabbarukkhe.",
  "tika-vin12t0:2103_1": "“Kata”nti iminā kulaṅkapādakanti ettha ṇikapaccayassa atthaṃ dasseti.",
  "tika-vin12t0:2103_2": "Taṃ āharimaṃ bhittipādaṃ patiṭṭhāpetunti sambandho.",
  "tika-vin12t0:2103_3": "Vassaparittāṇatthanti vassodakaparittāṇatthaṃ.",
  "tika-vin12t0:2103_4": "“Madditamattika”nti iminā uddasudhanti ettha sudhāsaddassa lepanasudhaṃ dasseti,",
  "tika-vin12t0:2103_5": "bhojanasudhaṃ nivatteti.",
  "tika-vin12t0:2104_0": "Pamukhanti vihārassa pamukhaṃ.",
  "tika-vin12t0:2104_1": "Yanti padesaṃ,",
  "tika-vin12t0:2104_2": "hanantīti sambandho.",
  "tika-vin12t0:2104_3": "Tassa katapadesassāti yojanā.",
  "tika-vin12t0:2104_4": "“Paghāna”ntipi vuccatīti dīghavasena “paghāna”ntipi vuccati.",
  "tika-vin12t0:2104_5": "Iminā purimapāṭhe rassabhāvaṃ dīpeti.",
  "tika-vin12t0:2104_6": "“Pakuṭṭa”ntipi pāṭhoti sasaṃyogavasena “pakuṭṭa”ntipi pāṭho.",
  "tika-vin12t0:2104_7": "Iminā purimapāṭhe nisaṃyogabhāvaṃ dasseti.",
  "tika-vin12t0:2104_8": "Vaṃsanti veḷuṃ.",
  "tika-vin12t0:2104_9": "Tatoti vaṃsato.",
  "tika-vin12t0:2104_10": "“Osāretvā kata”nti iminā osāretvā kataṃ osārakanti vacanatthaṃ dasseti.",
  "tika-vin12t0:2104_11": "“Chadanapamukha”nti iminā ṇikapaccayassa sarūpaṃ dasseti.",
  "tika-vin12t0:2104_12": "Cakkalayuttoti cakkalena yutto.",
  "tika-vin12t0:2105_0": "301.",
  "tika-vin12t0:2105_1": "Pānīyadānabhājananti pānīyaṃ deti anenāti pānīyadānaṃ,",
  "tika-vin12t0:2105_2": "tameva bhājanaṃ pānīyadānabhājanaṃ.",
  "tika-vin12t0:2105_3": "“Uḷuṅko ca thālakañcā”ti iminā dve pānīyasaṅkhassa anulomānīti yojanā.",
  "tika-vin12t0:2106_0": "303.",
  "tika-vin12t0:2106_1": "Dvārathakanakanti dvāraṃ thaketi anenāti dvārathakanakaṃ.",
  "tika-vin12t0:2106_2": "Gāmadvāresu dvārathakanakaṃ viya cakkalayuttaṃ dvārathakanakanti yojanā.",
  "tika-vin12t0:2107_0": "305.",
  "tika-vin12t0:2107_1": "Assatarirathāti assānaṃ visesena,",
  "tika-vin12t0:2107_2": "atisayena vāti assataro,",
  "tika-vin12t0:2107_3": "atha vā pakatiasse tarati atikkamatīti assataro,",
  "tika-vin12t0:2107_4": "so etesu rathesu yujjitabboti assatarī,",
  "tika-vin12t0:2107_5": "teyeva rathāti assatarirathāti dassento āha “assatarayuttā rathā assatarirathā”ti.",
  "tika-vin12t0:2107_6": "Tattha “assatarayuttā”ti iminā “assatarī”ti padassa assatthitaddhitaṃ dasseti.",
  "tika-vin12t0:2107_7": "Āmuttamaṇikuṇḍalāti padassa “sataṃ kaññā sahassānī”ti padena sambandhitabbattā vuttaṃ “āmuttamaṇikuṇḍalānī”ti.",
  "tika-vin12t0:2107_8": "Iminā nikārassa ākāro hotīti dasseti.",
  "tika-vin12t0:2107_9": "Kaṇṇesu āmuttaṃ maṇikuṇḍalaṃ etāsanti āmuttamaṇikuṇḍalā kaññāyo.",
  "tika-vin12t0:2108_0": "Khandhaparinibbānena parinibbutoti atthaṃ paṭikkhipanto āha “kilesaparinibbānena parinibbuto”ti.",
  "tika-vin12t0:2108_1": "Sītibhūtoti ettha kilesātapānaṃ abhāveneva sītibhūto,",
  "tika-vin12t0:2108_2": "na aññesanti āha “kilesātapābhāvenā”ti.",
  "tika-vin12t0:2108_3": "“Kilesūpadhiabhāvenā”ti iminā nirupadhīti ettha khandhūpadhiabhisaṅkhārūpadhiabhāvenāti atthaṃ paṭikkhipati.",
  "tika-vin12t0:2109_0": "Āsattiyoti ettha punappunaṃ visayesu,",
  "tika-vin12t0:2109_1": "bhavesu vā sañjantīti āsattiyoti dassento āha “rūpādīsū”tiādi.",
  "tika-vin12t0:2109_2": "Patthanāyoti taṇhāyo.",
  "tika-vin12t0:2109_3": "Iminā āsattīnaṃ sarūpaṃ dasseti.",
  "tika-vin12t0:2109_4": "“Chinditvā”ti iminā chetvāti ettha chedhātuyā chedanatthaṃ dasseti.",
  "tika-vin12t0:2109_5": "Vineyyahadaye daranti ettha “vineyyā”ti padassa tvāpaccayantabhāvañca hadayasaddassa cittavācakabhāvañca",
  "tika-vin12t0:2109_6": "darathasarūpañca dassento āha “citte kilesadarathaṃ vinetvā”ti.",
  "tika-vin12t0:2109_7": "Tattha “citte”ti iminā hadayasaddassatthaṃ dasseti,",
  "tika-vin12t0:2109_8": "“kilesa” iti padena darathasarūpaṃ,",
  "tika-vin12t0:2109_9": "“vinetvā”ti iminā tvāpaccayantabhāvaṃ dasseti.",
  "tika-vin12t0:2109_10": "Vayakaraṇanti paribbayamūlaṃ.",
  "tika-vin12t0:2109_11": "Tañhi vayaṃ kariyati anenāti vayakaraṇanti vuccati.",
  "tika-vin12t0:2109_12": "Iminā vayassa karaṇaṃ vayāyikaṃ,",
  "tika-vin12t0:2109_13": "karaṇatthe āyikapaccayo,",
  "tika-vin12t0:2109_14": "vayāyikameva veyyāyikanti atthaṃ dasseti.",
  "tika-vin12t0:2110_0": "307.",
  "tika-vin12t0:2110_1": "Ādeyyavācoti ettha ādiyitabbāti ādeyyā,",
  "tika-vin12t0:2110_2": "sā vācā etassāti ādeyyavācoti dassento āha “tassa vacana”ntiādi.",
  "tika-vin12t0:2110_3": "Tattha tassāti anāthapiṇḍikassa.",
  "tika-vin12t0:2110_4": "Sadhanāti saṃvijjamāna dhanā,",
  "tika-vin12t0:2110_5": "attano vā dhanavanto.",
  "tika-vin12t0:2110_6": "Mandadhanāti appadhanā.",
  "tika-vin12t0:2110_7": "Adāsīti anāthapiṇḍiko adāsi.",
  "tika-vin12t0:2110_8": "Itīti evaṃ,",
  "tika-vin12t0:2110_9": "datvā katvāti sambandho.",
  "tika-vin12t0:2110_10": "Soti anāthapiṇḍiko,",
  "tika-vin12t0:2110_11": "agamāsīti sambandho.",
  "tika-vin12t0:2111_0": "Kahāpaṇe santharīti sambandho.",
  "tika-vin12t0:2111_1": "Koṭiyā karaṇabhūtāya,",
  "tika-vin12t0:2111_2": "ādhārabhūtāya vā.",
  "tika-vin12t0:2111_3": "Paṭipātetvāti paṭihanāpetvā.",
  "tika-vin12t0:2111_4": "Tattha tasmiṃ ṭhāne ye rukkhā vā yā pokkharaṇiyo vā tiṭṭhantīti yojanā.",
  "tika-vin12t0:2111_5": "Tesanti tāsaṃ rukkhapokkharaṇīnaṃ.",
  "tika-vin12t0:2111_6": "Sāmaññañhi apekkhitvā pulliṅgavasena vuttaṃ.",
  "tika-vin12t0:2111_7": "Parikkhepapamāṇanti pariṇāhassa pamāṇaṃ.",
  "tika-vin12t0:2111_8": "Assāti anāthapiṇḍikassa.",
  "tika-vin12t0:2112_0": "Evaṃ bahudhanaṃ cajantassāpi gahapatinoti yojanā.",
  "tika-vin12t0:2112_1": "Koṭṭhakaṃ māpesīti ettha aññe koṭṭhake paṭikkhipanto āha “dvārakoṭṭhakapāsāda”nti.",
  "tika-vin12t0:2113_0": "Vihārādayoti ettha ādisaddena pāḷiyaṃ āgate pariveṇādayo cuddasa upakaraṇe saṅgaṇhāti.",
  "tika-vin12t0:2113_1": "Amhākaṃ bhagavato vihārakārāpanapasaṅgena sattannampi buddhānaṃ vihārakārāpanaṃ dassento āha “vipassissā”tiādi.",
  "tika-vin12t0:2113_2": "Tattha vipassissa bhagavato vihāraṃ kārāpesīti sambandho.",
  "tika-vin12t0:2113_3": "Tigāvutappamāṇaṃ bhūmiṃ suvaṇṇayaṭṭhisantharena kiṇitvā vihāraṃ kārāpesīti yojanā.",
  "tika-vin12t0:2113_4": "Eseva nayo paratopi.",
  "tika-vin12t0:2113_5": "Aṭṭhakarīsappamāṇā bhūmi usabhena dasausabhappamāṇā yaṭṭhiyā dvisatayaṭṭhippamāṇā hotīti daṭṭhabbaṃ.",
  "tika-vin12t0:2113_6": "“Evaṃ anupubbena parihāyantī”ti vatvā sabbajanaṃ saṃvejento āha “sampattiyo hī”tiādi.",
  "tika-vin12t0:2113_7": "Tattha yasmā sampattiyo parihāyanti,",
  "tika-vin12t0:2113_8": "tasmā alameva sabbasampattīsu virajjituṃ,",
  "tika-vin12t0:2113_9": "alaṃ eva sabbasampattīhi vimuccitunti yojanā.",
  "tika-vin12t0:2113_10": "“Sabbasampattīsū”ti padañhi “vimuccitu”nti padena vibhattipariṇāmaṃ katvā sambandhitabbaṃ.",
  "tika-vin12t0:2114_0": "308.",
  "tika-vin12t0:2114_1": "Khaṇḍaphullasaddānaṃ adhikaraṇabhāvaṃ dassento āha “khaṇḍanti chinnokāso.",
  "tika-vin12t0:2114_2": "Phullanti phalitokāso”ti.",
  "tika-vin12t0:2114_3": "Tattha “chinnokāso”ti iminā khaṇḍati chijjati etthāti khaṇḍanti vacanatthaṃ dasseti.",
  "tika-vin12t0:2114_4": "“Phalitokāso”ti iminā phullati phalati etthāti phullanti vacanatthaṃ dasseti.",
  "tika-vin12t0:2114_5": "Paṭisaṅkharissatīti ettha pāṭisaddassa pākatikatthabhāvaṃ,",
  "tika-vin12t0:2114_6": "saṅkharissatisaddassa ca karadhātuyā nipphannabhāvaṃ dassetuṃ vuttaṃ “pākatikaṃ kariyatī”ti.",
  "tika-vin12t0:2115_0": "310.",
  "tika-vin12t0:2115_1": "Theroti sāriputtatthero,",
  "tika-vin12t0:2115_2": "āgacchatīti sambandho.",
  "tika-vin12t0:2115_3": "Idanti gilānapaṭijagganādi.",
  "tika-vin12t0:2115_4": "Assāti therassa.",
  "tika-vin12t0:2115_5": "Aggāsanantiādīsu aggasaddo paṭhamatthopi uttamatthopi yujjati.",
  "tika-vin12t0:2115_6": "Tena vuttaṃ “therāsana”ntiādi.",
  "tika-vin12t0:2115_7": "Antarā satthīnanti ettha antarāti bhummatthe nissakkavacanaṃ.",
  "tika-vin12t0:2115_8": "Satthisaddo ca ūrusaṅkhāto pādavācakoti āha “catunnaṃ pādānaṃ antare”ti.",
  "tika-vin12t0:2116_0": "315.",
  "tika-vin12t0:2116_1": "Patiṭṭhāpesīti ettha kaṃ vayaṃ katvā patiṭṭhāpesīti āha “aṭṭhārasakoṭipariccāgaṃ katvā”ti.",
  "tika-vin12t0:2116_2": "Evantiādi nigamanaṃ.",
  "tika-vin12t0:2117_0": "Āsanappaṭibāhanādikathā",
  "tika-vin12t0:2118_0": "316.",
  "tika-vin12t0:2118_1": "Vippakatabhojanenāti ettha vippakatasaddo aniṭṭhitapariyāyoti āha “aniṭṭhite bhojane”ti.",
  "tika-vin12t0:2118_2": "Pakiriyittha,",
  "tika-vin12t0:2118_3": "pakiriyissate vā pakataṃ,",
  "tika-vin12t0:2118_4": "na pakataṃ vippakatanti viggaho kātabbo,",
  "tika-vin12t0:2118_5": "atthato pana “kariyamāno aniṭṭhito”ti vuttaṃ hoti.",
  "tika-vin12t0:2118_6": "Etthāti ṭhāne.",
  "tika-vin12t0:2118_7": "Atisamīpanti bhuñjamānassa bhikkhussa atiāsannaṃ.",
  "tika-vin12t0:2118_8": "Tassāti bhuñjamānassa bhikkhussa.",
  "tika-vin12t0:2118_9": "Pivitvā vāti yāguṃ pivitvā vā.",
  "tika-vin12t0:2118_10": "Khāditvā vāti khajjakaṃ khāditvā vā.",
  "tika-vin12t0:2118_11": "Rittahatthampīti tucchahatthampi.",
  "tika-vin12t0:2118_12": "Pisaddena āmisahatthaṃ pana pagevāti dasseti.",
  "tika-vin12t0:2118_13": "Hīti saccaṃ, yasmā vā.",
  "tika-vin12t0:2118_14": "Soti rittahattho bhikkhu.",
  "tika-vin12t0:2119_0": "Āpattinti dukkaṭāpattiṃ.",
  "tika-vin12t0:2119_1": "Yanti vippakatabhojanaṃ bhikkhuṃ.",
  "tika-vin12t0:2119_2": "Soti pacchā āgato bhikkhu.",
  "tika-vin12t0:2119_3": "Ayañca bhikkhūti vippakatabhojano ayañca bhikkhu.",
  "tika-vin12t0:2119_4": "Tenāti vippakatabhojanena navakena vā vuḍḍhatarena vā bhikkhunā.",
  "tika-vin12t0:2119_5": "Kiṃ navakena vuḍḍhataraṃ āṇāpetuṃ vaṭṭatīti āha “vuḍḍhataraṃ hī”tiādi.",
  "tika-vin12t0:2119_6": "Hīti saccaṃ, yasmā vā.",
  "tika-vin12t0:2119_7": "Soti vuḍḍhataro bhikkhu.",
  "tika-vin12t0:2119_8": "Tatoti udakaṃ āharāpetuṃ āṇattito.",
  "tika-vin12t0:2119_9": "Yanti kammaṃ.",
  "tika-vin12t0:2120_0": "Yoti bhikkhu.",
  "tika-vin12t0:2120_1": "“Evarūpassā”ti padena tassa niyamanaṃ veditabbaṃ.",
  "tika-vin12t0:2120_2": "Kāsassa kheḷamallakaṃ ṭhapetabbaṃ.",
  "tika-vin12t0:2120_3": "Bhagandaraatisārānaṃ vaccakapālaṃ ṭhapetabbaṃ.",
  "tika-vin12t0:2120_4": "Aññesaṃ aññāni ṭhapetabbāni honti.",
  "tika-vin12t0:2120_5": "Tena vuttaṃ “kheḷa…pe… hontī”ti.",
  "tika-vin12t0:2120_6": "Yasmiṃti yasmiṃ gilāne.",
  "tika-vin12t0:2120_7": "Yopi bhesajjaṃ karotīti sambandho.",
  "tika-vin12t0:2120_8": "Lesakappenāti ettha lesakappasaddānaṃ atthato ekattā vuttaṃ “appakena sīsābādhādimattenā”ti.",
  "tika-vin12t0:2120_9": "Bhikkhū gaṇetvāti ettha gaṇaṃ ñatvāti dassento āha “paricchedaṃ ñatvā”ti.",
  "tika-vin12t0:2120_10": "Tattha “pariccheda”nti iminā gaṇasaddassa adhippāyatthaṃ dasseti.",
  "tika-vin12t0:2120_11": "“Ñatvā”ti iminā idhātuyā atthaṃ dasseti.",
  "tika-vin12t0:2121_0": "Senāsanaggāhakathā",
  "tika-vin12t0:2122_0": "318.",
  "tika-vin12t0:2122_1": "Seyyāti kāyapasāraṇasaṅkhātaṃ sayanakiriyaṃ paṭikkhipitvā senāsanasaṅkhātaṃ seyyaṃ dassento āha “mañcaṭṭhānānī”ti.",
  "tika-vin12t0:2122_2": "“Seyyāparicchedenā”ti iminā seyyagghenāti ettha agghasaddassa pūjanatthaṃ paṭikkhipitvā paricchedanatthaṃ dīpeti.",
  "tika-vin12t0:2122_3": "Ettha ca agghasaddassa catutthakkharena yuttabhāvo heṭṭhā samuccayakkhandhakavaṇṇanā yojanāya vuttoyeva.",
  "tika-vin12t0:2122_4": "Kālanti seyyāpaṭiggahaṇassa kālaṃ.",
  "tika-vin12t0:2122_5": "Gāhiyamānāti gāhāpiyamānā.",
  "tika-vin12t0:2122_6": "“Atirekāni ahesu”nti iminā ussārayiṃsūti ettha uddhaṃ sārayiṃsu gacchiṃsu pavattiṃsūti atthaṃ dasseti.",
  "tika-vin12t0:2122_7": "Atirekānīti ca bhikkhuparicchedato seyyāparicchedāni atirekāni.",
  "tika-vin12t0:2122_8": "Anubhāganti ettha anu pacchā dātabbo bhāgo anubhāgoti dassento āha “puna aparampi bhāgaṃ dātu”nti.",
  "tika-vin12t0:2122_9": "Atimandesūtiādivacanena kiñcimandesu bhikkhūsu ekekassa bhikkhuno dve tisso seyyā dātabbā.",
  "tika-vin12t0:2122_10": "Yato kiñcimandesu bhikkhūsu dve tayo vihārā dātabbāti atthopi gahetabbo.",
  "tika-vin12t0:2122_11": "Tatthāti “na akāmā dātabbo”ti vacane.",
  "tika-vin12t0:2122_12": "Anubhāge gahiteti yojanā.",
  "tika-vin12t0:2122_13": "Yena anubhāgo ca paṭhamabhāgo ca gahito,",
  "tika-vin12t0:2122_14": "so bhikkhūti yojanā.",
  "tika-vin12t0:2123_0": "“Upacārasīmato bahī”ti iminā nissīmeti ettha sīmato bahi nikkhantaṃ,",
  "tika-vin12t0:2123_1": "nisinnaṃ vā nissīmanti atthaṃ dasseti.",
  "tika-vin12t0:2123_2": "Upacārasīmāya āvāsavaḍḍhanavasena ativitthārattā vuttaṃ “dūre ṭhitassāpī”ti.",
  "tika-vin12t0:2123_3": "Utukālepīti hemantagimhakālepi.",
  "tika-vin12t0:2123_4": "Tasmiñhi kāle sītauṇhautu tikhiṇo hoti,",
  "tika-vin12t0:2123_5": "tasmā tasseva visesena utukāloti nāmaṃ pākaṭaṃ hoti.",
  "tika-vin12t0:2123_6": "Tena vuttaṃ “hemantagimhakālepī”ti.",
  "tika-vin12t0:2123_7": "Pisaddena vassakālaṃ apekkhati.",
  "tika-vin12t0:2123_8": "Purimavassūpanāyikadivase gāho purimako,",
  "tika-vin12t0:2123_9": "pacchimavassūpanāyikadivase gāho pacchimako.",
  "tika-vin12t0:2124_0": "Antarā dvīhi vassūpanāyikadivasehi mutte kāle gāho antarāmuttako.",
  "tika-vin12t0:2124_1": "Ekasmiṃ vihāreti ekissaṃ vihārasīmāyaṃ.",
  "tika-vin12t0:2124_2": "Senāsanasāmikāti senāsanadāyakā,",
  "tika-vin12t0:2124_3": "dentīti sambandho.",
  "tika-vin12t0:2124_4": "Tanti senāsanaṃ.",
  "tika-vin12t0:2124_5": "Āvāsikā na olokentīti sambandho.",
  "tika-vin12t0:2124_6": "Etthāti senāsane.",
  "tika-vin12t0:2124_7": "Palujjantampīti vinassantampi.",
  "tika-vin12t0:2124_8": "Bhagavā āhāti sambandho.",
  "tika-vin12t0:2124_9": "Tassāti senāsanassa.",
  "tika-vin12t0:2124_10": "Aparajjūti aparasmiṃ ahani aparajju.",
  "tika-vin12t0:2124_11": "Gatāyāti atikkamitāya.",
  "tika-vin12t0:2124_12": "Pavāraṇāya gatāya pavāraṇadivase atikkamite sati aparajju antarāmuttako gāhetabboti yojanā.",
  "tika-vin12t0:2125_0": "Tanti antarāmuttakaṃ.",
  "tika-vin12t0:2125_1": "Gāhentenāti gāhāpentena.",
  "tika-vin12t0:2125_2": "Tenāti gaṇhantena.",
  "tika-vin12t0:2125_3": "Aṭṭhamāseti cattāro hemantamāse,",
  "tika-vin12t0:2125_4": "cattāro ca gimhamāseti aṭṭhamāse.",
  "tika-vin12t0:2125_5": "Kadāci pañca gimhamāseti navamāse vā.",
  "tika-vin12t0:2125_6": "Khaṇḍaṃ vāti chinnaṭṭhānaṃ vā.",
  "tika-vin12t0:2125_7": "Phullaṃ vāti phalitaṭṭhānaṃ vā.",
  "tika-vin12t0:2125_8": "Paṭisaṅkharitabbanti pākatikaṃ kātabbaṃ.",
  "tika-vin12t0:2125_9": "Divasaṃ khepetvāti pariveṇe divasaṃ khepetvā.",
  "tika-vin12t0:2125_10": "Tatthāti gahitasenāsane.",
  "tika-vin12t0:2125_11": "Rattindivanti ratti ca divo ca rattindivaṃ,",
  "tika-vin12t0:2125_12": "samāhāradvando,",
  "tika-vin12t0:2125_13": "accantasaṃyoge cetaṃ upayogavacanaṃ.",
  "tika-vin12t0:2125_14": "Na labbhatīti saṅghattherena na labbhati.",
  "tika-vin12t0:2125_15": "Idanti senāsanaṃ.",
  "tika-vin12t0:2126_0": "Antarāmuttakagāhena agahetabbasenāsanaṃ dassento āha “yasmiṃ panā”tiādi.",
  "tika-vin12t0:2126_1": "Temāsaccayena temāsaccayenāti tiṇṇaṃ māsānaṃ atikkamena tiṇṇaṃ māsānaṃ atikkamena.",
  "tika-vin12t0:2126_2": "Hīti saccaṃ, yasmā vā.",
  "tika-vin12t0:2126_3": "Yasmiṃ panāti senāsane pana.",
  "tika-vin12t0:2126_4": "Sakidevāti ekavārameva.",
  "tika-vin12t0:2126_5": "Ayanti esā kathā.",
  "tika-vin12t0:2127_0": "Tatthāti duvidhesu senāsanaggāhesu.",
  "tika-vin12t0:2127_1": "Utukālanti utukāle āgacchantīti sambandho.",
  "tika-vin12t0:2127_2": "Tesaṃ tadāva dātabbanti sambandho.",
  "tika-vin12t0:2127_3": "Akālo nāmāti uṭṭhāpanassa akālo nāma natthi.",
  "tika-vin12t0:2127_4": "Ekaṃ vā mañcaṭṭhānaṃ vā ṭhapetabbanti yojanā.",
  "tika-vin12t0:2127_5": "Eko vā thero āgacchatīti yojanā.",
  "tika-vin12t0:2127_6": "Ubbhaṇḍikāti ukkhittabhaṇḍikā.",
  "tika-vin12t0:2128_0": "Bahūsūti tayo ādiṃ katvā bahūsu bhikkhūsu.",
  "tika-vin12t0:2128_1": "Pahotīti ekekassa bhikkhussa pahoti.",
  "tika-vin12t0:2128_2": "Tatthāti pariveṇe.",
  "tika-vin12t0:2128_3": "Tassevāti pariveṇasāmikasseva.",
  "tika-vin12t0:2128_4": "Evaṃ apahontesūti evaṃ pariveṇagghena apahontesu.",
  "tika-vin12t0:2128_5": "Pāsādagghenāti vihārasaṅkhātassa pāsādassa paricchedena.",
  "tika-vin12t0:2128_6": "Ovarakagghenāti gabbhassa paricchedena.",
  "tika-vin12t0:2128_7": "Seyyagghenāti catupañcahatthappamāṇāya seyyāya paricchedena.",
  "tika-vin12t0:2128_8": "Mañcaṭṭhānenāti dvihatthavitthārassa catuhatthaāyāmassa mañcassa ṭhānena.",
  "tika-vin12t0:2128_9": "Ekamañcaṭṭhānassa dvinnaṃ pīṭhakānaṃ ṭhānattā vuttaṃ “ekapīṭhakaṭṭhānavasenā”ti.",
  "tika-vin12t0:2128_10": "Idaṃ nisīdituṃ sakkuṇeyyavasena vuttaṃ.",
  "tika-vin12t0:2128_11": "Sace na sakkā nisīdituṃ,",
  "tika-vin12t0:2128_12": "na dātabbaṃ.",
  "tika-vin12t0:2128_13": "Tena vuttaṃ “bhikkhuno pana ṭhitokāsamattaṃ na gāhetabba”nti.",
  "tika-vin12t0:2128_14": "Etanti ṭhitokāsamattaṃ.",
  "tika-vin12t0:2128_15": "Hīti saccaṃ, yasmā vā.",
  "tika-vin12t0:2128_16": "Ekamañcaṭṭhānassa tiṇṇaṃ janānaṃ ekapīṭhakaṭṭhānabhāvena apahontattā vuttaṃ “ekaṃ mañcaṭṭhānaṃ vā tiṇṇaṃ janānaṃ dātabba”nti.",
  "tika-vin12t0:2128_17": "Hīti saccaṃ.",
  "tika-vin12t0:2128_18": "“Sītasamaye”ti iminā uṇhasamayepi sabbadivasaṃ ajjhokāse vasituṃ na sakkāti dīpeti.",
  "tika-vin12t0:2128_19": "Pariḷāhasamaye pana sakkā sabbarattiṃ ajjhokāse vasituṃ.",
  "tika-vin12t0:2128_20": "Kiñcāpi sakkā,",
  "tika-vin12t0:2128_21": "sītuṇhakāle pana na dātabbattā pariḷāhasamayepi na dātabbanti veditabbaṃ.",
  "tika-vin12t0:2128_22": "Ekamañcaṭṭhāne vā ekapīṭhakaṭṭhāne vā tiṇṇaṃ janānaṃ nisīdanākāraṃ dassento āha “mahātherenā”tiādi.",
  "tika-vin12t0:2128_23": "Tattha mahātherena vattabbanti sambandho.",
  "tika-vin12t0:2128_24": "Niddāgarukoti niddāya garukārako.",
  "tika-vin12t0:2128_25": "Sītaṃ anudahatīti sītaṃ maṃ pīḷeti.",
  "tika-vin12t0:2128_26": "Tenāti mahātherena.",
  "tika-vin12t0:2128_27": "Dutiyattherenāpīti pisaddo mahātheraṃ apekkhati.",
  "tika-vin12t0:2128_28": "Vuttanayenevāti “ukkāsitvā”tiādinā vuttanayeneva.",
  "tika-vin12t0:2128_29": "Evantiādi nigamanaṃ.",
  "tika-vin12t0:2128_30": "Jambudīpe pana ekacce bhikkhū gāhentīti sambandho.",
  "tika-vin12t0:2128_31": "Kiñcideva mañcaṭṭhānaṃ vā pīṭhaṭṭhānaṃ vāti yojanā.",
  "tika-vin12t0:2128_32": "Ayantiādi purimavacanassa nigamanavasena pacchimavacanassa kathanatthāya vuttavacanaṃ.",
  "tika-vin12t0:2129_0": "Vassāvāse senāsanaggāho evaṃ veditabboti yojanā.",
  "tika-vin12t0:2129_1": "Āgantukavattanti āgantukassa vattaṃ.",
  "tika-vin12t0:2129_2": "Aññatthāti aññasmiṃ ṭhāne.",
  "tika-vin12t0:2129_3": "Gantvā vasitukāmena āgantukenāti yojanā.",
  "tika-vin12t0:2129_4": "Vassūpanāyikadivasamevāti vassaṃ upagamanadivaseyeva.",
  "tika-vin12t0:2129_5": "Tatthāti aññaṃ ṭhānaṃ.",
  "tika-vin12t0:2129_6": "Nagantabbakāraṇaṃ dassento āha “vasanaṭṭhānaṃ vā hī”tiādi.",
  "tika-vin12t0:2129_7": "Hīti yasmā.",
  "tika-vin12t0:2129_8": "Tatrāti aññasmiṃ ṭhāne.",
  "tika-vin12t0:2129_9": "Tenāti sambādhaasampajjanakāraṇā.",
  "tika-vin12t0:2129_10": "Tasmāti yasmā na phāsuṃ vihareyya, tasmā.",
  "tika-vin12t0:2129_11": "Taṃ vihāranti yasmiṃ vasitukāmo,",
  "tika-vin12t0:2129_12": "taṃ vihāraṃ.",
  "tika-vin12t0:2129_13": "Tatthāti vihāre,",
  "tika-vin12t0:2129_14": "vasanto sukhaṃ vasissatīti sambandho.",
  "tika-vin12t0:2129_15": "Uddesatthikoti uddesaṃ atthiko,",
  "tika-vin12t0:2129_16": "uddesena vā.",
  "tika-vin12t0:2129_17": "Kammaṭṭhānasappāyatanti kammaṭṭhānena,",
  "tika-vin12t0:2129_18": "kammaṭṭhānassa vā sappāyabhāvaṃ.",
  "tika-vin12t0:2130_0": "Tatthāti aññavihāraṃ.",
  "tika-vin12t0:2130_1": "Gacchantena ghaṭṭetabboti sambandho.",
  "tika-vin12t0:2130_2": "Ghaṭṭetabbākāraṃ dassento āha “na tatthā”tiādi.",
  "tika-vin12t0:2130_3": "Tattha tatthāti sakaṭṭhāne.",
  "tika-vin12t0:2130_4": "Kiṃ na vattabbāti āha “tumhe”tiādi.",
  "tika-vin12t0:2130_5": "Salākabhattādīni vā yāgukhajjakādīni vā natthi na vijjantīti yojanā.",
  "tika-vin12t0:2130_6": "Uposathāgārassa parikkhāroti sambandho.",
  "tika-vin12t0:2130_7": "Tumhākaṃ vihārassa idaṃ tāḷañceva imaṃ sūciñca sampaṭicchathāti yojanā.",
  "tika-vin12t0:2130_8": "Gamiyavattanti gamikānaṃ bhikkhūnaṃ vattaṃ.",
  "tika-vin12t0:2130_9": "“Daharehī”ti padaṃ “ukkhipāpetvā”ti ca “gāhāpetvā”ti ca padadvaye kāritakammaṃ,",
  "tika-vin12t0:2130_10": "“pattacīvarabhaṇḍikāyo”ti padaṃ “ukkhipāpetvā”ti pade dhātukammaṃ,",
  "tika-vin12t0:2130_11": "“telanāḷikattaradaṇḍādīnī”ti padaṃ “gāhāpetvā”ti pade dhātukammameva.",
  "tika-vin12t0:2130_12": "Attānaṃ dassentenāti attānaṃ manussānaṃ pakāsentena.",
  "tika-vin12t0:2130_13": "Vitakkanti paccayabāhullikavitakkaṃ.",
  "tika-vin12t0:2130_14": "“Saparivāra”nti padaṃ “gacchantañcā”ti pade kiriyāvisesanaṃ.",
  "tika-vin12t0:2130_15": "Evañhi sati saparivāraṃ gacchantañcāti sambandho.",
  "tika-vin12t0:2130_16": "“Na”nti pade pana kārakavisesanaṃ.",
  "tika-vin12t0:2130_17": "Evañhi sati saparivāraṃ naṃ bhikkhunti sambandho.",
  "tika-vin12t0:2130_18": "“Disvā”ti pade ca kiriyāvisesanameva.",
  "tika-vin12t0:2130_19": "Evañhi sati gacchantañca naṃ bhikkhuṃ saparivāraṃ disvāti sambandho.",
  "tika-vin12t0:2130_20": "Manussā vadantīti sambandho.",
  "tika-vin12t0:2130_21": "Tesūti manussesu.",
  "tika-vin12t0:2130_22": "Eko paṇḍitamanussoti sambandho.",
  "tika-vin12t0:2130_23": "Ayaṃ kālo vassūpanāyikakālo nāmāti yojanā.",
  "tika-vin12t0:2130_24": "Yatthāti ṭhāne.",
  "tika-vin12t0:2130_25": "Tassāti ekassa paṇḍitamanussassa,",
  "tika-vin12t0:2130_26": "vacananti sambandho.",
  "tika-vin12t0:2130_27": "Te manussā yācantīti sambandho.",
  "tika-vin12t0:2130_28": "Aññatthāti aññaṃ ṭhānaṃ.",
  "tika-vin12t0:2130_29": "Mejjanti aññamaññaṃ sinehantīti mittā.",
  "tika-vin12t0:2130_30": "Sukhadukkhesu amā saha vattantīti amaccā.",
  "tika-vin12t0:2130_31": "Mittāyeva amaccāti mittāmaccā, te.",
  "tika-vin12t0:2130_32": "Sammantayitvāti samaṃ,",
  "tika-vin12t0:2130_33": "sammā vā mantayitvā.",
  "tika-vin12t0:2130_34": "Idhevāti gāme eva,",
  "tika-vin12t0:2130_35": "vihāre eva vā.",
  "tika-vin12t0:2130_36": "Kasmā sādituṃ vaṭṭati,",
  "tika-vin12t0:2130_37": "nanu sabbametaṃ akappiyañca sāvajjañcāti āha “sabbañhetaṃ kappiyañceva anavajjañcā”ti.",
  "tika-vin12t0:2130_38": "Hi yasmā etaṃ sabbaṃ kappiyañca anavajjañca,",
  "tika-vin12t0:2130_39": "tasmā sabbaṃ sādituṃ vaṭṭatīti yojanā.",
  "tika-vin12t0:2130_40": "Kurundiyaṃ pana vuttanti sambandho.",
  "tika-vin12t0:2130_41": "Ubhayampīti mahāaṭṭhakathākurundīsu vuttavacanavasena ubhayampi etaṃ vacananti sambandho.",
  "tika-vin12t0:2131_0": "Āvāsikavattaṃ vitthārento āha “paṭikacceva hī”tiādi.",
  "tika-vin12t0:2131_1": "Tattha paṭikaccevāti āgantukānaṃ āgatato paṭhamameva.",
  "tika-vin12t0:2131_2": "Padhānagharavihāramaggoti padhānagharamaggo ca vihāramaggo ca.",
  "tika-vin12t0:2131_3": "Muddavedikāyāti cetiyassa hammiyavedikāya.",
  "tika-vin12t0:2131_4": "Kasmā idampi sabbaṃ kātabbanti āha “vassaṃ vasitukāmā hī”tiādi.",
  "tika-vin12t0:2131_5": "Hīti saccaṃ, yasmā vā.",
  "tika-vin12t0:2131_6": "Vassaṃ vasitukāmā sukhaṃ vasissantīti sambandho.",
  "tika-vin12t0:2131_7": "Kataparikammehi āvāsikehīti sambandho.",
  "tika-vin12t0:2131_8": "Yato kulato pakatiyā labbhati,",
  "tika-vin12t0:2131_9": "tasmiṃ kule vassāvāsikaṃ pucchitabbanti yojanā.",
  "tika-vin12t0:2131_10": "Na dinnapubbanti pubbe na dinnaṃ.",
  "tika-vin12t0:2131_11": "Hīti yasmā.",
  "tika-vin12t0:2131_12": "Upaddutāti upagantvā,",
  "tika-vin12t0:2131_13": "bhusaṃ vā pīḷitā.",
  "tika-vin12t0:2131_14": "Tatthāti manussesu.",
  "tika-vin12t0:2131_15": "Yeti manussā.",
  "tika-vin12t0:2131_16": "Vassāvāsike gāhiteti vassāvāsike senāsane gāhāpiyamāne.",
  "tika-vin12t0:2131_17": "Gāhitabhikkhūnanti gāhāpitabhikkhūnaṃ.",
  "tika-vin12t0:2131_18": "Vassāvāsikanti vassaṃ āvasantānaṃ dātabbaṃ cīvaraṃ.",
  "tika-vin12t0:2131_19": "Gāhaṇakāloti gāhāpanakālo.",
  "tika-vin12t0:2131_20": "Upakaṭṭhoti āsanno.",
  "tika-vin12t0:2131_21": "Chātakādīhīti ādisaddena rogādayo saṅgaṇhāti.",
  "tika-vin12t0:2131_22": "Yanti cīvaraṃ.",
  "tika-vin12t0:2131_23": "Tatoti cīvarato.",
  "tika-vin12t0:2131_24": "Tanti vacanaṃ.",
  "tika-vin12t0:2131_25": "Tadanurūpenāti tesaṃ manussānaṃ vacanassānurūpena.",
  "tika-vin12t0:2131_26": "Tesaṃ tesanti manussānaṃ,",
  "tika-vin12t0:2131_27": "vassāvāsikaṃ cīvaranti sambandho.",
  "tika-vin12t0:2132_0": "Yassāti bhikkhuno.",
  "tika-vin12t0:2132_1": "Soti bhikkhu.",
  "tika-vin12t0:2132_2": "Iti vadantīti yojanā.",
  "tika-vin12t0:2132_3": "Tanti cīvaraṃ.",
  "tika-vin12t0:2132_4": "Paṭikkammāti paṭikkamitvā.",
  "tika-vin12t0:2132_5": "Vihārato apasakkitvāti attho.",
  "tika-vin12t0:2132_6": "Tatrāti gāme.",
  "tika-vin12t0:2132_7": "Upanikkhepaṃ ṭhapetvāti kappiyavatthuṃ vā akappiyavatthuṃ vā ārāmikādīnaṃ hatthe upanikkhepaṃ ṭhapetvā.",
  "tika-vin12t0:2132_8": "Vihāreti vihārassa,",
  "tika-vin12t0:2132_9": "vihāre vassaṃ vasantassa vā.",
  "tika-vin12t0:2132_10": "Apucchitvāpīti pisaddena “pucchitvāpī”ti atthaṃ dasseti.",
  "tika-vin12t0:2132_11": "Tesantikulānaṃ.",
  "tika-vin12t0:2132_12": "Vattanti jagganādivattaṃ.",
  "tika-vin12t0:2132_13": "Tesanti kulānaṃ.",
  "tika-vin12t0:2132_14": "Āgatañca tanti taṃ paṃsukūlikaṃ āgatañca vadantīti sambandho.",
  "tika-vin12t0:2132_15": "Tenāti paṃsukūlikena.",
  "tika-vin12t0:2132_16": "Dātuṃ na icchantīti saṅghassa ācikkhantepi saṅghassa dātuṃ na icchanti.",
  "tika-vin12t0:2132_17": "Sabhāgo bhikkhūti attanā sabhāgo bhikkhu.",
  "tika-vin12t0:2132_18": "Etanti vassāvāsikaṃ.",
  "tika-vin12t0:2132_19": "Paṃsukūlikassa na vaṭṭati, kasmā?",
  "tika-vin12t0:2132_20": "Gahapaticīvarattā.",
  "tika-vin12t0:2132_21": "Itītiādi nigamanaṃ.",
  "tika-vin12t0:2132_22": "Saddhādeyyeti saddhāya dātabbe vassāvāsikalābhavisaye.",
  "tika-vin12t0:2133_0": "Tatruppādeti tasmiṃ vihāre uppajjanakalābhavisaye.",
  "tika-vin12t0:2133_1": "Bhaṇḍapaṭicchādananti paṭicchādanacīvarabhaṇḍaṃ.",
  "tika-vin12t0:2133_2": "Cīvarabhaṇḍameva hi yasmā anena sarīraṃ paṭicchādiyati,",
  "tika-vin12t0:2133_3": "tasmā bhaṇḍapaṭicchādananti vuccati.",
  "tika-vin12t0:2133_4": "Gāhethāti bhikkhūhi gāhāpetha.",
  "tika-vin12t0:2133_5": "Gāhetabbanti bhikkhūhi gāhāpetabbaṃ.",
  "tika-vin12t0:2133_6": "Vatthu panāti sāṭakato aññaṃ kappiyaṃ vā akappiyaṃ vā vatthu pana.",
  "tika-vin12t0:2133_7": "Kasmā vaṭṭatiyeva,",
  "tika-vin12t0:2133_8": "nanu akappiyavatthu na vaṭṭatīti āha “kappiyakārakānañhi”tiādi.",
  "tika-vin12t0:2133_9": "Tattha hi yasmā anuññātaṃ,",
  "tika-vin12t0:2133_10": "tasmā vaṭṭatiyevāti yojanā.",
  "tika-vin12t0:2133_11": "Dinnavatthuto uppannanti sambandho.",
  "tika-vin12t0:2134_0": "Yanti vatthu dinnanti sambandho.",
  "tika-vin12t0:2134_1": "Etthāti kappiyakārakānaṃ hatthe dinnavatthūsu.",
  "tika-vin12t0:2134_2": "Tanti vatthu upanāmentehīti sambandho.",
  "tika-vin12t0:2134_3": "Garubhaṇḍaṃ hoti,",
  "tika-vin12t0:2134_4": "garubhaṇḍattā aññesu paccayesu na upanāmetabbanti adhippāyo.",
  "tika-vin12t0:2134_5": "Puggalavasenevāti “bhikkhū cīvarena kilamanti,",
  "tika-vin12t0:2134_6": "ettakaṃ nāma taṇḍulabhāgaṃ bhikkhūnaṃ cīvaraṃ kātuṃ ruccati saṅghassā”tiādinā puggalaṃ parāmasitvā puggalavaseneva.",
  "tika-vin12t0:2134_7": "Saṅghavasenāti “saṅgho cīvarena kilamatī”tiādinā saṅghavasena na kātabbanti sambandho.",
  "tika-vin12t0:2134_8": "Evaṃ puggalavasena apalokanakammassa akattabbataṃ dassetvā idāni vatthuvasena tasseva akattabbataṃ dassento āha “jātarūparajatavasenāpī”tiādi.",
  "tika-vin12t0:2134_9": "Kappiyabhaṇḍavasenāti cīvarataṇḍulehi avasesassa kappiyabhaṇḍassa vasena.",
  "tika-vin12t0:2134_10": "Cīvarataṇḍulānañhi visuṃ gahitattā “kappiyabhaṇḍavasenā”ti ettha tehi avaseso kappiyabhaṇḍova gahetabbo.",
  "tika-vin12t0:2134_11": "Taṃ panāti apalokanakammaṃ pana.",
  "tika-vin12t0:2134_12": "Kattabbākāraṃ dassento āha “idānī”tiādi.",
  "tika-vin12t0:2134_13": "Subhikkhanti samiddhabhikkhaṃ.",
  "tika-vin12t0:2134_14": "Sulabhapiṇḍanti sukhena labhapiṇḍaṃ.",
  "tika-vin12t0:2134_15": "Dvīhi padehi aññamaññassa kāraṇaṃ dasseti,",
  "tika-vin12t0:2134_16": "subhikkhattā sulabhapiṇḍaṃ,",
  "tika-vin12t0:2134_17": "sulabhapiṇḍattā subhikkhanti vuttaṃ hoti.",
  "tika-vin12t0:2135_0": "Evaṃ cīvarapaccayaṃ sallakkhetvā senāsanaṃ sallakkhetabbanti sambandho.",
  "tika-vin12t0:2135_1": "Kāleti gāhāpanassa kāle.",
  "tika-vin12t0:2135_2": "Vuttanti mahāaṭṭhakathāya vuttaṃ.",
  "tika-vin12t0:2135_3": "Kasmā dve sammannitabbā,",
  "tika-vin12t0:2135_4": "nanu ekampi sammannituṃ vaṭṭatīti āha “evañhī”tiādi.",
  "tika-vin12t0:2135_5": "Tattha hi yasmā gāhessati,",
  "tika-vin12t0:2135_6": "tasmā dve sammannitabbāti yojanā.",
  "tika-vin12t0:2135_7": "Ekena hi sammutiladdhena sakkā paraṃ gāhāpetuṃ,",
  "tika-vin12t0:2135_8": "attanā pana attano pāpetuṃ na sakkā,",
  "tika-vin12t0:2135_9": "tasmā dvīsu sammatesu navako vuḍḍhassa,",
  "tika-vin12t0:2135_10": "vuḍḍho ca navakassāti ubho aññamaññaṃ gāhessantīti adhippāyo.",
  "tika-vin12t0:2135_11": "Sammannitabbāti ekato sammannitabbā.",
  "tika-vin12t0:2135_12": "Aṭṭhapi soḷasapīti ettha pisaddena tato adhikampi ekato sammannituṃ vaṭṭatīti dīpeti.",
  "tika-vin12t0:2135_13": "Sattasatikakkhandhake ubbāhikasammutiyaṃ aṭṭhapi janā ekatova sammatāti vacanañcettha sādhakaṃ.",
  "tika-vin12t0:2135_14": "Niggahakammameva hi saṅgho saṅghassa na karotīti daṭṭhabbaṃ.",
  "tika-vin12t0:2135_15": "Tesanti aṭṭhasoḷasajanānaṃ,",
  "tika-vin12t0:2135_16": "sammuti vaṭṭatiyevāti sambandho.",
  "tika-vin12t0:2135_17": "Kinti sallakkhetabbanti āha “cetiyaghara”ntiādi.",
  "tika-vin12t0:2136_0": "Āsanagharanti paṭimāgharaṃ.",
  "tika-vin12t0:2136_1": "Maggapokkharaṇīnaṃ samīpe katā sālāyo upacāravasena vuccanti “maggo”ti ca “pokkharaṇī”ti ca.",
  "tika-vin12t0:2136_2": "Tā hi sālāyo upacārasīmabbhantaragate gāmābhimukhamagge ca antoupacārasīmāyaṃ khaṇitā yattha katthaci pokkharaṇiyo ca karīyanti,",
  "tika-vin12t0:2136_3": "iti sallakkhetabbanti yojanā.",
  "tika-vin12t0:2136_4": "Asenāsanaṃ dassetvā senāsanaṃ dassento āha “vihāro”tiādi.",
  "tika-vin12t0:2136_5": "Rukkhamūlanti channakavāṭabaddharukkhamūlaṃ.",
  "tika-vin12t0:2136_6": "Eseva nayo veḷugumbepi.",
  "tika-vin12t0:2136_7": "Gāhentena ca gāhetabbānīti sambandho.",
  "tika-vin12t0:2136_8": "Saṅghikoti tatruppādo.",
  "tika-vin12t0:2136_9": "Tesūti dvīsu cīvarapaccayesu.",
  "tika-vin12t0:2136_10": "Yanti cīvarapaccayaṃ.",
  "tika-vin12t0:2136_11": "Tassāti cīvarapaccayassa.",
  "tika-vin12t0:2136_12": "Ṭhitikatoti pabandhavasena ṭhitaṭṭhānato.",
  "tika-vin12t0:2136_13": "Itaroti paṭhamaṃ gahitacīvarapaccayato itaro.",
  "tika-vin12t0:2137_0": "Appatāyāti appabhāvato,",
  "tika-vin12t0:2137_1": "gāhiyamāneti sambandho.",
  "tika-vin12t0:2137_2": "Pariveṇagghenāti pariveṇaparicchedena.",
  "tika-vin12t0:2137_3": "Labhantīti pariveṇasāmikā bhikkhū labhanti.",
  "tika-vin12t0:2137_4": "Tanti pariveṇaṃ.",
  "tika-vin12t0:2137_5": "Vijaṭetvāti vijaṭaṃ katvā,",
  "tika-vin12t0:2137_6": "dve vā tayo vā koṭṭhāse katvāti attho.",
  "tika-vin12t0:2137_7": "Pakkhipitvāti bhāgakoṭṭhāsaṃ pakkhipitvā.",
  "tika-vin12t0:2137_8": "Na evaṃ kātabbanti yathā mahāsumatthero āha,",
  "tika-vin12t0:2137_9": "tathā na kātabbanti attho.",
  "tika-vin12t0:2137_10": "Akātabbakāraṇaṃ dassento āha “manussā hī”tiādi.",
  "tika-vin12t0:2137_11": "Tatthāti pariveṇe,",
  "tika-vin12t0:2137_12": "pavisitabbaṃ iti āhāti yojanā.",
  "tika-vin12t0:2137_13": "Etthāti etasmiṃ gāhaṇaṭṭhāne.",
  "tika-vin12t0:2137_14": "Paṭikkosatīti paṭisedheti.",
  "tika-vin12t0:2137_15": "Paṭikkosanākāraṃ dassento āha “mā āvuso”tiādi.",
  "tika-vin12t0:2137_16": "Iti vuttaṃ,",
  "tika-vin12t0:2137_17": "iti paṭikkosatīti yojanā.",
  "tika-vin12t0:2137_18": "Eko hi itisaddo luttaniddiṭṭho.",
  "tika-vin12t0:2137_19": "Tassāti mahātherassa.",
  "tika-vin12t0:2137_20": "Saṅgahanti bhikkhūnaṃ saṅgahaṃ.",
  "tika-vin12t0:2137_21": "Tanti mahātheraṃ.",
  "tika-vin12t0:2138_0": "Evaṃ vattabbanti evaṃ vakkhamānanayena vattabbaṃ.",
  "tika-vin12t0:2138_1": "Paccayaṃ dhāretha,",
  "tika-vin12t0:2138_2": "iti vattabbanti yojanā.",
  "tika-vin12t0:2138_3": "Pāpuṇāti āvuso iti vutteti yojanā.",
  "tika-vin12t0:2138_4": "“Gahitaṃ hotī”ti iminā “gaṇhatha,",
  "tika-vin12t0:2138_5": "gaṇhāmī”ti paccuppannakālavasena vuttattā gahitaṃ hotīti dasseti.",
  "tika-vin12t0:2138_6": "Atītaanāgatakālavasena agahitabhāvaṃ dassento āha “sace panā”tiādi.",
  "tika-vin12t0:2138_7": "Satuppādamattanti gahaṇe satiyā uppādanamattaṃ.",
  "tika-vin12t0:2138_8": "Etthāti senāsanapaccayagahaṇaṭṭhāne.",
  "tika-vin12t0:2139_0": "Yopīti yampi.",
  "tika-vin12t0:2139_1": "Upayogatthe cetaṃ paccattavacanaṃ,",
  "tika-vin12t0:2139_2": "yampi paccayaṃ vissajjetīti yojanā.",
  "tika-vin12t0:2139_3": "Paccayanti ca cīvarapaccayaṃ.",
  "tika-vin12t0:2139_4": "Ayampīti ayampi paccayo.",
  "tika-vin12t0:2139_5": "Pisaddo mahālābhapariveṇe paccayaṃ sampiṇḍeti.",
  "tika-vin12t0:2139_6": "Tasmiṃyeva pariveṇeti tasmiṃ paṃsukūlikena gahitapariveṇe eva.",
  "tika-vin12t0:2139_7": "Aññassāti paṃsukūlikato aññassa bhikkhussa.",
  "tika-vin12t0:2139_8": "Paṃsukūliko “ahaṃ vasāmī”ti senāsanaṃ jaggissati.",
  "tika-vin12t0:2139_9": "Itaro “ahaṃ paccayaṃ gaṇhāmī”ti senāsanaṃ jaggissatīti yojanā.",
  "tika-vin12t0:2139_10": "Dvīhi kāraṇehīti vasanagahaṇavasena dvīhi kāraṇehi.",
  "tika-vin12t0:2139_11": "Paṃsukūlike gaṇhanteti sambandho.",
  "tika-vin12t0:2139_12": "Idhāti senāsane.",
  "tika-vin12t0:2139_13": "Tenāti paṃsukūlikena.",
  "tika-vin12t0:2139_14": "Heṭṭhāti senāsanassa heṭṭhā,",
  "tika-vin12t0:2139_15": "ṭhitaṃ aññaṃ bhikkhunti sambandho.",
  "tika-vin12t0:2139_16": "Tenāti paṃsukūlikena,",
  "tika-vin12t0:2139_17": "kiñci vacananti sambandho.",
  "tika-vin12t0:2139_18": "Vutthavassassa paṃsukūlikassāti yojanā.",
  "tika-vin12t0:2139_19": "Vaṭṭatīti paṃsukūlikassa vaṭṭati.",
  "tika-vin12t0:2139_20": "Tasmiṃ senāsaneti paṃsukūlikena gahitasenāsane.",
  "tika-vin12t0:2139_21": "Yesaṃ panāti manussānaṃ pana.",
  "tika-vin12t0:2139_22": "Tesanti manussānaṃ.",
  "tika-vin12t0:2140_0": "Thūpaṃ katvāti cetiyaṃ katvā.",
  "tika-vin12t0:2140_1": "Tassāti thūpassa.",
  "tika-vin12t0:2140_2": "Tena bhikkhunāti vassāvāsikaṃ gāhakabhikkhunā.",
  "tika-vin12t0:2140_3": "Tanti bhojanasālaṃ.",
  "tika-vin12t0:2140_4": "Gāhetuṃ vaṭṭatīti sambandho.",
  "tika-vin12t0:2140_5": "Sabbamidanti sabbaṃ idaṃ vacanaṃ.",
  "tika-vin12t0:2141_0": "Pāṭipadaaruṇatoti vassūpanāyikadivasasaṅkhātassa pāṭipadassa aruṇuggamanato.",
  "tika-vin12t0:2141_1": "Vitakkacārikoti “kattha nu kho vasissāmī”tiādinā vitakkena caraṇe anuyutto.",
  "tika-vin12t0:2141_2": "Senāsanaṃ yācatīti senāsanaggāhāpakaṃ senāsanaṃ yācati.",
  "tika-vin12t0:2141_3": "Gahitanti saṅghena gahitaṃ.",
  "tika-vin12t0:2141_4": "Yatthāti ṭhāne.",
  "tika-vin12t0:2141_5": "Vassūpagatehi vattabbāti sambandho.",
  "tika-vin12t0:2141_6": "Punappunaṃ,",
  "tika-vin12t0:2141_7": "samaṃ vā cetiyaṅgaṇādiṃ muñcanti sodhenti imāhīti sammuñcaniyo.",
  "tika-vin12t0:2141_8": "Mucidhātu sodhanatthe yupaccayo karaṇatthe hoti.",
  "tika-vin12t0:2141_9": "Tālujo paṭhamakkharo.",
  "tika-vin12t0:2141_10": "Sulabhā ce daṇḍakā,",
  "tika-vin12t0:2141_11": "ekekena dve tisso yaṭṭhisammuñcaniyo bandhitabbā.",
  "tika-vin12t0:2141_12": "Sulabhā ce salākā,",
  "tika-vin12t0:2141_13": "chapañcamuṭṭhisammuñcaniyo bandhitabbāti attho.",
  "tika-vin12t0:2141_14": "Pañca pañca ukkāti araññavihāresu parissayavijānanatthaṃ pañca pañca aggiukkā koṭṭetabbā chinditabbāti attho.",
  "tika-vin12t0:2142_0": "“Nibaddhavattaṃ ṭhapetvā”ti ettha akattabbavattaṃ dassento āha “vattaṃ karontehi cā”tiādi.",
  "tika-vin12t0:2142_1": "Tattha vattaṃ karontehi ca evarūpaṃ adhammikavattaṃ na kātabbanti sambandho.",
  "tika-vin12t0:2142_2": "Hi saccaṃ,",
  "tika-vin12t0:2142_3": "sabbeva ete uddesādayo papañcāti yojanā.",
  "tika-vin12t0:2142_4": "Papañcenti saṃsāre ciraṃ ṭhapentīti papañcā.",
  "tika-vin12t0:2142_5": "Mūgabbatanti mūgānaṃ vataṃ,",
  "tika-vin12t0:2142_6": "mūgehi kattabbaṃ vā,",
  "tika-vin12t0:2142_7": "mūgena viya vā amūgehi kattabbaṃ vataṃ.",
  "tika-vin12t0:2142_8": "Evaṃ akātabbavattaṃ dassetvā idāni kātabbavattaṃ dassento āha “pariyattidhammo nāmā”tiādi.",
  "tika-vin12t0:2142_9": "Tividhampīti pariyattipaṭipattipaṭivedhavasena tippakārampi.",
  "tika-vin12t0:2142_10": "Avayavapariyattidhammopi avayavipariyattidhammaṃ,",
  "tika-vin12t0:2142_11": "avayavipariyattidhammo vā avayavapariyattidhammaṃ patiṭṭhāpeti,",
  "tika-vin12t0:2142_12": "tasmā pariyattidhammo attanāpi attānaṃ patiṭṭhāpesīti veditabbaṃ.",
  "tika-vin12t0:2142_13": "Uddisathāti pariyattiṃ uddisatha.",
  "tika-vin12t0:2142_14": "Sodhetvā…pe…",
  "tika-vin12t0:2142_15": "upasampādethāti ettha sodhanaṃ nāma sabbesaṃ ācārakulaputtānaṃ upaparikkhanaṃ.",
  "tika-vin12t0:2142_16": "Sodhetvā nissayaṃ dethāti ettha sodhanaṃ nāma bhikkhusabhāgataṃ upaparikkhanaṃ.",
  "tika-vin12t0:2142_17": "Hīti saccaṃ.",
  "tika-vin12t0:2142_18": "Kulaputtoti ācārakulaputto.",
  "tika-vin12t0:2142_19": "Yattakāni dhutaṅgāni samādiyituṃ sakkothāti yojanā.",
  "tika-vin12t0:2142_20": "Antovassaṃ nāmetanti bhummatthe upayogavacanametaṃ.",
  "tika-vin12t0:2142_21": "Etasmiṃ antovasseti hi attho,",
  "tika-vin12t0:2142_22": "bhavitabbantiādīsu sambandhitabbaṃ.",
  "tika-vin12t0:2142_23": "Sakaladivasanti sakaladivasamhi,",
  "tika-vin12t0:2142_24": "appamattehīti sambandho.",
  "tika-vin12t0:2142_25": "Ekacārikavattanti ekakena caritabbaṃ vattaṃ.",
  "tika-vin12t0:2142_26": "Bhasseti vacane.",
  "tika-vin12t0:2142_27": "Dasavatthukakathanti appicchatādidasavatthuka kathaṃ.",
  "tika-vin12t0:2143_0": "Viggāhikapisuṇapharusavacanānīti viggahaṃ kalahaṃ janetīti viggāhikaṃ,",
  "tika-vin12t0:2143_1": "viggāhikavacanañca pisuṇavacanañca pharusavacanañca viggāhikapisuṇapharusavacanāni.",
  "tika-vin12t0:2143_2": "Manasikārabahulā viharatha iti ovaditabbāti yojanā.",
  "tika-vin12t0:2143_3": "Dantakaṭṭhakhādanavattanti heṭṭhā adinnādānavaṇṇanāyaṃ vuttaṃ dantakaṭṭhakhādane,",
  "tika-vin12t0:2143_4": "dantakaṭṭhakhādanassa vā vattaṃ.",
  "tika-vin12t0:2143_5": "“Pattaṃ thavikāya pakkhipantena na kathetabba”nti iminā kathente pamādena patto bhijjeyyāti pattassa guttatthāya kathanaṃ nivāreti.",
  "tika-vin12t0:2143_6": "Ācikkhitabbāti itisaddo parisamāpanattho.",
  "tika-vin12t0:2144_0": "Koci dāyakoti sambandho.",
  "tika-vin12t0:2144_1": "Āgantuko bhikkhūti cīvaraggāhitato pacchā āgato āgantuko bhikkhu.",
  "tika-vin12t0:2144_2": "Saṅghattheroti āvāsikasaṅghatthero.",
  "tika-vin12t0:2144_3": "Paṭhamabhāganti pubbe gāhitaṃ paṭhamabhāgaṃ,",
  "tika-vin12t0:2144_4": "parivattetvāti pubbe gāhitabhāgena pacchā dātabbaṃ vassāvāsikaṃ parivattetvā.",
  "tika-vin12t0:2144_5": "Āgantukassa vassaggena pattaṭṭhāne āgantukassa dātabbanti yojanā.",
  "tika-vin12t0:2144_6": "“Āgantukassā”ti padaṃ pubbāparaṃ apekkhati.",
  "tika-vin12t0:2144_7": "Tasmā dvinnaṃ padānaṃ majjhe vuttaṃ.",
  "tika-vin12t0:2144_8": "Paṭhamavassūpagatāti paṭhamavassūpanāyikadivase vassūpagatā.",
  "tika-vin12t0:2144_9": "“Dve tīṇi cattārī”ti vacanassa vā bahūnaṃ bhikkhūnaṃ vā byāpanatthāya “laddhaṃ laddha”nti vicchāvasena vuttaṃ.",
  "tika-vin12t0:2144_10": "Tena panāti āgantukena pana.",
  "tika-vin12t0:2144_11": "Paṭhamavassūpagatehi appake laddhe pacchimavassūpanāyikadivase dātabbānaṃ vassāvāsikānaṃ bahukepi ayaṃ nayo ñātabboti katvā na vutto.",
  "tika-vin12t0:2145_0": "Dvīsupīti paṭhama dutiyavasena dvīsupi.",
  "tika-vin12t0:2145_1": "Vassūpagatā bhikkhū bhikkhāya kilamantā vadantīti sambandho.",
  "tika-vin12t0:2145_2": "Idhāti ṭhāne.",
  "tika-vin12t0:2145_3": "Vasantāti ekato vasantā.",
  "tika-vin12t0:2145_4": "Dve bhāgā homa sādhu vatāti yojanā.",
  "tika-vin12t0:2145_5": "Sādhu vatāti ekaṃsena sundarā bhaveyyunti attho.",
  "tika-vin12t0:2145_6": "Yesanti bhikkhūnaṃ.",
  "tika-vin12t0:2145_7": "Tatthāti ñātipavāritaṭṭhānesu.",
  "tika-vin12t0:2145_8": "Pavāraṇāyāti pavāraṇādivase.",
  "tika-vin12t0:2145_9": "Tesūti bhikkhūsu.",
  "tika-vin12t0:2145_10": "Yeti bhikkhū.",
  "tika-vin12t0:2145_11": "Tatthāti ñātipavāritaṭṭhānesu.",
  "tika-vin12t0:2145_12": "Kasmā apaloketvā dātabbaṃ,",
  "tika-vin12t0:2145_13": "nanu te sādiyantīti āha “sādi yantāpi hī”tiādi.",
  "tika-vin12t0:2145_14": "Tattha hīti yasmā.",
  "tika-vin12t0:2145_15": "“Neva vassāvāsikassa sāmino”ti iminā tesaṃ vassacchinnataṃ dīpeti.",
  "tika-vin12t0:2145_16": "Neva adātuṃ labhantīti paṭhamameva katikavattassa katattā adātuṃ neva labhanti,",
  "tika-vin12t0:2145_17": "sabbesaṃ no amhākanti yojanā.",
  "tika-vin12t0:2145_18": "Idhāti ṭhāne.",
  "tika-vin12t0:2145_19": "Tanti katikavattaṃ.",
  "tika-vin12t0:2145_20": "Eko bhikkhūti sambandho.",
  "tika-vin12t0:2145_21": "Tesanti bhikkhūnaṃ.",
  "tika-vin12t0:2145_22": "Tatthāti sabhāgaṭṭhāne.",
  "tika-vin12t0:2145_23": "Vasitvā āgatānaṃ tesaṃ bhikkhūnanti yojanā.",
  "tika-vin12t0:2145_24": "Na labbhati iti vuttanti yojanā.",
  "tika-vin12t0:2145_25": "Imesanti vassāvāsiappattakānaṃ ekaccānaṃ.",
  "tika-vin12t0:2145_26": "Gāhitasadisamevāti vassāvāsikassa gāhitena sadisameva.",
  "tika-vin12t0:2145_27": "Tesamevāti ekaccānameva.",
  "tika-vin12t0:2146_0": "Pakkantopīti aññaṃ ṭhānaṃ pakkamantopi.",
  "tika-vin12t0:2146_1": "Hīti saccaṃ, yasmā vā.",
  "tika-vin12t0:2146_2": "Tena bhikkhunā kataṃ pānīyaupaṭṭhapanādikammaṃ bhatiniviṭṭhaṃ bhatiyā ṭhitanti yojanā.",
  "tika-vin12t0:2146_3": "Apalokanakammaṃ katvā gāhitaṃ saṅghikanti sambandho.",
  "tika-vin12t0:2146_4": "Saṅghikanti tatruppādaṃ sandhāya vuttaṃ.",
  "tika-vin12t0:2146_5": "Vibbhantopīti pisaddo pageva chinnavassoti dasseti.",
  "tika-vin12t0:2146_6": "Paccayavasenevāti saddhādeyyapaccayavasena.",
  "tika-vin12t0:2146_7": "Vadantīti keci vadanti.",
  "tika-vin12t0:2147_0": "Disaṃgamiko bhikkhu vibbhamatīti sambandho.",
  "tika-vin12t0:2147_1": "Manusseti vassāvāsikadāyakamanusse.",
  "tika-vin12t0:2147_2": "Sammukhāti āvāsikassa sammukhā.",
  "tika-vin12t0:2147_3": "Sampaṭicchāpetvāti “suṭṭhu dassāmā”ti paṭicchāpetvā.",
  "tika-vin12t0:2147_4": "Yassa gāhitanti yassa bhikkhuno senāsanaṃ gāhitaṃ.",
  "tika-vin12t0:2147_5": "Senāsanasāmikassāti senāsanadāyakassa puttadhītādayoti sambandho.",
  "tika-vin12t0:2147_6": "Senāsane demāti senāsanassa dema.",
  "tika-vin12t0:2147_7": "Tatthāti senāsane.",
  "tika-vin12t0:2147_8": "Ekameva vatthaṃ dātabbaṃ. Kasmā?",
  "tika-vin12t0:2147_9": "Puggalassa adatvā senāsanasseva dātabbattā.",
  "tika-vin12t0:2147_10": "Vassāvāsikaṭṭhitikāyāti vassāvāsikagāhitassa ṭhitikāya.",
  "tika-vin12t0:2147_11": "Eseva nayoti senāsanasseva dinnattā eseva nayo.",
  "tika-vin12t0:2147_12": "Tasseva hontīti puggalasseva dinnattā tasseva honti.",
  "tika-vin12t0:2148_0": "Dutiyo therāsane gāhito hotīti sambandho.",
  "tika-vin12t0:2148_1": "Paṭhamabhāgassa sāmaṇerassa gāhitattā vuttaṃ “varabhāgaṃ sāmaṇerassa datvā”ti.",
  "tika-vin12t0:2148_2": "Ubhopīti dve therasāmaṇerepi.",
  "tika-vin12t0:2148_3": "Sayamevāti dāyako sayameva.",
  "tika-vin12t0:2148_4": "Yanti vassāvāsikaṃ.",
  "tika-vin12t0:2148_5": "Yassāti therassa vā sāmaṇerassa vā.",
  "tika-vin12t0:2149_0": "Itoti vuttanayato.",
  "tika-vin12t0:2149_1": "Daharasāmaṇerassāti taruṇassa sāmaṇerassa.",
  "tika-vin12t0:2149_2": "Soti gharasāmiko.",
  "tika-vin12t0:2149_3": "Nanti pattajanaṃ.",
  "tika-vin12t0:2149_4": "Yassāti bhikkhuno.",
  "tika-vin12t0:2149_5": "Tesanti manussānaṃ.",
  "tika-vin12t0:2149_6": "Yathābhūtaṃ ācikkhitabbanti vibbhamakālaṅkatakāraṇaṃ yathābhūtaṃ ācikkhitabbaṃ.",
  "tika-vin12t0:2149_7": "Suddhapaṃsukūlikāyevāti aññehi amissā suddhā paṃsukūlikāyevāti.",
  "tika-vin12t0:2149_8": "Idaṃ nevāsikavattanti nigamanaṃ.",
  "tika-vin12t0:2150_0": "Upanandavatthukathā",
  "tika-vin12t0:2151_0": "319.",
  "tika-vin12t0:2151_1": "Ayamatthoti ayaṃ vakkhamāno attho,",
  "tika-vin12t0:2151_2": "evaṃ veditabboti sambandho.",
  "tika-vin12t0:2151_3": "Tatthāti gāmake.",
  "tika-vin12t0:2151_4": "Tanti senāsanaṃ,",
  "tika-vin12t0:2151_5": "gaṇhantenevāti sambandho.",
  "tika-vin12t0:2151_6": "Idhāti sāvatthiyaṃ.",
  "tika-vin12t0:2151_7": "Muttanti te senāsanaṃ muñcitaṃ hoti.",
  "tika-vin12t0:2151_8": "Tatrāpīti gāmakepi.",
  "tika-vin12t0:2151_9": "Ubhayatthāti sāvatthiyaṃ,",
  "tika-vin12t0:2151_10": "gāmake cāti ubhayattha.",
  "tika-vin12t0:2152_0": "Etthāti upanandavatthusmiṃ.",
  "tika-vin12t0:2152_1": "Kathanti kena pakārena paṭippassambhati.",
  "tika-vin12t0:2152_2": "Idhāti sāsane.",
  "tika-vin12t0:2152_3": "Ekacco gaṇhātīti sambandho.",
  "tika-vin12t0:2152_4": "Tatrāpīti sāmantavihārepi.",
  "tika-vin12t0:2152_5": "Tassāti bhikkhussa.",
  "tika-vin12t0:2152_6": "Idhāti senāsane.",
  "tika-vin12t0:2152_7": "Ālayamattanti cittuppādamattaṃ.",
  "tika-vin12t0:2152_8": "Iccassāti iti assa,",
  "tika-vin12t0:2152_9": "evaṃ assa bhikkhussāti attho.",
  "tika-vin12t0:2152_10": "Sabbatthāti sabbasmiṃ “gahaṇena gahaṇa”ntiādike catukke.",
  "tika-vin12t0:2152_11": "Yo pana gacchatīti sambandho.",
  "tika-vin12t0:2152_12": "Upacārasīmātikkameti nimittatthe cetaṃ bhummavacanaṃ,",
  "tika-vin12t0:2152_13": "bhāvena bhāvalakkhaṇe vā.",
  "tika-vin12t0:2152_14": "Tatthāti aññasmiṃ vihāre paccāgacchati, vaṭṭati,",
  "tika-vin12t0:2152_15": "senāsanaggāho na paṭippassambhatīti adhippāyo.",
  "tika-vin12t0:2153_0": "320.",
  "tika-vin12t0:2153_1": "Yoti bhikkhu.",
  "tika-vin12t0:2153_2": "Mahantataro vā daharataro vāti attano mahantataro vā daharataro vā hoti.",
  "tika-vin12t0:2153_3": "So bhikkhu tivassantaro nāmāti yojanā.",
  "tika-vin12t0:2153_4": "Ekassa bhikkhuno tiṇṇaṃ vassānamantare ṭhito tivassantaro añño bhikkhu.",
  "tika-vin12t0:2153_5": "Tatthāti bhikkhūsu.",
  "tika-vin12t0:2153_6": "Ime sabbeti tivassantaradvivassantarasamānavassike ime bhikkhū,",
  "tika-vin12t0:2153_7": "labhantīti sambandho.",
  "tika-vin12t0:2153_8": "Yaṃ tiṇṇaṃ pahotīti mañcapīṭhavinimuttaṃ yaṃ āsanaṃ tiṇṇaṃ sukhaṃ nisīdituṃ pahoti,",
  "tika-vin12t0:2153_9": "tathārūpe āsanepi dve dve hutvā nisīdituṃ labhantīti yojanā.",
  "tika-vin12t0:2153_10": "Apisaddena mañcapīṭhāni apekkhati.",
  "tika-vin12t0:2153_11": "Idaṃ pacchimadīghāsanaṃ.",
  "tika-vin12t0:2153_12": "Anupasampannenāpīti pisaddo pageva upasampannenāti dasseti.",
  "tika-vin12t0:2154_0": "Hatthikumbheti hatthisiropiṇḍe.",
  "tika-vin12t0:2154_1": "Iminā hatthisaddena hatthikumbho gahito avayavūpacārena vā uttarapadalopena vāti dasseti.",
  "tika-vin12t0:2154_2": "Hatthī viyāti hatthī,",
  "tika-vin12t0:2154_3": "bhūmibhāgo,",
  "tika-vin12t0:2154_4": "hatthimhi patiṭṭhito pādasaṅkhāto nakho imassāti hatthinakhako, pāsādo.",
  "tika-vin12t0:2154_5": "Etaṃ “hatthinakhako”ti nāmaṃ evaṃkatassa pāsādassa nāmanti yojanā.",
  "tika-vin12t0:2154_6": "“Suvaṇṇarajatādivicitrānī”ti padaṃ “kavāṭāni mañcapīṭhāni tālavaṇṭānī”ti sabbapadesu yojetabbaṃ.",
  "tika-vin12t0:2154_7": "Yaṃkiñci cittakammakataṃ atthi,",
  "tika-vin12t0:2154_8": "sabbaṃ vaṭṭatīti yojanā.",
  "tika-vin12t0:2154_9": "Pāsādassa demāti sambandho.",
  "tika-vin12t0:2154_10": "Pāṭekkanti pāsādato visuṃ.",
  "tika-vin12t0:2154_11": "Paṭiggahitamevāti sabbaṃ paṭiggahitameva hoti.",
  "tika-vin12t0:2154_12": "Gonakādīni aṭṭhārasa attharaṇāni paribhuñjitunti sambandho.",
  "tika-vin12t0:2154_13": "Gihivikaṭanīhārenāti gihīhi visesena yathākāmaṃ kariyatīti gihivikaṭaṃ,",
  "tika-vin12t0:2154_14": "gihisantakaṃ.",
  "tika-vin12t0:2154_15": "“Gihivikaṭa”nti nīhāro abhinīhāro gihivikaṭanīhāro, tena.",
  "tika-vin12t0:2154_16": "Labbhantīti nisīditumeva labbhanti.",
  "tika-vin12t0:2154_17": "Tatrāpīti dhammāsanepi.",
  "tika-vin12t0:2155_0": "Avissajjiyavatthukathā",
  "tika-vin12t0:2156_0": "321.",
  "tika-vin12t0:2156_1": "Etānīti garubhaṇḍāni.",
  "tika-vin12t0:2156_2": "Tatthāti rāsivasena pañcasu sarūpavasena pañcavīsatiyā garubhaṇḍesu. Āgantvā,",
  "tika-vin12t0:2156_3": "ābhuso vā ramanti etthāti ārāmo.",
  "tika-vin12t0:2156_4": "Tesaṃyevāti pupphārāmaphalārāmānameva.",
  "tika-vin12t0:2156_5": "“Ṭhapitokāso”ti iminā vatthusaddassa bhūmibhedatthaṃ dasseti.",
  "tika-vin12t0:2156_6": "Vasati ārāmo patiṭṭhahati etthāti ārāmavatthu.",
  "tika-vin12t0:2156_7": "Tesu vāti ettha vāsaddena navabhūmibhāgato aññassa porāṇabhūmibhāgassapi ārāmavatthubhāvaṃ vikappeti.",
  "tika-vin12t0:2156_8": "Visesena catuiriyāpathe harati pavatteti etthāti vihāro.",
  "tika-vin12t0:2156_9": "Tassāti vihārassa.",
  "tika-vin12t0:2156_10": "Catunnaṃ mañcānanti niddhāraṇatthe sāmivacanaṃ.",
  "tika-vin12t0:2156_11": "Aññataro mañco nāmāti yojanā.",
  "tika-vin12t0:2156_12": "Eseva nayo sesesupi.",
  "tika-vin12t0:2156_13": "“Lohena katā kumbhī”ti iminā lohakumbhīti ettha majjhelopasamāsaṃ dasseti.",
  "tika-vin12t0:2156_14": "Lohamayā kumbhī lohakumbhīti vacanatthopi yujjateva.",
  "tika-vin12t0:2156_15": "“Eseva nayo”ti iminā lohena kataṃ bhāṇakaṃ,",
  "tika-vin12t0:2156_16": "lohena kato vārako,",
  "tika-vin12t0:2156_17": "lohena kataṃ kaṭāhanti atthaṃ atidisati.",
  "tika-vin12t0:2156_18": "Etthāti bhāṇakavārakakaṭāhesu.",
  "tika-vin12t0:2156_19": "Arañjaroti atimahantattā araṃ khippaṃ jarati vināsetīti arañjaro.",
  "tika-vin12t0:2156_20": "Atha vā jalaṃ gaṇhituṃ alanti arañjaro lakārānaṃ rakāre katvā.",
  "tika-vin12t0:2157_0": "Gāthāvasena nigamanaṃ dassento āha “eva”ntiādi.",
  "tika-vin12t0:2157_1": "Tattha evaṃ pakāsayīti sambandho.",
  "tika-vin12t0:2157_2": "Dve garubhaṇḍāni dvisaṅgahāni honti,",
  "tika-vin12t0:2157_3": "tatiyaṃ garubhaṇḍaṃ catusaṅgahaṃ hoti,",
  "tika-vin12t0:2157_4": "catutthaṃ garubhaṇḍaṃ navakoṭṭhāsaṃ hoti,",
  "tika-vin12t0:2157_5": "pañcamaṃ garubhaṇḍaṃ aṭṭhabhedanaṃ hoti,",
  "tika-vin12t0:2157_6": "iti iminā pakārena pañcanimmalalocano nātho pañcahi rāsīhi pañcavīsavidhaṃ garubhaṇḍaṃ pakāsayīti yojanā.",
  "tika-vin12t0:2158_0": "Tatrāti garubhaṇḍe.",
  "tika-vin12t0:2158_1": "Hīti vitthāro.",
  "tika-vin12t0:2158_2": "Sabbampi idaṃ garubhaṇḍaṃ avissajjiyanti vuttanti yojanā.",
  "tika-vin12t0:2158_3": "Idhāti imasmiṃ vatthusmiṃ.",
  "tika-vin12t0:2158_4": "Parivāre pana āgatanti sambandho.",
  "tika-vin12t0:2159_0": "Pañca rāsayo mahesinā vuttāti yojanā. Etthāti parivāre.",
  "tika-vin12t0:2160_0": "Tatrāti “parivattanavasenā”ti vacane.",
  "tika-vin12t0:2160_1": "Idaṃ garubhaṇḍaṃ upanetunti sambandho.",
  "tika-vin12t0:2160_2": "Niccaṃ tiṭṭhantīti thāvarā,",
  "tika-vin12t0:2160_3": "ṭhādhātu varapaccayo,",
  "tika-vin12t0:2160_4": "ṭhākārassa thākāro.",
  "tika-vin12t0:2160_5": "Iminā ārāmaārāmavatthuvihāravihāravatthūni gahetabbāni.",
  "tika-vin12t0:2160_6": "Avissajjiyaavebhaṅgīyattā garu alahukaṃ bhaṇḍaṃ garubhaṇḍaṃ.",
  "tika-vin12t0:2160_7": "Iminā mañcādīni ekavīsati garubhaṇḍāni gahetabbāni.",
  "tika-vin12t0:2160_8": "Thāvareti ādhāre bhummaṃ,",
  "tika-vin12t0:2160_9": "pariyāpannanti sambandho.",
  "tika-vin12t0:2160_10": "Atha vā niddhāraṇe bhummaṃ,",
  "tika-vin12t0:2160_11": "thāvaresūti hi attho,",
  "tika-vin12t0:2160_12": "khettantiādīsu sambandhitabbaṃ.",
  "tika-vin12t0:2160_13": "Khipati pubbaṇṇabījametthāti khettaṃ.",
  "tika-vin12t0:2160_14": "Vasati aparaṇṇabījaṃ patiṭṭhāti etthāti vatthu,",
  "tika-vin12t0:2160_15": "tale bhūmibhāge ekato vā dvīhi vā tīhi vā ṭhānehi āvaraṇaṃ karīyati etthāti taḷāko, saro.",
  "tika-vin12t0:2160_16": "Kassakānaṃ matena kattabbāti mātikā.",
  "tika-vin12t0:2160_17": "Ārāmena parivattetunti sambandho.",
  "tika-vin12t0:2160_18": "Kāni parivattetunti āha “imāni cattāripī”ti.",
  "tika-vin12t0:2160_19": "Pisaddo avayavasampiṇḍano.",
  "tika-vin12t0:2161_0": "Tatrāti “parivattetuṃ vaṭṭatī”ti vacane.",
  "tika-vin12t0:2161_1": "Dūreti saṅghārāmato dūraṭṭhāne.",
  "tika-vin12t0:2161_2": "Yampīti nāḷikeraphalampi.",
  "tika-vin12t0:2161_3": "Harantīti saṅghassa haranti.",
  "tika-vin12t0:2161_4": "Aññesanti saṅghato aññesaṃ manussānanti sambandho.",
  "tika-vin12t0:2161_5": "Teti manussā.",
  "tika-vin12t0:2161_6": "Saṅghena sampaṭicchitabboti sambandho.",
  "tika-vin12t0:2161_7": "Ruccatīti saṅghassārāmena manussānamārāmaṃ,",
  "tika-vin12t0:2161_8": "manussānamārāmena vā saṅghassārāmaṃ parivattetuṃ rucīyati icchīyati.",
  "tika-vin12t0:2161_9": "Bhikkhūnaṃ ārāmoti sambandho.",
  "tika-vin12t0:2161_10": "Ayanti manussānamārāmo.",
  "tika-vin12t0:2161_11": "Khuddakoti saṅghārāmato khuddako.",
  "tika-vin12t0:2161_12": "Āyanti ayati āyasāmiko dhanena vaḍḍhiṃ gacchati anenāti āyo, taṃ.",
  "tika-vin12t0:2161_13": "Samakamevāti samappamāṇameva,",
  "tika-vin12t0:2161_14": "āyaṃ sace detīti sambandho.",
  "tika-vin12t0:2161_15": "Pamāṇatthe kapaccayo.",
  "tika-vin12t0:2161_16": "Manussānaṃ rukkhāti sambandho.",
  "tika-vin12t0:2161_17": "Atirekaṃ saṅghassa demāti sambandho.",
  "tika-vin12t0:2161_18": "Jānāpetvāti “saṅghe dinnaṃ mahapphala”nti saṅghassa dinnadānassa ānisaṃsaṃ manussānaṃ jānāpetvā.",
  "tika-vin12t0:2161_19": "Phaladhārino honti nanūti yojanā.",
  "tika-vin12t0:2161_20": "Evantiādi nigamanaṃ.",
  "tika-vin12t0:2161_21": "Eteneva nayenāti yena nayena ārāmo ārāmena parivattetabbo,",
  "tika-vin12t0:2161_22": "eteneva nayena.",
  "tika-vin12t0:2161_23": "Mahantena vā khuddakena vā ārāmavatthunā cāti yojanā.",
  "tika-vin12t0:2161_24": "Ārāma ārāmavatthuvihāravihāravatthūni parivattetabbānīti sambandho.",
  "tika-vin12t0:2162_0": "Ubhopīti gehapāsādavasena ubhopi.",
  "tika-vin12t0:2162_1": "Tatthāti gehe.",
  "tika-vin12t0:2162_2": "Idaṃ panāti pāsādasaṅkhātaṃ gehaṃ,",
  "tika-vin12t0:2162_3": "manussānaṃ gehanti sambandho.",
  "tika-vin12t0:2162_4": "Mahagghena vā appagghena vā vihāravatthunā cāti yojanā.",
  "tika-vin12t0:2162_5": "Vihāravihāravatthuārāmaārāmavatthūni parivattetabbānīti sambandho.",
  "tika-vin12t0:2162_6": "Evantiādi nigamanaṃ.",
  "tika-vin12t0:2163_0": "Garubhaṇḍena garubhaṇḍaparivattane evaṃ vinicchayo veditabboti yojanā.",
  "tika-vin12t0:2163_1": "Paṃsvāgārakesūti paṃsukīḷanatthāya katesu agārakesu.",
  "tika-vin12t0:2163_2": "Kappiyamañcāti saṅghagaṇapuggalānaṃ kappiyā suvaṇṇarajatādīhi akatā mañcā.",
  "tika-vin12t0:2163_3": "Vihārassa pana suvaṇṇarajatamayādikāpi kappiyā mañcā dātabbāti sambandho.",
  "tika-vin12t0:2163_4": "Bahisīmāyāti upacārasīmato bahi.",
  "tika-vin12t0:2163_5": "Tatthāti saṅghattherassa vasanaṭṭhāne.",
  "tika-vin12t0:2163_6": "Tatthāti tassa bhikkhuno vasanaṭṭhāne.",
  "tika-vin12t0:2163_7": "“Mahagghenā”ti vuttavacanaṃ niyamento āha “satagghanakena vā sahassagghanakena vā”ti.",
  "tika-vin12t0:2163_8": "Mañcasatanti mañcabahuṃ.",
  "tika-vin12t0:2163_9": "Etesupīti pīṭhabhisibibbohanesupi.",
  "tika-vin12t0:2163_10": "Tatthāti pīṭhabhisibibbohanesu.",
  "tika-vin12t0:2163_11": "Kappiyaṃ pīṭhādīti sambandho.",
  "tika-vin12t0:2163_12": "Akappiyaṃ vā mahagghaṃ kappiyaṃ vāti kappiyena vā mahagghakappiyena vā parivattetvāti sambandho.",
  "tika-vin12t0:2163_13": "“Vuttavatthūnī”ti padaṃ “parivattetvā”ti pade avuttakammaṃ,",
  "tika-vin12t0:2163_14": "“gahetabbānī”ti pade vuttakammaṃ,",
  "tika-vin12t0:2163_15": "pubbāparāpekkhapadaṃ.",
  "tika-vin12t0:2164_0": "Pasatamattaudakagaṇhakānipīti ettha pasato nāma kuñcitapāṇi.",
  "tika-vin12t0:2164_1": "Sīhaḷadīpeti sīhaṃ lāti gaṇhātīti sīhaḷo lakārassa ḷakāraṃ katvā,",
  "tika-vin12t0:2164_2": "sīhabāhunāmako rājā,",
  "tika-vin12t0:2164_3": "tassa puttattā vijayakumāropi sīhaḷo nāma,",
  "tika-vin12t0:2164_4": "tena ādimhi nivāsabhāvena gahitattā dīpo sīhaḷadīpo nāma, tasmiṃ.",
  "tika-vin12t0:2164_5": "Pādaṃ gaṇhātīti pādagaṇhano,",
  "tika-vin12t0:2164_6": "soyeva pādagaṇhanako.",
  "tika-vin12t0:2164_7": "Pādo nāmāti “pādagaṇhanako”ti ettha pādo nāma.",
  "tika-vin12t0:2164_8": "Yo lohavārako magadhanāḷiyā pañcanāḷimattaṃ gaṇhāti,",
  "tika-vin12t0:2164_9": "so lohavārako pādo nāmāti yojanā.",
  "tika-vin12t0:2164_10": "Iminā pamāṇassa nāmaṃ pamāṇavante upacārato vohāranayaṃ dasseti.",
  "tika-vin12t0:2164_11": "Tatoti pañcanāḷimattagaṇhanakavārakato.",
  "tika-vin12t0:2164_12": "Imānīti lohakumbhīādīni.",
  "tika-vin12t0:2165_0": "Bhiṅgāra …pe…",
  "tika-vin12t0:2165_1": "kaṭacchuādīnīti bhiṅgāro ca paṭiggaho ca uḷuṅko ca dabbi ca kaṭacchu ca pāti ca taṭṭako ca sarako ca",
  "tika-vin12t0:2165_2": "samuggo ca aṅgārakapallo ca dhūmakaṭacchu ca bhiṅgāra…pe…",
  "tika-vin12t0:2165_3": "dhūmakaṭacchuyo,",
  "tika-vin12t0:2165_4": "tā ādi yesaṃ tānīti bhiṅgāra…pe…",
  "tika-vin12t0:2165_5": "kaṭacchuādīni.",
  "tika-vin12t0:2165_6": "Ādisaddena aññāni upakaraṇāni gahetabbāni.",
  "tika-vin12t0:2165_7": "Bhājanīyānīti bhājetabbāni.",
  "tika-vin12t0:2165_8": "Kaṃsalohādītiādisaddena vaṭṭalohaṃ saṅgaṇhāti.",
  "tika-vin12t0:2165_9": "Vaṭṭalohaṃ nāma pītalohaṃ.",
  "tika-vin12t0:2165_10": "Hīti saccaṃ, yasmā vā.",
  "tika-vin12t0:2165_11": "Pārihāriyanti saṅghikaparibhogaṃ pariharitvā apanetvā puggalikaparibhogena paribhuñjanaṃ,",
  "tika-vin12t0:2165_12": "“attasantaka”nti vā pariggahena haritvā bhuñjanaṃ na vaṭṭati.",
  "tika-vin12t0:2165_13": "Gihivikaṭanīhārenevāti “gihivikaṭa”nti abhinīhāreneva.",
  "tika-vin12t0:2166_0": "Aññasmimpi kappiyalohabhaṇḍe pariyāpannā añjanīti yojanā.",
  "tika-vin12t0:2166_1": "Atha vā kappiyalohabhaṇḍeti niddhāraṇe bhummaṃ,",
  "tika-vin12t0:2166_2": "“añjanī”tiādinā sambandhitabbaṃ.",
  "tika-vin12t0:2166_3": "Sūcīti cīvarādisibbanakā sūci.",
  "tika-vin12t0:2166_4": "Paṇṇasūcīti paṇṇe likhanā sūci.",
  "tika-vin12t0:2166_5": "Aññampīti añjaniādito aññampi.",
  "tika-vin12t0:2166_6": "Dhūmanettañca phālañca dīparukkho ca dīpakapallako ca olambakadīpo ca dhūmanetta…pe…",
  "tika-vin12t0:2166_7": "olambakadīpā.",
  "tika-vin12t0:2166_8": "Itthipurisatiracchānagatasaṅkhātāni rūpāni etesu atthīti itthipurisatiracchānagatarūpakāni.",
  "tika-vin12t0:2166_9": "Dhūmanetta…pe…",
  "tika-vin12t0:2166_10": "olambakadīpā ca te itthipurisatiracchānagatarūpakāni ceti dhūmanetta…pe… rūpakāni,",
  "tika-vin12t0:2166_11": "visesanaparanipāto.",
  "tika-vin12t0:2166_12": "Tāni vā aññāni vā bhitticchadanakavāṭādīsu upanetabbāni lohabhaṇḍānīti sambandho.",
  "tika-vin12t0:2166_13": "Lohakhilakanti lohamayaṃ āṇiṃ.",
  "tika-vin12t0:2166_14": "Pariharitvāti “attano santaka”nti pariggahena haritvā,",
  "tika-vin12t0:2166_15": "saṅghikaparibhogagihivikaṭāni vā apanetvā.",
  "tika-vin12t0:2166_16": "Khīrapāsāṇamayānīti khīravaṇṇena pāsāṇena katāni.",
  "tika-vin12t0:2167_0": "Suvaṇṇañca rajatañca hārakūṭañca jātiphalikañca suvaṇṇa…pe…",
  "tika-vin12t0:2167_1": "jātiphalikāni,",
  "tika-vin12t0:2167_2": "tehi katāni bhājanāni suvaṇṇa…pe…",
  "tika-vin12t0:2167_3": "bhājanāni.",
  "tika-vin12t0:2167_4": "Sabbanti suvaṇṇarajatādisabbaṃ.",
  "tika-vin12t0:2167_5": "Vaṭṭatīti saṅghagaṇapuggalānaṃ vaṭṭati.",
  "tika-vin12t0:2168_0": "Vāsiādīsu evaṃ vinicchayo veditabboti yojanā,",
  "tika-vin12t0:2168_1": "niddhāraṇe vā bhummaṃ.",
  "tika-vin12t0:2168_2": "Yāya vāsiyā na sakkāti sambandho.",
  "tika-vin12t0:2168_3": "Tatoti vāsito.",
  "tika-vin12t0:2168_4": "Mahattarīsaddo mahantapariyāyo anipphannapāṭipadiko.",
  "tika-vin12t0:2168_5": "Mahattarī vāsīti sambandho.",
  "tika-vin12t0:2168_6": "Vejjānanti bhisakkānaṃ.",
  "tika-vin12t0:2168_7": "Sirāvedhanapharasupīti pisaddena tato mahantaṃ pana pagevāti dasseti.",
  "tika-vin12t0:2168_8": "Yā pana kuṭhārī āvudhasaṅkhepena katāti sambandho.",
  "tika-vin12t0:2168_9": "Atha vā āvudhasaṅkhepena katā yā pana kuṭhārī atthīti yojanā.",
  "tika-vin12t0:2168_10": "Anāmāsāti anāmasitabbā,",
  "tika-vin12t0:2168_11": "anāmāsārahāti attho.",
  "tika-vin12t0:2168_12": "Caturaṅgulamattopīti pisaddo tato adhiko pana pagevāti dasseti.",
  "tika-vin12t0:2168_13": "Nikhaṇitvā khādatīti nikhādanaṃ.",
  "tika-vin12t0:2168_14": "Caturassaṃ mukhametassāti caturassamukhaṃ.",
  "tika-vin12t0:2168_15": "Doṇisadisaṃ mukhametassāti doṇimukhaṃ.",
  "tika-vin12t0:2168_16": "Sammuñcanidaṇḍavedhanampi nikhādanaṃ daṇḍabaddhaṃ hoti ceti yojanā.",
  "tika-vin12t0:2168_17": "Daṇḍena bandhitabbanti daṇḍabaddhaṃ,",
  "tika-vin12t0:2168_18": "daṇḍaṃ baddhametassāti vā daṇḍabaddhaṃ.",
  "tika-vin12t0:2168_19": "“Adaṇḍaka”nti vatvā tassevatthaṃ dassetuṃ vuttaṃ “phalamattamevā”ti.",
  "tika-vin12t0:2168_20": "Natthi daṇḍametassāti adaṇḍakaṃ.",
  "tika-vin12t0:2168_21": "Yanti nikhādanaṃ.",
  "tika-vin12t0:2168_22": "Pariharitunti puggalikabhāvena pariggahetvā harituṃ,",
  "tika-vin12t0:2168_23": "saṅghikabhāvaṃ apanetuṃ vā.",
  "tika-vin12t0:2168_24": "Sikharampi nikhādaneneva saṅgahitaṃ lakkhaṇahāranayena samānakiccabhāvato.",
  "tika-vin12t0:2168_25": "Sikharanti yena paribbhamitvā chindanti,",
  "tika-vin12t0:2168_26": "yehi manussehi dinnānīti sambandho.",
  "tika-vin12t0:2168_27": "Teti manussā,",
  "tika-vin12t0:2168_28": "vadantīti sambandho.",
  "tika-vin12t0:2168_29": "Noti amhākaṃ.",
  "tika-vin12t0:2168_30": "Pākatiketi pakatiyā ṭhite,",
  "tika-vin12t0:2168_31": "yathā paṭhamaṃ ṭhitā honti,",
  "tika-vin12t0:2168_32": "tathā karissāmāti attho.",
  "tika-vin12t0:2168_33": "Sace āharantīti sace āyācanaṃ akatvā haranti.",
  "tika-vin12t0:2168_34": "Anāharantāpīti puna anāharantāpi.",
  "tika-vin12t0:2169_0": "Kammāro ca taṭṭakāro ca cundakāro ca naḷakāro ca maṇikāro ca pattabandhako ca kammāra…pe…",
  "tika-vin12t0:2169_1": "pattabandhakā, tesaṃ.",
  "tika-vin12t0:2169_2": "Adhikaraṇī ca muṭṭhiko ca saṇḍāso ca tulā ca adhikaraṇi…pe… tulā.",
  "tika-vin12t0:2169_3": "Saṅghe dinnakālatoti saṅghassa dinnakālato.",
  "tika-vin12t0:2169_4": "Tipuṃ chindati anenāti tipucchedanaṃ,",
  "tika-vin12t0:2169_5": "tameva satthakaṃ tipucchedanasatthakaṃ.",
  "tika-vin12t0:2169_6": "Mahākattariñca mahāsaṇḍāsañca mahāpipphilikañca ṭhapetvāti yojanā.",
  "tika-vin12t0:2169_7": "Kasmā ṭhapitānīti āha “mahākattariādīni garubhaṇḍānī”ti.",
  "tika-vin12t0:2169_8": "Tattha yasmā mahākattariādīni garubhaṇḍāni,",
  "tika-vin12t0:2169_9": "tasmā “ṭhapetvā mahākattari”nti ādi mayā vuttanti yojanā.",
  "tika-vin12t0:2170_0": "Valliādīsu evaṃ vinicchayo veditabboti yojanā.",
  "tika-vin12t0:2170_1": "Vettavalliādikāti vettasaṅkhātavalliādikā.",
  "tika-vin12t0:2170_2": "Aḍḍhabahuppamāṇāti ettha –",
  "tika-vin12t0:2171_0": "“Byāmo sahakarā bāhu, dvepassadvayavitthatā”ti. –",
  "tika-vin12t0:2172_0": "Abhidhāne (abhidhānappadīpikāyaṃ 269 gāthāyaṃ) vuttattā bāhu nāma idha byāmova adhippeto.",
  "tika-vin12t0:2172_1": "Tasmā dvīsu passesu vitthatānaṃ byāmasaṅkhātānaṃ sahakarānaṃ dvinnaṃ bāhūnaṃ aḍḍhoti aḍḍhabāhu,",
  "tika-vin12t0:2172_2": "tassa pamāṇametassāti aḍḍhabāhuppamāṇāti vacanattho kātabbo,",
  "tika-vin12t0:2172_3": "dīghato dvihatthā vallīti vuttaṃ hoti.",
  "tika-vin12t0:2172_4": "Tatthajātakāti tissaṃ saṅghassa bhūmiyaṃ jātakā.",
  "tika-vin12t0:2172_5": "Rakkhitagopitāti saṅghena sayaṃ rakkhitā,",
  "tika-vin12t0:2172_6": "parehi gopitā.",
  "tika-vin12t0:2172_7": "Iminā arakkhitaagopitā garubhaṇḍaṃ na hotīti dasseti.",
  "tika-vin12t0:2172_8": "Sāti valli.",
  "tika-vin12t0:2172_9": "Atirekā hotīti sambandho.",
  "tika-vin12t0:2172_10": "Upanetunti taṃ valliṃ upanetuṃ.",
  "tika-vin12t0:2172_11": "Suttañca makacivākañca nāḷikerahīrañca cammañca sutta…pe… cammāni,",
  "tika-vin12t0:2172_12": "tehi katā sutta…pe…",
  "tika-vin12t0:2172_13": "cammamayā.",
  "tika-vin12t0:2172_14": "Rajjukā vā yottāni vā garubhaṇḍaṃ hotīti sambandho.",
  "tika-vin12t0:2172_15": "Ekavaṭṭā vā dvivaṭṭā vāti ettha vāsaddena tivaṭṭādiṃ saṅgaṇhāti.",
  "tika-vin12t0:2172_16": "Avaṭṭetvā dinnaṃ suttañca avaṭṭetvā dinnā makacivākanāḷikerahīrā cāti yojanā.",
  "tika-vin12t0:2173_0": "Yo koci veḷūti sambandho.",
  "tika-vin12t0:2173_1": "Sopīti veḷupi vaṭṭatīti sambandho.",
  "tika-vin12t0:2173_2": "Pisaddena valliṃ apekkhati.",
  "tika-vin12t0:2173_3": "Idametthāti idaṃ sabbaṃ ettha veḷumhi,",
  "tika-vin12t0:2173_4": "veḷūsu vā idanti sambandho.",
  "tika-vin12t0:2173_5": "Samakaṃ vāti gahitaveḷunā samappamāṇaṃ vā.",
  "tika-vin12t0:2173_6": "Atirekaṃ vāti tato atirekaṃ vā.",
  "tika-vin12t0:2173_7": "Taṃagghanakanti tassa veḷuno agghanārahaṃ.",
  "tika-vin12t0:2173_8": "Phātikammanti vaḍḍhikammaṃ.",
  "tika-vin12t0:2173_9": "Tatthevāti gaṇhanaṭṭhāneva.",
  "tika-vin12t0:2173_10": "Gamanakāleti gaṇhanaṭṭhānato aññattha gamanakāle.",
  "tika-vin12t0:2173_11": "“Pahiṇitvā dātabbo”ti iminā sayaṃ vā āgantvā dātabboti atthopi lakkhaṇahāranayena gahetabbo samānakiccattā.",
  "tika-vin12t0:2174_0": "Muñjapabbajasaddena muñjapabbajatiṇānaṃ pāḷiyaṃ visuṃ gahitattā tiṇasaddena tāni ṭhapetvā pārisesañāyena",
  "tika-vin12t0:2174_1": "avasesatiṇameva gahetabbanti dassento āha “muñjaṃ pabbajañca ṭhapetvā”tiādi.",
  "tika-vin12t0:2174_2": "Samānaphalattā lakkhaṇahāranayena paṇṇampi tiṇeneva saṅgahitanti dassento āha “yatthā”tiādi.",
  "tika-vin12t0:2174_3": "Tattha yatthāti yasmiṃ ṭhāne,",
  "tika-vin12t0:2174_4": "itīti evaṃ.",
  "tika-vin12t0:2174_5": "Tiṇañca garubhaṇḍaṃ hotīti sambandho.",
  "tika-vin12t0:2174_6": "Tatthajātakaṃ vāti tasmiṃ saṅghārāme jātakaṃ vā.",
  "tika-vin12t0:2174_7": "Bahārāmeti saṅghārāmato bahi.",
  "tika-vin12t0:2174_8": "Tampīti tiṇampi.",
  "tika-vin12t0:2174_9": "Pisaddena valliveḷū apekkhati.",
  "tika-vin12t0:2174_10": "Aṭṭhaṅgulappamāṇopīti dīghato aṭṭhaṅgulapamāṇopi.",
  "tika-vin12t0:2174_11": "Rittapotthakoti alikhitattā tuccho makacivatthādikopi paṇṇamayopi potthako.",
  "tika-vin12t0:2174_12": "Idañca paṇṇapasaṅgena vuttaṃ.",
  "tika-vin12t0:2175_0": "Pañcavaṇṇā vāti nīlapītalohitodātamañjiṭṭhavasena pañcavaṇṇanā vā.",
  "tika-vin12t0:2175_1": "Tampīti mattikampi.",
  "tika-vin12t0:2175_2": "Pisaddena valliveḷutiṇāni apekkhati.",
  "tika-vin12t0:2176_0": "Dārubhaṇḍe evaṃ vinicchayo veditabboti yojanā.",
  "tika-vin12t0:2176_1": "Rakkhitagopito yo koci dārubhaṇḍako atthīti yojanā.",
  "tika-vin12t0:2176_2": "Mahāaṭṭhakathāyaṃ pana vuttoti sambandho.",
  "tika-vin12t0:2177_0": "Tatrāti mahāaṭṭhakathāyaṃ,",
  "tika-vin12t0:2177_1": "“tena kho pana samayenā”ti pāḷiyaṃ vā.",
  "tika-vin12t0:2177_2": "Imesūti āsandikādīsu.",
  "tika-vin12t0:2177_3": "Etthāti pīṭhesu,",
  "tika-vin12t0:2177_4": "palālapīṭhenāti sambandho.",
  "tika-vin12t0:2177_5": "Byagghacammaonaddhanti byagghacammena avanaddhaṃ.",
  "tika-vin12t0:2177_6": "Vāḷarūpaparikkhittanti vāḷarūpehi parivāritaṃ.",
  "tika-vin12t0:2177_7": "Ratanaparisibbitanti ratanasuttena samantato sibbitaṃ.",
  "tika-vin12t0:2178_0": "Etesupīti vaṅkaphalakādīsupi.",
  "tika-vin12t0:2178_1": "“Saṅkhathālakaṃ pana bhājanīya”nti pāṭhassānantaraṃ “tathā”ti pāṭho atthi,",
  "tika-vin12t0:2178_2": "so ettha na yujjati,",
  "tika-vin12t0:2178_3": "parato pana “yena kenaci kataṃ garubhaṇḍamevā”ti pāṭhassānantaraṃ yujjati.",
  "tika-vin12t0:2178_4": "Tattha hi yathā yena kenaci kataṃ garubhaṇḍameva hoti,",
  "tika-vin12t0:2178_5": "tathā thambhatulāsopānaphalakādīsu dārumayaṃ vā pāsāṇamayaṃ vā yaṃkiñci gehasambhārarūpaṃ garubhaṇḍamevāti attho.",
  "tika-vin12t0:2179_0": "Sabbanti sakalaṃ udakatumbapādakathalikamaṇḍalaṃ.",
  "tika-vin12t0:2179_1": "Etesupīti ādhārakādīsupi.",
  "tika-vin12t0:2179_2": "Tathā thambhatalāti ettha tathāsaddena ‘garubhaṇḍamevā”ti padaṃ atidisati.",
  "tika-vin12t0:2179_3": "Saṅghe dinnanti saṅghassa dinnaṃ.",
  "tika-vin12t0:2179_4": "Bhūmattharaṇanti bhūmiyaṃ attharitabbaṃ.",
  "tika-vin12t0:2179_5": "Tampīti eḷakacammampi.",
  "tika-vin12t0:2180_0": "Udukkhalaṃ garubhaṇḍamevāti sambandho.",
  "tika-vin12t0:2180_1": "Eseva nayo musalantiādīsupi.",
  "tika-vin12t0:2180_2": "Etesūti mañcapādādīsu.",
  "tika-vin12t0:2180_3": "Anuññātavāsiyāti bhājanatthāya anuññātavāsiyā.",
  "tika-vin12t0:2180_4": "Dhamakaraṇoti ettha “saṅkhaṃ dhamati,",
  "tika-vin12t0:2180_5": "saṅkhadhamako”tiādīsu viya nissaṃyogapāṭhoyeva yujjati.",
  "tika-vin12t0:2180_6": "Tasmā dhamati vātena pavattatīti dhamo,",
  "tika-vin12t0:2180_7": "vātahetuko saddo,",
  "tika-vin12t0:2180_8": "dhamaṃ karotīti dhamakaraṇoti vacanattho kātabbo.",
  "tika-vin12t0:2180_9": "Sabbametanti anuññātavāsidaṇḍādikaṃ etaṃ sabbaṃ.",
  "tika-vin12t0:2180_10": "Tatoti anuññātavāsidaṇḍādikato,",
  "tika-vin12t0:2180_11": "mahantataraṃ vāsidaṇḍādikaṃ garubhaṇḍanti yojanā.",
  "tika-vin12t0:2181_0": "Yathājātamevāti yathāpavattameva.",
  "tika-vin12t0:2181_1": "Tehīti hatthidantādīhi,",
  "tika-vin12t0:2181_2": "“kata”iti padena sambandhitabbaṃ.",
  "tika-vin12t0:2181_3": "Tacchitaniṭṭhitopīti tacchitakammena niṭṭhitopi.",
  "tika-vin12t0:2182_0": "Mattikābhaṇḍe evaṃ vinicchayo veditabboti yojanā,",
  "tika-vin12t0:2182_1": "upabhogo ca paribhogo ca upabhogaparibhogaṃ,",
  "tika-vin12t0:2182_2": "samāhāradvando.",
  "tika-vin12t0:2182_3": "Idaṃ padaṃ “ghaṭapidhānādikulālabhājana”nti padeneva sambandhitabbaṃ.",
  "tika-vin12t0:2182_4": "Thupikātīti ettha itisaddo imasaddattho.",
  "tika-vin12t0:2182_5": "Idaṃ sabbaṃ saṅghassa dinnakālato paṭṭhāya garubhaṇḍanti yojanā.",
  "tika-vin12t0:2182_6": "“Anatirittapamāṇo”ti visesanapadaṃ “ghaṭako”ti visesyapadeneva sambandhitabbaṃ.",
  "tika-vin12t0:2182_7": "Etthāti mattikābhaṇḍe,",
  "tika-vin12t0:2182_8": "ādhāre vā niddhāraṇe vā ttha paccayo.",
  "tika-vin12t0:2182_9": "Mattikābhaṇḍe kuṇḍikā bhājanīyakoṭṭhāsaṃ bhajati,",
  "tika-vin12t0:2182_10": "evaṃ lohabhaṇḍepīti yojanā.",
  "tika-vin12t0:2182_11": "Etthāti garubhaṇḍavinicchaye.",
  "tika-vin12t0:2183_0": "Navakammadānakathā",
  "tika-vin12t0:2184_0": "323.",
  "tika-vin12t0:2184_1": "Bhaṇḍikāṭṭhapanamattenāti ettha bhaṇḍikāṭṭhapanaṃ nāma bhaṇḍikayojananti āha “kapotabhaṇḍikayojanamattenā”ti.",
  "tika-vin12t0:2184_2": "Assāti bhikkhussa.",
  "tika-vin12t0:2184_3": "Citakadhūmoti citake uṭṭhito dhūmo.",
  "tika-vin12t0:2184_4": "Etassevāti bhikkhussa eva vihāroti sambandho.",
  "tika-vin12t0:2184_5": "Dhūmakāleti dhūmassa uṭṭhitakāle.",
  "tika-vin12t0:2184_6": "“Apaloketvā”ti iminā dhūmakāle apalokitaṃ dhūmakālikaṃ.",
  "tika-vin12t0:2184_7": "Dhūmakālikaṃ hutvāti atthayojanaṃ katvā pāḷiyaṃ “pariyositavihāra”nti padena sambandhitabbabhāvaṃ dasseti.",
  "tika-vin12t0:2184_8": "Katapariyositavihāranti katapariyosito vihāro imassa navakammassāti katapariyositavihāraṃ.",
  "tika-vin12t0:2184_9": "Idaṃ navakammaṃ dentīti sambandho.",
  "tika-vin12t0:2184_10": "Yāva gopānasiyo na ārohanti,",
  "tika-vin12t0:2184_11": "tāva vippakato nāmāti yojanā.",
  "tika-vin12t0:2184_12": "Tatoti gopānasiārohanato.",
  "tika-vin12t0:2184_13": "Kañcideva samādapetvā kāressatīti vihārasāmikoyeva kañci bhikkhuṃsamādapetvā kāressati.",
  "tika-vin12t0:2184_14": "Pañcahatthe vihāreti sambandho.",
  "tika-vin12t0:2184_15": "Chavassikaṃ navakammanti sambandho.",
  "tika-vin12t0:2184_16": "Etthāti aḍḍhayoge.",
  "tika-vin12t0:2184_17": "Soti aḍḍhayogo.",
  "tika-vin12t0:2184_18": "Mahallakaṃ niyāmetvā dassento āha “dasahatthe ekādasahatthe”ti.",
  "tika-vin12t0:2184_19": "Dasavassikaṃ vā ekādasavassikaṃ vā navakammanti sambandho.",
  "tika-vin12t0:2184_20": "Tatoti dvādasahatthato.",
  "tika-vin12t0:2184_21": "Lohapāsādasadisepi pāsādeti sambandho.",
  "tika-vin12t0:2184_22": "Tatoti dvādasavassikanavakammato.",
  "tika-vin12t0:2185_0": "Navakammikoti navakamme yuttapayutto.",
  "tika-vin12t0:2185_1": "Utukāleti hemantagimhakāle.",
  "tika-vin12t0:2185_2": "Paṭibāhitunti aññesaṃ sampattabhikkhūnaṃ paṭisedhetuṃ.",
  "tika-vin12t0:2185_3": "Āvāsasāmikassāti āvāsadāyakassa.",
  "tika-vin12t0:2185_4": "Tassāti āvāsasāmikassa.",
  "tika-vin12t0:2185_5": "Vaṃseti anvaye.",
  "tika-vin12t0:2185_6": "Teti tava.",
  "tika-vin12t0:2185_7": "Soti āvāsasāmiādiko.",
  "tika-vin12t0:2185_8": "Bhikkhūhi jaggitabboti sambandho.",
  "tika-vin12t0:2185_9": "Tepīti ñātiupaṭṭhākāpi.",
  "tika-vin12t0:2185_10": "Tasmimpīti saṅghikapaccayepi.",
  "tika-vin12t0:2185_11": "Bahū āvāseti sambandho.",
  "tika-vin12t0:2185_12": "Ekaṃ āvāsanti yojanā.",
  "tika-vin12t0:2186_0": "Ekaṃ vā āvāsanti sambandho.",
  "tika-vin12t0:2186_1": "Tatoti visajjitāvāsehi,",
  "tika-vin12t0:2186_2": "uppannānīti sambandho.",
  "tika-vin12t0:2186_3": "Kurundiyaṃ pana vuttaṃ,",
  "tika-vin12t0:2186_4": "kinti vuttanti yojanā.",
  "tika-vin12t0:2186_5": "Ekaṃ mañcaṭṭhānaṃ gahetvāti ekaṃ mañcaṭṭhānaṃ puggalikabhāvena gahetvā.",
  "tika-vin12t0:2186_6": "Tibhāganti tatiyabhāgaṃ.",
  "tika-vin12t0:2186_7": "Ayameva vā pāṭho.",
  "tika-vin12t0:2186_8": "Etthāti naṭṭhavihāre.",
  "tika-vin12t0:2186_9": "Puggalikamevāti puggalikaṃ eva,",
  "tika-vin12t0:2186_10": "puggalikaṃ iva vā.",
  "tika-vin12t0:2186_11": "Jaggāti jaggāhi.",
  "tika-vin12t0:2186_12": "Hīti phalajotako.",
  "tika-vin12t0:2186_13": "Evaṃ jaggito panāti evaṃ jaggito vihāro pana.",
  "tika-vin12t0:2186_14": "Tasminti jaggante.",
  "tika-vin12t0:2186_15": "Saddhivihārikādīnaṃ dātukāmo hotīti saṅghassa bhaṇḍaṭṭhapanaṃ vā navakānaṃ vasanaṭṭhānaṃ vā adatvā attanoyeva saddhivihārikādīnaṃ dātukāmo hoti.",
  "tika-vin12t0:2186_16": "Saddhivihārikādīnaṃ dātuṃ labbhatīti sabbavihāraṃ puggalikabhāvena aggahetvā ekadesasseva gahitattā saddhivihārikādīnaṃ dātuṃ labbhatīti attho.",
  "tika-vin12t0:2186_17": "Jaggāpetabbo iti vuttanti yojanā.",
  "tika-vin12t0:2186_18": "Ettha “vutta”nti pāṭho atthi,",
  "tika-vin12t0:2186_19": "so apāṭhoyeva “kurundiyaṃ pana vutta”nti padassa ākārattā.",
  "tika-vin12t0:2187_0": "Aññaṃ idampi ca vakkhamānavacanaṃ tattheva kurundiyaṃ vuttanti yojanā.",
  "tika-vin12t0:2187_1": "Kinti vuttanti āha “dve bhikkhū”tiādi.",
  "tika-vin12t0:2187_2": "Dve bhikkhū karontīti sambandho.",
  "tika-vin12t0:2187_3": "Yenāti bhikkhunā.",
  "tika-vin12t0:2187_4": "Soyeva sāmīti yena sā bhūmi paṭhamaṃ gahitā,",
  "tika-vin12t0:2187_5": "soyeva sāmīti attho.",
  "tika-vin12t0:2187_6": "Patirūpe ṭhāneti patirūpe senāsanaṭṭhāne.",
  "tika-vin12t0:2187_7": "Tanti puggalikakaraṇaṃ.",
  "tika-vin12t0:2187_8": "Yaṃ pana vayakammanti yojanā.",
  "tika-vin12t0:2187_9": "Ettha ca vayakammanti tasmiṃ vihāre katassa kammassa mūlaṃ.",
  "tika-vin12t0:2187_10": "Vihārassa mūlaṃ dātabbanti vuttaṃ hoti.",
  "tika-vin12t0:2187_11": "Tassāti saṅghikaṃ karontassa.",
  "tika-vin12t0:2187_12": "Tatthevāti katavihāre eva.",
  "tika-vin12t0:2187_13": "Katāvāseti samīpatthe bhummavacanaṃ,",
  "tika-vin12t0:2187_14": "katāvāsasamīpeti vuttaṃ hoti.",
  "tika-vin12t0:2187_15": "Chāyūpagaphalūpagāti chāyaṃ upagacchantā ca phalaṃ upagacchantā ca,",
  "tika-vin12t0:2187_16": "chāyāphalāni upaharantāti attho.",
  "tika-vin12t0:2187_17": "Apaloketvāti saṅghaṃ apaloketvā.",
  "tika-vin12t0:2187_18": "Sāmikāti rukkhasāmikā.",
  "tika-vin12t0:2187_19": "Hāretabbāti apanetabbā.",
  "tika-vin12t0:2188_0": "“Saṅghikavallimattampi aggahetvā”ti iminā saṅghikaṃ gahetvā saṅghikāya bhūmiyā sace vihāraṃ karoti,",
  "tika-vin12t0:2188_1": "saṅghikamevāti dasseti.",
  "tika-vin12t0:2188_2": "Dvibhūmakatibhūmakādīsu pāsādesu upaḍḍhabhāgaṃ dassento āha “pāsādo ceva hotī”tiādi.",
  "tika-vin12t0:2188_3": "Upari pāsādoti sambandho.",
  "tika-vin12t0:2188_4": "Soti vihārakārako bhikkhu,",
  "tika-vin12t0:2188_5": "tassa heṭṭhāpāsādoti sambandho.",
  "tika-vin12t0:2188_6": "Vihāreti saṅghikavihāre,",
  "tika-vin12t0:2188_7": "vihārasamīpeti attho.",
  "tika-vin12t0:2188_8": "Akataṭṭhāneti cayapamukhānaṃ akatapubbaṭṭhāne.",
  "tika-vin12t0:2188_9": "Cayaṃ vā pamukhaṃ vāti saṅghikavihārassa cayaṃ vā pamukhaṃ vā.",
  "tika-vin12t0:2188_10": "Bahikuṭṭeti kuṭṭassa,",
  "tika-vin12t0:2188_11": "kuṭṭato vā bahi.",
  "tika-vin12t0:2188_12": "Tassāti cayapamukhakārakassa bhikkhussa hotīti sambandho.",
  "tika-vin12t0:2188_13": "Visamaṃ pabbatakandarādinti sambandho.",
  "tika-vin12t0:2188_14": "Apadeti sukarassa akāraṇe.",
  "tika-vin12t0:2188_15": "Kataṃ hotīti cayaṃ vā pamukhaṃ vā kataṃ hoti.",
  "tika-vin12t0:2188_16": "Tatthāti cayapamukhesu,",
  "tika-vin12t0:2188_17": "saṅgho anissaro iti vuttanti yojanā.",
  "tika-vin12t0:2189_0": "Varaseyyaṃ gahetunti sambandho.",
  "tika-vin12t0:2190_0": "Puna āgantvāti pakkamitvā puna āgantvā. Tassāti navakammagāhakassa bhikkhussa. Etanti senāsanaṃ.",
  "tika-vin12t0:2191_0": "Aññatraparibhogapaṭikkhepādikathā",
  "tika-vin12t0:2192_0": "324.",
  "tika-vin12t0:2192_1": "Nātiharantīti ettha atisaddo haraṇattho,",
  "tika-vin12t0:2192_2": "harasaddo paribhuñjanatthoti āha “aññatra haritvā na paribhuñjantī”ti.",
  "tika-vin12t0:2192_3": "Yaṃ mañcapīṭhādīti yojanā.",
  "tika-vin12t0:2192_4": "Tatthāti undriyamahāvihāre.",
  "tika-vin12t0:2192_5": "Tanti mañcapīṭhādiṃ.",
  "tika-vin12t0:2192_6": "Tasmāti yasmā anujānāti, tasmā.",
  "tika-vin12t0:2192_7": "Tanti mañcapīṭhādiṃ.",
  "tika-vin12t0:2192_8": "Aññatrāti aññaṃ vihāraṃ.",
  "tika-vin12t0:2192_9": "Aroganti anaṭṭhājiṇṇattā arogaṃ.",
  "tika-vin12t0:2192_10": "Tasmiṃ vihāreti undriyavihāre.",
  "tika-vin12t0:2192_11": "Tasminti undriyavihāre.",
  "tika-vin12t0:2192_12": "Tatoti undriyavihārato.",
  "tika-vin12t0:2192_13": "Suyojitānīti suṭṭhu yojitāni.",
  "tika-vin12t0:2192_14": "Mūladānaṃ vā paṭipākatikaṃ vā natthīti adhippāyo.",
  "tika-vin12t0:2192_15": "Chaḍḍitavihāratoti bhikkhūhi anapekkhena chaḍḍitasaṅghikavihārato ca puggalena sāpekkhena chaḍḍitapuggalikavihārato ca.",
  "tika-vin12t0:2192_16": "Āvāsikakāleti āvāsikānaṃ ṭhitakāle.",
  "tika-vin12t0:2192_17": "Tatoti chaḍḍitavihārato.",
  "tika-vin12t0:2193_0": "Phātikammatthāyāti ettha phātisaddo vaḍḍhanatthoti āha “vaḍḍhikammatthāyā”ti.",
  "tika-vin12t0:2193_1": "Etthāti “phātikammatthāyā”ti pāṭhe.",
  "tika-vin12t0:2194_0": "Cakkalikanti cakkākārena lāti pavattati,",
  "tika-vin12t0:2194_1": "cakkākāraṃ vā lāti gaṇhātīti cakkalaṃ,",
  "tika-vin12t0:2194_2": "tadeva cakkalikaṃ,",
  "tika-vin12t0:2194_3": "pādapuñjanaṃ,",
  "tika-vin12t0:2194_4": "“kambalādīhi veṭhetvā kata”nti iminā tassa karaṇākāraṃ dasseti.",
  "tika-vin12t0:2194_5": "Yehīti pādehi.",
  "tika-vin12t0:2194_6": "Udakanti senāsanassa tintakaṃ udakaṃ.",
  "tika-vin12t0:2194_7": "Udakaṃ na paññāyatīti yojanā.",
  "tika-vin12t0:2194_8": "Saupāhanena akkamituṃ na vaṭṭatīti yojanā.",
  "tika-vin12t0:2195_0": "Sudhābhūmiyanti sudhāya littāyaṃ bhūmiyaṃ.",
  "tika-vin12t0:2195_1": "Paribhaṇḍabhūmiyanti gomayakasāvaparibhaṇḍabhūmiyaṃ.",
  "tika-vin12t0:2195_2": "Pādāti mañcapādā.",
  "tika-vin12t0:2195_3": "Tasminti coḷake.",
  "tika-vin12t0:2195_4": "Ṭhapentassāti mañcapāde ṭhapentassa.",
  "tika-vin12t0:2195_5": "Tatthāti tesu bhikkhūsu.",
  "tika-vin12t0:2195_6": "Nevāsikāti nibaddhaṃ vasantīti nevāsikā.",
  "tika-vin12t0:2195_7": "Ṭhapentīti mañcapāde ṭhapenti.",
  "tika-vin12t0:2195_8": "Tathevāti yathā nevāsikā vaḷañjanti,",
  "tika-vin12t0:2195_9": "tatheva āgantukehi vaḷañjituṃ vaṭṭatīti attho.",
  "tika-vin12t0:2196_0": "Setabhitti vāti ettha vāsaddena nīlabhittiādayo sampiṇḍeti.",
  "tika-vin12t0:2196_1": "“Dvārampi vātapānampī”tiādinā sāmaññato vuttattā dvāravātapānādayo aparikammakatāpi na apassayitabbā.",
  "tika-vin12t0:2196_2": "Kenaci vā vatthādināti sambandho.",
  "tika-vin12t0:2197_0": "“Hutvā”ti iminā “dhotapādakā”ti padassa “nipajjitu”nti pade kiriyāvisesanabhāvaṃ dasseti,",
  "tika-vin12t0:2197_1": "“bhikkhū”ti pade kārakavisesanabhāvaṃ nivatteti.",
  "tika-vin12t0:2197_2": "Kasmiṃ ṭhāne nipajjituṃ kukkuccāyantīti āha “dhotehi pādehi akkamitabbaṭṭhāne”ti.",
  "tika-vin12t0:2197_3": "“Akkamitabbaṭṭhānassetaṃ adhivacana”nti iminā “dhotapādake”ti pāṭhassa dhoto pādo tiṭṭhati ettha ṭhāneti dhotapādakaṃ,",
  "tika-vin12t0:2197_4": "tasmiṃ dhotapādaketi atthaṃ dasseti.",
  "tika-vin12t0:2197_5": "Etanti “dhotapādake”ti nāmaṃ.",
  "tika-vin12t0:2197_6": "“Paccattharitvā”ti ettha kena paccattharitvāti āha “paccattharaṇenā”ti.",
  "tika-vin12t0:2197_7": "“Attano santakenā”ti iminā saṅghikena paccattharaṇena paccattharaṇaṃ paṭikkhipati.",
  "tika-vin12t0:2197_8": "Niddāyatopīti niddāyakāraṇāpi,",
  "tika-vin12t0:2197_9": "saṃkuṭiteti sambandho.",
  "tika-vin12t0:2197_10": "Atha vā niddāyatopīti niddāyantassapi.",
  "tika-vin12t0:2197_11": "“Sarīrāvayavo”ti pade sāmyatthachaṭṭhī,",
  "tika-vin12t0:2197_12": "“āpattiyevā”ti pade sampadānaṃ.",
  "tika-vin12t0:2197_13": "Lomesu phusantesūti sambandho.",
  "tika-vin12t0:2197_14": "“Paribhogasīsenā”ti iminā paribhogaṃ akatvā kenaci kammena sarīrāvayavena phusantassa anāpattīti dasseti.",
  "tika-vin12t0:2197_15": "Hatthatalena phusituṃ pādatalena phusituṃ vā akkamituṃ vāti yathālābhayojanā daṭṭhabbā.",
  "tika-vin12t0:2197_16": "“Paribhogasīsenā”ti padassa atthaṃ dassento āha “mañcapīṭhaṃ nīharantassā”tiādi.",
  "tika-vin12t0:2198_0": "Saṅghabhattādianujānanakathā",
  "tika-vin12t0:2199_0": "325.",
  "tika-vin12t0:2199_1": "“Saṅghassa bhatta”nti iminā saṅghabhattanti padassa chaṭṭhīsamāsaṃ dasseti.",
  "tika-vin12t0:2199_2": "Saṅghassa atthāya ābhataṃ bhattaṃ kātuṃ na sakkontīti yojanā.",
  "tika-vin12t0:2199_3": "Uddesabhattantiādīsu evamattho veditabboti yojanā.",
  "tika-vin12t0:2199_4": "“Uddesena laddhabhikkhūnaṃ bhattaṃ kātu”nti iminā uddesena laddhabhikkhūnaṃ kātabbaṃ bhattaṃ uddesabhattanti vacanatthaṃ dasseti.",
  "tika-vin12t0:2199_5": "Tathevāti yathā saṅghato uddisitvā laddhabhikkhū, tatheva.",
  "tika-vin12t0:2199_6": "Paricchinditvāti “ekaṃ vā”tiādinā paricchinditvā.",
  "tika-vin12t0:2199_7": "Tesanti laddhabhikkhūnaṃ.",
  "tika-vin12t0:2199_8": "Iminā nimantetvā laddhabhikkhūnaṃ kātabbaṃ bhattaṃ nimantanabhattanti vacanatthaṃ dasseti.",
  "tika-vin12t0:2199_9": "“Salākāyo chinditvā”ti iminā salākāyo chinditvā kātabbaṃ bhattaṃ salākabhattanti vacanatthaṃ dasseti.",
  "tika-vin12t0:2199_10": "Pakkhikanti uposathikanti pāṭipadikanti evaṃ niyāmetvāti yojanā.",
  "tika-vin12t0:2199_11": "Pañcamīādīsu pakkhesu kātabbaṃ pakkhikaṃ.",
  "tika-vin12t0:2199_12": "Uposathe kātabbaṃ uposathikaṃ.",
  "tika-vin12t0:2199_13": "Pāṭipade kātabbaṃ pāṭipadikaṃ,",
  "tika-vin12t0:2199_14": "tameva bhattaṃ pāṭipadikabhattaṃ.",
  "tika-vin12t0:2199_15": "Uddesabhattaṃ nimantananti ettha itisaddo ādyattho,",
  "tika-vin12t0:2199_16": "uddesabhattaṃ nimantanantiādiṃ imaṃ vohāraṃ pattānīti hi attho.",
  "tika-vin12t0:2199_17": "Uddesabhattādīniyeva anujānanamakatvā kasmā saṅghabhattampi anujānātīti āha “yasmā panā”tiādi.",
  "tika-vin12t0:2199_18": "Tattha yasmā sakkhissantīti sambandho.",
  "tika-vin12t0:2199_19": "Teti manussā.",
  "tika-vin12t0:2199_20": "Tampīti saṅghabhattampi.",
  "tika-vin12t0:2199_21": "Pisaddena uddesabhattādīni apekkhati.",
  "tika-vin12t0:2200_0": "Saṅghabhattādīnaṃ vitthāraṃ dassento āha “tatthā”tiādi.",
  "tika-vin12t0:2200_1": "Tattha tatthāti “saṅghabhattaṃ uddesabhatta”ntiādipāṭhe,",
  "tika-vin12t0:2200_2": "evaṃ vinicchayo veditabboti yojanā,",
  "tika-vin12t0:2200_3": "saṅghabhattādīsu vā niddhāraṇe bhummaṃ,",
  "tika-vin12t0:2200_4": "bhuñjantānaṃ amhākaṃ ajja dasa dvādasa divasā ahesunti yojanā.",
  "tika-vin12t0:2200_5": "Aññatoti aññasmā ṭhānā.",
  "tika-vin12t0:2200_6": "Tatthāti saṅghabhatte.",
  "tika-vin12t0:2200_7": "Vattabbāti manussā vattabbā.",
  "tika-vin12t0:2200_8": "Tanti saṅghabhattaṃ,",
  "tika-vin12t0:2200_9": "dhātukammaṃ,",
  "tika-vin12t0:2200_10": "“amhāka”nti kāritakammaṃ.",
  "tika-vin12t0:2200_11": "Tanti saṅghabhattaṃ.",
  "tika-vin12t0:2201_0": "Uddesabhattakathā",
  "tika-vin12t0:2202_0": "Ayaṃ nayo evaṃ veditabboti yojanā.",
  "tika-vin12t0:2202_1": "Raññā vā pahiteti sambandho.",
  "tika-vin12t0:2202_2": "Sace atthīti sace ṭhitikā atthi.",
  "tika-vin12t0:2202_3": "Uddesakenāti bhattuddesakena.",
  "tika-vin12t0:2202_4": "Na atikkāmetabbanti uddesabhattaṃ na atikkāmetabbaṃ.",
  "tika-vin12t0:2202_5": "Te panāti piṇḍapātikā pana.",
  "tika-vin12t0:2202_6": "Ṭhitikaṃ ṭhapetvāti ṭhitikaṃ ṭhitaṭṭhāne ṭhapetvā muñcitvāti attho.",
  "tika-vin12t0:2202_7": "Tesanti mahātherānaṃ.",
  "tika-vin12t0:2202_8": "Yojanantarikavihāratopīti yojanena byavadhāne ṭhitavihāratopi.",
  "tika-vin12t0:2202_9": "Ṭhitaṭṭhānatoti ṭhitikāya ṭhitaṭṭhānato.",
  "tika-vin12t0:2202_10": "Asampattānampīti bhattuddesaṭṭhānaṃ asampattānampi.",
  "tika-vin12t0:2202_11": "Vaḍḍhitā nāma sīmāti upacārasīmā vaḍḍhitā nāma.",
  "tika-vin12t0:2202_12": "Saṅghanavakassa dinnepīti yāva dutiyabhāgo na dātabbo,",
  "tika-vin12t0:2202_13": "tāva saṅghanavakassa dinnepi.",
  "tika-vin12t0:2202_14": "Vassaggenāti gaṇiyatīti gaṃ,",
  "tika-vin12t0:2202_15": "vassameva gaṃ vassaggaṃ,",
  "tika-vin12t0:2202_16": "tena vassaggena,",
  "tika-vin12t0:2202_17": "vassagaṇanāyāti vuttaṃ hoti.",
  "tika-vin12t0:2202_18": "Yadi “vassagghenā”ti catutthakkharena pāṭho bhaveyya,",
  "tika-vin12t0:2202_19": "evaṃ sati vassaparicchedenāti attho daṭṭhabbo,",
  "tika-vin12t0:2202_20": "ayameva yuttataro.",
  "tika-vin12t0:2203_0": "Ekasmiṃ vihāreti ekissaṃ vihārasīmāyaṃ.",
  "tika-vin12t0:2203_1": "Tasmiṃyeva bhattuddesaṭṭhāneti ettha evasaddena aññasmiṃ ṭhāne gāhaṇaṃ paṭikkhipati.",
  "tika-vin12t0:2203_2": "Ekoti eko dāyako.",
  "tika-vin12t0:2203_3": "Tenāti pahitabhikkhunā.",
  "tika-vin12t0:2203_4": "So atthoti so hetu.",
  "tika-vin12t0:2203_5": "Taṃdivasanti tasmiṃ pahitadivase.",
  "tika-vin12t0:2203_6": "Pamussatīti satipavāsena mussati.",
  "tika-vin12t0:2203_7": "Bhojanasālāyāti bhattuddesaṭṭhānasaṅkhātāya bhojanasālāya.",
  "tika-vin12t0:2203_8": "Yā pakatiṭṭhitikāti yojanā.",
  "tika-vin12t0:2203_9": "“Ekābaddhā hontī”ti vuttavacanassa atthaṃ dassento āha “aññamaññaṃ dvādasahatthantaraṃ avijahitvā”ti.",
  "tika-vin12t0:2203_10": "Navaṃ ṭhitikanti bhattuddesaṭṭhāne ṭhapitapakatiṭṭhitikato aññaṃ navaṃ ṭhitikaṃ.",
  "tika-vin12t0:2203_11": "Hīti saccaṃ, yasmā vā.",
  "tika-vin12t0:2203_12": "Etanti uddesabhattaṃ.",
  "tika-vin12t0:2203_13": "“Sve”ti niyāmetvā vuttattā dutiyadivase na labbhati.",
  "tika-vin12t0:2204_0": "Kocīti dāyako.",
  "tika-vin12t0:2204_1": "Sakavihāre ṭhītikāvaseneva gāhetabbanti yaṃ vihāraṃ gacchanti,",
  "tika-vin12t0:2204_2": "tattha apaviṭṭhattā sakavihāre ṭhitikāvaseneva gāhetabbaṃ.",
  "tika-vin12t0:2204_3": "Dinnaṃ pana bhattaṃ gāhetabbanti sambandho.",
  "tika-vin12t0:2204_4": "Sampattānanti dinnaṭṭhānaṃ sampattānaṃ.",
  "tika-vin12t0:2204_5": "Tatthāti dinnaṭṭhānaṃ,",
  "tika-vin12t0:2204_6": "sampattānaṃyevāti sambandho.",
  "tika-vin12t0:2204_7": "Tassa vihārassāti paviṭṭhavihārassa.",
  "tika-vin12t0:2204_8": "Tasmiṃ tasmiṃ ṭhāneti gāmadvāravīthicatukkasaṅkhāte tasmiṃ tasmiṃ ṭhāne.",
  "tika-vin12t0:2204_9": "Antoupacāragatānanti ettha antoupacāro nāma dvādasahatthabbhantaraṃ.",
  "tika-vin12t0:2205_0": "Gāmadvārūpacāra vīthicatukkūpacāra gharūpacāresu tīsu gharūpacārassa visesaṃ dassento āha “gharūpacāro cetthā”tiādi.",
  "tika-vin12t0:2205_1": "Etthāti tīsu upacāresu.",
  "tika-vin12t0:2205_2": "Gharūpacāro veditabboti sambandho.",
  "tika-vin12t0:2205_3": "Eko upacāro etthāti ekūpacāraṃ gharaṃ.",
  "tika-vin12t0:2205_4": "Imesanti catunnaṃ gharānaṃ.",
  "tika-vin12t0:2205_5": "Tatthāti catūsu gharesu.",
  "tika-vin12t0:2205_6": "Ekakulassa yaṃ gharanti sambandho.",
  "tika-vin12t0:2205_7": "Ekavaḷañjanti ekadvārena samānaparibhogaṃ.",
  "tika-vin12t0:2205_8": "Tatthāti ekūpacāre.",
  "tika-vin12t0:2206_0": "Yaṃ pana ekaṃ gharaṃ katanti sambandho.",
  "tika-vin12t0:2206_1": "Sukhavihāratthāyāti kalahaṃ vicchinditvā sukhavihāratthāya.",
  "tika-vin12t0:2206_2": "Tasmiṃ tasmiṃ ṭhāneti bhittiyā paricchinne tasmiṃ tasmiṃ ṭhāne.",
  "tika-vin12t0:2207_0": "Yasmiṃ pana ghare nisīdāpentīti sambandho. Yampi nivesananti yojanā.",
  "tika-vin12t0:2208_0": "Yo pana uddesalābho uppajjati, so pāpuṇātīti yojanā. Kiñcāpi dissanti, tathāpīti yojanā.",
  "tika-vin12t0:2209_0": "Yo panāti bhikkhu pana,",
  "tika-vin12t0:2209_1": "labhatīti sambandho.",
  "tika-vin12t0:2209_2": "Aññasminti attanā aññasmiṃ.",
  "tika-vin12t0:2209_3": "Tenāti uddesabhattaṃ labhantena bhikkhunā.",
  "tika-vin12t0:2210_0": "Kālaṃ paṭimānentesūti bhojanakālaṃ paṭimānentesu bhikkhūsu,",
  "tika-vin12t0:2210_1": "nisinnesūti sambandho.",
  "tika-vin12t0:2210_2": "Koci manusso vadatīti sambandho.",
  "tika-vin12t0:2210_3": "Saṅghuddesapattaṃ detha iti vāti yojanā.",
  "tika-vin12t0:2210_4": "“Eseva nayo”ti iminā pattassa ṭhāne bhikkhuṃ pakkhipitvā vutte atidisati.",
  "tika-vin12t0:2211_0": "Etthāti uddesabhatte,",
  "tika-vin12t0:2211_1": "evaṃvacane vā.",
  "tika-vin12t0:2211_2": "Pesaloti piyasīlo.",
  "tika-vin12t0:2211_3": "Tenāti uddesakena.",
  "tika-vin12t0:2211_4": "Kinti jānātīti āha “dasavassena laddha”nti.",
  "tika-vin12t0:2211_5": "Tassāti uddesakassa,",
  "tika-vin12t0:2211_6": "vacananti sambandho.",
  "tika-vin12t0:2211_7": "Appasaddāti saṇikasaddā.",
  "tika-vin12t0:2211_8": "“Apasaddā”tipi pāṭho,",
  "tika-vin12t0:2211_9": "nissaddāti attho.",
  "tika-vin12t0:2211_10": "Sabbanavakassāti sabbesaṃ bhikkhūnaṃ navakassa.",
  "tika-vin12t0:2211_11": "Chāyāyapi pucchiyamānāyāti anādare bhummavacanaṃ,",
  "tika-vin12t0:2211_12": "sāmivacanaṃ vā.",
  "tika-vin12t0:2211_13": "Na labhatīti pāpuṇāpitattā na labhati.",
  "tika-vin12t0:2211_14": "Nisinnassāpi niddāyantassāpīti anādare sāmivacanaṃ,",
  "tika-vin12t0:2211_15": "bhikkhussa nisinnassāpi niddāyantassāpīti attho.",
  "tika-vin12t0:2211_16": "Hīti saccaṃ.",
  "tika-vin12t0:2211_17": "Etaṃ bhājanīyabhaṇḍaṃ nāmāti yojanā.",
  "tika-vin12t0:2211_18": "Tatthāti “sampattasseva pāpuṇātī”ti vacane.",
  "tika-vin12t0:2211_19": "Upacārenāti dvādasahatthūpacārena.",
  "tika-vin12t0:2211_20": "Tasminti antoparikkhepe.",
  "tika-vin12t0:2212_0": "Koci upāsako pahiṇātīti sambandho.",
  "tika-vin12t0:2212_1": "Paṇītabhojanānanti paṇītabhojanehi.",
  "tika-vin12t0:2212_2": "Udakassāti udakena,",
  "tika-vin12t0:2212_3": "pūretvāti sambandho.",
  "tika-vin12t0:2212_4": "Āgatā manussāti sambandho.",
  "tika-vin12t0:2212_5": "Yenāti bhikkhunā.",
  "tika-vin12t0:2212_6": "Yanti vatthu.",
  "tika-vin12t0:2212_7": "Ticīvaraparivāranti ticīvarena parivāritaṃ,",
  "tika-vin12t0:2212_8": "ticīvaraparivāravantaṃ vā uddesabhattanti attho.",
  "tika-vin12t0:2212_9": "Hi saccaṃ assa bhikkhussa puññaviseso īdisoti yojanā.",
  "tika-vin12t0:2212_10": "Nanu udakaṃpissa puññavisesaṃ,",
  "tika-vin12t0:2212_11": "kasmā aññaṃ uddesabhattaṃ labhatīti āha “udakaṃ panā”tiādi.",
  "tika-vin12t0:2213_0": "Gahetvā āgatā te manussāti yojanā.",
  "tika-vin12t0:2213_1": "Tesanti mahātherādīnaṃ.",
  "tika-vin12t0:2213_2": "Daharasāmaṇerehīti daharehi sāmaṇerehi,",
  "tika-vin12t0:2213_3": "laddhesūti sambandho.",
  "tika-vin12t0:2214_0": "Tatthāti uddesabhatte.",
  "tika-vin12t0:2214_1": "Puratoti mahātherānaṃ purato.",
  "tika-vin12t0:2214_2": "Patteti saṅghuddesapatte,",
  "tika-vin12t0:2214_3": "agāhiteyevāti sambandho.",
  "tika-vin12t0:2214_4": "Āhaṭampi uddesabhattanti sambandho.",
  "tika-vin12t0:2215_0": "Eko vadatīti sambandho.",
  "tika-vin12t0:2215_1": "Soti manusso,",
  "tika-vin12t0:2215_2": "bhaṇatīti sambandho.",
  "tika-vin12t0:2215_3": "Yathā te ruccati,",
  "tika-vin12t0:2215_4": "tathā vatvā āharāti yojanā.",
  "tika-vin12t0:2215_5": "Vissaṭṭhadūto nāmāti attano ruciṃ vissajjitvā tassa ruciyā vissaṭṭho dūto nāma.",
  "tika-vin12t0:2215_6": "Paṭipāṭipattaṃ vāti saṅghato paṭipāṭiyā laddhaṃ pattaṃ vā,",
  "tika-vin12t0:2215_7": "idaṃ nimantanabhattaṃ sandhāya vuttaṃ.",
  "tika-vin12t0:2215_8": "Yaṃ icchatīti vissaṭṭhadūto yaṃ icchati.",
  "tika-vin12t0:2215_9": "Soti bālo,",
  "tika-vin12t0:2215_10": "na vattabboti sambandho.",
  "tika-vin12t0:2215_11": "Pucchāsabhāgena vadeyyāti sambandho.",
  "tika-vin12t0:2215_12": "Tatoti vadanakāraṇā.",
  "tika-vin12t0:2216_0": "Kūṭaṭṭhitikā nāmāti aññehi uddesabhattehi missetvā ujukaṭṭhitikāya pavattitvā kūṭena pavattā ṭhitikā nāma hoti.",
  "tika-vin12t0:2216_1": "Tamevatthaṃ vitthārento āha “rañño vā hī”tiādi.",
  "tika-vin12t0:2216_2": "Ekacārikabhattānīti pati ekaṃ katvā caritabbāni bhakkhitabbānīti ekacārikāni,",
  "tika-vin12t0:2216_3": "aññehi uddesabhattehi amissetvā pati ekaṃ katvā bhakkhitabbānīti vuttaṃ hoti,",
  "tika-vin12t0:2216_4": "tāniyeva bhattāni ekacārikabhattāni.",
  "tika-vin12t0:2216_5": "Ekacce bhikkhū gatāti sambandho.",
  "tika-vin12t0:2216_6": "Tesūti ekaccesu bhikkhūsu.",
  "tika-vin12t0:2216_7": "Taṅkhaṇaṃyevāti tasmiṃ nisinnakkhaṇeyeva.",
  "tika-vin12t0:2216_8": "Puna taṅkhaṇaṃyevāti tasmiṃ gāhaṇakkhaṇeyeva.",
  "tika-vin12t0:2216_9": "“Paṇītabhatta”nti vutte “kativassato paṭṭhāyā”ti vadanti,",
  "tika-vin12t0:2216_10": "“ettakavassato nāmā”ti vutteti yojanā.",
  "tika-vin12t0:2216_11": "Gāhiteti ṭhitikaṃ ajānantehi āgantukehi patte gāhite.",
  "tika-vin12t0:2216_12": "Āgatehipi ṭhitikaṃ jānanakabhikkhūhīti sambandho.",
  "tika-vin12t0:2216_13": "Eseva nayo paratopi.",
  "tika-vin12t0:2216_14": "Bhikkhūyeva āgacchantūti pattaṃ aggahetvā bhikkhūyeva āgacchantūti adhippāyo.",
  "tika-vin12t0:2217_0": "Neti ṭhitikaṃ ajānante āgantuke.",
  "tika-vin12t0:2217_1": "Rājā bhojetvāti rājā attano gehe bhojetvā.",
  "tika-vin12t0:2217_2": "Nesanti āgantukānaṃ,",
  "tika-vin12t0:2217_3": "pattepīti sambandho.",
  "tika-vin12t0:2217_4": "Yaṃ āhaṭanti yaṃ bhattaṃ abhuñjitvā āhaṭaṃ.",
  "tika-vin12t0:2217_5": "Taṃ na gāhetabbanti taṃ bhattaṃ ṭhitikāya na gāhetabbaṃ thokattā.",
  "tika-vin12t0:2217_6": "Nesanti āgantukānaṃ.",
  "tika-vin12t0:2217_7": "Gīvā hotīti iṇaṃ hoti.",
  "tika-vin12t0:2217_8": "Iṇaṃ nāma paṭidātabbasabhāvo hoti,",
  "tika-vin12t0:2217_9": "tasmā paṭidātabbanti adhippāyo.",
  "tika-vin12t0:2217_10": "Etthāti ṭhitikaṃ ajānitvā bhuttaṭṭhāne.",
  "tika-vin12t0:2217_11": "Tāva nisīditabbanti tāva āgametvā nisīditabbaṃ.",
  "tika-vin12t0:2217_12": "Pattaṭṭhānena gāhaṇampi gīvāsadisoti purimatherassa mati bhaveyya.",
  "tika-vin12t0:2217_13": "Evañhi sati dvinnaṃ therānaṃ vādo sadisoyeva.",
  "tika-vin12t0:2218_0": "Eko piṇḍapātoti sambandho.",
  "tika-vin12t0:2218_1": "Tathārūpoti ticīvaraparivāro satagghanako.",
  "tika-vin12t0:2218_2": "Ayanti piṇḍapāto.",
  "tika-vin12t0:2218_3": "Iti vuttaṃ aṭṭhakathāsu.",
  "tika-vin12t0:2219_0": "Eko bhikkhūti sambandho.",
  "tika-vin12t0:2219_1": "Antarābhaṭṭhakoti uddesabhattassa antare vemajjhe bhassati galatīti antarābhaṭṭhako.",
  "tika-vin12t0:2219_2": "Paripuṇṇavasso yo pana sāmaṇeroti yojanā.",
  "tika-vin12t0:2219_3": "Tassa upasampajjitasāmaṇerassa ṭhitikā atikkantāti sambandho.",
  "tika-vin12t0:2219_4": "Soti uddesabhattapatto bhikkhu.",
  "tika-vin12t0:2219_5": "Samīpeti attano samīpe.",
  "tika-vin12t0:2219_6": "Tañce theyyāya harantīti taṃ pattaṃ pattahārakā theyyāya haranti ce.",
  "tika-vin12t0:2219_7": "Gīvā hotīti pattadāpakassa gīvā hoti.",
  "tika-vin12t0:2219_8": "So bhikkhūti samīpe nisinno so bhikkhu.",
  "tika-vin12t0:2219_9": "Assāti pattadāpakassa.",
  "tika-vin12t0:2219_10": "“Aya”nti potthakesu pāṭho atthi,",
  "tika-vin12t0:2219_11": "so na sundaro.",
  "tika-vin12t0:2219_12": "Tatoti uddesabhattagharato.",
  "tika-vin12t0:2219_13": "“Suhaṭo”ti vacanassa atthaṃ dassento āha “bhattassa dinnattā gīvā na hotī”ti.",
  "tika-vin12t0:2220_0": "Sādiyanakoti uddesabhattasādiyanako,",
  "tika-vin12t0:2220_1": "hotīti sambandho.",
  "tika-vin12t0:2220_2": "Dasahipi pattehi bhattaṃ āharāpetvāti yojanā.",
  "tika-vin12t0:2220_3": "Bhikkhudattiyaṃ nāmāti bhikkhunā dattiyaṃ nāma.",
  "tika-vin12t0:2220_4": "So bhikkhūti sādiyanako so bhikkhu.",
  "tika-vin12t0:2220_5": "Te bhikkhūti piṇḍapātike te bhikkhū.",
  "tika-vin12t0:2220_6": "Etha bhante mayhaṃ sahāyā hotha iti vatvāti sambandho.",
  "tika-vin12t0:2220_7": "Tassāti upāsakassa.",
  "tika-vin12t0:2220_8": "Tatthāti upāsakassa ghare.",
  "tika-vin12t0:2220_9": "Tassevāti sādiyanakasseva.",
  "tika-vin12t0:2220_10": "Itareti navapiṇḍapātikā.",
  "tika-vin12t0:2220_11": "Nesanti dasannaṃ bhikkhūnaṃ.",
  "tika-vin12t0:2220_12": "Tassa bhikkhunoti sādiyanakassa bhikkhuno.",
  "tika-vin12t0:2220_13": "Bhuttāvīnanti bhuttavantānaṃ.",
  "tika-vin12t0:2221_0": "Teti navapiṇḍapātikā,",
  "tika-vin12t0:2221_1": "vuttā gacchantīti sambandho.",
  "tika-vin12t0:2221_2": "Tatthāti upāsakassa ghare.",
  "tika-vin12t0:2221_3": "Tatrāti dasasu bhikkhūsu.",
  "tika-vin12t0:2221_4": "Madhurena sarena anumodanaṃ karontassa ekassa dhammakathaṃ sutvāti yojanā.",
  "tika-vin12t0:2221_5": "Akatabhāgo nāmāti pubbe na kariyitthāti akato,",
  "tika-vin12t0:2221_6": "soyeva bhāgo koṭṭhāsoti akatabhāgo,",
  "tika-vin12t0:2221_7": "āgantukabhāgo nāmāti attho.",
  "tika-vin12t0:2222_0": "Eko upāsako detīti sambandho.",
  "tika-vin12t0:2222_1": "Imanti khādanīyabhojanīyaṃ.",
  "tika-vin12t0:2222_2": "Pattasāmikassa dātabbanti yojanā.",
  "tika-vin12t0:2222_3": "Ṭhapetvāti pakatiyā ṭhapetvā.",
  "tika-vin12t0:2222_4": "“Sabbo saṅgho bhuñjatū”ti vatvā ca kiñci avatvā ca gatepi paṭhamameva “sabbaṃ saṅghikaṃ pattaṃ dethā”ti vuttattā bhājetvā paribhuñjitabbaṃ.",
  "tika-vin12t0:2223_0": "Pātiyā āharitvāti sambandho.",
  "tika-vin12t0:2223_1": "Ekekaṃ ālopanti ekekassa bhikkhussa ekekaṃ ālopaṃ.",
  "tika-vin12t0:2223_2": "Acchatīti vasati.",
  "tika-vin12t0:2223_3": "Kassa teti kassa atthāya tayā,",
  "tika-vin12t0:2223_4": "ānītanti yojanā.",
  "tika-vin12t0:2223_5": "“Ekena bhikkhunā”ti padaṃ “gāhetabba”nti pade kāritakammaṃ,",
  "tika-vin12t0:2223_6": "“bhatta”nti dhātukammaṃ tabbapaccayo vadati.",
  "tika-vin12t0:2224_0": "Kiṃ āharīyatīti avatvāti kiṃ vatthu tayā āharītīti upāsakaṃ apucchitvā.",
  "tika-vin12t0:2224_1": "“Kiṃ āharissasī”tipi pāṭho,",
  "tika-vin12t0:2224_2": "kiṃ vatthuṃ tvaṃ āharissasīti attho.",
  "tika-vin12t0:2224_3": "Saparivārāya yāguyā ca mahagghānaṃ phalānañca paṇītānaṃ khajjakānañca tathā āveṇikā ṭhitikā kātabbāti yojanā.",
  "tika-vin12t0:2224_4": "Ekā eva ṭhitikāti samānā eva ṭhitikā.",
  "tika-vin12t0:2224_5": "Tathā phāṇitassāti ettha tathāsaddena “ekā eva ṭhitikā vaṭṭatī”ti padaṃ atidisati.",
  "tika-vin12t0:2225_0": "Iti uddesabhattakathāya yojanā samattā.",
  "tika-vin12t0:2226_0": "Nimantanabhattakathā",
  "tika-vin12t0:2227_0": "Nimantanaṃ puggalikaṃ saṅghikañcāti duvidhaṃ.",
  "tika-vin12t0:2227_1": "Tattha puggalikaṃ sandhāya vuttaṃ “puggalikaṃ ce sayameva issaro”ti.",
  "tika-vin12t0:2227_2": "“Ettake bhikkhū saṅghato uddisathā”tiādīni avatvā “ettakānaṃ bhikkhūnaṃ bhattaṃ gaṇhathā”ti nimantetvā dinnaṃ saṅghikaṃ nimantanaṃ nāma.",
  "tika-vin12t0:2227_3": "Etthāti nimantane.",
  "tika-vin12t0:2227_4": "Piṇḍapātikānampi vaṭṭatīti “bhikkha”nti kappiyavohārena vuttattā piṇḍapātikānampi vaṭṭati.",
  "tika-vin12t0:2227_5": "Paṭipāṭiyāti saṅghato laddhapaṭipāṭiyā.",
  "tika-vin12t0:2227_6": "Āgatamanusso vadatīti sambandho.",
  "tika-vin12t0:2227_7": "Vicchinditvāti “tumhe ca gacchathā”ti vacanaṃ vicchinditvā.",
  "tika-vin12t0:2228_0": "Nimantanabhattagharatoti nimantanabhattassa dinnagharato.",
  "tika-vin12t0:2228_1": "Eko āharatīti sambandho.",
  "tika-vin12t0:2228_2": "Pūretvāti bhattassa pūretvā.",
  "tika-vin12t0:2228_3": "Tanti bhattaṃ.",
  "tika-vin12t0:2228_4": "Idhāpīti nimantanepi.",
  "tika-vin12t0:2229_0": "Tatoti vadanakāraṇā.",
  "tika-vin12t0:2229_1": "“So bhikkhū”ti padaṃ “assā”ti pade pakatikattā,",
  "tika-vin12t0:2229_2": "“jigucchanīyo”ti padaṃ tattheva vikatikattā.",
  "tika-vin12t0:2229_3": "Assāti bhaveyya, hoti vā.",
  "tika-vin12t0:2229_4": "“Pattatthāya āgatomhī”ti vadantassa tassa patto dātabboti yojanā.",
  "tika-vin12t0:2229_5": "Bhattāharaṇakapattanti bhattaṃ āharati anenāti bhattāharaṇako,",
  "tika-vin12t0:2229_6": "soyeva patto bhattāharaṇakapatto, taṃ.",
  "tika-vin12t0:2229_7": "Paṭipāṭibhattanti paṭipāṭiyā laddhaṃ bhattaṃ.",
  "tika-vin12t0:2230_0": "Ālopabhattaṭṭhitikatoti ekekaālopena laddhassa bhattassa ṭhitikato.",
  "tika-vin12t0:2230_1": "Ālopasaṅkhepenāti ekekasmiṃ ālope taṃsaṃkhipanena.",
  "tika-vin12t0:2230_2": "Ayaṃ nayo uddesabhattato viseso.",
  "tika-vin12t0:2230_3": "Kassa te ābhatanti kassa atthāya tayā ābhatanti yojanā.",
  "tika-vin12t0:2230_4": "Saṅghassa me bhattanti saṅghassa atthāya mayā bhattaṃ ābhataṃ.",
  "tika-vin12t0:2230_5": "Therānaṃ me bhattanti therānaṃ mayā bhattaṃ ābhataṃ.",
  "tika-vin12t0:2231_0": "Upāsako pahiṇātīti sambandho.",
  "tika-vin12t0:2231_1": "Ime tayo janāti saṅghatthero ca ganthadhutaṅgavasena abhiññāto ca bhattuddesako cāti ime tayo janā.",
  "tika-vin12t0:2231_2": "Pucchitunti “kiṃ saṅghato gaṇhāmi,",
  "tika-vin12t0:2231_3": "udāhu ye jānāmi,",
  "tika-vin12t0:2231_4": "tehi saddhiṃ āgacchāmī”ti pucchituṃ.",
  "tika-vin12t0:2231_5": "Āruhiyitthāti ārūḷhā.",
  "tika-vin12t0:2231_6": "Attanavamehīti attā navamo etesanti attanavamā,",
  "tika-vin12t0:2231_7": "tehi bhikkhūhīti sambandho.",
  "tika-vin12t0:2231_8": "Hīti yasmā.",
  "tika-vin12t0:2231_9": "Ete bhikkhūti saṅghattherādayo tayo ete bhikkhū.",
  "tika-vin12t0:2231_10": "Tenāti ganthadhutaṅgādīhi anabhiññātena bhikkhunā paṭipajjitabbanti sambandho.",
  "tika-vin12t0:2231_11": "Nissitake vā,",
  "tika-vin12t0:2231_12": "ye bhikkhū jānātha,",
  "tika-vin12t0:2231_13": "te bhikkhū vā gahetvāti yojanā.",
  "tika-vin12t0:2231_14": "Attanā añño gāmo gantabboti sambandho.",
  "tika-vin12t0:2231_15": "Soyeva gāmoti nimantanagāmoyeva.",
  "tika-vin12t0:2232_0": "Tatrāti asanasālāyaṃ.",
  "tika-vin12t0:2232_1": "Ussavādīsūti chaṇādīsu.",
  "tika-vin12t0:2232_2": "Ādisaddena aññena kenaci kāraṇena manussānaṃ bahusannipātaṃ saṅgaṇhāti.",
  "tika-vin12t0:2232_3": "Tadāti tasmiṃ nimantanakāle.",
  "tika-vin12t0:2232_4": "Sannipātaṭṭhānatoti bhikkhūnaṃ sannipātaṭṭhānato.",
  "tika-vin12t0:2232_5": "Yathāsattīti sattiyā anurūpaṃ,",
  "tika-vin12t0:2232_6": "sattiṃ anatikkamitvāti attho.",
  "tika-vin12t0:2232_7": "Ettha ca sattisaddassa kuntasaṅkhātassa satthassapi vācakattā taṃ paṭikkhipanto āha “yathābala”nti.",
  "tika-vin12t0:2233_0": "Saṅghatthero vā āgacchantīti sambandho.",
  "tika-vin12t0:2233_1": "Bahukattāramapekkhitvā “āgacchantī”ti bahuvacanavasena vuttaṃ.",
  "tika-vin12t0:2233_2": "Ekavāranti ekasmiṃ divase,",
  "tika-vin12t0:2233_3": "āgamanadivaseti attho.",
  "tika-vin12t0:2233_4": "Paṭibaddhakālatoti tattheva sakaṭṭhāne vāsassa nibaddhakālato.",
  "tika-vin12t0:2233_5": "Dutiyavāreti dutiyadivase.",
  "tika-vin12t0:2233_6": "Abhinavaāgantukāvāti anāgamanapubbā abhinavā āgantukāva.",
  "tika-vin12t0:2233_7": "Tatrāti tasmiṃ pattaṭṭhāne.",
  "tika-vin12t0:2233_8": "Tesanti abhinavaāgantukānaṃ.",
  "tika-vin12t0:2233_9": "Etthāti anāgatapubbaṭṭhāne.",
  "tika-vin12t0:2234_0": "Sabbatthāti sabbesu sakaṭṭhānaāgantukaṭṭhānesu.",
  "tika-vin12t0:2234_1": "Tenāti atilābhinā bhikkhunā.",
  "tika-vin12t0:2234_2": "Avisesetvāti visesamakatvā.",
  "tika-vin12t0:2235_0": "Salākabhattakathā",
  "tika-vin12t0:2236_0": "Salākabhattaṃ pana evaṃ veditabbanti yojanā.",
  "tika-vin12t0:2236_1": "“Vacanato”ti padaṃ “dātabbā”ti pade ñāpakahetu.",
  "tika-vin12t0:2236_2": "Salākāya vāti kusadaṇḍe vā.",
  "tika-vin12t0:2236_3": "Asukassa nāmāti asukassa nāma upāsakassa.",
  "tika-vin12t0:2236_4": "Upanibandhitvāti likhitvā,",
  "tika-vin12t0:2236_5": "chinditvāti attho.",
  "tika-vin12t0:2236_6": "“Opuñjitvā”ti padassa atthaṃ dassento āha “punappunaṃ heṭṭhupariyavasena āloḷetvā”ti.",
  "tika-vin12t0:2236_7": "Bhattuddesakena dātabbāti sambandho.",
  "tika-vin12t0:2237_0": "Na bahukāti appakā.",
  "tika-vin12t0:2237_1": "Gāmavasenapīti yebhuyyena samānalābhagāmavasenapi.",
  "tika-vin12t0:2237_2": "Pisaddena kulaṃ apekkhati.",
  "tika-vin12t0:2237_3": "Gāhentena gāhitānevāti sambandho.",
  "tika-vin12t0:2237_4": "Saṭṭhisalākabhattāni hontīti yojanā.",
  "tika-vin12t0:2237_5": "Tesanti dvinnaṃ tiṇṇaṃ salākabhattānaṃ.",
  "tika-vin12t0:2238_0": "Tanti bahusalākabhattagāmaṃ.",
  "tika-vin12t0:2238_1": "Taṃ panāti ekasalākabhattaṃ pana.",
  "tika-vin12t0:2238_2": "Etesūti bhikkhūsu.",
  "tika-vin12t0:2238_3": "Niggahenāti dūrattā anicchantassapi ekassa niggahena.",
  "tika-vin12t0:2238_4": "Tanti salākabhattaṃ.",
  "tika-vin12t0:2238_5": "Orimagāmeti orabhāge ṭhite gāme.",
  "tika-vin12t0:2238_6": "Gāhitasaññāyāti gāhitā iti saññāya.",
  "tika-vin12t0:2238_7": "Puna vihāraṃ āgantvāti puna vihāraṃ anāgantvā orimagāme salākabhattāni paṭhamaṃ gahetvā pacchā vihāraṃ āgantvā attano pāpetvā bhuñjitumpi vaṭṭati.",
  "tika-vin12t0:2238_8": "Kasmā puna vihāro āgantabbo,",
  "tika-vin12t0:2238_9": "nanu agāhitopi attano pattattā gahetvā bhuñjituṃ vaṭṭatīti āha “na hī”tiādi.",
  "tika-vin12t0:2238_10": "Hi yasmā bahisīmāya saṅghalābho gāhetuṃ na labbhati,",
  "tika-vin12t0:2238_11": "tasmā vihāro āgantabboti yojanā.",
  "tika-vin12t0:2238_12": "Ekabāhavasena vāti ekāya gharapāḷisaṅkhātāya bāhāyavasena vā.",
  "tika-vin12t0:2238_13": "Vīthiādīsu cāti vīthibāhakulesu ca,",
  "tika-vin12t0:2238_14": "niddhāraṇe bhummaṃ.",
  "tika-vin12t0:2238_15": "Yatthāti yasmiṃ ṭhāne.",
  "tika-vin12t0:2238_16": "Salākāsu asati asantāsūti yojanā.",
  "tika-vin12t0:2238_17": "Uddisitvāpīti “asukagāmassa salākabhattāni tuyhaṃ pāpuṇantī”ti gāmādīni uddisitvāpi.",
  "tika-vin12t0:2239_0": "Tamevatthaṃ vitthārento āha “tena hī”tiādi.",
  "tika-vin12t0:2239_1": "Tattha tenāti salākadāyakena bhikkhunā.",
  "tika-vin12t0:2239_2": "Gāhetabbanti sambandho.",
  "tika-vin12t0:2239_3": "Vāragāmeti atidūrattā vārena gantabbe gāme.",
  "tika-vin12t0:2239_4": "Tatrāti taṃ gāmaṃ.",
  "tika-vin12t0:2240_0": "Atirekagāvuteti gāvutato atireke ṭhāne.",
  "tika-vin12t0:2240_1": "Taṃdivasanti tasmiṃ salākabhattagahaṇadivase.",
  "tika-vin12t0:2240_2": "Yo na gacchati,",
  "tika-vin12t0:2240_3": "tassa na dātabbāti yojanā.",
  "tika-vin12t0:2240_4": "Hīti yasmā.",
  "tika-vin12t0:2240_5": "Tīṇi pana divasānīti accantasaṃyoge cetaṃ upayogavacanaṃ.",
  "tika-vin12t0:2240_6": "Tanti orimavāragāmasalākaṃ.",
  "tika-vin12t0:2240_7": "Daṇḍakammaṃ pana kinti gāḷhaṃ kātabbanti āha “saṭṭhito vā paṇṇāsato vā na parihāpetabba”nti.",
  "tika-vin12t0:2240_8": "Vihāravāroti vihārassa rakkhanatthāya vāro.",
  "tika-vin12t0:2240_9": "Vihāravārikassāti vihāraṃ vārena,",
  "tika-vin12t0:2240_10": "vāraṃ gahetvā vā rakkhatīti vihāravāriko,",
  "tika-vin12t0:2240_11": "tassa dātabbāti sambandho.",
  "tika-vin12t0:2240_12": "Vihāragopakāti vihāraṃ gopentīti vihāragopakā.",
  "tika-vin12t0:2240_13": "Aññathattanti pasādaññathattaṃ.",
  "tika-vin12t0:2240_14": "Aññesu kulesu dātabbāti aññesaṃ kulānaṃ yāguādayo dātabbā.",
  "tika-vin12t0:2241_0": "Vāraṃ gāhetvāti aññehi vāraṃ gāhāpetvā.",
  "tika-vin12t0:2241_1": "Nesanti vihāravārikānaṃ.",
  "tika-vin12t0:2241_2": "Salākāti pakatikattāraṃ apekkhitvā “bhavantī”ti bahuvacanavasena vuttaṃ.",
  "tika-vin12t0:2241_3": "Phātikammamevāti vihārarakkhanatthāya saṅghena dātabbaphātikammameva.",
  "tika-vin12t0:2241_4": "Aññampīti pisaddena na kevalaṃ phātikammameva,",
  "tika-vin12t0:2241_5": "aññampīti dasseti.",
  "tika-vin12t0:2241_6": "Atirekauttaribhaṅgassāti atirekaṃ uttaribhaṅgametassāti atirekauttaribhaṅgaṃ, tassa.",
  "tika-vin12t0:2242_0": "Salākā laddhāti salākā eva laddhā.",
  "tika-vin12t0:2242_1": "Taṃdivasanti tasmiṃ salākaladdhadivase.",
  "tika-vin12t0:2242_2": "Ekassevāti ekekasseva.",
  "tika-vin12t0:2242_3": "Vijaṭetvāti tāni dve tīṇi ekacārikabhattāni vijaṭaṃ nigumbaṃ katvā.",
  "tika-vin12t0:2243_0": "Ekasambhogāti ekato sambhogā.",
  "tika-vin12t0:2243_1": "Gāhentena dātunti sambandho.",
  "tika-vin12t0:2243_2": "Sammukhībhūtassāti upacārasīmāyaṃ ṭhitassa yassa kassaci,",
  "tika-vin12t0:2243_3": "pāpetvāti yojanā.",
  "tika-vin12t0:2243_4": "Rasasalākanti ucchusalākaṃ.",
  "tika-vin12t0:2243_5": "“Rasālasalāka”ntipi pāṭho,",
  "tika-vin12t0:2243_6": "ayamevattho.",
  "tika-vin12t0:2243_7": "Khuddakavihāre gāhetabbavidhānaṃ dassetvā mahāāvāse taṃ dassento āha “mahāāvāse”tiādi.",
  "tika-vin12t0:2244_0": "“Takkasalākampi …pe…",
  "tika-vin12t0:2244_1": "dātuṃ vaṭṭatī”ti idaṃ khuddakavihāraṃ sandhāya vuttaṃ,",
  "tika-vin12t0:2244_2": "tena vuttaṃ “mahāāvāse”tiādi.",
  "tika-vin12t0:2244_3": "Bhesajjādisalākāyoti ettha ādisaddena gandhamālāsalākāyo saṅgaṇhāti.",
  "tika-vin12t0:2244_4": "Etthāti salākāsu.",
  "tika-vin12t0:2244_5": "Aggabhikkhamattanti aggato dātabbaṃ bhikkhāmattaṃ.",
  "tika-vin12t0:2244_6": "Tādisāni bhattānīti aggabhikkhāmattasabhāvāni bhattāni.",
  "tika-vin12t0:2244_7": "No ceti tādisāni bhattāni bahūni no ce honti.",
  "tika-vin12t0:2244_8": "Laddhā vā aladdhā vāti labhitvā vā alabhitvā vā.",
  "tika-vin12t0:2245_0": "Salākāsu gāhitāsūti aññāsu salākāsu gāhitāsu.",
  "tika-vin12t0:2245_1": "Samīpe ṭhitassāti hatthaṃ apasāretvā samīpe ṭhitassa.",
  "tika-vin12t0:2245_2": "Assāti bhikkhussa.",
  "tika-vin12t0:2245_3": "Ayaṃ salākāti “ayaṃ tassa salākā”ti ṭhapetuṃ vaṭṭati.",
  "tika-vin12t0:2245_4": "Adhammikāti katikā adhammayuttā.",
  "tika-vin12t0:2245_5": "Anāgatassa dethāti anāgatassa bhikkhussa salākaṃ detha.",
  "tika-vin12t0:2246_0": "Soti bhattuddesako,",
  "tika-vin12t0:2246_1": "vadeyyāti sambandho.",
  "tika-vin12t0:2246_2": "Mayā mayhaṃ pāpitanti sambandho.",
  "tika-vin12t0:2246_3": "Tatthāti gāme.",
  "tika-vin12t0:2246_4": "Bhuñjeyyātha iti vadeyya,",
  "tika-vin12t0:2246_5": "vaṭṭatīti yojanā.",
  "tika-vin12t0:2246_6": "Tatthevāti asanasālāyameva.",
  "tika-vin12t0:2246_7": "Tatrāti tasmiṃ gāme.",
  "tika-vin12t0:2246_8": "Vihāraṃ ānetvāti vihāraṃ salākabhattaṃ ānetvā.",
  "tika-vin12t0:2246_9": "Salākaggāhaṇakāleti salākāya bhikkhūhi gāhāpanakāle.",
  "tika-vin12t0:2247_0": "Tatthāti tasmiṃ disābhāge.",
  "tika-vin12t0:2247_1": "Aññenāti attanā aññena,",
  "tika-vin12t0:2247_2": "laddhā hotīti sambandho.",
  "tika-vin12t0:2247_3": "Tena panāti gamikato itarena.",
  "tika-vin12t0:2247_4": "Tasminti gamike.",
  "tika-vin12t0:2247_5": "Upacārasīmaṃ anatikkanteyevāti yojanā.",
  "tika-vin12t0:2248_0": "Tatthāti chaḍḍitavihāre.",
  "tika-vin12t0:2248_1": "Tesūti āvāsikesu bhikkhūsu,",
  "tika-vin12t0:2248_2": "gatesūti sambandho.",
  "tika-vin12t0:2248_3": "Sovāti āgantuko eva.",
  "tika-vin12t0:2248_4": "Yo pana gacchatīti sambandho.",
  "tika-vin12t0:2248_5": "Tanti salākabhattaṃ,",
  "tika-vin12t0:2248_6": "na pāpuṇātīti sambandho.",
  "tika-vin12t0:2249_0": "Puññenāti puññasmā.",
  "tika-vin12t0:2249_1": "Tā ca kho panāti salākāyo pana.",
  "tika-vin12t0:2249_2": "Pacchiṃ panāti salākapacchiṃ pana.",
  "tika-vin12t0:2249_3": "Tatthāti pacchiyaṃ.",
  "tika-vin12t0:2249_4": "Ettovāti ākiraṇaṭṭhānatova.",
  "tika-vin12t0:2249_5": "Ekanti ekaṃ salākaṃ.",
  "tika-vin12t0:2249_6": "Vattabbanti salākadāyakena vattabbaṃ.",
  "tika-vin12t0:2250_0": "Bhikkhū gatāti sambandho.",
  "tika-vin12t0:2250_1": "Tatthāti aññasmiṃ vihāre.",
  "tika-vin12t0:2250_2": "Mahātheropi gacchatīti sambandho.",
  "tika-vin12t0:2250_3": "Gatavihāre abhuñjitvāva gocaragāmaṃ anuppattehi bhikkhūhi pattā na dātabbāti yojanā.",
  "tika-vin12t0:2250_4": "Vihāraṭṭhakaṃ bhattanti vihāre ṭhitaṃ bhattaṃ.",
  "tika-vin12t0:2251_0": "Pakkhikabhattādikathā",
  "tika-vin12t0:2252_0": "Yanti bhattaṃ diyyatīti sambandho.",
  "tika-vin12t0:2252_1": "Cātuddasīpañcaddasīpañcamīaṭṭhamīti abhilakkhitesūti yojanā.",
  "tika-vin12t0:2252_2": "Kammappasutehīti kammūpacayehi.",
  "tika-vin12t0:2252_3": "Imehi pāṭhehi pakkhesu dātabbaṃ pakkhikanti vacanatthaṃ dasseti.",
  "tika-vin12t0:2252_4": "Tanti pakkhikabhattaṃ.",
  "tika-vin12t0:2252_5": "“Hotī”ti pade vuttakattā,",
  "tika-vin12t0:2252_6": "“gāhetvā”ti pade dhātukammaṃ,",
  "tika-vin12t0:2252_7": "“bhuñjitabba”nti pade vuttakammaṃ.",
  "tika-vin12t0:2252_8": "Sabbesanti bhikkhūnaṃ.",
  "tika-vin12t0:2252_9": "Yesanti bhikkhūnaṃ.",
  "tika-vin12t0:2252_10": "Mandāti appā.",
  "tika-vin12t0:2252_11": "Tanti salākabhattaṃ.",
  "tika-vin12t0:2252_12": "Paṇītaṃ dentīti paṇītaṃ katvā denti.",
  "tika-vin12t0:2252_13": "Lūkhabhattanti asiniddhabhattaṃ.",
  "tika-vin12t0:2253_0": "Yaṃ bhattaṃ attanā bhuñjati,",
  "tika-vin12t0:2253_1": "tadeva diyyatīti yojanā.",
  "tika-vin12t0:2253_2": "Iminā uposathe dātabbaṃ uposathikanti vacanatthaṃ dasseti.",
  "tika-vin12t0:2253_3": "Uposatheti uposathadivase.",
  "tika-vin12t0:2253_4": "Ettha ca pañcaddasiyaṃ sace dāyakā “pakkhika”nti vatvā denti,",
  "tika-vin12t0:2253_5": "pakkhikaṃ nāma.",
  "tika-vin12t0:2253_6": "Atha “uposathika”nti vatvā denti,",
  "tika-vin12t0:2253_7": "uposathikaṃ nāmāti viseso.",
  "tika-vin12t0:2253_8": "Pāṭipadeti pāṭipadadivase.",
  "tika-vin12t0:2253_9": "Uposathakammenāti uposathakammena hetubhūtena.",
  "tika-vin12t0:2253_10": "“Pāṭipade diyyanakadāna”nti iminā pāṭipade dātabbaṃ pāṭipadikanti vacanatthaṃ dasseti.",
  "tika-vin12t0:2253_11": "Tampi ubhayanti uposathikapāṭipadikavasena ubhayampi taṃ bhattaṃ.",
  "tika-vin12t0:2253_12": "Iti imānīti ettha imasaddena itisaddassa imasaddatthabhāvo dassito hoti.",
  "tika-vin12t0:2253_13": "Sattapi bhattānīti imasmiṃ senāsanakkhandhake āgatāni saṅghabhattādīni sattapi bhattāni.",
  "tika-vin12t0:2254_0": "Aparānipi cattāri bhattānīti sambandho.",
  "tika-vin12t0:2254_1": "Tatthāti catūsu bhattesu.",
  "tika-vin12t0:2254_2": "“Āgantukānaṃ dinna”ntiādinā āgantukabhattanti padassa catutthīmajjhelopasamāsaṃ dasseti.",
  "tika-vin12t0:2254_3": "Aññattha pana “āgantukassa atthāya ābhata”ntiādinā chaṭṭhīmajjhelopasamāsaṃ dasseti.",
  "tika-vin12t0:2254_4": "Etthāti catūsu bhattesu.",
  "tika-vin12t0:2254_5": "Sabbesanti bhikkhūnaṃ.",
  "tika-vin12t0:2254_6": "Eko āgantuko nisīdatīti sambandho.",
  "tika-vin12t0:2254_7": "Tenāti paṭhamaāgantukena.",
  "tika-vin12t0:2255_0": "Yoti āgantuko.",
  "tika-vin12t0:2255_1": "Āgantvāpīti pisaddo garahattho,",
  "tika-vin12t0:2255_2": "pacchā pana pagevāti attho.",
  "tika-vin12t0:2255_3": "Tena gaṇhitabbanti yojanā.",
  "tika-vin12t0:2255_4": "“Āgatadivaseyevā”ti iminā na dutiyadivasādīsu bhuñjitabbanti dasseti.",
  "tika-vin12t0:2256_0": "Katthacīti kiñci ṭhānaṃ.",
  "tika-vin12t0:2256_1": "Tanti āgantukabhattaṃ.",
  "tika-vin12t0:2256_2": "Nibandhāpitanti niccaṃ ṭhapitaṃ.",
  "tika-vin12t0:2256_3": "Asanasālāyanti antogāme asanasālāyaṃ.",
  "tika-vin12t0:2256_4": "Asatīti asantesu.",
  "tika-vin12t0:2257_0": "Āvāsikopīti pisaddo na gamikoyevāti dasseti.",
  "tika-vin12t0:2257_1": "Yathā āgantukabhattaṃ dve vā tīṇi vā satta vā divasāni labbhati,",
  "tika-vin12t0:2257_2": "evaṃ idaṃ gamiyabhattaṃ na labbhatīti yojanā.",
  "tika-vin12t0:2257_3": "Panthanti maggaṃ.",
  "tika-vin12t0:2257_4": "Rundhantīti pidahanti.",
  "tika-vin12t0:2257_5": "Udakaṃ vā rundhatīti sambandho.",
  "tika-vin12t0:2257_6": "Ete upaddaveti corādayo ete upaddave.",
  "tika-vin12t0:2257_7": "Oḍḍetvāti ṭhapetvā.",
  "tika-vin12t0:2258_0": "Etassāti mahāgilānassa.",
  "tika-vin12t0:2258_1": "Puna etassāti anāgatassa mahāgilānassa.",
  "tika-vin12t0:2258_2": "Sappāyabhojananti gilānānaṃ sappāyabhojanaṃ.",
  "tika-vin12t0:2258_3": "Missakayāgunti nānātaṇḍule missetvā pacitaṃ yāguṃ.",
  "tika-vin12t0:2258_4": "Na kuppatīti na vikāraṃ karoti.",
  "tika-vin12t0:2259_0": "Idampīti gilānupaṭṭhākabhattampi.",
  "tika-vin12t0:2259_1": "Tatthāti tasmiṃ kule.",
  "tika-vin12t0:2259_2": "Assāti gilānassa.",
  "tika-vin12t0:2259_3": "Evaṃ dinnānīti evaṃ vakkhamānanayena dinnāni honti.",
  "tika-vin12t0:2259_4": "Piṇḍapātikānampi vaṭṭatīti “bhikkha”nti kappiyavohārena vuttattā piṇḍapātikānampi vaṭṭati.",
  "tika-vin12t0:2259_5": "Na vaṭṭatīti “bhatta”nti akappiyavohārena vuttattā na vaṭṭati.",
  "tika-vin12t0:2260_0": "Aparānipi tīṇi bhattānīti sambandho.",
  "tika-vin12t0:2260_1": "Tatthāti tīsu bhattesu.",
  "tika-vin12t0:2260_2": "Dhurabhattanti ettha dhurasaddassa dhuvasaddena atthato sadisattā niccatthoti āha “niccabhattaṃ vuccatī”ti.",
  "tika-vin12t0:2260_3": "Tanti dhurabhattaṃ.",
  "tika-vin12t0:2260_4": "Tatthāti duvidhesu.",
  "tika-vin12t0:2260_5": "“Saṅghike”ti pāṭhaseso yojetabbo.",
  "tika-vin12t0:2260_6": "Puggalikepīti pisaddo “saṅghike”ti padaṃ apekkhati.",
  "tika-vin12t0:2260_7": "Pacchāti paṭhamaṃ “bhikkhaṃ gaṇhathā”ti vuttavacanato,",
  "tika-vin12t0:2260_8": "vuttavacanassa vā paraṃ.",
  "tika-vin12t0:2261_0": "Kuṭiṃ katvā dātabbaṃ bhattaṃ kuṭibhattanti dassento āha “kuṭibhattaṃ nāmā”tiādi.",
  "tika-vin12t0:2261_1": "Yanti bhattaṃ,",
  "tika-vin12t0:2261_2": "nibandhāpitanti sambandho,",
  "tika-vin12t0:2261_3": "senāsanavāsino bhikkhūti sambandho.",
  "tika-vin12t0:2261_4": "Yaṃ panāti bhattaṃ pana,",
  "tika-vin12t0:2261_5": "dinnanti sambandho.",
  "tika-vin12t0:2261_6": "Tassevāti puggalasseva.",
  "tika-vin12t0:2261_7": "Tasminti puggale.",
  "tika-vin12t0:2262_0": "Vārena,",
  "tika-vin12t0:2262_1": "vāraṃ gahetvā vā dinnaṃ bhattaṃ vārabhattanti dassento āha “vārabhattaṃ nāmā”tiādi.",
  "tika-vin12t0:2262_2": "Tampīti vārabhattampi.",
  "tika-vin12t0:2262_3": "Nigamanavasena sampiṇḍetvā dassento āha “iti imāni cā”tiādi.",
  "tika-vin12t0:2263_0": "Aṭṭhakathāyanti mahāaṭṭhakathāyaṃ,",
  "tika-vin12t0:2263_1": "vuttānīti sambandho.",
  "tika-vin12t0:2263_2": "Tatthāti catūsu bhattesu.",
  "tika-vin12t0:2263_3": "Vihāre uppannaṃ bhattaṃ vihārabhattanti dassento āha “vihārabhattaṃ nāmā”tiādi.",
  "tika-vin12t0:2263_4": "Tatruppādabhattanti tasmiṃ vihāre dinnakhettavatthuādīhi uppādabhattaṃ.",
  "tika-vin12t0:2263_5": "Tanti vihārabhattaṃ.",
  "tika-vin12t0:2263_6": "Yathāti yenākārena,",
  "tika-vin12t0:2263_7": "paṭiggahiyamāneti sambandho.",
  "tika-vin12t0:2263_8": "Aṭṭhannaṃ samūho,",
  "tika-vin12t0:2263_9": "aṭṭha parimāṇāni yassāti vā aṭṭhako,",
  "tika-vin12t0:2263_10": "tassa dinnaṃ bhattaṃ aṭṭhakabhattaṃ.",
  "tika-vin12t0:2263_11": "Evaṃ catukkabhattanti etthāpi.",
  "tika-vin12t0:2263_12": "Tamevatthaṃ dassento āha “aṭṭhannaṃ bhikkhūnaṃ demā”tiādi.",
  "tika-vin12t0:2263_13": "Mahābhisaṅkhārikenāti sabbinonītādīhi mahanto abhisaṅkhāro mahābhisaṅkhāro,",
  "tika-vin12t0:2263_14": "so etassa atthīti mahābhisaṅkhāriko,",
  "tika-vin12t0:2263_15": "tena atirasakapūvena patte pakkhipitvāti sambandho.",
  "tika-vin12t0:2263_16": "“Thaketvā dinna”nti iminā gūhitvā dātabbaṃ guḷhakaṃ,",
  "tika-vin12t0:2263_17": "tameva bhattaṃ guḷhakabhattanti vacanatthaṃ dasseti.",
  "tika-vin12t0:2264_0": "Idhāti imasmiṃ loke.",
  "tika-vin12t0:2264_1": "Ekacce manussā dentīti sambandho.",
  "tika-vin12t0:2264_2": "“Bhikkhuparicchedajānanatthaṃ guḷake dentī”ti iminā guḷakena bhikkhū gaṇetvā dātabbaṃ bhattaṃ guḷakabhattanti vacanatthaṃ dasseti.",
  "tika-vin12t0:2264_3": "Ettha ca purimanaye ḷakāre hakārasaṃyogo atthi,",
  "tika-vin12t0:2264_4": "pacchimanaye natthīti daṭṭhabbaṃ.",
  "tika-vin12t0:2264_5": "Guḷapiṇḍagaṇanāya bhikkhugaṇanaṃ jānāti.",
  "tika-vin12t0:2264_6": "Itītiādi nigamanaṃ.",
  "tika-vin12t0:2264_7": "Cīvarabhājanīyaṃ vuttanti sambandho.",
  "tika-vin12t0:2265_0": "Sabbiādīsu bhesajjesūti niddhāraṇe bhummaṃ,",
  "tika-vin12t0:2265_1": "“sabbissā”ti padaṃ “kumbhasatampī”ti pade nissitasambandho.",
  "tika-vin12t0:2266_0": "Pacchā āgatānaṃ dātabbamevāti dutiyabhāge adātabbeyeva pacchā āgatānaṃ dātabbameva.",
  "tika-vin12t0:2266_1": "Sabbasannipātaṭṭhāneyevāti sabbesaṃ bhikkhūnaṃ sannipātaṭṭhāneva.",
  "tika-vin12t0:2266_2": "Bhājanīyabhaṇḍaṃ nāma bhājanaṭṭhānaṃ sampattasseva pāpuṇāti,",
  "tika-vin12t0:2266_3": "na asampattassa.",
  "tika-vin12t0:2266_4": "Sabbasannipātaṭṭhāne ca yebhuyyena sampatto hoti,",
  "tika-vin12t0:2266_5": "tena vuttaṃ “sabbasannipātaṭṭhāneyevā”ti.",
  "tika-vin12t0:2267_0": "Yathāṭhitaṃyevāti kiñci abhājetvā yathāṭhitaṃyeva.",
  "tika-vin12t0:2267_1": "“Duggahita”nti vatvā tadatthaṃ dassento āha “taṃ gatagataṭṭhāne saṅghikameva hotī”ti.",
  "tika-vin12t0:2267_2": "Āvajjetvāti pariṇāmetvā.",
  "tika-vin12t0:2267_3": "Tampīti thālake pakkhittaṃ sabbimpi.",
  "tika-vin12t0:2267_4": "Thinanti ghanabhāvena tiṭṭhatīti thinaṃ,",
  "tika-vin12t0:2267_5": "ghananti vuttaṃ hoti.",
  "tika-vin12t0:2267_6": "Vuttaparicchedatoti “dasa bhikkhū,",
  "tika-vin12t0:2267_7": "daseva ca sabbikumbhā”ti vuttaparicchedato.",
  "tika-vin12t0:2268_0": "Gāthāyaṃ pāḷinti vinayapāḷiṃ.",
  "tika-vin12t0:2268_1": "Aṭṭhakathañcevāti tassā aṭṭhakathañceva.",
  "tika-vin12t0:2268_2": "Vicakkhaṇoti vividhaṃ atthaṃ cakkhati passatīti vicakkhaṇo.",
  "tika-vin12t0:2268_3": "Evanti yathāvuttanayena.",
  "tika-vin12t0:2268_4": "Tatrāyaṃ yojanā –",
  "tika-vin12t0:2268_5": "evaṃ vicakkhaṇo bhikkhu pāḷiṃ,",
  "tika-vin12t0:2268_6": "aṭṭhakathañceva oloketvā appamattova hutvā saṅghike paccaye bhājayeti.",
  "tika-vin12t0:2269_0": "Iti paccayabhājanīyakathāya yojanā samattā.",
  "tika-vin12t0:2270_0": "Upaḍḍhabhāgoti bhikkhūnaṃ laddhabhāgato upaḍḍho bhāgo. Sesaṃ suviññeyyameva.",
  "tika-vin12t0:2271_0": "Iti senāsanakkhandhakavaṇṇanāya yojanā samattā.",
  "tika-vin12t0:2272_0": "7. Saṅghabhedakakkhandhakaṃ",
  "tika-vin12t0:2273_0": "Chasakyapabbajjākathā",
  "tika-vin12t0:2274_0": "330.",
  "tika-vin12t0:2274_1": "Saṅghabhedakakkhandhake abhiññātā abhiññātāti ettha abhipubbo ñātasaddo pākaṭatthoti āha “pākaṭā pākaṭā”ti.",
  "tika-vin12t0:2274_2": "Kāḷudāyippabhūtayoti kāḷudāyiādayo.",
  "tika-vin12t0:2274_3": "Parivārehi saddhiṃ dasa dūtā ca aññe ca bahū janā sakyakumārā nāmāti yojanā.",
  "tika-vin12t0:2274_4": "Amhesūti sakyakulasaṅkhātesu amhesu,",
  "tika-vin12t0:2274_5": "niddhāraṇe bhummaṃ.",
  "tika-vin12t0:2274_6": "Iminā pāṭhasesaṃ dasseti.",
  "tika-vin12t0:2274_7": "“Kulato”ti iminā “kulā”ti ettha nissakkatthe nissakkavacananti dasseti.",
  "tika-vin12t0:2274_8": "Gharāvāsatthanti ettha ghare āvasantānaṃ manussānaṃ kiccanti dassento āha “gharāvāse ya”ntiādi.",
  "tika-vin12t0:2274_9": "Tattha yanti yaṃkiñci.",
  "tika-vin12t0:2274_10": "Udakaṃ ninnetabbanti ettha udakaṃ nīharitvā netabbaṃ apanetabbanti dassento āha “yathā udakaṃ sabbaṭṭhānesu susaṃ hotī”ti.",
  "tika-vin12t0:2274_11": "Susanti sukkhaṃ.",
  "tika-vin12t0:2274_12": "Tiṇānīti sassadūsakāni tiṇāni.",
  "tika-vin12t0:2274_13": "“Uddharitabbānī”ti iminā niddhāpetabbanti ettha dhudhātuyā papphoṭanadhaṃsanatthe dasseti.",
  "tika-vin12t0:2274_14": "Bhusāti sassanāḷadaṇḍā,",
  "tika-vin12t0:2274_15": "tehi missā palālā bhusikā.",
  "tika-vin12t0:2274_16": "Ophuṇāpetabbanti ettha phuṇadhātuyā avakiraṇatthaṃ dassento āha “apanetabba”nti.",
  "tika-vin12t0:2274_17": "Tvaññeva gharāvāsatthena upajānāti ettha gharāvāsatthenāti upayogatthe karaṇavacanaṃ.",
  "tika-vin12t0:2274_18": "Upajānāti upatyūpasaggo dhātvatthānuvattako,",
  "tika-vin12t0:2274_19": "hivibhatti ca lopo hoti,",
  "tika-vin12t0:2274_20": "tena vuttaṃ “tvaññeva gharāvāsatthaṃ jānāhī”ti.",
  "tika-vin12t0:2274_21": "Ahanti bhaddiyakumāranāmako ahaṃ.",
  "tika-vin12t0:2274_22": "Tayāti anuruddhakumāranāmakena tayā.",
  "tika-vin12t0:2274_23": "“Saddhiṃ pabbajissāmī”ti iminā pāṭhasesaṃ dasseti.",
  "tika-vin12t0:2274_24": "Sesanti “saddhiṃ pabbajissāmī”ti vacanaṃ.",
  "tika-vin12t0:2275_0": "331.",
  "tika-vin12t0:2275_1": "Nippātitāti ettha nikkhamitvā gamāpitāti dassento āha “nikkhāmitā”ti.",
  "tika-vin12t0:2275_2": "Mānassinoti ettha mānaṃ sayanti nissayantīti mānassinoti dassento āha “mānassayino”ti.",
  "tika-vin12t0:2276_0": "332.",
  "tika-vin12t0:2276_1": "Yassantarato na santi kopāti ettha antarasaddo cittavācako,",
  "tika-vin12t0:2276_2": "topaccayo ca sattamyatthavācakoti dassento āha “yassa citte”ti.",
  "tika-vin12t0:2276_3": "Kasmā kopā na santīti āha “tatiyamaggena samūhatattā”ti.",
  "tika-vin12t0:2276_4": "Anāgāmimaggena dosassa samūhatattā yassa khīṇāsavassa citte kopā na santīti adhippāyo.",
  "tika-vin12t0:2276_5": "Iti bhavābhavatañca vītivattoti ettha atthaṃ dassento āha “yasmā panā”tiādi.",
  "tika-vin12t0:2276_6": "Tattha yasmā pana vuccati,",
  "tika-vin12t0:2276_7": "tasmā evamattho daṭṭhabboti yojanā.",
  "tika-vin12t0:2276_8": "Vibhavoti pāpaṃ vuccatīti sambandho.",
  "tika-vin12t0:2276_9": "Nanu pāḷiyaṃ “vibhavo”ti natthi,",
  "tika-vin12t0:2276_10": "“abhavo”ti eva atthi,",
  "tika-vin12t0:2276_11": "atha kasmā “vibhavoti abhavo”ti vuttanti āha “vibhavoti ca abhavoti ca atthato ekamevā”ti.",
  "tika-vin12t0:2276_12": "Iminā saddatoyeva nānanti dasseti.",
  "tika-vin12t0:2276_13": "Yā esā bhavābhavatā vuccatīti sambandho.",
  "tika-vin12t0:2276_14": "“Anekappakārā”ti iminā itisaddassa pakāratthaṃ dasseti.",
  "tika-vin12t0:2276_15": "Catūhipi maggehi vītivattoti sambandho.",
  "tika-vin12t0:2276_16": "Tassāti khīṇāsavassa.",
  "tika-vin12t0:2277_0": "333.",
  "tika-vin12t0:2277_1": "Ahimekhalikāti mekhalā viya mekhalikā,",
  "tika-vin12t0:2277_2": "ahimeva mekhalikā ahimekhalikā.",
  "tika-vin12t0:2277_3": "Tamevatthaṃ dassento āha “ahiṃ kaṭiyaṃ bandhitvā”ti.",
  "tika-vin12t0:2278_0": "334.",
  "tika-vin12t0:2278_1": "Sammannatīti ettha “sammānetī”ti curādigaṇikadhātuvasena vattabbe divādigaṇikadhātuvasena vuttanti dassento āha “sammānetī”ti.",
  "tika-vin12t0:2278_2": "Acinteyyo hi pāḷinayo.",
  "tika-vin12t0:2278_3": "Sammānetīti sammānaṃ karoti.",
  "tika-vin12t0:2278_4": "Yanti kammaṃ.",
  "tika-vin12t0:2278_5": "Soti satthā.",
  "tika-vin12t0:2278_6": "Iminā yaṃ tumoti ettha tumoti ruḷhīsaddo idha “so”ti sabbanāmasaddena sadisatthoti dasseti.",
  "tika-vin12t0:2279_0": "Pakāsanīyakammādikathā",
  "tika-vin12t0:2280_0": "336.",
  "tika-vin12t0:2280_1": "“Kheḷasadisā”ti iminā micchājīvena uppannapaccayānaṃ sadisūpacārena kheḷabhāvaṃ dasseti.",
  "tika-vin12t0:2280_2": "Tasmā kheḷā viyāti kheḷo,",
  "tika-vin12t0:2280_3": "micchājīvapaccayā,",
  "tika-vin12t0:2280_4": "kheḷe asati bhakkhati ajjhoharatīti kheḷāsakoti vacanattho kātabbo.",
  "tika-vin12t0:2280_5": "Etarahi pāḷiyaṃ,",
  "tika-vin12t0:2280_6": "aṭṭhakathāyañca “kheḷāpakassā”ti oṭṭhajena paṭhamakkharena pāṭho atthi.",
  "tika-vin12t0:2281_0": "340.",
  "tika-vin12t0:2281_1": "Patthaddhenāti ettha bhūso thaddho patthaddho,",
  "tika-vin12t0:2281_2": "bāḷhathaddhoti attho.",
  "tika-vin12t0:2281_3": "Tena vuttaṃ “niccalenā”ti.",
  "tika-vin12t0:2281_4": "Potthakarūpasadisenāti ettha potthakarūpaṃ nāma vatthadantādimayaṃ,",
  "tika-vin12t0:2281_5": "tena sadiso potthakarūpasadiso, tena.",
  "tika-vin12t0:2282_0": "342.",
  "tika-vin12t0:2282_1": "Rājañātakā nāmāti ettha raññā jāniyanti “amhākaṃ garū”ti rājañātā,",
  "tika-vin12t0:2282_2": "teyeva rājañātakāti attho daṭṭhabbo.",
  "tika-vin12t0:2282_3": "Tadatthaṃ adhippāyena dassento āha “rājā amhe jānātī”tiādi.",
  "tika-vin12t0:2282_4": "Pahaṭṭhakaṇṇavāloti pahaṭṭho kaṇṇo ca vālo ca etassāti pahaṭṭhakaṇṇavālo.",
  "tika-vin12t0:2282_5": "Bandhaniccaleti rajjuvallīhi bandho viya niccale,",
  "tika-vin12t0:2282_6": "pahaṭṭhakaṇṇavāleti sambandho.",
  "tika-vin12t0:2282_7": "“Katvā”ti iminā “abhidhāvī”ti pade kiriyāvisesanabhāvaṃ dasseti.",
  "tika-vin12t0:2283_0": "Dukkhañhi kuñjara nāgamāsadoti ettha kuñjarasaddassa āmantanapadabhāvaṃ āvikaronto āha “bho kuñjarā”ti.",
  "tika-vin12t0:2283_1": "Nāgasaddassa ahināgahatthināgesu pavattanato vuttaṃ “buddhanāga”nti.",
  "tika-vin12t0:2283_2": "Āsadoti padassa ākodhena sadanaṃ upagamanaṃ āsadoti dassento āha “vadhakacittena upagamanaṃ nāmā”ti.",
  "tika-vin12t0:2283_3": "Dukkhanti etarahi ca āyatiñca dukkhakāraṇaṃ.",
  "tika-vin12t0:2283_4": "Dukkhaṃ hīti hisaddo padapūraṇamattaṃ,",
  "tika-vin12t0:2283_5": "atha vā dukkhamevāti attho.",
  "tika-vin12t0:2283_6": "“Buddhanāgaṃ ghātakassā”ti iminā nāgaṃ hanatīti nāgahatoti vacanatthaṃ dasseti.",
  "tika-vin12t0:2284_0": "Paṭikuṭiyova osakkīti ettha tathāgatassa paṭimukhaṃ kuṭena gamanametassāti paṭikuṭiyo,",
  "tika-vin12t0:2284_1": "paṭikuṭiyo eva hutvā osakkīti dassento āha “tathāgatābhimukhoyeva piṭṭhimehi pādehi osakkī”ti.",
  "tika-vin12t0:2284_2": "“Na jānātī”ti iminā lakkha dassanaṅkesūti dhātupāṭhesu (pāṇinī 1539 saddanītidhātumālāyaṃ 18 dakārantadhātu)",
  "tika-vin12t0:2284_3": "vuttesu atthesu idha dassanatthoti dasseti.",
  "tika-vin12t0:2284_4": "Na lakkhitabboti aññehi sappurisehi na lakkhitabboti attho.",
  "tika-vin12t0:2284_5": "Ettha ṇyapaccayo kattukammesu hoti,",
  "tika-vin12t0:2284_6": "yakārassa kakāraṃ katvā alakkhikoti vuttaṃ.",
  "tika-vin12t0:2285_0": "343.",
  "tika-vin12t0:2285_1": "“Bhuñjitabbabhojana”nti iminā tikabhojananti ettha yupaccayassa kammatthabhāvaṃ dasseti.",
  "tika-vin12t0:2285_2": "Tanti tikabhojanaṃ.",
  "tika-vin12t0:2285_3": "Yathādhammoti “gaṇabhojane pācittiya”nti vuttāya mātikāvibhaṅgapāḷiyā anurūpaṃ.",
  "tika-vin12t0:2285_4": "Pañcavatthuyācanakathāti pañca vatthūni yācanassa kathā.",
  "tika-vin12t0:2285_5": "Āyukappanti avīcimahāniraye āyukappaṃ sandhāya vuttaṃ.",
  "tika-vin12t0:2285_6": "Avīcimahāniraye āyukappo nāma eko antarakappoti jinālaṅkāraṭīkādīsu vutto.",
  "tika-vin12t0:2285_7": "“Eko asaṅkhyeyyakappo”ti sammohavinodanādīsu vutto.",
  "tika-vin12t0:2285_8": "Seṭṭhaṃ puññanti mahantaṃ puññaṃ.",
  "tika-vin12t0:2285_9": "Iminā brahaṃ puññanti brahasaddo mahantatthoti dasseti.",
  "tika-vin12t0:2285_10": "Braha vuddhiyanti dhātupāṭhesu (pāṇinī 735;",
  "tika-vin12t0:2285_11": "saddanītidhātumālāyaṃ 16 hakārantadhātu) vuttattā brahasaddo mahantavācako hoti.",
  "tika-vin12t0:2285_12": "Brahadhātuto apaccayaṃ katvā “brahā”tipi,",
  "tika-vin12t0:2285_13": "mapaccayaṃ katvā “brahmā”tipi pāṭho atthi.",
  "tika-vin12t0:2285_14": "Āyukappamevāti saggesu āyukappameva.",
  "tika-vin12t0:2286_0": "Saṅghabhedakathā",
  "tika-vin12t0:2287_0": "344.",
  "tika-vin12t0:2287_1": "Soti devadatto,",
  "tika-vin12t0:2287_2": "gato kirāti sambandho.",
  "tika-vin12t0:2287_3": "Tatthevāti vihārasīmāyameva.",
  "tika-vin12t0:2287_4": "Āveṇikanti bhikkhusaṅghato āveṇikaṃ.",
  "tika-vin12t0:2288_0": "345.",
  "tika-vin12t0:2288_1": "Āgilāyatīti ettha ātyūpasaggo abhibhavanattho,",
  "tika-vin12t0:2288_2": "giledhātu bādhanatthoti āha “vedanābhibhūtā bādhatī”ti.",
  "tika-vin12t0:2288_3": "Tanti piṭṭhiṃ.",
  "tika-vin12t0:2288_4": "Parassa cittaṃ ādisitvā desayati etāyāti ādesanā,",
  "tika-vin12t0:2288_5": "sā eva pāṭihāriyaṃ ādesanāpāṭihāriyaṃ.",
  "tika-vin12t0:2288_6": "Anusāsati etāyāti anusāsanī,",
  "tika-vin12t0:2288_7": "imamevatthaṃ dassento āha “evampi te”tiādi.",
  "tika-vin12t0:2289_0": "346.",
  "tika-vin12t0:2289_1": "Mamānukrubbanti ettha anutyūpasaggo anukiriyattho karadhātu antapaccayo gacchantādigaṇoti dassento āha “mamānukiriyaṃ kurumāno”ti.",
  "tika-vin12t0:2289_2": "“Dukkhito”ti iminā kapaṇoti ettha kapadhātu hiṃsanatthoti dasseti.",
  "tika-vin12t0:2289_3": "Mahāvarāhassāti varāhasaddassa sūkaratthaṃ paṭikkhipanto āha “mahānāgassā”ti.",
  "tika-vin12t0:2289_4": "“Pathavi”nti iminā mahiṃ vikubbatoti ettha mahīsaddassa evaṃnāmakaṃ mahānadiṃ paṭikkhipati.",
  "tika-vin12t0:2289_5": "“Padālentassā”ti iminā karadhātuyā vityūpasaggavasena padālanatthaṃ dasseti.",
  "tika-vin12t0:2289_6": "Bhisaṃ ghasamānassāti ettha mānasaddo katvatthoti āha “bhisaṃ ghasantassā”ti.",
  "tika-vin12t0:2289_7": "Ghasantassāti bhakkhantassa.",
  "tika-vin12t0:2289_8": "Nadīnāmakaṃ taṃ pokkharaṇinti yojanā.",
  "tika-vin12t0:2289_9": "Iminā nadīsu jaggatoti ettha nadī nāma pokkharaṇīti dasseti.",
  "tika-vin12t0:2289_10": "Jaggatoti hatthiyūthaṃ pālentassa.",
  "tika-vin12t0:2290_0": "347.",
  "tika-vin12t0:2290_1": "“Sutāti sotā”ti iminā pāḷiyā dvidhābhāvaṃ dasseti.",
  "tika-vin12t0:2290_2": "“Nissandeho”ti iminā asandiddhoti ettha dihadhātuṃ dasseti,",
  "tika-vin12t0:2290_3": "disadhātuṃ nivatteti.",
  "tika-vin12t0:2291_0": "350. Buddhasahassenapīti pisaddo garahattho, pageva ekena buddhenāti dasseti.",
  "tika-vin12t0:2292_0": "“Satto”ti iminā kocisaddassa padhānapadaṃ dasseti.",
  "tika-vin12t0:2292_1": "Aṭṭhāti ākhyātapadassa atthaṃ dassento āha “ṭhito”ti.",
  "tika-vin12t0:2292_2": "Devadattoti me sutanti ettha “me”ti padaṃ bhagavantaṃ sandhāya vuttanti āha “bhagavatā”ti.",
  "tika-vin12t0:2292_3": "Tadevāti sutameva.",
  "tika-vin12t0:2292_4": "Idanti “devadattoti me suta”nti vacanaṃ.",
  "tika-vin12t0:2292_5": "Anucinātīti anuvaḍḍheti.",
  "tika-vin12t0:2292_6": "“Patvā”ti iminā āsajjananti ettha sadadhātuyā gatyatthaṃ,",
  "tika-vin12t0:2292_7": "kiriyāvisesanañca dasseti.",
  "tika-vin12t0:2292_8": "Avīcinirayaṃ pattoti ettha idāni na devadatto avīcinirayaṃ patto hoti,",
  "tika-vin12t0:2292_9": "āyatiṃ pana avīciniraye avassambhāviyattā “avīcinirayaṃ patto”ti vuttanti āha “āsaṃsāyaṃ atītavacana”nti.",
  "tika-vin12t0:2292_10": "Āsaṃsāyanti avassambhāviyatthe.",
  "tika-vin12t0:2292_11": "Bhesmā hi udadhī mahāti ettha bhesmāsaddo bhayānakapariyāyoti āha “bhayānako”ti.",
  "tika-vin12t0:2293_0": "Upālipañhākathā",
  "tika-vin12t0:2294_0": "351.",
  "tika-vin12t0:2294_1": "Ekatoti ettha topaccayassa sattamyatthe pavattabhāvaṃ dassento āha “dhammavādīpakkhe”ti.",
  "tika-vin12t0:2294_2": "“Anunayanto”ti iminā anussāvetīti ettha anusaddassa atthaṃ dasseti.",
  "tika-vin12t0:2294_3": "Anunayantoti punappunaṃ nayanto.",
  "tika-vin12t0:2294_4": "Sāvanākāraṃ dassento āha “na tumhākaṃyevā”tiādi.",
  "tika-vin12t0:2294_5": "Ayaṃ adhammo vā ayaṃ avinayo vā idaṃ asatthusāsanaṃ vā yadi bhaveyyāti yojanā.",
  "tika-vin12t0:2294_6": "“Bodhetī”ti iminā sāvetīti ettha sudhātuyā atthaṃ dasseti.",
  "tika-vin12t0:2294_7": "“Anussāvetvā”ti iminā “anussāveti,",
  "tika-vin12t0:2294_8": "salākaṃ gāhetī”ti ettha anussāvanakiriyā pubbabhāge pavattā,",
  "tika-vin12t0:2294_9": "salākaggāhakiriyā pacchābhāgeti dasseti.",
  "tika-vin12t0:2295_0": "Ettāvatāti ettakena anussāvanasalākaggāhamattena.",
  "tika-vin12t0:2295_1": "Na pana saṅgho bhinno hoti,",
  "tika-vin12t0:2295_2": "anussāvetvā salākaṃ gāhetvā āveṇikaṃ saṅghakamme kateyeva saṅgho bhinno hotīti adhippāyo.",
  "tika-vin12t0:2296_0": "Ettha ṭhatvā kassaci codakassa anuyogo siyāti yojanā.",
  "tika-vin12t0:2296_1": "Kinti siyāti āha “evaṃ devadatto”tiādi.",
  "tika-vin12t0:2296_2": "Tattha evanti pakatatte saṅghe bhinde satīti attho.",
  "tika-vin12t0:2296_3": "Kathanti kenākārena.",
  "tika-vin12t0:2296_4": "Puna kathanti kasmā kāraṇā.",
  "tika-vin12t0:2296_5": "Raññoti ajātasatturañño,",
  "tika-vin12t0:2296_6": "kāritakammaṃ.",
  "tika-vin12t0:2296_7": "“Ghātāpitattā”ti bimbisārarājānaṃ ghātāpitattā.",
  "tika-vin12t0:2296_8": "Tatthāti “bhikkhu kho upālī”tiādivacane,",
  "tika-vin12t0:2296_9": "ṭhatvā parihāraṃ vadāmāti yojanā.",
  "tika-vin12t0:2296_10": "Viraddhattāti virādhitattā.",
  "tika-vin12t0:2296_11": "Tamatthaṃ vitthārento āha “tena hī”tiādi.",
  "tika-vin12t0:2296_12": "Tattha tena hīti uyyojanatthe nipāto.",
  "tika-vin12t0:2296_13": "Evañhīti evameva.",
  "tika-vin12t0:2296_14": "Tassāti devadattassa.",
  "tika-vin12t0:2296_15": "Kumāro panāti ajātasattukumāro pana,",
  "tika-vin12t0:2296_16": "katamatteyeva na vuttāti sambandho.",
  "tika-vin12t0:2296_17": "Tassāti devadattassa.",
  "tika-vin12t0:2296_18": "Tasmāti yasmā saṅghabhedato pubbe ruhituppādakammaṃ karontassāpi pacchā abhabbabhāvo ropito, tasmā.",
  "tika-vin12t0:2297_0": "Bhedakaravatthūsu evaṃ vinicchayo veditabboti yojanā.",
  "tika-vin12t0:2297_1": "Dhammādhammādīnaṃ suttantavinayapariyāyena visesaṃ dassento āha “suttantapariyāyenā”tiādi.",
  "tika-vin12t0:2297_2": "Tattha suttantapariyāyenāti suttantadesanāya,",
  "tika-vin12t0:2297_3": "suttantadesanānayatoti vuttaṃ hoti.",
  "tika-vin12t0:2297_4": "Tathāti tato aññathā.",
  "tika-vin12t0:2298_0": "Tatthāti dvīsu dhammādhammesu.",
  "tika-vin12t0:2298_1": "Evaṃ amhākanti evaṃ kariyamāne amhākaṃ.",
  "tika-vin12t0:2298_2": "Evaṃ suttantapariyāyena dhammādhammānaṃ visesaṃ dassetvā idāni vinayapariyāyena tesaṃ taṃ dassento āha “vinayapariyāyena panā”tiādi.",
  "tika-vin12t0:2298_3": "Bhūtena vatthunā kātabbanti sambandho.",
  "tika-vin12t0:2298_4": "Evaṃ “abhūtena vatthunā”ti etthāpi.",
  "tika-vin12t0:2299_0": "Evaṃ dvinnaṃ pariyāyānaṃ vasena dhammādhammadukassa visesaṃ dassetvā idāni vinayāvinayadukassa visesaṃ dassento āha “suttantapariyāyenā”tiādi.",
  "tika-vin12t0:2299_1": "Tattha suttantanayena rāgādayo vinetīti vinayo,",
  "tika-vin12t0:2299_2": "vinayanayena kāyaṃ vācaṃ vinetīti vinayoti vacanattho kātabbo.",
  "tika-vin12t0:2300_0": "Evaṃ dvinnaṃ pariyāyānaṃ vasena vinayāvinayadukassa visesaṃ dassetvā idāni bhāsitābhāsitadukassa visesaṃ",
  "tika-vin12t0:2300_1": "dassento āha “suttantapariyāyena cattāro satipaṭṭhānā”tiādi.",
  "tika-vin12t0:2300_2": "Tattha “aṭṭhaṅgiko maggo”ti idaṃ vacanaṃ tathāgatena bhāsitaṃ lapitanti yojanā.",
  "tika-vin12t0:2301_0": "Evaṃ dvinnaṃ pariyāyānaṃ vasena bhāsitābhāsitadukassa visesaṃ dassetvā idāni āciṇṇānāciṇṇadukassa visesaṃ",
  "tika-vin12t0:2301_1": "dassento āha “suttantapariyāyena devasika”ntiādi.",
  "tika-vin12t0:2301_2": "Tattha “devasika”nti padaṃ “samāpajjanaṃ,",
  "tika-vin12t0:2301_3": "volokana”nti tīsuyeva padesu yojetabbaṃ.",
  "tika-vin12t0:2301_4": "Aṭṭhuppattivasenāti kāraṇuppattivasena.",
  "tika-vin12t0:2301_5": "Kāraṇañhi arati phalaṃ etasmāti atthoti vuccati,",
  "tika-vin12t0:2301_6": "atthassa uppatti atthuppatti,",
  "tika-vin12t0:2301_7": "sāyeva aṭṭhuppatti tthakārassa ṭṭhakāraṃ katvā,",
  "tika-vin12t0:2301_8": "aṭṭhuppattiyā vaso aṭṭhuppattivaso, tena.",
  "tika-vin12t0:2301_9": "Idaṃ padaṃ “suttantadesanā jātakakathā”ti dvīhipi padehi yojetabbaṃ.",
  "tika-vin12t0:2301_10": "Idanti phalasamāpattisamāpajjanādi.",
  "tika-vin12t0:2301_11": "Āciṇṇanti ā bandhitaṃ,",
  "tika-vin12t0:2301_12": "punappunaṃ vā upacitaṃ vaḍḍhitaṃ,",
  "tika-vin12t0:2301_13": "paguṇaṃ vā.",
  "tika-vin12t0:2301_14": "Cāriyapakkamananti cāriyatthaṃ pakkamanaṃ.",
  "tika-vin12t0:2302_0": "Evaṃ dvinnaṃ pariyāyānaṃ vasena āciṇṇānāciṇṇadukassa visesaṃ dassetvā idāni paññattadukassa visesaṃ dassento",
  "tika-vin12t0:2302_1": "āha “suttantapariyāyena cattāro satipaṭṭhānā”tiādi.",
  "tika-vin12t0:2302_2": "Taṃ bhāsitābhāsitadukasadisameva.",
  "tika-vin12t0:2302_3": "Evaṃ dvinnaṃ suttantavinayapariyāyānaṃ vasena pañcannaṃ dukānaṃ viseso dassito.",
  "tika-vin12t0:2303_0": "Āpattānāpattiduke “na mocanādhippāyassā”ti pāṭhassa anantare pacchimavākye ṭhito ādisaddo ānetabbo.",
  "tika-vin12t0:2303_1": "Iti ādinā nayenāti hi attho.",
  "tika-vin12t0:2303_2": "Tattha tatthāti tasmiṃ tasmiṃ sikkhāpade.",
  "tika-vin12t0:2303_3": "Idaṃ padaṃ pacchimavākyepi anuvattetabbaṃ.",
  "tika-vin12t0:2304_0": "Lahukagarukaduke pañcāpattikkhandhāti thullaccayapācittiyapāṭidesanīyadukkaṭadubbhāsitavasena pañca āpattirāsayo.",
  "tika-vin12t0:2304_1": "Dve āpattikkhandhāti pārājikasaṅghādisesavasena dve āpattirāsayo.",
  "tika-vin12t0:2305_0": "Sāvasesānāvasesaduke cha āpattikkhandhāti pārājikāpattito avasesā cha āpattirāsayo.",
  "tika-vin12t0:2306_0": "Duṭṭhullāduṭṭhulladuke lahukagarukadukasadisameva.",
  "tika-vin12t0:2306_1": "Ayaṃ pana viseso –",
  "tika-vin12t0:2306_2": "garukāpatti duṭṭhullā nāma,",
  "tika-vin12t0:2306_3": "lahukāpatti aduṭṭhullā nāmāti evaṃ vinayapariyāyavaseneva catunnaṃ dukānaṃ viseso dassito.",
  "tika-vin12t0:2307_0": "Etthāti “adhammaṃ dhammoti dīpentī”tiādivacane.",
  "tika-vin12t0:2307_1": "Catunnaṃ saṅghakammānanti apalokanādivasena catunnaṃ saṅghakammānaṃ.",
  "tika-vin12t0:2307_2": "Karontehi hetubhūtehi,",
  "tika-vin12t0:2307_3": "hetvatthe cetaṃ karaṇavacanaṃ.",
  "tika-vin12t0:2308_0": "Tatthāti “te imehī”tiādivacane.",
  "tika-vin12t0:2308_1": "Apakassantīti ettha kasadhātussa gatyatthaṃ dassento āha “parisaṃ ākaḍḍhantī”ti.",
  "tika-vin12t0:2308_2": "Vijaṭentīti vijaṭaṃ karonti,",
  "tika-vin12t0:2308_3": "visuṃ karontīti attho.",
  "tika-vin12t0:2308_4": "Ekamantaṃ ussādentīti ekasmiṃ ante ussadaṃ karonti.",
  "tika-vin12t0:2308_5": "Avapakassantīti ettha dvinnaṃ upasaggānaṃ vasena ativiyattho daṭṭhabboti āha “ati viya ākaḍḍhantī”ti.",
  "tika-vin12t0:2308_6": "Ativiyatthaṃ āvikaronto āha “yathā visaṃsaṭṭhāva honti,",
  "tika-vin12t0:2308_7": "evaṃ karontī”ti.",
  "tika-vin12t0:2308_8": "Yathāti yenākārena kariyamāneti sambandho.",
  "tika-vin12t0:2308_9": "“Visu”nti iminā āveṇisaddo “visu”ntiatthavācako anipphannapāṭipadikoti dasseti.",
  "tika-vin12t0:2308_10": "Vatthūsūti bhedakaravatthūsu.",
  "tika-vin12t0:2308_11": "Imaṃ gaṇhathāti imaṃ vādaṃ gaṇhatha.",
  "tika-vin12t0:2308_12": "Visunti āveṇiṃ.",
  "tika-vin12t0:2308_13": "Imasmiṃ khandhake vuttavacanaṃ parivārapāḷiyā saṃsandento āha “parivāre panā”tiādi.",
  "tika-vin12t0:2308_14": "Tattha pañcahi ākārehīti “kammena uddesena voharanto anussāvanena salākaggāhenā”ti evaṃ pañcahi kāraṇehi.",
  "tika-vin12t0:2308_15": "Tassāti parivāre vuttavacanassa.",
  "tika-vin12t0:2308_16": "Idhāti imasmiṃ saṅghabhedakakkhandhake,",
  "tika-vin12t0:2308_17": "vuttena iminā saṅghabhedalakkhaṇenāti yojanā.",
  "tika-vin12t0:2308_18": "“Atthato nānākaraṇaṃ natthī”ti iminā saddato nānākaraṇaṃ atthīti dīpeti.",
  "tika-vin12t0:2308_19": "Assāti saṅghabhedalakkhaṇassa.",
  "tika-vin12t0:2308_20": "Taṃ pana nānākaraṇābhāvanti yojanā.",
  "tika-vin12t0:2308_21": "Tatthevāti parivāre eva.",
  "tika-vin12t0:2308_22": "Sabbatthāti sabbasmiṃ saṅghabhedakakkhandhake.",
  "tika-vin12t0:2309_0": "Iti saṅghabhedakakkhandhakavaṇṇanāya yojanā samattā.",
  "tika-vin12t0:2310_0": "8. Vattakkhandhakaṃ",
  "tika-vin12t0:2311_0": "1. Āgantukavattakathā",
  "tika-vin12t0:2312_0": "357.",
  "tika-vin12t0:2312_1": "Vattakkhandhake ārāmanti upacārasīmaṃ sandhāya vuttanti āha “upacārasīmasamīpa”nti.",
  "tika-vin12t0:2312_2": "“Gahetvā”ti padassa “upāhanā”ti kammaṃ pākaṭaṃ,",
  "tika-vin12t0:2312_3": "karaṇaṃ pana apākaṭaṃ.",
  "tika-vin12t0:2312_4": "Tasmā karaṇaṃ dassento āha “upāhanadaṇḍakena gahetvā”ti.",
  "tika-vin12t0:2312_5": "Iminā “hatthenā”ti karaṇaṃ nivatteti.",
  "tika-vin12t0:2312_6": "Paṭikkamantīti ettha pavisantīti ca apakkamantīti ca atthaṃ paṭikkhipanto āha “sannipatantī”ti.",
  "tika-vin12t0:2312_7": "Upāhanā…pe…",
  "tika-vin12t0:2312_8": "pucchitabbāti ettha “pucchitabbā”ti padassa saha kammena pucchitabbākāraṃ dassento āha “katarasmiṃ ṭhāne”tiādi.",
  "tika-vin12t0:2312_9": "Tattha “katarasmiṃ…pe…",
  "tika-vin12t0:2312_10": "coḷaka”nti iminā pucchitabbākāraṃ dasseti.",
  "tika-vin12t0:2312_11": "“Āvāsikā bhikkhū”ti iminā kammaṃ dasseti.",
  "tika-vin12t0:2312_12": "“Pattharitabba”nti iminā vissajjetabbanti ettha sajadhātuyā cajanatthaṃ paṭikkhipati.",
  "tika-vin12t0:2312_13": "Gocaro pucchitabboti ettha gocarasaddo bhikkhācārasaddena atthato ekanti dassento āha “bhikkhācāro pucchitabbo”ti.",
  "tika-vin12t0:2312_14": "Bhikkhāya caranti etthāti bhikkhācāro,",
  "tika-vin12t0:2312_15": "gocaragāmo.",
  "tika-vin12t0:2312_16": "Yatthāti yasmiṃ gāme.",
  "tika-vin12t0:2312_17": "“Ki”ntiādinā pānīyaṃ pucchitabbantiādīsu pucchitabbākāraṃ dasseti.",
  "tika-vin12t0:2312_18": "Kaṃ kālanti kasmiṃ kāle.",
  "tika-vin12t0:2313_0": "Bahi nikkhamantassāti vihārato bahi nikkhamantassa.",
  "tika-vin12t0:2313_1": "Nilloketabboti oloketabbo.",
  "tika-vin12t0:2313_2": "“Yadi sakkotī”ti iminā sace ussahatīti ettha sacesaddo yadipariyāyo,",
  "tika-vin12t0:2313_3": "ussahatisaddo sakkoti pariyāyoti dasseti.",
  "tika-vin12t0:2313_4": "Sakkontassa vihārasodhanavatteti sambandho.",
  "tika-vin12t0:2314_0": "2. Āvāsikavattakathā",
  "tika-vin12t0:2315_0": "359.",
  "tika-vin12t0:2315_1": "Āvāsikavatte evaṃ vinicchayo veditabboti yojanā.",
  "tika-vin12t0:2315_2": "Sabbaṃ kātabbanti sambandho.",
  "tika-vin12t0:2315_3": "Tassāti vuḍḍhatarassa āgantukassa.",
  "tika-vin12t0:2315_4": "“Paṇḍito”tiādinā sace bālo “sammajjāhi tāva cetiyaṅgaṇa”nti na vadati,",
  "tika-vin12t0:2315_5": "sammajjaniṃ nikkhipitvā tassa vattameva kātabbanti dasseti.",
  "tika-vin12t0:2315_6": "Bhesajjameva kātabbanti sahāvadhāraṇena vuttattā bālo “karohi tāva bhesajja”nti avadantopi bhesajjameva kātabbaṃ.",
  "tika-vin12t0:2315_7": "“Paṇḍito hī”tiādinā pana āgantukassa vattabbabhāvamattameva dasseti.",
  "tika-vin12t0:2315_8": "Pāḷimuttakavattaṃ dassento āha “apicā”tiādi.",
  "tika-vin12t0:2315_9": "Bījanenāti bījaniyā.",
  "tika-vin12t0:2315_10": "“Bījana”nti hi napuṃsakaliṅgo,",
  "tika-vin12t0:2315_11": "“bījanī”ti itthiliṅgo.",
  "tika-vin12t0:2315_12": "“Bījitabbo”ti ca “bījitabba”nti ca iminā aṭṭhakathāvacanena bījiyati anenāti bījanaṃ,",
  "tika-vin12t0:2315_13": "bījiyati etāyāti bījanīti vacanattho kātabbo.",
  "tika-vin12t0:2315_14": "Assāti vuḍḍhataraāgantukassa.",
  "tika-vin12t0:2315_15": "Makkhetabbāti añjetabbā.",
  "tika-vin12t0:2315_16": "Hīti saccaṃ.",
  "tika-vin12t0:2315_17": "Etthāti upāhanapuñchane.",
  "tika-vin12t0:2315_18": "Katthāti kasmiṃ vihāre.",
  "tika-vin12t0:2315_19": "Pucchitena āvāsikenāti sambandho.",
  "tika-vin12t0:2316_0": "“Attano santikaṃ…pe…",
  "tika-vin12t0:2316_1": "na labhatī”ti iminā attānaṃ sandhāya anāgacchantopi attano santikaṃ sampattassa āgantukassa vattaṃ akātuṃ na labhatīti dasseti.",
  "tika-vin12t0:2317_0": "3. Gamikavattakathā",
  "tika-vin12t0:2318_0": "360.",
  "tika-vin12t0:2318_1": "Gamikavatte evaṃ vinicchayo veditabboti yojanā.",
  "tika-vin12t0:2318_2": "Tatthāti senāsanakkhandhake.",
  "tika-vin12t0:2318_3": "Taṃ sabbaṃ paṭisāmetvāti sambandho.",
  "tika-vin12t0:2318_4": "Yattha yesu pāsāṇapiṭṭhipāsāṇatthambhesu upacikā nārohanti,",
  "tika-vin12t0:2318_5": "tassaṃ pāsāṇapiṭṭhiyaṃ vā tesu pāsāṇatthambhesu vā yaṃ katasenāsanaṃ atthi,",
  "tika-vin12t0:2318_6": "taṃ anāpucchantassāpi anāpattīti yojanā.",
  "tika-vin12t0:2318_7": "Catūsu pāsāṇesūtiādi vuttanti sambandho,",
  "tika-vin12t0:2318_8": "upacikānaṃ uppattiṭṭhāne kateti sambandho.",
  "tika-vin12t0:2318_9": "Ayanti ānisaṃso.",
  "tika-vin12t0:2318_10": "Ovassakagehe pana ṭhapitānaṃ mañcapīṭhānanti sambandho.",
  "tika-vin12t0:2319_0": "4. Anumodanavattakathā",
  "tika-vin12t0:2320_0": "362.",
  "tika-vin12t0:2320_1": "Iddhaṃ ahosīti ettha idhadhātuyā vaḍḍhanatthaṃ paṭikkhipanto āha “sampannaṃ ahosī”ti.",
  "tika-vin12t0:2320_2": "Saṅghatthere nisinneti sambandho.",
  "tika-vin12t0:2320_3": "Anuthere anumodanatthāya nisinneti yojanā.",
  "tika-vin12t0:2320_4": "Saṅghattherena ajjhiṭṭhepīti sambandho.",
  "tika-vin12t0:2320_5": "Anumodako vadatīti sambandho.",
  "tika-vin12t0:2320_6": "Anu punappunaṃ,",
  "tika-vin12t0:2320_7": "pacchā vā dāyake dhammakathāya modetīti anumodako.",
  "tika-vin12t0:2320_8": "“Gacchathā”ti sace vadati anumodakoti yojanā.",
  "tika-vin12t0:2320_9": "Tassāti anumodakassa.",
  "tika-vin12t0:2320_10": "Manussā kārentīti sambandho.",
  "tika-vin12t0:2320_11": "“Ekenā”ti padaṃ “kārentī”ti pade kāritakammaṃ.",
  "tika-vin12t0:2320_12": "Tassāti kāritabhikkhussa.",
  "tika-vin12t0:2320_13": "Anumodanatoti anumodanakāraṇā.",
  "tika-vin12t0:2320_14": "Upanisinnakathāti upasamīpe nisinnānaṃ kathiyati etāyāti upanisinnakathā.",
  "tika-vin12t0:2320_15": "Anumodanāyāti anumodanatthāya.",
  "tika-vin12t0:2320_16": "Ajjhiṭṭhovāti sayaṃ ajjhiṭṭho eva.",
  "tika-vin12t0:2320_17": "Etthāti anumodanavatthusmiṃ.",
  "tika-vin12t0:2320_18": "“Sañjātavacco”ti iminā vacco sañjāto imassāti vaccitoti katvā sañjātatthe ita paccayoti dasseti.",
  "tika-vin12t0:2321_0": "5. Bhattaggavattakathā",
  "tika-vin12t0:2322_0": "364.",
  "tika-vin12t0:2322_1": "Bhattaggavatteti bhattaṃ gaṇhanti etthāti bhattaggaṃ,",
  "tika-vin12t0:2322_2": "parivisanaṭṭhānaṃ.",
  "tika-vin12t0:2322_3": "Tasmiṃ kattabbaṃ vattaṃ bhattaggavattaṃ,",
  "tika-vin12t0:2322_4": "tasmiṃ bhattaggavatte evaṃ vinicchayo veditabboti yojanā.",
  "tika-vin12t0:2322_5": "Manussānaṃ parivisanaṭṭhānaṃ nāma yattha manussā saputtadārā āvasitvā bhikkhūbhojenti.",
  "tika-vin12t0:2322_6": "“Atiallīyitvā”ti iminā anupakhajjāti ettha khadadhātussa hiṃsanaṃ nāma atiallīyananti dasseti.",
  "tika-vin12t0:2322_7": "Āsanesu satīti āsanesu santesu.",
  "tika-vin12t0:2322_8": "Nisīdantassa navakassāti sambandho.",
  "tika-vin12t0:2322_9": "Āpajjatīti āpattiṃ āpajjati.",
  "tika-vin12t0:2322_10": "Āpucchite ananujānanto thero āpajjatīti yojanā.",
  "tika-vin12t0:2322_11": "Saṅghāṭinti pārutasaṅghāṭiṃ.",
  "tika-vin12t0:2323_0": "Pattadhovanaudakanti bhuñjanatthāya pattānaṃ dhovanaudakaṃ. Gahetabbanti hatthena gahetabbaṃ.",
  "tika-vin12t0:2324_0": "Yathā gaṇhiyamāneti yojanā.",
  "tika-vin12t0:2324_1": "Mattāyāti pamāṇāya.",
  "tika-vin12t0:2324_2": "Sabbiādīsu evāti evasaddo ajjhāharitabbo.",
  "tika-vin12t0:2324_3": "Sabbiādīsūti sabbitelauttaribhaṅgesu,",
  "tika-vin12t0:2324_4": "niddhāraṇe bhummaṃ.",
  "tika-vin12t0:2324_5": "Yanti sabbiādikaṃ.",
  "tika-vin12t0:2324_6": "Appahotīti sabbesaṃ bhikkhūnaṃ nappahoti.",
  "tika-vin12t0:2324_7": "Tanti sabbiādikaṃ,",
  "tika-vin12t0:2324_8": "sampādehīti sambandho.",
  "tika-vin12t0:2324_9": "Tādisaṃ sabbiādikanti sambandho.",
  "tika-vin12t0:2325_0": "Yaṃ bhattagganti yojanā.",
  "tika-vin12t0:2325_1": "Hatthadhovanaudakanti bhuttāvīnaṃ hatthassa dhovanaudakaṃ.",
  "tika-vin12t0:2325_2": "Antarāti bhojanassa majjhe.",
  "tika-vin12t0:2325_3": "Pipāsitenāti pivituṃ icchantena.",
  "tika-vin12t0:2325_4": "Galeti kaṇṭhe.",
  "tika-vin12t0:2326_0": "Nivattantenāti ettha kasmā ṭhānā nivattantenāti āha “bhattaggato”ti.",
  "tika-vin12t0:2326_1": "Kathaṃ kenākārena nivattitabbanti yojanā.",
  "tika-vin12t0:2326_2": "Kasmā navakehi bhikkhūhi paṭhamataraṃ nivattitabbanti āha “sambādhesu hī”tiādi.",
  "tika-vin12t0:2326_3": "Nikkhamanokāsoti paṭhamataraṃ nikkhantokāso.",
  "tika-vin12t0:2326_4": "Paṭipāṭiyāti vuḍḍhapaṭipāṭiyā.",
  "tika-vin12t0:2326_5": "Dhureti gehadvārassa samīpe.",
  "tika-vin12t0:2326_6": "Dhurasaddo hi idha samīpavācako.",
  "tika-vin12t0:2326_7": "Navakā antogehe ce nisinnā hontīti yojanā.",
  "tika-vin12t0:2326_8": "Antarenāti bhikkhūnaṃ vivarena,",
  "tika-vin12t0:2326_9": "majjhena vā.",
  "tika-vin12t0:2326_10": "Viraḷāyāti tanukāya.",
  "tika-vin12t0:2327_0": "6. Piṇḍacārikavattakathā",
  "tika-vin12t0:2328_0": "366.",
  "tika-vin12t0:2328_1": "Piṇḍacārikavatte evaṃ vinicchayo veditabboti yojanā.",
  "tika-vin12t0:2328_2": "Kappāsaṃ vā gahetvāti sambandho.",
  "tika-vin12t0:2328_3": "Yañcāti yañca kiñci vatthuṃ,",
  "tika-vin12t0:2328_4": "gahetvāti sambandho.",
  "tika-vin12t0:2328_5": "Karontī ṭhitā vāti karontī hutvā ṭhitā vā.",
  "tika-vin12t0:2328_6": "Tanti kammaṃ.",
  "tika-vin12t0:2328_7": "Na ca bhikkhādāyikāyāti itthiliṅgavasena vuttattā itthiyā eva mukhaṃ na ulloketabbanti atthaṃ paṭikkhipanto āha “itthī vā hotū”tiādi.",
  "tika-vin12t0:2328_8": "“Bhikkhādānasamaye”ti iminā aññasmiṃ samaye olokentopi natthi dosoti dasseti.",
  "tika-vin12t0:2328_9": "Ekasmiṃ kāle bhikkhāya dadamānāya sabbakālampi na oloketabbanti anicchitatthaṃ paṭikkhipati.",
  "tika-vin12t0:2329_0": "7. Āraññikavattakathā",
  "tika-vin12t0:2330_0": "368.",
  "tika-vin12t0:2330_1": "Āraññikavatte evaṃ vinicchayo veditabboti yojanā.",
  "tika-vin12t0:2330_2": "Senāsanā otaritabbanti ettha araññe rukkhamūlādīsu nisinnassa vihārābhāvato senāsanaṃ nāma vasanaṭṭhānaṃ",
  "tika-vin12t0:2330_3": "sandhāya vuttanti āha “vasanaṭṭhānato nikkhamitabba”nti.",
  "tika-vin12t0:2331_0": "Pattaṃ thavikāya pakkhipitvāti ettha kathaṃ patto thavikāya pakkhipitabboti āha “sace bahī”tiādi.",
  "tika-vin12t0:2331_1": "Tattha patto pakkhipitabboti sambandho.",
  "tika-vin12t0:2331_2": "Dhovitvā katvāti padesu “pattaṃ vodaka”nti vibhattipariṇāmaṃ katvā sambandhitabbaṃ.",
  "tika-vin12t0:2331_3": "Tampīti veḷunāḷikampi.",
  "tika-vin12t0:2331_4": "Samīpeti āraññakassa senāsanassa samīpe.",
  "tika-vin12t0:2331_5": "Yathā ca āraññakassa araṇisahitaṃ icchitabbaṃ,",
  "tika-vin12t0:2331_6": "evaṃ kantāraṃ paṭipannassāpi araṇisahitaṃ icchitabbanti yojanā.",
  "tika-vin12t0:2331_7": "Gaṇavāsinoti gaṇena saha vāsino,",
  "tika-vin12t0:2331_8": "āraññakassāti sambandho.",
  "tika-vin12t0:2331_9": "Tenāti araṇisahitena.",
  "tika-vin12t0:2331_10": "“Nakkhattāneva nakkhattapadānī”ti iminā assayujādinakkhattāneva (abhidhānappadīpikāyaṃ 58-",
  "tika-vin12t0:2331_11": "60 gāthāsu) disābhāgajānanassa,",
  "tika-vin12t0:2331_12": "ca samayajānanassa ca kāraṇattā nakkhattapadāni nāmāti dasseti.",
  "tika-vin12t0:2332_0": "8. Senāsanavattakathā",
  "tika-vin12t0:2333_0": "369.",
  "tika-vin12t0:2333_1": "Senāsanavatte evaṃ vinicchayo veditabboti yojanā.",
  "tika-vin12t0:2333_2": "Dvāraṃ nāmāti mahādvāraṃ.",
  "tika-vin12t0:2333_3": "Mahāvaḷañjanti mahantehi janehi paribhuñjitabbaṃ.",
  "tika-vin12t0:2333_4": "Tatthāti dvāre.",
  "tika-vin12t0:2333_5": "Āpucchitvāvāti vuḍḍhaṃ āpucchitvāva,",
  "tika-vin12t0:2333_6": "sabhāgassa vuḍḍhatarassāti sambandho.",
  "tika-vin12t0:2333_7": "Vaṭṭatiyevāti yathāsukhaṃ viharituṃ vaṭṭatiyeva.",
  "tika-vin12t0:2333_8": "Parivattitabbanti parimukhaṃ vattitabbaṃ.",
  "tika-vin12t0:2334_0": "9. Jantāgharavattādikathā",
  "tika-vin12t0:2335_0": "371. Jantāgharavatte evaṃ vinicchayo veditabboti yojanā. Bahijagatīti bahiālindo.",
  "tika-vin12t0:2336_0": "373.",
  "tika-vin12t0:2336_1": "Ācamanavatthusmiṃ evamattho veditabboti yojanā.",
  "tika-vin12t0:2336_2": "Nīharitvāti udakaṃ nīharitvā.",
  "tika-vin12t0:2336_3": "Ācamitabbanti dhovitabbaṃ.",
  "tika-vin12t0:2336_4": "“Āpubbo camu dhovane”ti hi dhātupāṭhesu vuttaṃ.",
  "tika-vin12t0:2336_5": "Idaṃ ativivaṭanti idaṃ ṭhānaṃ ativivaṭaṃ,",
  "tika-vin12t0:2336_6": "na kenaci paṭicchannanti attho.",
  "tika-vin12t0:2336_7": "Udakaṃ alabhantassevāti udakaṃ alabhanteyeva.",
  "tika-vin12t0:2337_0": "374.",
  "tika-vin12t0:2337_1": "Vaccakuṭivatte evaṃ vinicchayo veditabboti yojanā.",
  "tika-vin12t0:2337_2": "Ayanti dantakaṭṭhaṃ khādato vaccakaraṇaṃ.",
  "tika-vin12t0:2337_3": "Sabbatthevāti sabbasmiṃ eva ṭhāne.",
  "tika-vin12t0:2337_4": "“Na pharusena kaṭṭhenā”ti ettha na kevalaṃ kharakaṭṭhameva,",
  "tika-vin12t0:2337_5": "phālitakaṭṭhādayopi chaviavalekhanakaṭṭhā pharusāyeva nāmāti dassento āha “phālitakaṭṭhena vā”tiādi.",
  "tika-vin12t0:2337_6": "Paviṭṭhassāti vaccakuṭiṃ paviṭṭhassa.",
  "tika-vin12t0:2338_0": "Sabbasādhāraṇaṭṭhānanti sabbesaṃ bhikkhūnaṃ,",
  "tika-vin12t0:2338_1": "sabbehi vā sādhāraṇaṃ vaccakuṭisaṅkhātaṃ ṭhānaṃ.",
  "tika-vin12t0:2338_2": "Tatrāti tasmiṃ sabbasādhāraṇe ṭhāne.",
  "tika-vin12t0:2338_3": "Nibaddhagamanatthāyāti attano nibaddhagamanatthāya kataṃ yaṃ ṭhānaṃ vā yaṃ puggalikaṭṭhānaṃ vā hotīti yojanā.",
  "tika-vin12t0:2339_0": "Uhatāti ettha upubbo hadadhātūti dassento āha “uhaditā”ti.",
  "tika-vin12t0:2339_1": "“Hada karīsossagge”ti dhātupāṭhesu (pāṇinī 977 dhātupāṭhe;",
  "tika-vin12t0:2339_2": "saddanītidhātumālāyaṃ 15 dakārantadhātu) vuttattā vaccakūpato bahi karīsassa ossajjananti āha “bahi vaccamakkhitā”ti.",
  "tika-vin12t0:2339_3": "Dhovitabbāti udakena dhovitabbā.",
  "tika-vin12t0:2339_4": "Etampīti udakassa avijjamānampi.",
  "tika-vin12t0:2339_5": "Sabbatthāti sabbasmiṃ vattakkhandhake.",
  "tika-vin12t0:2340_0": "Iti vattakkhandhakavaṇṇanāya yojanā samattā.",
  "tika-vin12t0:2341_0": "9. Pātimokkhaṭṭhapanakkhandhakaṃ",
  "tika-vin12t0:2342_0": "1. Pātimokkhuddesayācanakathā",
  "tika-vin12t0:2343_0": "383.",
  "tika-vin12t0:2343_1": "Pātimokkhaṭṭhapanakkhandhake nandimukhiyā rattiyāti ettha nandiyati tusiyatīti nandi,",
  "tika-vin12t0:2343_2": "ikārantoyaṃ napuṃsakaliṅgo.",
  "tika-vin12t0:2343_3": "“Nandiseno nandivisālo”tiādīsu ikārantoyaṃ pulliṅgo hoti,",
  "tika-vin12t0:2343_4": "idha pana mukhaṃ apekkhitvā ikāranto napuṃsakaliṅgo hoti.",
  "tika-vin12t0:2343_5": "Aruṇuṭṭhitakāle odātadisāmukhatāya nandi mukhaṃ etissaṃ rattiyanti nandimukhī, ratti,",
  "tika-vin12t0:2343_6": "tāya nandimukhiyā rattiyā,",
  "tika-vin12t0:2343_7": "tena vuttaṃ “aruṇuṭṭhitakālepi hi nandīmukhā viya ratti khāyatī”ti.",
  "tika-vin12t0:2343_8": "Antopūtinti ettha kāyassa anto kuṇapapūtinti atthaṃ paṭipakkhipanto āha “attacittasantāne”tiādi.",
  "tika-vin12t0:2343_9": "“Kilesavassanavasenā”ti iminā udakavassanavasenāti atthaṃ paṭikkhipati.",
  "tika-vin12t0:2343_10": "Avassutanti tintaṃ,",
  "tika-vin12t0:2343_11": "kilinnanti attho.",
  "tika-vin12t0:2343_12": "Kasambujātanti ettha kasambūti saṅkāro.",
  "tika-vin12t0:2343_13": "So hi sammuñcaniyā kasiyamāne vilekhiyamāne sambati saddaṃ karotīti kasambu,",
  "tika-vin12t0:2343_14": "taṃ viya jātanti kasambujātanti attho daṭṭhabbo.",
  "tika-vin12t0:2343_15": "Aṭṭhakathāyaṃ pana adhippāyavasena “ākiliṭṭhajāta”nti vuttaṃ,",
  "tika-vin12t0:2343_16": "ativiya kiliṭṭhajātanti attho.",
  "tika-vin12t0:2343_17": "“Ākiṇṇadosatāya kiliṭṭhajāta”ntipi pāṭho.",
  "tika-vin12t0:2343_18": "“Yāva bāhāgahaṇāpi nāmā”ti iminā pāṭhena dassetīti sambandho.",
  "tika-vin12t0:2343_19": "Hīti padapūraṇamattaṃ.",
  "tika-vin12t0:2343_20": "Tenāti moghapurisena.",
  "tika-vin12t0:2343_21": "“Yāvā”ti nipātapayogattā “bāhāgahaṇāpī”ti ettha pañcamīvibhatti avadhiatthe hoti. Nāma-",
  "tika-vin12t0:2343_22": "saddo garahatthajotako,",
  "tika-vin12t0:2343_23": "tassa payogattā “āgamessatī”ti ettha atītatthe anāgatavacanaṃ (saddanītisuttamālāya 893 sutte).",
  "tika-vin12t0:2343_24": "Āgamessati nāmāti yojanā.",
  "tika-vin12t0:2343_25": "Āgamessatīti īsaṃ adhivāsessati.",
  "tika-vin12t0:2343_26": "“Āto gamuīsamadhivāsane”ti hi dhātupāṭhesu (saddanītidhātumālāyaṃ 18 makārantadhātu) vuttaṃ.",
  "tika-vin12t0:2344_0": "384.",
  "tika-vin12t0:2344_1": "Na āyatakeneva papātoti ettha dīgheneva papātoti dassento āha “na paṭhamameva gambhīro”ti.",
  "tika-vin12t0:2344_2": "Āyatasaddo hi dīghapariyāyo.",
  "tika-vin12t0:2344_3": "“Na āyatakena gītassarena dhammo gāyitabbo”tiādīsu viya papāto dīghena tīrassa ādimhi na hotīti vuttaṃ hoti.",
  "tika-vin12t0:2344_4": "Paṭhamamevāti tīrassa ādimhiyeva.",
  "tika-vin12t0:2344_5": "“Anupubbena gambhīro”ti iminā “na paṭhamameva gambhīro”ti vacanassa adhippāyatthaṃ dasseti.",
  "tika-vin12t0:2344_6": "Ṭhitadhammoti tīrassa antoyeva ṭhitasabhāvo.",
  "tika-vin12t0:2344_7": "Velaṃ nātivattatīti ettha velāsaddassa tīramariyādatthesu pavattabhāvaṃ dassento āha “osakkanakandaraṃ mariyādavela”nti.",
  "tika-vin12t0:2344_8": "Tattha “osakkanakandara”iti padena tīratthaṃ dasseti,",
  "tika-vin12t0:2344_9": "“mariyāda” iti padena mariyādatthaṃ.",
  "tika-vin12t0:2344_10": "Kena udakena daritabboti kandaro,",
  "tika-vin12t0:2344_11": "udakena osakkano kandaro etthāti osakkanakandaraṃ, tīraṃ.",
  "tika-vin12t0:2344_12": "Osakkanakandarabhūtañca mariyādabhūtañca velaṃ tīraṃ nātikkamatīti attho.",
  "tika-vin12t0:2344_13": "Tīraṃ vāhetīti ettha vahadhātuyā pāpuṇanatthaṃ dassento āha “tīraṃ appetī”ti.",
  "tika-vin12t0:2344_14": "Tattha appetīti pāpuṇāpeti.",
  "tika-vin12t0:2344_15": "“Ussāretī”ti iminā pāḷiyaṃ “thalaṃ ussāretī”ti padena “tīraṃ vāhetī”ti padassa atthaṃ dassetīti attho dassito.",
  "tika-vin12t0:2344_16": "Ussāretīti uddharitvā gamāpeti.",
  "tika-vin12t0:2344_17": "Aññāpaṭivedhoti ettha ājānāti,",
  "tika-vin12t0:2344_18": "ājānitthāti vā aññaṃ arahattamaggo vā arahattaphalaṃ vā,",
  "tika-vin12t0:2344_19": "tassa paṭivijjhanaṃ aññāpaṭivedho,",
  "tika-vin12t0:2344_20": "sukhuccāraṇatthaṃ majjhe dīgho,",
  "tika-vin12t0:2344_21": "aññāpaṭivedho nāma arahattuppattiyeva hoti.",
  "tika-vin12t0:2344_22": "Tena vuttaṃ “arahattuppattī”ti.",
  "tika-vin12t0:2345_0": "385.",
  "tika-vin12t0:2345_1": "Channamativassatīti udānapāḷiyā sandhāyabhāsitapāḷibhāvaṃ dassento āha “āpatti”ntiādi.",
  "tika-vin12t0:2345_2": "Tattha idanti “channamativassatī”ti vacanaṃ vuttanti sambandho.",
  "tika-vin12t0:2345_3": "Etanti navāpattiāpajjanaṃ sandhāyāti sambandho.",
  "tika-vin12t0:2346_0": "4. Pātimokkhasavanārahakathā",
  "tika-vin12t0:2347_0": "386.",
  "tika-vin12t0:2347_1": "Pure vā pacchā vāti ñattito pure vā pacchā vā.",
  "tika-vin12t0:2347_2": "Khetteti pātimokkhaṭṭhapanassa khette.",
  "tika-vin12t0:2347_3": "Khettaṃ dassento āha “tasmā”tiādi.",
  "tika-vin12t0:2347_4": "Rekāraṃ bhaṇatīti chattiṃsatyakkharesu re-",
  "tika-vin12t0:2347_5": "kāraṃ ñattiṭṭhapanako bhaṇati.",
  "tika-vin12t0:2347_6": "Idanti pañcatiṃsatyakkharānaṃ uccāraṇaṭṭhānaṃ.",
  "tika-vin12t0:2347_7": "Vutteti ñattiṭṭhapanakena vutte.",
  "tika-vin12t0:2347_8": "“Suṇātu me”ti vacane anāraddheyevāti yojanā.",
  "tika-vin12t0:2348_0": "5. Dhammikādhammikapātimokkhaṭṭhapanakathā",
  "tika-vin12t0:2349_0": "387.",
  "tika-vin12t0:2349_1": "Tena puggalenāti tena cuditakena puggalena.",
  "tika-vin12t0:2349_2": "Sā vipattīti sīlavipattiādisaṅkhātā sā vipatti.",
  "tika-vin12t0:2349_3": "Saññāamūlikavasenāti “katā” iti saññāya amūlikavasena.",
  "tika-vin12t0:2349_4": "Katañcāti ekantena katañca.",
  "tika-vin12t0:2349_5": "Akatañcāti ekantena akatañca.",
  "tika-vin12t0:2350_0": "Kopetukāmatāya neva āgacchatīti sambandho.",
  "tika-vin12t0:2350_1": "Tenāti anāgamanādikāraṇena.",
  "tika-vin12t0:2350_2": "Āpajjatīti pātimokkhaṭṭhapanako āpajjati.",
  "tika-vin12t0:2350_3": "Iccassāpīti iti evaṃ assa pātimokkhaṭṭhapanakassāpi.",
  "tika-vin12t0:2350_4": "Paccādiyatīti pati ādiyati,",
  "tika-vin12t0:2350_5": "“akataṃ kammaṃ,",
  "tika-vin12t0:2350_6": "puna kātabbaṃ kamma”ntiādinā puna ādīyati,",
  "tika-vin12t0:2350_7": "puna ārabhatīti attho.",
  "tika-vin12t0:2351_0": "6. Dhammikapātimokkhaṭṭhapanakathā",
  "tika-vin12t0:2352_0": "388.",
  "tika-vin12t0:2352_1": "Maggapaṭipādanādīsūti maggasmiṃ paṭipādanādīsu.",
  "tika-vin12t0:2352_2": "Ādisaddena theyyacittena avahārādayo saṅgaṇhāti.",
  "tika-vin12t0:2352_3": "Ākārādisaññāti ākārasaññā liṅgasaññā nimittasaññā.",
  "tika-vin12t0:2352_4": "Tanti parisaṅkaṃ sandhāyāti sambandho.",
  "tika-vin12t0:2353_0": "7. Attādānaaṅgakathā",
  "tika-vin12t0:2354_0": "398.",
  "tika-vin12t0:2354_1": "Attādānaṃ ādātukāmenāti ettha kiṃ attādānanti āha “sāsanaṃ sodhetukāmo”tiādi.",
  "tika-vin12t0:2354_2": "Iminā paraṃ codetuṃ attanā ādātabbaṃ adhikaraṇaṃ attādānanti vuccatīti dasseti.",
  "tika-vin12t0:2354_3": "Akālo imaṃ attādānaṃ ādātunti ettha akālaṃ dassento āha “rājabhaya”ntiādi.",
  "tika-vin12t0:2354_4": "Tattha vassārattoti vassakālo.",
  "tika-vin12t0:2354_5": "So hi vasso ativiya rañjati ettha kāleti vassārattoti vuccati.",
  "tika-vin12t0:2354_6": "Vassārattopi adhikaraṇavūpasamatthaṃ lajjiparisāya dūrato ānayanassa dukkarattā akālo nāma.",
  "tika-vin12t0:2354_7": "Itīti ayaṃ rājabhayādikāloti attho.",
  "tika-vin12t0:2354_8": "Viparītoti rājabhayādīnaṃ abhāvakālo.",
  "tika-vin12t0:2355_0": "Abhūtaṃ idaṃ attādānanti ettha abhūtasaddo avijjamānapariyāyoti āha “asantamida”nti,",
  "tika-vin12t0:2355_1": "idaṃ attādānaṃ avijjamānanti attho.",
  "tika-vin12t0:2355_2": "Mayā gahitoti sambandho.",
  "tika-vin12t0:2355_3": "Sīlavā puggaloti yojanā.",
  "tika-vin12t0:2355_4": "Yanti attādānaṃ saṃvattatīti sambandho.",
  "tika-vin12t0:2355_5": "Idanti attādānaṃ.",
  "tika-vin12t0:2356_0": "Na labhissāmi sandiṭṭhe,",
  "tika-vin12t0:2356_1": "labhissāmi sandiṭṭheti ettha “na labhissāmi,",
  "tika-vin12t0:2356_2": "labhissāmī”ti idaṃ kiṃ sandhāya vuttanti āha “appekadā hī”tiādi.",
  "tika-vin12t0:2356_3": "Tattha appekadāti api ekadā.",
  "tika-vin12t0:2356_4": "Hisaddo vitthārajotako.",
  "tika-vin12t0:2356_5": "Evarūpāti sandiṭṭhasambhattasabhāvā.",
  "tika-vin12t0:2356_6": "Tanti upatthambhakabhikkhulabhanaṃ sandhāyāti sambandho.",
  "tika-vin12t0:2356_7": "“Na labhissāmī”ti idaṃ vacanaṃ vuttanti sambandho.",
  "tika-vin12t0:2357_0": "Kosambakānaṃ bhaṇḍanādi bhavati viya bhaṇḍanādi bhavissatīti yojanā.",
  "tika-vin12t0:2357_1": "Pacchāpi avippaṭisārakaraṃ bhavissatīti ettha kesaṃ avippaṭisārakaraṃ bhavati viya pañcaṅgasampannāgataṃ",
  "tika-vin12t0:2357_2": "attādānaṃ ādiyato pacchāpi avippaṭisārakaraṃ bhavatīti āha “subhaddaṃ vuḍḍhapabbajita”ntiādi.",
  "tika-vin12t0:2357_3": "Tattha pañcasatikasaṅgītinti pañcasatehi mahākassapādīhi kattabbaṃ saṅgītiṃ.",
  "tika-vin12t0:2357_4": "Mahākassapattherassa pacchā samanussaraṇakaraṃ hoti iva hotīti yojanā.",
  "tika-vin12t0:2357_5": "Eseva nayo sesesupi.",
  "tika-vin12t0:2357_6": "Samanussaraṇakaranti sammodavasena punappunaṃ anussaraṇassa karaṃ.",
  "tika-vin12t0:2357_7": "Iminā “avippaṭisārakara”nti padassa atthaṃ dasseti.",
  "tika-vin12t0:2357_8": "Pacchāpīti ettha pisaddassa avuttasampiṇḍanatthaṃ dassento āha “sāsanassa cā”tiādi.",
  "tika-vin12t0:2357_9": "Tattha sāsanassa ca sassirikatāyāti sambandho.",
  "tika-vin12t0:2357_10": "Vigataupakkilesacandimasūriyānaṃ viya sāsanassa ca sassirikatāya saṃvattatīti adhippāyo.",
  "tika-vin12t0:2358_0": "8. Codakena paccavekkhitabbadhammakathā",
  "tika-vin12t0:2359_0": "399.",
  "tika-vin12t0:2359_1": "“Acchiddena appaṭimaṃsenā”tiādīsu evamattho veditabboti yojanā.",
  "tika-vin12t0:2359_2": "Chiddasappaṭimaṃsaṃ paṭhamaṃ dassetvā viparītavasena acchiddaappaṭimaṃsaṃ dassento āha “yenā”tiādi.",
  "tika-vin12t0:2359_3": "Tattha yena katānīti sambandho.",
  "tika-vin12t0:2359_4": "Chijjatīti chiddo,",
  "tika-vin12t0:2359_5": "paṭi punappunaṃ masiyati āmasiyatīti paṭimaṃso,",
  "tika-vin12t0:2359_6": "niggahitāgamo,",
  "tika-vin12t0:2359_7": "bhāvappadhānoyaṃ kammaniddeso.",
  "tika-vin12t0:2359_8": "Saha paṭimaṃsenāti sappaṭimaṃso,",
  "tika-vin12t0:2359_9": "kāyasamācāro.",
  "tika-vin12t0:2359_10": "Viparītoti viparivattavasena ito pavatto,",
  "tika-vin12t0:2359_11": "kāyasamācāroti attho.",
  "tika-vin12t0:2359_12": "Amūlakānuddhaṃsanādīhīti ādisaddena duṭṭhullavācādayo saṅgaṇhāti.",
  "tika-vin12t0:2360_0": "Mettaṃ nu kho me cittanti ettha appanābhāvappattaṃ mettacittamevādhippetanti dassento āha “palibodhe chinditvā”tiādi.",
  "tika-vin12t0:2360_1": "Tattha palibodheti āvāsapalibodhādike palibodhe.",
  "tika-vin12t0:2360_2": "“Vikkhambhanavasena vihatāghāta”nti iminā appanābhāvappattaṃ mettacittameva dasseti.",
  "tika-vin12t0:2360_3": "Idaṃ panāvuso kattha vuttaṃ bhagavatāti ettha idaṃsaddakiṃsaddānaṃ visayaṃ dassento āha “idaṃ sikkhāpadaṃ katarasmiṃ nagare”ti.",
  "tika-vin12t0:2361_0": "9. Codakena upaṭṭhāpetabbakathā",
  "tika-vin12t0:2362_0": "400.",
  "tika-vin12t0:2362_1": "“Kālena vakkhāmī”tiādīsu codanāya kālaakālādiṃ dassento āha “eko eka”ntiādi.",
  "tika-vin12t0:2362_2": "Tattha ekoti ekako codako.",
  "tika-vin12t0:2362_3": "Ekanti ekakaṃ cuditakaṃ.",
  "tika-vin12t0:2362_4": "Saṅghamajjha…pe…",
  "tika-vin12t0:2362_5": "asanasālādīsu vā parivāritakkhaṇe vāti yojanā.",
  "tika-vin12t0:2362_6": "Tattha “saṅghamajjha…pe…",
  "tika-vin12t0:2362_7": "asanasālādīsū”ti iminā ṭhānābhāvaṃ dasseti,",
  "tika-vin12t0:2362_8": "“upaṭṭhākehi parivāritakkhaṇe”ti iminā kālābhāvaṃ dasseti.",
  "tika-vin12t0:2362_9": "Imehi padehi ṭhānampi kālena saṅgahetvā “kālena vakkhāmī”ti vuttanti dasseti.",
  "tika-vin12t0:2362_10": "Tacchenāti saccena.",
  "tika-vin12t0:2362_11": "Hambhoti nipāto pacchimapadesu paccekaṃ yojetabbo.",
  "tika-vin12t0:2362_12": "Hambho mahallaka,",
  "tika-vin12t0:2362_13": "hambho parisāvacara,",
  "tika-vin12t0:2362_14": "hambho paṃsukūlika,",
  "tika-vin12t0:2362_15": "hambho dhammakathikāti hi attho.",
  "tika-vin12t0:2362_16": "Idanti kammaṃ.",
  "tika-vin12t0:2362_17": "Kāraṇanissitanti mahallakabhāvakāraṇādīsu nissitaṃ.",
  "tika-vin12t0:2362_18": "“Bhante”ti nipātopi paccekaṃ yojetabbo.",
  "tika-vin12t0:2362_19": "Ettha ca “hambho”ti nipātena lokavohāravasena anādarassa pakāsakattā pharusena vadati nāma,",
  "tika-vin12t0:2362_20": "“bhante”ti nipātena sādarassa pakāsakattā saṇhena vadati nāma.",
  "tika-vin12t0:2362_21": "Kāraṇanissitaṃ katvāti imasmiṃ vītikkame ayaṃ nāma dosoti kāraṇanissitaṃ katvā.",
  "tika-vin12t0:2362_22": "“Mettacittaṃ upaṭṭhapetvā”ti iminā mettacittoti padassa “vakkhāmī”ti pade kiriyāvisesanabhāvaṃ dasseti.",
  "tika-vin12t0:2362_23": "No dosantaroti ettha antarasaddassa cittavācakabhāvaṃ dassento āha “na duṭṭhacitto”ti.",
  "tika-vin12t0:2362_24": "“Hutvā”ti iminā kiriyāvisesanabhāvaṃ dasseti.",
  "tika-vin12t0:2363_0": "10. Codakacuditakapaṭisaṃyuttakathā",
  "tika-vin12t0:2364_0": "401.",
  "tika-vin12t0:2364_1": "Ajjhattanti ettha attasaddassa cittavācakabhāvañca sattamīvibhattiyāpi amādesabhāvañca dassento āha “attano citte”ti.",
  "tika-vin12t0:2364_2": "Uppādetvāti iminā “manasikaritvā”ti padassa adhippāyatthaṃ dasseti.",
  "tika-vin12t0:2364_3": "Kāruññatāti ettha dvīsu ṇyapaccayatāpaccayesu ekasseva bhāvavācakattā eko svatthoti dassento āha “karuṇabhāvo”ti.",
  "tika-vin12t0:2364_4": "Tattha karuṇassa puggalassa bhāvo kāruññaṃ,",
  "tika-vin12t0:2364_5": "tadeva kāruññatā.",
  "tika-vin12t0:2364_6": "Atha vā karuṇo eva puggalo kāruññaṃ,",
  "tika-vin12t0:2364_7": "tassa bhāvo kāruññatāti vacanattho kātabbo.",
  "tika-vin12t0:2364_8": "Imināti “kāruññatā”ti padena.",
  "tika-vin12t0:2364_9": "Karuṇañcāti appanāpattaṃ karuṇañca.",
  "tika-vin12t0:2364_10": "Karuṇāpubbabhāgañcāti appanāpattāya karuṇāya pubbabhāge parikammūpacāravasena pavattaṃ kāmāvacarakaruṇañca.",
  "tika-vin12t0:2364_11": "Dvīhipīti “hitesitā,",
  "tika-vin12t0:2364_12": "anukampitā”ti dvīhipi padehi.",
  "tika-vin12t0:2364_13": "Mettañcāti appanāpattamettañca.",
  "tika-vin12t0:2364_14": "Mettāpubbabhāgañcāti appanāpattāya mettāya pubbabhāge parikammūpacāravasena pavattaṃ kāmāvacaramettañca.",
  "tika-vin12t0:2364_15": "Suddhanteti suddhe koṭṭhāse.",
  "tika-vin12t0:2364_16": "Paṭiññaṃ āropetvāti cuditakaṃ paṭiññaṃ āropetvā.",
  "tika-vin12t0:2364_17": "Ye eteti “kāruññatā”tiādinā nayena ye ete pañca dhammā vuttāti yojanā.",
  "tika-vin12t0:2364_18": "Iminā ime pañca dhammeti ettha imasaddassa aniyamaniddesabhāvaṃ dasseti.",
  "tika-vin12t0:2365_0": "Sacce ca akuppe cāti ettha saccasaddassa viratisaccaparamatthasaccāni paṭikkhipanto āha “vacīsacce cā”ti.",
  "tika-vin12t0:2365_1": "“Akuppanatāyā”ti iminā nakupassa bhāvo akuppanti katvā ṇyapaccayassa bhāvatthaṃ dasseti.",
  "tika-vin12t0:2365_2": "Hīti saccaṃ,",
  "tika-vin12t0:2365_3": "vitthāro vā.",
  "tika-vin12t0:2365_4": "Na paro ghaṭṭetabboti na paro kujjhāpetabbo.",
  "tika-vin12t0:2365_5": "Sabbatthāti sabbasmiṃ pātimokkhaṭṭhapanakkhandhake.",
  "tika-vin12t0:2366_0": "Iti pātimokkhaṭṭhapanakkhandhakavaṇṇanāya yojanā samattā.",
  "tika-vin12t0:2367_0": "10. Bhikkhunikkhandhakaṃ",
  "tika-vin12t0:2368_0": "Mahāpajāpatigotamīvatthukathā",
  "tika-vin12t0:2369_0": "402.",
  "tika-vin12t0:2369_1": "Bhikkhunikkhandhake kasmā paṭikkhipatīti codanaṃ dassetvā tassā ābhogaṃ dassento āha “nanū”tiādi.",
  "tika-vin12t0:2369_2": "“Kāma”ntiādinā abhyūpagamaparihāravasena vissajjeti.",
  "tika-vin12t0:2369_3": "Tattha kāmaṃsaddo anuggahattho,",
  "tika-vin12t0:2369_4": "pana saddo garahattho,",
  "tika-vin12t0:2369_5": "pana tathāpi paṭikkhipatīti sambandho.",
  "tika-vin12t0:2369_6": "Tanti mahāpajāpatiṃ gotamiṃ.",
  "tika-vin12t0:2369_7": "Yācitena hutvā anuññātanti yojanā.",
  "tika-vin12t0:2369_8": "Ayanti pabbajjā.",
  "tika-vin12t0:2369_9": "Bhaddakaṃ katvāti laddhakaṃ katvā,",
  "tika-vin12t0:2369_10": "manāpaṃ katvāti attho.",
  "tika-vin12t0:2370_0": "403.",
  "tika-vin12t0:2370_1": "Kumbhathenakehīti ettha kumbhe dīpaṃ jāletvā tenālokena thenentīti kumbhathenakāti dassento āha “kumbhe dīpaṃ jāletvā”tiādi.",
  "tika-vin12t0:2371_0": "Nāḷimajjhagatanti sassanāḷassa majjhe gataṃ.",
  "tika-vin12t0:2371_1": "Gaṇṭhinti phaḷuṃ.",
  "tika-vin12t0:2371_2": "“Kaṇḍa”ntipi pāṭho,",
  "tika-vin12t0:2371_3": "daṇḍanti attho.",
  "tika-vin12t0:2371_4": "Yenāti pāṇakena.",
  "tika-vin12t0:2371_5": "Ayañhi yaṃsaddo taṃsaddānapekkhoti daṭṭhabbo.",
  "tika-vin12t0:2372_0": "Antorattabhāvoti antolohitabhāvo.",
  "tika-vin12t0:2372_1": "Etamatthanti etaṃ vakkhamānaṃ atthaṃ.",
  "tika-vin12t0:2372_2": "Āḷiyāti āvaraṇāya.",
  "tika-vin12t0:2372_3": "Abaddhāyapīti pisaddo anuggahattho,",
  "tika-vin12t0:2372_4": "baddhāya pana pagevāti attho.",
  "tika-vin12t0:2372_5": "Kiñcīti appamattakaṃ.",
  "tika-vin12t0:2372_6": "Yanti udakaṃ.",
  "tika-vin12t0:2372_7": "Tampīti udakampi.",
  "tika-vin12t0:2372_8": "Pisaddo abaddhāya ṭhitaṃ kiñci udakaṃ apekkhati.",
  "tika-vin12t0:2372_9": "Ye ime garudhammā paññattāti yojanā.",
  "tika-vin12t0:2372_10": "Paṭikaccevāti pageva,",
  "tika-vin12t0:2372_11": "paṭhamamevāti attho.",
  "tika-vin12t0:2372_12": "Tesūti garudhammesu.",
  "tika-vin12t0:2372_13": "Apaññattesu santesupīti yojanā.",
  "tika-vin12t0:2372_14": "Paṭhamaṃ vuttantiādi vuttaṃ,",
  "tika-vin12t0:2372_15": "vassasahassameva ṭhassati iti imamatthaṃ dassetīti yojanā.",
  "tika-vin12t0:2372_16": "“Vassasahassa”nti ca etaṃ vacanaṃ vuttanti sambandho.",
  "tika-vin12t0:2372_17": "Tatoti vassasahassato.",
  "tika-vin12t0:2372_18": "Pariyattidhammopīti pisaddo paṭivedhasaddhammaṃ apekkhati.",
  "tika-vin12t0:2372_19": "Dvīsu saddhammesu ṭhitesu paṭipattisaddhammo ṭhitoyevāti katvā na vuttaṃ.",
  "tika-vin12t0:2372_20": "Tāniyevāti pañcavassasahassāniyeva.",
  "tika-vin12t0:2372_21": "Pariyattiyā sati paṭivedho na hotīti nāpi vattabboti yojanā.",
  "tika-vin12t0:2372_22": "Liṅganti samaṇavesaṃ,",
  "tika-vin12t0:2372_23": "samaṇākāranti attho.",
  "tika-vin12t0:2373_0": "Bhikkhunīupasampadānujānanakathā",
  "tika-vin12t0:2374_0": "404.",
  "tika-vin12t0:2374_1": "Imāya anupaññattiyāti mahāpajāpatiyā aṭṭhagarudhammapaṭiggahaṇūpasampadaṃ upanidhāya ayaṃ paññatti anupaññatti nāma,",
  "tika-vin12t0:2374_2": "tāya anupaññattiyā upasampādetunti attho.",
  "tika-vin12t0:2374_3": "Mahāpajāpatiyā saddhivihāriniyo katvāti mahāpajāpatiṃ upajjhaṃ katvā pañcasatā sākiyāniyo tassā saddhivihāriniyo katvāti attho.",
  "tika-vin12t0:2374_4": "Itīti tasmā ahesunti sambandho.",
  "tika-vin12t0:2374_5": "Iminā ovādenāti bhagavato iminā ovādena.",
  "tika-vin12t0:2375_0": "410.",
  "tika-vin12t0:2375_1": "Etissāti etissā bhikkhuniyā.",
  "tika-vin12t0:2375_2": "Tanti kammaṃ.",
  "tika-vin12t0:2375_3": "Aññasminti aññasmiṃ kamme.",
  "tika-vin12t0:2375_4": "Aññanti ropitabbakammato aññaṃ kammaṃ.",
  "tika-vin12t0:2376_0": "411.",
  "tika-vin12t0:2376_1": "Kaddamodakenāti kaddamena āluḷitena udakeneva.",
  "tika-vin12t0:2376_2": "Kaddamādīsupīti pīsaddo “yena kenacī”ti ettha yojetabbo.",
  "tika-vin12t0:2376_3": "Yena kenacipīti hi attho.",
  "tika-vin12t0:2376_4": "Sannipatitvāti bhikkhunisaṅghena sannipatitvā.",
  "tika-vin12t0:2376_5": "Apasādanīyanti apasādetabbaṃ kammaṃ.",
  "tika-vin12t0:2376_6": "Ettāvatāti ettakena sāvanamattena.",
  "tika-vin12t0:2376_7": "Avandiyoti na vandetabbo,",
  "tika-vin12t0:2376_8": "vandituṃ na arahoti attho.",
  "tika-vin12t0:2376_9": "Tatoti tikkhattuṃ sāvetabbato.",
  "tika-vin12t0:2376_10": "Na vandantīti bhikkhuniyo na vandanti.",
  "tika-vin12t0:2376_11": "Disvāpīti taṃ bhikkhuṃ disvāpi.",
  "tika-vin12t0:2376_12": "Tena bhikkhunāti apasādanīyaṃ dassentena bhikkhunā,",
  "tika-vin12t0:2376_13": "khamāpetabbanti sambandho.",
  "tika-vin12t0:2376_14": "Vihāreyevāti bhikkhūnaṃ vihāreyeva.",
  "tika-vin12t0:2376_15": "Tena bhikkhunāti upasaṅkamitabbena bhikkhunā,",
  "tika-vin12t0:2376_16": "vattabbanti sambandho.",
  "tika-vin12t0:2376_17": "Tatoti vattabbakālato.",
  "tika-vin12t0:2376_18": "Soti apasādanīyaṃ dassento bhikkhu.",
  "tika-vin12t0:2376_19": "Etthāti bhikkhunikkhandhake.",
  "tika-vin12t0:2376_20": "Kammavibhaṅgeti parivārāvasāne kammānaṃ vibhaṅgaṭṭhāne.",
  "tika-vin12t0:2377_0": "Obhāsantīti ava hīnena bhāsantīti dassento āha “asaddhammena obhāsantī”ti.",
  "tika-vin12t0:2377_1": "“Bhikkhunīhi saddhiṃ sampayojentī”ti ettha kammakaraṇe dassento āha “purise asaddhammenā”ti.",
  "tika-vin12t0:2377_2": "Ettha “purise”ti iminā kammaṃ dasseti,",
  "tika-vin12t0:2377_3": "“asaddhammenā”ti iminā karaṇaṃ.",
  "tika-vin12t0:2377_4": "Vihārappavesaneti bhikkhūnaṃ vihārappavesane.",
  "tika-vin12t0:2377_5": "Ovādaṃ ṭhapetunti ettha ovādaṭṭhapanākāraṃ dassento āha “na bhikkhunupassaya”ntiādi.",
  "tika-vin12t0:2377_6": "Ovādatthāyāti ovādapaṭiggahaṇatthāya.",
  "tika-vin12t0:2377_7": "Mā karitthāti mā kareyyātha.",
  "tika-vin12t0:2378_0": "416.",
  "tika-vin12t0:2378_1": "Gihidārikāyoti gihibhūtā dārikāyo bandhanti viyāti yojanā.",
  "tika-vin12t0:2378_2": "Ghanapaṭṭakenāti ghanabhūtena paṭṭena niyuttena.",
  "tika-vin12t0:2378_3": "Ekapariyakanti ettha ekavāraṃ kaṭiyaṃ parikkhipitvā kataṃ kāyabandhanaṃ ekapariyakanti dassento āha “ekavāraṃ parikkhipanaka”nti.",
  "tika-vin12t0:2378_4": "Tattha parikkhipanakanti kaṭiyaṃ parikkhipanārahaṃ.",
  "tika-vin12t0:2379_0": "Vilīvenāti ettha bahutthe ekavacananti āha “saṇhehi vilīvehī”ti.",
  "tika-vin12t0:2379_1": "“Katapaṭṭenā”ti iminā pāḷiyaṃ “katenā”ti pāṭhasesaṃ dasseti.",
  "tika-vin12t0:2379_2": "Setavatthapaṭṭenāti setavatthena katena paṭṭena.",
  "tika-vin12t0:2379_3": "Kataveṇiyāti katāya veṇiyā.",
  "tika-vin12t0:2379_4": "Iminā dussena katā veṇi dussaveṇīti vacanatthaṃ dasseti.",
  "tika-vin12t0:2379_5": "Eseva nayo purimapacchimapadesupi.",
  "tika-vin12t0:2379_6": "Coḷakāsāvanti coḷameva kasāvena rattattā coḷakāsāvaṃ.",
  "tika-vin12t0:2380_0": "Aṭṭhillenāti addena aṭṭhinā.",
  "tika-vin12t0:2380_1": "“Gojaṅghaṭṭhike”ti iminā aṭṭhino sambandhaṃ dasseti.",
  "tika-vin12t0:2380_2": "Hatthaṃ koṭṭāpentīti ettha hatthaṃ nāma aggabāhamevādhippetaṃ,",
  "tika-vin12t0:2380_3": "na kapparato paṭṭhāyāti dassento āha “aggabāha”nti.",
  "tika-vin12t0:2380_4": "Piṭṭhihatthanti hatthapiṭṭhiṃ.",
  "tika-vin12t0:2380_5": "Piṭṭhipādanti pādapiṭṭhiṃ.",
  "tika-vin12t0:2381_0": "417.",
  "tika-vin12t0:2381_1": "Vuttanayānevāti chabbaggiyānaṃ mukhalimpanādīsu vuttanayāneva.",
  "tika-vin12t0:2381_2": "Aṅgadeseti sarīrappadese.",
  "tika-vin12t0:2381_3": "Gaṇḍappadeseti kapolappadese.",
  "tika-vin12t0:2381_4": "Sāloke tiṭṭhantīti ettha saṃvijjati āloko etthāti sālokanti katvā dvāraṃ gahetabbaṃ.",
  "tika-vin12t0:2381_5": "Tena vuttaṃ “dvāraṃ vivaritvā”ti.",
  "tika-vin12t0:2381_6": "Vuṭṭhāpentīti upasampādenti.",
  "tika-vin12t0:2381_7": "Sūnaṃ ṭhapentīti ettha sūnāsaddo maṃsapariyāyoti āha “maṃsaṃ vikkiṇantī”ti.",
  "tika-vin12t0:2381_8": "Tenāti dāsena.",
  "tika-vin12t0:2381_9": "Idaṃ padaṃ “kārentī”ti pade kāritakammaṃ.",
  "tika-vin12t0:2381_10": "“Haritakañceva pakkañcā”ti iminā haritakapakkikanti padassa dvandavākyaṃ dasseti.",
  "tika-vin12t0:2381_11": "Tattha haritakanti haritameva paṇṇaṃ.",
  "tika-vin12t0:2381_12": "Pakkanti seditaṃ paṇṇaṃ.",
  "tika-vin12t0:2382_0": "418. Kathitāyevāti cīvarakkhandhake kathitāyeva.",
  "tika-vin12t0:2383_0": "419.",
  "tika-vin12t0:2383_1": "Pāḷimuttakavinicchayoti pāḷiyaṃ vuttavinicchayato mutto vinicchayo.",
  "tika-vin12t0:2383_2": "Pāḷimuttakavinicchayaṃ vitthārento āha “sace hī”tiādi.",
  "tika-vin12t0:2383_3": "Yo koci kālaṃ karonto vadatīti sambandho.",
  "tika-vin12t0:2383_4": "Mamaccayenāti mama atikkamena.",
  "tika-vin12t0:2383_5": "Aññassāti vuttehi upajjhāyādīhi aññassa.",
  "tika-vin12t0:2383_6": "Tesanti upajjhāyādīnaṃ.",
  "tika-vin12t0:2383_7": "Na hotīti parikkhāro na hoti.",
  "tika-vin12t0:2383_8": "Hīti saccaṃ, yasmā vā.",
  "tika-vin12t0:2383_9": "Accayadānanti accayena hotūti dānaṃ.",
  "tika-vin12t0:2383_10": "Na ruhatīti pañcannaṃ sahadhammikānaṃ pabbajitassa vā gahaṭṭhassa vā yassa kassaci accayadānaṃ tesaṃ na ruhati,",
  "tika-vin12t0:2383_11": "saṅghasseva ruhatīti adhippāyo.",
  "tika-vin12t0:2383_12": "Gihīnaṃ pana accayadānanti sambandho.",
  "tika-vin12t0:2383_13": "Ruhatīti gihīnaṃ pabbajitassa vā gahaṭṭhassa vā yassa kassaci accayadānaṃ tesaṃ ruhati,",
  "tika-vin12t0:2383_14": "tesaṃyeva santako hotīti adhippāyo.",
  "tika-vin12t0:2384_0": "420.",
  "tika-vin12t0:2384_1": "Purāṇamallīti ettha mallassa bhariyā mallī,",
  "tika-vin12t0:2384_2": "purāṇe mallī purāṇamallīti dassento āha “purāṇe”tiādi.",
  "tika-vin12t0:2384_3": "“Gihikāle”ti iminā “purāṇe”ti ettha ṇapaccayassa sarūpaṃ dasseti.",
  "tika-vin12t0:2384_4": "Mallassāti muṭṭhimallassa.",
  "tika-vin12t0:2384_5": "Purisabyañjananti ettha byañjanasaddo nimittapariyāyoti āha “purisanimitta”nti.",
  "tika-vin12t0:2384_6": "Cittanti rāgacittaṃ.",
  "tika-vin12t0:2385_0": "421. Yanti yaṃ vatthu, agganti paṭhamabhāgaṃ. Asappāyanti attano asappāyaṃ.",
  "tika-vin12t0:2386_0": "Hiyyoti atītānantarāhani.",
  "tika-vin12t0:2386_1": "Aññasminti bhikkhunīhi aññasmiṃ.",
  "tika-vin12t0:2386_2": "“Bhikkhunīhī”ti padaṃ “paṭiggāhāpetvā”ti pade kāritakammaṃ.",
  "tika-vin12t0:2386_3": "Hīti saccaṃ, yasmā vā.",
  "tika-vin12t0:2387_0": "426. “Bhojanakāla”nti iminā “kālaṃ vītināmesu”nti ettha kālavisesaṃ dasseti.",
  "tika-vin12t0:2388_0": "Pureti ādimhi.",
  "tika-vin12t0:2388_1": "Tāsanti aṭṭhannaṃ bhikkhunīnaṃ.",
  "tika-vin12t0:2388_2": "Abbhantarimāti abbhantare pariyāpannā.",
  "tika-vin12t0:2388_3": "Aññāti aṭṭhahi bhikkhunīhi aññā.",
  "tika-vin12t0:2388_4": "Navakatarā hotīti sambandho.",
  "tika-vin12t0:2388_5": "“Ṭhapetvā bhattagga”nti iminā aññattha sabbattha yathāvuḍḍhaṃ na paṭibāhitabbanti ettha aññasaddassa apādānaṃ dasseti.",
  "tika-vin12t0:2388_6": "Aññasminti ettha smiṃvacanena tthapaccayassa atthaṃ dasseti.",
  "tika-vin12t0:2388_7": "“Catupaccayabhājanīyaṭṭhāne”ti iminā sarūpaṃ dasseti.",
  "tika-vin12t0:2389_0": "430.",
  "tika-vin12t0:2389_1": "Dūtenapi upasampādetunti ettha kiṃ sabbathā dūtena upasampadā vaṭṭatīti āha “dūtena…pe…",
  "tika-vin12t0:2389_2": "vaṭṭatī”ti.",
  "tika-vin12t0:2389_3": "Yena kenaci antarāyenāti sambandho,",
  "tika-vin12t0:2389_4": "asati antarāye na vaṭṭatīti adhippāyo.",
  "tika-vin12t0:2389_5": "Kammavācāpariyosāne upasampannāva hotīti sambandho.",
  "tika-vin12t0:2389_6": "Tāvadevāti upasampannakkhaṇeyeva.",
  "tika-vin12t0:2390_0": "431. Navakammampīti pisaddo udositaupassaye apekkhati.",
  "tika-vin12t0:2391_0": "432.",
  "tika-vin12t0:2391_1": "Tassāti tassā itthiyā.",
  "tika-vin12t0:2391_2": "Yāva so dārako viññutaṃ pāpuṇātīti ettha kathaṃ viññubhāvo gahetabboti āha “yāva khāditu”ntiādi.",
  "tika-vin12t0:2392_0": "Ṭhapetvā sāgāranti ettha sakāro sahasaddakāriyo,",
  "tika-vin12t0:2392_1": "agāranti ca seyyāgāranti dassento āha “sahāgāraseyyamattaṃ ṭhapetvā”ti.",
  "tika-vin12t0:2392_2": "Yathā aññasmiṃ purise paṭipajjitabbaṃ,",
  "tika-vin12t0:2392_3": "evaṃ tathāti yojanā.",
  "tika-vin12t0:2392_4": "“Aññasmi”nti iminā pāḷiyaṃ aññe puriseti ettha smiṃvacanassa sabbanāmato ekārādeso dassito,",
  "tika-vin12t0:2392_5": "taṃdassanena ca kaccāyane (kaccāyane 110 sutte) sabbanāmato smiṃvacanassa ekārādesanisedhanaṃ aniccanti dasseti.",
  "tika-vin12t0:2393_0": "434.",
  "tika-vin12t0:2393_1": "“Yadeva sā vibbhantā”ti iminā dassetīti sambandho.",
  "tika-vin12t0:2393_2": "“Yasmā”ti iminā yadevāti ettha yaṃsaddassa kāraṇatthaṃ dasseti.",
  "tika-vin12t0:2393_3": "Odātāni vatthāni nivatthāti sambandho.",
  "tika-vin12t0:2393_4": "“Tasmāyevā”ti iminā tadevāti padassa kāraṇatthameva dasseti.",
  "tika-vin12t0:2393_5": "“Na sikkhāpaccakkhānenā”ti iminā evatthaphalaṃ dasseti.",
  "tika-vin12t0:2393_6": "Sā puna upasampadaṃ na labhatīti sā vibbhantā bhikkhunī puna upasampadaṃ na labhati.",
  "tika-vin12t0:2394_0": "Pabbajjampi na labhatīti titthāyatanasaṅkantā bhikkhunī pabbajjampi na labhati, pageva upasampadaṃ.",
  "tika-vin12t0:2395_0": "Pāde sambāhantāti bhikkhunīnaṃ pāde sambāhantā.",
  "tika-vin12t0:2395_1": "Keseti bhikkhunīnaṃ kese.",
  "tika-vin12t0:2395_2": "Tatrāti “kukkuccayantā na sādiyantī”ti vacane.",
  "tika-vin12t0:2395_3": "Eke ācariyā vadantīti sambandho.",
  "tika-vin12t0:2395_4": "Sārattā hontīti yojanā.",
  "tika-vin12t0:2395_5": "Etthāti purisānaṃ abhivādanādīsu.",
  "tika-vin12t0:2395_6": "Idanti purisānaṃ abhivādanādi,",
  "tika-vin12t0:2395_7": "“anuññāta”nti pade vuttakammaṃ “vaṭṭatī”ti pade vuttakattā.",
  "tika-vin12t0:2395_8": "Atha vā odissa anuññātaṃ idaṃ purisānaṃ abhivādanādi vaṭṭatīti yojanā.",
  "tika-vin12t0:2395_9": "Evañhi sati “odissa anuññāta”nti padaṃ hetuantogadhavisesanaṃ,",
  "tika-vin12t0:2395_10": "odissa anuññātattā vaṭṭatīti adhippāyo.",
  "tika-vin12t0:2395_11": "Tanti aṭṭhakathāsu vuttavacanaṃ.",
  "tika-vin12t0:2395_12": "Hīti saccaṃ, yasmā vā.",
  "tika-vin12t0:2396_0": "435.",
  "tika-vin12t0:2396_1": "Pallaṅkena nisīdantīti ettha āsanapallaṅkaṃ paṭikkhipanto āha “pallaṅkaṃ ābhujitvā nisīdantī”ti.",
  "tika-vin12t0:2396_2": "Tattha ābhujitvāti ābandhitvā.",
  "tika-vin12t0:2396_3": "Kūpoti vaccakūpo.",
  "tika-vin12t0:2396_4": "Uparīti kūpato upari.",
  "tika-vin12t0:2396_5": "“Sabbadisāsu paññāyatī”ti iminā paṭicchannameva atthi,",
  "tika-vin12t0:2396_6": "na upari channanti dasseti.",
  "tika-vin12t0:2397_0": "436. Kuṇḍakanti kaṇaṃ. Etthāti bhikkhunikkhandhake.",
  "tika-vin12t0:2398_0": "Iti bhikkhunikkhandhakavaṇṇanāya yojanā samattā.",
  "tika-vin12t0:2399_0": "11. Pañcasatikakkhandhakaṃ",
  "tika-vin12t0:2400_0": "1. Khuddānukhuddakasikkhāpadakathā",
  "tika-vin12t0:2401_0": "441.",
  "tika-vin12t0:2401_1": "Pañcasatikakkhandhake “cattāri…pe…",
  "tika-vin12t0:2401_2": "khuddakānī”ti evamādi vuttanti sambandho.",
  "tika-vin12t0:2401_3": "Pariyāyenāti kāraṇena.",
  "tika-vin12t0:2401_4": "Dhūmakālikanti ettha dhūmassa kālo dhūmakālo,",
  "tika-vin12t0:2401_5": "dhūmassa uṭṭhitakāloti attho.",
  "tika-vin12t0:2401_6": "So etassatthīti dhūmakālikaṃ,",
  "tika-vin12t0:2401_7": "sikkhāpadapaññattaṃ.",
  "tika-vin12t0:2401_8": "Iti imamatthaṃ dassento āha “yāvā”tiādi.",
  "tika-vin12t0:2402_0": "443.",
  "tika-vin12t0:2402_1": "Idanti “katamāni pana bhante khuddānukhuddakāni sikkhāpadānī”ti apucchanaṃ.",
  "tika-vin12t0:2402_2": "“Tayā”ti iminā idaṃ teti ettha tesaddassa “tuyhaṃ,",
  "tika-vin12t0:2402_3": "tavā”ti atthe paṭikkhipati.",
  "tika-vin12t0:2402_4": "Āpattinti dukkaṭāpattiṃ.",
  "tika-vin12t0:2402_5": "Hīti saccaṃ, yasmā vā.",
  "tika-vin12t0:2402_6": "Teti therā.",
  "tika-vin12t0:2402_7": "“Saṅgho…pe…",
  "tika-vin12t0:2402_8": "na samucchindatī”ti etaṃ vacanaṃ anussāvitanti yojanā.",
  "tika-vin12t0:2402_9": "“Desehi taṃ āvuso dukkaṭa”nti idampi ca vuttanti sambandho.",
  "tika-vin12t0:2402_10": "Thero panāti ānandatthero pana āhāti sambandho.",
  "tika-vin12t0:2402_11": "Tatthāti apucchane.",
  "tika-vin12t0:2402_12": "Yathāti yenākārena.",
  "tika-vin12t0:2402_13": "Catūsu ṭhānesūti “bhagavato vassikasāṭikaṃ akkamitvā sibbesī”tiādīsu catūsu ṭhānesu.",
  "tika-vin12t0:2402_14": "Etthāti pañcasatikakkhandhake.",
  "tika-vin12t0:2403_0": "Iti pañcasatikakkhandhakavaṇṇanāya yojanā samattā.",
  "tika-vin12t0:2404_0": "12. Sattasatikakkhandhakaṃ",
  "tika-vin12t0:2405_0": "Dasavatthukathā",
  "tika-vin12t0:2406_0": "447.",
  "tika-vin12t0:2406_1": "Sattasatikakkhandhake vaḍḍhenti kaṭasinti ettha kaṭasīsaddo susānabhūmivācakoti dassento āha “punappunaṃ kaḷevaraṃ nikkhipamānā bhūmiṃ vaḍḍhentī”ti.",
  "tika-vin12t0:2406_2": "Tattha kaḷevaranti dehaṃ.",
  "tika-vin12t0:2406_3": "Tañhi kaḷe aṅgapaccaṅgānaṃ avayave sampiṇḍetvā variyati icchiyatīti kaḷevaranti vuccati.",
  "tika-vin12t0:2406_4": "Evaṃ ghoraṃ kaṭasiṃ vaḍḍhentāva punabbhavaṃ ādiyantīti yojanā.",
  "tika-vin12t0:2407_0": "454.",
  "tika-vin12t0:2407_1": "Pāpakaṃ no āvuso katanti ettha nosaddo amhasaddakāriyo,",
  "tika-vin12t0:2407_2": "chaṭṭhīkattā ca hotīti dassento āha “āvuso amhehi pāpakaṃ kata”nti.",
  "tika-vin12t0:2408_0": "455.",
  "tika-vin12t0:2408_1": "“Piyavacana”nti iminā katamena tvaṃ bhūmi-",
  "tika-vin12t0:2408_2": "vihārenāti ettha bhūmisaddo piyavācako ruḷhīsaddoti dasseti.",
  "tika-vin12t0:2408_3": "“Āmantetī”ti iminā ālapanapadanti dasseti.",
  "tika-vin12t0:2408_4": "Āvuso bhūmīti attho.",
  "tika-vin12t0:2408_5": "Kullavihāro nāma mettāvihāro,",
  "tika-vin12t0:2408_6": "so ca heṭṭhimajhānattaye yuttattā uttānavihāroti āha “uttānavihārenā”ti.",
  "tika-vin12t0:2409_0": "457.",
  "tika-vin12t0:2409_1": "Sāvatthiyāti sāvatthinagare.",
  "tika-vin12t0:2409_2": "Suttavibhaṅgeti padabhājanīye.",
  "tika-vin12t0:2409_3": "Paṭikkhittabhāvaṃ vitthārento āha “tatra hī”tiādi.",
  "tika-vin12t0:2409_4": "Tatrāti suttavibhaṅge,",
  "tika-vin12t0:2409_5": "paṭikkhittaṃ hotīti sambandho.",
  "tika-vin12t0:2409_6": "Tatrāti “sannidhikārake asannidhikārakasaññī”tiādivacane.",
  "tika-vin12t0:2409_7": "Eke ācariyā evaṃ maññantīti yojanā.",
  "tika-vin12t0:2409_8": "Kinti maññantīti āha “yo pana bhikkhū”tiādi.",
  "tika-vin12t0:2409_9": "Aloṇakaṃ yampi āmisanti yojanā.",
  "tika-vin12t0:2409_10": "Tenāti purepariggahitaloṇena.",
  "tika-vin12t0:2409_11": "Tanti āmisaṃ.",
  "tika-vin12t0:2409_12": "Tadahupaṭiggahitamevāti tasmiṃ ahani paṭiggahitameva.",
  "tika-vin12t0:2409_13": "Tasmāti yasmā tadahupaṭiggahitameva, tasmā.",
  "tika-vin12t0:2409_14": "Vadatoti vadantassa,",
  "tika-vin12t0:2409_15": "bhagavato vacanenāti sambandho.",
  "tika-vin12t0:2409_16": "Etthāti aloṇakāmisaparibhuñjane,",
  "tika-vin12t0:2409_17": "dukkaṭena bhavitabbaṃ iti maññantīti yojanā.",
  "tika-vin12t0:2409_18": "Teti eke ācariyā.",
  "tika-vin12t0:2409_19": "Dukkaṭenapīti pisaddena pageva pācittiyenāti dasseti.",
  "tika-vin12t0:2409_20": "Hīti saccaṃ, yasmā vā.",
  "tika-vin12t0:2409_21": "Etthāti yāvajīvikayāvakālikesu.",
  "tika-vin12t0:2409_22": "Yāvajīvikaṃ na tadahupaṭiggahitaṃ,",
  "tika-vin12t0:2409_23": "yāvakālikameva tadahupaṭiggahitanti yojanā.",
  "tika-vin12t0:2409_24": "Tadahupaṭiggahitañca yāvakālikanti sambandho.",
  "tika-vin12t0:2409_25": "Taṃ dukkaṭaṃ tumhe yadi maññathāti yojanā.",
  "tika-vin12t0:2409_26": "Yāvajīvikamissanti loṇasaṅkhātena yāvajīvikena saṃsaṭṭhaṃ.",
  "tika-vin12t0:2409_27": "Byañjanamattanti vikāle na kappatīti byañjanamattaṃ.",
  "tika-vin12t0:2410_0": "Etthāti “yāvakālikena bhikkhave”tiādivacane tadahupaṭiggahitaṃ yāvajīvikanti yojanā.",
  "tika-vin12t0:2410_1": "Yāvakālikassa gati viya gati etassāti yāvakālikagatikaṃ.",
  "tika-vin12t0:2410_2": "Tasmā dukkaṭaṃ na hotīti sambandho.",
  "tika-vin12t0:2410_3": "Etthāti purepaṭiggahitaloṇena āmisaparibhuñjane.",
  "tika-vin12t0:2410_4": "Tadahupaṭiggahitaṃ yāvakālikena sambhinnarasaṃ yāvajīvikanti yojanā.",
  "tika-vin12t0:2410_5": "Tanti yathāvuttaṃ yāvajīvikaṃ,",
  "tika-vin12t0:2410_6": "vikālabhojanapācittiyā eva kāraṇaṃ hotīti yojanā.",
  "tika-vin12t0:2410_7": "Evanti tathā,",
  "tika-vin12t0:2410_8": "ajja paṭiggahitampi yāvajīvikanti sambandho.",
  "tika-vin12t0:2410_9": "Aparajju paṭiggahitena yāvakālikenāti yojanā.",
  "tika-vin12t0:2410_10": "Tanti yāvajīvikena sammissaṃ yāvakālikaṃ,",
  "tika-vin12t0:2410_11": "ajānantopīti sambandho.",
  "tika-vin12t0:2410_12": "Idanti yathāvuttaṃ yāvakālikaṃ.",
  "tika-vin12t0:2410_13": "Tatoti sannidhibhojanapācittiyato.",
  "tika-vin12t0:2410_14": "Hīti saccaṃ.",
  "tika-vin12t0:2410_15": "“Sāvatthiyā suttavibhaṅge”ti idaṃ byākaraṇaṃ parisuddhanti yojanā.",
  "tika-vin12t0:2411_0": "“Rājagahe uposathasaṃyutte”ti idaṃ vacanaṃ vuttanti sambandho.",
  "tika-vin12t0:2411_1": "Uposathasaṃyutteti uposathena sambandhe uposathakkhandhake.",
  "tika-vin12t0:2411_2": "Kiṃ sandhāya vuttanti āha “na bhikkhave…pe…",
  "tika-vin12t0:2411_3": "dukkaṭassāti etaṃ sandhāyā”ti.",
  "tika-vin12t0:2411_4": "Atisāreti atikkamitvā saraṇe gamane pavattaneti attho.",
  "tika-vin12t0:2411_5": "Nimittatthe cetaṃ bhummaṃ.",
  "tika-vin12t0:2411_6": "“Campeyyake vinayavatthusmi”nti idaṃ vuttanti sambandho.",
  "tika-vin12t0:2411_7": "“Campeyyakkhandhake āgata”nti iminā campeyye āgataṃ campeyyakanti vacanatthaṃ dasseti.",
  "tika-vin12t0:2412_0": "Dhammikanti bhūtena pavattaṃ.",
  "tika-vin12t0:2412_1": "Suttavibhaṅge hi yasmā āgatanti sambandho.",
  "tika-vin12t0:2412_2": "Dasāyevāti dasāyameva,",
  "tika-vin12t0:2412_3": "ādhāre cetaṃ bhummaṃ.",
  "tika-vin12t0:2412_4": "Vidatthimattāti vidatthipamāṇā.",
  "tika-vin12t0:2412_5": "Dasāya vināti dasaṃ vajjetvā.",
  "tika-vin12t0:2412_6": "Taṃ pamāṇanti vidatthittayasaṅkhātaṃ taṃ pamāṇaṃ karontassa vuttapācittiyaṃ āpajjatīti sambandho.",
  "tika-vin12t0:2412_7": "“Taṃ atikkāmayato chedanakaṃ pācittiya”nti idaṃ vacanaṃ āgatameva hotīti yojanā.",
  "tika-vin12t0:2412_8": "Sabbatthāti sabbasmiṃ sattasatikakkhandhake.",
  "tika-vin12t0:2413_0": "Iti samantapāsādikāya vinayasaṃvaṇṇanāya",
  "tika-vin12t0:2414_0": "Sattasatikakkhandhakavaṇṇanāya",
  "tika-vin12t0:2415_0": "Yojanā samattā.",
  "tika-vin12t0:2416_0": "Dvivaggasaṅgahāti mahāvaggacūḷavaggavasena dvīhi vaggehi saṅgahitā.",
  "tika-vin12t0:2416_1": "Dvāvīsatipabhedanāti mahāvagge dasa,",
  "tika-vin12t0:2416_2": "cūḷavagge dvādasāti evaṃ dvāvīsatipakārā.",
  "tika-vin12t0:2416_3": "Pañcakkhandhadukkhappahāyinoti pañcakkhandhasaṅkhātaṃ dukkhaṃ pajahanasīlassa,",
  "tika-vin12t0:2416_4": "bhagavatoti sambandho.",
  "tika-vin12t0:2416_5": "Āsāpīti icchāpi.",
  "tika-vin12t0:2416_6": "Ayaṃ panettha yojanā-",
  "tika-vin12t0:2416_7": "pañcakkhandhadukkhappahāyino bhagavato sāsane dvivaggasaṅgahā dvāvīsatipabhedanā ye khandhakā bhagavatā vuttā,",
  "tika-vin12t0:2416_8": "tesaṃ khandhakānaṃ esā vaṇṇanā antarāyaṃ vinā yathā siddhā,",
  "tika-vin12t0:2416_9": "evaṃ tathā pāṇīnaṃ kalyāṇā āsāpi sijjhantūti.",
  "tika-vin12t0:2417_0": "Iti samantapāsādikāya vinayasaṃvaṇṇanāya",
  "tika-vin12t0:2418_0": "Cūḷavaggasaṃvaṇṇanāya",
  "tika-vin12t0:2419_0": "Yojanā samattā.",
  "tika-vin12t0:2420_0": "Jādilañchitanāmena, nekānaṃ vācito mayā;",
  "tika-vin12t0:2421_0": "Cūḷavaggakhandhakassa, samatto yojanānayoti.",
  "tika-vin12t0:2422_0": "Namo tassa bhagavato arahato sammāsambuddhassa",
  "tika-vin12t0:2423_0": "Pācityādiyojanā",
  "tika-vin12t0:2424_0": "Parivāravaggayojanā",
  "tika-vin12t0:2425_0": "Cūḷavaggakhandhakassevaṃ, katvāna yojanānayaṃ;",
  "tika-vin12t0:2426_0": "Adhunā parivārassa, karissaṃ yojanānayaṃ.",
  "tika-vin12t0:2427_0": "Soḷasamahāvāro",
  "tika-vin12t0:2428_0": "Paññattivārayojanā",
  "tika-vin12t0:2429_0": "Evaṃ dvāvīsatikhandhakānaṃ saṃvaṇṇanaṃ katvā idāni “parivāro”ti saṅgahamārūḷhassa vinayassa saṃvaṇṇanaṃ",
  "tika-vin12t0:2429_1": "karonto ayamācariyo paṭhamaṃ tāva anusandhidassanamukhena paṭiññaṃ kātukāmo āha “visuddhaparivārassā”tiādi.",
  "tika-vin12t0:2429_2": "Tattha visuddhaparivārassāti visuddhāya catuparisāya parivāritassa,",
  "tika-vin12t0:2429_3": "athavā visuddhena catuparisasaṅkhātena parivārena samannāgatassa bhagavatoti sambandho.",
  "tika-vin12t0:2429_4": "Parivāre hi visuddhe tena parivārito,",
  "tika-vin12t0:2429_5": "taṃparivārito vā bhagavāpi visuddhoyeva nāma hoti.",
  "tika-vin12t0:2429_6": "Iminā saṃvaṇṇiyamānassa “parivāro”ti saṅgahamārūḷhassa desetabbadhammassa anurūpena desakabhūtassa bhagavato thomanaṃ kataṃ hoti.",
  "tika-vin12t0:2429_7": "Dhammakkhandhasarīrassāti sīlādidhammakkhandhasaṅkhātena sarīrena samannāgatassa,",
  "tika-vin12t0:2429_8": "iminā saṃvaṇṇitānaṃ khandhakānamanurūpena bhagavato thomanaṃ kataṃ hoti.",
  "tika-vin12t0:2429_9": "Pakati hesācariyānaṃ yadidaṃ desetabbadhammānurūpena desakassa thomanā.",
  "tika-vin12t0:2429_10": "Anantarāti anantare kāle.",
  "tika-vin12t0:2430_0": "Yoti vinayo.",
  "tika-vin12t0:2430_1": "Pubbāgatanti pubbe vuttesu vibhaṅgakhandhakesu āgataṃ.",
  "tika-vin12t0:2430_2": "Nayanti saddaatthavinicchayanayasaṅkhātaṃ sabbaṃ nayaṃ.",
  "tika-vin12t0:2430_3": "Hitvāti cajitvā.",
  "tika-vin12t0:2430_4": "Anuttānatthavaṇṇananti anuttānānaṃ padānamatthavaṇṇanaṃ.",
  "tika-vin12t0:2430_5": "Ayaṃ panettha yojanā –",
  "tika-vin12t0:2430_6": "visuddhaparivārassa dhammakkhandhasarīrassa bhagavato sāsane khandhakānamanantarā “parivāro”ti yo vinayo saṅgahaṃ samārūḷho,",
  "tika-vin12t0:2430_7": "tassa vinayassa pubbāgataṃ nayaṃ hitvā idāni anuttānatthavaṇṇanaṃ karissāmīti.",
  "tika-vin12t0:2431_0": "1.",
  "tika-vin12t0:2431_1": "Tattha tatthāti “tassa anuttānatthavaṇṇanaṃ karissāmī”ti yo parivārasaṅkhāto vinayo saṃvaṇṇetabbabhāvena vutto, tattha.",
  "tika-vin12t0:2431_2": "Saṅkhepatthoti samāsattho.",
  "tika-vin12t0:2431_3": "Yaṃ tenāti ettha tasaddassa aniyamaniddesabhāvaṃ dassento āha “yo so”ti.",
  "tika-vin12t0:2431_4": "Tattha yoti aniyama niddeso,",
  "tika-vin12t0:2431_5": "tassa “tenā”ti niyamanaṃ daṭṭhabbaṃ.",
  "tika-vin12t0:2431_6": "Soti padālaṅkāro.",
  "tika-vin12t0:2431_7": "Dvīsu hi sabbanāmesu yebhuyyena pubbameva padhānaṃ,",
  "tika-vin12t0:2431_8": "pacchimaṃ pana vacanālaṅkāraṃ.",
  "tika-vin12t0:2431_9": "Yo so bhagavā paññapesīti sambandho.",
  "tika-vin12t0:2431_10": "Ciraṭṭhitikatthanti ciraṃ pañcavassasahassakālaṃ ṭhitikatthāya,",
  "tika-vin12t0:2431_11": "“yācito”ti ca “paññapesī”ti ca sambandho.",
  "tika-vin12t0:2431_12": "Dhammasenāpatinā yācitoti sambandho.",
  "tika-vin12t0:2431_13": "Yācito hutvā paññapesīti yojanā.",
  "tika-vin12t0:2431_14": "Tena bhagavatā paññattanti sambandho.",
  "tika-vin12t0:2431_15": "“Jānatā passatā”ti dvinnaṃ padānaṃ kammameva dassento āha “tassa tassā”tiādi.",
  "tika-vin12t0:2431_16": "Tattha “paññattikāla”nti iminā “jānatā”ti padassa kammaṃ dasseti,",
  "tika-vin12t0:2431_17": "“dasa atthavase”ti iminā “passatā”ti padassa kammaṃ.",
  "tika-vin12t0:2432_0": "Evaṃ kammadassanena yojanānayaṃ dassetvā idāni karaṇadassanena aparampi yojanānayaṃ dassento āha “apicā”tiādi.",
  "tika-vin12t0:2432_1": "“Pubbenivāsādīhī”tiādisaddena dibbacakkhussa visuṃ gahetabbattā iddhividhadibbasotaparacittavijānanāni gahetabbāni.",
  "tika-vin12t0:2432_2": "Imehi padehi “jānatā,",
  "tika-vin12t0:2432_3": "passatā”ti dvinnaṃ padānaṃ pañcannaṃ lokiyaabhiññānameva karaṇabhāvaṃ dasseti.",
  "tika-vin12t0:2432_4": "Tīhi vijjāhīti pubbenivāsadibbacakkhuāsavakkhayañāṇasaṅkhātāhi tīhi vijjāhi.",
  "tika-vin12t0:2432_5": "Chahi vā pana abhiññāhīti saha āsavakkhayañāṇena pañcalokiyābhiññāsaṅkhātāhi chahi abhiññāhi.",
  "tika-vin12t0:2432_6": "Sabbatthāti sabbesu tīsu kālesu,",
  "tika-vin12t0:2432_7": "pañcasupi ñeyyadhammesu.",
  "tika-vin12t0:2432_8": "Samantacakkhunāti anāvaraṇasabbaññutaññāṇasaṅkhātena samantacakkhunā.",
  "tika-vin12t0:2432_9": "Paññāyāti sabbaññutapaññāya.",
  "tika-vin12t0:2432_10": "Tirokuṭṭādīti ādisaddena tiropabbatādayo saṅgaṇhāti.",
  "tika-vin12t0:2432_11": "Maṃsacakkhunāti pasādacakkhunā.",
  "tika-vin12t0:2432_12": "Paṭivedhapaññāyāti maggapaññāya.",
  "tika-vin12t0:2432_13": "Desanāpaññāyāti sabbaññutapaññāya.",
  "tika-vin12t0:2432_14": "Sabbaññutapaññāyeva hi atthato desanāpaññā nāma.",
  "tika-vin12t0:2432_15": "Tena vuttaṃ “tassā paññāya tejasā.",
  "tika-vin12t0:2432_16": "Abhidhammakathāmaggaṃ,",
  "tika-vin12t0:2432_17": "devānaṃ sampavattayīti.",
  "tika-vin12t0:2432_18": "Imehi padehi avatthāvasena visuṃ visuṃ dvinnaṃ padānaṃ karaṇasambhavaṃ dasseti.",
  "tika-vin12t0:2432_19": "Arahatāti arīnaṃ arānañca hatattā,",
  "tika-vin12t0:2432_20": "paccayādīnañca arahattā arahatā.",
  "tika-vin12t0:2432_21": "Sammāsambuddhenāti sammā sāmañca sabbadhammānaṃ buddhattā sammāsambuddhena,",
  "tika-vin12t0:2432_22": "tena bhagavatāti sambandho.",
  "tika-vin12t0:2432_23": "Kenābhatanti taṃ paṭhamaṃ pārājikaṃ kena ābhataṃ,",
  "tika-vin12t0:2432_24": "iti saṅkhepatthoti yojanā.",
  "tika-vin12t0:2433_0": "2.",
  "tika-vin12t0:2433_1": "Pucchāvisajjane pana evamattho veditabboti yojanā.",
  "tika-vin12t0:2433_2": "Yaṃ tena…pe…",
  "tika-vin12t0:2433_3": "pārājikanti idaṃ padaṃ paccuddharaṇamattamevāti sambandho.",
  "tika-vin12t0:2433_4": "Patiuddharaṇamattameva,",
  "tika-vin12t0:2433_5": "na atthadassananti attho.",
  "tika-vin12t0:2433_6": "Etthāti etesu padesu.",
  "tika-vin12t0:2433_7": "Ekā paññattīti ekā paṭhamapaññatti.",
  "tika-vin12t0:2433_8": "Anupaññattiyoti pacchā ṭhapitā paññattiyo.",
  "tika-vin12t0:2434_0": "Ettāvatāti ettakena “ekā paññatti,",
  "tika-vin12t0:2434_1": "dve anupaññattiyo”ti vacanamattena vissajjitā hontīti sambandho.",
  "tika-vin12t0:2434_2": "Tatiyaṃ pucchanti sambandho.",
  "tika-vin12t0:2434_3": "Kasmā anuppannapaññatti tasmiṃ natthīti āha “ayaṃ hī”tiādi.",
  "tika-vin12t0:2434_4": "Tattha hi yasmā aññatra natthi,",
  "tika-vin12t0:2434_5": "tasmā natthīti yojanā.",
  "tika-vin12t0:2434_6": "“Anuppanne dose paññattā”ti iminā anuppanne dose paññapetabbāti anuppannapaññattīti vacanatthaṃ dasseti.",
  "tika-vin12t0:2434_7": "Sāti anuppannapaññatti.",
  "tika-vin12t0:2434_8": "Tasmāti yasmā aññatra natthi, tasmā.",
  "tika-vin12t0:2434_9": "Sabbatthapaññattīti ettha sabbasmiṃ padese paññatti sabbatthapaññattīti aluttasamāsaṃ dassento āha “majjhimadese cevā”tiādi.",
  "tika-vin12t0:2434_10": "“Majjhimadese ceva paccantimajanapadesu cā”ti iminā “sabbatthā”ti padassa sarūpaṃ dasseti.",
  "tika-vin12t0:2434_11": "Padesapaññattiṃ apanetvā sabbatthapaññattiṃ pārisesanayena dassento āha “vinayadharapañcamenā”tiādi.",
  "tika-vin12t0:2434_12": "Tattha vinayadharapañcamenāti anussāvanācariyapañcamena.",
  "tika-vin12t0:2434_13": "Etthevāti majjhimadeseyeva.",
  "tika-vin12t0:2434_14": "Etehīti catūhi sikkhāpadehi.",
  "tika-vin12t0:2434_15": "Sesānīti catūhi sikkhāpadehi sesāni.",
  "tika-vin12t0:2435_0": "Sādhāraṇapaññattīti ettha sādhāraṇā nāma bhikkhubhikkhunīnamevāti āha “bhikkhūnañceva bhikkhunīnañcā”ti.",
  "tika-vin12t0:2435_1": "Idaṃ panāti paṭhamapārājikaṃ pana,",
  "tika-vin12t0:2435_2": "paññattanti sambandho.",
  "tika-vin12t0:2435_3": "Vinītakathāmattamevāti vinītavatthupakāsakaṃ kathāmattameva.",
  "tika-vin12t0:2435_4": "Tāsanti bhikkhunīnaṃ.",
  "tika-vin12t0:2435_5": "Byañjanamattamevāti “sādhāraṇā”ti ca “ubhato”ti ca byañjanamattameva.",
  "tika-vin12t0:2435_6": "Etthāti sādhāraṇapaññattiubhatopaññattipade.",
  "tika-vin12t0:2436_0": "“Nidāne anupaviṭṭha”nti iminā “nidānogadha”nti padassa sattamīsamāsañca ogadhasaddassa anupaviṭṭhatthañca dasseti.",
  "tika-vin12t0:2436_1": "Ogāḷho hutvā dharati tiṭṭhatīti ogadhaṃ.",
  "tika-vin12t0:2436_2": "Nanu nidānogadhe sati “paṭhamena uddesenā”ti vattabbaṃ,",
  "tika-vin12t0:2436_3": "kasmā “dutiyena uddesenā”ti vuttanti āha “nidānogadha”nti.",
  "tika-vin12t0:2436_4": "Nidānapariyāpannampi samānanti nidānapariyāpannaṃ samānampīti yojanā.",
  "tika-vin12t0:2436_5": "Pisaddo garahattho,",
  "tika-vin12t0:2436_6": "pageva dutiye uddese pariyāpanneti dasseti.",
  "tika-vin12t0:2436_7": "“Sīlavipattiādīna”nti vacanaṃ vitthārento āha “paṭhamā hī”tiādi.",
  "tika-vin12t0:2437_0": "Dvaṅgikenāti kāyacittasaṅkhātena dvaṅgikena.",
  "tika-vin12t0:2437_1": "Nanu “ekena samuṭṭhānenā”ti vuttattā “kāyatoyevā”ti vattabbaṃ,",
  "tika-vin12t0:2437_2": "atha kasmā “kāyato ca cittato ca samuṭṭhātī”ti vuttanti āha “ettha hī”tiādi.",
  "tika-vin12t0:2437_3": "Etthāti “ekena samuṭṭhānenā”ti vacane.",
  "tika-vin12t0:2437_4": "Cittanti sevanacittaṃ.",
  "tika-vin12t0:2437_5": "Āpannosīti tvaṃ āpanno asīti yojanā.",
  "tika-vin12t0:2437_6": "Āma āpannomhīti āma ahaṃ āpanno amhīti yojanā.",
  "tika-vin12t0:2437_7": "Tāvadevāti tasmiṃ paṭijānakkhaṇeyeva.",
  "tika-vin12t0:2437_8": "Taṃ puggalanti pārājikamāpannaṃ taṃ puggalaṃ.",
  "tika-vin12t0:2437_9": "Tappaccayāti tassa pārājikamāpannassa kāraṇā.",
  "tika-vin12t0:2437_10": "“Na katamena samathena sammatī”ti yaṃ pana vacanaṃ vuttanti yojanā.",
  "tika-vin12t0:2437_11": "Tanti vacanaṃ,",
  "tika-vin12t0:2437_12": "vuttanti sambandho.",
  "tika-vin12t0:2438_0": "Vuttamātikā paññattīti vuttamātikāsaṅkhātā paññatti vinayo nāmāti yojanā.",
  "tika-vin12t0:2438_1": "Mātikā hi yasmā paññapīyati saṅkhepena ṭhapīyati,",
  "tika-vin12t0:2438_2": "pakāraṃ jānāpeti vā,",
  "tika-vin12t0:2438_3": "tasmā paññattīti vuccati.",
  "tika-vin12t0:2438_4": "“Padabhājanaṃ vuccatī”ti iminā vitthārena bhājiyati etāyāti vibhattīti dasseti.",
  "tika-vin12t0:2438_5": "Vītikkamoti kāyavācāvītikkamo.",
  "tika-vin12t0:2438_6": "So hi na saṃvarati kāyavācaṃ na pidahatīti asaṃvaroti vuccati.",
  "tika-vin12t0:2438_7": "Yesaṃ vattatīti ettha vattatikiriyāya kattāraṃ dassento āha “vinayapiṭakañca aṭṭhakathā cā”ti.",
  "tika-vin12t0:2438_8": "Paguṇāti vācuggatā.",
  "tika-vin12t0:2438_9": "Teti te puggalā,",
  "tika-vin12t0:2438_10": "dhārentīti sambandho.",
  "tika-vin12t0:2438_11": "Hīti saccaṃ, yasmā vā.",
  "tika-vin12t0:2438_12": "Etassāti paṭhamapārājikassa.",
  "tika-vin12t0:2438_13": "Kenābhatanti ettha bharadhātuyā dhāraṇaposanatthesu (pāṇinī 108 dhātupāṭhe) dhāraṇatthaṃ dassento āha “kena ānīta”nti.",
  "tika-vin12t0:2438_14": "“Paramparāya ānīta”nti iminā paramparābhatanti padassa tatiyāsamāsaṃ dasseti.",
  "tika-vin12t0:2438_15": "Athavā “kenābhata”nti pucchāya anurūpaṃ yakāralopavasena vākyanti dasseti.",
  "tika-vin12t0:2439_0": "3.",
  "tika-vin12t0:2439_1": "Upāli dāsako cevātiādikā gāthāyo kimatthaṃ kehi ṭhapitāti āha “idānī”tiādi.",
  "tika-vin12t0:2439_2": "Tanti paraṃ paraṃ.",
  "tika-vin12t0:2439_3": "Tatthāti tāsu gāthāsu.",
  "tika-vin12t0:2439_4": "Yanti vacanaṃ.",
  "tika-vin12t0:2439_5": "Iminā nayenāti paṭhamapārājikassa pucchāvisajjane vuttena iminā nayena.",
  "tika-vin12t0:2440_0": "Iti mahāvibhaṅge paññattivāravaṇṇanāya yojanā samattā.",
  "tika-vin12t0:2441_0": "Katāpattivārādivaṇṇanā",
  "tika-vin12t0:2442_0": "157.",
  "tika-vin12t0:2442_1": "Itoti paññattivārato,",
  "tika-vin12t0:2442_2": "paraṃ vuttā satta vārā uttānatthā evāti yojanā.",
  "tika-vin12t0:2442_3": "Katāpattivāroti “katāpattī”ti padena lakkhito vāro.",
  "tika-vin12t0:2442_4": "Eseva nayo sesesupi.",
  "tika-vin12t0:2442_5": "Tadanantaroti tesaṃ sattannaṃ vārānaṃ anantare vutto.",
  "tika-vin12t0:2442_6": "Samuccayavāroti saṃ ekato āpattivipattiādayo uciyanti sampiṇḍiyanti etthāti samuccayo,",
  "tika-vin12t0:2442_7": "soyeva vāro samuccayavāro.",
  "tika-vin12t0:2443_0": "188.",
  "tika-vin12t0:2443_1": "Tatoti tehi aṭṭhahi vārehi,",
  "tika-vin12t0:2443_2": "paraṃ vuttāti sambandho.",
  "tika-vin12t0:2443_3": "Paccayavasena vutto eko paññattivāroti yojanā.",
  "tika-vin12t0:2443_4": "Paccayavasenāti paccayasaddassa vasena.",
  "tika-vin12t0:2443_5": "Tassāti paccayassa.",
  "tika-vin12t0:2443_6": "Tepīti aṭṭha vārāpi.",
  "tika-vin12t0:2443_7": "Itītiādi nigamanaṃ.",
  "tika-vin12t0:2443_8": "Tatoti mahāvibhaṅgato,",
  "tika-vin12t0:2443_9": "paraṃ āgatāti sambandho.",
  "tika-vin12t0:2443_10": "Evaṃ ime dvattiṃsa vārāti yojanā.",
  "tika-vin12t0:2443_11": "Hīti saccaṃ, yasmā vā.",
  "tika-vin12t0:2443_12": "Etthāti dvattiṃsavāresu.",
  "tika-vin12t0:2444_0": "Samuṭṭhānasīsavaṇṇanā",
  "tika-vin12t0:2445_0": "257.",
  "tika-vin12t0:2445_1": "Tadanantarāyāti tesaṃ dvattiṃsavārānaṃ anantaraṃ vuttāya samuṭṭhānakathāya evamattho veditabboti yojanā.",
  "tika-vin12t0:2445_2": "Anattā iti nicchitāti anattātveva vinicchitā.",
  "tika-vin12t0:2445_3": "Iminā anattā iti nicchayāti ettha cidhātuyā vinicchayatthaṃ dasseti.",
  "tika-vin12t0:2445_4": "“Aniccākārādīhī”ti iminā sabhāgadhammānanti ettha aniccākārādīhi samāno bhāgo etesanti sabhāgā,",
  "tika-vin12t0:2445_5": "teyeva dhammā sabhāgadhammāti vacanatthaṃ dasseti.",
  "tika-vin12t0:2445_6": "Nāmamattampīti aniccādināmamattampi.",
  "tika-vin12t0:2445_7": "Pisaddena pageva nāmiko aniccādisabhāvoti dasseti.",
  "tika-vin12t0:2445_8": "Na paññāyatīti na khāyati.",
  "tika-vin12t0:2445_9": "Iminā na nāyatīti ettha ñādhātuyā khāyanatthaṃ dasseti.",
  "tika-vin12t0:2445_10": "Dukkhahāninti ettha dukkhaṃ jahātīti dukkhahānīti dassento āha “dukkhaghātana”nti.",
  "tika-vin12t0:2445_11": "Dukkhaṃ hanatīti dukkhaghātano,",
  "tika-vin12t0:2445_12": "saddhammo, taṃ.",
  "tika-vin12t0:2445_13": "“Khandhakā yā ca mātikā”ti vattabbe sukhuccāraṇatthāya rassavasena pāṭho atthīti āha “khandhakā ya ca mātikā”ti.",
  "tika-vin12t0:2445_14": "Samuṭṭhānaṃ niyatokatanti ettha “samuṭṭhānaṃ niyatakata”nti vattabbe “parosahassa”ntiādīsu viya okārāgamavasena",
  "tika-vin12t0:2445_15": "“samuṭṭhānaniyatokata”nti vuttanti āha “samuṭṭhānaṃ niyatakata”nti.",
  "tika-vin12t0:2445_16": "Etenāti “samuṭṭhānaṃ niyatokata”nti pāṭhena.",
  "tika-vin12t0:2445_17": "Paccetabboti pati etabbo,",
  "tika-vin12t0:2445_18": "paṭimukhaṃ ñātabboti attho.",
  "tika-vin12t0:2445_19": "Aññehīti tīhi sikkhāpadehi aññehi sikkhāpadehi.",
  "tika-vin12t0:2446_0": "Tatthāti sambhedanidānavacanesu.",
  "tika-vin12t0:2446_1": "Sambhedavacanena paccetabbanti sambandho.",
  "tika-vin12t0:2446_2": "Hīti saccaṃ.",
  "tika-vin12t0:2446_3": "Tāni tīṇi sikkhāpadāni ṭhapetvāti sambandho.",
  "tika-vin12t0:2446_4": "Paññattidesasaṅkhātanti paññattiṭṭhānabhūtadesasaṅkhātaṃ.",
  "tika-vin12t0:2446_5": "“Imāni tīṇī”ti iminā “dissantī”ti kiriyāya kattāraṃ dasseti.",
  "tika-vin12t0:2446_6": "“Paññāyantī”ti iminā disadhātuyā khāyanatthaṃ dasseti.",
  "tika-vin12t0:2446_7": "Tatthāti samuṭṭhānaniyamasambhedanidānasaṅkhātesu tīsu,",
  "tika-vin12t0:2446_8": "niddhāraṇe bhummaṃ.",
  "tika-vin12t0:2446_9": "Itaraṃ panāti samuṭṭhānaniyamasambhedehi aññaṃ pana.",
  "tika-vin12t0:2447_0": "Āḷavīti āḷaviyaṃ. Sakkesu bhaggesu cāti ettha janapadanāmattā bahuvacanavasena vuttaṃ.",
  "tika-vin12t0:2448_0": "Dvīsu vibhaṅgesu paññattaṃ yaṃ sikkhāpadaṃ uddisantīti yojanā.",
  "tika-vin12t0:2448_1": "“Vibhaṅgesū”ti iminā vibhaṅgeti ettha sukāralopoti dasseti.",
  "tika-vin12t0:2448_2": "Tassāti sikkhāpadassa.",
  "tika-vin12t0:2448_3": "Yathāñāyanti yuttiyā anurūpaṃ.",
  "tika-vin12t0:2448_4": "Tanti samuṭṭhānaṃ.",
  "tika-vin12t0:2448_5": "Me suṇāthāti mama santikā suṇātha.",
  "tika-vin12t0:2448_6": "Itīti ayamattho.",
  "tika-vin12t0:2449_0": "Kathinanti paṭhamakathinasamuṭṭhānaṃ.",
  "tika-vin12t0:2449_1": "Ananuññātāya saddhinti ananuññātasamuṭṭhānena saddhiṃ.",
  "tika-vin12t0:2449_2": "Sadisā idha dissareti ettha idhasaddo atthapakaraṇavasena ubhatovibhaṅgavisayoti āha “idha ubhatovibhaṅge”ti.",
  "tika-vin12t0:2449_3": "“Sadisānī”ti iminā sadisāti ettha nikārassākārādeso dassito.",
  "tika-vin12t0:2449_4": "“Dissantī”ti iminā dissareti ettha antisaddassa rekāro (niruttidīpaniyaṃ 570 sute) dassito.",
  "tika-vin12t0:2450_0": "Samuṭṭhānasīso",
  "tika-vin12t0:2451_0": "Paṭhamapārājikasamuṭṭhānavaṇṇanā",
  "tika-vin12t0:2452_0": "258.",
  "tika-vin12t0:2452_1": "Kimatthaṃ “methunaṃ sukkasaṃsaggo”tiādivacanaṃ vuttanti āha “idānī”tiādi.",
  "tika-vin12t0:2452_2": "Tattha tatthāti “methunaṃ sukkasaṃsaggo”tiādivacane.",
  "tika-vin12t0:2452_3": "Samuṭṭhānasīsanti samuṭṭhānānaṃ,",
  "tika-vin12t0:2452_4": "samuṭṭhānesu vā sīsaṃ.",
  "tika-vin12t0:2452_5": "Sesānīti paṭhamapārājikato sesāni pañcasattati sikkhāpadāni.",
  "tika-vin12t0:2452_6": "Tenāti paṭhamapārājikena.",
  "tika-vin12t0:2452_7": "“Sukkasaṃsaggo”tiādivacanaṃ saṃvaṇṇento āha “tatthā”tiādi.",
  "tika-vin12t0:2452_8": "Tattha tatthāti “sukkasaṃsaggo”tiādivacane.",
  "tika-vin12t0:2453_0": "Khuddakavaṇṇanāvasāneti khuddakaṭṭhakathāya avasāne.",
  "tika-vin12t0:2454_0": "Liṅgavipariyāyoti liṅgavipallāso.",
  "tika-vin12t0:2454_1": "Kāyamānasikā katāti ettha kāyamānasesu pavattā kāyamānasikāti vutte samuṭṭhānāti āha “kāyacittasamuṭṭhānā katā”ti.",
  "tika-vin12t0:2455_0": "Dutiyapārājikasamuṭṭhānavaṇṇanā",
  "tika-vin12t0:2456_0": "259.",
  "tika-vin12t0:2456_1": "Idaṃ samuṭṭhānaṃ ekaṃ samuṭṭhānasīsanti sambandho.",
  "tika-vin12t0:2456_2": "“Adinnādāna”nti iminā adinnanti ettha samudāyanāme ekadesavohāroti dasseti.",
  "tika-vin12t0:2456_3": "Sesānīti dutiyapārājikato sesāni ekūnasattati sikkhāpadāni.",
  "tika-vin12t0:2456_4": "Tenāti dutiyapārājikena.",
  "tika-vin12t0:2456_5": "Tatthāti “viggahuttarī”tiādivacane.",
  "tika-vin12t0:2456_6": "Viggahuttarītiādipadānaṃ byañjane ādaramakatvā atthameva dassetuṃ vuttaṃ “manussaviggahauttarimanussadhammasikkhāpadānī”ti.",
  "tika-vin12t0:2456_7": "Aniyatā dutiyikāti āpattiṃ apekkhitvā pāḷiyaṃ itthiliṅgavasena vuttaṃ,",
  "tika-vin12t0:2456_8": "aṭṭhakathāyaṃ pana sikkhāpadaṃ apekkhitvā napuṃsakaliṅgavasena dutiyanti vuttaṃ.",
  "tika-vin12t0:2457_0": "Samuṭṭhānā tikā katāti ettha “tikasamuṭṭhānā”ti vattabbe padavipariyāyavasena kakārassa dīghavasena samuṭṭhānā",
  "tika-vin12t0:2457_1": "tikāti vuttanti dassento āha “tikasamuṭṭhānā katā”ti.",
  "tika-vin12t0:2458_0": "Sañcarittasamuṭṭhānavaṇṇanā",
  "tika-vin12t0:2459_0": "260. “Sañcarī”ti idaṃ tāva sañcarittaṃ nāma ekasamuṭṭhānasīsaṃ, sesāni tena sadisāni.",
  "tika-vin12t0:2460_0": "Vibhaṅge āgatena “riñcantī”ti padena eḷakalomadhovāpanasikkhāpadaṃ upalakkhitvā vuttanti āha “vibhaṅge riñcanti uddesanti āgata”nti.",
  "tika-vin12t0:2461_0": "“Yāva dvārakosā aggaḷaṭṭhapanāya” iti ca “aññātikāya bhikkhuniyā cīvaraṃ dadeyya”iti ca “cīvaraṃ sibbeyya”iti ca vuttasikkhāpadattayanti yojanā.",
  "tika-vin12t0:2462_0": "“Samaṇacīvarena cā”ti evaṃ vacanaṃ vuttanti sambandho.",
  "tika-vin12t0:2462_1": "“Samaṇacīvaraṃ dadeyyā”ti idaṃ vacanaṃ sandhāyāti sambandho.",
  "tika-vin12t0:2463_0": "Samanubhāsanāsamuṭṭhānavaṇṇanā",
  "tika-vin12t0:2464_0": "261. Bhedanti idaṃ samanubhāsanaṃ nāma ekaṃ samuṭṭhānasīsaṃ, sesāni tena sadisāni.",
  "tika-vin12t0:2465_0": "Kathinasamuṭṭhānavaṇṇanā",
  "tika-vin12t0:2466_0": "262. Ubbhatanti idaṃ kathinasamuṭṭhānaṃ nāma ekaṃ samuṭṭhānasīsaṃ, sesāni tena sadisāni.",
  "tika-vin12t0:2467_0": "Āvasathena saddhinti āvasathasaddena saddhiṃ.",
  "tika-vin12t0:2468_0": "Eḷakalomasamuṭṭhānavaṇṇanā",
  "tika-vin12t0:2469_0": "263.",
  "tika-vin12t0:2469_1": "“Eḷakalomā”ti idaṃ eḷakalomasamuṭṭhānaṃ nāma ekaṃ samuṭṭhānasīsaṃ.",
  "tika-vin12t0:2469_2": "Itoti yathāvuttato.",
  "tika-vin12t0:2469_3": "Pāḷinti mātikāpāḷiṃ.",
  "tika-vin12t0:2469_4": "Virajjhitvāti pubbāparato virādhetvā.",
  "tika-vin12t0:2469_5": "Yathāti yenākārena.",
  "tika-vin12t0:2469_6": "Panasaddo anuggahattho.",
  "tika-vin12t0:2469_7": "Kiñcāpi likhanti,",
  "tika-vin12t0:2469_8": "pana tathāpīti yojanā.",
  "tika-vin12t0:2469_9": "Evanti tathākārena.",
  "tika-vin12t0:2469_10": "Atthānukkamoti atthassa anukkamo.",
  "tika-vin12t0:2470_0": "“Abhikkhukāvā sena cā”ti etaṃ vacanaṃ vuttanti sambandho.",
  "tika-vin12t0:2470_1": "“Abhikkhuke āvāse vassaṃ vaseyyā”ti idaṃ vacanaṃ sandhāyāti sambandho.",
  "tika-vin12t0:2470_2": "“Bhikkhunī”tiādinā vuttānīti sambandho.",
  "tika-vin12t0:2470_3": "Ādisaddena “sikkhamānā ca sāmaṇerī gihiniyā”ti pāṭhaṃ saṅgaṇhāti.",
  "tika-vin12t0:2471_0": "Padasodhammasamuṭṭhānavaṇṇanā",
  "tika-vin12t0:2472_0": "264.",
  "tika-vin12t0:2472_1": "Padanti idaṃ padasodhammasamuṭṭhānaṃ nāma ekaṃ samuṭṭhānasīsaṃ,",
  "tika-vin12t0:2472_2": "sesāni tena sadisāni.",
  "tika-vin12t0:2472_3": "“Tathā atthaṅgatena cā”ti etaṃ vacanaṃ vuttanti sambandho.",
  "tika-vin12t0:2472_4": "“Atthaṅgate sūriye ovadeyyā”ti idaṃ vacanaṃ sandhāyāti sambandho.",
  "tika-vin12t0:2472_5": "Anokāso ca…pe…",
  "tika-vin12t0:2472_6": "sandhāya vuttanti etthāpi eseva nayo.",
  "tika-vin12t0:2473_0": "Addhānasamuṭṭhānavaṇṇanā",
  "tika-vin12t0:2474_0": "265. Addhānanti idaṃ addhānasamuṭṭhānaṃ nāma ekaṃ samuṭṭhānasīsaṃ, sesāni tena sadisāni.",
  "tika-vin12t0:2475_0": "Theyyasatthasamuṭṭhānavaṇṇanā",
  "tika-vin12t0:2476_0": "266.",
  "tika-vin12t0:2476_1": "Theyyasatthanti idaṃ theyyasatthasamuṭṭhānaṃ nāma ekaṃ samuṭṭhānasīsaṃ,",
  "tika-vin12t0:2476_2": "sesāni tena sadisāni.",
  "tika-vin12t0:2476_3": "“Byūhena sattamā”ti idaṃ vacanaṃ vuttanti yojanā.",
  "tika-vin12t0:2476_4": "Tadanantaramevāti tassa sikkhāpadassa anantarameva,",
  "tika-vin12t0:2476_5": "“āgata”iti sambandho.",
  "tika-vin12t0:2477_0": "Dhammadesanāsamuṭṭhānavaṇṇanā",
  "tika-vin12t0:2478_0": "267.",
  "tika-vin12t0:2478_1": "Dhammadesanāsamuṭṭhāne samuṭṭhānasīsaṃ natthi,",
  "tika-vin12t0:2478_2": "sabbāni ekadasa sikkhāpadāni sampiṇḍetvā dhammadesanāsamuṭṭhānānīti vuttāni.",
  "tika-vin12t0:2478_3": "Evantiādi nigamanaṃ.",
  "tika-vin12t0:2478_4": "Tesanti tesaṃ sikkhāpadānaṃ.",
  "tika-vin12t0:2478_5": "Sambhinnasamuṭṭhānanti saṃsaggasamuṭṭhānaṃ.",
  "tika-vin12t0:2478_6": "Tividhanti bhūtārocanacorivuṭṭhāpanaananuññātasamuṭṭhānavasena tippakāraṃ.",
  "tika-vin12t0:2478_7": "Tanti niyatasamuṭṭhānaṃ,",
  "tika-vin12t0:2478_8": "hotīti sambandho.",
  "tika-vin12t0:2478_9": "Puna tanti niyatasamuṭṭhānaṃ,",
  "tika-vin12t0:2478_10": "dassetunti sambandho.",
  "tika-vin12t0:2478_11": "Puna tanti vacanaṃ.",
  "tika-vin12t0:2478_12": "Nettidhammānulomikanti ettha kāyavācaṃ neti vinetīti netti,",
  "tika-vin12t0:2478_13": "kāyavācaṃ neti vineti ettha,",
  "tika-vin12t0:2478_14": "etāyāti vā netti.",
  "tika-vin12t0:2478_15": "Dhammoti pāḷi.",
  "tika-vin12t0:2478_16": "Sā hi yasmā atthaṃ dhāreti,",
  "tika-vin12t0:2478_17": "tasmā dhammoti vuccati.",
  "tika-vin12t0:2478_18": "Nettiyeva dhammo nettidhammo,",
  "tika-vin12t0:2478_19": "tassa anulomikaṃ nettidhammānulomikaṃ.",
  "tika-vin12t0:2478_20": "Tena vuttaṃ “vinayapāḷidhammassa anuloma”nti.",
  "tika-vin12t0:2479_0": "Iti samuṭṭhānasīsavaṇṇanāya yojanā samattā.",
  "tika-vin12t0:2480_0": "Antarapeyyāla katipucchāvāravaṇṇanā",
  "tika-vin12t0:2481_0": "271.",
  "tika-vin12t0:2481_1": "Idāni vuttoti sambandho.",
  "tika-vin12t0:2481_2": "“Idānī”ti padena sambandhattā vuttoti ettha tapaccayo paccuppannakālikoti daṭṭhabbo.",
  "tika-vin12t0:2482_0": "Tatthāti mātikāyaṃ,",
  "tika-vin12t0:2482_1": "pucchāsu vā.",
  "tika-vin12t0:2482_2": "Āgatāpattipucchāti āgatāpattiyā pucchā.",
  "tika-vin12t0:2482_3": "Hīti visesajotako,",
  "tika-vin12t0:2482_4": "hi visesaṃ vakkhāmīti attho.",
  "tika-vin12t0:2482_5": "Etthāti “kati āpattikkhandhā”ti dutiyapade.",
  "tika-vin12t0:2482_6": "“Rāsivasenā”ti iminā khandhasaddassa rāsatthaṃ dasseti.",
  "tika-vin12t0:2482_7": "Vinītavatthūnīti ettha vinītasaddo vinayapariyāyoti āha “vinayapucchā”ti.",
  "tika-vin12t0:2482_8": "Nanu vinītavinayasaddānaṃ saddato nānattā atthatopi nānaṃ,",
  "tika-vin12t0:2482_9": "kasmā pana “vinayapucchā”ti vuttanti āha “vinītaṃ…pe… eka”nti.",
  "tika-vin12t0:2482_10": "Idanti padattayaṃ.",
  "tika-vin12t0:2482_11": "Atthato ekanti atthatoyeva ekaṃ,",
  "tika-vin12t0:2482_12": "na saddato.",
  "tika-vin12t0:2482_13": "Vinītavatthūnīti āpattivinayakāraṇattā vinītavatthūni.",
  "tika-vin12t0:2482_14": "Yesūti agāravesu.",
  "tika-vin12t0:2482_15": "Satīti santesu.",
  "tika-vin12t0:2482_16": "Ettha ca yesu sati āpattiyo na honti,",
  "tika-vin12t0:2482_17": "asati hontīti vākyampi avuttasiddhinayena gahetabbaṃ.",
  "tika-vin12t0:2482_18": "Yesūti gāravesu.",
  "tika-vin12t0:2482_19": "Teti agāravagārave.",
  "tika-vin12t0:2482_20": "Yasmā pana natthīti sambandho.",
  "tika-vin12t0:2482_21": "Vipattibhāvapucchāti vipattibhāvassa pucchā.",
  "tika-vin12t0:2482_22": "Pucchiyati imāyāti pucchā.",
  "tika-vin12t0:2482_23": "Vivādamūlāni anuvādamūlānīti imā pucchāyo mūlapucchāti sambandho.",
  "tika-vin12t0:2482_24": "Potthakesu “imānī”ti nikārena saha pāṭho atthi,",
  "tika-vin12t0:2482_25": "so apāṭhoyeva.",
  "tika-vin12t0:2482_26": "Mūlapucchāti pucchiyanti imāhīti pucchā,",
  "tika-vin12t0:2482_27": "mūlānaṃ pucchā mūlapucchā.",
  "tika-vin12t0:2482_28": "“Adhikaraṇa”ntiādīsu “vuttaṃ” iti sambandho.",
  "tika-vin12t0:2482_29": "Tesaṃyevāti adhikaraṇānaṃyeva.",
  "tika-vin12t0:2482_30": "Ayamettha mātikā.",
  "tika-vin12t0:2483_0": "Niddese mātikāyāti pātimokkhe.",
  "tika-vin12t0:2483_1": "Vibhaṅgeti padabhājaniyaṃ,",
  "tika-vin12t0:2483_2": "āgatavasena vuttāti yojanā.",
  "tika-vin12t0:2483_3": "Ayamettha niddeso.",
  "tika-vin12t0:2484_0": "Paṭiniddese āratītiādipadānaṃ vacanatthaṃ dassento āha “ārakā”tiādi.",
  "tika-vin12t0:2484_1": "Tattha “ārakā”ti iminā āratīti ettha āupasaggassa atthaṃ dasseti.",
  "tika-vin12t0:2484_2": "Etehīti āpattikkhandhehi,",
  "tika-vin12t0:2484_3": "ārakāti sambandho.",
  "tika-vin12t0:2484_4": "“Ramatī”ti iminā tipaccayo katvatthe hotīti dasseti.",
  "tika-vin12t0:2484_5": "Ratīti ramanaṃ.",
  "tika-vin12t0:2484_6": "Iminā tipaccayo bhāvatthepi hotīti dasseti.",
  "tika-vin12t0:2484_7": "Vināti etehi āpattikkhandhehi vinā.",
  "tika-vin12t0:2484_8": "Iminā viratīti ettha vityūpasaggassa atthaṃ dasseti.",
  "tika-vin12t0:2484_9": "Paccekanti pati ekaṃ,",
  "tika-vin12t0:2484_10": "paṭisaddo vicchatthajotako,",
  "tika-vin12t0:2484_11": "visuṃ visunti attho.",
  "tika-vin12t0:2484_12": "Iminā paṭiviratīti ettha paṭityūpasaggassa atthaṃ dasseti.",
  "tika-vin12t0:2484_13": "Virati paṭiviratīti etthāpi tipaccayo bhāvatthepi veditabbo.",
  "tika-vin12t0:2484_14": "Veranti anatthakarattā viramitabbanti viraṃ,",
  "tika-vin12t0:2484_15": "tadeva veraṃ,",
  "tika-vin12t0:2484_16": "rāgādiakusaladhammā.",
  "tika-vin12t0:2484_17": "Te hi verahetuttā veranti vuccanti.",
  "tika-vin12t0:2484_18": "Etāyāti viratiyā.",
  "tika-vin12t0:2484_19": "Iminā akiriyāti ettha ririyapaccayo karaṇatthe hotīti dasseti.",
  "tika-vin12t0:2484_20": "Yaṃ āpattikkhandhakaraṇanti yojanā.",
  "tika-vin12t0:2484_21": "Tassāti āpattikkhandhakaraṇassa.",
  "tika-vin12t0:2484_22": "Paṭipakkhatoti viruddhabhāvato.",
  "tika-vin12t0:2484_23": "Iminā akaraṇanti ettha akāro viruddhatthoti dasseti.",
  "tika-vin12t0:2484_24": "Āpattikkhandhaajjhāpattiyāti āpattikkhandhānaṃ atikkamitvā āpajjanassa.",
  "tika-vin12t0:2484_25": "“Velanato”ti iminā velatīti velā,",
  "tika-vin12t0:2484_26": "velanaṃ vā velāti vacanatthe dasseti.",
  "tika-vin12t0:2484_27": "Niyyānanti maggaṃ.",
  "tika-vin12t0:2484_28": "Maggo hi nibbānaṃ ārammaṇakaraṇavasena yāti gacchatīti niyyānanti vuccati.",
  "tika-vin12t0:2484_29": "“Bandhatī”ti iminā sidhātuyā bandhanatthaṃ dasseti.",
  "tika-vin12t0:2484_30": "“Nivāretī”ti iminā bandhadhātuyā adhippāyatthaṃ.",
  "tika-vin12t0:2484_31": "Etanti “setū”ti nāmaṃ.",
  "tika-vin12t0:2484_32": "Taṃ setunti āpattikkhandhasaṅkhātaṃ taṃ setuṃ.",
  "tika-vin12t0:2484_33": "Ettha kesuci potthakesu “so setū”ti ca “etāya paññattiyā”ti ca pāṭho atthi,",
  "tika-vin12t0:2484_34": "so apāṭhoyeva.",
  "tika-vin12t0:2485_0": "Buddhe agāravādīsu evaṃ vinicchayo veditabboti yojanā.",
  "tika-vin12t0:2485_1": "Yoti yo koci,",
  "tika-vin12t0:2485_2": "na gacchatītiādīsu sambandho.",
  "tika-vin12t0:2485_3": "Dharamāneti tiṭṭhamāne,",
  "tika-vin12t0:2485_4": "saṃvijjamāneti attho.",
  "tika-vin12t0:2485_5": "Upaṭṭhānanti upaṭṭhānaṭṭhānaṃ,",
  "tika-vin12t0:2485_6": "upaṭṭhānatthaṃ vā.",
  "tika-vin12t0:2485_7": "Etassāti yassa kassaci gahaṭṭhassa vā pabbajitassa vā.",
  "tika-vin12t0:2485_8": "Dhammassavananti dhammassavanaṭṭhānaṃ,",
  "tika-vin12t0:2485_9": "dhammassavanatthaṃ vā.",
  "tika-vin12t0:2485_10": "Dhammassavanagganti dhammassavanaṃ gaṇhanti etthāti dhammassavanaggo,",
  "tika-vin12t0:2485_11": "dhammasavanamaṇḍapo.",
  "tika-vin12t0:2485_12": "Atha vā dhammassavanaṃ gaṇhātīti dhammassavanaggo,",
  "tika-vin12t0:2485_13": "dhammassavanaṭṭhāne samāgamajano,",
  "tika-vin12t0:2485_14": "taṃ dhammassavanaggaṃ.",
  "tika-vin12t0:2485_15": "Cittīkāranti apacāyanākāraṃ.",
  "tika-vin12t0:2485_16": "Vikkhitto vā anādaro vā hutvā nisīdatīti yojanā.",
  "tika-vin12t0:2485_17": "Kāyapāgabbiyanti bhusaṃ garati aññe pīḷeti anenāti pagabbo, atimāno,",
  "tika-vin12t0:2485_18": "oṭṭhajo tatiyakkharo.",
  "tika-vin12t0:2485_19": "Pagabbassa bhāvo pāgabbiyaṃ,",
  "tika-vin12t0:2485_20": "kāyena pāgabbiyaṃ kāyapāgabbiyaṃ,",
  "tika-vin12t0:2485_21": "kāyānācāraṃ.",
  "tika-vin12t0:2485_22": "Tisso sikkhāti adhisīlasikkhādikā tisso sikkhā.",
  "tika-vin12t0:2485_23": "Pamajjanaṃ pamādo,",
  "tika-vin12t0:2485_24": "sativippavāsoti āha “pamāde ca sativippavāse”ti.",
  "tika-vin12t0:2485_25": "Āmisapaṭisandhāranti āmisena attano,",
  "tika-vin12t0:2485_26": "paresañca antarassa paṭisandahanaṃ āmisapaṭisandhāro,",
  "tika-vin12t0:2485_27": "tathā dhammapaṭisandhāro.",
  "tika-vin12t0:2486_0": "272.",
  "tika-vin12t0:2486_1": "Sattharipi agāravotiādīnaṃ atthoti sambandho.",
  "tika-vin12t0:2486_2": "“Anīcavuttī”tiādinā appatissoti padassa adhippāyatthaṃ dasseti,",
  "tika-vin12t0:2486_3": "saddattho panevaṃ veditabbo,",
  "tika-vin12t0:2486_4": "paṭimukhaṃ ādarena satthuvacanaṃ asuṇanto appatisso nāmāti.",
  "tika-vin12t0:2486_5": "Ajjhattaṃ vāti ettha niyakajjhattādīsu catūsu niyakajjhattabhāvañca sattamīvibhattiyā amādesabhāvañca dassento āha “attano santāne vā”ti.",
  "tika-vin12t0:2486_6": "“Attano pakkhe vā”ti iminā attano cittasantāneti atthaṃ paṭikkhipati.",
  "tika-vin12t0:2486_7": "Tatra tumheti ettha tasaddassa visayaṃ dassento āha “tasmiṃ ajjhattabahiddhābhede”ti.",
  "tika-vin12t0:2486_8": "Saparasantāneti attaparasantāne.",
  "tika-vin12t0:2486_9": "Pahānāyāti ettha hādhātuyā karaṇañca āyasaddassa tadatthabhāvañca dassento āha “mettābhāvanādīhi nayehi pahānattha”nti.",
  "tika-vin12t0:2486_10": "Mettābhāvanādīhītiādisaddena karuṇābhāvanādiṃ saṅgaṇhāti.",
  "tika-vin12t0:2486_11": "Tanti vivādamūlaṃ.",
  "tika-vin12t0:2486_12": "“Appavattibhāvāyā”ti iminā anavassavāyāti ettha avapubba sudhātuyā pavattanatthaṃ dasseti.",
  "tika-vin12t0:2487_0": "Sandiṭṭhiparāmāsīti ettha sassa attano idaṃ saṃ,",
  "tika-vin12t0:2487_1": "saṃ diṭṭhiṃ parato āmasatīti sandiṭṭhiparāmāsīti dassento āha “sakameva diṭṭhiṃ parāmasatī”ti.",
  "tika-vin12t0:2487_2": "“Ya”ntiādinā parāmasanākāraṃ dasseti.",
  "tika-vin12t0:2487_3": "Ādhānaggāhīti ettha ābhuso ṭhiyate ādhānanti vacanatthena ādhānasaddo daḷhapariyāyoti āha “daḷhaggāhī”ti.",
  "tika-vin12t0:2487_4": "Daḷhaṃ gaṇhātīti daḷhaggāhī.",
  "tika-vin12t0:2488_0": "273.",
  "tika-vin12t0:2488_1": "Anuvādamūlaniddeso kiñcāpi samānoti yojanā.",
  "tika-vin12t0:2488_2": "Atha khoti tathā samānopi,",
  "tika-vin12t0:2488_3": "ayamettha visesoti sambandho.",
  "tika-vin12t0:2488_4": "Vivadantānaṃ puggalānanti yojanā.",
  "tika-vin12t0:2488_5": "Tathā vivadantāti tenākārena vivadantā,",
  "tika-vin12t0:2488_6": "anuvadantīti sambandho.",
  "tika-vin12t0:2488_7": "“Asukaṃ nāma vipattiṃ āpanno”ti vuttamevatthaṃ āpattiyā sallakkhetvā dassento āha “pārājikaṃ āpannosī”tiādi.",
  "tika-vin12t0:2488_8": "Etthāti anuvādamūle.",
  "tika-vin12t0:2488_9": "Visesoti vivādamūlato viseso.",
  "tika-vin12t0:2488_10": "Vivadantānaṃ kodhūpanāhādīni vivādamūlāni,",
  "tika-vin12t0:2488_11": "anuvadantānaṃ anuvādamūlānīti vuttaṃ hoti.",
  "tika-vin12t0:2489_0": "274.",
  "tika-vin12t0:2489_1": "Mettaṃ kāyakammaṃ nāmāti ettha mettā etassatthīti mettaṃ,",
  "tika-vin12t0:2489_2": "kāyakammaṃ,",
  "tika-vin12t0:2489_3": "mettacittasahagataṃ kāyakammanti vuttaṃ hoti.",
  "tika-vin12t0:2489_4": "Tena vuttaṃ “mettacittena kataṃ kāyakamma”nti.",
  "tika-vin12t0:2489_5": "Sammukhaparammukhānaṃ vitthāraṃ dassento āha “tatthā”tiādi.",
  "tika-vin12t0:2489_6": "Tattha tatthāti tesu sammukhaparammukhesu.",
  "tika-vin12t0:2489_7": "Kāyakammaṃ nāmāti mettaṃ kāyakammaṃ nāma.",
  "tika-vin12t0:2489_8": "Therānaṃ dānaiti sambandho.",
  "tika-vin12t0:2489_9": "Ubhayehipīti navakattherehipi.",
  "tika-vin12t0:2489_10": "Tesūti navakattheresu.",
  "tika-vin12t0:2489_11": "Avamaññanti avamānaṃ.",
  "tika-vin12t0:2489_12": "Attano dunnikkhittānaṃ paṭisāmanaṃ viya paṭisāmananti yojanā.",
  "tika-vin12t0:2489_13": "“Mettākāyakammasaṅkhāto”ti iminā ayampi dhammoti ettha dhammasarūpaṃ dasseti.",
  "tika-vin12t0:2489_14": "Pisaddo upari vakkhamāne dhamme apekkhati.",
  "tika-vin12t0:2489_15": "“Saritabbo”ti iminā anīyasaddo kammavācakoti dasseti.",
  "tika-vin12t0:2489_16": "Satijanakoti sabrahmacārīnaṃ satijanako.",
  "tika-vin12t0:2489_17": "Tassa padassa adhippāyaṃ dassento āha “yo na”ntiādi.",
  "tika-vin12t0:2489_18": "Tattha yoti puggalo.",
  "tika-vin12t0:2489_19": "Nanti mettaṃ kāyakammaṃ.",
  "tika-vin12t0:2489_20": "Taṃ puggalaṃ anussarantīti sambandho.",
  "tika-vin12t0:2489_21": "Yesanti sabrahmacārīnaṃ.",
  "tika-vin12t0:2489_22": "Teti sabrahmacārino.",
  "tika-vin12t0:2489_23": "Pasannacittā hutvāti sambandho.",
  "tika-vin12t0:2489_24": "“Piyaṃ karotī”ti iminā piyakaraṇoti padassa piyaṃ karotīti piyakaraṇoti vacanatthaṃ dasseti.",
  "tika-vin12t0:2489_25": "Eseva nayo garukaraṇoti etthāpi.",
  "tika-vin12t0:2489_26": "“Saṅgahetabbabhāvāyā”ti iminā saṅgahāyāti padassa bhāvappadhānakammaniddesabhāvaṃ dasseti.",
  "tika-vin12t0:2489_27": "Saṅgahetabboti saṅgaho,",
  "tika-vin12t0:2489_28": "tadatthāya.",
  "tika-vin12t0:2489_29": "Tehīti sabrahmacārīhi.",
  "tika-vin12t0:2489_30": "“Samaggabhāvāyā”ti iminā samaggassa bhāvo sāmaggīti vacanatthaṃ dasseti.",
  "tika-vin12t0:2490_0": "Paggayha vacananti paggahetvā vacanaṃ.",
  "tika-vin12t0:2490_1": "Vihāreti ādhāre bhummaṃ,",
  "tika-vin12t0:2490_2": "there asanteti yojanā.",
  "tika-vin12t0:2490_3": "Tanti theraṃ kadā āgamissati nukhoti yojanā.",
  "tika-vin12t0:2490_4": "Mamāyanavacananti mamāyanākārena pavattaṃ vacanaṃ.",
  "tika-vin12t0:2490_5": "Mettāsinehasiniddhānīti mettāsaṅkhātena sinehena sinehitāni.",
  "tika-vin12t0:2490_6": "Nayanānīti cakkhūni.",
  "tika-vin12t0:2490_7": "“Appābādho”ti iminā arogoti padasseva atthaṃ dasseti.",
  "tika-vin12t0:2490_8": "Niccābādhena vā arogo,",
  "tika-vin12t0:2490_9": "āgantukābādhena appābādho,",
  "tika-vin12t0:2490_10": "ajjhattābādhena vā arogo,",
  "tika-vin12t0:2490_11": "bahiddhābādhena appābādho,",
  "tika-vin12t0:2490_12": "kāyābādhena vā arogo,",
  "tika-vin12t0:2490_13": "cittābādhena appābādho.",
  "tika-vin12t0:2490_14": "Samannāharaṇanti punappunaṃ manasikaraṇaṃ.",
  "tika-vin12t0:2491_0": "Na puggalaṃ paṭivibhajitvā bhuñjatīti yojanā.",
  "tika-vin12t0:2491_1": "Tadatthaṃ vitthārento āha “yo hī”tiādi.",
  "tika-vin12t0:2491_2": "Tattha yoti puggalo,",
  "tika-vin12t0:2491_3": "bhuñjatīti sambandho.",
  "tika-vin12t0:2491_4": "“Ettakaṃ…pe…",
  "tika-vin12t0:2491_5": "bhuñjissāmī”ti iminā āmisapaṭivibhattabhogibhāvaṃ dasseti.",
  "tika-vin12t0:2491_6": "“Ettakaṃ vā asukassa ca…pe…",
  "tika-vin12t0:2491_7": "bhuñjissāmī”ti iminā puggalapaṭivibhattabhogibhāvaṃ dasseti.",
  "tika-vin12t0:2491_8": "Ayanti puggalo.",
  "tika-vin12t0:2491_9": "Ābhatanti gāmādito ānītaṃ.",
  "tika-vin12t0:2491_10": "Adātumpīti pisaddena dātumpi vaṭṭatīti dasseti.",
  "tika-vin12t0:2491_11": "Dānañhi nāma na kassaci vāritaṃ.",
  "tika-vin12t0:2491_12": "Sabbesanti dussīlasīlavantānaṃ.",
  "tika-vin12t0:2491_13": "Vuttanti aṭṭhakathāyaṃ vuttaṃ.",
  "tika-vin12t0:2491_14": "Viceyyāti vicinitvā.",
  "tika-vin12t0:2491_15": "Dātumpīti pisaddena avicinitvā sāmaññato dātumpi vaṭṭatīti sampiṇḍeti.",
  "tika-vin12t0:2491_16": "Nanu evaṃ sati puggalavibhāgo kato nāma hoti,",
  "tika-vin12t0:2491_17": "kasmā viceyya dātuṃ vaṭṭatīti āha “na hī”tiādi.",
  "tika-vin12t0:2491_18": "Hīti yasmā.",
  "tika-vin12t0:2491_19": "Eteti gilānādayo.",
  "tika-vin12t0:2491_20": "Idaṃ padaṃ vicinitvāti pade kammaṃ,",
  "tika-vin12t0:2491_21": "“dentenā”ti pade sampadānaṃ.",
  "tika-vin12t0:2491_22": "Hīti saccaṃ.",
  "tika-vin12t0:2491_23": "Iti ayanti iti manasikatvā ayaṃ sāraṇīyadhammapūrako.",
  "tika-vin12t0:2492_0": "Akhaṇḍānītiādīsu paṭhamaṃ tāva khaṇḍachiddasabalakammāsāni dassetvā tesaṃ paṭipakkhavasena akhaṇḍādīni dassento āha “yassā”tiādi.",
  "tika-vin12t0:2492_1": "Tattha yassāti bhikkhussa,",
  "tika-vin12t0:2492_2": "sikkhāpadaṃ bhinnanti sambandho.",
  "tika-vin12t0:2492_3": "Sattasu āpattikkhandhesūti ādhāre bhummaṃ,",
  "tika-vin12t0:2492_4": "sikkhāpadanti sambandho.",
  "tika-vin12t0:2492_5": "Āpattiñhi paṭicca sikkhāpadassa paññattattā āpatti tassa visayo hoti.",
  "tika-vin12t0:2492_6": "Ādimhi vā ante vāti sikkhāpadānaṃ ādimhi vā ante vā.",
  "tika-vin12t0:2492_7": "Vāsaddo aniyamavikappattho.",
  "tika-vin12t0:2492_8": "Sikkhāpade bhinne āpattisambhavato vuttaṃ “sikkhāpadaṃ bhinna”nti.",
  "tika-vin12t0:2492_9": "Khaṇḍaṃ nāmāti chinnaṃ nāma.",
  "tika-vin12t0:2492_10": "Vemajjheti sikkhāpadānaṃ vemajjhe.",
  "tika-vin12t0:2492_11": "Bhinnanti sikkhāpadaṃ bhinnaṃ.",
  "tika-vin12t0:2492_12": "Chiddaṃ nāmāti vivaraṃ nāma.",
  "tika-vin12t0:2492_13": "Dve tīṇi sikkhāpadānīti sambandho.",
  "tika-vin12t0:2492_14": "Sabalaṃ nāmāti citraṃ nāma.",
  "tika-vin12t0:2492_15": "Bhinnānīti sikkhāpadāni bhinnāni.",
  "tika-vin12t0:2492_16": "Kammāsaṃ nāmāti vicitraṃ nāma.",
  "tika-vin12t0:2492_17": "Ettha ca ekasmiṃ ṭhāne ekena visabhāgavaṇṇena citraṃ sabalaṃ nāma,",
  "tika-vin12t0:2492_18": "nānāṭhāne nānāvaṇṇena vicitraṃ kammāsaṃ nāmāti ayametesaṃ viseso.",
  "tika-vin12t0:2492_19": "Khaṇḍādīnaṃ viparivattanavasena akhaṇḍādīni dassento āha “yassa panā”tiādi.",
  "tika-vin12t0:2492_20": "Abhinnānisīlānīti abhinnāni sikkhāpadasīlāni.",
  "tika-vin12t0:2492_21": "Tāni panāti sīlāni pana.",
  "tika-vin12t0:2492_22": "“Etānī”ti padaṃ padālaṅkāramattaṃ.",
  "tika-vin12t0:2492_23": "Bhujissabhāvakaraṇatoti taṇhādāsabyato mocetvā bhujissakaraṇabhāvato.",
  "tika-vin12t0:2492_24": "Iminā “bhujissabhāvakaraṇānī”ti vattabbe uttarapadalopavasena evaṃ vuttanti dasseti.",
  "tika-vin12t0:2492_25": "Bhujissānīti vuccantīti sambandho.",
  "tika-vin12t0:2492_26": "Viññūhīti buddhādīhi sappurisehi.",
  "tika-vin12t0:2492_27": "Upacārasamādhiṃ appanāsamādhiṃ vāti ettha vāsaddo samuccayattho.",
  "tika-vin12t0:2492_28": "Upacārasamādhiñca appanāsamādhiṃ cāti hi attho.",
  "tika-vin12t0:2492_29": "“Saṃvattayantī”ti iminā samādhisaṃvattanikānīti ettha anīyasaddo bahulaṃ kattuvācakoti dasseti.",
  "tika-vin12t0:2492_30": "Sīlasāmaññagatoti ettha samānassa bhāvo sāmaññaṃ,",
  "tika-vin12t0:2492_31": "taṃ gatoti sāmaññagato,",
  "tika-vin12t0:2492_32": "sīlena sāmaññagato sīlasāmaññagato,",
  "tika-vin12t0:2492_33": "hutvā viharatīti yojanā.",
  "tika-vin12t0:2492_34": "Tena vuttaṃ “samānabhāvūpagatasīlo viharatī”ti.",
  "tika-vin12t0:2493_0": "Yāyaṃ diṭṭhīti ettha “diṭṭhī”ti sāmaññagatassāpi saddassa “ariyā”ti saddantarasannidhānena visesavisayattā",
  "tika-vin12t0:2493_1": "sammādiṭṭhīti āha “maggasampayuttā sammādiṭṭhī”ti.",
  "tika-vin12t0:2493_2": "“Maggasampayuttā”ti iminā lokiyasammādiṭṭhiṃ paṭikkhipati.",
  "tika-vin12t0:2493_3": "Niddosāti visuddhattā,",
  "tika-vin12t0:2493_4": "uttamattā vā niddosā.",
  "tika-vin12t0:2493_5": "Iminā ariyasaddo niddosatthavācako anipphannapāṭipadikoti dasseti.",
  "tika-vin12t0:2493_6": "Niyyātīti nibbānaṃ yāti.",
  "tika-vin12t0:2493_7": "Iminā anīyasaddo bahulaṃ kattuvācakoti dasseti.",
  "tika-vin12t0:2493_8": "Yo tathākārī hoti,",
  "tika-vin12t0:2493_9": "takkarassāti yojanā.",
  "tika-vin12t0:2493_10": "Tathākārīti tāya maggasampayuttāya sammādiṭṭhiyā kārī hoti.",
  "tika-vin12t0:2493_11": "Iminā tāya sammādiṭṭhiyā karotīti takkaroti vacanatthaṃ dasseti.",
  "tika-vin12t0:2493_12": "Dukkhakkhayāyāti ettha khīyanaṃ khayo,",
  "tika-vin12t0:2493_13": "dukkhassa khayo dukkhakkhayo,",
  "tika-vin12t0:2493_14": "tadatthāyāti dassento āha “sabbadukkhassa khayattha”nti.",
  "tika-vin12t0:2493_15": "Sesanti vuttavacanato sesaṃ vacanaṃ.",
  "tika-vin12t0:2494_0": "Iti katipucchāvāravaṇṇanāya yojanā samattā.",
  "tika-vin12t0:2495_0": "Khandhakapucchāvāro",
  "tika-vin12t0:2496_0": "Pucchāvissajjanāvaṇṇanā",
  "tika-vin12t0:2497_0": "320.",
  "tika-vin12t0:2497_1": "Upasampadakkhandhakanti mahākhandhakaṃ.",
  "tika-vin12t0:2497_2": "“Nidānena ca niddesena ca saddhi”nti iminā saha nidānenāti sanidānaṃ,",
  "tika-vin12t0:2497_3": "saha niddesenāti saniddesanti vacanatthaṃ dasseti.",
  "tika-vin12t0:2497_4": "Ettha nidānenāti sikkhāpadapaññattidesasaṅkhātena nidānena.",
  "tika-vin12t0:2497_5": "Niddesenāti puggalādiniddesena.",
  "tika-vin12t0:2497_6": "Tatthāti upasampadakkhandhake.",
  "tika-vin12t0:2497_7": "Samukkaṭṭhapadānanti ettha samukkaṭṭhasaddo uttamapariyāyoti āha “uttamānī”ti.",
  "tika-vin12t0:2497_8": "Padānīti “na bhikkhave ūnavīsativasso puggalo upasampādetabbo”ti ādinā nayena vuttāni padāni.",
  "tika-vin12t0:2497_9": "Imehi padehi “samukkaṭṭhāni padāni samukkaṭṭhapadānī”ti vacanatthaṃ dasseti.",
  "tika-vin12t0:2497_10": "Itīti ayamattho.",
  "tika-vin12t0:2497_11": "Kasmā panettha “samukkaṭṭhapadānaṃ kati āpattiyo”ti padānameva sāmivasena niddeso kato,",
  "tika-vin12t0:2497_12": "nanu āpattiyo nāma puggalānaññeva hontīti āha “yena yena hī”tiādi.",
  "tika-vin12t0:2497_13": "Hīti yasmā.",
  "tika-vin12t0:2497_14": "Yena yena padena paññattāti sambandho.",
  "tika-vin12t0:2497_15": "Sā sāti āpatti.",
  "tika-vin12t0:2497_16": "Dve āpattiyoti ettha dvinnaṃ āpattīnaṃ sarūpaṃ dassento āha “pācittiyaṃ,",
  "tika-vin12t0:2497_17": "dukkaṭa”nti.",
  "tika-vin12t0:2498_0": "Nassanteteti nassantu ete.",
  "tika-vin12t0:2498_1": "Vinassanteteti vinassantu ete bhikkhūti attho.",
  "tika-vin12t0:2498_2": "Tehīti bhikkhūhi.",
  "tika-vin12t0:2498_3": "Vadatoti vadantānaṃ.",
  "tika-vin12t0:2498_4": "Sesesu uposathakaraṇesūti sambandho.",
  "tika-vin12t0:2498_5": "“Dukkaṭāpattiyevā”ti iminā ekā āpattīti ettha atthapakaraṇādivasena dukkaṭāpattiyevāti dasseti.",
  "tika-vin12t0:2499_0": "Pavāraṇakkhandhakepīti pisaddo uposathakkhandhakaṃ apekkhati.",
  "tika-vin12t0:2500_0": "Cammasaṃyuttepīti cammena saṃyuttaṃ katvā desite khandhakepi,",
  "tika-vin12t0:2500_1": "cammakkhandhakepīti attho.",
  "tika-vin12t0:2500_2": "Pisaddo pavāraṇakkhandhakaṃ apekkhati.",
  "tika-vin12t0:2500_3": "Bhesajjakkhandhakepīti pisaddo cammakkhandhakaṃ apekkhati.",
  "tika-vin12t0:2500_4": "Samantāti aṅgajātassa samantato.",
  "tika-vin12t0:2501_0": "Tatthāti kathinakkhandhake. Cīvarasaṃyutteti cīvarakkhandhake.",
  "tika-vin12t0:2502_0": "Campeyyaketi campeyyakkhandhake. Samuccayakkhandhakesupīti pisaddo campeyyakkhandhakaṃ apekkhati.",
  "tika-vin12t0:2503_0": "Samathakkhandhake imā dve āpattiyo hontīti yojanā.",
  "tika-vin12t0:2503_1": "Eseva nayo sesesupi.",
  "tika-vin12t0:2503_2": "Khuddakavatthuketi khuddakavatthukkhandhake.",
  "tika-vin12t0:2503_3": "Garubhaṇḍavissajjaneti garubhaṇḍassa vissajjane.",
  "tika-vin12t0:2504_0": "Saṅghabhedeti saṅghabhedakkhandhake.",
  "tika-vin12t0:2504_1": "“Samācāraṃ pucchissanti vutte vattakkhandhake”ti iminā samācārasaddena vattakkhandhakaṃ gahetabbanti dasseti.",
  "tika-vin12t0:2504_2": "Sāti dukkaṭāpatti.",
  "tika-vin12t0:2504_3": "“Tathā”ti padena “ekā dukkaṭāpattiyevā”ti padaṃ atidisati.",
  "tika-vin12t0:2504_4": "“Pātimokkhaṭṭhapane”ti iminā pāḷiyaṃ ṭhapanaṃ pucchissanti ettha “pātimokkha”ntiādipadassa lopaṃ dasseti.",
  "tika-vin12t0:2504_5": "Pañcasatikasattasatikesūti pañcasatikakkhandhakasattasatikakkhandhakesu.",
  "tika-vin12t0:2504_6": "Āropitoti ettha rupadhātuyā dvikammikattā,",
  "tika-vin12t0:2504_7": "nyādigaṇattā ca “dhammo”ti padhānakammameva vuttaṃ,",
  "tika-vin12t0:2504_8": "na “saṅgaha”nti apadhānakammaṃ.",
  "tika-vin12t0:2504_9": "Tena vuttaṃ “dhammo saṅgaha”nti.",
  "tika-vin12t0:2504_10": "Tatthāti pañcasatikasattasatikesu.",
  "tika-vin12t0:2505_0": "Iti khandhakapucchāvaṇṇanāya yojanā samattā.",
  "tika-vin12t0:2506_0": "Ekuttarikanayo",
  "tika-vin12t0:2507_0": "Ekuttarikanayo ekakavāravaṇṇanā",
  "tika-vin12t0:2508_0": "321.",
  "tika-vin12t0:2508_1": "Evaṃ khandhakapucchāya vaṇṇanaṃ katvā idāni ekuttarikanayassa taṃ karonto āha “āpatti…pe… naye”ti.",
  "tika-vin12t0:2508_2": "Tattha ekuttarikanaye evaṃ vinicchayo veditabboti yojanā.",
  "tika-vin12t0:2508_3": "“Cha āpattisamuṭṭhānānī”ti iminā samuṭṭhānāni āpattiṃ karontīti atthena āpattikarā nāmāti dasseti.",
  "tika-vin12t0:2508_4": "Etesanti channaṃ āpattisamuṭṭhānānaṃ.",
  "tika-vin12t0:2508_5": "Hīti yasmā,",
  "tika-vin12t0:2508_6": "āpajjatīti sambandho.",
  "tika-vin12t0:2508_7": "Sikkhāpade cāti mātikāsikkhāpade ca.",
  "tika-vin12t0:2508_8": "Lahukā āpattīti ettha appasāvajjattā na lahukā nāma hoti,",
  "tika-vin12t0:2508_9": "lahukena pana vinayakammenāti āha “lahukena vinayakammena visujjhanato”ti.",
  "tika-vin12t0:2508_10": "Pañcavidhāti thullaccayādivasena pañcapakārā.",
  "tika-vin12t0:2508_11": "Kenacīti lahukena vā garukena vā kenaci ākārena.",
  "tika-vin12t0:2508_12": "Saṃvijjati gihibhāvato avaseso samaṇabhāvo etissāti sāvasesā,",
  "tika-vin12t0:2508_13": "paṭipakkhavasena anavasesā.",
  "tika-vin12t0:2508_14": "Dve āpattikkhandhāti pārājikasaṅghādisesavasena dve āpattikkhandhā.",
  "tika-vin12t0:2509_0": "“Karontī”ti iminā antarāyikāti ettha ṇikapaccayassa atthaṃ dasseti.",
  "tika-vin12t0:2509_1": "Antarāyikā āpattiyo sabbathā antarāyikā hontīti āha “antarāyikaṃ āpannassāpī”tiādi.",
  "tika-vin12t0:2509_2": "Desetvā suddhipattassāti sambandho.",
  "tika-vin12t0:2509_3": "Lokavajjāti lokehi vajjetabbā.",
  "tika-vin12t0:2509_4": "Paṇṇattivajjāti bhagavato paṇṇattiyā vajjetabbā.",
  "tika-vin12t0:2509_5": "Yanti yaṃ āpattiṃ āpajjatīti sambandho.",
  "tika-vin12t0:2509_6": "Karontoti kiriyamānato.",
  "tika-vin12t0:2509_7": "Ettha hi mānasaddassa antādeso.",
  "tika-vin12t0:2509_8": "Iminā karaṇaṃ kiriyanti bhāvatthaṃ dasseti.",
  "tika-vin12t0:2509_9": "Āpajjatīti puggalo āpajjati.",
  "tika-vin12t0:2509_10": "Sā āpatti kiriyato samuṭṭhitā nāmāti yojanā.",
  "tika-vin12t0:2509_11": "Kā āpatti viyāti āha “pārājikāpatti viyā”ti.",
  "tika-vin12t0:2509_12": "Eseva nayo anantaravākyesupi.",
  "tika-vin12t0:2510_0": "Pubbāpattīti ettha pubbasaddo paṭhamatthoti āha “paṭhamaṃ āpannāpattī”ti.",
  "tika-vin12t0:2510_1": "“Āpannā”ti padena majjhelopaṃ dasseti.",
  "tika-vin12t0:2510_2": "Pacchā āpannāpattīti vattabhedadukkaṭāpatti.",
  "tika-vin12t0:2510_3": "Mūlavisuddhiyāti mūle kāyaci āpattiyā amissattā visuddhiyā āpattiyā.",
  "tika-vin12t0:2510_4": "Kurundiyaṃ vuttanti sambandho.",
  "tika-vin12t0:2510_5": "Idampīti kurundiyaṃ vuttavacanampi.",
  "tika-vin12t0:2510_6": "Pisaddena purimaṃ mahāaṭṭhakathāvacanaṃ apekkhati.",
  "tika-vin12t0:2510_7": "Ekena pariyāyenāti ekena kāraṇena.",
  "tika-vin12t0:2511_0": "Yāti āpatti,",
  "tika-vin12t0:2511_1": "desitā hotīti sambandho.",
  "tika-vin12t0:2511_2": "Ayaṃ desitā gaṇanūpikā nāmāti yojanā.",
  "tika-vin12t0:2511_3": "Yā desitā hoti,",
  "tika-vin12t0:2511_4": "ayaṃ agaṇanūpikā nāmāti yojanā.",
  "tika-vin12t0:2511_5": "Saussāhenevāti punapi āpajjissāmīti saha ussāheneva.",
  "tika-vin12t0:2511_6": "Hīti saccaṃ, yasmā vā.",
  "tika-vin12t0:2511_7": "“Gaṇanaṃ na upetī”ti iminā gaṇanaṃ na upagacchatīti agaṇanūpikāti vacanatthaṃ dasseti.",
  "tika-vin12t0:2511_8": "Aṭṭhame vatthusmiṃ pūraṇeti sambandho.",
  "tika-vin12t0:2511_9": "Idaṃ pāḷiyaṃ aṭṭhavatthukapūraṇavasena bhikkhunīnaṃ āgatattā bhikkhuniyo sandhāya vuttaṃ.",
  "tika-vin12t0:2511_10": "Bhikkhūnampi dutiyapārājikaṭṭhāne labbhatiyeva.",
  "tika-vin12t0:2512_0": "Thullavajjāti ettha thullaṃ vajjaṃ etissāti thullavajjāti dassento āha “thulladose paññattā”ti.",
  "tika-vin12t0:2512_1": "Yā ca dhammikassa paṭissavassa asaccāpane āpatti atthi,",
  "tika-vin12t0:2512_2": "sā ca gihipaṭisaṃyuttāti yojanā.",
  "tika-vin12t0:2512_3": "Pañcānantariyakammāpattīti pañcahi ānantariyakammehi āpannā pārājikāpatti.",
  "tika-vin12t0:2512_4": "Sudinnattherādīti ādisaddena dhaniyattherādayo saṅgaṇhāti.",
  "tika-vin12t0:2512_5": "Ādikammikoti ādikammaṃ karonto,",
  "tika-vin12t0:2512_6": "tasmiṃ niyutto vā.",
  "tika-vin12t0:2512_7": "Makkaṭisamaṇādīti ādisaddena vajjiputtakādayo saṅgaṇhāti.",
  "tika-vin12t0:2512_8": "Yo kadāci karahaci āpattiṃ āpajjati,",
  "tika-vin12t0:2512_9": "so adhiccāpattiko nāmāti yojanā.",
  "tika-vin12t0:2512_10": "Paratopi eseva nayo.",
  "tika-vin12t0:2513_0": "“Codetī”ti iminā codetīti codakoti vacanatthaṃ dasseti.",
  "tika-vin12t0:2513_1": "“Codito”ti iminā coditabboti cudito,",
  "tika-vin12t0:2513_2": "soyeva cuditakoti vacanatthaṃ dasseti.",
  "tika-vin12t0:2513_3": "Pañcadasasūti pātimokkhaṭṭhapanakkhandhake vuttesu pañcadasadhammesu.",
  "tika-vin12t0:2513_4": "Tenāti adhammacodakena,",
  "tika-vin12t0:2513_5": "coditoti sambandho.",
  "tika-vin12t0:2513_6": "Pātimokkhaṭṭhapanakkhandhake vutte sacce ca akuppe ca atiṭṭhantopi adhammacuditakoyeva nāma,",
  "tika-vin12t0:2513_7": "so pana dhammacodakena coditeyeva kuppanto adhammacuditako nāma,",
  "tika-vin12t0:2513_8": "adhammacodakena codite pana kuppantopi adhammacuditako nāma na hoti,",
  "tika-vin12t0:2513_9": "tasmā idha na vutto.",
  "tika-vin12t0:2513_10": "“Samannāgato”ti iminā niyatā etassa santīti niyatoti vacanatthaṃ dasseti.",
  "tika-vin12t0:2514_0": "Āpajjituṃ bhabbāti bhabbāpattikā.",
  "tika-vin12t0:2514_1": "Kenaci kammena akatopi anukkhittakoyeva nāma,",
  "tika-vin12t0:2514_2": "so pana ukkhittakoti saṅkābhāvato idha na vutto.",
  "tika-vin12t0:2514_3": "Ayanti tajjanīyādikammakato bhikkhu.",
  "tika-vin12t0:2514_4": "Hīti yasmā,",
  "tika-vin12t0:2514_5": "na kopetīti sambandho.",
  "tika-vin12t0:2514_6": "Liṅgadaṇḍakammasaṃvāsanāsanāhīti liṅganāsanena ca daṇḍakammanāsanena ca saṃvāsanāsanena ca.",
  "tika-vin12t0:2514_7": "Yenāti bhikkhunā.",
  "tika-vin12t0:2514_8": "Soti nānāsaṃvāsako.",
  "tika-vin12t0:2514_9": "Dvinnaṃ nānāsaṃvāsakānaṃ viseso heṭṭhā vuttoyeva.",
  "tika-vin12t0:2514_10": "Ṭhapanaṃ jānitabbanti ettha kiṃ ṭhapanaṃ nāmāti āha “pātimokkhaṭṭhapana”nti.",
  "tika-vin12t0:2515_0": "Iti ekakavāravaṇṇanāya yojanā samattā.",
  "tika-vin12t0:2516_0": "Ekuttarikanayo dukavāravaṇṇanā",
  "tika-vin12t0:2517_0": "322.",
  "tika-vin12t0:2517_1": "Dukesu acittakā āpattīti sambandho.",
  "tika-vin12t0:2517_2": "Bhūtārocanāpattīti pācittiyāpatti.",
  "tika-vin12t0:2517_3": "Abhūtārocanāpattīti pārājikathullaccayāpatti.",
  "tika-vin12t0:2517_4": "Padasodhammādikātiādisaddena uttarichapañcavācā saṅgahitā.",
  "tika-vin12t0:2517_5": "Mañcapīṭhādīnantiādisaddena bhisiādayo saṅgaṇhāti.",
  "tika-vin12t0:2517_6": "Anāpucchāgamanādīsūti ādisaddena anuddharitvā gamanaṃ saṅgaṇhāti.",
  "tika-vin12t0:2517_7": "Sapuggaloti so attasaṅkhāto puggalo sapuggalo.",
  "tika-vin12t0:2517_8": "Parapuggaloti paro puggalo parapuggalo.",
  "tika-vin12t0:2517_9": "Garukanti saṅghādisesaṃ.",
  "tika-vin12t0:2517_10": "Lahukanti pācittiyaṃ.",
  "tika-vin12t0:2517_11": "Puna garukanti pārājikaṃ.",
  "tika-vin12t0:2517_12": "Puna lahukanti pācittiyameva.",
  "tika-vin12t0:2518_0": "Aṅgulimattampīti pisaddena kesaggamattampīti atthaṃ sampiṇḍeti.",
  "tika-vin12t0:2518_1": "Tanti mañcapīṭhaṃ.",
  "tika-vin12t0:2518_2": "Gamiyo āpajjati nāmāti sambandho.",
  "tika-vin12t0:2519_0": "“Ādiyanto āpajjati nāmā”tiādinā atthāpatti ādiyanto āpajjatīti pāḷiyaṃ ādiyanto hutvā āpajjati āpatti atthīti yojanānayaṃ dasseti.",
  "tika-vin12t0:2519_1": "Evañhi sati “āpajjatī”ti ākhyātapadaṃ “atthī”ti kiriyantaraṃ apekkhitvā kattā hotīti daṭṭhabbaṃ.",
  "tika-vin12t0:2519_2": "Atha vā ādiyanto puggalo yaṃ āpattiṃ āpajjati,",
  "tika-vin12t0:2519_3": "sā āpatti atthīti yojanā.",
  "tika-vin12t0:2519_4": "Eseva nayo aññesupi.",
  "tika-vin12t0:2519_5": "Mūgabbatādīnīti ādisaddena govatakukkuravatādīni saṅgaṇhāti.",
  "tika-vin12t0:2519_6": "Pārivāsikādayo āpajjantīti sambandho.",
  "tika-vin12t0:2519_7": "Tajjanīyādikammakatā vā puggalāti yojanā.",
  "tika-vin12t0:2519_8": "Asamādiyantā āpajjantīti asamādiyantā hutvā āpajjanti.",
  "tika-vin12t0:2519_9": "Teti puggale.",
  "tika-vin12t0:2519_10": "Karonto āpajjati nāmāti karonto hutvā āpajjati nāmāti yojanā.",
  "tika-vin12t0:2519_11": "Evaṃ dento āpajjati nāmātiādīsupi.",
  "tika-vin12t0:2520_0": "Ekarattachārattasattāhadasāhamāsātikkamesūti “ekarattampi ticīvarena vippavaseyyā”ti ca “chārattaparamaṃ",
  "tika-vin12t0:2520_1": "tena bhikkhunā tena cīvarena vippavasitabba”nti ca “sattāhaparamaṃ sannidhikārakaṃ paribhuñjitabba”nti",
  "tika-vin12t0:2520_2": "ca “dasāhaparamaṃ atirekacīvaraṃ dhāretabba”nti ca “māsaparamaṃ nikkhipitabba”nti ca vuttakālātikkamesu.",
  "tika-vin12t0:2521_0": "Imaṃ pana āpattiṃ āpajjati nāmāti sambandho.",
  "tika-vin12t0:2522_0": "Yasmiṃ pakkhe nisinnoti yasmiṃ pakkhe sayaṃ nisinno.",
  "tika-vin12t0:2522_1": "Tesanti attano pakkhe nisinnānaṃ,",
  "tika-vin12t0:2522_2": "nānāsaṃvāsakanti sambandho.",
  "tika-vin12t0:2522_3": "Yesanti sakapakkhe nisinnānaṃ.",
  "tika-vin12t0:2522_4": "Kammaṃ kopetīti nānāsaṃvāsakattā kammaṃ kopeti.",
  "tika-vin12t0:2522_5": "Itaresanti parapakkhe nisinnānaṃ.",
  "tika-vin12t0:2522_6": "Hatthapāsaṃ anāgatattā kammaṃ kopetīti yojanā.",
  "tika-vin12t0:2522_7": "“Eseva nayo”ti vuttavacanaṃ vitthārento āha “yesaṃ hī”tiādi.",
  "tika-vin12t0:2522_8": "Yesanti sakapakkhe vā parapakkhe vā nisinnānaṃ yesaṃ bhikkhūnaṃ.",
  "tika-vin12t0:2522_9": "Soti bhikkhu.",
  "tika-vin12t0:2522_10": "Āpajjitabbatoti āpajjitabbabhāvato.",
  "tika-vin12t0:2522_11": "Iminā puggalena chahi samuṭṭhānehi āpajjitabbāti āpattiyoti vacanatthaṃ dasseti.",
  "tika-vin12t0:2522_12": "Kammena vā salākaggāhena vāti ettha uddeso kamme lakkhaṇahāranayena saṅgahaṃ gacchati,",
  "tika-vin12t0:2522_13": "vohārānussāvanā salākaggāheti dassento āha “uddeso ceva…pe… eka”nti.",
  "tika-vin12t0:2522_14": "Pubbabhāgāti saṅghabhedassa pubbabhāge pavattā.",
  "tika-vin12t0:2522_15": "Pamāṇanti saṅghabhedassa kāraṇaṃ.",
  "tika-vin12t0:2523_0": "Addhānahīno nāmāti ettha addhānasaddo kālapariyāyoti āha “ūnavīsativasso”ti.",
  "tika-vin12t0:2523_1": "Theyyasaṃvāsakādayotiādisaddena titthiyapakkantakabhikkhunīdūsakapañcānantariyā saṅgahetabbā.",
  "tika-vin12t0:2523_2": "Aṭṭha abhabbapuggalā karaṇadukkaṭakā nāma hontīti yojanā.",
  "tika-vin12t0:2523_3": "Ettha kattabbanti karaṇaṃ, kammaṃ,",
  "tika-vin12t0:2523_4": "duṭṭhu kattabbanti dukkaṭaṃ,",
  "tika-vin12t0:2523_5": "kammameva.",
  "tika-vin12t0:2523_6": "Karaṇaṃ dukkaṭametassāti karaṇadukkaṭako.",
  "tika-vin12t0:2523_7": "Visesanaparanipāto “agyāhito”tiādīsu viya.",
  "tika-vin12t0:2523_8": "Tadevatthaṃ dassento āha “dukkaṭakiriyā”tiādi.",
  "tika-vin12t0:2523_9": "No ca yācatīti ettha yācadhātuyā padhānakammaṃ dassento āha “upasampada”nti,",
  "tika-vin12t0:2523_10": "“saṅgha”nti apadhānakammamānetabbaṃ.",
  "tika-vin12t0:2523_11": "Tepiṭakoti tipiṭakaṃ vācuggatavasena dhārako.",
  "tika-vin12t0:2523_12": "Āṇāyapīti pisaddo “matenapī”ti atthaṃ sampiṇḍeti.",
  "tika-vin12t0:2523_13": "Yācantassevāti nissayaṃ ācariyaṃ yācantasseva.",
  "tika-vin12t0:2523_14": "Yaṃ vatthuṃ ajjhācaranto āpattiṃ āpajjati,",
  "tika-vin12t0:2523_15": "taṃ vatthu sātisāraṃ nāmāti yojanā.",
  "tika-vin12t0:2524_0": "Upaghātikāti ettha upahanantīti upaghātā,",
  "tika-vin12t0:2524_1": "teyeva upaghātikāti dassento āha “upaghātā”ti.",
  "tika-vin12t0:2524_2": "Tatthāti dvīsu upaghātikesu.",
  "tika-vin12t0:2524_3": "Dve venayikāti ettha vinayena siddhā venayikāti dassento āha “vinayasiddhā”ti.",
  "tika-vin12t0:2524_4": "“Dve atthā”ti iminā ṇikasaddassa sarūpaṃ dasseti.",
  "tika-vin12t0:2524_5": "Paññattānulomaṃ nāma daṭṭhabbanti sambandho.",
  "tika-vin12t0:2524_6": "Paccayaghātoti paccayassa ghāto.",
  "tika-vin12t0:2524_7": "Iminā setughātoti ettha setusaddo paccayavācakoti dasseti.",
  "tika-vin12t0:2524_8": "Cittassāpīti pisaddo pageva kāyavācānanti dasseti.",
  "tika-vin12t0:2524_9": "Itipīti pisaddo dutiyatthasampiṇḍano.",
  "tika-vin12t0:2524_10": "“Pamāṇenā”ti iminā mattakāritāti ettha mattasaddo pamāṇatthoti dasseti.",
  "tika-vin12t0:2524_11": "“Karaṇa”nti iminā kāritāti taddhitabhāvaṃ kitabhāvena dasseti sabhāgattā.",
  "tika-vin12t0:2524_12": "Kāyadvārikanti kāyadvāre pavattaṃ āpattiṃ.",
  "tika-vin12t0:2524_13": "Iminā āpajjatīti padassa kammaṃ dasseti.",
  "tika-vin12t0:2524_14": "Kāyeneva vuṭṭhātīti kāyasāmaggiyā dānattā kāyeneva vuṭṭhāti.",
  "tika-vin12t0:2524_15": "Sīsamakkhanādīti ādisaddena pādamakkhanādiṃ saṅgaṇhāti.",
  "tika-vin12t0:2525_0": "Tanti bhāraṃ.",
  "tika-vin12t0:2525_1": "“Nittharituṃ vīriyaṃ ārabhatī”ti iminā vahanākāraṃ dasseti.",
  "tika-vin12t0:2525_2": "Thero samānoti yojanā.",
  "tika-vin12t0:2525_3": "Navahanākāraṃ dassento āha “anujānāmī”tiādi.",
  "tika-vin12t0:2525_4": "“Kukkuccāyitvā karotī”ti iminā kukkuccasaddassa nāmadhātuṃ dasseti.",
  "tika-vin12t0:2525_5": "“Divā ca ratto cā”ti iminā abhiṇhaṃ āsavavaḍḍhanaṃ dasseti.",
  "tika-vin12t0:2525_6": "Tattha tatthāti tesu tesu vibhaṅgakkhandhakesu.",
  "tika-vin12t0:2526_0": "Iti dukavāravaṇṇanāya yojanā samattā.",
  "tika-vin12t0:2527_0": "Ekuttarikanayo tikavāravaṇṇanā",
  "tika-vin12t0:2528_0": "323.",
  "tika-vin12t0:2528_1": "Tikesu bhagavati tiṭṭhante yaṃ āpattiṃ āpajjati,",
  "tika-vin12t0:2528_2": "sā āpatti atthīti yojanā.",
  "tika-vin12t0:2528_3": "Sabbatthāti sabbesu padesu.",
  "tika-vin12t0:2528_4": "Vitthāraṃ dassento āha “tatthā”tiādi.",
  "tika-vin12t0:2528_5": "Tattha tatthāti tikesu,",
  "tika-vin12t0:2528_6": "vitthāro evaṃ veditabboti yojanā.",
  "tika-vin12t0:2528_7": "Lohituppādāpattīti anulomapārājikāpatti.",
  "tika-vin12t0:2528_8": "“Āvusovādenā”ti “āvuso”ti vohārena.",
  "tika-vin12t0:2528_9": "Voti tumhehi.",
  "tika-vin12t0:2529_0": "Kāleti purebhattakāle.",
  "tika-vin12t0:2529_1": "Vikāleti pacchābhattakāle.",
  "tika-vin12t0:2529_2": "Avasesaṃ āpattinti sambandho.",
  "tika-vin12t0:2529_3": "Dasavassomhīti ahaṃ dasavasso amhi.",
  "tika-vin12t0:2529_4": "Navoti pañcavassaaparipuṇṇo.",
  "tika-vin12t0:2529_5": "Majjhimoti pañcavassato paṭṭhāya yāva dasavassaaparipuṇṇo.",
  "tika-vin12t0:2529_6": "Kusalacitto āpajjatīti kusalacitto hutvā āpajjati.",
  "tika-vin12t0:2529_7": "Abyākatacittoti supantassa bhavaṅgacittaṃ sandhāya vuttaṃ.",
  "tika-vin12t0:2529_8": "Yanti āpattiṃ.",
  "tika-vin12t0:2529_9": "Sabbanti āpattiṃ,",
  "tika-vin12t0:2529_10": "āpajjatīti sambandho.",
  "tika-vin12t0:2529_11": "Dukkhavedanāsamaṅgī hutvā āpajjatīti yojanā.",
  "tika-vin12t0:2529_12": "Yanti āpattiṃ.",
  "tika-vin12t0:2530_0": "Tayo paṭikkhepāti ettha paṭikkhepassa sāmikaṃ dassento āha “buddhassa bhagavato”ti.",
  "tika-vin12t0:2530_1": "Kilesasallekhanakapaṭipattiyāti kilesaṃ sallikhati tanuṃ karotīti kilesasallekhanakā,",
  "tika-vin12t0:2530_2": "sāyeva paṭipatti kilesasallekhanakapaṭipatti, tāya.",
  "tika-vin12t0:2531_0": "Parisaṃ upaṭṭhāpento bāloti sambandho.",
  "tika-vin12t0:2531_1": "Parisaṃ upaṭṭhāpento paṇḍito cāti sambandho.",
  "tika-vin12t0:2531_2": "Avasesaṃ āpattinti yojanā.",
  "tika-vin12t0:2531_3": "Kāḷeti kāḷapakkhe.",
  "tika-vin12t0:2531_4": "Juṇheti juṇhapakkhe.",
  "tika-vin12t0:2532_0": "Kattikapuṇṇamāsiyāti pacchimakattikapuṇṇamāsiyā.",
  "tika-vin12t0:2532_1": "Kurundiyaṃ vuttanti sambandho.",
  "tika-vin12t0:2532_2": "Suvuttakāraṇaṃ dassento āha “cātumāsa”ntiādi.",
  "tika-vin12t0:2532_3": "Hīti yasmā,",
  "tika-vin12t0:2532_4": "pariyesanto ca nivāsento ca bhikkhūti yojanā.",
  "tika-vin12t0:2533_0": "Vatthunti methunadhammādivatthuṃ.",
  "tika-vin12t0:2534_0": "Paṭicchādeti etāyāti paṭicchādīti karaṇatthopi yujjati.",
  "tika-vin12t0:2534_1": "Vitthāraṃ dassento āha “dvāraṃ pidahitvā”tiādi.",
  "tika-vin12t0:2534_2": "Etadevāti parikammameva.",
  "tika-vin12t0:2534_3": "Ubhayatthāti ubhayesu jantāgharapaṭicchādiudakapaṭicchādīsu.",
  "tika-vin12t0:2534_4": "Sabbanti akhilaṃ parikammādiṃ.",
  "tika-vin12t0:2534_5": "Niyyantīti nilīyitvā yanti.",
  "tika-vin12t0:2534_6": "Iminā vahantīti ettha vahadhātu gatyatthoti dasseti.",
  "tika-vin12t0:2534_7": "Abbhamahikādhūmarajarāhuvimuttanti abbhena ca mahikāya ca dhūmena ca rajena ca rāhunā ca vimuttaṃ.",
  "tika-vin12t0:2534_8": "Tesūti abbhādīsu.",
  "tika-vin12t0:2534_9": "Tathāti yathā candamaṇḍalaṃ virocati,",
  "tika-vin12t0:2534_10": "tathā sūriyamaṇḍalaṃ.",
  "tika-vin12t0:2535_0": "Karaṇīyena hutvāti sambandho.",
  "tika-vin12t0:2536_0": "Kappentoti karonto.",
  "tika-vin12t0:2536_1": "Āgantuko āpajjatīti sambandho.",
  "tika-vin12t0:2536_2": "Anajjhiṭṭhoti anajjhesito hutvāti sambandho.",
  "tika-vin12t0:2536_3": "Tiṇavatthārakasamathe kāyena vuṭṭhāti kāyasāmaggiyā dānattā.",
  "tika-vin12t0:2537_0": "Āgāḷhāya ceteyyāti āgāḷhasaddo daḷhapariyāyoti āha “daḷhabhāvāyā”ti.",
  "tika-vin12t0:2537_1": "Ā bhuso gāhiyate āgāḷho,",
  "tika-vin12t0:2537_2": "gāḷho bāḷho daḷhoti atthato ekaṃ.",
  "tika-vin12t0:2537_3": "Ceteyyāti pakappeyya.",
  "tika-vin12t0:2537_4": "Na pūrayatoti na pūrayantassa.",
  "tika-vin12t0:2537_5": "Alajjī ca hoti bālo ca apakatatto cāti ettha bālamattaapakatattamattena kammaṃ na kātabbaṃ,",
  "tika-vin12t0:2537_6": "āpattivaseneva pana kātabbanti dassento āha “bālo”tiādi.",
  "tika-vin12t0:2537_7": "Tattha bālo na jānātīti sambandho.",
  "tika-vin12t0:2537_8": "Ayanti bālo.",
  "tika-vin12t0:2537_9": "Ettāvatāti ettakena ajānanamattena.",
  "tika-vin12t0:2537_10": "Bālabhāvamūlakaṃ āpattinti sambandho.",
  "tika-vin12t0:2537_11": "Dve āpattikkhandheti pārājikasaṅghādisesavasena dve āpattirāsayo.",
  "tika-vin12t0:2537_12": "Tesanti tiṇṇaṃ puggalānaṃ,",
  "tika-vin12t0:2537_13": "kātabbanti sambandho.",
  "tika-vin12t0:2538_0": "Kāyiko davo nāmāti kāyiko parihāso nāma.",
  "tika-vin12t0:2538_1": "Mukhālambarakaraṇādibhedoti mukhena ālambaranāmakatūriyakiccassa karaṇādibhedo.",
  "tika-vin12t0:2538_2": "Dvīhipi dvārehīti kāyavacīvasena dvīhipi dvārehi.",
  "tika-vin12t0:2538_3": "Kāyadvāre paññattasikkhāpadavītikkamoti kāyadvāre paññattassa kāyasaṃsaggādisikkhāpadassa vītikkamo.",
  "tika-vin12t0:2538_4": "Vacīdvāre paññattasikkhāpadavītikkamoti vacīdvāre paññattassa duṭṭhullavācādisikkhāpadassa vītikkamo.",
  "tika-vin12t0:2538_5": "Kāyikena upaghātikenāti ettha upaghātikaṃ nāma asikkhananti āha “asikkhanenā”ti.",
  "tika-vin12t0:2538_6": "Kasmā asikkhanaṃ upaghātaṃ nāmāti āha “yo hī”tiādi.",
  "tika-vin12t0:2538_7": "Tattha yoti puggalo.",
  "tika-vin12t0:2538_8": "Tanti kāyadvāre paññattasikkhāpadaṃ.",
  "tika-vin12t0:2538_9": "Nanti evameva.",
  "tika-vin12t0:2538_10": "Hi yasmā upaghātetīti sambandho.",
  "tika-vin12t0:2538_11": "Vejjakammena samannāgatoti sambandho.",
  "tika-vin12t0:2538_12": "Sāsanauggahaṇaārocanādinā vācasikena micchājīvenāti yojanā.",
  "tika-vin12t0:2539_0": "“Mā bhaṇḍanaṃ karī”ti iminā “mā”ti paṭisedhassa “karī”ti pāṭhasesena sambandhitabbabhāvaṃ dasseti.",
  "tika-vin12t0:2539_1": "Na voharitabbanti ettha vipubbaavapubba-",
  "tika-vin12t0:2539_2": "haradhātu kathanatthoti āha “na kiñci vattabba”nti.",
  "tika-vin12t0:2539_3": "Hīti saccaṃ.",
  "tika-vin12t0:2539_4": "Bījanaggāhādiketi ādisaddena dhammajjhesanādiṃ saṅgaṇhāti.",
  "tika-vin12t0:2539_5": "Okāsakammaṃ kārentassāti ettha “okāsa”nti ca “okāsakamma”nti ca sadisanti āha “okāsaṃ kārentassā”ti.",
  "tika-vin12t0:2539_6": "Na ādātabbanti na gaṇhitabbaṃ.",
  "tika-vin12t0:2539_7": "Tamevatthaṃ dassento āha “yattha gahetvā”tiādi.",
  "tika-vin12t0:2540_0": "Yanti vinayaṃ.",
  "tika-vin12t0:2540_1": "Soti bhikkhu.",
  "tika-vin12t0:2540_2": "Soti vinayo.",
  "tika-vin12t0:2540_3": "Tassāti bhikkhussa.",
  "tika-vin12t0:2540_4": "Idanti kammaṃ.",
  "tika-vin12t0:2540_5": "Aññaṃ pucchāti mayā aññaṃ bhikkhuṃ pucchāhīti yojanā.",
  "tika-vin12t0:2540_6": "Itīti evaṃ.",
  "tika-vin12t0:2540_7": "Soti tīhaṅgehi samannāgato bhikkhu.",
  "tika-vin12t0:2540_8": "Assāti tīhaṅgehi samannāgatassa.",
  "tika-vin12t0:2540_9": "Na sākacchitabboti na saha kathetabbo.",
  "tika-vin12t0:2541_0": "“Laddhi”nti iminā idamappahāyāti ettha idaṃsaddassa visayaṃ dasseti.",
  "tika-vin12t0:2541_1": "“Avijahitvā”ti iminā hādhātu tvāpaccayoti dasseti.",
  "tika-vin12t0:2541_2": "Suddhaṃ brahmacārinti ettha sabbathā kilesasuddho khīṇāsavova gahetabboti āha “khīṇāsavaṃ bhikkhu”nti.",
  "tika-vin12t0:2541_3": "“Pātabyabhāva”nti iminā pātabyatanti ettha tāpaccayo bhāvatthe hotīti dasseti.",
  "tika-vin12t0:2541_4": "“Paṭisevana”nti iminā pātabyasaddo yathākāmaparibhuñjanatthoti dasseti.",
  "tika-vin12t0:2541_5": "Gativisodhananti duggatito sugatiyā visujjhanaṃ.",
  "tika-vin12t0:2541_6": "“Akusalāni ceva mūlāni cā”ti iminā akusalasaddassa ca mūlasaddassa ca tulyādhikaraṇabhāvaṃ dasseti.",
  "tika-vin12t0:2541_7": "Tasmā akusalasaṅkhātāni mūlāni akusalamūlānīti tulyādhikaraṇasamāso kātabbo.",
  "tika-vin12t0:2541_8": "Duccaritānīti ettha dusaddassa duṭṭhuvirūpatthabhāvaṃ dassento āha “duṭṭhu caritāni,",
  "tika-vin12t0:2541_9": "virūpāni vā caritānī”ti.",
  "tika-vin12t0:2541_10": "Virūpānīti vikārasabhāvāni.",
  "tika-vin12t0:2541_11": "“Karaṇabhūtenā”ti iminā “kattubhūtenā”ti atthaṃ paṭikkhipati.",
  "tika-vin12t0:2541_12": "Tattha tatthāti tasmiṃ tasmiṃ khandhake.",
  "tika-vin12t0:2542_0": "Iti tikavāravaṇṇanāya yojanā samattā.",
  "tika-vin12t0:2543_0": "Ekuttarikanayo catukkavāravaṇṇanā",
  "tika-vin12t0:2544_0": "324.",
  "tika-vin12t0:2544_1": "Catukkesu evaṃ vinicchayo veditabboti yojanā.",
  "tika-vin12t0:2544_2": "Tiṇavatthārakasamathaṭṭhānanti tiṇavatthārakasamathena adhikaraṇavūpasamitaṭṭhānaṃ.",
  "tika-vin12t0:2544_3": "Parassa kammavācāyāti parassa karaṇabhūtāya kammavācāya.",
  "tika-vin12t0:2544_4": "Tatoti catukkato.",
  "tika-vin12t0:2544_5": "Paresūti aññesu catukkesu evamattho veditabboti yojanā.",
  "tika-vin12t0:2544_6": "Tamevāti kāyadvārikameva.",
  "tika-vin12t0:2544_7": "Puna tamevāti vacīdvārikameva.",
  "tika-vin12t0:2544_8": "Āpajjitabbāpattiñca sahāgāraseyyāpattiñcāti yojanā.",
  "tika-vin12t0:2544_9": "Jaggantoti jāgaranto.",
  "tika-vin12t0:2545_0": "Acittako āpajjati nāmāti “acittako bhikkhu āpajjati nāmā”ti vā “acittako hutvā āpajjati nāmā”ti vā yojanā kātabbā.",
  "tika-vin12t0:2545_1": "Sabhāganti vatthusabhāgaṃ.",
  "tika-vin12t0:2545_2": "Tañcāti aññataraṃ tañca āpattiṃ.",
  "tika-vin12t0:2545_3": "Itīti evaṃ.",
  "tika-vin12t0:2546_0": "Kammenāti samanubhāsanakammena. Kammena vuṭṭhātīti kammena eva vuṭṭhāti.",
  "tika-vin12t0:2547_0": "Soti gihiparikkhāro, āhaṭo hotīti sambandho. Avāpuraṇanti kuñcikaṃ. Antoti bhaṇḍāgārassa anto.",
  "tika-vin12t0:2548_0": "Sammukhā vuṭṭhātīti sammukhā eva vuṭṭhāti.",
  "tika-vin12t0:2549_0": "Sayitāya eva bhikkhuniyāti yojanā.",
  "tika-vin12t0:2549_1": "Idanti sahāgāraseyyāpattiṃ,",
  "tika-vin12t0:2549_2": "paṭiccāti sambandho.",
  "tika-vin12t0:2549_3": "Etanti “liṅgapātubhāvenā”ti vacanaṃ,",
  "tika-vin12t0:2549_4": "vuttanti sambandho.",
  "tika-vin12t0:2549_5": "Ubhinnampīti bhikkhubhikkhunīnampi.",
  "tika-vin12t0:2549_6": "Liṅgapaṭilābhenāti itthiliṅgapaṭilābhena.",
  "tika-vin12t0:2549_7": "Paṭhamanti ādikappakāle.",
  "tika-vin12t0:2549_8": "“Paṭhamaṃ uppannavasenā”ti iminā pure uppannaṃ purimanti vacanatthaṃ dasseti.",
  "tika-vin12t0:2549_9": "“Seṭṭhabhāvenā”ti iminā purabhāvena seṭṭhabhāvena uppannaṃ purimanti vacanatthaṃ dasseti.",
  "tika-vin12t0:2549_10": "“Purisaliṅga”nti iminā imapaccayassa sarūpaṃ dasseti.",
  "tika-vin12t0:2549_11": "Purisakuttapurisākārādīti ādisaddena purisanimittādayo saṅgaṇhāti.",
  "tika-vin12t0:2549_12": "Yāni chacattālīsa sikkhāpadānīti yojanā.",
  "tika-vin12t0:2549_13": "Iminā vuttanayānusārena dutiyacatukkepi attho veditabbo.",
  "tika-vin12t0:2549_14": "Tehīti tiṃsādhikehi satasikkhāpadehi.",
  "tika-vin12t0:2550_0": "Mahāpadesāti vinaye āgatā mahāpadesā.",
  "tika-vin12t0:2550_1": "Kasmā mahāpadesā “sāmukkaṃsā”ti vuccantīti āha “te hī”tiādi.",
  "tika-vin12t0:2550_2": "Tattha teti cattāro mahāpadesā,",
  "tika-vin12t0:2550_3": "vuccantīti sambandho.",
  "tika-vin12t0:2550_4": "“Saya”nti iminā sāmukkaṃsāti ettha saṃsaddassa sayamatthaṃ dasseti.",
  "tika-vin12t0:2550_5": "“Ukkhipitvā”ti iminā ukkaṃsasaddo ukkhipanatthoti dasseti.",
  "tika-vin12t0:2550_6": "“Ṭhapitattā”ti iminā sayaṃ ukkaṃsitvā ṭhapitā sāmukkaṃsāti vacanatthaṃ dasseti.",
  "tika-vin12t0:2550_7": "“Ajjhoharaṇīyaparibhogā”ti iminā bāhiraparibhogaṃ nivatteti.",
  "tika-vin12t0:2550_8": "Udakaṃ panāti kenaci asaṃsaggaṃ pasannodakaṃ pana.",
  "tika-vin12t0:2550_9": "Kāleti sappadaṭṭhakāle.",
  "tika-vin12t0:2550_10": "“Pañca vā dasa vā sīlānī”ti iminā pañca vā dasa vā sīlāni upāsakasīlanti dasseti.",
  "tika-vin12t0:2551_0": "Tattha cāti vihāre ca.",
  "tika-vin12t0:2551_1": "Ubhopīti āgantukāvāsikavasena ubhopi.",
  "tika-vin12t0:2551_2": "Asādhāraṇanti dvīhi asādhāraṇaṃ.",
  "tika-vin12t0:2551_3": "Āpattinti bhikkhunīhiyeva sādhāraṇaṃ āpattiṃ.",
  "tika-vin12t0:2551_4": "Gamiyacatukkepīti pisaddo āgantukacatukkaṃ apekkhati.",
  "tika-vin12t0:2551_5": "Vatthunānattatāvāti methunādivatthunānattatā eva.",
  "tika-vin12t0:2551_6": "Hīti saccaṃ, yasmā vā.",
  "tika-vin12t0:2551_7": "Sāti āpatti.",
  "tika-vin12t0:2551_8": "Tathāti yathā kāyasaṃsagge,",
  "tika-vin12t0:2551_9": "tathā lasuṇakhādaneti yojanā.",
  "tika-vin12t0:2551_10": "Etthāti vatthunānattatādicatukke.",
  "tika-vin12t0:2551_11": "Cattāri pārājikānīti bhikkhupātimokkhe āgatāni.",
  "tika-vin12t0:2551_12": "Visuṃ āpajjantesupi eseva nayoti sambandho.",
  "tika-vin12t0:2552_0": "Purimacatukketi vatthunānattatādicatukke.",
  "tika-vin12t0:2552_1": "Yo paṭhamo pañhoti yojanā.",
  "tika-vin12t0:2552_2": "Idhāti vatthusabhāgatādicatukke.",
  "tika-vin12t0:2552_3": "Yo cāti yo ca pañho.",
  "tika-vin12t0:2552_4": "Tatthāti vatthunānattatādicatukke.",
  "tika-vin12t0:2552_5": "Tatiyacatutthesu pañhesūti sambandho.",
  "tika-vin12t0:2553_0": "“Saddhivihārikassā”ti padaṃ “kattabba”iti pade sampadānaṃ.",
  "tika-vin12t0:2554_0": "Garukanti pārājikaṃ. Lahukanti thullaccayaṃ vā dukkaṭaṃ vā.",
  "tika-vin12t0:2555_0": "Aṭṭhannaṃ bhikkhunīnaṃ paṭipāṭiyā nisīditabbato vuttaṃ “navamabhikkhunito”ti.",
  "tika-vin12t0:2555_1": "Paccuṭṭhānārahāti paṭimukhaṃ upaṭṭhātuṃ arahā.",
  "tika-vin12t0:2555_2": "Avisesena cāti “bhikkhū”ti vā “bhikkhunī”ti vā visesa,",
  "tika-vin12t0:2555_3": "makatvā sāmaññena ca.",
  "tika-vin12t0:2555_4": "“Āsanārahacatukkassā”ti padaṃ “paṭhamapada”nti pade avayavisambandho.",
  "tika-vin12t0:2556_0": "Asādhāraṇanti bhikkhūhi asādhāraṇaṃ.",
  "tika-vin12t0:2556_1": "Vikāle kappatīti tadahuvikāle kappati.",
  "tika-vin12t0:2556_2": "Kālātītanti kālayāmasattahātītaṃ.",
  "tika-vin12t0:2556_3": "Yāvakālikādittayañca akappiyamaṃsañca uggahitakañca apaṭiggahitakañcāti yojanā.",
  "tika-vin12t0:2557_0": "Guṇaṅguṇūpāhanañca dhuvanhānañca cammattharaṇañca guṇaṅguṇūpāhanadhuvanhānacammattharaṇāni.",
  "tika-vin12t0:2557_1": "Imāni cattārīti pañcavaggena gaṇena upasampadadānādīni.",
  "tika-vin12t0:2557_2": "Idhāti paccantimesu janapadesu.",
  "tika-vin12t0:2557_3": "Idhāti majjhimesu.",
  "tika-vin12t0:2557_4": "Idanti catubbidhaṃ vatthu.",
  "tika-vin12t0:2557_5": "Dīpetumpīti dīpanampi.",
  "tika-vin12t0:2557_6": "Tuṃpaccayo hi katvatthajotako.",
  "tika-vin12t0:2557_7": "Eseva nayo dīpetuṃ panāti etthāpi.",
  "tika-vin12t0:2557_8": "Sesaṃ anuññātakanti sambandho.",
  "tika-vin12t0:2557_9": "Ubhayatthapīti paccantimamajjhimavasena ubhayatthāpi.",
  "tika-vin12t0:2558_0": "Chandapārisuddhiakkhānaṃ ekaṃ katvā “cattāro”ti vuttaṃ.",
  "tika-vin12t0:2558_1": "Cattāro pubbakiccāti liṅgavipallāso,",
  "tika-vin12t0:2558_2": "“cattāri pubbakiccānī”ti hi attho.",
  "tika-vin12t0:2558_3": "Evaṃ vuttāni imāni cattārīti sambandho.",
  "tika-vin12t0:2558_4": "Evaṃ āgatā sammutiyoti sambandho.",
  "tika-vin12t0:2558_5": "Sabbatthāti sabbesu catukkesu.",
  "tika-vin12t0:2559_0": "Iti catukkavāravaṇṇanāya yojanā samattā.",
  "tika-vin12t0:2560_0": "Ekuttarikanayo pañcakavāravaṇṇanā",
  "tika-vin12t0:2561_0": "325.",
  "tika-vin12t0:2561_1": "Pañcakesu “pañca puggalā niyatā”ti etaṃ ānantariyānameva gahaṇanti yojanā.",
  "tika-vin12t0:2561_2": "Pañca chedana kā āpattiyo nāma veditabbāti sambandho.",
  "tika-vin12t0:2561_3": "Yā vikappanā vuttāti yojanā.",
  "tika-vin12t0:2561_4": "Ussaṅkitoti uṭṭhahitvā saṅkito.",
  "tika-vin12t0:2561_5": "Parisaṅkitoti punappunaṃ saṅkito.",
  "tika-vin12t0:2561_6": "Akuppo arahattaphalasaṅkhāto dhammo imassāti akuppadhammo,",
  "tika-vin12t0:2561_7": "khīṇāsavo.",
  "tika-vin12t0:2561_8": "Khīṇāsavo samānopi ussaṅkito ceva parisaṅkito cāti yojanā.",
  "tika-vin12t0:2561_9": "Pariharitabbāti apanetabbā.",
  "tika-vin12t0:2561_10": "Hīti saccaṃ, yasmā vā.",
  "tika-vin12t0:2561_11": "Etesūti agocaresu.",
  "tika-vin12t0:2561_12": "Thūpacīvaranti ettha thūpaṃ parikkhipitvā kataṃ cīvaraṃ thūpacīvaranti dassento āha “vammika”ntiādi.",
  "tika-vin12t0:2561_13": "Vammiko hi thūpayati uddhaṃ ārohatīti thūpoti vuccati.",
  "tika-vin12t0:2561_14": "Nhānaṭṭhāneti sabbesaṃ nhānaṭṭhāne.",
  "tika-vin12t0:2561_15": "Tañhi udakena kāyaṃ abhisiñcati etthāti abhisekanti vuccati.",
  "tika-vin12t0:2561_16": "Abhiseke chaḍḍitaṃ ābhisekikaṃ, cīvaraṃ.",
  "tika-vin12t0:2561_17": "Tena vuttaṃ “chaḍḍitacīvara”nti.",
  "tika-vin12t0:2561_18": "Bhatapaṭiyābhatanti ettha bharadhātuyā posanatthaṃ paṭikkhipitvā dhāraṇatthaṃ dassento āha “susānaṃ netvā puna ānītaka”nti.",
  "tika-vin12t0:2561_19": "Tattha “susāna”nti iminā kammaṃ dasseti,",
  "tika-vin12t0:2561_20": "“punā”ti iminā paṭisaddassa atthaṃ dasseti.",
  "tika-vin12t0:2561_21": "Imehi padehi susānaṃ bhataṃ hutvā gehaṃ paṭiābharitabbanti bhatapaṭiyābhatanti vacanatthaṃ dasseti,",
  "tika-vin12t0:2561_22": "yakāro padasandhikaro. Pāḷiyaṃ,",
  "tika-vin12t0:2561_23": "aṭṭhakathāyañca potthakesu “gatapaṭiyāgata”nti kaṇṭhajatatiyakkharena pāṭho atthi,",
  "tika-vin12t0:2561_24": "so asundaro.",
  "tika-vin12t0:2562_0": "Kāyo paṭhamaṃ,",
  "tika-vin12t0:2562_1": "vācā dutiyaṃ,",
  "tika-vin12t0:2562_2": "kāyavācā tatiyaṃ,",
  "tika-vin12t0:2562_3": "idaṃ sandhāya “tatiyenā”ti vuttaṃ.",
  "tika-vin12t0:2562_4": "Tatthevāti antarapeyyāle eva.",
  "tika-vin12t0:2563_0": "Adinnanti ettha akārassa nakāriyabhāvañca tapaccayassa kammavācakabhāvañca dassento āha “aññena na dinna”nti.",
  "tika-vin12t0:2563_1": "Tattha “aññenā”ti iminā tapaccayassa kammavācakabhāvaṃ dasseti,",
  "tika-vin12t0:2563_2": "nakārena akārassa kāriyaṃ dasseti.",
  "tika-vin12t0:2563_3": "Kena kāraṇena aviditanti āha “paṭiggaṇhāmīti cetanāya abhāvenā”ti.",
  "tika-vin12t0:2563_4": "Aviditanti apākaṭaṃ.",
  "tika-vin12t0:2563_5": "Naṭasamajjādidānanti naṭasamajjādīnaṃ sabbesaṃ dānaṃ.",
  "tika-vin12t0:2563_6": "Usabhavissajjananti usabhassa vissajjanaṃ.",
  "tika-vin12t0:2563_7": "Idaṃ upalakkhaṇavasena vuttaṃ.",
  "tika-vin12t0:2563_8": "Sabbāsampi pana manussāmanussānaṃ itthīnaṃ methunarativasena purisānaṃ dānampi gahetabbaṃ.",
  "tika-vin12t0:2563_9": "Itthidānanti etthāpi yāsaṃ kāsañci itthīnaṃ yesaṃ kesañci purisānaṃ dānaṃ gahetabbaṃ.",
  "tika-vin12t0:2563_10": "Paṭibhānacittakammadānanti methunasevanapaṭibhānacittakammadānaṃ.",
  "tika-vin12t0:2563_11": "Lokassāti lokena.",
  "tika-vin12t0:2563_12": "Kathetukamyatāti kathetukāmatā.",
  "tika-vin12t0:2563_13": "“Na suppaṭivinodayā”ti iminā dukkhena paṭivinodetabbāti duppaṭivinodayā,",
  "tika-vin12t0:2563_14": "paṭivinodetuṃ na sukarāti dasseti.",
  "tika-vin12t0:2563_15": "Upāyenāti yuttiyā.",
  "tika-vin12t0:2564_0": "Phussadevatthero aṭṭhāsi kirāti sambandho.",
  "tika-vin12t0:2564_1": "Ekaṃsanti bhummatthe cetaṃ upayogavacanaṃ.",
  "tika-vin12t0:2564_2": "Ekasmiṃ aṃseti hi attho.",
  "tika-vin12t0:2564_3": "Buddhārammaṇanti buddhaguṇārammaṇaṃ.",
  "tika-vin12t0:2564_4": "Māroti devaputtamāro,",
  "tika-vin12t0:2564_5": "gatoti sambandho.",
  "tika-vin12t0:2564_6": "Gomayanti gomīḷhaṃ.",
  "tika-vin12t0:2564_7": "Jaraggavoti jaragoṇo.",
  "tika-vin12t0:2564_8": "Tādisamevāti gomayavippakiraṇasabhāvameva.",
  "tika-vin12t0:2564_9": "Vippakāranti visesapakārena karaṇaṃ.",
  "tika-vin12t0:2564_10": "Vaṅkapādanti kuṭilapādaṃ.",
  "tika-vin12t0:2564_11": "Parikasantoti paricchedaṃ katvā vilekhanto.",
  "tika-vin12t0:2564_12": "Vigacchapurisoti vikāraṃ,",
  "tika-vin12t0:2564_13": "virūpaṃ vā gatapuriso.",
  "tika-vin12t0:2564_14": "“Vibhacchapuriso”tipi pāṭho,",
  "tika-vin12t0:2564_15": "visesena sobhaṇaṃ bhakkhapurisoti attho.",
  "tika-vin12t0:2564_16": "Ayameva pāṭho abhidhānādīsu (abhidhānappadīpikāyaṃ 102 gāthāyaṃ) dissati.",
  "tika-vin12t0:2564_17": "Samantāti kaṭaandhakāravihārassa samantato.",
  "tika-vin12t0:2564_18": "Māro siyā nu khoti yojanā.",
  "tika-vin12t0:2564_19": "Na asakkhiṃ iti āhāti yojanā.",
  "tika-vin12t0:2564_20": "Diṭṭhapubboti pubbe diṭṭho.",
  "tika-vin12t0:2564_21": "Mahānubhāvoti deviddhiyā mahānubhāvo.",
  "tika-vin12t0:2564_22": "Iṅghāti uyyojanatthe nipāto,",
  "tika-vin12t0:2564_23": "uyyojemīti attho.",
  "tika-vin12t0:2564_24": "Attabhāvanti tava attabhāvaṃ.",
  "tika-vin12t0:2564_25": "Tādisaṃ rūpanti buddhassa bhagavato attabhāvasadisaṃ rūpaṃ.",
  "tika-vin12t0:2564_26": "Taṃsarikkhakanti tena rūpena sadisaṃ.",
  "tika-vin12t0:2564_27": "Patirūpameva sadisaṭṭhena patirūpakaṃ,",
  "tika-vin12t0:2564_28": "na ekaṃsasadisaṃ rūpaṃ kiñci sadisarūpanti attho.",
  "tika-vin12t0:2564_29": "Sakattabhāvanti sassa eso sako,",
  "tika-vin12t0:2564_30": "soyeva attabhāvo sakattabhāvo, taṃ.",
  "tika-vin12t0:2564_31": "Ayanti māro.",
  "tika-vin12t0:2564_32": "Kathanti kena kāraṇena bhagavā na sobhati nu kho,",
  "tika-vin12t0:2564_33": "sobhatiyevāti attho.",
  "tika-vin12t0:2564_34": "Tadeva samatthetuṃ vuttaṃ “sabbaso vītarāgadosamoho”ti.",
  "tika-vin12t0:2564_35": "Vañcitomhīti ahaṃ vañcito amhi.",
  "tika-vin12t0:2564_36": "Kiṃ atthīti kiṃ nāma atthi,",
  "tika-vin12t0:2564_37": "mama vañcanacittaṃ natthīti adhippāyo.",
  "tika-vin12t0:2564_38": "Daharabhikkhu paṭilabhatītiādinā sambandhitabbaṃ.",
  "tika-vin12t0:2565_0": "Daharabhikkhu aṭṭhāsīti sambandho.",
  "tika-vin12t0:2565_1": "Saṅkārachaḍḍaniṃ pacchinti sambandho.",
  "tika-vin12t0:2565_2": "Saṅkāraṃ chaḍḍeti imāyāti saṅkārachaḍḍanī.",
  "tika-vin12t0:2565_3": "Tissadattatthero nāma pucchīti sambandho.",
  "tika-vin12t0:2565_4": "Nāvātoti potato.",
  "tika-vin12t0:2565_5": "Pañhāsahassanti samathavipassanākammaṭṭhānesu pucchāsahassaṃ.",
  "tika-vin12t0:2565_6": "Pucchīti daharaṃ pucchi.",
  "tika-vin12t0:2565_7": "Paricchindīti tasmiṃ divase kātabbavattaṃ niṭṭhapesīti attho.",
  "tika-vin12t0:2565_8": "Yonakavisayatoti yonakalokato.",
  "tika-vin12t0:2565_9": "Aṭṭha kappe anussarīti cetiyaṅgaṇaṃ disvā cittassa pasīdanato pubbenivāsañāṇena aṭṭha kappe anussari.",
  "tika-vin12t0:2566_0": "Eko bhikkhu gatoti sambandho.",
  "tika-vin12t0:2566_1": "Devatā pupphahatthā aṭṭhaṃsūti manussavesaṃ gahetvā aṭṭhaṃsu.",
  "tika-vin12t0:2566_2": "Tena vuttaṃ “kataragāmavāsikātthā”ti.",
  "tika-vin12t0:2566_3": "Tumhe katarasmiṃ gāme vasanasīlā attha bhavathāti yojanā.",
  "tika-vin12t0:2566_4": "Idhevāti imasmiṃyeva ṭhāne.",
  "tika-vin12t0:2566_5": "Ṭhitāmhāti mayaṃ ṭhitā amhāti yojanā.",
  "tika-vin12t0:2567_0": "Ayaṃ kathāti ayaṃ vakkhamānakathā.",
  "tika-vin12t0:2567_1": "Kiṃ amaccaputto pāsādiko nu khoti yojanā.",
  "tika-vin12t0:2567_2": "Neti amaccaputtaabhayatthere.",
  "tika-vin12t0:2567_3": "Ñātakā agamaṃsūti sambandho.",
  "tika-vin12t0:2567_4": "Theramātāpi pahiṇīti sambandho.",
  "tika-vin12t0:2567_5": "Pisaddena ñātake apekkhati.",
  "tika-vin12t0:2567_6": "Pahiṇākāraṃ dassento āha “putto me”tiādi.",
  "tika-vin12t0:2567_7": "Amaccaputto ārūḷhoti sambandho.",
  "tika-vin12t0:2567_8": "Abhayatthero āhāti sambandho.",
  "tika-vin12t0:2567_9": "Tenāti amaccaputtena.",
  "tika-vin12t0:2567_10": "Yugaggāhanti yugassa gāhaṃ.",
  "tika-vin12t0:2567_11": "“Mahallakattherassa sammaṭṭhaṭṭhāne kacavaraṃ chaḍḍetvā”ti vacanaṃ āvi karonto āha “atītattabhāve kirā”tiādi.",
  "tika-vin12t0:2567_12": "Amaccaputto chaḍḍesīti sambandho.",
  "tika-vin12t0:2568_0": "Tanti sammajjanavattaṃ.",
  "tika-vin12t0:2568_1": "Tatrāti “satthusāsanaṃ kataṃ hotī”tivacane.",
  "tika-vin12t0:2568_2": "Āyasmā sāriputto nisīdi kirāti sambandho.",
  "tika-vin12t0:2568_3": "Bhagavā paccāgañchīti sambandho.",
  "tika-vin12t0:2568_4": "Pādānīti pādassa akkamanaṭṭhānāni,",
  "tika-vin12t0:2568_5": "pādacetiyānīti attho.",
  "tika-vin12t0:2568_6": "Thero nisīdīti sambandho.",
  "tika-vin12t0:2568_7": "Jaṇṇukehi patiṭṭhāya “pādacetiyaṃ vanditvā”ti pāṭhaseso ajjhāharitabbo.",
  "tika-vin12t0:2568_8": "Me nisinnabhāvaṃ me satthā aññāsi vatāti yojanā.",
  "tika-vin12t0:2568_9": "Mesaddo hi pubbaparāpekkho.",
  "tika-vin12t0:2568_10": "Codananti dosāropanaṃ.",
  "tika-vin12t0:2568_11": "Kāressāmīti dasabalaṃ kāressāmi.",
  "tika-vin12t0:2568_12": "Bhagavā āhāti sambandho.",
  "tika-vin12t0:2568_13": "Gatosīti tvaṃ gato asi,",
  "tika-vin12t0:2568_14": "vicarantassa tuyhaṃ na patirūpanti yojanā.",
  "tika-vin12t0:2568_15": "Tatoti codanakālato.",
  "tika-vin12t0:2569_0": "Ettako vinicchayo upalabbhatīti sambandho.",
  "tika-vin12t0:2569_1": "Bhāsapariyantanti vacanaparicchedaṃ.",
  "tika-vin12t0:2569_2": "Ayanti kathā.",
  "tika-vin12t0:2569_3": "Ettakaṃ vacananti sambandho.",
  "tika-vin12t0:2569_4": "Gayhūpaganti gahetabbabhāvaṃ upagamanaṃ,",
  "tika-vin12t0:2569_5": "gaṇhituṃ khamanīyanti attho.",
  "tika-vin12t0:2569_6": "Tānīti dve mūlāni.",
  "tika-vin12t0:2569_7": "Puna tānīti samudayabhūtāni cha āpattisamuṭṭhānāni.",
  "tika-vin12t0:2569_8": "Vatthunti methunādivatthuṃ.",
  "tika-vin12t0:2569_9": "Itipīti pisaddo paṭhamanayaṃ apekkhati.",
  "tika-vin12t0:2569_10": "Ettha paṭhamanaye mūlena samudayassa pāyato abhedo hoti,",
  "tika-vin12t0:2569_11": "pacchimanaye pana sabbathā bhedo hoti.",
  "tika-vin12t0:2569_12": "Tasmā pacchimanayoyeva yuttataroti daṭṭhabbo.",
  "tika-vin12t0:2569_13": "“Vūpasammatī”ti iminā “nirujjhatī”ti padassa samucchedanirodhaṃ dasseti.",
  "tika-vin12t0:2569_14": "Vuṭṭhānenāti parivāsādivinayakammena.",
  "tika-vin12t0:2570_0": "Tettiṃsamūlānaṃ sarūpaṃ dassento āha “vivādādhikaraṇassa dvādasa mūlānī”tiādi.",
  "tika-vin12t0:2570_1": "Ekaṃ mūlanti sambandho.",
  "tika-vin12t0:2570_2": "Tānīti tettiṃsa mūlāni.",
  "tika-vin12t0:2570_3": "Paratoti parasmiṃ.",
  "tika-vin12t0:2570_4": "“Aṭṭhārasa bhedakaravatthūnī”tiādinā adhikaraṇānaṃ samuṭṭhānaṃ dasseti.",
  "tika-vin12t0:2570_5": "Cattāri saṅghakiccāni nissāya uppajjatīti yojanā.",
  "tika-vin12t0:2570_6": "Idanti vatthu.",
  "tika-vin12t0:2570_7": "Sattannaṃ nidānanti sattannaṃ āpattikkhandhānaṃ paññattiṭṭhānasaṅkhātaṃ nidānaṃ.",
  "tika-vin12t0:2570_8": "Etthāti ṭhāne.",
  "tika-vin12t0:2570_9": "Paññattiṃ na jānātīti ettha “anupaññattiṃ na jānātī”ti vakkhamānattā paṭhamapaññatti gahetabbāti āha “paṭhamapaññattiṃ na jānātī”ti.",
  "tika-vin12t0:2570_10": "Anupaññattīti ettha anusaddo naupacchinnatthoti āha “punappunaṃ paññattiṃ na jānātī”ti.",
  "tika-vin12t0:2570_11": "Pacchātthopi yujjateva paṭhamapaññattito pacchā paññattattā.",
  "tika-vin12t0:2570_12": "Anusandhivacanapathanti ettha anusandhīnaṃ vasena vacanapathanti dassento āha “kathānusandhivinicchayānusandhivasena vatthu”nti.",
  "tika-vin12t0:2570_13": "Ñattikiccanti ñattiyā kiccaṃ.",
  "tika-vin12t0:2570_14": "Iminā ñattiyāti ettha sāmyatthe sāmivacanaṃ.",
  "tika-vin12t0:2570_15": "Karadhātusambandhe karaṇavacanampi yujjateva.",
  "tika-vin12t0:2570_16": "Karaṇanti ettha ca yupaccayassa kammatthabhāvañca dasseti.",
  "tika-vin12t0:2570_17": "Na kevalaṃ ñattikamme eva ñattikiccaṃ na jānāti,",
  "tika-vin12t0:2570_18": "atha kho ñattidutiyañatticatutthakammesupi na jānātīti dassento āha “ñattidutiyañatticatutthakammesū”tiādi.",
  "tika-vin12t0:2570_19": "Pubbe ṭhapetabbāti ñatti nāma kammavācāya pubbe ṭhapetabbāti na jānāti.",
  "tika-vin12t0:2570_20": "Iminā napubbakusalabhāvaṃ dasseti.",
  "tika-vin12t0:2570_21": "“Pacchā”ti iminā naaparakusalabhāvaṃ dasseti.",
  "tika-vin12t0:2570_22": "Pisaddena paṭhamanayaṃ apekkhati.",
  "tika-vin12t0:2570_23": "“Kālaṃ na jānātī”ti iminā akālaññūti padassa viggahavākyaṃ dasseti.",
  "tika-vin12t0:2570_24": "Kālaṃ dassento āha “anajjhiṭṭho”tiādi.",
  "tika-vin12t0:2571_0": "“Dhutaṅge ānisaṃsaṃ ajānitvā”ti iminā mandamomūhānaṃ phalaṃ dasseti.",
  "tika-vin12t0:2571_1": "Pāpicchoti ettha pāpiccho nāma paccayalābhassa patthanāti āha “paccayalābhaṃ patthayamāno”ti.",
  "tika-vin12t0:2571_2": "Kāyaviveko ca cittaviveko ca upadhiviveko ca kāyacittaupadhivivekaṃ,",
  "tika-vin12t0:2571_3": "samāhāradvando,",
  "tika-vin12t0:2571_4": "pubbapadesu uttarapadalopo.",
  "tika-vin12t0:2571_5": "Etassāti āraññikassa.",
  "tika-vin12t0:2571_6": "Iminā imāya attho idamattho,",
  "tika-vin12t0:2571_7": "so etassatthīti idamatthīti vacanatthaṃ dasseti.",
  "tika-vin12t0:2571_8": "Appicchaññevātiādīsu evasaddānaṃ chaḍḍetabbatthaṃ dassento āha “na aññaṃ kiñci lokāmisa”nti.",
  "tika-vin12t0:2572_0": "Navavidhanti divasavasena tividhaṃ,",
  "tika-vin12t0:2572_1": "tathā kattabbākāravasena,",
  "tika-vin12t0:2572_2": "tathā kārakavasenāti navavidhaṃ uposathaṃ.",
  "tika-vin12t0:2573_0": "Kāyaduccaritādi yasmā na pasādaṃ saṃvatteti,",
  "tika-vin12t0:2573_1": "na pasādāya vā saṃvattati,",
  "tika-vin12t0:2573_2": "tasmā apāsādikanti vuccati.",
  "tika-vin12t0:2573_3": "Tena vuttaṃ “apāsādikanti kāyaduccaritādi akusala”nti.",
  "tika-vin12t0:2573_4": "Velaṃ atikkammāti bhojanādikālaṃ atikkamitvā.",
  "tika-vin12t0:2573_5": "Iminā ativelanti ettha atisaddassa atikkamanatthañca “ativela”nti padassa “viharato”ti pade kiriyavisesanabhāvañca dasseti.",
  "tika-vin12t0:2573_6": "Appaṃ kālanti yojanā.",
  "tika-vin12t0:2573_7": "Avataraṇaṃ otāroti dassento āha “otaraṇa”nti.",
  "tika-vin12t0:2573_8": "Sabbatthāti sabbesu pañcakesu.",
  "tika-vin12t0:2574_0": "Iti pañcakavāravaṇṇanāya yojanā samattā.",
  "tika-vin12t0:2575_0": "Ekuttarikanayo chakkavāravaṇṇanā",
  "tika-vin12t0:2576_0": "326.",
  "tika-vin12t0:2576_1": "Chakkesu evamattho veditabboti yojanā.",
  "tika-vin12t0:2576_2": "Itīti evaṃ.",
  "tika-vin12t0:2576_3": "Imā cha sāmīciyoti yojanā.",
  "tika-vin12t0:2576_4": "Tatthāti chasu ākāresu.",
  "tika-vin12t0:2576_5": "Satisammosenāti satiyā vippavāsena.",
  "tika-vin12t0:2577_0": "Tatthāti cuddasasu paramesu.",
  "tika-vin12t0:2577_1": "Tatoti chakkato.",
  "tika-vin12t0:2577_2": "Ekaṃ apanetvāti yaṃkiñci ekaṃ apanetvā.",
  "tika-vin12t0:2577_3": "Sesesūti chahi paramehi sesesu aṭṭhasu paramesu.",
  "tika-vin12t0:2577_4": "Aññānipi chakkānīti paṭhamachakkato aññānipi aṭṭha chakkāni.",
  "tika-vin12t0:2578_0": "Cha āpattiyoti tīṇi chakkānīti “cha āpattiyo”ti vuttāni tīṇi chakkānīti yojanā.",
  "tika-vin12t0:2578_1": "Vuttadvayaṃ ekaṃ katvā.",
  "tika-vin12t0:2578_2": "Nhāneti nhānasikkhāpade.",
  "tika-vin12t0:2578_3": "Chakkadvayanti ādāyasamādāyavasena chakkadvayaṃ.",
  "tika-vin12t0:2578_4": "Sabbatthāti sabbesu chakkesu.",
  "tika-vin12t0:2579_0": "Iti chakkavāravaṇṇanāya yojanā samattā.",
  "tika-vin12t0:2580_0": "Ekuttarikanayo sattakavāravaṇṇanā",
  "tika-vin12t0:2581_0": "327. Sattakesu chasu sāmīcīsu pakkhipitvāti sambandho. Tatthevāti samathakkhandhake eva.",
  "tika-vin12t0:2582_0": "Campeyyaketi campeyyakkhandhake.",
  "tika-vin12t0:2582_1": "“Asaddhammā”ti padassa bhedanissitatulyanissitasamāsaṃ dassento āha “asataṃ dhammā”tiādi.",
  "tika-vin12t0:2582_2": "Tattha “asataṃ dhammā”ti iminā bhedanissitasamāsaṃ dasseti,",
  "tika-vin12t0:2582_3": "“asanto vā dhammā”ti iminā tulyanissitasamāsaṃ dasseti.",
  "tika-vin12t0:2582_4": "Sabbatthāti sabbesu sattakesu.",
  "tika-vin12t0:2582_5": "Sesaṃ suviññeyyameva.",
  "tika-vin12t0:2583_0": "Iti sattakavāravaṇṇanāya yojanā samattā.",
  "tika-vin12t0:2584_0": "Ekuttarikanayo aṭṭhakavāravaṇṇanā",
  "tika-vin12t0:2585_0": "328.",
  "tika-vin12t0:2585_1": "Aṭṭhakesu aṭṭhānisaṃsādīnaṃ desanākāradesanaṭṭhānāni dassento āha “na maya”ntiādi.",
  "tika-vin12t0:2585_2": "Tattha “na mayaṃ…pe…",
  "tika-vin12t0:2585_3": "karissāmā”ti iminā desanākāraṃ dasseti,",
  "tika-vin12t0:2585_4": "“kosambakakkhandhake”ti iminā desanaṭṭhānaṃ dasseti.",
  "tika-vin12t0:2585_5": "Tampīti dutiyaaṭṭhakampi.",
  "tika-vin12t0:2586_0": "Terasake vuttāti sambandho.",
  "tika-vin12t0:2586_1": "Kulāni dūsetīti ettha “dūsetī”ti kiriyāpadassa karaṇaṃ dassento āha “pupphena vā”tiādi.",
  "tika-vin12t0:2586_2": "Imehi aṭṭhahi dūsetīti yojanā.",
  "tika-vin12t0:2586_3": "“Lābhenā”tiādinā “aṭṭhahi asaddhammehī”ti ettha asaddhammasarūpaṃ dasseti.",
  "tika-vin12t0:2586_4": "Sārāgoti saṃrāgo,",
  "tika-vin12t0:2586_5": "bhusaṃ rajjananti attho.",
  "tika-vin12t0:2586_6": "Paṭivirodhoti doso.",
  "tika-vin12t0:2586_7": "So hi yasmā alābhādīsu paṭivirujjhati,",
  "tika-vin12t0:2586_8": "tasmā paṭivirodhoti vuccati.",
  "tika-vin12t0:2586_9": "Pāḷiyanti vinayapāḷiyaṃ.",
  "tika-vin12t0:2587_0": "Pāṇantiādikā dve gāthāyo dvādasakkharena bandhitā.",
  "tika-vin12t0:2587_1": "Paṭhamagāthāya tatiyapāde cariyasaddena yuttattā ekakkharo adhiko.",
  "tika-vin12t0:2587_2": "Ayaṃ panettha yojanā –",
  "tika-vin12t0:2587_3": "pāṇaṃ na hane na ghāteyya,",
  "tika-vin12t0:2587_4": "ādinnañca na ādiye na gaṇheyya,",
  "tika-vin12t0:2587_5": "musā vitathavacanaṃ na bhāse na katheyya,",
  "tika-vin12t0:2587_6": "majjapo majjapānaṃ na ca siyā,",
  "tika-vin12t0:2587_7": "abrahmacariyā methunā virameyya,",
  "tika-vin12t0:2587_8": "rattiṃ vikālabhojanaṃ na bhuñjeyya.",
  "tika-vin12t0:2588_0": "Mālaṃ na dhāre na dhāreyya,",
  "tika-vin12t0:2588_1": "gandhañca na ācare,",
  "tika-vin12t0:2588_2": "santhate mañce ca chamāyañca sayetha.",
  "tika-vin12t0:2588_3": "Etañhi uposathaṃ aṭṭhaṅgikaṃ uposathaṃ iti dukkhantagunā buddhena pakāsitanti āhu paṇḍitāti.",
  "tika-vin12t0:2589_0": "Saṅghabhedaketi saṅghabhedakakkhandhake.",
  "tika-vin12t0:2589_1": "Tāsaṃyevāti bhikkhunīnameva.",
  "tika-vin12t0:2589_2": "“Upāsikā aṭṭha varāni yācatī”ti evaṃ sāmaññavacanassāpi atthapakaraṇādinā visesavisayo hotīti āha “visākhā”ti.",
  "tika-vin12t0:2589_3": "Sā hi vividhā puttanattusaṅkhātā sākhā etissātthīti visākhāti vuccati.",
  "tika-vin12t0:2589_4": "Sabbatthāti sabbesu aṭṭhakesu.",
  "tika-vin12t0:2589_5": "Sesaṃ suviññeyyameva.",
  "tika-vin12t0:2590_0": "Iti aṭṭhakavāravaṇṇanāya yojanā samattā.",
  "tika-vin12t0:2591_0": "Ekuttarikanayo navakavāravaṇṇanā",
  "tika-vin12t0:2592_0": "329.",
  "tika-vin12t0:2592_1": "Navakesu acarītiādīnīti ādisaddena “carati,",
  "tika-vin12t0:2592_2": "carissatī”tiādīni saṅgaṇhāti.",
  "tika-vin12t0:2592_3": "Taṃ kutettha labbhāti ettha tanti anatthacaraṇaṃ,",
  "tika-vin12t0:2592_4": "kopakaraṇaṃ vā.",
  "tika-vin12t0:2592_5": "Kutoti kena kāraṇena.",
  "tika-vin12t0:2592_6": "Etthāti etasmiṃ anatthacarakapuggale.",
  "tika-vin12t0:2592_7": "Labbhāti laddhā,",
  "tika-vin12t0:2592_8": "sakkā laddhuṃ na labbhā evāti attho.",
  "tika-vin12t0:2592_9": "Navannaṃ vā bhikkhūnaṃ kāraṇāti yojanā.",
  "tika-vin12t0:2592_10": "Taṇhanti dvīsu esanataṇhāesitataṇhāsu esanataṇhaṃ.",
  "tika-vin12t0:2592_11": "Paṭiccāti ārabbha.",
  "tika-vin12t0:2592_12": "Pariyesanāti punappunaṃ esanā.",
  "tika-vin12t0:2592_13": "Lābhoti rūpādiārammaṇalābho.",
  "tika-vin12t0:2592_14": "Vinicchayoti ñāṇataṇhādiṭṭhivitakkavasena catubbidho vinicchayo.",
  "tika-vin12t0:2592_15": "Catubbidho hi dhammo “ettakaṃ mayhaṃ bhavissatī”tiādinā vinicchinati anenāti vinicchayoti vuccati.",
  "tika-vin12t0:2592_16": "Chandarāgoti balavarāgo.",
  "tika-vin12t0:2592_17": "Ajjhosānanti “ahaṃ mama”nti balavasanniṭṭhānaṃ,",
  "tika-vin12t0:2592_18": "pariggahoti taṇhādiṭṭhivasena paricchinditvā gahaṇaṃ.",
  "tika-vin12t0:2592_19": "Macchariyanti paresaṃ sādhāraṇabhāvassa asahanatā.",
  "tika-vin12t0:2592_20": "Ārakkhāti dvārapidahanamañjūsagopanādivasena ābhuso rakkhanaṃ.",
  "tika-vin12t0:2592_21": "Ārakkhādhikaraṇanti ārakkhakāraṇā,",
  "tika-vin12t0:2592_22": "hetvatthe cetaṃ paccattavacanaṃ.",
  "tika-vin12t0:2592_23": "Daṇḍādānādīsu paranisedhanatthaṃ daṇḍassa ādānaṃ daṇḍādānaṃ.",
  "tika-vin12t0:2592_24": "Tathā ekatodhārādino satthassa ādānaṃ satthādānaṃ.",
  "tika-vin12t0:2592_25": "Kalahoti kāyakalahopi vācākalahopi.",
  "tika-vin12t0:2592_26": "Viggahoti viruddhavasena gahaṇaṃ.",
  "tika-vin12t0:2592_27": "Vivādoti viruddhavasena vadanaṃ.",
  "tika-vin12t0:2592_28": "“Tuvaṃ tuva”nti anādaravasena vadanaṃ tuvaṃtuvaṃ vādo,",
  "tika-vin12t0:2592_29": "pesuññavasena vadanaṃ pesuññavādo,",
  "tika-vin12t0:2592_30": "musāvasena vadanaṃ musāvādo,",
  "tika-vin12t0:2592_31": "daṇḍādānañca satthādānañca kalaho ca viggaho ca vivādo ca tuvaṃtuvaṃvādo ca pesuññavādo ca musāvādo ca daṇḍādāna…pe… musāvādā.",
  "tika-vin12t0:2592_32": "Musāvādāti ettha vādasaddo “tuvaṃ tuva”nti ca “pesuñña”nti ca etthāpi yojetabbo.",
  "tika-vin12t0:2592_33": "“Ahaṃ seyyohamasmī”ti pavattamānādayoti yojanā.",
  "tika-vin12t0:2592_34": "Adhiṭṭhitakālato paṭṭhāya na vikappetabbānīti adhiṭṭhānavikappanaṃ ekato na kātabbaṃ,",
  "tika-vin12t0:2592_35": "adhiṭṭhite na vikappetabbanti adhippāyo.",
  "tika-vin12t0:2592_36": "Pariṇataṃ lābhaṃ pariṇāmetīti sambandho.",
  "tika-vin12t0:2593_0": "Etesaṃyeva dānānanti etesaṃyeva adhammikānaṃ dānānaṃ.",
  "tika-vin12t0:2593_1": "Saṅghassa ninnanti saṅghassa nataṃ,",
  "tika-vin12t0:2593_2": "nāmitaṃ vā lābhanti sambandho.",
  "tika-vin12t0:2593_3": "Saṅghassa namati,",
  "tika-vin12t0:2593_4": "nāmiyatīti vā ninnaṃ.",
  "tika-vin12t0:2593_5": "Tesaṃyevāti tesaṃyeva tiṇṇaṃ dhammikadānānaṃ.",
  "tika-vin12t0:2593_6": "Tayo tayo dānapaṭiggahaparibhoge sampiṇḍetvā navako gahetabbo.",
  "tika-vin12t0:2593_7": "Tatthevāti samathakkhandhake eva.",
  "tika-vin12t0:2593_8": "Ovādavaggassāti bhikkhunovādavaggassa.",
  "tika-vin12t0:2593_9": "Tatthevāti ovādavaggassa paṭhamasikkhāpade eva.",
  "tika-vin12t0:2593_10": "Sabbatthāti sabbesu navakesu.",
  "tika-vin12t0:2594_0": "Iti navakavāravaṇṇanāya yojanā samattā.",
  "tika-vin12t0:2595_0": "Ekuttarikanayo dasakavāravaṇṇanā",
  "tika-vin12t0:2596_0": "330.",
  "tika-vin12t0:2596_1": "Dasakesu aṭṭhāne vā panāti akāraṇe vā pana.",
  "tika-vin12t0:2596_2": "Tatthāti navakesu.",
  "tika-vin12t0:2596_3": "“Natthi dinnantiādivasenā”ti ādisaddena “natthi yiṭṭhaṃ natthi huta”ntiādayo nava natthikā saṅgahetabbā.",
  "tika-vin12t0:2596_4": "“Sassato lokoti ādivasenā”tiādisaddena “asassato loko”tiādayo nava antaggāhike saṅgaṇhāti.",
  "tika-vin12t0:2596_5": "Viparītā sammattāti dasahi micchattehi viparītā dasa sammattā sammādiṭṭhi sammāsaṅkappo sammāvācā sammākammanto",
  "tika-vin12t0:2596_6": "sammāājīvo sammāvāyāmo sammāsati sammāsamādhi sammāñāṇaṃ sammāvimuttīti.",
  "tika-vin12t0:2597_0": "Dasa ādīnavā niddiṭṭhāti sambandho.",
  "tika-vin12t0:2597_1": "Undūrakkhāyitanti mūsikena khāditaṃ.",
  "tika-vin12t0:2597_2": "Ettha hi khedhātu khādanattho hoti.",
  "tika-vin12t0:2597_3": "Aggidaḍḍhanti agginā daḍḍhaṃ.",
  "tika-vin12t0:2597_4": "Etesūti etesu dasasu paṃsukūlesu.",
  "tika-vin12t0:2597_5": "Udakasāṭikaṃ vā saṃkaccikaṃ vāti bhikkhunīnaṃ udakasāṭikaṃ vā saṃkaccikaṃ vā.",
  "tika-vin12t0:2597_6": "Ettha vāsaddo aniyamavikappattho.",
  "tika-vin12t0:2598_0": "Paṇṇasanthāro tiṇasanthārena saṅgahito. Sabbatthāti sabbesu dasakesu.",
  "tika-vin12t0:2599_0": "Iti dasakavāravaṇṇanāya yojanā samattā.",
  "tika-vin12t0:2600_0": "Ekuttarikanayo ekādasakavāravaṇṇanā",
  "tika-vin12t0:2601_0": "331.",
  "tika-vin12t0:2601_1": "Ekādasakesu tiṇapādukāti muñjapabbajehi avasesā tiṇamayapādukā.",
  "tika-vin12t0:2601_2": "Kaṭṭhapādukasaṅgahamevāti kaṭṭhapāduke saṅgahaṃ eva.",
  "tika-vin12t0:2601_3": "Tambalohamayena vā dārumayena vāti vāsaddo aniyamavikappattho.",
  "tika-vin12t0:2601_4": "“Nasi animittā”tiādayo bhikkhunikkhandhake niddiṭṭhā.",
  "tika-vin12t0:2601_5": "Te sabbeti sabbe te gaṇṭhikavidhā.",
  "tika-vin12t0:2601_6": "Naggenāti acelakena.",
  "tika-vin12t0:2601_7": "Te sabbeti sabbe te avandiyapuggalā.",
  "tika-vin12t0:2601_8": "Pubbeti dasake.",
  "tika-vin12t0:2601_9": "Kammavaggeti avasāne kammavagge.",
  "tika-vin12t0:2602_0": "So bhikkhu yaṃ na nigaccheyya,",
  "tika-vin12t0:2602_1": "etaṃ na nigataṃ aṭṭhānaṃ anavakāsoti yojanā.",
  "tika-vin12t0:2602_2": "Evañhi sati yaṃsaddo kiriyāparāmasano hoti,",
  "tika-vin12t0:2602_3": "atha vā yaṃ yena kāraṇena na nigaccheyya,",
  "tika-vin12t0:2602_4": "etaṃ kāraṇaṃ aṭṭhānanti yojanā.",
  "tika-vin12t0:2602_5": "Anadhigataṃ samādhinti yojanā.",
  "tika-vin12t0:2602_6": "Saddhammāssāti saddhammā assa.",
  "tika-vin12t0:2602_7": "Assa akkosakaparibhāsakassa bhikkhussa saddhammā na vodāyanti na pariyodapentīti attho.",
  "tika-vin12t0:2602_8": "Rogātaṅkanti rogasaṅkhātaṃ ātaṅkaṃ.",
  "tika-vin12t0:2602_9": "Nirayaṃ upapajjatīti nirayamhi upapajjati.",
  "tika-vin12t0:2602_10": "“Upapajjatī”ti ettha upaiti kammappavacanīyaupasaggena yuttattā “niraya”nti ettha bhummatthe upayogavacanaṃ daṭṭhabbaṃ.",
  "tika-vin12t0:2602_11": "Ettha etasmiṃ aṅguttarapāḷiyaṃ.",
  "tika-vin12t0:2603_0": "Āsevitāyāti ettha ātyūpasaggo ādikammatthoti āha “ādito paṭṭhāya sevitāyā”ti.",
  "tika-vin12t0:2603_1": "“Nipphāditāyā”tiiminā bhāvitāyāti ettha bhūsaddo sattatthoti dasseti,",
  "tika-vin12t0:2603_2": "“vaḍḍhitāyā”ti iminā vaḍḍhanatthoti dasseti.",
  "tika-vin12t0:2603_3": "Bahulīkatāyāti ettha bahulaṃ nāma atthato punappunanti āha “punappunaṃ katāyā”ti.",
  "tika-vin12t0:2603_4": "Suyuttayānasadisāyāti suṭṭhu yuttena yānena sadisāya.",
  "tika-vin12t0:2603_5": "Iminā yānīkatāyāti ettha na yaṃkiñci yānaṃ viya kataṃ hoti,",
  "tika-vin12t0:2603_6": "atha kho icchiticchitakkhaṇe ārohanīyattā suyuttayānaṃ viya kataṃ hotīti dasseti.",
  "tika-vin12t0:2603_7": "Yathā kariyamāne patiṭṭhā hotīti yojanā.",
  "tika-vin12t0:2603_8": "Vatthukatāyāti ettha vatthusaddo patiṭṭhatthoti dasseti.",
  "tika-vin12t0:2603_9": "Vasati patiṭṭhahati etthāti vatthūti vacanattho kātabbo.",
  "tika-vin12t0:2603_10": "Anuṭṭhitāyāti ettha anusaddo naupacchinnattho,",
  "tika-vin12t0:2603_11": "ṭhādhātu uppajjanatthoti dassento āha “anu anu pavattitāyā”ti.",
  "tika-vin12t0:2603_12": "“Samantato”ti iminā paricitāyāti ettha parisaddo samantatthoti dasseti.",
  "tika-vin12t0:2603_13": "“Abhivaḍḍhitāyā”ti iminā cidhātu vaḍḍhanatthoti dasseti.",
  "tika-vin12t0:2603_14": "Samāraddhāyāti paripuṇṇaṃ ārādhitāya.",
  "tika-vin12t0:2603_15": "Rādhadhātu hi sādhanattho hoti.",
  "tika-vin12t0:2603_16": "“Vasībhāvaṃ upanītāyā”ti iminā tadatthaṃ adhippāyena dasseti.",
  "tika-vin12t0:2603_17": "“Na pāpakaṃ supinaṃ passatī”ti vacanassa atthāpattinayaṃ dassento āha “bhadrakaṃ panā”tiādi.",
  "tika-vin12t0:2603_18": "Vuddhikāraṇabhūtanti vuddhiyā kāraṇabhūtaṃ supinanti sambandho.",
  "tika-vin12t0:2603_19": "Devatā rakkhantīti ettha sāmaññato vuttepi ārakkhadevatāyeva gahetabbāti āha “ārakkhadevatā”ti.",
  "tika-vin12t0:2603_20": "Ārakkhadevatā nāma bhummadevādayo.",
  "tika-vin12t0:2603_21": "Khippanti bhāvanapuṃsakaṃ.",
  "tika-vin12t0:2603_22": "Iminā tuvaṭaṃ cittanti ettha tuvaṭasaddo khippapariyāyoti dasseti.",
  "tika-vin12t0:2603_23": "Uttarimappaṭivijjhantoti ettha “uttari”nti padassa avadhipekkhattā tassa avadhi ca uttarisaddassa idha",
  "tika-vin12t0:2603_24": "arahattavācakabhāvañca vidhadhātuyā sacchikaraṇatthañca dassento āha “mettājhānato”tiādi.",
  "tika-vin12t0:2603_25": "Tattha “mettājhānato”ti iminā avadhiṃ dasseti,",
  "tika-vin12t0:2603_26": "“arahatta”nti iminā “uttari”nti padassa sarūpatthaṃ dasseti,",
  "tika-vin12t0:2603_27": "“asacchikaronto”ti iminā vidhadhātuyā sacchikaraṇatthaṃ dasseti.",
  "tika-vin12t0:2603_28": "Sabbatthāti sabbesu ekādasakesu.",
  "tika-vin12t0:2604_0": "Iti ekādasakavāravaṇṇanāpariyosānāya",
  "tika-vin12t0:2605_0": "Ekuttarikavaṇṇanāya",
  "tika-vin12t0:2606_0": "Yojanā samattā.",
  "tika-vin12t0:2607_0": "Uposathādipucchāvissajjanā",
  "tika-vin12t0:2608_0": "332.",
  "tika-vin12t0:2608_1": "Vissajjane evamattho veditabboti yojanā.",
  "tika-vin12t0:2608_2": "Kāyasāmaggī ādi nāmāti yojanā.",
  "tika-vin12t0:2608_3": "Osāraṇakiriyāti kathanakiriyā.",
  "tika-vin12t0:2608_4": "Chandapavāraṇaṃ āharitvāti chandañca pavāraṇañca āharitvā.",
  "tika-vin12t0:2608_5": "Pavāraṇākathāti “saṅghaṃ bhante pavāremī”tiādikā pavāraṇākathā.",
  "tika-vin12t0:2608_6": "Tajjanīyakammādīsu vatthu nāma kiṃ?",
  "tika-vin12t0:2608_7": "Puggalo nāma koti āha “vatthu nāmā”tiādi.",
  "tika-vin12t0:2608_8": "Tattha yena vatthunāti bhaṇḍanakārakādinā yena vatthunā karaṇabhūtena,",
  "tika-vin12t0:2608_9": "hetubhūtena vā.",
  "tika-vin12t0:2608_10": "Yenāti puggalena kattubhūtena,",
  "tika-vin12t0:2608_11": "katanti sambandho.",
  "tika-vin12t0:2608_12": "“Tassā tassā kammavācāyā”ti padaṃ “avasānavacana”nti pade avayavisambandho.",
  "tika-vin12t0:2608_13": "Sabbatthāti sabbesu vissajjanesu.",
  "tika-vin12t0:2609_0": "Iti uposathādipucchāvissajjanavaṇṇanāya yojanā",
  "tika-vin12t0:2610_0": "Samattā.",
  "tika-vin12t0:2611_0": "Atthavasapakaraṇavaṇṇanā",
  "tika-vin12t0:2612_0": "334.",
  "tika-vin12t0:2612_1": "Atthavasapakaraṇeti avayaviādhāro.",
  "tika-vin12t0:2612_2": "Dasa atthavasetiādīsūti avayavādhāro.",
  "tika-vin12t0:2612_3": "Yanti vacanaṃ.",
  "tika-vin12t0:2612_4": "Uparimaṃ uparimaṃ padanti “saṅghaphāsutāyā”tiādikaṃ uttaruttari vuttaṃ padaṃ.",
  "tika-vin12t0:2612_5": "Heṭṭhimassa heṭṭhimassa padassāti “saṅghasuṭṭhutāyā”tiādikassa adho adho vuttassa padassa.",
  "tika-vin12t0:2613_0": "Yadetaṃ padasataṃ vuttanti yojanā.",
  "tika-vin12t0:2613_1": "Tatthāti tasmiṃ padasate,",
  "tika-vin12t0:2613_2": "niddhāraṇe bhummaṃ,",
  "tika-vin12t0:2613_3": "atthasatanti abhidheyyasataṃ.",
  "tika-vin12t0:2613_4": "Dhammasatantiabhidhānasataṃ,",
  "tika-vin12t0:2613_5": "pāḷisatanti attho.",
  "tika-vin12t0:2613_6": "“Atthasataṃ dhammasata”nti padānaṃ atthantaravikappaṃ dassento āha “atha vā”tiādi.",
  "tika-vin12t0:2613_7": "Tattha ye dasa atthavase paṭicca paññattaṃ,",
  "tika-vin12t0:2613_8": "tesaṃ dasaatthavasānanti yojanā,",
  "tika-vin12t0:2613_9": "ye dasa atthavase pubbe vaṇṇitā,",
  "tika-vin12t0:2613_10": "tesaṃ dasaatthavasānanti yojanā.",
  "tika-vin12t0:2613_11": "Paṭhamapārājikavaṇṇanāyaṃ vaṇṇitāti sambandho.",
  "tika-vin12t0:2613_12": "Tatthāti “saṅghasuṭṭhutāyā”tiādipāṭhe.",
  "tika-vin12t0:2613_13": "Suṭṭhu devāti suṭṭhu mahārāja.",
  "tika-vin12t0:2613_14": "Hi yasmā āṇābalabhogabalaissariyabalehi dibbati,",
  "tika-vin12t0:2613_15": "tasmā devoti vuccati.",
  "tika-vin12t0:2613_16": "Yo cāti gahaṭṭho vā pabbajito vā,",
  "tika-vin12t0:2613_17": "sampaṭicchatīti sambandho.",
  "tika-vin12t0:2613_18": "Tasmāti yasmā hitāya sukhāya hoti, tasmā.",
  "tika-vin12t0:2613_19": "Ānisaṃsaṃ dassetvā paññapessāmīti sambandho.",
  "tika-vin12t0:2613_20": "Abhibhavitvā na paññapessāmīti yojanā.",
  "tika-vin12t0:2613_21": "Idhāti atthavasapakaraṇe.",
  "tika-vin12t0:2613_22": "Tadatthajotakānanti soyeva attho tadattho,",
  "tika-vin12t0:2613_23": "tassa jotakā tadatthajotakā, tesaṃ.",
  "tika-vin12t0:2613_24": "Idāni veditabbānīti sambandho.",
  "tika-vin12t0:2613_25": "Atthaṃ jotentīti atthajotakā, saddā.",
  "tika-vin12t0:2613_26": "Nīharitvā,",
  "tika-vin12t0:2613_27": "niyametvā vā attho vuccate imāhi saddapaññattīhīti niruttiyo.",
  "tika-vin12t0:2614_0": "Atthasatanti gāthāyaṃ atthavase pakaraṇe atthasataṃ veditabbantiādinā yojanā kātabbā.",
  "tika-vin12t0:2614_1": "Iti hīti iti eva.",
  "tika-vin12t0:2614_2": "Hisaddo hi evasaddattho.",
  "tika-vin12t0:2614_3": "Idanti “atthasata”ntiādivacanaṃ,",
  "tika-vin12t0:2614_4": "vuttanti sambandho.",
  "tika-vin12t0:2614_5": "Etanti yathāvuttaṃ atthaṃ paṭiccāti sambandho.",
  "tika-vin12t0:2615_0": "Iti samantapāsādikāya vinayasaṃvaṇṇanāya",
  "tika-vin12t0:2616_0": "Mahāvaggavaṇṇanāya",
  "tika-vin12t0:2617_0": "Yojanā samattā.",
  "tika-vin12t0:2618_0": "Paṭhamagāthāsaṅgaṇikaṃ",
  "tika-vin12t0:2619_0": "Sattanagaresu paññattasikkhāpadavaṇṇanā",
  "tika-vin12t0:2620_0": "335.",
  "tika-vin12t0:2620_1": "Ekaṃsanti ettha bhummatthe upayogavacananti āha “ekasmiṃ aṃse”ti.",
  "tika-vin12t0:2620_2": "Dasanakhasamodhānasamujjalanti dasannaṃ nakhānaṃ samūhena suṭṭhu ujjalaṃ.",
  "tika-vin12t0:2620_3": "Ettha “samujjala”nti iminā añjalinti padassa ādarena,",
  "tika-vin12t0:2620_4": "abhimukhaṃ vā jalati dibbatīti añjalīti atthaṃ dasseti.",
  "tika-vin12t0:2620_5": "Āsīsamānarūpovāti ettha āsīsamānarūpo evāti atthaṃ paṭikkhipanto āha “paccāsīsamānarūpo viyā”ti.",
  "tika-vin12t0:2620_6": "Ettha “viyā”ti iminā “āsīsamāno ivā”ti padavibhāgaṃ katvā ivasaddo upamatthajotakoti dasseti.",
  "tika-vin12t0:2620_7": "Kissāti ettha karaṇatthe chaṭṭhīvibhatti hotīti āha “kena kāraṇenā”ti.",
  "tika-vin12t0:2620_8": "Idhāti mama nisinnaṭṭhānaṃ.",
  "tika-vin12t0:2620_9": "“Āgato”ti iminā idhamāgatoti ettha makāro padasandhikaramattoti dasseti.",
  "tika-vin12t0:2620_10": "Assāti upālissa vissajjesīti sambandho.",
  "tika-vin12t0:2620_11": "Sabbatthāti sabbesu pañhesu.",
  "tika-vin12t0:2620_12": "Itīti evaṃ.",
  "tika-vin12t0:2621_0": "Tatthāti vissajjane.",
  "tika-vin12t0:2621_1": "Bhaddako te ummaṅgoti ettha ummaṅgasaddo pañhavācakoti āha “bhaddakā te pañhā”ti.",
  "tika-vin12t0:2621_2": "Tattha teti tava.",
  "tika-vin12t0:2621_3": "Kasmā pañhā “ummaṅgo”ti vuccatīti āha “pañcā hī”tiādi.",
  "tika-vin12t0:2621_4": "Hi yasmā ummaṅgoti vuccati,",
  "tika-vin12t0:2621_5": "tasmā pañhā ummaṅgo nāmāti yojanā.",
  "tika-vin12t0:2621_6": "“Ummujjitvā ṭhitattā”ti iminā ummujjatīti ummaṅgoti vacanatthaṃ dasseti.",
  "tika-vin12t0:2621_7": "Mujadhātu ukārassa akāro,",
  "tika-vin12t0:2621_8": "avijjandhakārasaṅkhātā udakato ummujjatīti attho.",
  "tika-vin12t0:2621_9": "“Tagghā”ti nipātassa tasmā kāraṇāti atthaṃ dassento āha “yasmā”tiādi.",
  "tika-vin12t0:2621_10": "“Sampaṭicchanatthe”ti iminā tagghasaddo sādhuatthoti dasseti,",
  "tika-vin12t0:2621_11": "taggha sādhūti attho.",
  "tika-vin12t0:2621_12": "Tīṇiyevāti “samādahitvā visibbentī”ti ekaṃ,",
  "tika-vin12t0:2621_13": "“sāmisenā”ti ekaṃ,",
  "tika-vin12t0:2621_14": "“sasitthaka”nti ekanti imāni tīṇiyeva.",
  "tika-vin12t0:2622_0": "Catuvipattivaṇṇanā",
  "tika-vin12t0:2623_0": "336.",
  "tika-vin12t0:2623_1": "Yaṃ taṃ pucchimhāti ettha niggahitato paraṃ akāralopoti āha “yaṃ taṃ apucchimhā”ti.",
  "tika-vin12t0:2623_2": "Tattha yanti pañhaṃ.",
  "tika-vin12t0:2623_3": "Tanti tuvaṃ.",
  "tika-vin12t0:2623_4": "“Tva”ntipi pāṭho,",
  "tika-vin12t0:2623_5": "ayamevattho.",
  "tika-vin12t0:2623_6": "Taṃ tadevāti taṃ taṃ eva pañhaṃ.",
  "tika-vin12t0:2623_7": "Aññathāti aññaṃ ākāraṃ.",
  "tika-vin12t0:2624_0": "Ye duṭṭhullā sā sīlavipattīti ettha nanu sīlavipattiṃ pucchanto pañho natthi,",
  "tika-vin12t0:2624_1": "kasmā pana “sā sīlavipattī”ti vissajjanaṃ vuttanti āha “kiñcāpī”tiādi.",
  "tika-vin12t0:2624_2": "Etanti “ye duṭṭhullā sā sīlavipattī”ti vacanaṃ.",
  "tika-vin12t0:2624_3": "Tamevatthaṃ vitthārento āha “catūsu hī”tiādi.",
  "tika-vin12t0:2624_4": "Vatvāti saṃkhepena vatvā.",
  "tika-vin12t0:2625_0": "Tissannaṃ vipattīnanti sīlavipattito avasesānaṃ tissannaṃ vipattīnaṃ.",
  "tika-vin12t0:2625_1": "Tatthāti “thullaccaya”ntiādivacane.",
  "tika-vin12t0:2626_0": "“Abbhācikkhantī”ti padassa kattāraṃ dassento āha “vadantā”ti. “Tathāha”ntiādinā vadanākāraṃ dasseti.",
  "tika-vin12t0:2627_0": "“Ayaṃ chahī”ti iminā ayaṃ sāti ettha sāsaddo padālaṅkāroti dasseti.",
  "tika-vin12t0:2627_1": "Ettāvatāti ettakena “thullaccaya”ntiādivacanamattena.",
  "tika-vin12t0:2627_2": "Vissajjitaṃ hotīti sambandho.",
  "tika-vin12t0:2628_0": "Chedanakādivaṇṇanā",
  "tika-vin12t0:2629_0": "337.",
  "tika-vin12t0:2629_1": "Kati chedanakānītiādipucchānaṃ anusandhipucchābhāvaṃ dassento āha “yasmā panā”tiādi.",
  "tika-vin12t0:2629_2": "Pucchā hi anusandhiananusandhivasena duvidhā.",
  "tika-vin12t0:2629_3": "Tattha vissajjanena anusandhivasena pucchā anusandhipucchā nāma,",
  "tika-vin12t0:2629_4": "vissajjanamanapekkhitvā yathākāmapucchā ananusandhipucchā nāma.",
  "tika-vin12t0:2629_5": "Tāsaṃ vitthāro nettiaṭṭhakathādīsu gahetabbo.",
  "tika-vin12t0:2629_6": "Idhāpi “ekādasa yāvatatiyakā”ti vissajjanena anusandhānattā anusandhipucchā nāma.",
  "tika-vin12t0:2629_7": "Yasmā pana vissajjitoti sambandho.",
  "tika-vin12t0:2629_8": "Saṅkhāvasenāti ekādasā”ti saṅkhāya sattiyā,",
  "tika-vin12t0:2629_9": "āyattena vā.",
  "tika-vin12t0:2629_10": "Saṅkhānusandhivasenevāti “katī”ti saṅkhāya anusandhivasena eva.",
  "tika-vin12t0:2629_11": "Tesanti pañhānaṃ.",
  "tika-vin12t0:2629_12": "Tatthāti “cha chedanakānī”tiādipāṭhe.",
  "tika-vin12t0:2629_13": "Idamevāti idaṃ eva vacanaṃ.",
  "tika-vin12t0:2629_14": "Apubbanti pubbe na vuttaṃ,",
  "tika-vin12t0:2629_15": "aporāṇaṃ navanti attho.",
  "tika-vin12t0:2629_16": "Yaṃ panetanti yaṃ pana etaṃ vacanaṃ.",
  "tika-vin12t0:2629_17": "“Soḷasā”ti iminā sodasāti ettha dakārassa ḷakāraṃ katvā “soḷasā”ti pāṭhopi yujjatīti dasseti.",
  "tika-vin12t0:2629_18": "Jānanti paññattāti ettha “evaṃ vatvā”ti pāṭhasesaṃ ajjhāharitvā yojetabbabhāvaṃ dassento āha “jāna”nti evaṃ vatvā paññattā”ti.",
  "tika-vin12t0:2629_19": "Teti “jāna”nti paññattā sikkhāpadāti attho.",
  "tika-vin12t0:2629_20": "Evanti vakkhamānanayena.",
  "tika-vin12t0:2629_21": "Paviseyyātīti ettha itisaddo parisamānattho.",
  "tika-vin12t0:2629_22": "Iti veditabboti yojanā.",
  "tika-vin12t0:2630_0": "Asādhāraṇādivaṇṇanā",
  "tika-vin12t0:2631_0": "338.",
  "tika-vin12t0:2631_1": "Purima pañhanti “kati chedanakānī”tiādipañhānaṃ pure vuttaṃ pañhaṃ.",
  "tika-vin12t0:2631_2": "Tatthāti “vīsaṃ dve satānī”tiādipāṭhe.",
  "tika-vin12t0:2631_3": "“Dveaniyatehī”ti padassa asamāhāradiguvākyaṃ dassento āha “dvīhi aniyatehī”ti.",
  "tika-vin12t0:2631_4": "“Saddhi”nti iminā sahādiyoge karaṇavacananti dasseti.",
  "tika-vin12t0:2632_0": "Gāthāyaṃ “dhovanañca sikkhāpada”ntiādinā yojanā kātabbā. Dve lomāti dve eḷakalomasikkhāpadāni.",
  "tika-vin12t0:2633_0": "“Sakalo”tiādikāya aḍḍhateyyagāthāya yojanā suviññeyyāva.",
  "tika-vin12t0:2634_0": "Saṅghamhā dasa nissareti ettha “saṅghamhā nissārīyatī”ti evaṃ vuttā dasāti yojanānayaṃ dassento āha “saṅghamhā nissārīyatī”tiādi.",
  "tika-vin12t0:2634_1": "Tatthāti bhikkhunivibhaṅge.",
  "tika-vin12t0:2634_2": "Tathāti yathā khuddakā,",
  "tika-vin12t0:2634_3": "tathāti attho.",
  "tika-vin12t0:2634_4": "Itīti evaṃ.",
  "tika-vin12t0:2635_0": "Tesanti pārājikānaṃ.",
  "tika-vin12t0:2635_1": "Kaṇhasappādayo durāsadā viya durāsadā hontīti yojanā.",
  "tika-vin12t0:2635_2": "“Durūpagamanāti iminā sadadhātuyā gatyatthaṃ dasseti.",
  "tika-vin12t0:2635_3": "Durāsajjanāti dukkhena āsajjitabbā,",
  "tika-vin12t0:2635_4": "āsajjituṃ na sukarāti attho.",
  "tika-vin12t0:2635_5": "Samūpamāti samaupamā.",
  "tika-vin12t0:2635_6": "Samūpamākāraṃ dassento āha “yathā”tiādi.",
  "tika-vin12t0:2636_0": "Sādhāraṇanti aṭṭhahi pārājikehi sādhāraṇaṃ.",
  "tika-vin12t0:2636_1": "Ekekassa pārājikassāti sambandho.",
  "tika-vin12t0:2636_2": "Avirūḷhī bhavanti teti ettha upamānopameyyānaṃ pākaṭabhāvaṃ katvā yojanānayaṃ dassento āha “yathā ete”tiādi.",
  "tika-vin12t0:2636_3": "Avirūḷhidhammāti avirūḷhīsabhāvā.",
  "tika-vin12t0:2636_4": "Pakatisīlabhāvenāti pakatiyā sīlavantabhāvena,",
  "tika-vin12t0:2636_5": "“pakatisīlābhāvenā”tipi pāṭho,",
  "tika-vin12t0:2636_6": "pakatisīlassa abhāvena,",
  "tika-vin12t0:2636_7": "abhāvahetūti attho.",
  "tika-vin12t0:2636_8": "Ettāvatāti ettakena “aṭṭheva pārājikā”tiādivacanamattena,",
  "tika-vin12t0:2636_9": "dassitaṃ hotīti sambandho.",
  "tika-vin12t0:2636_10": "Vibhattiyoti pārājikādivasena vibhajitabbāti vibhattiyoti.",
  "tika-vin12t0:2636_11": "Tatthāti “tevīsati saṅghādisesā”tiādipāṭhe.",
  "tika-vin12t0:2636_12": "Sabbasaṅgāhikavacananti sabbesaṃ tiṇṇaṃ samathānaṃ,",
  "tika-vin12t0:2636_13": "sabbāsaṃ vā āpattīnaṃ samathānaṃ saṅgāhikavacanaṃ.",
  "tika-vin12t0:2636_14": "“Dvīhi samathehī”ti sammukhāvinayena ca paṭiññātakaraṇena cāti dvīhi samathehi.",
  "tika-vin12t0:2637_0": "Etanti “dve uposathā dve pavāraṇā”ti vacanaṃ.",
  "tika-vin12t0:2637_1": "Vibhajanānīti vibhajitabbānaṃ vibhajanakiriyāya avinābhāvato bhāvavasena vuttaṃ,",
  "tika-vin12t0:2637_2": "tasmā vibhajitabbāti vibhattiyoti vacanattho kātabbo.",
  "tika-vin12t0:2637_3": "Aparāpi imā vibhattiyo hontīti yojanā.",
  "tika-vin12t0:2637_4": "Heṭṭhā vuttassa “vibhattimattadassaneneva cetaṃ vuttaṃ,",
  "tika-vin12t0:2637_5": "na samathehi vūpasamanavasenā”ti vacanassa atthanayato aññaṃ atthanayaṃ dassento āha “athavā”tiādi,",
  "tika-vin12t0:2637_6": "“imāpi vibhattiyo”ti padaṃ “nissāyā”ti pade avuttakammaṃ.",
  "tika-vin12t0:2637_7": "Nissāya āpajjantīti sambandho.",
  "tika-vin12t0:2637_8": "Tāti āpattiyo.",
  "tika-vin12t0:2637_9": "Vuttappakārehevāti tīhi samathehīti vuttapakāreheva.",
  "tika-vin12t0:2637_10": "Taṃmūlikānanti te eva uposathādayo mūlametāsanti taṃmūlikā, tāsaṃ.",
  "tika-vin12t0:2637_11": "Iminā kāriyūpacārena vuttanayaṃ dasseti.",
  "tika-vin12t0:2637_12": "Tā vibhattiyoti uposathādivibhattiyo.",
  "tika-vin12t0:2638_0": "Pārājikādiāpattivaṇṇanā",
  "tika-vin12t0:2639_0": "339.",
  "tika-vin12t0:2639_1": "Evaṃ vissajjetvāti sambandho.",
  "tika-vin12t0:2639_2": "Yadidaṃ āpattipārājikaṃ nāmāti yojanā.",
  "tika-vin12t0:2639_3": "Āpattipārājikanti āpattisaṅkhātaṃ pārājikaṃ.",
  "tika-vin12t0:2639_4": "“Parājayamāpanno”ti iminā sāsanato puggalaṃ parājetīti pārājikanti vacanatthaṃ dasseti.",
  "tika-vin12t0:2639_5": "Ṇyapaccayo hetukatvatthavācako,",
  "tika-vin12t0:2639_6": "yakārassa kakāro.",
  "tika-vin12t0:2639_7": "Cutoti cavako.",
  "tika-vin12t0:2639_8": "Paraddhoti viraddho.",
  "tika-vin12t0:2639_9": "Bhaṭṭhoti patito.",
  "tika-vin12t0:2639_10": "Niraṅkatoti saṅghamhā apasārito.",
  "tika-vin12t0:2639_11": "Anīhate tasmiṃ puggaleti tasmiṃ puggale saṅghamhā nīharitvā na harite,",
  "tika-vin12t0:2639_12": "anapanīteti attho.",
  "tika-vin12t0:2639_13": "“Uposathapavāraṇādibhedo”ti iminā saṃvāsasarūpaṃ dasseti.",
  "tika-vin12t0:2639_14": "Byañjane ādaramakatvā “etaṃ āpattī”ti vuttaṃ.",
  "tika-vin12t0:2639_15": "Ayaṃ hīti ayaṃ evaṃ vakkhamāno.",
  "tika-vin12t0:2639_16": "Etthāti gāthāyaṃ.",
  "tika-vin12t0:2639_17": "Tena tasmāti ettha “tasmā”ti padena “tenā”ti padassa kāraṇatthaṃ dasseti.",
  "tika-vin12t0:2640_0": "Etthāti dutiyagāthāyaṃ.",
  "tika-vin12t0:2640_1": "Ādimhi ceva icchitabboti sambandho.",
  "tika-vin12t0:2640_2": "Hīti saccaṃ.",
  "tika-vin12t0:2640_3": "Etthāti parivāsadānādīsu catūsu kammesu.",
  "tika-vin12t0:2640_4": "“Saṅgho”tiādivacanattho tipadabhinnādhikaraṇabāhiratthasamāso hoti,",
  "tika-vin12t0:2640_5": "cevasaddacasaddehi ādisesapadānaṃ ubhayapadatthapadhānabhāvaṃ dasseti,",
  "tika-vin12t0:2640_6": "“icchitabbo”ti padaṃ kārakānaṃ kiriyāpekkhattā kiriyatthāya pakkhittaṃ.",
  "tika-vin12t0:2640_7": "Assāti āpattiyā,",
  "tika-vin12t0:2640_8": "iminā aññapadaṃ dasseti.",
  "tika-vin12t0:2640_9": "Icchitabbatthe apaccayaṃ katvā taddhitantipi vadanti.",
  "tika-vin12t0:2640_10": "Lahukanayo panesa.",
  "tika-vin12t0:2640_11": "Ayaṃ panettha garukanayo –",
  "tika-vin12t0:2640_12": "ādi ca seso ca ādisesā,",
  "tika-vin12t0:2640_13": "saṅgho ādisesesu assā icchitabboti saṅghādisesoti.",
  "tika-vin12t0:2641_0": "Anekaṃsikataṃ padanti ettha padanti sikkhāpadaṃ.",
  "tika-vin12t0:2641_1": "Anekaṃsena kataṃ anekaṃsikatanti dassento āha “yasmā idaṃ sikkhāpadaṃ anekaṃsena kata”nti.",
  "tika-vin12t0:2641_2": "Yasmā kataṃ,",
  "tika-vin12t0:2641_3": "tasmā aniyatoti pavuccatīti yojanā.",
  "tika-vin12t0:2641_4": "Tatthāti aniyate.",
  "tika-vin12t0:2641_5": "Yatthāti sikkhāpade.",
  "tika-vin12t0:2641_6": "Sopīti sikkhāpadadhammopi.",
  "tika-vin12t0:2642_0": "Accayesūti dosesu.",
  "tika-vin12t0:2642_1": "Te hi niddosaṃ atikkamma ayanti gacchanti pavattantīti accayāti vuccanti.",
  "tika-vin12t0:2642_2": "Tenāti accayena.",
  "tika-vin12t0:2642_3": "Thūloti oḷāriko.",
  "tika-vin12t0:2642_4": "“Thūlattā”ti iminā “teneta”nti ettha tenasaddassa kāraṇatthaṃ dasseti.",
  "tika-vin12t0:2642_5": "Accayassa thūlattāti sambandho.",
  "tika-vin12t0:2642_6": "Etanti āpattidhammaṃ.",
  "tika-vin12t0:2642_7": "Imāya gāthāya aññesaṃ lahukāpattīnaṃ thūlo accayo thullaccayoti vacanatthaṃ dasseti.",
  "tika-vin12t0:2642_8": "Dvebhāve sati saṃyogaparattā rasso hotīti daṭṭhabbaṃ.",
  "tika-vin12t0:2643_0": "“Nissajjitvā desetabbato”ti iminā nissajjanaṃ nissaggo,",
  "tika-vin12t0:2643_1": "āpattidesanato pubbabhāge kattabbassa vinayakammassetamadhivacanaṃ,",
  "tika-vin12t0:2643_2": "so etassatthīti nissaggiyanti vacanatthaṃ dasseti.",
  "tika-vin12t0:2644_0": "Kusaladhammasaddena kusalacittameva gahetabbanti āha “kusaladhammasaṅkhātaṃ kusalacitta”nti.",
  "tika-vin12t0:2644_1": "“Kusalacittaṃ pātetī”ti iminā cittaṃ pātetīti pācittiyanti vacanatthaṃ dasseti.",
  "tika-vin12t0:2644_2": "Ettha “cittapātiya”nti vattabbe padavipariyāyaṃ katvā,",
  "tika-vin12t0:2644_3": "takārassa ca lopaṃ katvā “pācittiya”nti vuttaṃ.",
  "tika-vin12t0:2644_4": "Acinteyyo hi pāḷinayo.",
  "tika-vin12t0:2644_5": "Ṇyapaccayo hetukatvatthavācako.",
  "tika-vin12t0:2644_6": "Nanu “pāteti kusalaṃ dhamma”nti imināva “pācittiya”nti padassa nibbacanaṃ siddhaṃ,",
  "tika-vin12t0:2644_7": "kasmā pana “aparajjhati cittasammohanaṭṭhāna”nti vuttanti āha “yaṃ panā”tiādi.",
  "tika-vin12t0:2644_8": "Yasmā hotīti sambandho.",
  "tika-vin12t0:2645_0": "Pāṭidesanīyāsu nibbacanameva adassetvā kasmā “bhikkhu aññātako santo”tiādi vuttanti āha “vuttagārayhabhāvakāraṇadassanatthamevā”ti.",
  "tika-vin12t0:2645_1": "“Paṭidesetabbato”ti iminā aññāpattidesanānayato “gārayha”ntiādinā paṭi visuṃ vatvā desetabbāti pāṭidesanīyāti nibbacanaṃ dasseti.",
  "tika-vin12t0:2646_0": "Dukkaṭanti ettha dusaddo duṭṭhuattho ca virūpattho ca hotīti dassento āha “duṭṭhu kataṃ,",
  "tika-vin12t0:2646_1": "virūpaṃ vā kata”nti.",
  "tika-vin12t0:2646_2": "Tanti kammaṃ.",
  "tika-vin12t0:2646_3": "Taṃ panetanti dukkaṭaṃ,",
  "tika-vin12t0:2646_4": "khalitanti sambandho.",
  "tika-vin12t0:2646_5": "Assāti dukkaṭassa.",
  "tika-vin12t0:2646_6": "Tassattho evaṃ veditabboti yojanā.",
  "tika-vin12t0:2646_7": "Hīti vitthāro.",
  "tika-vin12t0:2646_8": "Yaṃ pāpanti yojanā.",
  "tika-vin12t0:2646_9": "Yadīti atha.",
  "tika-vin12t0:2646_10": "Yadisaddo hi athapariyāyo.",
  "tika-vin12t0:2646_11": "Idampīti idampi kammaṃ,",
  "tika-vin12t0:2646_12": "pāpanti sambandho.",
  "tika-vin12t0:2647_0": "“Lapita”nti iminā durābhaṭṭhanti ettha bhāsadhātuyā kathanatthaṃ dasseti.",
  "tika-vin12t0:2647_1": "Yanti vacanaṃ.",
  "tika-vin12t0:2647_2": "Kiñca bhiyyoti tato atirekaṃ kathetabbavacanaṃ kiñcāti attho.",
  "tika-vin12t0:2647_3": "Saṃkiliṭṭhañca yaṃ padanti ettha cakāro pisaddattho “pada”nti ettha yojetabbo,",
  "tika-vin12t0:2647_4": "yaṃsaddo kāraṇatthoti āha “saṃkiliṭṭhaṃ yasmā tampi pada”nti.",
  "tika-vin12t0:2647_5": "Tampi padanti tampi vacanaṃ.",
  "tika-vin12t0:2647_6": "Padasaddo hi vacanavācako.",
  "tika-vin12t0:2647_7": "Tampi vacanaṃ yasmā saṃkiliṭṭhaṃ hotīti yojanā.",
  "tika-vin12t0:2647_8": "Kathaṃ saṃkiliṭṭhaṃ hotīti yojanā.",
  "tika-vin12t0:2647_9": "“Yasmā”ti padena yaṃsaddo kāraṇatthoti dasseti.",
  "tika-vin12t0:2647_10": "Nanti padaṃ.",
  "tika-vin12t0:2647_11": "“Etaṃ iti vuccatī”ti saṃvaṇṇetabbapadaṃ.",
  "tika-vin12t0:2647_12": "“Dubbhāsitanti etaṃ vuccatī”ti saṃvaṇṇanāpadaṃ.",
  "tika-vin12t0:2647_13": "Etanti etaṃ padaṃ,",
  "tika-vin12t0:2647_14": "etaṃ vacananti attho.",
  "tika-vin12t0:2648_0": "Etthāti sekhiyagāthāya.",
  "tika-vin12t0:2648_1": "Idanti āpattīnaṃ nibbacanadīpakaṃ vacanaṃ,",
  "tika-vin12t0:2648_2": "vuttanti sambandho.",
  "tika-vin12t0:2648_3": "Kassa dīpanatthaṃ vuttanti āha “saṅgahitassa atthassa dīpanattha”nti.",
  "tika-vin12t0:2649_0": "Tatthāti “channamativassatī”tiādivacane.",
  "tika-vin12t0:2649_1": "Gehanti pakatigehaṃ.",
  "tika-vin12t0:2649_2": "Idaṃ pana gehanti yojanā.",
  "tika-vin12t0:2649_3": "Vitthārento āha “mūlāpattiñhī”tiādi.",
  "tika-vin12t0:2649_4": "“Avivaṭa”nti vatvā tassatthaṃ dassetuṃ vuttaṃ “succhanna”nti.",
  "tika-vin12t0:2649_5": "Vivaṭanti acchannaṃ.",
  "tika-vin12t0:2649_6": "Nātivassanabhāvaṃ vitthārento āha “mūlāpattiñhī”tiādi.",
  "tika-vin12t0:2649_7": "Vivaranto bhikkhu nāpajjatīti sambandho.",
  "tika-vin12t0:2649_8": "Suddhanteti suddhakoṭṭhāse.",
  "tika-vin12t0:2649_9": "“Tasmā”ti ca “tenā”ti ca yebhuyyena atthato ekaṃ,",
  "tika-vin12t0:2649_10": "tasmā vuttaṃ “tena kāraṇenā”ti.",
  "tika-vin12t0:2649_11": "Evañcetaṃ vivaṭanti evaṃ etaṃ channaṃ ce vivaṭanti yojanā.",
  "tika-vin12t0:2650_0": "Paripātiyamānānanti abhibhūyamānānaṃ.",
  "tika-vin12t0:2650_1": "“Rukkhādigahanaṃ arañña”nti iminā pavananti padassa araññapariyāyataṃ dasseti.",
  "tika-vin12t0:2650_2": "Gatisaddassa bhavabhedādiatthaṃ paṭikkhipitvā paṭissaraṇatthe hotīti dassento āha “paṭissaraṇaṃ hotī”ti.",
  "tika-vin12t0:2650_3": "Tanti pavanaṃ.",
  "tika-vin12t0:2650_4": "Teti migā.",
  "tika-vin12t0:2650_5": "“Assasantī”ti padena “passasantī”ti atthopi gahetabbo avinābhāvato,",
  "tika-vin12t0:2650_6": "ānāpānaṃ karontīti attho.",
  "tika-vin12t0:2650_7": "Ākāsoti ajaṭākāso.",
  "tika-vin12t0:2650_8": "Pakkhīnanti vihaṅgamānaṃ.",
  "tika-vin12t0:2650_9": "“Sabbesaṃ saṅkhatadhammāna”nti iminā dhammānanti ettha saṅkhatadhammoyeva gahetabboti dasseti.",
  "tika-vin12t0:2650_10": "“Vināsovā”ti iminā vibhavasaddo vināsavācakoti dasseti.",
  "tika-vin12t0:2650_11": "Tesanti sabbesampi saṅkhatadhammānaṃ.",
  "tika-vin12t0:2650_12": "Gatīti patiṭṭhā.",
  "tika-vin12t0:2650_13": "Kasmā vibhavo dhammānaṃ gati hotīti āha “na hī”tiādi.",
  "tika-vin12t0:2650_14": "Hīti yasmā.",
  "tika-vin12t0:2650_15": "Teti sabbepi saṅkhatadhammā.",
  "tika-vin12t0:2650_16": "Vināsanti vibhavaṃ.",
  "tika-vin12t0:2650_17": "Sucirampīti asītivassādikālampi.",
  "tika-vin12t0:2650_18": "Nibbānaṃ arahato gatīti saṃvaṇṇetabbapadaṃ.",
  "tika-vin12t0:2650_19": "“Khīṇāsavassā”ti iminā arahatoti padassa atthaṃ dasseti.",
  "tika-vin12t0:2650_20": "“Anupādisesanibbānadhātū”ti iminā “nibbāna”nti padassa idha adhippetanibbānaṃ dasseti.",
  "tika-vin12t0:2650_21": "Gāthāya te te atthā saṃgahetvā gaṇiyanti etthāti gāthāsaṅgaṇikaṃ.",
  "tika-vin12t0:2651_0": "Iti paṭhamagāthāsaṅgaṇikavaṇṇanāya yojanā samattā.",
  "tika-vin12t0:2652_0": "Adhikaraṇabhedaṃ",
  "tika-vin12t0:2653_0": "Ukkoṭanabhedādivaṇṇanā",
  "tika-vin12t0:2654_0": "340.",
  "tika-vin12t0:2654_1": "Adhikaraṇabhede evamattho veditabboti yojanā.",
  "tika-vin12t0:2654_2": "Dassetuṃ āhāti sambandho.",
  "tika-vin12t0:2654_3": "Dve samatheti ettha dvinnaṃ samathānaṃ sarūpaṃ dassento āha “sammukhāvinayañca yebhuyyasikañcā”ti.",
  "tika-vin12t0:2654_4": "“Paṭisedhetī”ti iminā ukkoṭetīti ettha kuṭadhātuyā chedanatthaṃ atthato dasseti.",
  "tika-vin12t0:2654_5": "Chedanaṃ nāma atthato samathapaṭisedhananti attho.",
  "tika-vin12t0:2655_0": "341.",
  "tika-vin12t0:2655_1": "Dvādasasu ukkoṭesūti niddhāraṇe bhummaṃ.",
  "tika-vin12t0:2655_2": "Akataṃ kammantiādayoti ettha ādisaddena “dukkaṭaṃ kammaṃ,",
  "tika-vin12t0:2655_3": "puna kātabbaṃ kamma”nti dve ukkoṭā saṅgahetabbā.",
  "tika-vin12t0:2655_4": "Anihataṃ kammantiādayoti ettha ādisaddena “dunnihataṃ,",
  "tika-vin12t0:2655_5": "puna nihanitabba”nti dve ukkoṭā saṅgahetabbā.",
  "tika-vin12t0:2655_6": "Avinicchitantiādayoti ettha ādisaddena “duvinicchitaṃ,",
  "tika-vin12t0:2655_7": "puna vinicchitabba”nti dve ukkoṭā saṅgahetabbā.",
  "tika-vin12t0:2655_8": "Avūpasantantiādayoti ettha ādisaddena “duvūpasantaṃ,",
  "tika-vin12t0:2655_9": "puna vūpasametabba”nti dve ukkoṭā saṅgahetabbā.",
  "tika-vin12t0:2655_10": "Apicāti sāmaññato pana.",
  "tika-vin12t0:2656_0": "Tattha jātakanti ettha tasaddassa visayaṃ dassento āha “yasmiṃvihāre”ti.",
  "tika-vin12t0:2656_1": "Yasmiṃvihāre uppannaṃ hotīti sambandho.",
  "tika-vin12t0:2656_2": "Aññamaññassa attesu,",
  "tika-vin12t0:2656_3": "attānaṃ vā paṭipakkhaṃ atthayanti icchantīti attapaccatthikā.",
  "tika-vin12t0:2656_4": "Pāḷimuttakavinicchayenevāti pāḷiyaṃ āgatehi samathehi muttakena dhammadesanāmattavinicchayeneva.",
  "tika-vin12t0:2656_5": "Idanti adhikaraṇaṃ.",
  "tika-vin12t0:2656_6": "Yenāpi vinicchayenāti pāḷimuttakena yenāpi vinicchayena.",
  "tika-vin12t0:2657_0": "Aññoti nevāsikehi añño vinayadharo pucchatīti sambandho. Tehi cāti nevāsikehi ca.",
  "tika-vin12t0:2658_0": "Etassāti vinayadharassa.",
  "tika-vin12t0:2658_1": "Ayanti vinayadharo.",
  "tika-vin12t0:2658_2": "Tatthāti taṃ gāmaṃ.",
  "tika-vin12t0:2658_3": "Aññamaññaṃ vā saññāpentīti attapaccatthikā aññamaññaṃ vā saññāpenti.",
  "tika-vin12t0:2658_4": "Te bhikkhūti te attapaccatthikā bhikkhū.",
  "tika-vin12t0:2658_5": "Nijjhāpentīti saññāpenti.",
  "tika-vin12t0:2658_6": "Ukkoṭeti yoti yo ukkoṭeti.",
  "tika-vin12t0:2658_7": "Eteti attapaccatthike bhikkhū,",
  "tika-vin12t0:2658_8": "disvāti sambandho.",
  "tika-vin12t0:2658_9": "Tatthāti gāmaṃ.",
  "tika-vin12t0:2658_10": "Tatthevāti antarāmagge eva.",
  "tika-vin12t0:2659_0": "Tatthevāti gāmameva. Tatthevāti tasmiṃyeva ṭhāne. Tattha gatanti taṃ gāmaṃ gataṃ.",
  "tika-vin12t0:2660_0": "“Eseva nayo”ti iminā pācittiyameva atidisati.",
  "tika-vin12t0:2661_0": "Saṅghena…pe…",
  "tika-vin12t0:2661_1": "adhikaraṇe vadantopīti sambandho.",
  "tika-vin12t0:2661_2": "Yaṃ panetaṃ āpattivuṭṭhānaṃ nāma hotīti yojanā.",
  "tika-vin12t0:2661_3": "Etanti āpattivuṭṭhānaṃ.",
  "tika-vin12t0:2661_4": "Vadantopīti pisaddo na kevalaṃ tiṇavatthārakaṃ ukkoṭentoyeva ukkoṭeti nāma,",
  "tika-vin12t0:2661_5": "atha kho vadantopīti dasseti.",
  "tika-vin12t0:2662_0": "Chandāgatiṃ gacchantotiādīsu agatigamanākāraṃ dassento āha “vinayadharo hutvā”tiādi.",
  "tika-vin12t0:2662_1": "Atthāya ukkoṭentoti sambandho.",
  "tika-vin12t0:2662_2": "Tassāti anatthaṃ carantassa.",
  "tika-vin12t0:2662_3": "Mando pana ukkoṭeti nāmāti sambandho.",
  "tika-vin12t0:2662_4": "Eko balavanissito ca hotīti sambandho.",
  "tika-vin12t0:2662_5": "Gahanamicchādiṭṭhinti gahanasadisaṃ micchādiṭṭhiṃ pavanasadisaṃ micchādiṭṭhinti attho.",
  "tika-vin12t0:2662_6": "Balavante cāti ettha casaddo sabbakammesu yojetabbo.",
  "tika-vin12t0:2662_7": "Nissitattāti ekassa nissitattā.",
  "tika-vin12t0:2662_8": "Balavanissito cāti etthāpi ca saddo sabbakattūsu yojetabbo.",
  "tika-vin12t0:2662_9": "Tassāti visamādinissitassa.",
  "tika-vin12t0:2663_0": "Soti sāmaṇero.",
  "tika-vin12t0:2663_1": "Maṅkubhūtātthāti maṅkū hutvā bhūtā,",
  "tika-vin12t0:2663_2": "maṅkuṃ vā pattā attha bhavathāti attho.",
  "tika-vin12t0:2663_3": "Teti parājayabhikkhū.",
  "tika-vin12t0:2663_4": "Tassāti sāmaṇerassa.",
  "tika-vin12t0:2663_5": "Soti sāmaṇero.",
  "tika-vin12t0:2663_6": "Teti parājayabhikkhū.",
  "tika-vin12t0:2663_7": "Tanti sāmaṇeraṃ.",
  "tika-vin12t0:2663_8": "Soti daharo.",
  "tika-vin12t0:2663_9": "Tatoti sannipātakāraṇā.",
  "tika-vin12t0:2663_10": "Hiyyoti anantarātītāhe.",
  "tika-vin12t0:2663_11": "Itīti evaṃ vadeti.",
  "tika-vin12t0:2663_12": "Soti daharo.",
  "tika-vin12t0:2663_13": "Idaṃ sikkhāpadaṃ paññattanti yojanā.",
  "tika-vin12t0:2663_14": "Gacchāti gacchāhi.",
  "tika-vin12t0:2663_15": "Itīti evaṃ vattabboti yojanā.",
  "tika-vin12t0:2664_0": "Saṅghena saddhiṃ adhikaraṇaṃ vinicchinitvā pariveṇagataṃ ekaṃ bhikkhunti yojanā.",
  "tika-vin12t0:2664_1": "Kissāti kena kāraṇena.",
  "tika-vin12t0:2664_2": "Evaṃ iminākārena vinicchitabbaṃ nanūti yojanā.",
  "tika-vin12t0:2664_3": "Soti vinicchayakārako bhikkhu.",
  "tika-vin12t0:2664_4": "Chandadāyako suviññeyyoyeva.",
  "tika-vin12t0:2665_0": "Adhikaraṇanidānādivaṇṇanā",
  "tika-vin12t0:2666_0": "342.",
  "tika-vin12t0:2666_1": "Kiṃnidānantiādīsu chasu padesu samāsabhāvaṃ dassento āha “kiṃnidānamassā”tiādi.",
  "tika-vin12t0:2666_2": "Assāti vivādādhikaraṇassa.",
  "tika-vin12t0:2666_3": "“Kiṃnidāna”nti padānaṃ satipi samāsabhāve byañjanantapakatikattā “ki”nti niggahitantabhāvena uccāraṇaṃ kātabbaṃ.",
  "tika-vin12t0:2666_4": "Sabbānetānīti sabbāni nidānantiādīni etāni padāni.",
  "tika-vin12t0:2666_5": "Vevacanānīti ekasmiṃyeva “kāraṇa”nti atthe vividhāni vacanāni vivacanāni,",
  "tika-vin12t0:2666_6": "tāniyeva vevacanāni.",
  "tika-vin12t0:2666_7": "Atha vā vividhaṃ vacanametassatthassāti vivacanaṃ,",
  "tika-vin12t0:2666_8": "kāraṇasaṅkhāto attho,",
  "tika-vin12t0:2666_9": "abhidheyyaabhidhānabhāvena sambandhattā vivacanassa etāni vevacanāni, padāni.",
  "tika-vin12t0:2667_0": "“Aṭṭhārasabhedakaravatthusaṅkhāto”ti iminā vivādasarūpaṃ dasseti.",
  "tika-vin12t0:2667_1": "Vivādanti aṭṭhārasabhedakaravatthusaṅkhātaṃ vivādaṃ.",
  "tika-vin12t0:2667_2": "Etanti “vivādanidāna”nti etaṃ vacanaṃ.",
  "tika-vin12t0:2667_3": "Assāti anuvādādhikaraṇassa.",
  "tika-vin12t0:2667_4": "Idampīti “anuvādanidāna”nti vacanampi.",
  "tika-vin12t0:2667_5": "Assāti āpattādhikaraṇassa.",
  "tika-vin12t0:2667_6": "Etanti “āpattinidāna”nti vacanaṃ.",
  "tika-vin12t0:2667_7": "Kiccameva byañjanavaḍḍhanavasena kiccayanti vuttaṃ.",
  "tika-vin12t0:2667_8": "Assāti kiccādhikaraṇassa.",
  "tika-vin12t0:2667_9": "Samanubhāsanādīnaṃ uppajjanakakiccānanti sambandho.",
  "tika-vin12t0:2667_10": "Etanti “kiccayanidāna”nti vacanaṃ.",
  "tika-vin12t0:2667_11": "Ekapadayojanāti ekena “nidāna”nti padena yojanā.",
  "tika-vin12t0:2667_12": "Sabbapadānīti sabbāni samudayādīni padāni.",
  "tika-vin12t0:2668_0": "Navannanti jātivasena channaṃ hetūnaṃ navasu antogadhattā tikavasenetaṃ vuttaṃ.",
  "tika-vin12t0:2668_1": "Byañjanamattanti hetupaccayavasena byañjanameva.",
  "tika-vin12t0:2668_2": "Hīti saccaṃ, yasmā vā.",
  "tika-vin12t0:2668_3": "Etthāti tatiyapucchāvissajjane.",
  "tika-vin12t0:2669_0": "343.",
  "tika-vin12t0:2669_1": "Dvādasa mūlānīti ettha dvādasannaṃ mūlānaṃ sarūpaṃ dassento āha “kodhaupanāhayugaḷakādīnī”tiādi.",
  "tika-vin12t0:2669_2": "Ettha ādisaddena makkhapaḷāsayugaḷa issāmacchariyayugaḷa māyāsāṭheyyayugaḷa pāpicchamicchādiṭṭhiyugaḷa",
  "tika-vin12t0:2669_3": "sandiṭṭhiparāmāsiādhānaggāhiduppaṭinissaggiyugaḷavasena pañca yugaḷāni saṅgaṇhāti.",
  "tika-vin12t0:2669_4": "Ajjhattasantānappavattānīti niyakajjhattasantāne pavattāni.",
  "tika-vin12t0:2670_0": "Aṭṭhārasabhedakaravatthūnaṃ samuṭṭhānabhāvaṃ nibbacanena pakāsento āha “taṃ hī”tiādi.",
  "tika-vin12t0:2670_1": "Tanti anuvādādhikaraṇaṃ,",
  "tika-vin12t0:2670_2": "samuṭṭhātīti sambandho.",
  "tika-vin12t0:2670_3": "Ettha ca “etesū”ti iminā adhikaraṇabhāvaṃ dasseti.",
  "tika-vin12t0:2670_4": "“Etehī”ti iminā karaṇabhāvaṃ dasseti.",
  "tika-vin12t0:2670_5": "Tenāti kāraṇena.",
  "tika-vin12t0:2670_6": "Assāti vivādādhikaraṇassa.",
  "tika-vin12t0:2670_7": "Etānīti aṭṭhārasabhedakaravatthūni.",
  "tika-vin12t0:2670_8": "Sabbatthāti sabbesaṃ adhikaraṇānaṃ sabbesu samuṭṭhānesu.",
  "tika-vin12t0:2671_0": "344.",
  "tika-vin12t0:2671_1": "Ekena adhikaraṇena kiccādhikaraṇenāti idaṃ vuttanti sambandho.",
  "tika-vin12t0:2671_2": "Etānīti adhikaraṇāni.",
  "tika-vin12t0:2671_3": "Ekaṃsatoti ekaṃsena,",
  "tika-vin12t0:2671_4": "ekakoṭṭhāsenāti attho.",
  "tika-vin12t0:2671_5": "Hīti saccaṃ, yasmā vā.",
  "tika-vin12t0:2672_0": "Sāvasesāpatti sammati viya anavasesāpatti na sammatīti yojanā.",
  "tika-vin12t0:2672_1": "Kasmā na sammatīti āha “na hī”tiādi.",
  "tika-vin12t0:2672_2": "Hīti yasmā.",
  "tika-vin12t0:2672_3": "Sāti anavasesā āpatti.",
  "tika-vin12t0:2672_4": "Tatoti anavasesāpattito.",
  "tika-vin12t0:2672_5": "Ettha ca “na sakkā desetu”nti iminā desanāgāminiyā abhāvaṃ dīpeti.",
  "tika-vin12t0:2672_6": "“Na sakkā…pe…",
  "tika-vin12t0:2672_7": "patiṭṭhātu”nti iminā vuṭṭhānagāminiyā abhāvaṃ dīpeti.",
  "tika-vin12t0:2673_0": "349.",
  "tika-vin12t0:2673_1": "Tatoti nayato.",
  "tika-vin12t0:2673_2": "Yattha sativinayotiādikā cha yamakapucchāti sambandho.",
  "tika-vin12t0:2673_3": "Tāsanti pucchānaṃ.",
  "tika-vin12t0:2673_4": "Pakāsitoti pākaṭo.",
  "tika-vin12t0:2674_0": "351.",
  "tika-vin12t0:2674_1": "Dvinnampi samathānanti sammukhāvinayasativinayavasena dvinnampi samathānaṃ.",
  "tika-vin12t0:2674_2": "Yasmāti yena kāraṇena na sakkāti sambandho.",
  "tika-vin12t0:2674_3": "Pattavaṭṭīnaṃ nānākaraṇanti sambandho.",
  "tika-vin12t0:2674_4": "Tesanti sammukhāvinayasativinayānaṃ nānākaraṇanti sambandho.",
  "tika-vin12t0:2674_5": "Ayaṃ panettha yojanā –",
  "tika-vin12t0:2674_6": "yasmā kadalikkhandhe pattavaṭṭīnaṃ nānākaraṇaṃ vinibbhujjitvā dassetuṃ na sakkā viya tesaṃ nānākaraṇaṃ vinibbhujjitvā dassetuṃ na sakkāti.",
  "tika-vin12t0:2674_7": "Tenāti kāraṇena.",
  "tika-vin12t0:2674_8": "Sabbatthāti sabbesu vissajjanesu.",
  "tika-vin12t0:2675_0": "Sattasamathanidānavaṇṇanā",
  "tika-vin12t0:2676_0": "352.",
  "tika-vin12t0:2676_1": "Assāti sammukhāvinayassa.",
  "tika-vin12t0:2676_2": "Tatthāti “nidānanidāno”ti pāṭhe.",
  "tika-vin12t0:2676_3": "Idanti sammukhācatukkaṃ.",
  "tika-vin12t0:2676_4": "Laddhupavādoti laddho paresaṃ upavādo yenāti laddhupavādo,",
  "tika-vin12t0:2676_5": "khīṇāsavo.",
  "tika-vin12t0:2676_6": "Yassa cāti yassa ca santiketi sambandho.",
  "tika-vin12t0:2676_7": "Ubhinnanti desakapaṭiggāhakānaṃ dvinnaṃ.",
  "tika-vin12t0:2677_0": "353.",
  "tika-vin12t0:2677_1": "Nanu pucchāyaṃ “sattannaṃ samathāna”nti vuttaṃ,",
  "tika-vin12t0:2677_2": "kasmā pana vissajjanāyaṃ sammukhāvinayassa samuṭṭhānaṃ na vuttanti āha “kiñcāpī”tiādi.",
  "tika-vin12t0:2677_3": "Tattha kiñcāpi vuttanti yojanā.",
  "tika-vin12t0:2677_4": "Ettha kiñcāpisaddo sambhāvanattho,",
  "tika-vin12t0:2677_5": "panasaddo garahattho.",
  "tika-vin12t0:2677_6": "Tathā vuttampīti yojanā.",
  "tika-vin12t0:2677_7": "Kammasaṅgahābhāvenāti kamme saṅgahassa abhāvena.",
  "tika-vin12t0:2677_8": "Tatthāti tasmiṃ “kammassa kiriyā”tiādipāṭhe.",
  "tika-vin12t0:2677_9": "Kammaṃ karīyati imāyāti kiriyā, ñatti.",
  "tika-vin12t0:2677_10": "Tena vuttaṃ “kammassa kiriyāti ñatti veditabbā”ti.",
  "tika-vin12t0:2677_11": "Kariyate ṭhapiyate karaṇaṃ.",
  "tika-vin12t0:2677_12": "Sayaṃ upagamiyate upagamanaṃ.",
  "tika-vin12t0:2677_13": "Ajjhesanena paraṃ upagamāpiyate ajjhupagamanaṃ.",
  "tika-vin12t0:2677_14": "Adhivāsiyate adhivāsanā.",
  "tika-vin12t0:2677_15": "Appaṭikkosiyate apaṭikkosanā.",
  "tika-vin12t0:2677_16": "Iti imamatthaṃ dassento āha “karaṇanti tassāyevā”tiādi.",
  "tika-vin12t0:2677_17": "Etanti kammaṃ.",
  "tika-vin12t0:2677_18": "Meti mayhaṃ.",
  "tika-vin12t0:2677_19": "Khamudhātupayoge sampadānatthe sampadānavacanaṃ.",
  "tika-vin12t0:2677_20": "Atha vā meti mayā.",
  "tika-vin12t0:2677_21": "Katvatthe karaṇavacanaṃ,",
  "tika-vin12t0:2677_22": "sāmivacanaṃ vā.",
  "tika-vin12t0:2677_23": "Khamatīti katturūpasadisaṃ kammarūpaṃ.",
  "tika-vin12t0:2677_24": "Rūpañhi katturūpasadisaṃ kammarūpaṃ “khamati saṅghassā”tiādīsu viya.",
  "tika-vin12t0:2677_25": "Kammarūpasadisaṃ katturūpaṃ “upāsako sīlaṃ samādiyatī”tiādīsu viya.",
  "tika-vin12t0:2677_26": "Ettha kammatthe pavatto yapaccayo lopoti daṭṭhabbaṃ.",
  "tika-vin12t0:2678_0": "Sattasamathanānātthādivaṇṇanā",
  "tika-vin12t0:2679_0": "354.",
  "tika-vin12t0:2679_1": "Mātāputtādīnaṃ ayaṃ vivādoti yojanā.",
  "tika-vin12t0:2679_2": "“Viruddhavādattā”ti iminā vadanaṃ vādo,",
  "tika-vin12t0:2679_3": "viruddho vādo vivādoti nibbacanaṃ dasseti.",
  "tika-vin12t0:2679_4": "Adhikaraṇīyatāyāti vūpasamitatāya.",
  "tika-vin12t0:2679_5": "Iminā adhikariyati samathehi vūpasamiyatīti adhikaraṇanti vacanatthaṃ dasseti.",
  "tika-vin12t0:2679_6": "Sabbatthāti sabbesu adhikaraṇabhedesu.",
  "tika-vin12t0:2680_0": "Iti adhikaraṇabhedavaṇṇanāya yojanā samattā.",
  "tika-vin12t0:2681_0": "Dutiyagāthāsaṅgaṇikaṃ",
  "tika-vin12t0:2682_0": "Codanādipucchāvissajjanāvaṇṇanā",
  "tika-vin12t0:2683_0": "359.",
  "tika-vin12t0:2683_1": "Dutiyagāthāsaṅgaṇiyaṃ codanā nāma kiṃ dassetvā codanāti āha “vatthuñca āpattiñca dassetvā codanā”ti.",
  "tika-vin12t0:2683_2": "Dosaṃ sarāpetīti dosasāraṇā.",
  "tika-vin12t0:2683_3": "Saṅghasannipātoti saṅghassa sannipatanaṃ.",
  "tika-vin12t0:2683_4": "Iminā saṅghoti ettha uttarapadalopaṃ dasseti.",
  "tika-vin12t0:2683_5": "Matikammanti ettha matisaddo icchatthoti āha “vuccati mantaggahaṇa”nti.",
  "tika-vin12t0:2683_6": "Tanti matikammaṃ.",
  "tika-vin12t0:2684_0": "“Tena cuditakapuggalenā”ti padaṃ “sāraṇatthāyā”ti pade kāritakammaṃ.",
  "tika-vin12t0:2684_1": "Tassa puggalassāti tassa cuditakassa puggalassa,",
  "tika-vin12t0:2684_2": "iminā “niggahatthāyā”ti padassa kammaṃ dasseti.",
  "tika-vin12t0:2684_3": "Tatthāti tasmiṃ adhikaraṇavinicchayaṭṭhāne.",
  "tika-vin12t0:2684_4": "Pariggahaṇatthāyāti pari vīmaṃsitvā gahaṇatthāya. Dhammā-",
  "tika-vin12t0:2684_5": "dhammanti bhūtābhūtaṃ.",
  "tika-vin12t0:2684_6": "“Vinicchayasanniṭṭhāpanattha”nti iminā pāḷiyaṃ pāṭhasesaṃ dasseti.",
  "tika-vin12t0:2685_0": "Mā kho paṭighanti ettha paṭighasaddo kopapariyāyoti āha “kopaṃ mā janayī”ti.",
  "tika-vin12t0:2685_1": "“Cuditake vā codake vā”ti iminā “saṅghe”ti ādhāraṃ paṭikkhipati.",
  "tika-vin12t0:2685_2": "Sace anuvijjako tuvanti ettha anuvijjakasaddo vinayadharapariyāyoti āha “vinayadharo”ti.",
  "tika-vin12t0:2685_3": "Vinayadharo hi yasmā codakacuditakānaṃ vacanaṃ anuminitvā vatthuāpattādivasena vidati,",
  "tika-vin12t0:2685_4": "tasmā anuvijjakoti vuccati.",
  "tika-vin12t0:2686_0": "Viruddhaṃ gāhaṃ saṃvattetīti viggāhikaṃ.",
  "tika-vin12t0:2686_1": "“Na tva”ntiādinā ṇikapaccayassa sarūpaṃ dasseti.",
  "tika-vin12t0:2686_2": "Yāyāti kathāya.",
  "tika-vin12t0:2686_3": "Suttādīnaṃ sarūpaṃ dassento āha “suttaṃ nāmā”tiādi.",
  "tika-vin12t0:2687_0": "Anuyuñjanavattanti anuyuñjanassa,",
  "tika-vin12t0:2687_1": "anuyuñjane vā vattaṃ.",
  "tika-vin12t0:2687_2": "Kusalena buddhimatāti ettha kusalasaddo chekapariyāyo,",
  "tika-vin12t0:2687_3": "buddhimantusaddo paṇḍitapariyāyoti āha “chekena paṇḍitenā”ti.",
  "tika-vin12t0:2687_4": "“Ñāṇapāramippattenā”ti iminā buddhimatāti ettha na kevalaṃ ñāṇasāmaññaṃ,",
  "tika-vin12t0:2687_5": "atha kho sabbaññutaññāṇanti dasseti.",
  "tika-vin12t0:2687_6": "Ayanti eso yathāvutto attho.",
  "tika-vin12t0:2687_7": "Ayaṃ panāti eso vakkhamāno pana.",
  "tika-vin12t0:2687_8": "Etthāti imāsu gāthāsu.",
  "tika-vin12t0:2687_9": "Sace tvaṃ anuvijjako hosīti yojanā.",
  "tika-vin12t0:2687_10": "Yaṃ pana anuyogavattaṃ kataṃ supaññattaṃ sabbasikkhāpadānaṃ anulomanti yojanā.",
  "tika-vin12t0:2687_11": "Tanti anuyogavattaṃ.",
  "tika-vin12t0:2687_12": "Itīti ayaṃ sādhippāyasaṅkhepavaṇṇanā.",
  "tika-vin12t0:2687_13": "Attanoti anuvijjakassa.",
  "tika-vin12t0:2687_14": "Samparāyeti paraloke.",
  "tika-vin12t0:2687_15": "Yoti anuvijjako.",
  "tika-vin12t0:2687_16": "Tanti anuyogavattaṃ.",
  "tika-vin12t0:2687_17": "Gatinti sugatiṃ.",
  "tika-vin12t0:2687_18": "Hitanti codakacuditakānaṃ hitaṃ.",
  "tika-vin12t0:2687_19": "Gavesantoti ñāṇena esanto.",
  "tika-vin12t0:2687_20": "Iminā hitaṃ esantoti hitesīti vacanatthaṃ dasseti.",
  "tika-vin12t0:2687_21": "Mettañcāti appanāpattaṃ mettañca.",
  "tika-vin12t0:2687_22": "Mettāpubbabhāgañcāti appanāmettāya pubbabhāge pavattaṃ parikammaupacāramettañca.",
  "tika-vin12t0:2687_23": "Tava bhāre saṅghena kate evāti yojanā.",
  "tika-vin12t0:2688_0": "Yoti anuvijjako.",
  "tika-vin12t0:2688_1": "Etesanti codakacuditakānaṃ.",
  "tika-vin12t0:2688_2": "“Bhāsita”nti iminā vohārasaddo bhāsitapariyāyoti dasseti.",
  "tika-vin12t0:2688_3": "Tanti sahasā vohāraṃ.",
  "tika-vin12t0:2689_0": "Anusandhitanti ettha vinicchayānusandhiṃ paṭikkhipanto āha “kathānusandhi vuccatī”ti.",
  "tika-vin12t0:2689_1": "Kathāya anurūpaṃ sandahanaṃ kathānusandhi.",
  "tika-vin12t0:2689_2": "Paṭiññānusandhitenāti ettha paṭiññāsaddaanusandhisaddānaṃ tulyādhikaraṇato aññaṃ bhinnādhikaraṇaṃ dassento āha “athavā”tiādi.",
  "tika-vin12t0:2689_3": "Lajjiṃ puggalanti sambandho.",
  "tika-vin12t0:2689_4": "Tatthāti gāthāyaṃ.",
  "tika-vin12t0:2689_5": "Vattānusandhināti ācārasaṅkhātena vattena anusandhinā assa alajjīssa vattena saddhiṃ yā paṭiññā sandhiyatīti yojanā.",
  "tika-vin12t0:2690_0": "Jānanto āpajjatīti jānanto hutvā āpajjati.",
  "tika-vin12t0:2690_1": "Iminā sañciccāti padassa sañcetetvāti atthaṃ dasseti.",
  "tika-vin12t0:2690_2": "Vītikkamacetanāya saddhiṃ cetetvāti attho.",
  "tika-vin12t0:2690_3": "“Na deseti na vuṭṭhātī”ti iminā parigūhatīti ettha parigūhanaṃ nāma atthato na desanaṃ na vuṭṭhānanti dasseti.",
  "tika-vin12t0:2691_0": "Yanti “sañcicca āpattiṃ āpajjatī”ti vacanaṃ.",
  "tika-vin12t0:2691_1": "Tumhehīti parihārakārakehi.",
  "tika-vin12t0:2691_2": "Saccanti tathaṃ avitathaṃ.",
  "tika-vin12t0:2691_3": "Ahampīti codakopi.",
  "tika-vin12t0:2691_4": "Pisaddena parihārakaṃ sampiṇḍeti.",
  "tika-vin12t0:2691_5": "Nanti “sañciccā”tiādivacanaṃ.",
  "tika-vin12t0:2691_6": "Tanti tuvaṃ, tvaṃ vā.",
  "tika-vin12t0:2692_0": "Pubbāparanti ettha pubbe kathetabbaṃ pubbaṃ,",
  "tika-vin12t0:2692_1": "aparamhi kathetabbaṃ aparaṃ,",
  "tika-vin12t0:2692_2": "pubbañca aparañca pubbāparanti dassento āha “pure”tiādi.",
  "tika-vin12t0:2692_3": "“Tasmiṃ pubbāpare”ti iminā pāḷiyaṃ pubbaparassāti ettha bhummatthe sāmivacananti dasseti.",
  "tika-vin12t0:2693_0": "Dvīhīti pārājikasaṅghādisesavasena dvīhi.",
  "tika-vin12t0:2693_1": "Pañcahīti thullaccayādivasena pañcahi.",
  "tika-vin12t0:2693_2": "Micchādiṭṭhiyāti “natthi dinna”ntiādinā dasavatthukāya micchādiṭṭhiyā.",
  "tika-vin12t0:2693_3": "Antaggāhikadiṭṭhiyāti “sassato loko”tiādinā dasavatthukāya antaggāhikadiṭṭhiyā.",
  "tika-vin12t0:2693_4": "Sabbatthāti sabbesu dutiyagāthāsaṅgaṇikesu.",
  "tika-vin12t0:2694_0": "Iti dutiyagāthāsaṅgaṇikavaṇṇanāya yojanā samattā.",
  "tika-vin12t0:2695_0": "Codanākaṇḍaṃ",
  "tika-vin12t0:2696_0": "Anuvijjakakiccavaṇṇanā",
  "tika-vin12t0:2697_0": "360- 1.",
  "tika-vin12t0:2697_1": "Idāni āraddhanti sambandho.",
  "tika-vin12t0:2697_2": "Eko bhikkhu ekena mātugāmenāti yojanā.",
  "tika-vin12t0:2697_3": "Soti passanto bhikkhu.",
  "tika-vin12t0:2697_4": "Tanti nikkhamantaṃ pavisantaṃ vā bhikkhuṃ.",
  "tika-vin12t0:2697_5": "Itaroti cuditako.",
  "tika-vin12t0:2697_6": "Tassāti codakassa.",
  "tika-vin12t0:2697_7": "Na upetīti na upagacchati.",
  "tika-vin12t0:2697_8": "Na paṭijānātīti na paṭissavaṃ karoti.",
  "tika-vin12t0:2697_9": "Etthāti mātugāmena nikkhamantapavisantaṭṭhāne.",
  "tika-vin12t0:2697_10": "Yanti kammaṃ.",
  "tika-vin12t0:2697_11": "Tenāti codakena.",
  "tika-vin12t0:2697_12": "Tassāti codakassa vacanenāti sambandho.",
  "tika-vin12t0:2697_13": "Itaroti cuditako.",
  "tika-vin12t0:2697_14": "Asuddhaparisaṅkitoti asuddhāya aṭṭhāne uppannāya parisaṅkāya parisaṅkito.",
  "tika-vin12t0:2697_15": "Tadatthaṃ dasseti “amūlakaparisaṅkito”ti iminā.",
  "tika-vin12t0:2697_16": "Tassa puggalassāti cuditakassa paṭiññāyāti sambandho.",
  "tika-vin12t0:2697_17": "Sabbatthāti sabbesu anuvijjakakiccesu.",
  "tika-vin12t0:2698_0": "Iti anuvijjakakiccavaṇṇanāya yojanā samattā.",
  "tika-vin12t0:2699_0": "Codakapucchāvissajjanā",
  "tika-vin12t0:2700_0": "362- 3.",
  "tika-vin12t0:2700_1": "Sacce ca akuppe cāti padhānaṃ sambandhaṭṭhānaṃ dassento āha “patiṭṭhātabba”nti.",
  "tika-vin12t0:2700_2": "“Ya”ntiādinā sacce patiṭṭhātabbabhāvaṃ dasseti.",
  "tika-vin12t0:2700_3": "Yanti kammaṃ.",
  "tika-vin12t0:2700_4": "“Na cā”tiādinā akuppe patiṭṭhātabbabhāvaṃ dasseti.",
  "tika-vin12t0:2700_5": "Otiṇṇañcāti vinicchayaṃ otiṇṇañca.",
  "tika-vin12t0:2700_6": "“Vacana”nti iminā otiṇṇānotiṇṇasarūpaṃ dasseti.",
  "tika-vin12t0:2700_7": "Tatrāti purimavacanāpekkhaṃ.",
  "tika-vin12t0:2700_8": "“Otiṇṇānotiṇṇaṃ jānitabba”nti vacaneti hi attho.",
  "tika-vin12t0:2700_9": "Codakassa pamāṇanti “dhammo”ti vā “adhammo”ti vā “bālo”ti vā “paṇḍito”ti vā codakassa pamāṇaṃ.",
  "tika-vin12t0:2700_10": "Cuditakassa pamāṇanti dhammacuditako nu kho,",
  "tika-vin12t0:2700_11": "noti cuditakassa pamāṇaṃ.",
  "tika-vin12t0:2700_12": "Anuvijjakassa pamāṇanti sakkā nu kho vinicchituṃ,",
  "tika-vin12t0:2700_13": "noti anuvijjakassa pamāṇaṃ.",
  "tika-vin12t0:2700_14": "Anuvijjako vattabboti sambandho.",
  "tika-vin12t0:2700_15": "Yena dhammenātiādīsu dhammādīnaṃ sarūpaṃ dassento āha “dhammoti bhūtaṃ vatthū”tiādi.",
  "tika-vin12t0:2700_16": "Etena dhammena ca etena vinayena ca etena satthusāsanena cāti yojanā.",
  "tika-vin12t0:2700_17": "Tasmā anuvijjakena vūpasametabbanti sambandho.",
  "tika-vin12t0:2700_18": "Etthāti anuvijjakassa paṭipajjitabbaṭṭhāne.",
  "tika-vin12t0:2701_0": "Avaññanti avajānanaṃ.",
  "tika-vin12t0:2701_1": "Imeti therā.",
  "tika-vin12t0:2701_2": "“Khatattā”ti iminā attanāva attā khaññatīti khatoti vacanatthaṃ dasseti.",
  "tika-vin12t0:2701_3": "Upahaniyantīti upahatāni,",
  "tika-vin12t0:2701_4": "upahatāni indriyāni anenāti upahatindriyo.",
  "tika-vin12t0:2701_5": "“Paññāya abhāvato”ti iminā dummedhoti ettha dusaddo abhāvattho,",
  "tika-vin12t0:2701_6": "medhāsaddo paññāpariyāyoti dasseti.",
  "tika-vin12t0:2701_7": "Natthi medhā etassāti dummedhoti nibbacanaṃ kātabbaṃ. Khato…pe…",
  "tika-vin12t0:2701_8": "dummedho so anuvijjako upagacchatīti yojanā.",
  "tika-vin12t0:2701_9": "Tasmāti yasmā upagacchati,",
  "tika-vin12t0:2701_10": "tasmā vuttanti sambandho.",
  "tika-vin12t0:2701_11": "Tassāti pāṭhassa,",
  "tika-vin12t0:2701_12": "gāthāya vā.",
  "tika-vin12t0:2701_13": "Vitthāraṃ dassento āha “cuditakacodakesu hī”tiādi.",
  "tika-vin12t0:2701_14": "Ubhopeteti ubhopi ete āmisapuggalanissaye.",
  "tika-vin12t0:2701_15": "Dhammoti sāsanadhammo.",
  "tika-vin12t0:2701_16": "Itīti ayamattho.",
  "tika-vin12t0:2702_0": "Upakaṇṇakaṃ jappatīti ettha kaṇṇassa samīpaṃ upakaṇṇaṃ,",
  "tika-vin12t0:2702_1": "tadeva upakaṇṇakanti dassento āha “evaṃ kathehī”tiādi.",
  "tika-vin12t0:2702_2": "“Kaṇṇamūle”ti iminā upakaṇṇakanti ettha upasaddassa samīpatthaṃ dasseti.",
  "tika-vin12t0:2702_3": "Mantetīti katheti.",
  "tika-vin12t0:2702_4": "Iminā jappadhātuyā kathanatthaṃ dasseti.",
  "tika-vin12t0:2702_5": "Jimhaṃ pekkhatīti ettha jimhasaddo kuṭilavācako,",
  "tika-vin12t0:2702_6": "kuṭilaṃ nāma atthato idha dosoti āha “dosamevā”ti.",
  "tika-vin12t0:2703_0": "Kathānusandhīti cuditakaanuvijjakānaṃ kathāya anusandhi.",
  "tika-vin12t0:2703_1": "Vinicchayānusandhīti anuvijjakena katassa āpattānāpattivinicchayassa anusandhi.",
  "tika-vin12t0:2703_2": "Sabbatthāti codanākaṇḍe.",
  "tika-vin12t0:2704_0": "Iti codanākaṇḍavaṇṇanāya yojanā samattā.",
  "tika-vin12t0:2705_0": "Cūḷasaṅgāmaṃ",
  "tika-vin12t0:2706_0": "Anuvijjakassa paṭipattivaṇṇanā",
  "tika-vin12t0:2707_0": "365.",
  "tika-vin12t0:2707_1": "Cūḷasaṅgāme samāgamanaṃ saṅgāmo,",
  "tika-vin12t0:2707_2": "samāgamenti sannipatanti etthāti vā saṅgāmoti vacanatthaṃ dassento āha “saṅgāmo vuccati…pe…",
  "tika-vin12t0:2707_3": "saṅghasannipāto”ti.",
  "tika-vin12t0:2707_4": "Sannipatanaṃ sannipāto,",
  "tika-vin12t0:2707_5": "sannipatanti ettha deseti vā sannipāto,",
  "tika-vin12t0:2707_6": "saṅghassa sannipāto saṅghasannipāto.",
  "tika-vin12t0:2707_7": "Saṅgāma yuddheti dhātupāṭhesu (saddanītidhātumālāyaṃ 18 makārantadhātu) vuttaṃ.",
  "tika-vin12t0:2707_8": "Tattha yuddhaṃ nāma atthato adhikaraṇavinicchayoti gahetabbaṃ.",
  "tika-vin12t0:2707_9": "Tadatthaṃ vitthārento āha “tatra hī”tiādi.",
  "tika-vin12t0:2707_10": "Tattha tatrāti tasmiṃ saṅgāme,",
  "tika-vin12t0:2707_11": "samosarantīti sambandho.",
  "tika-vin12t0:2707_12": "Attapaccatthikāti attano paṭipakkhaṃ atthayanti.",
  "tika-vin12t0:2707_13": "Uddhammanti dhammato viyogaṃ.",
  "tika-vin12t0:2707_14": "Dīpentā hutvāti yojanā.",
  "tika-vin12t0:2707_15": "Ke viyāti āha “vajjiputtakā viyā”ti.",
  "tika-vin12t0:2707_16": "So bhikkhu pavattetīti sambandho.",
  "tika-vin12t0:2707_17": "Laddhinti uddhammādivādaṃ.",
  "tika-vin12t0:2707_18": "Tatthāti saṅgāme.",
  "tika-vin12t0:2707_19": "Avacaratīti ogāhetvā cāreti pavatteti.",
  "tika-vin12t0:2707_20": "Tamevatthaṃ dassento āha “ajjhogāhetvā vinicchayaṃ pavattetī”ti.",
  "tika-vin12t0:2707_21": "Ettha “ajjhogāhetvā”ti iminā avatyūpasaggassa ogāhatthaṃ dasseti.",
  "tika-vin12t0:2707_22": "“Vinicchayaṃ pavattetī”ti iminā caradhātussa kāritantogadhattā sahakāritakammena pavattanatthaṃ dasseti.",
  "tika-vin12t0:2707_23": "Iminā saṅgāme avacaratīti saṅgāmāvacaroti nibbacanaṃ dasseti.",
  "tika-vin12t0:2707_24": "Ko viyāti āha “yasatthero viyā”ti.",
  "tika-vin12t0:2707_25": "Mānaddhajanti ketukamyatāpaccupaṭṭhānamānasaṅkhātaṃ dhajaṃ.",
  "tika-vin12t0:2707_26": "Rajoharaṇasamenāti ettha rajaṃ harati apaneti anenāti rajoharaṇaṃ,",
  "tika-vin12t0:2707_27": "pādapuñjanaṃ,",
  "tika-vin12t0:2707_28": "tena samenāti dassento āha “pādapuñjanasamenā”ti.",
  "tika-vin12t0:2707_29": "Pādaṃ puñjati sodheti anenāti pādapuñjanaṃ,",
  "tika-vin12t0:2707_30": "tena samo pādapuñjanasamo, tena.",
  "tika-vin12t0:2707_31": "Samākāraṃ dassento āha “yathā”tiādi.",
  "tika-vin12t0:2707_32": "Rajoharaṇassa neva rāgo hotīti sambandho.",
  "tika-vin12t0:2707_33": "Yathāpatirūpanti patirūpassa anulomaṃ,",
  "tika-vin12t0:2707_34": "patirūpānatikkantanti attho.",
  "tika-vin12t0:2707_35": "Akathentena nisīditabbanti sambandho.",
  "tika-vin12t0:2707_36": "Sāmaṃ vā dhammoti ettha dhammo nāma koti āha “kappiyākappiyanissitā vā”tiādi.",
  "tika-vin12t0:2707_37": "Rūpārūpaparicchedo ca samathācāro ca vipassānācāro ca ṭhānavattañca nisajjavattañca,",
  "tika-vin12t0:2707_38": "ādisaddena caṅkamavattādīni saṅgaṇhāti.",
  "tika-vin12t0:2707_39": "Cuddasamahāvattādīnaṃ “kappiyākappiyanissitā”ti padena gahitattā vattasaddena ṭhānavattādīni eva gahetabbāni,",
  "tika-vin12t0:2707_40": "ādisaddena caṅkamavattādīni gahetabbāni.",
  "tika-vin12t0:2707_41": "Paro vā ajjhesitabboti yovā so vā koci ajjhesitabboti āha “yo”tiādi.",
  "tika-vin12t0:2707_42": "Iminā na yo vā so vā koci ajjhesitabbo,",
  "tika-vin12t0:2707_43": "samatthoyeva pana ajjhesitabboti vā dasseti.",
  "tika-vin12t0:2707_44": "“Āvuso”tiādinā vattabbākāraṃ dasseti.",
  "tika-vin12t0:2707_45": "Ariyo vā tuṇhībhāvoti ettha na kevalaṃ kathetuṃ asamatthavasena tuṇhībhāvo,",
  "tika-vin12t0:2707_46": "kammaṭṭhānamanasikāravasena panāti āha “kammaṭṭhānamanasikāravasena tuṇhībhāvo”ti.",
  "tika-vin12t0:2707_47": "Ariyānaṃ eso ariyo,",
  "tika-vin12t0:2707_48": "tuṇhībhāvo.",
  "tika-vin12t0:2707_49": "“Nāvajānitabbo”ti iminā nātimaññitabboti padassa atikkamma na maññitabboti dasseti.",
  "tika-vin12t0:2708_0": "Upajjhāyoti codakacuditakānaṃ upajjhāyo.",
  "tika-vin12t0:2708_1": "Sabbatthāti sabbesu “na ācariyo pucchitabbo”tiādipadesu.",
  "tika-vin12t0:2708_2": "Kulameva jātināmagottavasena ayanti apadisiyatīti kulapadeso.",
  "tika-vin12t0:2708_3": "Atrassāti ettha atra assāti padacchedaṃ katvā atrasaddo puggalavisayo,",
  "tika-vin12t0:2708_4": "assasaddo ākhyātikoti āha “atra puggale”tiādi.",
  "tika-vin12t0:2708_5": "Tattha “bhaveyyā”ti iminā assasaddassa sabbanāmattañca “bhavatī”ti vattamānikabhāvañca paṭikkhipati.",
  "tika-vin12t0:2708_6": "Parisānuvidhāyakenāti parisāya anumataṃ karontena.",
  "tika-vin12t0:2708_7": "Iminā no parisakappikenāti ettha kappasaddo vijhatthoti dasseti.",
  "tika-vin12t0:2708_8": "Yanti vacanaṃ.",
  "tika-vin12t0:2708_9": "Na hatthamuddāti mudanti etāyāti muddā,",
  "tika-vin12t0:2708_10": "sakkharamaṅguliyaṃ hatthassa muddā avayaviavayavavasena sambandhattāti hatthamuddā.",
  "tika-vin12t0:2708_11": "Tassā vikāro “hatthamuddā”ti gahetabboti āha “hatthavikāro”ti.",
  "tika-vin12t0:2709_0": "“Atthaṃ anuvidhiyantenā”ti ettha atthanti vinicchayatthaṃ.",
  "tika-vin12t0:2709_1": "Anuvidhiyantenāti sallakkhentena.",
  "tika-vin12t0:2709_2": "Iti imamatthaṃ dassento āha “vinicchayapaṭivedhameva sallakkhentenā”ti.",
  "tika-vin12t0:2709_3": "Sannipātamaṇḍaleti sannipātāya parisāya samūhe,",
  "tika-vin12t0:2709_4": "sannipātamaṇḍalassa majjheti attho.",
  "tika-vin12t0:2709_5": "Na vītihātabbanti ettha vītiharaṇaṃ nāma atthato hāpananti āha “na vinicchayo hāpetabbo”ti.",
  "tika-vin12t0:2709_6": "Duruttavācanti codakacuditakānaṃ duruttavācaṃ.",
  "tika-vin12t0:2709_7": "Hitaparisakināti ettha hitaṃ pari esatīti hitaparisako,",
  "tika-vin12t0:2709_8": "karuṇā ca karuṇāpubbabhāgo ca,",
  "tika-vin12t0:2709_9": "so etassatthīti hitaparisakī, puggalo,",
  "tika-vin12t0:2709_10": "tena hitaparisakinā.",
  "tika-vin12t0:2709_11": "Tamevatthaṃ dassento āha “hitesinā hitagavesinā”ti.",
  "tika-vin12t0:2709_12": "Karuṇāti appanāpattā karuṇā.",
  "tika-vin12t0:2709_13": "Karuṇāpubbabhāgoti appanāpattāya karuṇāya pubbabhāge pavattā parikammaupacārakaruṇā.",
  "tika-vin12t0:2709_14": "Padadvayepīti “hitānukampinā kāruṇikena bhavitabbaṃ.",
  "tika-vin12t0:2709_15": "Hitaparisakinā asamphappalāpinā bhavitabba”nti padadvayepi.",
  "tika-vin12t0:2709_16": "Ayaṃ adhippāyo veditabboti yojanā.",
  "tika-vin12t0:2709_17": "“Asundaravacana”nti iminā asuruttanti ettha sundaraṃ uttaṃ suruttaṃ,",
  "tika-vin12t0:2709_18": "na suruttaṃ asuruttanti vacanatthaṃ dasseti.",
  "tika-vin12t0:2709_19": "Pariggahetabboti parivīmaṃsitvā gahetabbo.",
  "tika-vin12t0:2710_0": "Tassāti adhammacodakassa.",
  "tika-vin12t0:2710_1": "Anosaṭaṃ vatthunti ettha “codakacuditakehi vutta”nti padaṃ adhikāravasena veditabbaṃ.",
  "tika-vin12t0:2710_2": "Ettha ca anosaṭanti vinicchayaṃ anosaṭanti attho.",
  "tika-vin12t0:2710_3": "Kiṃ paggaṇhitabboti āha “nanu tva”ntiādi.",
  "tika-vin12t0:2710_4": "Anuyogavattanti “kālena vakkhāmī”tiādinā vuttaṃ,",
  "tika-vin12t0:2710_5": "“sacce ca akuppe cā”ti ca vuttaṃ anuyuñjanavattaṃ.",
  "tika-vin12t0:2710_6": "Tañhi yasmā anena vattena codako cuditakaṃ,",
  "tika-vin12t0:2710_7": "cuditako vā codakaṃ anuyuñjati,",
  "tika-vin12t0:2710_8": "codakena cuditako,",
  "tika-vin12t0:2710_9": "cuditakena vā codako anuyuñjiyati,",
  "tika-vin12t0:2710_10": "tasmā anuyogavattanti vuccati.",
  "tika-vin12t0:2710_11": "Kathāpetvāti codakacuditakeheva kathāpetvā.",
  "tika-vin12t0:2710_12": "Tassāti codakassa vā cuditakassa vā,",
  "tika-vin12t0:2710_13": "sārajjanti bhayaṃ.",
  "tika-vin12t0:2710_14": "Teti tava.",
  "tika-vin12t0:2710_15": "Vatvāpīti mukhena vatvāpi.",
  "tika-vin12t0:2710_16": "Pisaddena kāyavikāraṃ dassetvāpīti sampiṇḍeti.",
  "tika-vin12t0:2710_17": "“Anuyogavatta”nti dhātukammaṃ,",
  "tika-vin12t0:2710_18": "“so bhikkhū”ti kāritakammaṃ ajjhāharitabbaṃ,",
  "tika-vin12t0:2710_19": "taṃ kammaṃ tabbapaccayo vadati.",
  "tika-vin12t0:2710_20": "Asuci vibhāvetabboti ettha natthi suci sīlametassāti asucīti vutte alajjīti āha “alajji”nti.",
  "tika-vin12t0:2710_21": "Uju sīlavā kāyavaṅkādirahito hotīti yojanā.",
  "tika-vin12t0:2710_22": "Ettha ca kāyavaṅkādirahito hotīti iminā ujuno kāraṇaṃ dasseti.",
  "tika-vin12t0:2710_23": "Kāyavaṅkādirahitattā uju hotīti adhippāyo.",
  "tika-vin12t0:2710_24": "Soti bhikkhu.",
  "tika-vin12t0:2710_25": "Maddavenevāti mudubhāveneva.",
  "tika-vin12t0:2710_26": "Upacaritabboti kathetabbo.",
  "tika-vin12t0:2710_27": "Iminā ujumaddavenāti padassa sambandhaṭṭhānaṃ pāṭhasesaṃ dasseti.",
  "tika-vin12t0:2710_28": "Yoti bhikkhu.",
  "tika-vin12t0:2710_29": "Ayamevāti evasaddena na dhammagaruko,",
  "tika-vin12t0:2710_30": "puggalagaruko,",
  "tika-vin12t0:2710_31": "dhammesu ca puggalesu ca na majjhattoti veditabboti dasseti.",
  "tika-vin12t0:2711_0": "366.",
  "tika-vin12t0:2711_1": "Tena ca pana anuvijjakenāti yojanā.",
  "tika-vin12t0:2711_2": "Suttādīsūti ādisaddena vinayaanuloma paññattaanulomikāni saṅgahetabbāni.",
  "tika-vin12t0:2711_3": "Suttaṃ saṃsandanatthāya hotīti yojanā.",
  "tika-vin12t0:2711_4": "Kesaṃ saṃsandanatthāyāti āha “āpattānāpattīnaṃ saṃsandanattha”nti.",
  "tika-vin12t0:2711_5": "Opammaṃ atthadassanatthāya hotīti yojanā.",
  "tika-vin12t0:2711_6": "Eseva nayo sesesupi.",
  "tika-vin12t0:2711_7": "Paccekaṭṭhāyino avisaṃvādakaṭṭhāyinoti ettha paccekasmiṃ tiṭṭhanti sīlenāti paccekaṭṭhāyino,",
  "tika-vin12t0:2711_8": "avisaṃvādake tiṭṭhanti sīlenāti avisaṃvādakaṭṭhāyinoti dassento āha “issa…pe… ṭhitā”ti.",
  "tika-vin12t0:2711_9": "“Issariyādhipaccajeṭṭhakaṭṭhāne”ti iminā paccekasarūpaṃ dasseti.",
  "tika-vin12t0:2711_10": "Teti saṅghena anumatā puggalā.",
  "tika-vin12t0:2712_0": "Kimatthaṃ “vinayo saṃvaratthāyā”tiādi vuttanti āha “idānī”tiādi.",
  "tika-vin12t0:2712_1": "Idāni dassetuṃ āhāti sambandho.",
  "tika-vin12t0:2712_2": "Ye mandā mandabuddhino hutvā evaṃ vadeyyunti yojanā.",
  "tika-vin12t0:2712_3": "Atha vā mandā mandabuddhino ye puggalā evaṃ vadeyyunti yojanā.",
  "tika-vin12t0:2712_4": "Sakalāpi vinayapaññatti upanissayo hotīti sambandho.",
  "tika-vin12t0:2712_5": "Iminā “saṃvaratthāyā”tiādīsu “anupādāparinibbānatthāyā”tipariyosānesu terasavākyesu “upanissayo hotī”ti pāṭhaseso ajjhāharitabboti dasseti.",
  "tika-vin12t0:2712_6": "“Paccayo”ti iminā “upanissayo”ti padassa upanissayapaccayoti atthaṃ dasseti.",
  "tika-vin12t0:2712_7": "Sabbatthāti sabbesu dvādasavākyesu.",
  "tika-vin12t0:2712_8": "Visesaṃ dassento āha “apicetthā”tiādi.",
  "tika-vin12t0:2712_9": "Tattha apica visesaṃ vakkhāmīti yojanā.",
  "tika-vin12t0:2712_10": "Etthāti “avippaṭisāratthāyā”tiādīsu.",
  "tika-vin12t0:2712_11": "Tanti sukhaṃ.",
  "tika-vin12t0:2712_12": "Taruṇavipassanā nāma kassa adhivacananti āha “udayabbayañāṇassetamadhivacana”nti.",
  "tika-vin12t0:2712_13": "Nanu “virāgo”ti ettha catubbidhassa ariyamaggassa gahitattā “vimuttī”ti etthāpi catubbidhaṃ phalaṃ gahetabbaṃ,",
  "tika-vin12t0:2712_14": "kasmā pana “vimuttīti arahattaphala”nti vuttanti āha “catubbidhopi hī”tiādi.",
  "tika-vin12t0:2712_15": "Hīti saccaṃ, yasmā vā.",
  "tika-vin12t0:2712_16": "Apaccayaparinibbānatthāyāti asaṅkhataparinibbānatthāya.",
  "tika-vin12t0:2712_17": "Natthettha hi parinibbāne koci paccayo,",
  "tika-vin12t0:2712_18": "tasmā apaccayaparinibbānanti vuccati.",
  "tika-vin12t0:2712_19": "Tanti vimuttiñāṇadassanaṃ.",
  "tika-vin12t0:2712_20": "Tasmiṃanuppatteti tasmiṃ vimuttiñāṇadassane anukkamena patte.",
  "tika-vin12t0:2712_21": "Avassanti dhuvaṃ ekantenāti attho.",
  "tika-vin12t0:2712_22": "Etadatthāti eso anupādā parinibbānasaṅkhāto attho payojanaṃ imissā kathāyāti etadatthā.",
  "tika-vin12t0:2712_23": "Kathāti atthassa kathā.",
  "tika-vin12t0:2712_24": "Mantanāti dhammassa mantanā.",
  "tika-vin12t0:2712_25": "Etadatthā upanisāti ettha upanisāsaddo paccayavācakoti āha “paraṃparapaccayatāpī”ti.",
  "tika-vin12t0:2712_26": "Paraṃparapaccayo hi yasmā ettha paraṃparaphalaṃ upagantvā nisīdati,",
  "tika-vin12t0:2712_27": "tasmā upanisāti vuccati.",
  "tika-vin12t0:2712_28": "“Vinayo saṃvaratthāyā”tiādikā ayaṃ paraṃparapaccayatāpīti yojanā.",
  "tika-vin12t0:2712_29": "Sotāvadhānanti ogāhetvā dhiyate ṭhapiyate avadhānaṃ,",
  "tika-vin12t0:2712_30": "sotassa avadhānaṃ sotāvadhānaṃ.",
  "tika-vin12t0:2712_31": "Imaṃ kathanti “vinayo saṃvaratthāyā”tiādiṃ imaṃ kathaṃ.",
  "tika-vin12t0:2712_32": "Yaṃ ñāṇaṃ uppajjati,",
  "tika-vin12t0:2712_33": "tampi etadatthanti yojanā.",
  "tika-vin12t0:2712_34": "Yadidaṃ anupādā cittassāti ettha “yadida”nti nipāto “vimokkho”ti padamapekkhitvā yo ayanti atthaṃ vadati.",
  "tika-vin12t0:2712_35": "Anupādāti ettha “sayaṃ abhiññā”tiādīsu viya yakāralopo hoti,",
  "tika-vin12t0:2712_36": "tassa padassa karaṇaṃ pana “catūhi upādānehī”ti veditabbaṃ.",
  "tika-vin12t0:2712_37": "Iti ima matthaṃ dassento āha “yo ayaṃ catūhi upādānehi anupādiyitvā”ti.",
  "tika-vin12t0:2712_38": "Ettha catūhi upādānehi anupādiyitvā cittassa arahattaphalasaṅkhāto yo ayaṃ vimokkho atthi,",
  "tika-vin12t0:2712_39": "sopi etadatthāya hotīti yojanā.",
  "tika-vin12t0:2712_40": "“Arahattaphalasaṅkhāto”ti iminā “vimokkho”ti padassa atthaṃ dasseti.",
  "tika-vin12t0:2712_41": "Arahattaphalañhi yasmā viruddhehi,",
  "tika-vin12t0:2712_42": "visesena vā sabbakilesehi muccittha,",
  "tika-vin12t0:2712_43": "tasmā vimokkhoti vuccati.",
  "tika-vin12t0:2712_44": "“Apaccayaparinibbānatthāya evā”ti iminā etadatthāyāti padassa atthaṃ dasseti.",
  "tika-vin12t0:2713_0": "367.",
  "tika-vin12t0:2713_1": "Vatthuṃ…pe…",
  "tika-vin12t0:2713_2": "na jānātīti etthāti yojanā kātabbā.",
  "tika-vin12t0:2713_3": "Tasmāti yasmā sambandho, tasmā.",
  "tika-vin12t0:2713_4": "Etthāti imāsu gāthāsu.",
  "tika-vin12t0:2713_5": "Samena cāti ettha “samenā”ti padaṃ “aññāṇenā”ti atthassa vācakaṃ rūḷhīpadanti dassento āha “teneva pubbāparaṃ ajānanassa samena aññāṇenā”ti.",
  "tika-vin12t0:2713_6": "Pāḷiyaṃ kena kāraṇena katākataṃ na jānātīti āha “samenā”ti.",
  "tika-vin12t0:2713_7": "Samena pubbāparassa aññāṇena katākataṃ na jānātīti attho.",
  "tika-vin12t0:2713_8": "Evantiādi nigamanaṃ.",
  "tika-vin12t0:2713_9": "Yaṃ panetaṃ vacanaṃ vuttanti yojanā.",
  "tika-vin12t0:2713_10": "“Tatthā”ti ca “ākāraakovido”ti ca ādhārādheyyānamabhedo hoti,",
  "tika-vin12t0:2713_11": "tasmā avayavī ādhāro,",
  "tika-vin12t0:2713_12": "avayavo ādheyyoti daṭṭhabbaṃ.",
  "tika-vin12t0:2713_13": "Ākārasaddo iṅgitatthoti āha “kāraṇākāraṇe”ti.",
  "tika-vin12t0:2713_14": "Kāraṇaakāraṇasaṅkhāte iṅgiteti attho.",
  "tika-vin12t0:2713_15": "Ākārassāti bhummatthe sāmivacanaṃ.",
  "tika-vin12t0:2713_16": "Ākārasminti hi attho.",
  "tika-vin12t0:2714_0": "Tathevāti yathā vatthuādīni na jānāti, tatheva.",
  "tika-vin12t0:2714_1": "Itīti evaṃ.",
  "tika-vin12t0:2714_2": "Yvāyanti yo ayaṃ bhikkhu.",
  "tika-vin12t0:2714_3": "“Bhayenā”ti iminā bhayāti ettha kāraṇatthe nissakkavacananti dasseti.",
  "tika-vin12t0:2714_4": "Bhayā bhayena gacchatīti yojanā.",
  "tika-vin12t0:2714_5": "Eseva nayo sammohena mohā gacchatīti etthāpi.",
  "tika-vin12t0:2714_6": "Chandāti chandena.",
  "tika-vin12t0:2714_7": "Dosāti dosena.",
  "tika-vin12t0:2714_8": "Attanā ñātuṃ asamatthatāya na saññattiyā kusaloti āha “paraṃ saññāpetuṃ asamatthatāyā”ti.",
  "tika-vin12t0:2714_9": "Kasmā nijjhattiyā ca akovidoti āha “kāraṇā…pe… tāyā”ti.",
  "tika-vin12t0:2714_10": "“Parisāya laddhattā”ti iminā laddho parisasaṅkhāto pakkho yenāti laddhapakkhoti vacanatthaṃ dasseti.",
  "tika-vin12t0:2714_11": "Sace tādisako bhikkhu hoti,",
  "tika-vin12t0:2714_12": "so bhikkhu “apaṭikkho”ti vuccatīti yojanā.",
  "tika-vin12t0:2714_13": "Eseva nayo heṭṭhāpi.",
  "tika-vin12t0:2714_14": "“Na paṭikkhitabbo”ti iminā paṭimukhaṃ na ikkhitabboti apaṭikkhoti vacanatthaṃ dasseti.",
  "tika-vin12t0:2714_15": "“Na oloketabbo”ti iminā ikkhadhātuyā dassanatthaṃ dasseti.",
  "tika-vin12t0:2715_0": "Iti cūḷasaṅgāmavaṇṇanāya yojanā samattā.",
  "tika-vin12t0:2716_0": "Mahāsaṅgāmaṃ",
  "tika-vin12t0:2717_0": "Voharantena jānitabbādivaṇṇanā",
  "tika-vin12t0:2718_0": "368- 74.",
  "tika-vin12t0:2718_1": "Mahāsaṅgāme eteneva nayena veditabbanti sambandho.",
  "tika-vin12t0:2718_2": "Vatthusaṅkamanākāraṃ dassetvā avajānanapaṭijānanākāraṃ dassento āha “yo panā”tiādi.",
  "tika-vin12t0:2718_3": "Yo pana vadatīti sambandho.",
  "tika-vin12t0:2718_4": "Esevāti eso eva,",
  "tika-vin12t0:2718_5": "avajānanapaṭijānanabhikkhūti attho.",
  "tika-vin12t0:2719_0": "375.",
  "tika-vin12t0:2719_1": "Nīlādivaṇṇāvaṇṇavasenāti nīlādivaṇṇavasena ca ārogyatthādiavaṇṇavasena ca.",
  "tika-vin12t0:2719_2": "Sañcarittaṃ yasmā anena sikkhāpadena dhanaṃ anupadīyati,",
  "tika-vin12t0:2719_3": "tasmā dhanamanuppadānanti vuccati.",
  "tika-vin12t0:2719_4": "Pubbapayogoti pubbe payujjitabbo.",
  "tika-vin12t0:2720_0": "Agatiagantabbavaṇṇanā",
  "tika-vin12t0:2721_0": "379.",
  "tika-vin12t0:2721_1": "Bahujanaahitāya paṭipanno hotīti pāḷiṃ vitthārento āha “vinayadharena hī”tiādi.",
  "tika-vin12t0:2721_2": "Tattha vinayadharenāti anuvijjakena,",
  "tika-vin12t0:2721_3": "vinicchiteti sambandho.",
  "tika-vin12t0:2721_4": "Ovādūpajīviniyoti bhikkhūnaṃ ovādaṃ upanissāya jīviniyo.",
  "tika-vin12t0:2721_5": "Upāsakāpīti ratanattayaṃ paṭissaraṇanti upāsakāpi.",
  "tika-vin12t0:2721_6": "Dāyakāpīti bhikkhūnaṃ paccayadāyakāpi.",
  "tika-vin12t0:2721_7": "Tesanti upāsakādīnaṃ.",
  "tika-vin12t0:2721_8": "Tathevāti yathā upāsakādayo dvidhā bhijjanti, tatheva.",
  "tika-vin12t0:2721_9": "Tatoti ārakkhadevatāhi paranti sambandho.",
  "tika-vin12t0:2721_10": "Tenāti dvidhākāraṇena.",
  "tika-vin12t0:2722_0": "382.",
  "tika-vin12t0:2722_1": "Gahananissitoti ettha gahanasaddo diṭṭhipariyāyoti āha “micchādiṭṭhiantaggāhikadiṭṭhisaṅkhātaṃ gahana”nti.",
  "tika-vin12t0:2723_0": "393.",
  "tika-vin12t0:2723_1": "Tassa avajānantoti ettha “tassā”ti padaṃ “vacana”nti pāṭhasesena sambandhitabbanti āha “tassa vacana”nti.",
  "tika-vin12t0:2723_2": "Tassāti navakassa.",
  "tika-vin12t0:2723_3": "Tanti navakaṃ.",
  "tika-vin12t0:2724_0": "394.",
  "tika-vin12t0:2724_1": "“Yaṃatthāyā”ti eso saddo samāsoti āha “yadatthāyā”ti.",
  "tika-vin12t0:2724_2": "“Taṃ attha”nti eso saddo liṅgavipallāsoti āha “so attho”ti.",
  "tika-vin12t0:2724_3": "Atthasaddo hi pulliṅgo,",
  "tika-vin12t0:2724_4": "pāḷiyaṃ na parihāpetabbanti etthāpi liṅgavipallāso veditabbo.",
  "tika-vin12t0:2724_5": "Sabbatthāti sabbasmiṃ mahāsaṅgāme.",
  "tika-vin12t0:2725_0": "Iti mahāsaṅgāmavaṇṇanāya yojanā samattā.",
  "tika-vin12t0:2726_0": "Kathinabhedaṃ",
  "tika-vin12t0:2727_0": "Kathinaatthatādivaṇṇanā",
  "tika-vin12t0:2728_0": "403. Kathine khandhaketi kathinakkhandhake. Pubbeti kathinakkhandhake.",
  "tika-vin12t0:2729_0": "404.",
  "tika-vin12t0:2729_1": "Payogassāti ettha payogo nāma koti āha “cīvaradhovanādino”tiādi.",
  "tika-vin12t0:2729_2": "Ettha ādisaddena vicāraṇachedanabaddhanasibbanarajanakappabinduādiyanāni cha pubbakaraṇāni saṅgaṇhāti.",
  "tika-vin12t0:2729_3": "Udakāharaṇādiko yo payogo karīyatīti yojanā.",
  "tika-vin12t0:2729_4": "Anantaro nāma atītānantaraanāgatānantaravasena duvidho,",
  "tika-vin12t0:2729_5": "idha anāgatānantaroyeva adhippetoti āha “anāgatavasenā”ti.",
  "tika-vin12t0:2729_6": "Udakāharaṇādipayoge hi uppanne pacchā dhovanādipubbakaraṇassa uppattito tappayogassa anāgatavaseneva paccayo.",
  "tika-vin12t0:2729_7": "Samanantarapaccayenāti ettha saṃsaddo suṭṭhuatthoti āha “suṭṭhu anantarapaccayenā”ti.",
  "tika-vin12t0:2729_8": "“Āsannatara”nti iminā suṭṭhubhāvaṃ dasseti.",
  "tika-vin12t0:2729_9": "“Payogassā”ti padaṃ “ādhārabhāva”nti pade sāmī,",
  "tika-vin12t0:2729_10": "“paccayā hontī”ti pade sampadānaṃ.",
  "tika-vin12t0:2729_11": "“Nissaya”nti padaṃ “ādhārabhāva”nti padena saṃvaṇṇeti.",
  "tika-vin12t0:2729_12": "“Upetenā”ti iminā upasaddassa upagamanatthaṃ dasseti,",
  "tika-vin12t0:2729_13": "balavatthaṃ paṭikkhipati.",
  "tika-vin12t0:2729_14": "Paṭhamanti payogato,",
  "tika-vin12t0:2729_15": "payogassa vā tāva.",
  "tika-vin12t0:2729_16": "Iminā purejātapaccayenāti ettha puresaddo paṭhamatthoti dasseti.",
  "tika-vin12t0:2729_17": "Pacchāti payogato,",
  "tika-vin12t0:2729_18": "payogassa vā paraṃ.",
  "tika-vin12t0:2729_19": "Apubbaṃ acarimanti ekapahārena.",
  "tika-vin12t0:2729_20": "Iminā sahajātasaddassa atthaṃ dasseti.",
  "tika-vin12t0:2730_0": "Evaṃ pucchitvāti sambandho.",
  "tika-vin12t0:2730_1": "Yanti dhammajātaṃ.",
  "tika-vin12t0:2730_2": "Idāni āhāti sambandho.",
  "tika-vin12t0:2730_3": "Yassāti payogādikassa.",
  "tika-vin12t0:2730_4": "Tadevāti dhammajātameva.",
  "tika-vin12t0:2730_5": "Tassāti “pubbakaraṇaṃ payogassā”tiādivacanassa attho evaṃ veditabboti yojanā.",
  "tika-vin12t0:2730_6": "“Payogassa katame dhammā”tiādi yaṃ vacanaṃ vuttaṃ,",
  "tika-vin12t0:2730_7": "tattha vissajjanaṃ mayā vuccateti yojanā.",
  "tika-vin12t0:2730_8": "Iminā pāḷiyaṃ ajjhāharitvā yojetabbabhāvaṃ dasseti.",
  "tika-vin12t0:2730_9": "Catūhi paccayehi paccayākāraṃ vitthārento āha “payogassa hī”tiādi.",
  "tika-vin12t0:2730_10": "Payogassa pubbakaraṇaṃ paccayo hotīti sambandho.",
  "tika-vin12t0:2730_11": "Uddiṭṭhadhammesūti “anantarapaccayena paccayo”tiādinā uddiṭṭhesu dhammesu purejātapaccayo panesāti sambandho.",
  "tika-vin12t0:2730_12": "Atha vā uddiṭṭhadhammesūti pubbakaraṇavasena uddiṭṭhesu dhovanādidhammesu ekadhammampīti sambandho.",
  "tika-vin12t0:2730_13": "Na labhatīti udakāharaṇādipayogassa pubbe na labhati.",
  "tika-vin12t0:2730_14": "Ayanti udakāharaṇādipayogo.",
  "tika-vin12t0:2730_15": "Pacchājātapaccayaṃ pana labhatīti udakāharaṇādipayogo pacchājātapaccayaṃ labhati.",
  "tika-vin12t0:2730_16": "Kasmā labhatīti āha “pacchā uppajjanakassa hī”tiādi.",
  "tika-vin12t0:2730_17": "Pacchāti payogassa,",
  "tika-vin12t0:2730_18": "payogato vā paraṃ.",
  "tika-vin12t0:2730_19": "Hi yasmā kayirati,",
  "tika-vin12t0:2730_20": "tasmā labhatīti yojanā.",
  "tika-vin12t0:2730_21": "Sahajātapaccayaṃ pana na labhatīti sambandho.",
  "tika-vin12t0:2730_22": "Mātikāpalibodhānisaṃsasaṅkhāteti aṭṭhamātikādvepalibodhapañcānisaṃsasaṅkhāte.",
  "tika-vin12t0:2730_23": "Aññoti pannarasahi dhammehi añño.",
  "tika-vin12t0:2730_24": "Payogādīsūtiādisaddena pubbakaraṇapaccuddhāraadhiṭṭhānāni saṅgaṇhāti.",
  "tika-vin12t0:2730_25": "Etenupāyenāti etena yathāvuttaupāyena.",
  "tika-vin12t0:2731_0": "Pubbakaraṇanidānādivibhāgavaṇṇanā",
  "tika-vin12t0:2732_0": "406- 7.",
  "tika-vin12t0:2732_1": "Dvikkhattuṃ pucchitattā “pucchādvaya”nti vuttaṃ.",
  "tika-vin12t0:2732_2": "Hetupaccayānaṃ sarūpaṃ dassento āha “cha cīvarānī”ti.",
  "tika-vin12t0:2732_3": "Kasmā veditabbānīti āha “pubbapayogādīnañhī”tiādi.",
  "tika-vin12t0:2732_4": "Hīti yasmā.",
  "tika-vin12t0:2732_5": "Tāniyevāti cha cīvarāni eva.",
  "tika-vin12t0:2732_6": "Evasaddo pacchāpi yojetabbo,",
  "tika-vin12t0:2732_7": "tāni evāti attho.",
  "tika-vin12t0:2732_8": "Hīti saccaṃ,",
  "tika-vin12t0:2732_9": "pubbakaraṇādīni na atthīti yojanā.",
  "tika-vin12t0:2733_0": "408.",
  "tika-vin12t0:2733_1": "“Imāya saṅghāṭiyā”tiādinā vacībhedākāraṃ dasseti.",
  "tika-vin12t0:2733_2": "Kathinatthārakena yasmā paccuddhāro ca adhiṭṭhānañca karīyati,",
  "tika-vin12t0:2733_3": "tasmā kiriyāti vuccati.",
  "tika-vin12t0:2733_4": "Tena vuttaṃ “paccuddhāro ceva adhiṭṭhānañcā”ti.",
  "tika-vin12t0:2734_0": "411.",
  "tika-vin12t0:2734_1": "Vatthuvipannādīnaṃ sarūpaṃ dassento āha “akappiyadussaṃ hotī”tiādi. Vināsaṃ,",
  "tika-vin12t0:2734_2": "vikāraṃ vā pajjatīti vipannaṃ,",
  "tika-vin12t0:2734_3": "vatthumeva vipannaṃ vatthuvipannaṃ.",
  "tika-vin12t0:2735_0": "Kathinādijānitabbavibhāgavaṇṇanā",
  "tika-vin12t0:2736_0": "412.",
  "tika-vin12t0:2736_1": "Tesaññeva dhammānanti ettha dhammānaṃ sarūpaṃ dassento āha “yesu rūpādidhammesū”ti.",
  "tika-vin12t0:2736_2": "Tattha rūpādidhammesūti vaṇṇagandhādīsu suddhaṭṭhakarūpakalāpadhammesu.",
  "tika-vin12t0:2736_3": "Satīti santesu.",
  "tika-vin12t0:2736_4": "Tesanti rūpādīnaṃ dhammānaṃ.",
  "tika-vin12t0:2736_5": "“Samodhāna”nti iminā saṅgahoti padassa atthaṃ dasseti.",
  "tika-vin12t0:2736_6": "“Missībhāvo”ti iminā samavāyoti padassa atthaṃ dasseti.",
  "tika-vin12t0:2736_7": "Avayavadhammānaṃ saṃ ekabhāvassa gahaṇaṃ saṅgaho.",
  "tika-vin12t0:2736_8": "Avayavadhammānaṃ samaṃ ayanaṃ pavattanaṃ samavāyo.",
  "tika-vin12t0:2736_9": "Bahūsu dhammesūti bahūsu paramatthapaññattidhammesu.",
  "tika-vin12t0:2736_10": "Nāmamattanti nāmapaññattimattaṃ.",
  "tika-vin12t0:2736_11": "Pubbeti kathinakkhandhake.",
  "tika-vin12t0:2737_0": "“Kāraṇehī”ti iminā ākārasaddo kāraṇatthoti dasseti. Yanti vacanaṃ.",
  "tika-vin12t0:2738_0": "416.",
  "tika-vin12t0:2738_1": "Uppajjantīti kathinuddhārā uppajjanti.",
  "tika-vin12t0:2738_2": "Kinti kiṃ atthajātaṃ.",
  "tika-vin12t0:2738_3": "Sabbepi kathinuddhārāti sambandho.",
  "tika-vin12t0:2738_4": "Hīti saccaṃ, yasmā vā.",
  "tika-vin12t0:2738_5": "Etthāti kathinuddhāresu.",
  "tika-vin12t0:2738_6": "Purimā dveti antarubbhārasahubbhāravasena purimā dve.",
  "tika-vin12t0:2738_7": "Etesañcāti purimānaṃ dvinnañca.",
  "tika-vin12t0:2738_8": "Itareti avasesā kathinuddhārā.",
  "tika-vin12t0:2738_9": "Tesupīti itaresu kathinuddhāresu.",
  "tika-vin12t0:2738_10": "Sabbatthāti sabbasmiṃ kathinavinicchaye.",
  "tika-vin12t0:2739_0": "Iti samantapāsādikāya vinayasaṃvaṇṇanāya",
  "tika-vin12t0:2740_0": "Paññattivaggavaṇṇanāya",
  "tika-vin12t0:2741_0": "Yojanā samattā.",
  "tika-vin12t0:2742_0": "Upālipañcakaṃ",
  "tika-vin12t0:2743_0": "Anissitavaggavaṇṇanā",
  "tika-vin12t0:2744_0": "417.",
  "tika-vin12t0:2744_1": "Upālipañhesu “kati hi nu kho bhante”ti pucchāya sambandho natthīti kassaci maññanaṃ nivārento āha “aya sambandho”ti.",
  "tika-vin12t0:2744_2": "Theroti upālitthero,",
  "tika-vin12t0:2744_3": "pucchīti sambandho.",
  "tika-vin12t0:2744_4": "Imesanti pañcakānaṃ tantinti sambandho.",
  "tika-vin12t0:2744_5": "Kesaṃ atthāya tantiṃ ṭhapessāmīti āha “nissāya vasanakārīnaṃ atthāyā”ti.",
  "tika-vin12t0:2744_6": "Vasanakārīnaṃ bhikkhūnanti sambandho.",
  "tika-vin12t0:2744_7": "Tesanti pañhānaṃ.",
  "tika-vin12t0:2745_0": "Āpanno kammakatoti ettha “āpanno”ti padaṃ “kammakato”ti padassa kāraṇadassananti āha “āpattiṃ āpanno,",
  "tika-vin12t0:2745_1": "tappaccayāva saṅghena kammaṃ kataṃ hotī”ti.",
  "tika-vin12t0:2745_2": "Tappaccayāvāti taṃāpattiāpannasaṅkhātā kāraṇā eva.",
  "tika-vin12t0:2746_0": "Nappaṭippassambhanavaggavaṇṇanā",
  "tika-vin12t0:2747_0": "420.",
  "tika-vin12t0:2747_1": "Ayanti kammakato bhikkhu,",
  "tika-vin12t0:2747_2": "na vattatīti sambandho.",
  "tika-vin12t0:2747_3": "Anulomavatteti katakammassa anulome vatte.",
  "tika-vin12t0:2747_4": "Assāti bhikkhussa.",
  "tika-vin12t0:2747_5": "Sarajjukoti saha kammasaṅkhātāya rajjuyāti sarajjuko.",
  "tika-vin12t0:2748_0": "421.",
  "tika-vin12t0:2748_1": "Samaggehi bhikkhūhīti sambandho.",
  "tika-vin12t0:2748_2": "Hīti saccaṃ.",
  "tika-vin12t0:2748_3": "Accayaṃ desāpetvāti aññamaññaṃ dosaṃ desāpetvā.",
  "tika-vin12t0:2748_4": "Tiṇavatthārakasamathaṃ vāti vāsaddo atthantaravikappo.",
  "tika-vin12t0:2748_5": "Tatra ceti ettha tasaddo kammavisayo,",
  "tika-vin12t0:2748_6": "cesaddo sacepariyāyoti āha “sace tādise kamme”ti.",
  "tika-vin12t0:2748_7": "Diṭṭhāvikammampi katvāti diṭṭhāvikammaṃ katvāpīti yojanā.",
  "tika-vin12t0:2748_8": "Pisaddena akatvāpīti sampiṇḍeti.",
  "tika-vin12t0:2748_9": "Yatra panāti kamme pana.",
  "tika-vin12t0:2748_10": "Tatthāti kamme.",
  "tika-vin12t0:2748_11": "Pakkamitabbanti saṅgāmāvacarena pakkamitabbaṃ.",
  "tika-vin12t0:2749_0": "422.",
  "tika-vin12t0:2749_1": "Ussitamantīti ettha ussitaṃ mantī ussitamantīti dassento āha “lobha…pe…",
  "tika-vin12t0:2749_2": "bhāsitā”ti.",
  "tika-vin12t0:2749_3": "Tattha “lobhadosa mohamānussannaṃ vāca”nti iminā ussitapadassa atthaṃ dasseti.",
  "tika-vin12t0:2749_4": "“Bhāsitā”ti iminā “mantī”ti padassa atthaṃ dasseti.",
  "tika-vin12t0:2749_5": "Nissitajappīti ettha aññanissitaṃ jappametassāti nissitajappīti dassento āha “attano”tiādi.",
  "tika-vin12t0:2749_6": "Ettha jappanti vacanaṃ.",
  "tika-vin12t0:2749_7": "Jappa vacaneti hi dhātupāṭhesu vuttaṃ.",
  "tika-vin12t0:2749_8": "Ussadayuttanti lobhādiussadayuttaṃ,",
  "tika-vin12t0:2749_9": "vacananti sambandho.",
  "tika-vin12t0:2749_10": "Evamaññanti evaṃ attanā aññaṃ.",
  "tika-vin12t0:2749_11": "Kathānusandhivacaneti codakacuditakānaṃ kathāya anusandhivacane.",
  "tika-vin12t0:2749_12": "Ettha “vacane”ti iminā “bhāsānusandhī”ti ettha bhāsasaddo vacanapariyāyoti dasseti.",
  "tika-vin12t0:2750_0": "Ussāretīti uddhaṃ gamāpeti.",
  "tika-vin12t0:2750_1": "Iminā ussādeti upari gamāpetīti ussādetāti vacanatthaṃ dasseti.",
  "tika-vin12t0:2750_2": "Ettha hi dakārarakārā sadisatthā.",
  "tika-vin12t0:2750_3": "Te hi dve akkharā kadāci katthaci sadisatthā honti.",
  "tika-vin12t0:2750_4": "Avasāretīti hīnabhāvaṃ gamāpeti.",
  "tika-vin12t0:2750_5": "Iminā avasādeti adhobhāvaṃ gamāpetīti avasādetāti vacanatthaṃ dasseti.",
  "tika-vin12t0:2750_6": "“Apasādetā”tipi pāṭho,",
  "tika-vin12t0:2750_7": "upasaggamattameva nānaṃ.",
  "tika-vin12t0:2750_8": "Samphañca bahuṃ bhāsatīti ettha samphasaddo niratthakakathāvacanoti āha “niratthakakatha”nti.",
  "tika-vin12t0:2750_9": "Niratthakakathā hi yasmā saṃ hitasukhaṃ phalati vināseti,",
  "tika-vin12t0:2750_10": "tasmā samphanti vuccati.",
  "tika-vin12t0:2750_11": "Phā dhātūti ca phaladhātūti ca dhātupāṭhesu (saddanītidhātumālāyaṃ 16 lakārantadhātu) vuttaṃ.",
  "tika-vin12t0:2751_0": "Bhāre anāropiteti “tava bhāro”ti saṅghena bhāre anāropite.",
  "tika-vin12t0:2751_1": "Ajjhottharitvāti abhibhavitvā.",
  "tika-vin12t0:2751_2": "Iminā pasayha pavattāti ettha pasayhasaddassa abhibhavanatthaṃ dasseti.",
  "tika-vin12t0:2751_3": "Anadhikāreti anadhipaccaṭṭhāne.",
  "tika-vin12t0:2751_4": "“Kathetā”ti iminā vatudhātuyā kathanatthaṃ dasseti.",
  "tika-vin12t0:2751_5": "Anokāsakammaṃ kāretvāti ettha nakārassa ayuttayogabhāvato yuttaṭṭhānaṃ dassento āha “okāsakammaṃ akāretvā”ti.",
  "tika-vin12t0:2751_6": "Yassāti yā assa.",
  "tika-vin12t0:2751_7": "Assa bhikkhuno attano yā diṭṭhi atthīti yojanā,",
  "tika-vin12t0:2751_8": "athavā attano yā diṭṭhi bhaveyyāti yojanā.",
  "tika-vin12t0:2751_9": "Tanti diṭṭhiṃ.",
  "tika-vin12t0:2751_10": "“Kathetā”ti iminā byākatāti ettha vi ā pubbakaradhātuyā kathanatthaṃ dasseti.",
  "tika-vin12t0:2752_0": "Vohāravaggavaṇṇanā",
  "tika-vin12t0:2753_0": "424.",
  "tika-vin12t0:2753_1": "“Neva desanāya na vuṭṭhānenā”ti idaṃ pārājikāpattiṃ sandhāya vuttaṃ.",
  "tika-vin12t0:2753_2": "Dosānurūpanti vatthusaṅkhātassa dosassa anurūpaṃ.",
  "tika-vin12t0:2754_0": "Payogaṃ na jānātīti ettha sace payogo mūlena visadiso hutvā bhinno hoti,",
  "tika-vin12t0:2754_1": "evaṃ sati mūlapayoganti na vattabbanti āha “adhikaraṇānaṃ hī”tiādi.",
  "tika-vin12t0:2754_2": "Hīti saccaṃ, yasmā vā.",
  "tika-vin12t0:2754_3": "Mūlameva payogā nāma honti,",
  "tika-vin12t0:2754_4": "na aññanti adhippāyo.",
  "tika-vin12t0:2755_0": "Kātabbanti na jānātīti kātabbaṃ iti kammassa karaṇaṃ na jānātīti yojanā.",
  "tika-vin12t0:2755_1": "Vatthūti bhaṇḍanakalahādivatthu,",
  "tika-vin12t0:2755_2": "niyassādīnaṃ vatthūti sambandho.",
  "tika-vin12t0:2755_3": "Catunnanti tajjanīyaniyassapabbājanīyapaṭisāraṇīyavasena catunnaṃ.",
  "tika-vin12t0:2755_4": "Yācatīti saṅghaṃ kammassa vūpasamaṃ yācati.",
  "tika-vin12t0:2756_0": "Vatthunti ettha āpattikkhandhānameva vatthunti āha “sattannaṃ āpattikkhandhāna”nti.",
  "tika-vin12t0:2756_1": "Padesapaññattisabbatthapaññattisādhāraṇapaññattiasādhāraṇapaññattiekatopañña-",
  "tika-vin12t0:2756_2": "ttiubhatopaññattivasena channaṃ paññattīnaṃ paññattiyaṃ paviṭṭhattā vuttaṃ “tividhaṃ paññatti”nti.",
  "tika-vin12t0:2756_3": "“Heṭṭhupariyaṃ katvā padaṃ yojetī”ti iminā padapaccābhaṭṭhanti ettha padānaṃ heṭṭhupariyavasena paṭinivattitvā",
  "tika-vin12t0:2756_4": "ābhassanaṃ gaḷanaṃ cutaṃ padapaccābhaṭṭhanti atthaṃ dasseti.",
  "tika-vin12t0:2757_0": "Vinayeti ettha na kevalaṃ pāḷiyaṃyeva,",
  "tika-vin12t0:2757_1": "atha kho aṭṭhakathāyampīti āha “vinayapāḷiyañceva aṭṭhakathāyañcā”ti.",
  "tika-vin12t0:2758_0": "Ñattiṃ na jānātīti ettha ñattibhedaṃ dassento āha “saṅkhepato”tiādi.",
  "tika-vin12t0:2758_1": "Tatthāti duvidhāsu ñattīsu.",
  "tika-vin12t0:2758_2": "Kammañattīti anussāvanakammassa ṭhāne ṭhitā ñatti.",
  "tika-vin12t0:2758_3": "Anussāvanakammaṃ natthi,",
  "tika-vin12t0:2758_4": "sayameva anussāvanakammaṭṭhāne ṭhitāti attho.",
  "tika-vin12t0:2758_5": "Kammapādañattīti anussāvanakammassa pādabhūtā mūlabhūtā ñatti.",
  "tika-vin12t0:2758_6": "Navasu ṭhānesūti osāraṇādīsu navasu ṭhānesū.",
  "tika-vin12t0:2758_7": "Dvīsu ṭhānesūti ñattidutiyañatticatutthavasena dvīsu ṭhānesu,",
  "tika-vin12t0:2758_8": "kammapādañattiyā karaṇaṃ na jānātīti sambandho.",
  "tika-vin12t0:2758_9": "Yvāyaṃ catubbidho samathoti yojanā.",
  "tika-vin12t0:2758_10": "Tanti catubbidhaṃ samathaṃ.",
  "tika-vin12t0:2758_11": "Ñattiyāti sāmyatthe sāmivacanaṃ.",
  "tika-vin12t0:2758_12": "Yaṃ adhikaraṇaṃ vūpasamatīti sambandho.",
  "tika-vin12t0:2758_13": "Tassāti adhikaraṇassa.",
  "tika-vin12t0:2758_14": "Taṃ vūpasamaṃ na jānātīti sambandho.",
  "tika-vin12t0:2759_0": "Suttaṃ na jānātīti ettha suttasaddassa kadāci katthaci mātikāyañca suttantapiṭake ca pavattanato idha ubhatovibhaṅgeti āha “ubhatovibhaṅga”nti.",
  "tika-vin12t0:2759_1": "Vinayaṃ na jānātīti ettha vinayasaddassa sakale vinayapiṭake vattamānassāpi suttanti ettha ubhatovibhaṅgassa",
  "tika-vin12t0:2759_2": "gahitattā idha khandhakaparivārāva gahetabbāti āha “khandhakaparivāraṃ na jānātī”ti.",
  "tika-vin12t0:2760_0": "Vinayaṃ na jānātīti ettha vinayapiṭakassa gahetabbattā vuttaṃ “ṭhapetvā vinayapiṭaka”nti.",
  "tika-vin12t0:2760_1": "Suttantike cattāro mahāpadeseti buddhāpadesasaṅghāpadesasambahulattherāpadesaekattherā padesavasena cattāro mahāpadese.",
  "tika-vin12t0:2760_2": "Etthāti pañcake.",
  "tika-vin12t0:2760_3": "Yanti vacanaṃ.",
  "tika-vin12t0:2760_4": "Sabbatthāti sabbesu pañcakesu.",
  "tika-vin12t0:2761_0": "Iti",
  "tika-vin12t0:2762_0": "Anissitavagga-nappaṭippassambhanavagga-vohāravaggavaṇṇanāya",
  "tika-vin12t0:2763_0": "Yojanā samattā.",
  "tika-vin12t0:2764_0": "Diṭṭhāvikammavaggavaṇṇanā",
  "tika-vin12t0:2765_0": "425.",
  "tika-vin12t0:2765_1": "Diṭṭhāvikammavagge diṭṭhāvikammāti ettha āvi karīyate āvikammaṃ,",
  "tika-vin12t0:2765_2": "diṭṭhīnaṃ āvikammaṃ diṭṭhāvikammanti dassento āha “diṭṭhīnaṃ āvikammānī”ti.",
  "tika-vin12t0:2765_3": "“Laddhipakāsanāna”nti iminā diṭṭhisaddo laddhipariyāyo,",
  "tika-vin12t0:2765_4": "āvikammasaddo pakāsanapariyāyoti dasseti.",
  "tika-vin12t0:2765_5": "Etanti “diṭṭhāvikammā”ti nāmaṃ.",
  "tika-vin12t0:2765_6": "Adesanāgāminī nāma atthato garukanti āha “garukāpattiyā”ti.",
  "tika-vin12t0:2765_7": "Lahukāyapīti pisaddo garahattho.",
  "tika-vin12t0:2765_8": "Lahukāyapi desitāya diṭṭhāvikammaṃ adhammikaṃ hoti,",
  "tika-vin12t0:2765_9": "pageva garukāyāti attho.",
  "tika-vin12t0:2766_0": "Yathā …pe…",
  "tika-vin12t0:2766_1": "hotīti yathā āvikate catūhi pañcahi ekībhūtehi āvikatā hotīti yojanā.",
  "tika-vin12t0:2766_2": "Catūhi pañcahīti antimaparicchedadassanaṃ.",
  "tika-vin12t0:2766_3": "Tato atirekehipi ekato desetuṃ na vaṭṭati,",
  "tika-vin12t0:2766_4": "desitā ca āpatti na vuṭṭhāti,",
  "tika-vin12t0:2766_5": "desanāpaccayā dukkaṭañca hoti.",
  "tika-vin12t0:2766_6": "“Catūhi pañcahī”ti antimaparicchedassa dassitattā dvīhi tīhi pana ekato desetuṃ vaṭṭatīti daṭṭhabbaṃ.",
  "tika-vin12t0:2766_7": "Manomānasenāti ettha manosaddena mānasasaddassa rāgaarahattesupi pavattanato tadatthe paṭikkhipitvā citte eva vattatīti dasseti.",
  "tika-vin12t0:2766_8": "Tena vuttaṃ “manasaṅkhātena mānasenā”ti.",
  "tika-vin12t0:2766_9": "Iminā manabhūtaṃ mānasaṃ manomānasanti vacanatthaṃ dasseti.",
  "tika-vin12t0:2767_0": "Samānasaṃvāsakassāpīti pisaddo samānasaṃvāsakassapi nānāsīmāya ṭhitassa santike āvikammaṃ adhammikaṃ hoti,",
  "tika-vin12t0:2767_1": "pageva nānāsaṃvāsakassāti dasseti.",
  "tika-vin12t0:2767_2": "Māḷakasīmāyāti khaṇḍasīmāya aṅgaṇe.",
  "tika-vin12t0:2767_3": "Avippavāsasīmāyāti mahāsīmāya,",
  "tika-vin12t0:2767_4": "ṭhitassāpi santiketi sambandho.",
  "tika-vin12t0:2767_5": "Pisaddena “khaṇḍasīmāya ṭhitassapī”ti atthaṃ sampiṇḍeti.",
  "tika-vin12t0:2768_0": "430.",
  "tika-vin12t0:2768_1": "Na pariyattanti na samatthaṃ.",
  "tika-vin12t0:2768_2": "Iminā nālanti ettha alaṃsaddo pariyattatthova,",
  "tika-vin12t0:2768_3": "nārahabhūsanavāraṇatthoti dasseti.",
  "tika-vin12t0:2768_4": "Idhāpīti pañcakepi.",
  "tika-vin12t0:2768_5": "Pisaddena purimapañcakaṃ apekkhati.",
  "tika-vin12t0:2768_6": "“Sāsanato”ti iminā cudhātuyā apādānaṃ dasseti.",
  "tika-vin12t0:2768_7": "“Kāmo”ti iminā adhippāyasaddo kāmapariyāyoti dasseti.",
  "tika-vin12t0:2769_0": "432.",
  "tika-vin12t0:2769_1": "Mandattā momūhattāti ettha ttapaccayassa bhāvatthe,",
  "tika-vin12t0:2769_2": "pañcamīvibhattiyā ca kāraṇatthe pavattabhāvaṃ dassento āha “mandabhāvena momūhabhāvenā”ti.",
  "tika-vin12t0:2769_3": "Paribhavāti ettha paribhavakāmāti atthaṃ dassento āha “paribhavaṃ āropetukāmo hutvā”ti.",
  "tika-vin12t0:2769_4": "Aññabyākaraṇesupīti arahattabyākaraṇesupi.",
  "tika-vin12t0:2769_5": "Sabbatthāti diṭṭhāvikammavagge.",
  "tika-vin12t0:2769_6": "Yanti vacanaṃ.",
  "tika-vin12t0:2770_0": "Iti diṭṭhāvikammavaggavaṇṇanāya yojanā samattā.",
  "tika-vin12t0:2771_0": "Musāvādavaggavaṇṇanā",
  "tika-vin12t0:2772_0": "444.",
  "tika-vin12t0:2772_1": "Dhammapadhānaṃ dhammādhiṭṭhānaṃ sandhāya “pārājikaṃ gacchatīti pārājikagāmī”ti suddhakattuvasena vuttaṃ,",
  "tika-vin12t0:2772_2": "puggalapadhānaṃ puggalādhiṭṭhānaṃ sandhāya “pārājikaṃ gacchati anena,",
  "tika-vin12t0:2772_3": "gamāpetīti vā pārājikagāmī”ti karaṇahetukattuvasenapi vattabbaṃ.",
  "tika-vin12t0:2772_4": "Vitthāraṃ dassanto āha “tatthā”tiādi.",
  "tika-vin12t0:2772_5": "Tattha tatthāti “musāvādo pārājikagāmī”tiādipāṭhe,",
  "tika-vin12t0:2772_6": "evaṃ vitthāro veditabboti sambandho.",
  "tika-vin12t0:2772_7": "Tesu “musāvādo pārājikagāmī”tiādīsu vā,",
  "tika-vin12t0:2772_8": "niddhāraṇe bhummaṃ.",
  "tika-vin12t0:2773_0": "Adassanenāti ettha kassa adassanenāti āha “vinayadharassā”ti.",
  "tika-vin12t0:2773_1": "Vitthāraṃ dassento āha “kappiyākappiyesu hī”tiādi.",
  "tika-vin12t0:2773_2": "Tanti vinayadharaṃ.",
  "tika-vin12t0:2773_3": "Assavanenāti ettha kesaṃ vacanaṃ assavanenāti āha “ekavihārepī”tiādi.",
  "tika-vin12t0:2773_4": "Ekavihārepīti vinayadharena ekavihārepi.",
  "tika-vin12t0:2773_5": "Pisaddena nānāvihāre pana pagevāti dasseti.",
  "tika-vin12t0:2773_6": "Upaṭṭhānanti upaṭṭhānatthaṃ,",
  "tika-vin12t0:2773_7": "upaṭṭhānaṭṭhānaṃ vā.",
  "tika-vin12t0:2773_8": "Vuccamānaṃ aññesaṃ vacanaṃ asuṇanto hutvā vāti yojanā.",
  "tika-vin12t0:2773_9": "Pasuttakatāti ettha yakāralopoti āha “pasuttakatāyā”ti.",
  "tika-vin12t0:2773_10": "Pasuttakabhāvenapīti pisaddo aññampi adassanādikāraṇaṃ sampiṇḍeti.",
  "tika-vin12t0:2773_11": "Tathāsaññīti ettha tathāsaddo kovisayoti āha “akappiye…pe…",
  "tika-vin12t0:2773_12": "āpajjanto”ti.",
  "tika-vin12t0:2773_13": "Ekarattātikkamādivasenāti ādisaddena chārattātikkamādiṃ saṅgaṇhāti.",
  "tika-vin12t0:2773_14": "Sabbatthāti musāvādavagge.",
  "tika-vin12t0:2774_0": "Iti musāvādavaggavaṇṇanāya yojanā samattā.",
  "tika-vin12t0:2775_0": "Bhikkhunovādavaggavaṇṇanā",
  "tika-vin12t0:2776_0": "450.",
  "tika-vin12t0:2776_1": "Bhikkhunivagge alābhāyāti ettha labhadhātuyā kammaṃ,",
  "tika-vin12t0:2776_2": "sampadānavacanassa ca tadatthaṃ dassento āha “catunnaṃ paccayānaṃ alābhatthāyā”ti.",
  "tika-vin12t0:2776_3": "“Vāyamatī”ti iminā parisakkatīti ettha sakkadhātuyā samatthatthaṃ paṭikkhipitvā vāyamatthaṃ dasseti.",
  "tika-vin12t0:2776_4": "Kalisāsananti pāpaparājayaāṇaṃ.",
  "tika-vin12t0:2776_5": "Nīharaṇatthāyāti niddharitvā apanayanatthāya.",
  "tika-vin12t0:2777_0": "451. “Kamma”nti sāmaññato vuttattā “sattannaṃ kammānaṃ aññatara”nti.",
  "tika-vin12t0:2778_0": "454.",
  "tika-vin12t0:2778_1": "Na sākacchātabboti ettha ko nāma kathāmaggo na sākacchātabbo,",
  "tika-vin12t0:2778_2": "nanu vinayoyevāti āha “kappiyā…pe…",
  "tika-vin12t0:2778_3": "kathāmaggo”ti.",
  "tika-vin12t0:2778_4": "“Na kathetabbo”ti iminā kacchasaddassa kathadhātuyā nipphannabhāvaṃ dīpeti.",
  "tika-vin12t0:2778_5": "Kasmā pana paṭhamapañcake “na asekkhenā”ti paṭikkhipitvā dutiyapañcake “asekkhenā”tiādi vuttanti āha “yasmā panā”tiādi.",
  "tika-vin12t0:2778_6": "Itaro puthujjano na kathetīti yojanā.",
  "tika-vin12t0:2779_0": "Na atthapaṭisambhidāpattoti ettha attho nāma aṭṭhakathāyevādhippetāti āha “aṭṭhakathāyā”ti.",
  "tika-vin12t0:2779_1": "“Pabhedagatañāṇappatto”ti iminā atthādīsu pati visuṃ sambhijjatīti paṭisambhidā, paññā,",
  "tika-vin12t0:2779_2": "taṃ pattoti paṭisambhidāpatto.",
  "tika-vin12t0:2779_3": "Atthe paṭisambhidāpatto atthapaṭisambhidāpattoti dasseti.",
  "tika-vin12t0:2779_4": "“Pāḷidhamme”ti iminā dhammapaṭisambhidāpattoti ettha dhammasarūpaṃ dasseti.",
  "tika-vin12t0:2779_5": "Vohāraniruttiyanti paññattiniruttiyaṃ.",
  "tika-vin12t0:2779_6": "Iminā niruttipaṭisambhidāpattoti ettha niruttisarūpaṃ dasseti.",
  "tika-vin12t0:2779_7": "Paṭibhānapaṭisambhidāpattoti ettha paṭibhānaṃ nāma heṭṭhimañāṇattayamevāti āha “atthapaṭisambhidādīni ñāṇānī”ti,",
  "tika-vin12t0:2779_8": "tesūti ñāṇesu,",
  "tika-vin12t0:2779_9": "yaṃ yaṃ vimuttaṃ yathāvimuttaṃ, cittaṃ.",
  "tika-vin12t0:2779_10": "Paccavekkhitāti punappunaṃ olokitā.",
  "tika-vin12t0:2779_11": "Sabbatthāti bhikkhunivagge.",
  "tika-vin12t0:2780_0": "Iti bhikkhunovādavaggavaṇṇanāya yojanā samattā.",
  "tika-vin12t0:2781_0": "Ubbāhikavaggavaṇṇanā",
  "tika-vin12t0:2782_0": "455.",
  "tika-vin12t0:2782_1": "Ubbāhikavagge atthakusalotiādipadānaṃ bhedanissitasamāsaṃ dassento āha “aṭṭhakathākusalo”tiādi.",
  "tika-vin12t0:2782_2": "Ācariyamukhatoti ācariyavadanato,",
  "tika-vin12t0:2782_3": "ācariyasammukhe vā,",
  "tika-vin12t0:2782_4": "sithiladhanitādīti ādisaddena dīgharassādīni saṅgaṇhāti.",
  "tika-vin12t0:2782_5": "Akkharaparicchedeti ettako sithilo,",
  "tika-vin12t0:2782_6": "ettako dhanitotiādinā akkharaparicchede.",
  "tika-vin12t0:2782_7": "Iminā byañjanakusaloti ettha byañjanasaddo akkharapariyāyoti dasseti.",
  "tika-vin12t0:2782_8": "Na pubbāparakusaloti ettha pubbāparo nāma purimānaṃ catunnañceva kathāya ca pubbāparoti āha “atthapubbāpare”tiādi.",
  "tika-vin12t0:2783_0": "Kodhanotiādīni vuttānīti sambandho.",
  "tika-vin12t0:2783_1": "Yasmā na sakkotīti yojanā.",
  "tika-vin12t0:2783_2": "Pasāretāti ettha saradhātu upasaggavasena vecittavācakoti āha “mohetā”ti.",
  "tika-vin12t0:2784_0": "Iti ubbāhikavaggavaṇṇanāya yojanā samattā.",
  "tika-vin12t0:2785_0": "Adhikaraṇavūpasamavaggavaṇṇanā",
  "tika-vin12t0:2786_0": "457.",
  "tika-vin12t0:2786_1": "Adhikaraṇavūpasamavagge saṅghagaru nāma koti āha “dhammañca…pe…",
  "tika-vin12t0:2786_2": "saṅghagaru nāma hotī”ti.",
  "tika-vin12t0:2786_3": "Tānīti cīvarādīni.",
  "tika-vin12t0:2787_0": "458.",
  "tika-vin12t0:2787_1": "Pañcahupāli ākārehīti ettha ākārasaddo kāraṇatthoti āha “pañcahi kāraṇehī”ti.",
  "tika-vin12t0:2787_2": "Kammenātiādīsu kammādīnaṃ sarūpaṃ dassento āha “apalokanādīsū”tiādi.",
  "tika-vin12t0:2787_3": "Upapattīhīti yuttīhi.",
  "tika-vin12t0:2787_4": "Mayhaṃ uccākulā pabbajitabhāvañca bahussutabhāvañca tumhe jānāthāti yojanā.",
  "tika-vin12t0:2787_5": "Mādiso nāma…pe…",
  "tika-vin12t0:2787_6": "tumhākaṃ yuttaṃ nanūti yojanā.",
  "tika-vin12t0:2787_7": "Kaṇṇamūleti kaṇṇasamīpe.",
  "tika-vin12t0:2787_8": "Anussāvanenāti anusamīpe sāvāpanena.",
  "tika-vin12t0:2787_9": "Tesanti bhikkhūnaṃ.",
  "tika-vin12t0:2787_10": "Anivattidhammeti anivattanasabhāve.",
  "tika-vin12t0:2787_11": "Salākaggāhenāti attano salākāya gāhāpanena.",
  "tika-vin12t0:2788_0": "Etthāti kammādīsu.",
  "tika-vin12t0:2788_1": "Pamāṇanti saṅghabhedassa kāraṇaṃ.",
  "tika-vin12t0:2788_2": "Pubbabhāgāti saṅghabhedato pubbabhāge pavattā.",
  "tika-vin12t0:2788_3": "Pubbabhāgabhāvaṃ āvikaronto āha “aṭṭhārasavatthudīpanavasena hī”tiādi.",
  "tika-vin12t0:2788_4": "Voharantepīti yojanā.",
  "tika-vin12t0:2788_5": "Tatthāti vohāre.",
  "tika-vin12t0:2788_6": "Kadā pana saṅgho bhinnoti āha “yadā panā”tiādi.",
  "tika-vin12t0:2788_7": "Yadā pana karotīti sambandho.",
  "tika-vin12t0:2788_8": "Kammanti uposathakammato aññaṃ kammaṃ gahetabbaṃ.",
  "tika-vin12t0:2788_9": "Uddesanti uposathakammaṃ.",
  "tika-vin12t0:2788_10": "Itīti evaṃ.",
  "tika-vin12t0:2788_11": "Saṅghabhedakakkhandhakavaṇṇanāyaṃ “evaṃ…pe…",
  "tika-vin12t0:2788_12": "pakāsayissāmā”ti yaṃ vacanaṃ avocumhāti yojanā.",
  "tika-vin12t0:2788_13": "Tassa vacanassāti pāṭhaṃ ajjhāharitvā “svāyaṃ attho”ti padena sambandhitabbo.",
  "tika-vin12t0:2789_0": "Paññattetanti ettha niggahitalopasandhīti āha “paññattaṃ eta”nti.",
  "tika-vin12t0:2789_1": "Kvāti kismiṃ khandhake.",
  "tika-vin12t0:2789_2": "Tatrāti vattakkhandhake.",
  "tika-vin12t0:2789_3": "Ettāvatāti ettakena āgantukavattādiakaraṇamattena.",
  "tika-vin12t0:2789_4": "Anupubbenāti anukkamena.",
  "tika-vin12t0:2789_5": "Yathārattanti ettha yathāsaddo anurūpatthavācako,",
  "tika-vin12t0:2789_6": "rattisaddena rattippamāṇaṃ gahetabbanti dassento āha “rattiparimāṇānurūpa”nti.",
  "tika-vin12t0:2789_7": "Iminā rattiyā anurūpaṃ yathārattanti nibbacanaṃ dasseti.",
  "tika-vin12t0:2789_8": "“Rattiparimāṇānurūpa”nti vutte rattiparimāṇassa atikkantattā atthato theroti āha “yathātheranti attho”ti.",
  "tika-vin12t0:2789_9": "Vavatthānanti paricchedo.",
  "tika-vin12t0:2789_10": "So hi visuṃ avahito hutvā tiṭṭhatīti vavatthānanti vuccati.",
  "tika-vin12t0:2789_11": "Kammākammānīti ettha kammaṃ akammānīti padavibhāgaṃ katvā akāro vuddhatthoti āha “khuddakāni ceva mahantāni ca kammānī”ti.",
  "tika-vin12t0:2789_12": "Sati ca akammassa mahantabhāve kammaṃ nāma khuddakanti atthato siddhaṃ hoti.",
  "tika-vin12t0:2789_13": "Tena vuttaṃ “khuddakāni cevā”ti.",
  "tika-vin12t0:2789_14": "Akārassa appatthaṃ gahetvā “mahantāni ceva khuddakāni ca kammānī”ti atthopi yujjateva.",
  "tika-vin12t0:2789_15": "So pana idha na gahito,",
  "tika-vin12t0:2789_16": "aññattha pana dissati.",
  "tika-vin12t0:2789_17": "“Uccāvacāni kammānī”ti hi vākyavasena vuttaṭṭhāne uccasaddena mahantatthaṃ dasseti,",
  "tika-vin12t0:2789_18": "avacasaddena khuddakatthaṃ dasseti.",
  "tika-vin12t0:2789_19": "Tasmā mahantakhuddakāni kammānīti attho veditabbo.",
  "tika-vin12t0:2789_20": "Sati ca akammassa khuddakabhāve kammaṃ nāma mahantanti atthatopi siddhanti daṭṭhabbaṃ.",
  "tika-vin12t0:2790_0": "Saṅghabhedavaggadvayavaṇṇanā",
  "tika-vin12t0:2791_0": "459.",
  "tika-vin12t0:2791_1": "Saṅghabhedavaggadvaye eteti sabhāvā.",
  "tika-vin12t0:2791_2": "Teti adhammādayo.",
  "tika-vin12t0:2791_3": "Itīti evaṃ.",
  "tika-vin12t0:2791_4": "Yaṃ kammanti yojanā.",
  "tika-vin12t0:2791_5": "Diṭṭhiṃ vinidhāyāti sambandho.",
  "tika-vin12t0:2791_6": "Ekasmiṃ pañcake ayaṃ atthayojanā kātabbāti sambandho.",
  "tika-vin12t0:2791_7": "Etthāpīti imasmiṃ pañcakepi.",
  "tika-vin12t0:2791_8": "Pisaddena heṭṭhā vuttaṃ pañcakaṃ apekkhati.",
  "tika-vin12t0:2791_9": "Sabbatthāti sabbesu pañcakesu.",
  "tika-vin12t0:2791_10": "Hīti saccaṃ.",
  "tika-vin12t0:2791_11": "Pubbe avuttanayaṃ yaṃ vacanamatthi,",
  "tika-vin12t0:2791_12": "taṃ vacanaṃ ettha pañcakesu na atthīti yojanā.",
  "tika-vin12t0:2792_0": "Āvāsikavaggavaṇṇanā",
  "tika-vin12t0:2793_0": "461.",
  "tika-vin12t0:2793_1": "Āvāsikavagge “haritvā”ti iminā yathābhatanti ettha bharadhātuyā haraṇatthañca kiriyāvisesanabhāvañca dasseti.",
  "tika-vin12t0:2793_2": "“Ṭhapito”ti iminā nikkhittoti ettha khipadhātuyā ṭhapanatthaṃ dasseti.",
  "tika-vin12t0:2794_0": "462.",
  "tika-vin12t0:2794_1": "Pariṇāmetīti pariṇataṃpāpeti.",
  "tika-vin12t0:2794_2": "“Niyāmeti kathetī”ti iminā adhippāyatthaṃ dasseti,",
  "tika-vin12t0:2794_3": "etthāti āvāsikavagge.",
  "tika-vin12t0:2795_0": "Kathinatthāravaggavaṇṇanā",
  "tika-vin12t0:2796_0": "467.",
  "tika-vin12t0:2796_1": "Kathinatthāravagge otamasikoti ettha avatamaṃ gato otamasikoti dassento āha “andhakāragato”ti.",
  "tika-vin12t0:2796_2": "Andhakārasaddena tamasaddo andhakārapariyāyoti dasseti.",
  "tika-vin12t0:2796_3": "Tanti otamasikaṃ.",
  "tika-vin12t0:2796_4": "Asamannāharantoti taṃ asamannāharanto,",
  "tika-vin12t0:2796_5": "kasmā asamannāharantoti āha “kiccayapasutattā vandana”nti.",
  "tika-vin12t0:2796_6": "Ekatoti kopena saddhiṃ.",
  "tika-vin12t0:2796_7": "Verī visabhāgapuggalo ekato ākodhena vattanaṭṭhena ekāvattoti vuccati.",
  "tika-vin12t0:2796_8": "Pahareyyāti vandantaṃ pahareyya.",
  "tika-vin12t0:2796_9": "“Aññaṃ cintayamāno”ti iminā aññasmiṃ ārammaṇe cittaṃ vidahati ṭhapetīti aññavihitoti dasseti.",
  "tika-vin12t0:2797_0": "Saṅghato uddharitvā khipitabbo apanetabboti ukkhitto,",
  "tika-vin12t0:2797_1": "soyeva ukkhittako.",
  "tika-vin12t0:2797_2": "Tehīti catūhi.",
  "tika-vin12t0:2797_3": "Avandiyesu pannarasapuggalesūti sambandho.",
  "tika-vin12t0:2797_4": "Antarā vuttakāraṇena cāti antare vuttena “tañhi vandantassa mañcapādādīsupi nalāṭaṃ paṭihaññeyyā”tiādinā kāraṇena ca.",
  "tika-vin12t0:2797_5": "Itoti pannarasapuggalamhā.",
  "tika-vin12t0:2797_6": "Itīti evaṃ.",
  "tika-vin12t0:2797_7": "Sace uddesācariyo ca ovādācariyo ca navako hoti,",
  "tika-vin12t0:2797_8": "na vandanīyo.",
  "tika-vin12t0:2797_9": "Sabbatthāti kathinatthāravagge.",
  "tika-vin12t0:2798_0": "Iti kathinatthāravaggavaṇṇanāya yojanā samattā.",
  "tika-vin12t0:2799_0": "Niṭṭhitā ca upālipañcakavaṇṇanāya yojanā.",
  "tika-vin12t0:2800_0": "Āpattisamuṭṭhānavaṇṇanā",
  "tika-vin12t0:2801_0": "470.",
  "tika-vin12t0:2801_1": "“Acittako āpajjatī”tiādīsu evamattho veditabboti yojanā.",
  "tika-vin12t0:2801_2": "Acittako āpajjatīti acittako hutvā āpajjati.",
  "tika-vin12t0:2801_3": "Eseva nayo acittako vuṭṭhātīti etthāpi.",
  "tika-vin12t0:2801_4": "Yaṃkiñci āpattinti sambandho.",
  "tika-vin12t0:2801_5": "Itaraṃ āpattinti yojanā.",
  "tika-vin12t0:2801_6": "Dhammadānaṃ karomīti “sabbadānaṃ dhammadānaṃ jinātī”ti ca “amataṃdado ca so hoti,",
  "tika-vin12t0:2801_7": "yo dhammamanusāsatī”ti ca bhagavatā vuttavacanaṃ sutvā dhammadānaṃ karomi.",
  "tika-vin12t0:2801_8": "Domanassikoti domanassena yutto,",
  "tika-vin12t0:2801_9": "domanassavanto vā.",
  "tika-vin12t0:2801_10": "Etthāti abyākatamūle.",
  "tika-vin12t0:2802_0": "473. Yassa yassāti sikkhāpadassa. Taṃ sabbanti sabbaṃ taṃtaṃsamuṭṭhānasikkhāpadaṃ.",
  "tika-vin12t0:2803_0": "Aparadutiyagāthāsaṅgaṇikaṃ",
  "tika-vin12t0:2804_0": "(1) Kāyikādiāpattivaṇṇanā",
  "tika-vin12t0:2805_0": "474.",
  "tika-vin12t0:2805_1": "Cha āpattiyo kāyikāti ettha cha āpattiyo nāma kāti āha “antarapeyyāle”tiādi.",
  "tika-vin12t0:2805_2": "Antarapeyyāle vuttāti sambandho.",
  "tika-vin12t0:2805_3": "“Kāyadvāre samuṭṭhitattā”ti iminā kāye samuṭṭhantīti kāyikāti vacanatthaṃ dasseti.",
  "tika-vin12t0:2805_4": "Tasmiṃyeva antarapeyyāle vuttāti sambandho.",
  "tika-vin12t0:2805_5": "“Vajjapaṭicchādikāyā”tiādinā chādentassa tissoti ettha tiṇṇaṃ sarūpaṃ dasseti.",
  "tika-vin12t0:2805_6": "“Bhikkhuniyā”tiādinā pañca saṃsaggapaccayāti ettha pañcannaṃ sarūpaṃ dasseti.",
  "tika-vin12t0:2806_0": "“Ekaratta”itiādinā aruṇugge tissoti ettha tiṇṇaṃ sarūpaṃ dasseti.",
  "tika-vin12t0:2806_1": "Dve yāvatatiyakāti saṃvaṇṇetabbena “ekādasa yāvatatiyakā nāmā”ti saṃvaṇṇanāya viruddhabhāvaṃ paṭikkhipanto āha “paññattivasena panā”tiādi.",
  "tika-vin12t0:2806_2": "“Imasmiṃ sāsane”ti iminā etthasaddassa visayaṃ dasseti.",
  "tika-vin12t0:2806_3": "Ekena sabbasaṅgahoti ettha eko nāma ko,",
  "tika-vin12t0:2806_4": "sabbāni nāma kānīti āha “yassa siyā”tiādi.",
  "tika-vin12t0:2806_5": "“Nidānuddesenā”ti iminā ekassa sarūpaṃ dasseti.",
  "tika-vin12t0:2806_6": "“Sikkhāpadānañca pātimokkhuddesānañcā”ti imehi padehi sabbasarūpaṃ dasseti.",
  "tika-vin12t0:2806_7": "Saṅgaha saddena kammachaṭṭhīsamāso.",
  "tika-vin12t0:2807_0": "“Vajjapaṭicchādikāyā”tiādinā dve duṭṭhullacchādanāti ettha dvinnaṃ sarūpaṃ dasseti.",
  "tika-vin12t0:2808_0": "“Bhikkhu bhikkhuniyā”tiādinā gāmantare catassoti ettha catassannaṃ sarūpaṃ dasseti.",
  "tika-vin12t0:2808_1": "Puna “bhikkhu bhikkhuniyā”tiādinā cetassā nadipārapaccayāti ettha catassannameva sarūpaṃ dasseti.",
  "tika-vin12t0:2808_2": "“Cīvaradāne pācittiya”nti iminā pācittiyabhāvena sadisattā saṅkhyāviseso na kātabboti dasseti.",
  "tika-vin12t0:2809_0": "(2) Desanāgāminiyādivaṇṇanā",
  "tika-vin12t0:2810_0": "475. Eketthāti etthasaddo sāsanavisayo.",
  "tika-vin12t0:2811_0": "Ekasikkhāpadampi natthīti pisaddo bahusikkhāpadāni pana pagevāti ca āpatti pana pagevāti ca āpattīpi natthīti ca atthaṃ dasseti.",
  "tika-vin12t0:2812_0": "“Sakalepi vinaye”ti iminā dvetthāti pāṭhe etthasaddassa visayaṃ dasseti.",
  "tika-vin12t0:2812_1": "Ubhinnanti bhikkhubhikkhunīnaṃ.",
  "tika-vin12t0:2812_2": "Aññathā pana kittakā paṭhamāpattikāti āha “itarathā panā”tiādi.",
  "tika-vin12t0:2812_3": "Tattha itarathāti paññattito aññena pakārena.",
  "tika-vin12t0:2812_4": "Kammañcāti kammañatti ca.",
  "tika-vin12t0:2812_5": "Kammapādikā cāti kammapādañatti ca.",
  "tika-vin12t0:2812_6": "Navasu ṭhānesūti osāraṇādīsu navasu ṭhānesu.",
  "tika-vin12t0:2812_7": "Dvīsūti ñattidutiya,",
  "tika-vin12t0:2812_8": "ñatticatutthakammesu.",
  "tika-vin12t0:2813_0": "Vajjapaṭicchādikāya pārājikaṃ,",
  "tika-vin12t0:2813_1": "ukkhittānuvattikāya pārājikaṃ,",
  "tika-vin12t0:2813_2": "aṭṭhavatthukāya pārājikanti iti ime tayoti yojanā.",
  "tika-vin12t0:2813_3": "Kāraṇabhūtenāti hetubhūtena,",
  "tika-vin12t0:2813_4": "“karaṇabhūtenā”tipi pāṭho,",
  "tika-vin12t0:2813_5": "sādhakatamasattibhūtenāti attho.",
  "tika-vin12t0:2814_0": "Tesanti addhānahīnādīnaṃ.",
  "tika-vin12t0:2814_1": "Etthāti “tayo puggalā na upasampādetabbā”ti pāṭhe,",
  "tika-vin12t0:2814_2": "etesu aṅgahīnādīsu vā.",
  "tika-vin12t0:2814_3": "Yoti puggalo.",
  "tika-vin12t0:2814_4": "Aparipūro na yācatīti sambandho.",
  "tika-vin12t0:2814_5": "Mātughātakādayo karaṇadukkaṭakā cāti yojanā.",
  "tika-vin12t0:2814_6": "Tatthāti tesu ñattikappanādīsu.",
  "tika-vin12t0:2814_7": "Ñattikappanāti ñattividhi.",
  "tika-vin12t0:2814_8": "Vippakatapaccattanti vippakataṃ paccattaṃ.",
  "tika-vin12t0:2814_9": "Atītakaraṇanti atītassa karaṇaṃ.",
  "tika-vin12t0:2814_10": "Vitthārento āha “vatthusampannaṃ hī”tiādi.",
  "tika-vin12t0:2814_11": "Tayo kammāna saṅgahāti ettha chandabhedarakkhanatthāya nakāre niggahitalopo.",
  "tika-vin12t0:2814_12": "Nāsitakāti nāsetabbā puggalā,",
  "tika-vin12t0:2814_13": "nāsitabbāti nāsitā,",
  "tika-vin12t0:2814_14": "nāsitā eva nāsitakā.",
  "tika-vin12t0:2814_15": "Tiṇṇaṃ janānanti tiṇṇaṃ upasampadāpekkhajanānaṃ ekūpajjhāyena nānācariyena hutvāti yojanā.",
  "tika-vin12t0:2814_16": "Ekānussāvanāti ekato anussāvanā.",
  "tika-vin12t0:2815_0": "Pādo nāma kahāpaṇassa catutthabhāgo.",
  "tika-vin12t0:2815_1": "Māsako nāma pādassa pañcamabhāgo.",
  "tika-vin12t0:2815_2": "Pārājikanti vanappatiṃ chindantassa dutiyapārājikaṃ.",
  "tika-vin12t0:2815_3": "Anodissāti “manusso maratū”tiādinā na uddisitvā.",
  "tika-vin12t0:2815_4": "Tenāti visena.",
  "tika-vin12t0:2816_0": "Bhikkhunovādakavaggasminti sāmaññādhāro.",
  "tika-vin12t0:2816_1": "Dasasu sikkhāpadesūti visesādhāro.",
  "tika-vin12t0:2816_2": "Paṭhamasikkhāpadamhiyevāti dasasu sikkhāpadesu paṭhamasikkhāpadamhiyeva.",
  "tika-vin12t0:2816_3": "Upasampannāya bhikkhuniyāti sambandho.",
  "tika-vin12t0:2816_4": "“Āpatti hotī”ti iminā “cīvarenā”ti padassa sambandhaṭṭhānaṃ dasseti.",
  "tika-vin12t0:2817_0": "“Catasso evā”ti iminā tattikāti ettha tasaddassa visayaṃ dasseti.",
  "tika-vin12t0:2817_1": "Tā catasso parimāṇā yāsaṃ āpattīnanti tattikā.",
  "tika-vin12t0:2817_2": "Nipannassāpi tattikāti etthāpi eseva nayo.",
  "tika-vin12t0:2817_3": "Sāti bhikkhunī.",
  "tika-vin12t0:2818_0": "(3) Pācittiyavaṇṇanā",
  "tika-vin12t0:2819_0": "476.",
  "tika-vin12t0:2819_1": "Pañca bhesajjānīti sabbiādīni pañca bhesajjāni.",
  "tika-vin12t0:2819_2": "Imaṃ āpattinti sambandho.",
  "tika-vin12t0:2819_3": "Pacchā āpannoti yojanā.",
  "tika-vin12t0:2820_0": "Ekaṃ kabaḷanti ekaṃ ālopaṃ, tumhamūleti tumhaṃ santike.",
  "tika-vin12t0:2821_0": "Yathāvatthukanti vatthuanulomaṃ, āpattiyo desitāva hontīti yojanā.",
  "tika-vin12t0:2822_0": "Kokālikādīnantiādisaddena kaṭamodakatissakādayo saṅgaṇhāti.",
  "tika-vin12t0:2822_1": "Pāpikāya diṭṭhiyā appaṭinissagge pācittiyañca caṇḍakāḷikāya bhikkhuniyā pācittiyañcāti yojanā.",
  "tika-vin12t0:2822_2": "Payuttavācāpaccayāti viññattinimittādīhi pakārena yuttāya vācāya paccayā.",
  "tika-vin12t0:2822_3": "Āpatti pārājikassāti pārājikassa āpajjanaṃ.",
  "tika-vin12t0:2822_4": "Athavā pārājikassāti assa bhikkhussa pārājikā āpatti hotīti vā pārājikā āpatti assa bhavatīti vā yojanā kātabbā.",
  "tika-vin12t0:2822_5": "Itīti imā cha āpattiyo āpajjatīti yojanā.",
  "tika-vin12t0:2823_0": "Bhojanaṃ gahetvā ajjhoharamānāti sambandho.",
  "tika-vin12t0:2823_1": "Tathevāti yathā khādane,",
  "tika-vin12t0:2823_2": "tatheva maṃsaṃ lasuṇaṃ ajjhoharamānāti yojanā.",
  "tika-vin12t0:2823_3": "“Paṇītabhojanānī”ti ca “akappiyamaṃsa”nti ca padāni “ajjhoharamānā”ti padena sambandhitabbāni.",
  "tika-vin12t0:2824_0": "Pañca ṭhānānīti pañca āpattisaṅkhātāni ṭhānāni.",
  "tika-vin12t0:2824_1": "Tatthāti pañcasu sahadhammikesu.",
  "tika-vin12t0:2824_2": "Dvinnanti bhikkhubhikkhunīnaṃ.",
  "tika-vin12t0:2824_3": "Tesanti sikkhamānādīnaṃ.",
  "tika-vin12t0:2824_4": "Pañcannamevāti sahadhammikānaṃyeva.",
  "tika-vin12t0:2824_5": "Vinicchayavohāroti vinicchayavacanaṃ.",
  "tika-vin12t0:2824_6": "Iminā cattāri adhikaraṇāni paṭikkhipati.",
  "tika-vin12t0:2824_7": "Aḍḍakammaṃ nāmāti abhiyuñjantānaṃ kammaṃ nāma.",
  "tika-vin12t0:2825_0": "“Sahadhammikāna”nti iminā pañjannaṃ vinicchayoti ettha pañcasarūpaṃ dasseti.",
  "tika-vin12t0:2825_1": "Sobhaṇabhāvaṃ vitthārento āha “katavītikkamo hī”tiādi.",
  "tika-vin12t0:2825_2": "Abbhuṇhasīloti abhinavuppannasīlo.",
  "tika-vin12t0:2825_3": "Abbhuṇhasīlo nāma atthato pākatikasīloti āha “pākatiko”ti,",
  "tika-vin12t0:2825_4": "pakatisīlena niyuttoti attho.",
  "tika-vin12t0:2826_0": "“Kāyadvārasambhavā”ti iminā kāyikāti padassa taddhitabhāvaṃ dasseti.",
  "tika-vin12t0:2826_1": "Mukhaṃ oloketabbanti ettha vuttāti sambandho.",
  "tika-vin12t0:2827_0": "Catunnaṃ desanāya cāti ettha “desanāyā”ti padaṃ ādipadalopanti āha “accayadesanāyā”ti.",
  "tika-vin12t0:2827_1": "Sāti accayadesanā.",
  "tika-vin12t0:2827_2": "Abhinilīyitvā dhanunā mārentīti abhimārā.",
  "tika-vin12t0:2828_0": "Chejjaṃ hotīti ettha chejjaṃ nāma pārājikāpajjanamevāti āha “devadatto viya pārājikaṃ āpajjatī”ti.",
  "tika-vin12t0:2828_1": "Imā pana āpattiyoti pārājikathullaccayāpattiyo.",
  "tika-vin12t0:2829_0": "(4) Avandanīyapuggalādivaṇṇanā",
  "tika-vin12t0:2830_0": "477.",
  "tika-vin12t0:2830_1": "Tesanti dasannaṃ puggalānaṃ.",
  "tika-vin12t0:2830_2": "“Saddhi”nti iminā sāmīcenāti ettha sahatthe karaṇavacananti dasseti.",
  "tika-vin12t0:2830_3": "Sāmīcenāti ca sāmīcinā kattabbaṃ sāmīcaṃ kammaṃ,",
  "tika-vin12t0:2830_4": "tena sāmīcena.",
  "tika-vin12t0:2830_5": "Dasa cīvaradhāraṇāti padassa samāsabhāvaṃ paṭikkhipanto āha “dasa divasāni atirekacīvarassa dhāraṇā”ti.",
  "tika-vin12t0:2831_0": "Katisatantiādīsu dvīsu gāthāpādesu catūsu vibhatyantapadesu purimaṃ purimena,",
  "tika-vin12t0:2831_1": "pacchimañca pacchimena yathākkamaṃ yojetabbanti dassento āha “katisataṃ āpattiyo rattisataṃ chādayitvānā”ti.",
  "tika-vin12t0:2831_2": "Pacchimagāthāya pubbaḍḍhepi eseva nayo.",
  "tika-vin12t0:2831_3": "Ayaṃ hīti ayaṃ eva vakkhamāno.",
  "tika-vin12t0:2831_4": "Etthāti gāthāyaṃ.",
  "tika-vin12t0:2831_5": "Yoti bhikkhu,",
  "tika-vin12t0:2831_6": "paṭicchādetīti sambandho.",
  "tika-vin12t0:2831_7": "Itīti ayaṃ saṅkhepattho.",
  "tika-vin12t0:2832_0": "Heṭṭhā vuttesu catūsu catukkesu dhammena samaggaṃ apanetvā dvādasa kammadosā vuttāti daṭṭhabbaṃ.",
  "tika-vin12t0:2832_1": "Adhammena vaggakammaṃ,",
  "tika-vin12t0:2832_2": "adhammena samaggakammanti yojetabbaṃ.",
  "tika-vin12t0:2833_0": "Etthāti chasu kammesu. Etadevāti dhammena samaggakammameva.",
  "tika-vin12t0:2834_0": "Yaṃ desitāti ettha yaṃsaddo vacanavipallāsoti āha “yāni desitānī”ti.",
  "tika-vin12t0:2834_1": "“Desitānī”ti iminā desitāti ettha nikārassa ākārādesabhāvaṃ dasseti.",
  "tika-vin12t0:2834_2": "“Pariyantaparicchedabhāvarahitattā”ti iminā natthi antaṃ pariyantametassāti anantanti vacanatthaṃ dasseti.",
  "tika-vin12t0:2834_3": "Tanti nibbānaṃ,",
  "tika-vin12t0:2834_4": "jitanti sambandho.",
  "tika-vin12t0:2834_5": "Kena kaṃ kinti katvā jitanti āha “bhagavatā kilesagaṇaṃ abhimadditvā”ti.",
  "tika-vin12t0:2834_6": "Kena kaṃ kinti katvā kiṃ jitaṃ viyāti āha “raññā sapattagaṇaṃ abhimadditvā rajjaṃ viyā”ti.",
  "tika-vin12t0:2834_7": "Tattha “raññā”ti iminā “kenā”ti pucchaṃ vissajjesi.",
  "tika-vin12t0:2834_8": "“Sapattagaṇa”nti iminā “ka”nti pucchaṃ vissajjesi.",
  "tika-vin12t0:2834_9": "“Abhimadditvā”ti iminā “kinti katvā”ti pucchaṃ vissajjesi.",
  "tika-vin12t0:2834_10": "“Rajja”nti iminā “ki”nti pucchaṃ vissajjesi.",
  "tika-vin12t0:2834_11": "Sapattagaṇanti verigaṇaṃ.",
  "tika-vin12t0:2834_12": "Ayaṃ panettha yojanā –",
  "tika-vin12t0:2834_13": "raññā sapattagaṇaṃ abhimadditvā rajjaṃ rājabhāvaṃ jitaṃ viya,",
  "tika-vin12t0:2834_14": "bhagavatā kilesagaṇaṃ abhimadditvā nibbānaṃ jitanti.",
  "tika-vin12t0:2834_15": "Svevāti bhagavā eva.",
  "tika-vin12t0:2834_16": "“Nibbikāratāyā”ti iminā tādisaddo nibbikāratthavācako anipphannapāṭipadikoti dasseti.",
  "tika-vin12t0:2834_17": "“Vivekapañcaka”nti iminā kāyacittaupadhivasena vivekattayampi gahetabbaṃ vivekabhāvena samānattā.",
  "tika-vin12t0:2834_18": "Tena bhagavatāti sambandho.",
  "tika-vin12t0:2834_19": "“Yāni satta āpattikkhandhānī”ti iminā eketthāti ettha ekasaddassa visayaṃ dasseti.",
  "tika-vin12t0:2834_20": "Tatthāti sattasu āpattikkhandhesu.",
  "tika-vin12t0:2834_21": "Ettha panāti samathesu pana.",
  "tika-vin12t0:2834_22": "Hīti saccaṃ.",
  "tika-vin12t0:2834_23": "Tassāti sammukhāvinayassa.",
  "tika-vin12t0:2834_24": "Aṭṭhakathāsūti sabbaaṭṭhakathāsu.",
  "tika-vin12t0:2834_25": "Mayaṃ panāti saṅgahakārakā amhe pana,",
  "tika-vin12t0:2834_26": "buddhaghosanāmakā mayaṃ panāti attho,",
  "tika-vin12t0:2834_27": "rocayāmāti sambandho.",
  "tika-vin12t0:2834_28": "Kassa kimatthaṃ gahetvā rocesīti āha “vināti nipātassa paṭisedhanamatthamatta”nti.",
  "tika-vin12t0:2834_29": "“Vināti nipātassā”ti padaṃ “atthamatta”nti pade vācakasambandho.",
  "tika-vin12t0:2834_30": "Attano sādhyavacanaṃ buddhavacanasaṅkhātena sādhakavacanena sādhento āha “vuttampi ceta”ntiādi.",
  "tika-vin12t0:2835_0": "Aṭṭhārasa aṭṭhakānīti adhammadiṭṭhibheda,",
  "tika-vin12t0:2835_1": "dhammadiṭṭhibheda,",
  "tika-vin12t0:2835_2": "vematikabhedesu tīsu ekamekaṃ mūlaṃ katvā tayo tayo mūliṃ katvā nava honti,",
  "tika-vin12t0:2835_3": "tesu dhammadiṭṭhibhedesu dhammadiṭṭhibhedaṃ apanetvā aṭṭha honti,",
  "tika-vin12t0:2835_4": "tāni aṭṭhārasa bhedakaravatthūsu yojetvā aṭṭhārasa aṭṭhakāni hontīti daṭṭhabbaṃ.",
  "tika-vin12t0:2835_5": "Chaūnadiyaḍḍhasatanti catucattālīsādhikaṃ satanti vuttaṃ hoti.",
  "tika-vin12t0:2836_0": "Ekekavatthusminti aṭṭhārasasu bhedakaravatthūsu ekekasmiṃ vatthusmiṃ.",
  "tika-vin12t0:2837_0": "Iti gāthāsaṅgaṇikavaṇṇanāya yojanā samattā.",
  "tika-vin12t0:2838_0": "Sedamocikagāthā",
  "tika-vin12t0:2839_0": "(1) Avippavāsapañhāvaṇṇanā",
  "tika-vin12t0:2840_0": "479.",
  "tika-vin12t0:2840_1": "Sedamocikagāthāsūti adhippāyatthassa gambhīrattā taṃ cintentānaṃ vinayadharānaṃ kāye sedaṃ mocetīti sedamocikā,",
  "tika-vin12t0:2840_2": "sāyeva gāthā sedamocikagāthā, tāsu.",
  "tika-vin12t0:2840_3": "“Akappiyasambhogo na labbhatī”ti iminā kappiyasambhogo labbhatīti dasseti.",
  "tika-vin12t0:2840_4": "Kappiyasambhogaṃ dassetuṃ “nahāpanabhojanādī”ti vuttaṃ.",
  "tika-vin12t0:2840_5": "Anāpattīti mātubhikkhuniyā anāpatti.",
  "tika-vin12t0:2840_6": "Esā pañhāti ettha pañhasaddo sabhāvatiliṅgoti saddasatthesu (saddanītidhātumālāyaṃ 16 hakārantadhātu;",
  "tika-vin12t0:2840_7": "abhidhānappadīpikāyaṃ 115 gāthāyaṃ) vutto,",
  "tika-vin12t0:2840_8": "idha itthiliṅgavasena vutto.",
  "tika-vin12t0:2840_9": "“Paṇḍitehī”ti iminā kusalassa kāraṇaṃ dasseti,",
  "tika-vin12t0:2840_10": "paṇḍitattā kusaloti adhippāyo.",
  "tika-vin12t0:2840_11": "Assāti pañhāya.",
  "tika-vin12t0:2840_12": "Etanti vissajjanaṃ.",
  "tika-vin12t0:2840_13": "Assāti gāthāya.",
  "tika-vin12t0:2841_0": "Ekādasa vivajjiyāti avibhattikaniddeso,",
  "tika-vin12t0:2841_1": "ekādasa vivajjiyeti attho.",
  "tika-vin12t0:2841_2": "Tena vuttaṃ “ye”tiādi.",
  "tika-vin12t0:2841_3": "Tepīti pisaddo gāthāyaṃ luttaniddiṭṭhagamyamānabhāvaṃ dasseti.",
  "tika-vin12t0:2842_0": "Ayanti nhāpitapubbako bhikkhu. Nimmitabuddhanti buddhena nimmitaṃ buddharūpaṃ.",
  "tika-vin12t0:2843_0": "Vivajjiyāti ettha yakāro tvāpaccayassa kāriyoti āha “vivajjetvā”ti.",
  "tika-vin12t0:2843_1": "Asīsakaṃ yaṃ taṃ kabandhaṃ atthīti yojanā.",
  "tika-vin12t0:2843_2": "Asīsakattā kena sarīrena jīvitaṃ bandhatīti kabandho.",
  "tika-vin12t0:2843_3": "Yassāti kabandhassa.",
  "tika-vin12t0:2844_0": "Hīti saccaṃ. Teti abhabbapuggalā.",
  "tika-vin12t0:2845_0": "Vācāti ettha yakāralopoti āha “vācāyā”ti.",
  "tika-vin12t0:2845_1": "Iti meti evaṃ mama.",
  "tika-vin12t0:2845_2": "Evaṃ vadamāne mama vacananti yojanā.",
  "tika-vin12t0:2845_3": "Athavā itimeti evaṃ ime,",
  "tika-vin12t0:2845_4": "evaṃ vadamāne ime janāti yojanā.",
  "tika-vin12t0:2845_5": "Saddampīti iminā girasaddo saddapariyāyoti dasseti.",
  "tika-vin12t0:2845_6": "Hīti saccaṃ.",
  "tika-vin12t0:2845_7": "Tuṇhībhūtassa nisinnassa tassa bhikkhunoti yojanā.",
  "tika-vin12t0:2845_8": "Yadi manodvāre āpatti nāma natthi,",
  "tika-vin12t0:2845_9": "evaṃ sati kasmā āpajjeyya vācasikanti vuttanti āha “yasmā panā”tiādi.",
  "tika-vin12t0:2845_10": "Tenāti tasmā.",
  "tika-vin12t0:2845_11": "Assāti bhikkhussa.",
  "tika-vin12t0:2846_0": "Sāti bhikkhunī, āpajjatīti sambandho. Vuttappakāranti “gāmantarapariyāpanna”nti vuttappakāraṃ.",
  "tika-vin12t0:2847_0": "Tāsūti dvīsu bhikkhunīsu.",
  "tika-vin12t0:2848_0": "Caturo janāti ettha catunnaṃ janānaṃ sarūpaṃ dassento āha “ācariyo ca tayo ca antevāsikā”ti.",
  "tika-vin12t0:2848_1": "Sāhatthikāti sahatthā avaharitā.",
  "tika-vin12t0:2848_2": "Āṇattiyāpīti āṇattena avaharitāpi.",
  "tika-vin12t0:2848_3": "Itaresanti antevāsikānaṃ,",
  "tika-vin12t0:2848_4": "ekeko māsakoti sambandho.",
  "tika-vin12t0:2848_5": "Etthāti parivāre sedamocikagāthāyaṃ.",
  "tika-vin12t0:2849_0": "(2) Pārājikādipañhāvaṇṇanā",
  "tika-vin12t0:2850_0": "480. Santhatapeyyālañcāti paṭhamapārājikavibhaṅge vuttaṃ santhatapeyyālañca.",
  "tika-vin12t0:2851_0": "Liṅgaparivattaṃ sandhāyāti sati liṅge parivatte paṭiggahaṇassa vijahanaṃ sandhāya vuttaṃ.",
  "tika-vin12t0:2852_0": "Yoti bhikkhu, pariṇāmetīti sambandho. Attano atthāyāti yojanā.",
  "tika-vin12t0:2853_0": "Assāti gāthāya.",
  "tika-vin12t0:2853_1": "Kākauhadanti kākehi karīsussaggaṃ.",
  "tika-vin12t0:2853_2": "Kaddamamakkhitanti kaddamena makkhitaṃ.",
  "tika-vin12t0:2853_3": "Kāyagatāneva hutvāti sambandho.",
  "tika-vin12t0:2854_0": "Hīti vitthāro.",
  "tika-vin12t0:2854_1": "Anariyaṃ taṃ itthiṃ vā taṃ purisaṃ vā haneyyāti yojanā.",
  "tika-vin12t0:2854_2": "Liṅgaparivattena hetubhūtena itthibhūtaṃ,",
  "tika-vin12t0:2854_3": "purisabhūtañcāti sambandho.",
  "tika-vin12t0:2854_4": "Itthibhūtanti ca itthī hutvā bhūtaṃ,",
  "tika-vin12t0:2854_5": "itthibhāvaṃ vā pattaṃ.",
  "tika-vin12t0:2855_0": "Migasiṅgatāpasasīhakumārādīnaṃ tiracchānagatamātāpitaro viyāti yojanā.",
  "tika-vin12t0:2855_1": "Migasiṅgatāpasoti migasiṅganāmako tāpaso.",
  "tika-vin12t0:2855_2": "Sīhakumāroti sīhabāhukumāro.",
  "tika-vin12t0:2855_3": "Ādisaddena bhūridattādayo saṅgaṇhāti.",
  "tika-vin12t0:2856_0": "Kurundiyaṃ āgatanti sambandho.",
  "tika-vin12t0:2857_0": "“Saccaṃ bhaṇantoti gāthāyā”ti padaṃ “saccaṃ bhāsato lahukāpatti hotī”ti ettha itisaddena sambandhitabbaṃ.",
  "tika-vin12t0:2857_1": "“Saccaṃ bhaṇanto”ti gāthāya iti atthoti yojanā.",
  "tika-vin12t0:2858_0": "(3) Pācittiyādipañhāvaṇṇanā",
  "tika-vin12t0:2859_0": "481.",
  "tika-vin12t0:2859_1": "Salākaṃ dentassa assa bhikkhussa chejjaṃ hotīti yojanā.",
  "tika-vin12t0:2859_2": "“Pārājikaṃ hotī”ti iminā hotichejjanti padassa atthaṃ dasseti.",
  "tika-vin12t0:2860_0": "Suppatiṭṭhitanigrodhasadisaṃ rukkhamūlaṃ, tameva vā gahetabbaṃ.",
  "tika-vin12t0:2861_0": "Tissitthiyoti ettha bhummatthe upayogavacanaṃ,",
  "tika-vin12t0:2861_1": "paccattavacanaṃ vāti āha “tāsupī”ti.",
  "tika-vin12t0:2861_2": "“Yaṃ taṃ methunaṃ nāma ta”nti iminā “methunaṃ yaṃ ta”nti padānaṃ samānādhikaraṇabhāvaṃ dasseti.",
  "tika-vin12t0:2861_3": "“Na sevatī”ti iminā na seveti ettha tikārassa ekārādesabhāvaṃ dasseti.",
  "tika-vin12t0:2861_4": "Tayo puriseti ettha “upagantvā”ti padaṃ ajjhāharitvā sambandhitabbanti dassento āha“tayo purisepi upagantvā”ti.",
  "tika-vin12t0:2861_5": "Iminā tayo puriseti ettha upayogatthe upayogavacananti dasseti.",
  "tika-vin12t0:2861_6": "Purimanayaṃ gahetvā etthāpi “tīsu purisesū”ti bhummatthe upayogavacananti atthopi yujjateva.",
  "tika-vin12t0:2861_7": "Imaṃ nayaṃ gahetvā purimapadepi tissitthiyo upagantvāti upayogatthe upayogavacananti atthopi yujjateva.",
  "tika-vin12t0:2861_8": "Tasmā te dve nayā aññamaññopadesadāyakanayā nāmāti daṭṭhabbaṃ.",
  "tika-vin12t0:2861_9": "“Ubhatobyañjanasaṅkhāte”ti iminā anariyasaddena ubhatobyañjanova idha gahetabboti dasseti.",
  "tika-vin12t0:2861_10": "“Nācaratī”ti iminā na cācareti etthāpi tisaddassa ekārādesabhāvameva dasseti.",
  "tika-vin12t0:2861_11": "Methunadhammassa pubbabhāgaṃ kāyasaṃsaggaṃ āpajjituṃ vāyamantiyā tassā bhikkhuniyāti yojanā.",
  "tika-vin12t0:2862_0": "Assāti gāthāya,",
  "tika-vin12t0:2862_1": "titthiyo ārādhako hotīti yojanā.",
  "tika-vin12t0:2862_2": "Tatthevāti titthiyavatte eva.",
  "tika-vin12t0:2862_3": "Assāti titthiyassa.",
  "tika-vin12t0:2862_4": "Tamevāti titthiyavattameva.",
  "tika-vin12t0:2863_0": "Saṅghādisesantiādigāthā vuttāti sambandho. Tanti ajjhoharaṇaṃ.",
  "tika-vin12t0:2864_0": "Ākāsagataṃ sāmaṇeranti sambandho.",
  "tika-vin12t0:2864_1": "Saṅghenapīti pisaddo na kammārahenevāti dasseti.",
  "tika-vin12t0:2864_2": "“Na kātabba”nti iminā saṅghopi kammārahopi bhūmigatova vaṭṭatīti dasseti.",
  "tika-vin12t0:2865_0": "Assāti gāthāya vinicchayoti sambandho.",
  "tika-vin12t0:2866_0": "“Na deti,",
  "tika-vin12t0:2866_1": "na paṭiggaṇhātī”ti kiriyāpadānaṃ kattāraṃ dassento āha “nāpi uyyojikā”tiādi.",
  "tika-vin12t0:2866_2": "Tassāti avassutapurisassa.",
  "tika-vin12t0:2866_3": "“Kāraṇenā”ti iminā tenāti padassa kāraṇatthaṃ dasseti.",
  "tika-vin12t0:2866_4": "Evasaddo pana sambhavavasena yojito,",
  "tika-vin12t0:2866_5": "na aññena kāraṇenāti attho,",
  "tika-vin12t0:2866_6": "avassutassa purisassāti sambandho.",
  "tika-vin12t0:2866_7": "Gahaṇeti uyyojitāya gahaṇe.",
  "tika-vin12t0:2866_8": "Tañca paribhogapaccayāti ettha tasaddassa visayaṃ,",
  "tika-vin12t0:2866_9": "paribhogassa ca sambandhaṃ dassento āha “tañca panā”tiādi.",
  "tika-vin12t0:2866_10": "Tattha “āpatti”nti iminā tasaddassa visayaṃ dasseti.",
  "tika-vin12t0:2866_11": "“Tassā uyyojitāyā”ti iminā paribhogassa sambandhaṃ dasseti.",
  "tika-vin12t0:2866_12": "Tassāti uyyojitāya.",
  "tika-vin12t0:2867_0": "Sattarasakesu saṅghādisesesūti sambandho.",
  "tika-vin12t0:2867_1": "Vajjaṃ na phusatīti padassa atthaṃ dassento āha “aññaṃ navaṃ āpatti”nti.",
  "tika-vin12t0:2868_0": "Iti sedamocikagāthāvaṇṇanāya yojanā samattā.",
  "tika-vin12t0:2869_0": "Pañcavaggo",
  "tika-vin12t0:2870_0": "Kammavaggavaṇṇanā",
  "tika-vin12t0:2871_0": "482.",
  "tika-vin12t0:2871_1": "Kammavagge “gaṇanaparicchedavacana”nti iminā na pamāṇavacananti dasseti.",
  "tika-vin12t0:2871_2": "Iminā kammānaṃ tato ūnātirekabhāvaṃ nivāreti.",
  "tika-vin12t0:2871_3": "Gaṇiyate gaṇanaṃ,",
  "tika-vin12t0:2871_4": "paricchijjati anenāti paricchedo,",
  "tika-vin12t0:2871_5": "gaṇanassa paricchedo gaṇanaparicchedo.",
  "tika-vin12t0:2871_6": "Atha vā gaṇiyati anenāti gaṇanaṃ,",
  "tika-vin12t0:2871_7": "tameva paricchedo gaṇanaparicchedo,",
  "tika-vin12t0:2871_8": "soyeva vacanaṃ gaṇanaparicchedavacanaṃ.",
  "tika-vin12t0:2871_9": "Apalokanakammaṃ nāmāti kattabbaṃ kammanti sambandho.",
  "tika-vin12t0:2871_10": "Vuttanayenevāti “sīmaṭṭhakasaṅghaṃ sodhetvā chandārahānaṃ chandaṃ āharitvā”ti vuttena eva nayena.",
  "tika-vin12t0:2872_0": "Tatthāti catūsu kammesu, ñattidutiyakammaṃ pana atthīti sambandho.",
  "tika-vin12t0:2873_0": "Tatthāti dvīsu kammesu.",
  "tika-vin12t0:2873_1": "Avasesāti chahi kammehi avasesā.",
  "tika-vin12t0:2873_2": "Yadi parivattetvā kataṃ daḷhīkammaṃ na hoti,",
  "tika-vin12t0:2873_3": "evaṃ sati daḷhīkammatthāya kinti kātabbanti āha “sace panā”tiādi.",
  "tika-vin12t0:2873_4": "Tattha “akkharaparihīnaṃ vā padaparihīnaṃ vā”ti idaṃ akkharapadānaṃ gaḷitaṃ sandhāya vuttaṃ.",
  "tika-vin12t0:2873_5": "“Duruttapadaṃ vā”ti idaṃ sithiladhanitādiaparipuṇṇaṃ sandhāya vuttaṃ.",
  "tika-vin12t0:2873_6": "Ettha “duruttakkharaṃ vā”ti ajjhāharitabbaṃ.",
  "tika-vin12t0:2873_7": "Idanti punappunaṃ vacanaṃ.",
  "tika-vin12t0:2873_8": "Kammaṃ hutvāti sukammaṃ hutvā.",
  "tika-vin12t0:2874_0": "483.",
  "tika-vin12t0:2874_1": "Sammukhākaraṇīyaasammukhākaraṇīyesu asammukhākaraṇīyāni appakattā paṭhamaṃ dassetvā sesānaṃ sammukhākaraṇīyabhāvaṃ dassento āha “tatthā”tiādi.",
  "tika-vin12t0:2874_2": "Tattha tatthāti tesu dvīsu,",
  "tika-vin12t0:2874_3": "asammukhākaraṇīyaṃ nāma aṭṭhavidhaṃ hotīti sambandho.",
  "tika-vin12t0:2874_4": "Tattha tatthāti tesu tesu khandhakesu.",
  "tika-vin12t0:2874_5": "“Sukataṃ hotī”ti vacanasāmatthiyato sammukhākatampi sukataṃ hotīti atthopi gahetabbo.",
  "tika-vin12t0:2875_0": "Sesānīti aṭṭhakammehi sesāni. Etānīti kammāni. Vatthuvipannānīti vatthunā vipannāni.",
  "tika-vin12t0:2876_0": "Tesampīti paṭipucchākaraṇīyānampi.",
  "tika-vin12t0:2876_1": "Etthāti “paṭipucchākaraṇīya”nti pade.",
  "tika-vin12t0:2876_2": "“Pucchitvā”ti iminā paṭipucchāti padassa tvāpaccayantabhāvaṃ dasseti.",
  "tika-vin12t0:2876_3": "“Kātabba”nti iminā karaṇīyanti ettha anīyasaddassa kammatthabhāvaṃ dasseti.",
  "tika-vin12t0:2876_4": "Yathādinnāyāhi cuditakena yathādinnāya.",
  "tika-vin12t0:2876_5": "Vippalapantassāti vikārena yaṃ vā taṃ vā vacanaṃ palapantassa cuditakassāti sambandho.",
  "tika-vin12t0:2876_6": "Sabbatthāti sabbesu “tajjanīyakammārahassā”tiādīsu.",
  "tika-vin12t0:2877_0": "Anuposathadivaseti uposathadivasato aññasmiṃ divase.",
  "tika-vin12t0:2877_1": "Tamevatthaṃ dassento āha “uposathadivaso nāmā”tiādi.",
  "tika-vin12t0:2877_2": "Kattikamāsanti pacchimakattikamāsaṃ.",
  "tika-vin12t0:2877_3": "Tassa pavāraṇamāsattā “ṭhapetvā”ti vuttaṃ.",
  "tika-vin12t0:2877_4": "Sāmaggidivaso ca yathāvuttā cātuddasapannarasā ca uposathadivaso nāmāti yojanā.",
  "tika-vin12t0:2877_5": "Yatrahīti yasmiṃ pana vihāre,",
  "tika-vin12t0:2877_6": "ṭhapentīti sambandho.",
  "tika-vin12t0:2877_7": "Antarāti cātuddasīpannarasīnaṃ majjhe.",
  "tika-vin12t0:2878_0": "Paccukkaḍḍhitvā ṭhapitadivasoti pacchā upari kaḍḍhitvā ṭhapitaṃ kattikakāḷapakkhacātuddasiṃ vā pañcadasiṃ vā sandhāya vuttaṃ.",
  "tika-vin12t0:2878_1": "Idhāpīti apavāraṇāya pavāraṇaṭṭhānepi.",
  "tika-vin12t0:2878_2": "Pāḷiyamāgatanayato aññampi nayaṃ dassento āha “apicā”tiādi.",
  "tika-vin12t0:2878_3": "Antimavatthunti pārājikavatthuṃ.",
  "tika-vin12t0:2878_4": "Yassāti puggalassa.",
  "tika-vin12t0:2878_5": "Iminā kammāraho puggalo vatthu nāmāti dasseti.",
  "tika-vin12t0:2879_0": "484.",
  "tika-vin12t0:2879_1": "Dabbassa aggaṇhanaṃ vatthuaparāmasanaṃ nāma na hoti,",
  "tika-vin12t0:2879_2": "atha kho nāmassa aggaṇhanamevāti āha “tassa nāmaṃ na gaṇhātī”ti.",
  "tika-vin12t0:2879_3": "Aparāmasanākāraṃ dassento āha “suṇātu me”tiādi.",
  "tika-vin12t0:2880_0": "Puggalaṃ na parāmasatīti ettha puggalo nāma upajjhāyoti āha “yo upasampadāpekkhassa upajjhāyo”ti.",
  "tika-vin12t0:2880_1": "Tanti upajjhāyaṃ.",
  "tika-vin12t0:2881_0": "Sabbena sabbanti sabbathā sabbaṃ, nipātasamudāyoyaṃ, sabbena vā ākārena sabbaṃ ñattinti yojanā.",
  "tika-vin12t0:2882_0": "Ñattikamme paṭhamaṃ kammaṃ katvā pacchā ñattiṭṭhapanampi pacchā ñattiṃ ṭhapetiyeva nāma.",
  "tika-vin12t0:2882_1": "Iti imehītiādi nigamanaṃ.",
  "tika-vin12t0:2883_0": "485.",
  "tika-vin12t0:2883_1": "“Vuttanayenevā”ti atidisitvāpi ñattikammavācānaṃ asadisattā aparāmasanākāraṃ dassento āha “evaṃ panā”tiādi.",
  "tika-vin12t0:2883_2": "Tattha nesanti vatthusaṅghapuggalānaṃ,",
  "tika-vin12t0:2883_3": "paṭhamānussāvane vā dutiyatatiyānussāvanāsu vā vattabbe vadantoti sambandho.",
  "tika-vin12t0:2884_0": "Sāvanaṃ hāpetīti ettha anusaddo lopoti āha “anussāvanaṃ na karotī”ti.",
  "tika-vin12t0:2884_1": "“Sāvanaṃ hāpetī”ti ettha na kevalaṃ sabbena sabbaṃ anussāvanaṃ akarontoyeva sāvanaṃ hāpeti nāma,",
  "tika-vin12t0:2884_2": "atha kho anussāvanāya duruttachaḍḍanampi hāpetiyeva nāmāti dassento āha “yopī”tiādi.",
  "tika-vin12t0:2884_3": "“Sakimeva vā dvikkhattuṃ vā”ti iminā tikkhattuṃ aparipūrentoyeva sāvanaṃ hāpeti nāmāti dasseti.",
  "tika-vin12t0:2884_4": "Imassa vacanassa sāmatthiyato ñattidutiyakamme ekakkhattuto,",
  "tika-vin12t0:2884_5": "ñatticatutthakamme tikkhattuto atirekaṃ kammavācaṃ karonto na hāpetīti ñāyati.",
  "tika-vin12t0:2885_0": "“Chaḍḍetī”ti ettha chaḍḍanassa padakkharānaṃ gaḷitabhāvena pākaṭattā taṃ adassetvā “duruttaṃ karotī”ti",
  "tika-vin12t0:2885_1": "ettha duruttameva dassento āha “duruttaṃ karotīti ettha panā”tiādi.",
  "tika-vin12t0:2885_2": "Karontena bhikkhunā upalakkhetabboti sambandho.",
  "tika-vin12t0:2886_0": "“Sithila…pe…",
  "tika-vin12t0:2886_1": "pabhedo”ti yvāyaṃ byañjanappabhedo vutto,",
  "tika-vin12t0:2886_2": "ayaṃ byañjanappabhedoti yojanā.",
  "tika-vin12t0:2886_3": "Gāthāyaṃ dasadhāti dasappakārena.",
  "tika-vin12t0:2886_4": "Byañjanabuddhiyāti vaddhetīti buddhi,",
  "tika-vin12t0:2886_5": "byañjanameva akkharameva sithilādivasena dasadhā buddhi byañjanabuddhi, tāya.",
  "tika-vin12t0:2886_6": "Ettha “dasadhā”ti padena “byañjanabuddhī”ti samāsapadassa antare dasadhāsaddassa lopaṃ dasseti “kammajaṃ evā”tiādīsu viya.",
  "tika-vin12t0:2886_7": "Ettha hi evasaddena kammena eva jātaṃ kammajanti samāsaṃ katvā samāsamajjhe evasaddalopaṃ dasseti.",
  "tika-vin12t0:2886_8": "Pabhedoti viseso.",
  "tika-vin12t0:2886_9": "Ayaṃ panettha yojanā –",
  "tika-vin12t0:2886_10": "sithilañca dhanitañca dīghañca rassañca garukañca lahukañca niggahitañca sambandhañca vavatthitañca vimuttañcāti",
  "tika-vin12t0:2886_11": "dasadhā byañjanabuddhiyāva pabhedo viseso ñātabboti.",
  "tika-vin12t0:2886_12": "“Sithila”nti ādīni dasa padāni “akkharaṃ padaṃ byañjana”nti napuṃsakaliṅgavasena vuttapāṭhaṃnissāya vuttānīti daṭṭhabbaṃ.",
  "tika-vin12t0:2887_0": "Gāthāya vitthāraṃ dassento āha “ettha hī”tiādi.",
  "tika-vin12t0:2887_1": "Agāḷhena vacīpayogena vattabbaṃ akkharaṃ sithilaṃ.",
  "tika-vin12t0:2887_2": "Gāḷhena vacīpayogena vattabbaṃ akkharaṃ dhanitaṃ.",
  "tika-vin12t0:2887_3": "Tesvevāti pañcasu eva vaggesu.",
  "tika-vin12t0:2887_4": "Na kevalaṃ dīghameva garukaṃ nāma,",
  "tika-vin12t0:2887_5": "atha kho saṃyogaparampīti āha “yaṃ vā”tiādi.",
  "tika-vin12t0:2887_6": "Yaṃ akkharaṃ saṃyogaparaṃ katvā vuccati,",
  "tika-vin12t0:2887_7": "tampi garukaṃ nāmāti yojanā.",
  "tika-vin12t0:2887_8": "Saṃyogo paro yassa akkharassāti saṃyogaparaṃ.",
  "tika-vin12t0:2887_9": "“Saṃyogapada”ntipi pāṭho.",
  "tika-vin12t0:2887_10": "Yaṃ asaṃyogaparaṃ katvā vuccati,",
  "tika-vin12t0:2887_11": "tampi lahukaṃ nāmāti yojanā.",
  "tika-vin12t0:2887_12": "Yaṃ sānunāsikaṃ katvā vattabbaṃ,",
  "tika-vin12t0:2887_13": "taṃ niggahitaṃ nāmāti yojanā.",
  "tika-vin12t0:2887_14": "Niggahetvāti niggahitaṃ nāma atthato ṭhānakaraṇānaṃ avissajjanaṃ amuñcananti āha “avissajjetvā”ti.",
  "tika-vin12t0:2887_15": "Yaṃ sambandhitvā vuccati,",
  "tika-vin12t0:2887_16": "taṃ sambandhaṃ nāmāti yojanā.",
  "tika-vin12t0:2887_17": "Yaṃ asambandhaṃ katvā vuccati,",
  "tika-vin12t0:2887_18": "taṃ vavatthitaṃ nāmāti yojanā.",
  "tika-vin12t0:2887_19": "Yaṃ aniggahetvā vuccati,",
  "tika-vin12t0:2887_20": "taṃ vimuttaṃ nāmāti yojanā.",
  "tika-vin12t0:2887_21": "Aniggahetvāti aniggahaṃ nāma atthato vissajjananti āha “vissajjetvā”ti.",
  "tika-vin12t0:2888_0": "Evaṃ byañjanabuddhivisesaṃ dassetvā idāni kammavācāya uccāraṇavisesaṃ vitthārena dassento āha “tatthā”tiādi.",
  "tika-vin12t0:2888_1": "Tattha tatthāti tāsu dasasu byañjanabuddhīsu.",
  "tika-vin12t0:2888_2": "Tathāsaddena takārassa thakārakaraṇañca sithilassa dhanitakaraṇañca atidisati,",
  "tika-vin12t0:2888_3": "tathā “pattakallaṃ esā ñattī”tiādivacanañca sithilassa dhanitakaraṇaṃ nāmāti yojanā.",
  "tika-vin12t0:2889_0": "Itīti evaṃ.",
  "tika-vin12t0:2889_1": "Sithile kattabbe dhanitaṃ karotīti sambandho.",
  "tika-vin12t0:2889_2": "Cattāri byañjanānīti cattāri akkharāni.",
  "tika-vin12t0:2889_3": "Byañjanasaddo hi idha akkharavācako.",
  "tika-vin12t0:2889_4": "Catassannaṃ byañjanabuddhīnaṃ kammadūsanaṃ dassetvā itarāsaṃ adūsanaṃ dassento āha “itaresu panā”tiādi.",
  "tika-vin12t0:2889_5": "Anukkamāgatanti ariyehi otaritvā anukkamena āgataṃ.",
  "tika-vin12t0:2889_6": "Paveṇinti santatiṃ.",
  "tika-vin12t0:2889_7": "Vināsetvā vutte kiṃ kammavācākopo hotīti āha “sace panā”tiādi.",
  "tika-vin12t0:2889_8": "Na kuppatīti na nassati.",
  "tika-vin12t0:2889_9": "Kasmā pana kammavācā na kuppati,",
  "tika-vin12t0:2889_10": "nanu kammaṃ kopentī kammavācā kuppatīti āha “imāni hī”tiādi.",
  "tika-vin12t0:2889_11": "Hi yasmā na kopenti,",
  "tika-vin12t0:2889_12": "tasmā kammavācā na kuppatīti yojanā.",
  "tika-vin12t0:2890_0": "Yaṃ pana vacanaṃ suttantikattherā vadantīti sambandho.",
  "tika-vin12t0:2890_1": "Kaccāyanādisuttantaṃ karontīti suttantikā,",
  "tika-vin12t0:2890_2": "kaccāyanādayo,",
  "tika-vin12t0:2890_3": "suttantikā ca te therā ceti suttantikattherā.",
  "tika-vin12t0:2890_4": "Na vaṭṭatīti akkharavikāro na vaṭṭati.",
  "tika-vin12t0:2890_5": "Vinayadharena kammavācā kātabbāti sambandho.",
  "tika-vin12t0:2890_6": "Yathāpāḷiyāti bhagavatā yathāvuttāya pāḷiyā.",
  "tika-vin12t0:2890_7": "Byañjananiruttiyāti byañjananiruttiyaṃ.",
  "tika-vin12t0:2890_8": "Itarathāti vuttadosapariharaṇato aññena pakārena.",
  "tika-vin12t0:2891_0": "Akāle vā sāvetīti ettha akālo nāma anokāsoti āha “anokāse”ti.",
  "tika-vin12t0:2891_1": "Anokāso nāma ñattianussāvanānaṃ pubbāparavitathanti āha “ñattiṃ aṭṭhapetvā”tiādi.",
  "tika-vin12t0:2891_2": "Paṭhamaṃyeva ñattiṃ aṭṭhapetvā paṭhamaṃyeva anussāvanakammaṃ katvāti yojanā.",
  "tika-vin12t0:2891_3": "“Paṭhamaṃyevā”ti hi padaṃ pubbāparāpekkhaṃ.",
  "tika-vin12t0:2891_4": "Itītiādi nigamanaṃ.",
  "tika-vin12t0:2892_0": "486.",
  "tika-vin12t0:2892_1": "Yā ekavīsati bhikkhū na gaṇhāti,",
  "tika-vin12t0:2892_2": "ayaṃ atikhuddakasīmā nāmāti yojanā.",
  "tika-vin12t0:2892_3": "Ekavīsati bhikkhūti abbhānakamme kammārahena saddhiṃ ekavīsati bhikkhū.",
  "tika-vin12t0:2892_4": "Yattha sīmāyaṃ nisīdituṃ na sakkonti,",
  "tika-vin12t0:2892_5": "ayaṃ atikhuddakasīmā nāmāti yojanā.",
  "tika-vin12t0:2892_6": "Nisīditunti aññamaññassa hatthapāsaṃ avijahitvā parimaṇḍalākārena nisīdituṃ.",
  "tika-vin12t0:2892_7": "Tatthāti atikhuddake.",
  "tika-vin12t0:2892_8": "Etthāti sesasīmāsu.",
  "tika-vin12t0:2892_9": "Yā sammatā hoti,",
  "tika-vin12t0:2892_10": "ayaṃ atimahatī nāmāti yojanā.",
  "tika-vin12t0:2892_11": "Kesaggamattenāpīti pisaddo tato atirekena pana pagevāti dasseti.",
  "tika-vin12t0:2892_12": "Aghaṭitaṃ asambandhaṃ nimittaṃ imissāti aghaṭitanimittā.",
  "tika-vin12t0:2892_13": "Khaṇḍanimittabhāvaṃ akhaṇḍanimittadassanena pākaṭaṃ karonto āha “puratthimāyā”tiādi.",
  "tika-vin12t0:2892_14": "Pubbakittitanti paṭhamakittitaṃ.",
  "tika-vin12t0:2892_15": "Tatthevāti uttarāya eva disāya.",
  "tika-vin12t0:2892_16": "Aparāpīti pisaddo dutiyatthasampiṇḍanattho.",
  "tika-vin12t0:2892_17": "Yā sammatā hoti,",
  "tika-vin12t0:2892_18": "khaṇḍanimittā nāmāti yojanā.",
  "tika-vin12t0:2892_19": "Animittupaganti yathābhūtakathanavisesanameva,",
  "tika-vin12t0:2892_20": "na byavacchedavisesanaṃ tacasārādiggahaṇena animittupagabhāvassa pākaṭattā.",
  "tika-vin12t0:2892_21": "Antarāti majjhe.",
  "tika-vin12t0:2892_22": "Yā sammatā hoti,",
  "tika-vin12t0:2892_23": "sā chāyānimittā nāma,",
  "tika-vin12t0:2892_24": "animittā nāmāti yojanā.",
  "tika-vin12t0:2893_0": "Bahi ṭhito hutvā sammannatīti yojanā.",
  "tika-vin12t0:2893_1": "Nimittāni pana bahi ṭhatvāpi kittetuṃ vaṭṭati.",
  "tika-vin12t0:2893_2": "Evaṃ sammatāpīti pisaddo asammatā pana pagevāti dasseti.",
  "tika-vin12t0:2893_3": "Sīmāya sīmanti padānaṃ sambandhāpekkhattā,",
  "tika-vin12t0:2893_4": "tassa ca asamānabhāvato tesaṃ visuṃ visuṃ sambandhaṃ dassento āha “attano sīmāya paresaṃ sīma”nti.",
  "tika-vin12t0:2893_5": "Sambhindatīti sambandhaṃ karoti.",
  "tika-vin12t0:2893_6": "Ettha hi bhididhātu dvidhākaraṇatthavācako,",
  "tika-vin12t0:2893_7": "dhātvatthabādhakena saṃtyūpasaggena sambandhavācako hotīti daṭṭhabbaṃ.",
  "tika-vin12t0:2893_8": "Tatthāti tāsu dvīsu sīmāsu.",
  "tika-vin12t0:2893_9": "Itīti evaṃ.",
  "tika-vin12t0:2893_10": "Tāsūti sīmāsu.",
  "tika-vin12t0:2894_0": "487- 8.",
  "tika-vin12t0:2894_1": "Yampi kammappattachandārahalakkhaṇanti yojanā.",
  "tika-vin12t0:2894_2": "Tatthāti tassaṃ parisato kammavipattiyaṃ.",
  "tika-vin12t0:2894_3": "Tampīti kammappattachandārahalakkhaṇampi,",
  "tika-vin12t0:2894_4": "vuttamevāti sambandho.",
  "tika-vin12t0:2894_5": "Tatthāti “cattāro bhikkhū pakatattā kammappattā”ti pāṭhe.",
  "tika-vin12t0:2894_6": "Anukkhittāti saṅghena ukkhepanīyakammassa akatattā anukkhittā.",
  "tika-vin12t0:2894_7": "Parisuddhasīlāti pārājikaṃ anajjhāpannattā parisuddhasīlā.",
  "tika-vin12t0:2894_8": "Imehi padehi pakati attā sabhāvo etesanti pakatattāti atthaṃ dasseti.",
  "tika-vin12t0:2894_9": "“Kammassa arahā”ti iminā “kammappattā”ti padassa chaṭṭhīsamāsañca pattasaddassa arahaanucchavikatthabhāvañca dasseti.",
  "tika-vin12t0:2894_10": "Tehīti catūhi pakatattehi.",
  "tika-vin12t0:2894_11": "Etīti āgacchati.",
  "tika-vin12t0:2894_12": "Avasesāti catūhi pakatattehi avasesā.",
  "tika-vin12t0:2894_13": "Yassa panāti puggalassa pana.",
  "tika-vin12t0:2894_14": "Kammārahoti kammassa araho.",
  "tika-vin12t0:2895_0": "489. Etthāti paṇḍakādīnaṃ avatthubhāvadassanaṭṭhāne.",
  "tika-vin12t0:2896_0": "Apalokanakammakathā",
  "tika-vin12t0:2897_0": "495- 6.",
  "tika-vin12t0:2897_1": "Tatthāti catūsu kammesu.",
  "tika-vin12t0:2897_2": "Etthāti osāraṇādipāṭhe.",
  "tika-vin12t0:2897_3": "Padasiliṭṭhatāyāti loke padānaṃ siliṭṭhabhāvato.",
  "tika-vin12t0:2897_4": "Tatthāti osāraṇādīsu pañcasu.",
  "tika-vin12t0:2897_5": "Kaṇṭakasāmaṇerassa yā sā daṇḍakammanāsanā atthi,",
  "tika-vin12t0:2897_6": "sā nissāraṇāti yojanā.",
  "tika-vin12t0:2897_7": "“Micchādiṭṭhiko hotī”ti vatvā tamevatthaṃ dassetuṃ “antaggāhikāya diṭṭhiyā samannāgato”ti vuttaṃ.",
  "tika-vin12t0:2897_8": "Micchādiṭṭhi hi liṅganāsanāya kāraṇaṃ hoti.",
  "tika-vin12t0:2897_9": "Soti sāmaṇero,",
  "tika-vin12t0:2897_10": "“nissajjāpetabbo”ti pade kāritakammaṃ,",
  "tika-vin12t0:2897_11": "vuttakammaṃ vā.",
  "tika-vin12t0:2897_12": "Taṃ laddhinti dhātukammaṃ,",
  "tika-vin12t0:2897_13": "avuttakammaṃ vā.",
  "tika-vin12t0:2897_14": "Kinti kātabbanti āha “evañca pana kammaṃ kātabba”nti.",
  "tika-vin12t0:2898_0": "Kātabbākāraṃ dassento āha “saṅghaṃ bhante”tiādi.",
  "tika-vin12t0:2898_1": "Yaṃ sahaseyyaṃ labhantīti yojanā.",
  "tika-vin12t0:2898_2": "Tassāti sahaseyyassa.",
  "tika-vin12t0:2898_3": "Alābhāyāti alābhatthāya.",
  "tika-vin12t0:2898_4": "“Cara pire vinassā”ti iminā nissāraṇākāraṃ dasseti.",
  "tika-vin12t0:2898_5": "Attho panassa heṭṭhā vuttoyeva.",
  "tika-vin12t0:2899_0": "Soti samaṇero, osāretabboti sambandho.",
  "tika-vin12t0:2900_0": "Svāyanti so ayaṃ sāmaṇero,",
  "tika-vin12t0:2900_1": "accayaṃ desetīti sambandho.",
  "tika-vin12t0:2900_2": "Soratoti sundaraladdhiyaṃ rato,",
  "tika-vin12t0:2900_3": "duladdhito vā suṭṭhu orato.",
  "tika-vin12t0:2900_4": "Yathā pureti yathā pubbe ruccati,",
  "tika-vin12t0:2900_5": "tathāti yojanā.",
  "tika-vin12t0:2900_6": "Kāyasambhogasāmaggidānanti kāyena ca sambhogena ca sāmaggiyā dānaṃ.",
  "tika-vin12t0:2901_0": "Evantiādi nigamanaṃ.",
  "tika-vin12t0:2901_1": "Yasmā pana brahmadaṇḍo pañcasatikakkhandhake channasseva paññatto,",
  "tika-vin12t0:2901_2": "tasmā tasseva dātabboti āha “na kevala”ntiādi.",
  "tika-vin12t0:2901_3": "Esāti brahmadaṇḍo,",
  "tika-vin12t0:2901_4": "aññopi yo bhikkhu viharati,",
  "tika-vin12t0:2901_5": "tassapi dātabboti sambandho.",
  "tika-vin12t0:2901_6": "Kinti dātabboti āha “evañca pana dātabbo”ti.",
  "tika-vin12t0:2901_7": "Dātabbākāraṃ dassento āha “saṅghamajjhe”tiādi.",
  "tika-vin12t0:2902_0": "Yaṃ vacanaṃ iccheyya,",
  "tika-vin12t0:2902_1": "taṃ vacananti yojanā.",
  "tika-vin12t0:2902_2": "Khamāpentassāti saṅghaṃ khamāpentassa tassa bhikkhussāti yojanā.",
  "tika-vin12t0:2903_0": "Paṭisaṅkhāti paṭisaṅkhāya, ñāṇena paccavekkhitvāti attho.",
  "tika-vin12t0:2904_0": "Yanti avandiyakammaṃ,",
  "tika-vin12t0:2904_1": "anuññātanti sambandho.",
  "tika-vin12t0:2904_2": "Kena anuññātanti āha “bhagavatā”ti.",
  "tika-vin12t0:2904_3": "Kismiṃ khandhake anuññātanti āha “bhikkhunikkhandhake”ti.",
  "tika-vin12t0:2904_4": "Kesu vatthūsu anuññātanti āha “tena kho pana…pe…",
  "tika-vin12t0:2904_5": "imesu vatthūsū”ti.",
  "tika-vin12t0:2904_6": "Kiṃ katvā anuññātanti āha “dukkaṭaṃ paññapetvā”ti.",
  "tika-vin12t0:2904_7": "Kinti anuññātanti āha “anujānāmi…pe…",
  "tika-vin12t0:2904_8": "kātabbo”ti.",
  "tika-vin12t0:2904_9": "Tassāti avandiyassa.",
  "tika-vin12t0:2904_10": "“Na osāraṇādīnī”ti iminā evasaddassa chaḍḍetabbatthaṃ dasseti.",
  "tika-vin12t0:2904_11": "Tassāti kammalakkhaṇabhūtassa avandiyassa.",
  "tika-vin12t0:2904_12": "Tatthevāti bhikkhunikkhandhakeyeva.",
  "tika-vin12t0:2904_13": "Nanti kammalakkhaṇaṃ.",
  "tika-vin12t0:2904_14": "Idhāpīti parivāre kammavaggepi.",
  "tika-vin12t0:2905_0": "Apāsādikanti apasādāvahaṃ, apasādajanakaṃ vā.",
  "tika-vin12t0:2906_0": "Tatoti avandiyakaraṇato. Imanti bhikkhuṃ. Vandiyanti vanditabbaṃ, vandanaṃ vā.",
  "tika-vin12t0:2907_0": "Etthāti apalokanakamme,",
  "tika-vin12t0:2907_1": "bhikkhunisaṅghamūlakaṃ katvā paññattanti yojanā.",
  "tika-vin12t0:2907_2": "Bhikkhusaṅghassāpīti pisaddo na bhikkhunisaṅghassevāti dasseti.",
  "tika-vin12t0:2907_3": "Panasaddo sambhāvanattho,",
  "tika-vin12t0:2907_4": "tathā bhikkhunisaṅghamūlakaṃ paññattampīti attho,",
  "tika-vin12t0:2907_5": "labhitabbabhāvaṃ vitthārena dassento āha “yaṃ hī”tiādi.",
  "tika-vin12t0:2907_6": "Yaṃ apalokanakammaṃ karotīti yojanā.",
  "tika-vin12t0:2907_7": "Appamattakavissajjakena pana dātabbānīti sambandho.",
  "tika-vin12t0:2907_8": "Tesanti sūciādīnaṃ.",
  "tika-vin12t0:2907_9": "Soyevāti appamattakavissajjakoyeva.",
  "tika-vin12t0:2907_10": "Tatoti appamattakato.",
  "tika-vin12t0:2907_11": "Tatthāti senāsanakkhandhakavaṇṇanāyaṃ.",
  "tika-vin12t0:2907_12": "Vuttappakāraṃ gilānabhesajjampīti sambandho.",
  "tika-vin12t0:2907_13": "Yopi cāti bhikkhupi ca hotīti sambandho.",
  "tika-vin12t0:2907_14": "Tassa dātabbāti sambandho.",
  "tika-vin12t0:2907_15": "Tatruppādatoti tasmiṃ mahāvāse uppādapaccayato,",
  "tika-vin12t0:2907_16": "gahetvāti sambandho.",
  "tika-vin12t0:2907_17": "“Pesalassā”tiādinā dussīlādīnaṃ dātuṃ na vaṭṭatīti dasseti.",
  "tika-vin12t0:2908_0": "Jaggāpetuṃ vaṭṭatīti ettha apucchitvā jaggāpetuṃ vaṭṭatīti āha “ayaṃ bhikkhū”tiādi.",
  "tika-vin12t0:2908_1": "Odissāti uddisitvā.",
  "tika-vin12t0:2909_0": "Āsanagharaṃ vāti paṭimāgharaṃ vā,",
  "tika-vin12t0:2909_1": "kārako manussoti sambandho.",
  "tika-vin12t0:2909_2": "Upanikkhepato gahetvāti sambandho.",
  "tika-vin12t0:2909_3": "Saṅghikenapīti pisaddo na kevalaṃ cetiyassa upanikkhepeneva,",
  "tika-vin12t0:2909_4": "atha kho saṅghikenapīti dasseti.",
  "tika-vin12t0:2910_0": "Yāpanamattaṃ alabhantehi karontehīti yojanā,",
  "tika-vin12t0:2910_1": "paribhuñjantehi hutvāti sambandho.",
  "tika-vin12t0:2910_2": "“Vattaṃ karomā”tiādinā “yāpanamatta”nti padassa atthaṃ dasseti.",
  "tika-vin12t0:2910_3": "Vihāre ropitā ye phalarukkhāti yojanā.",
  "tika-vin12t0:2910_4": "Yesanti rukkhānaṃ.",
  "tika-vin12t0:2910_5": "Tesūti rukkhesu.",
  "tika-vin12t0:2910_6": "Ye panāti rukkhā pana,",
  "tika-vin12t0:2910_7": "apariggahitā hontīti sambandho.",
  "tika-vin12t0:2910_8": "Taṃ panāti apalokanakammaṃ pana.",
  "tika-vin12t0:2910_9": "Salākaṃ gaṇhanti etthāti salākaggaṃ, ṭhānaṃ.",
  "tika-vin12t0:2910_10": "“Yāgaggabhattagga”iti etthāpi eseva nayo.",
  "tika-vin12t0:2910_11": "Uposathaggeti uposathassa gahaṇaṭṭhāne,",
  "tika-vin12t0:2910_12": "uposathageheti attho.",
  "tika-vin12t0:2910_13": "Tatthāti uposathagge.",
  "tika-vin12t0:2910_14": "Tanti apalokanakammaṃ.",
  "tika-vin12t0:2911_0": "Yaṃ mūlatacapattaaṅkurapupphaphalakhādanīyādīti yojanā. Antosīmāyāti anto upacārasīmāya.",
  "tika-vin12t0:2912_0": "Sukatamevāti saṅghena katameva. Uposathadivaseti nidassanamattaṃ yasmiṃ kasmiṃci divasepi katattā.",
  "tika-vin12t0:2913_0": "Phalavārenāti rukkhānaṃ phalagahaṇavārena.",
  "tika-vin12t0:2913_1": "Rukkhā dharantīti rukkhā tiṭṭhanti,",
  "tika-vin12t0:2913_2": "saṃvijjanti vā.",
  "tika-vin12t0:2913_3": "Yehīti bhikkhūhi ropitā,",
  "tika-vin12t0:2913_4": "hontīti sambandho.",
  "tika-vin12t0:2913_5": "Sā eva katikāti pubbe katā sā eva katikā,",
  "tika-vin12t0:2913_6": "aññā katikā na kātabbāti adhippāyo.",
  "tika-vin12t0:2914_0": "Aññasmiṃ vihāreti rukkhānaṃ ṭhitavihārato aññasmiṃ vihāre.",
  "tika-vin12t0:2914_1": "Tesanti rukkhānaṃ,",
  "tika-vin12t0:2914_2": "sāmīti sambandho.",
  "tika-vin12t0:2914_3": "Yepīti rukkhāpi,",
  "tika-vin12t0:2914_4": "ropitāti sambandho.",
  "tika-vin12t0:2914_5": "Aññato ṭhānatoti yojanā.",
  "tika-vin12t0:2914_6": "Tesūti rukkhesu.",
  "tika-vin12t0:2914_7": "Etthāti vihāre.",
  "tika-vin12t0:2914_8": "Tehi panāti pariveṇasāmikehi bhikkhūhi pana.",
  "tika-vin12t0:2914_9": "Dasabhāganti dasamabhāgaṃ.",
  "tika-vin12t0:2914_10": "“Eseva nayo”ti iminā dasabhāgaṃ datvāti atthaṃ atidisati.",
  "tika-vin12t0:2915_0": "Sambhāvanīyabhikkhunoti sīlasutādīhi sambhāvanīyassa bhikkhuno.",
  "tika-vin12t0:2915_1": "Tatthāti porāṇavihāre.",
  "tika-vin12t0:2915_2": "Mūleti pubbe,",
  "tika-vin12t0:2915_3": "ādikāleti attho.",
  "tika-vin12t0:2915_4": "Nikkukkuccenāti “abhājitamida”nti kukkuccavirahena.",
  "tika-vin12t0:2915_5": "Khiyyanamattameva tanti taṃ khiyyanaṃ khiyyanamattameva,",
  "tika-vin12t0:2915_6": "na sāmaṇerānaṃ khiyyanaṃ ruhatīti attho.",
  "tika-vin12t0:2916_0": "Panasarukkhanti kaṇṭakīphalarukkhaṃ.",
  "tika-vin12t0:2916_1": "Ayaṃ sāmīcīti ayaṃ bhājetvā khādanaṃ anudhammatā.",
  "tika-vin12t0:2916_2": "Khāyitanti khāditaṃ.",
  "tika-vin12t0:2916_3": "Dvinnaṃ tiṇṇaṃ katikapaṭippassambhanaṃ nayena ñātuṃ sakkuṇeyyattā taṃ adassetvā ekasseva katikapaṭippassambhanaṃ",
  "tika-vin12t0:2916_4": "dassento āha “ekabhikkhuke panā”tiādi.",
  "tika-vin12t0:2916_5": "Purimakatikāti “yathāsukhaṃ paribhuñjituṃ ruccatī”ti pure katā katikā.",
  "tika-vin12t0:2916_6": "Tesanti sāmaṇerānaṃ,",
  "tika-vin12t0:2916_7": "phātikammanti sambandho.",
  "tika-vin12t0:2916_8": "Bhājetvāti sāmaṇerānaṃ bhājetvā.",
  "tika-vin12t0:2916_9": "Iminā sāmaṇerānaṃ phātikammaṃ na dātabbampi bhāgaṃ bhājetabbanti dasseti.",
  "tika-vin12t0:2917_0": "Sāmantagāmehīti āsannagāmehi,",
  "tika-vin12t0:2917_1": "āgantvāti sambandho.",
  "tika-vin12t0:2917_2": "Ekaṃ ambaṃ ekaṃ labujanti yojanā.",
  "tika-vin12t0:2917_3": "Adiyyamāne dose dassite diyyamāne ānisaṃsampi atthato ñātabbanti dassento āha “adiyyamāne hī”tiādi.",
  "tika-vin12t0:2918_0": "Gaṇhantānaṃ manussānanti sambandho.",
  "tika-vin12t0:2918_1": "Tatoti katikavattaṭṭhapanato.",
  "tika-vin12t0:2918_2": "Na vattabbāti phaladānakuladūsakattā na vattabbā.",
  "tika-vin12t0:2918_3": "Kinti ācikkhitabbanti āha “nāḷikerādīnī”tiādi.",
  "tika-vin12t0:2918_4": "Anuvicaritvāti padānamanukkamena vicaritvā.",
  "tika-vin12t0:2918_5": "Upaḍḍhabhāgoti bhikkhūnaṃ laddhabhāgato upaḍḍho bhāgo.",
  "tika-vin12t0:2918_6": "Apaloketvāti saṅghaṃ āpucchitvā.",
  "tika-vin12t0:2919_0": "Maggagamiyasatthavāhoti maggaṃ gamiko satthavāho.",
  "tika-vin12t0:2919_1": "Soti balakkārena gahetvā khādanto.",
  "tika-vin12t0:2919_2": "Chāyādīnantiādisaddena ārāmavanāni saṅgahetabbāni.",
  "tika-vin12t0:2919_3": "Sace atthīti sace attho atthi.",
  "tika-vin12t0:2919_4": "Phalabharitāti phalena paripuṇṇā.",
  "tika-vin12t0:2919_5": "“Phalabhāritā”tipi pāṭho.",
  "tika-vin12t0:2919_6": "Phalasaṅkhātena bhārena samannāgatāti attho.",
  "tika-vin12t0:2919_7": "Apaccāsīsantenāti tesaṃ santikā dānapaṭidānaṃ apaccāsīsantena.",
  "tika-vin12t0:2919_8": "Pubbe vuttamevāti pubbe saṅghikaṭṭhāne “kuddho hi so”tiādinā vuttameva.",
  "tika-vin12t0:2919_9": "Etthāti puggalikaṭṭhāne.",
  "tika-vin12t0:2920_0": "Tanti phalārāmaṃ.",
  "tika-vin12t0:2920_1": "Soti paṭibalo bhikkhu.",
  "tika-vin12t0:2920_2": "Bhāriyaṃ kammanti jagganakammaṃ bhāriyaṃ.",
  "tika-vin12t0:2920_3": "Ettakenāti tatiyabhāgaupaḍḍhabhāgamattena.",
  "tika-vin12t0:2920_4": "Sabbaṃ phalārāmanti sambandho.",
  "tika-vin12t0:2920_5": "Mūlabhāganti paṭhamabhāgaṃ.",
  "tika-vin12t0:2920_6": "“Dasabhāgamatta”nti iminā tadatthaṃ dasseti.",
  "tika-vin12t0:2920_7": "Datvāti saṅghassa datvā.",
  "tika-vin12t0:2920_8": "Soti bhikkhu.",
  "tika-vin12t0:2920_9": "Akatāvāsanti pubbe akataṃ navaṃ senāsanaṃ.",
  "tika-vin12t0:2920_10": "Ārāmanti saṅghassa ārāmaṃ.",
  "tika-vin12t0:2920_11": "Tehipīti nissitakehipi.",
  "tika-vin12t0:2920_12": "Pisaddo ācariyaṃ apekkhati.",
  "tika-vin12t0:2920_13": "Tesanti nissitakānaṃ.",
  "tika-vin12t0:2920_14": "Jaggitakāleti jaggitānaṃ rukkhānaṃ pupphaphalabharitakāle.",
  "tika-vin12t0:2920_15": "Jagganakāleti jagganamattakāle,",
  "tika-vin12t0:2920_16": "jagganamattameva,",
  "tika-vin12t0:2920_17": "na jagganakāraṇā kiñci pupphaṃ vā phalaṃ vā hoti,",
  "tika-vin12t0:2920_18": "tasmiṃ kāleti attho.",
  "tika-vin12t0:2920_19": "“Bahu”ntiādinā vāretabbākāraṃ dasseti.",
  "tika-vin12t0:2921_0": "Phātikammena jagganto na atthīti yojanā. Anāpucchitvāvāti saṅghaṃ anapaloketvāva. Itīti evaṃ.",
  "tika-vin12t0:2922_0": "Ñattikammaṭṭhānabhede pana evaṃ vinicchayo veditabboti yojanā.",
  "tika-vin12t0:2922_1": "Osāreti saṅghamajjhaṃ paveseti imāya ñattiyāti osāraṇā.",
  "tika-vin12t0:2923_0": "Nissāriyati saṅghato bahi kariyati imāyāti nissāraṇā.",
  "tika-vin12t0:2923_1": "Ñatti uposatho nāmāti idaṃ kāraṇūpacāravasena vuttaṃ.",
  "tika-vin12t0:2923_2": "Tenāha “uposathakammavasena ṭhapitā”ti.",
  "tika-vin12t0:2923_3": "Eseva nayo ñattipavāraṇā nāmāti etthāpi.",
  "tika-vin12t0:2924_0": "Anusāseyyātiādinā paṭhamapurisaeyyavibhattivasena ṭhapitā ñatti attanā paraṃ sammanituṃ ṭhapitā ñatti nāma.",
  "tika-vin12t0:2924_1": "Anusāseyyantiādinā uttamapurisaeyyaṃvibhattivasena ṭhapitā ñatti attanāva attānaṃ sammanituṃ ṭhapitā ñatti nāma.",
  "tika-vin12t0:2924_2": "Attanāva attā vā paro vā sammaniyati imāya ñattiyāti sammuti.",
  "tika-vin12t0:2924_3": "Nissaṭṭhapattacīvarādīni dīyanti anenāti dānaṃ, ñatti.",
  "tika-vin12t0:2924_4": "Vaccaṃ anapekkhitvā vācakassa niyatanapuṃsakaliṅgattā napuṃsakaliṅgavasena vuttaṃ.",
  "tika-vin12t0:2925_0": "Āpatti paṭiggaṇhiyati anenāti paṭiggaho.",
  "tika-vin12t0:2926_0": "Paṭimukhaṃ upari kaḍḍhiyati imāyāti paccukkaḍḍhanā.",
  "tika-vin12t0:2927_0": "Kammamevāti lakkhiyati anenāti kammalakkhaṇaṃ.",
  "tika-vin12t0:2928_0": "“Tathā”ti padena “kammalakkhaṇaṃ nāmā”ti padaṃ atidisati.",
  "tika-vin12t0:2928_1": "Tatoti sabbasaṅgāhikañattito.",
  "tika-vin12t0:2928_2": "Parā dve ñattiyo kammalakkhaṇaṃ nāmāti yojanā.",
  "tika-vin12t0:2928_3": "Itītiādi nigamanaṃ.",
  "tika-vin12t0:2929_0": "Ñattidutiyakammaṭṭhānabhede osāraṇādīnaṃ visesaṃ dassento āha “vaḍḍhassa licchavino”tiādi.",
  "tika-vin12t0:2929_1": "Sīmāsammuti cātiādinā yojanā kātabbā.",
  "tika-vin12t0:2930_0": "Yā pana dve ñattidutiyakammavācā vuttāti yojanā. Itītiādi nigamanaṃ.",
  "tika-vin12t0:2931_0": "Ñatticatutthakammaṭṭhānabhede yojanānayo pākaṭoyeva.",
  "tika-vin12t0:2932_0": "497.",
  "tika-vin12t0:2932_1": "Catuvaggakaraṇe kammetiādikāya desanāya sambandhaṃ dassento āha “iti kammāni cā”tiādi.",
  "tika-vin12t0:2932_2": "Tattha itīti evaṃ dassetvāti sambandho.",
  "tika-vin12t0:2932_3": "Tassatthoti tassa “catuvaggakaraṇe kamme”tiādivacanassa attho veditabboti sambandho.",
  "tika-vin12t0:2933_0": "Iti kammavaggavaṇṇanāya yojanā samattā.",
  "tika-vin12t0:2934_0": "Atthavasavaggādivaṇṇanā",
  "tika-vin12t0:2935_0": "498.",
  "tika-vin12t0:2935_1": "Evaṃ kammavaggavaṇṇanaṃ dassetvā tassānantare vuttāya “dve atthavase paṭiccā”tiādikāya desanāya anusandhiṃ dassento āha “idānī”tiādi,",
  "tika-vin12t0:2935_2": "idāni āraddhanti sambandho.",
  "tika-vin12t0:2935_3": "Yāni tāni sikkhāpadānīti yojanā.",
  "tika-vin12t0:2935_4": "Diṭṭhadhammikaverānanti diṭṭhadhamme pavattattā ca viramitabbattā ca diṭṭhadhammikānaṃ verānaṃ.",
  "tika-vin12t0:2935_5": "Saṃvarāyāti ettha saṃpubbo varadhātu pidahanattho,",
  "tika-vin12t0:2935_6": "āyasaddo ca tadatthoti āha “pidahanatthāyā”ti.",
  "tika-vin12t0:2935_7": "Vipākadukkhasaṅkhātānanti pāṇātipātādīnaṃ vipākabhūtānaṃ dukkhasaṅkhātānaṃ.",
  "tika-vin12t0:2935_8": "Samparāyikānanti samparāye pavattānaṃ.",
  "tika-vin12t0:2935_9": "Idhāti imasmiṃ sikkhāpadapaññattānisaṃsaṭṭhāne.",
  "tika-vin12t0:2935_10": "“Vajjanīyabhāvato”ti iminā vajjetabbānīti vajjānīti vacanatthaṃ dasseti.",
  "tika-vin12t0:2935_11": "Bhāyanti etehīti bhayāni.",
  "tika-vin12t0:2935_12": "Akkhamaṭṭhenāti asahaṇīyaṭṭhena.",
  "tika-vin12t0:2935_13": "“Akusalānīti vuccantī”ti iminā vipākadukkhāni phalūpacārena akusalāni nāmāti dasseti.",
  "tika-vin12t0:2935_14": "Gaṇabandhabhedanatthāya sikkhāpadaṃ paññattanti evameva pāṭho.",
  "tika-vin12t0:2935_15": "Potthakesu pana “gaṇabhojanasikkhāpadaṃ paññatta”nti pāṭho likhito.",
  "tika-vin12t0:2935_16": "Sabbatthāti sabbasmiṃ atthavasavagge.",
  "tika-vin12t0:2935_17": "Yanti vacanaṃ.",
  "tika-vin12t0:2935_18": "Etthāti imasmiṃ vagge.",
  "tika-vin12t0:2936_0": "Iti atthavasavaggavaṇṇanāya yojanā samattā.",
  "tika-vin12t0:2937_0": "499.",
  "tika-vin12t0:2937_1": "Vattesu vattamāno puggalo osārīyati anenāti osāraṇīyaṃ, kammaṃ.",
  "tika-vin12t0:2937_2": "Tena vuttaṃ “yena kammena osārīyati,",
  "tika-vin12t0:2937_3": "taṃ kammaṃ paññatta”nti.",
  "tika-vin12t0:2937_4": "“Yena kammenā”tiādinā bhaṇḍanakārakādayo nissārīyanti anena kammenāti nissāraṇīyanti vacanatthaṃ dasseti.",
  "tika-vin12t0:2938_0": "500.",
  "tika-vin12t0:2938_1": "Sattāpattikkhandhā paññattaṃ nāmāti sambandho.",
  "tika-vin12t0:2938_2": "Antarāti kakusandhādīnaṃ tiṇṇaṃ buddhānañca amhākaṃ bhagavato ca antare.",
  "tika-vin12t0:2938_3": "“Sikkhāpade”ti iminā “apaññatte”ti padassa atthaṃ dasseti.",
  "tika-vin12t0:2938_4": "Makkaṭīvatthuādivinītakathā anupaññattaṃ nāmāti sambandho.",
  "tika-vin12t0:2938_5": "“Sikkhāpade”ti iminā “paññatte”ti padassa atthaṃ dasseti.",
  "tika-vin12t0:2938_6": "Sabbatthāti sabbasmiṃ ānisaṃsavagge.",
  "tika-vin12t0:2939_0": "Iti ānisaṃsavaggavaṇṇanāya yojanā samattā.",
  "tika-vin12t0:2940_0": "501.",
  "tika-vin12t0:2940_1": "Sabbasikkhāpadānaṃ saṅgahanti sambandho.",
  "tika-vin12t0:2940_2": "Tatthāti “nava saṅgahā”tiādipāṭhe evamattho veditabboti yojanā.",
  "tika-vin12t0:2940_3": "“Vatthunā saṅgaho”ti iminā “vatthusmiṃ,",
  "tika-vin12t0:2940_4": "vatthūnaṃ saṅgaho”ti atthaṃ nivāreti.",
  "tika-vin12t0:2940_5": "Etthāti “vatthusaṅgaho”tiādipāṭhe.",
  "tika-vin12t0:2940_6": "Hīti vitthāro.",
  "tika-vin12t0:2940_7": "Yasmā natthīti sambandho.",
  "tika-vin12t0:2940_8": "Sabbānīti sikkhāpadāni.",
  "tika-vin12t0:2940_9": "“Saṅgahitānī”ti iminā saṅgahitabboti saṅgahoti nibbacanaṃ dasseti.",
  "tika-vin12t0:2940_10": "Evaṃ tāvātiādi nigamanaṃ.",
  "tika-vin12t0:2941_0": "Yasmā pana saṅgahitāti sambandho.",
  "tika-vin12t0:2942_0": "Evametthātiādinā khandhasamuṭṭhānaadhikaraṇasamathe sampiṇḍetvā nigamanaṃ dasseti.",
  "tika-vin12t0:2942_1": "Etthāti saṅgahavagge.",
  "tika-vin12t0:2943_0": "Iti samantapāsādikāya vinayasaṃvaṇṇanāya",
  "tika-vin12t0:2944_0": "Navasaṅgahitavaṇṇanāya yojanā samattā.",
  "tika-vin12t0:2945_0": "Niṭṭhitāti niṭṭhaṃ nipphattiṃ itā gatāti niṭṭhitā,",
  "tika-vin12t0:2945_1": "atha vā niṭṭhe nipphattiyaṃ itā ṭhitāti niṭṭhitā.",
  "tika-vin12t0:2945_2": "Casaddo avadhāraṇattho,",
  "tika-vin12t0:2945_3": "niṭṭhitā evāti hi attho.",
  "tika-vin12t0:2945_4": "Anuttānatthapadavaṇṇanāti anuttānānaṃ atthavantapadānaṃ,",
  "tika-vin12t0:2945_5": "atthānañca padānañca vaṇṇanā.",
  "tika-vin12t0:2946_0": "Iti parivāravaṇṇanāya yojanā samattā.",
  "tika-vin12t0:2947_0": "Niṭṭhitā ca pācityādivaṇṇanāya yojanāti.",
  "tika-vin12t0:2948_0": "Jādilañchitanāmenanekānaṃ vācito mayā;",
  "tika-vin12t0:2949_0": "Parivāravinayassa, samatto yojanānayo.",
  "tika-vin12t0:2950_0": "Nigamanakathāvaṇṇanā",
  "tika-vin12t0:2951_0": "Evaṃ vinayasaṃvaṇṇanaṃ katvā idāni taṃ nigamento āha “ettāvatā”tiādi.",
  "tika-vin12t0:2951_1": "Tattha ettāvatāti ettakena “yo kappakoṭīhipi appameyya”ntiādivacanato paṭṭhāya “navasaṅgahitavaggavaṇṇanā",
  "tika-vin12t0:2951_2": "niṭṭhitā”ti vacanapariyosānānaṃ akkharapadabyañjanānaṃ samudāyabhūtena vacanakkamena,",
  "tika-vin12t0:2951_3": "samattāti sambandho.",
  "tika-vin12t0:2952_0": "Ubhatovibhaṅgakhandhakaparivāravibhattidesananti ubhatovibhaṅgena ca khandhakena ca parivārena ca vibhajitabbadesanaṃ vinayapiṭakanti sambandho.",
  "tika-vin12t0:2952_1": "Nāthoti bhikkhubhikkhunīnaṃ hitapaṭipattiṃ yācanaṭṭhena ca kilesānaṃ upatāpanaṭṭhena ca veneyyānaṃ hitasukhaṃ",
  "tika-vin12t0:2952_2": "āsīsanaṭṭhena ca cittissariyaṭṭhena ca nātho.",
  "tika-vin12t0:2952_3": "Veneyyanti vinetabbaṭṭhena veneyyaṃ.",
  "tika-vin12t0:2952_4": "Jinoti pañcamārānaṃ jitaṭṭhena jino.",
  "tika-vin12t0:2952_5": "Ayaṃ panettha yojanā –",
  "tika-vin12t0:2952_6": "nātho veneyyaṃ vinento jino ubhatovibhaṅgakhandhakaparivāravibhattidesanaṃ yaṃ vinayapiṭakaṃ āhāti.",
  "tika-vin12t0:2953_0": "Samadhikasattavīsatisahassamattenāti saha adhikena sattasahassappamāṇena ca vīsatisahassappamāṇena ca ganthenāti sambandho.",
  "tika-vin12t0:2953_1": "Tassāti vinayapiṭakassa.",
  "tika-vin12t0:2953_2": "Samantapāsādikāti samantato pasādaṃ vahikā,",
  "tika-vin12t0:2953_3": "janikā vā.",
  "tika-vin12t0:2953_4": "Tatrāyaṃ yojanā –",
  "tika-vin12t0:2953_5": "tassa samadhikasattavīsatisahassamattena ganthena samantapāsādikā nāma saṃvaṇṇanā samattāti.",
  "tika-vin12t0:2954_0": "Tatridanti tatra idaṃ.",
  "tika-vin12t0:2954_1": "“Tatrā”ti padaṃ purimavacanāpekkhaṃ.",
  "tika-vin12t0:2954_2": "Tatra “samantapāsādikā nāmā”ti vacaneti hi attho.",
  "tika-vin12t0:2954_3": "Samantapāsādikattasminti paccattatthe cetaṃ bhummavacanaṃ hoti “idampi sīlasmi”ntiādīsu viya,",
  "tika-vin12t0:2954_4": "samantapāsādikattanti attho.",
  "tika-vin12t0:2954_5": "Ayaṃ panettha yojanātatra “samantapāsādikā nāmā”ti vacane samantapāsādikāya idaṃ samantapāsādikattaṃ hotīti ayaṃ samantapāsādikabhāvoti attho.",
  "tika-vin12t0:2955_0": "Ācariyaparaṃparatotiādīsu gāthāsu vuttaṃ navavidhaṃ visesanapadaṃ “na dissatī”ti padena sambandhitabbaṃ.",
  "tika-vin12t0:2955_1": "Sampassatanti sammā passantānaṃ viññūnanti sambandho.",
  "tika-vin12t0:2955_2": "Yatoti yasmā,",
  "tika-vin12t0:2955_3": "na dissatīti sambandho.",
  "tika-vin12t0:2955_4": "Etthāti saṃvaṇṇanāyaṃ.",
  "tika-vin12t0:2955_5": "Samantapāsādikātvevāti samantapāsādikā iti eva nāma.",
  "tika-vin12t0:2955_6": "Vinayassāti vinayapiṭakassa.",
  "tika-vin12t0:2955_7": "Vineyyadamanakusalenāti vineyyānaṃ damane chekena.",
  "tika-vin12t0:2955_8": "Lokanāthenāti lokānaṃ nāthena.",
  "tika-vin12t0:2955_9": "Lokamanukampamānenāti lokaṃ anukampamānena.",
  "tika-vin12t0:2955_10": "Ayañhettha yojanā –",
  "tika-vin12t0:2955_11": "ācariyaparaṃparato…pe…",
  "tika-vin12t0:2955_12": "vibhaṅganayabhedadassanato sampassataṃ viññūnaṃ ettha kiñci apāsādikaṃ yato na dissati,",
  "tika-vin12t0:2955_13": "tasmā vineyyadamanakusalena lokanāthena lokamanukampamānena bhagavatā vuttassa vinayassa ayaṃ samantapāsādikātveva saṃvaṇṇanā pavattāti.",
  "tika-vin12t0:2956_0": "Tissopi imā sīhaḷaṭṭhakathāyo sutvāti sambandho.",
  "tika-vin12t0:2956_1": "Kassa santike sutanti āha “buddhamitto…pe…",
  "tika-vin12t0:2956_2": "santike”ti.",
  "tika-vin12t0:2956_3": "“Buddhamitto”ti nāmena vissutassa yasassino vinayaññussa dhīrassa therassa santike sutvāti yojanā.",
  "tika-vin12t0:2956_4": "“Sutvā”ti padaṃ “āraddhā”ti pade pubbakālakiriyāvisesanaṃ.",
  "tika-vin12t0:2957_0": "Mahāmeghavanuyyāne bhūmibhāge patiṭṭhito satthu mahābodhivibhūsito yo mahāvihāro atthīti yojanā.",
  "tika-vin12t0:2958_0": "Tassa mahāvihārassa dakkhiṇe disābhāge padhānagharaṃ padhānagharanāmakaṃ uttamaṃ sucicārittasīlena bhikkhusaṅghena sevitaṃ yaṃ pariveṇaṃ atthi,",
  "tika-vin12t0:2958_1": "tattha kārayīti yojanā.",
  "tika-vin12t0:2959_0": "Konāmo kārayīti āha “uḷārakulasambhūto…pe…",
  "tika-vin12t0:2959_1": "vissuto”ti.",
  "tika-vin12t0:2959_2": "Tattha uḷārakulasambhūto saṅghupaṭṭhāyako sadā anākulāya saddhāya ratanattaye pasanno “mahānigamasāmī”ti vissuto upāsako kārayīti sambandho.",
  "tika-vin12t0:2960_0": "Kaṃ kārayīti āha “cāru…pe…",
  "tika-vin12t0:2960_1": "sampannasalilāsaya”nti.",
  "tika-vin12t0:2960_2": "Tattha cārupākārasaṃcitaṃ sobhena pākārena suṭṭhu citaṃ cinitaṃ manoramaṃ sītacchāyatarūpetaṃ sītacchāyena",
  "tika-vin12t0:2960_3": "rukkhena upetaṃ sampannasalilāsayaṃ madhurajalādhāraṃ yaṃ pāsādaṃ kārayīti yojanā.",
  "tika-vin12t0:2960_4": "Mahānigamasāmino tatra pāsāde vasatāmayāti sambandho.",
  "tika-vin12t0:2961_0": "Kaṃ uddisitvā kīdisā kā āraddhāti āha “sucisīlasamācāraṃ…pe…",
  "tika-vin12t0:2961_1": "vinayavaṇṇanā”ti.",
  "tika-vin12t0:2961_2": "Tattha sucisīlasamācāraṃ buddhasirivhayaṃ theraṃ uddisitvā iddhā atthavinicchayādīhi paripuṇṇā yā vinayavaṇṇanā āraddhāti yojanā.",
  "tika-vin12t0:2962_0": "Kiṃnāmassa rañño katame saṃvacchare āraddhā,",
  "tika-vin12t0:2962_1": "kismiṃ kāle pariniṭṭhitāti āha “pālayantassa…pe…",
  "tika-vin12t0:2962_2": "pariniṭṭhitā”ti.",
  "tika-vin12t0:2962_3": "Tattha sakalaṃ laṅkādīpaṃ nirabbudaṃ katvāti sambandho.",
  "tika-vin12t0:2962_4": "Pālayantassa sirinivāsassa siripālayasassino rañño jayasaṃvacchareti sambandho.",
  "tika-vin12t0:2962_5": "Samavīsatime kheme jayasaṃvacchare ayaṃ vinayasaṃvaṇṇanā āraddhā,",
  "tika-vin12t0:2962_6": "ekavīsamhi rañño ekavīsatime saṃvacchare sampatte sati pariniṭṭhitāti yojanā.",
  "tika-vin12t0:2963_0": "Yathā attano saṃvaṇṇanā nirupaddavā sīghaṃ niṭṭhaṃ upagatā,",
  "tika-vin12t0:2963_1": "evaṃ lokassa dhammūpasaṃhitā sīghaṃ gacchantūti āsīsaṃ dassento āha “upaddavākule”tiādi.",
  "tika-vin12t0:2963_2": "Tattha upaddavākule upaddavehi ākule loke sattaloke nirupaddavato upaddavavirahato yathā ayaṃ vinayasaṃvaṇṇanā ekasaṃvacchareneva niṭṭhaṃ upāgatā,",
  "tika-vin12t0:2963_3": "evaṃ sabbassa lokassa āraddhā sabbepi dhammūpasaṃhitā atthā nirupaddavā sīghaṃ niṭṭhaṃ gacchantūti yojanā.",
  "tika-vin12t0:2964_0": "Attanā samācitassa puññassa icchitatthe pariṇāmanaṃ dassento āha “ciraṭṭhitatthaṃ dhammassā”tiādi.",
  "tika-vin12t0:2964_1": "Tattha dhammassa ciraṭṭhitatthaṃ imaṃ vinayasaṃvaṇṇanaṃ karontena saddhammabahumānena mayā yañca puññaṃ samācitaṃ,",
  "tika-vin12t0:2964_2": "sabbassa tassa puññassa ānubhāvena sabbepi pāṇino dhammarājassa bhagavato saddhammarasasevino bhavantu.",
  "tika-vin12t0:2965_0": "Saddhammo ciraṃ tiṭṭhatu,",
  "tika-vin12t0:2965_1": "devo kāle vassaṃ vassanto ciraṃ pajaṃ sattasamūhaṃ tappetu.",
  "tika-vin12t0:2965_2": "Rājā dhammena medaniṃ rakkhatūti yojanā.",
  "tika-vin12t0:2965_3": "Itisaddo parisamāpanattho.",
  "tika-vin12t0:2965_4": "Iti pariniṭṭhaṃ suṭṭhu āpanaṃ daṭṭhabbantīti attho.",
  "tika-vin12t0:2966_0": "Saddhā ca buddhi ca vīriyañca saddhābuddhivīriyāni,",
  "tika-vin12t0:2966_1": "visuddhāni ca tāni saddhābuddhivīriyāni ceti visuddhasaddhābuddhivīriyāni,",
  "tika-vin12t0:2966_2": "paramāni ca tāni visuddhasaddhābuddhivīriyāni ceti paramavisuddhasaddhābuddhivīriyāni,",
  "tika-vin12t0:2966_3": "tehi parimaṇḍito paramavisuddhasaddhābuddhivīriyapaṭimaṇḍito, tena,",
  "tika-vin12t0:2966_4": "therenāti sambandho.",
  "tika-vin12t0:2966_5": "Sīlañca ācāro ca ajjavañca maddavañca sīlācārajjavamaddavāni,",
  "tika-vin12t0:2966_6": "tāni ādīni yesaṃ teti sīlācārajjavamaddavādayo,",
  "tika-vin12t0:2966_7": "ādisaddena khantisoraccādayo saṅgaṇhāti,",
  "tika-vin12t0:2966_8": "teyeva guṇāti sīlācārajjavamaddavādiguṇā,",
  "tika-vin12t0:2966_9": "tesaṃ samudayoti sīlācārajjavamaddavādiguṇasamudayo,",
  "tika-vin12t0:2966_10": "tena samudito suṭṭhu pākaṭoti sīlācārajjavamaddavādiguṇasamudayasamudito,",
  "tika-vin12t0:2966_11": "tena therenāti sambandho.",
  "tika-vin12t0:2967_0": "Sakasamayo ca samayantaro ca sakasamayasamayantarā,",
  "tika-vin12t0:2967_1": "teyeva pana gahanasadisattā gahananti sakasamayasamayantaragahanaṃ,",
  "tika-vin12t0:2967_2": "tassa ajjhogāhaṇaṃ sakasamayasamayantaragahanajjhogāhaṇaṃ,",
  "tika-vin12t0:2967_3": "tasmiṃ samattho sakasamayasamayantaragahanajjhogāhaṇasamattho.",
  "tika-vin12t0:2967_4": "Tena therenāti sambandho.",
  "tika-vin12t0:2967_5": "Visesena añjati pākaṭaṃ karotīti viyatto, puggalo,",
  "tika-vin12t0:2967_6": "viyattassa idaṃ veyyattiyaṃ, sati.",
  "tika-vin12t0:2967_7": "Paññā ca veyyattiyañca paññāveyyattiyaṃ,",
  "tika-vin12t0:2967_8": "tena samannāgatenāti sambandho.",
  "tika-vin12t0:2967_9": "Samannāgatena therenāti yojanā.",
  "tika-vin12t0:2968_0": "Tīṇi piṭakānīti tipiṭakaṃ,",
  "tika-vin12t0:2968_1": "tameva pariyāpuṇitabbattā pariyattīti tipiṭakapariyatti,",
  "tika-vin12t0:2968_2": "tassa pabhedo ettha satthusāsaneti tipiṭakapariyattipabhedaṃ, tasmiṃ.",
  "tika-vin12t0:2968_3": "Saha aṭṭhakathāyāti sāṭṭhakathaṃ,",
  "tika-vin12t0:2968_4": "satthu sāsanaṃ,",
  "tika-vin12t0:2968_5": "tasmiṃ satthusāsaneti sambandho.",
  "tika-vin12t0:2968_6": "Satthuno pariyattipaṭipattipaṭivedhavasena tividhaṃ sāsanaṃ satthusāsanaṃ,",
  "tika-vin12t0:2968_7": "byāsopi yujjateva,",
  "tika-vin12t0:2968_8": "tasmiṃ satthusāsane “appaṭihata”iti padena sambandhitabbaṃ.",
  "tika-vin12t0:2968_9": "Appaṭihataṃ ñāṇaṃ appaṭihatañāṇaṃ,",
  "tika-vin12t0:2968_10": "idaṃ tasmiṃ vinayasaṃvaṇṇanākāle therassa paṭivedhañāṇābhāvato sutamayacintāmayañāṇaṃ sandhāya vuttanti daṭṭhabbaṃ.",
  "tika-vin12t0:2968_11": "Appaṭihatañāṇassa pabhāvo etassāti appaṭihatañāṇapabhāvo,",
  "tika-vin12t0:2968_12": "tena therenāti sambandho.",
  "tika-vin12t0:2968_13": "Mahantaṃ veyyākaraṇametassāti mahāveyyākaraṇo,",
  "tika-vin12t0:2968_14": "iminā sikkhāniruttiādīhi chaḷaṅge mahantaveyyākaraṇe therassa appaṭihatañāṇapabhāvataṃ dasseti,",
  "tika-vin12t0:2968_15": "tena mahāveyyākaraṇena therenāti sambandho.",
  "tika-vin12t0:2969_0": "Karaṇaṃ vuccati ṭhānaṃ kariyati uccāriyati ettha,",
  "tika-vin12t0:2969_1": "etenāti vā vacanatthena,",
  "tika-vin12t0:2969_2": "karaṇassa sampatti karaṇasampatti,",
  "tika-vin12t0:2969_3": "tāya janitaṃ karaṇasampattijanitaṃ.",
  "tika-vin12t0:2969_4": "Sukhena theramukhato viniggataṃ sukhaviniggataṃ,",
  "tika-vin12t0:2969_5": "karaṇasampattijanitena hetubhūtena sukhaviniggataṃ karaṇasampattijanitasukhaviniggataṃ.",
  "tika-vin12t0:2969_6": "Madhuravacanañca udāravacanañca madhurodāravacanaṃ,",
  "tika-vin12t0:2969_7": "pubbapade uttarapadalopo,",
  "tika-vin12t0:2969_8": "iminā keṭubhapakaraṇe (subodhālaṃkāre 127-",
  "tika-vin12t0:2969_9": "142 gāthāsu) vuttesu dasasu saddaguṇesu madhuratāguṇena ca udāratāguṇena ca samannāgatabhāvaṃ dasseti.",
  "tika-vin12t0:2969_10": "Karaṇasampattijanitasukhaviniggatañca taṃ madhurodāravacanañceti karaṇasampattijanitasukhaviniggatamadhurodāravacanaṃ.",
  "tika-vin12t0:2969_11": "Atha vā karaṇasampattijanitañca taṃ sukhaviniggatamadhurodāravacanañceti karaṇasampattijanitasukhaviniggatamadhurodāravacanaṃ.",
  "tika-vin12t0:2969_12": "Elaṃ vuccati duruttadoso,",
  "tika-vin12t0:2969_13": "natthi elametassāti nelā,",
  "tika-vin12t0:2969_14": "soyeva vaṇṇo nelavaṇṇo,",
  "tika-vin12t0:2969_15": "tena yuttaṃ nelavaṇṇayuttaṃ,",
  "tika-vin12t0:2969_16": "karaṇasampattijanitasukhaviniggatamadhurodāravacanaṃ nelavaṇṇayuttametassāti karaṇasampattijanitasukhaviniggatamadhurodāravacananelavaṇṇayutto, thero.",
  "tika-vin12t0:2969_17": "Visesanaparapadasamāso,",
  "tika-vin12t0:2969_18": "nelavaṇṇayuttakaraṇasampatti janitasukhaviniggatamadhurodāravacanoti hi attho,",
  "tika-vin12t0:2969_19": "tena therenāti sambandho.",
  "tika-vin12t0:2969_20": "Yuttañca parisāya sotena anurūpattā,",
  "tika-vin12t0:2969_21": "muttañca parisāya visāradattāti yuttamuttaṃ, vacanaṃ,",
  "tika-vin12t0:2969_22": "taṃ vadati sīlenāti yuttamuttavādī,",
  "tika-vin12t0:2969_23": "tena therenāti sambandho.",
  "tika-vin12t0:2970_0": "Kammasassataucchedaissaranimmānādivasena nānā vādā etesanti vādino,",
  "tika-vin12t0:2970_1": "nānāvādā janā, vādīnaṃ,",
  "tika-vin12t0:2970_2": "vādīsu vā varo kammakiriyavādattāti vādivaro,",
  "tika-vin12t0:2970_3": "tena therenāti sambandho.",
  "tika-vin12t0:2970_4": "Pāḷiyā atthaṃ vaṇṇetuṃ samatthattā mahanto kavi mahākavi,",
  "tika-vin12t0:2970_5": "tena therenāti sambandho.",
  "tika-vin12t0:2971_0": "Atthadhammaniruttipaṭibhānavasena pabhinnāya paṭisambhidāya parivāritoti pabhinnapaṭisambhidāparivāro,",
  "tika-vin12t0:2971_1": "tasmiṃ uttarimanussadhammeti sambandho.",
  "tika-vin12t0:2971_2": "Cha abhiññā ca paṭisambhidā ca chaḷabhiññāpaṭisambhidā,",
  "tika-vin12t0:2971_3": "tā ādayo yesaṃ teti chaḷabhiññāpaṭisambhidādayo,",
  "tika-vin12t0:2971_4": "ādisaddena tevijjādayo saṅgaṇhāti.",
  "tika-vin12t0:2971_5": "Chaḷabhiññāpaṭisambhidādayo pabhedā etassāti chaḷabhiññāpaṭisambhidādippabhedo,",
  "tika-vin12t0:2971_6": "soyeva guṇo chaḷabhiññāpaṭisambhidādippabhedaguṇo,",
  "tika-vin12t0:2971_7": "tena paṭimaṇḍito chaḷabhiññāpaṭisambhidādippabhedaguṇapaṭimaṇḍito,",
  "tika-vin12t0:2971_8": "tasmiṃ uttarimanussadhammeti sambandho.",
  "tika-vin12t0:2971_9": "Uttarimanussānaṃ jhānalābhiādīnaṃ dhammo uttarimanussadhammo,",
  "tika-vin12t0:2971_10": "atha vā manussānaṃ kusalakammapathasaṅkhātadhammato uttarīti uttarimanussadhammo,",
  "tika-vin12t0:2971_11": "jhānādidhammo, tasmiṃ,",
  "tika-vin12t0:2971_12": "“suppatiṭṭhita” iti padena sambandhitabbaṃ.",
  "tika-vin12t0:2971_13": "Suppatiṭṭhitā buddhi etesanti suppatiṭṭhitabuddhino,",
  "tika-vin12t0:2971_14": "tesaṃ therānanti sambandho.",
  "tika-vin12t0:2971_15": "Therānaṃ vaṃse pakārena dippanti,",
  "tika-vin12t0:2971_16": "padīpo viyāti vā theravaṃsappadīpā, tesaṃ.",
  "tika-vin12t0:2971_17": "Thiro sīlasamādhipaññāsaṅkhāto guṇo etesamatthīti therā, tesaṃ,",
  "tika-vin12t0:2971_18": "vaṃsālaṅkārabhūtenāti sambandho.",
  "tika-vin12t0:2971_19": "Mahāvihāre vasanasīlā vasanadhammā,",
  "tika-vin12t0:2971_20": "vasane sādhukārīti vā mahāvihāravāsino, tesaṃ,",
  "tika-vin12t0:2971_21": "therānanti sambandho.",
  "tika-vin12t0:2971_22": "Vaṃse alaṅkāro,",
  "tika-vin12t0:2971_23": "vaṃsassa vāti vaṃsālaṅkāro,",
  "tika-vin12t0:2971_24": "so hutvā bhūto,",
  "tika-vin12t0:2971_25": "vaṃsālaṅkārabhāvaṃ vā pattoti vaṃsālaṅkārabhūto,",
  "tika-vin12t0:2971_26": "tena therenāti sambandho.",
  "tika-vin12t0:2972_0": "Vipulā ca sā visuddhā ceti vipulavisuddhā,",
  "tika-vin12t0:2972_1": "visesanobhayapado,",
  "tika-vin12t0:2972_2": "vipulavisuddhā buddhi etassāti vipulavisuddhabuddhi,",
  "tika-vin12t0:2972_3": "tena therenāti sambandho.",
  "tika-vin12t0:2972_4": "Nāmameva nāmadheyyaṃ,",
  "tika-vin12t0:2972_5": "gahitaṃ nāmadheyyametassāti gahitanāmadheyyo,",
  "tika-vin12t0:2972_6": "tena therena katā samantapāsādikā nāma ayaṃ vinayasaṃvaṇṇanā tiṭṭhatūti sambandho.",
  "tika-vin12t0:2973_0": "Suddhacittassa tādino lokajeṭṭhassa mahesino “buddho”ti nāmampi yāva lokamhi pavattati,",
  "tika-vin12t0:2973_1": "tāva lokanittharaṇesīnaṃ kulaputtānaṃ sīlavisuddhāya nayaṃ dassentī lokasmiṃ tiṭṭhatūti yojanā.",
  "tika-vin12t0:2974_0": "Iti nigamanassa atthayojanā samattā.",
  "tika-vin12t0:2975_0": "Nigamanakathā",
  "tika-vin12t0:2976_0": "Ettāvatā ca –",
  "tika-vin12t0:2977_0": "Ratanapuṇṇanāmassa, purassa rājadhāniyā;",
  "tika-vin12t0:2978_0": "Dakkhiṇe munirūpassa, īsaṃpācīnanissite.",
  "tika-vin12t0:2979_0": "Yo vihāro sapāsādo, kārito rājadeviyā;",
  "tika-vin12t0:2980_0": "Yā vasatā mayā tatra, katā pācityādiyojanā.",
  "tika-vin12t0:2981_0": "Māpitaratnapuṇṇassa, sattaraseva rājino;",
  "tika-vin12t0:2982_0": "Jayavasseṭṭhārasamhi, sampatteyaṃ suniṭṭhitā.",
  "tika-vin12t0:2983_0": "“Ratanapuṇṇā”tivhayassa rājadhānīnagarassa dakkhiṇasmiṃ disābhāge pañcayojanappamāṇe ṭhāne dvīhi mahātaḷākehi",
  "tika-vin12t0:2983_1": "susobhitassa midhilanāmanagarassa puratthimasmiṃ disābhāge diyaḍḍhagāvutappamāṇe ṭhāne anekatālapantīhi",
  "tika-vin12t0:2983_2": "susobhito catunnaṃ kulānaṃ ramaṇīyabhūto “kaphrū” iti voharito yo so mahāgāmo patiṭṭhito,",
  "tika-vin12t0:2983_3": "tattha paṭisandhiyā jātena sīlādiguṇehi pasaṃsitena “jāgaro”ti garūhi gahitanāmadheyyena tikkhattuṃ rājūhi",
  "tika-vin12t0:2983_4": "rājamuddinā lañchitena me katāyaṃ pācityādivaṇṇanāya yojanā sampatte jinacakke terasādhikacatuvassasatādhikaṃ",
  "tika-vin12t0:2983_5": "dvisahassaṃ,",
  "tika-vin12t0:2983_6": "sakkarāje pana ekatiṃsādhikadvivassasatādhikaṃ sahassaṃ gimhāne jeṭṭhamāse juṇhapakkhassa pañcame sukkavāre niṭṭhaṃ pattā anāyāsenāti.",
  "tika-vin12t0:2984_0": "Yojanāya imissāhaṃ, racanassānubhāvato;",
  "tika-vin12t0:2985_0": "Bhaveyyānekajātīsu, piṭakattayadhārako.",
  "tika-vin12t0:2986_0": "Kusalo cubhayatthesu, parisāsu visārado;",
  "tika-vin12t0:2987_0": "Samijjhantu susaṅkappā, mayhañca sabbapāṇinaṃ.",
  "tika-vin12t0:2988_0": "Vappādimanatikkamma, sammā devo pavassatu;",
  "tika-vin12t0:2989_0": "Attajamiva rakkhantu, rājāno cāpi medininti.",
  "tika-vin12t0:2990_0": "Iti bhadantajāgarattherena katā",
  "tika-vin12t0:2991_0": "Pācityādivaṇṇanāya yojanā samattā."
}