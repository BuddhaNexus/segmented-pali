{
  "tika-vin12t0:0_0": "Namo tassa bhagavato arahato sammāsambuddhassa",
  "tika-vin12t0:1_0": "Vinayapiṭake",
  "tika-vin12t0:2_0": "Pācityādiyojanā",
  "tika-vin12t0:3_0": "Pācittiyayojanā",
  "tika-vin12t0:4_0": "Mahākāruṇikaṁ nāthaṁ, abhinatvā samāsato;",
  "tika-vin12t0:5_0": "Pācityādivaṇṇanāya, karissāmatthayojanaṁ.",
  "tika-vin12t0:6_0": "5. Pācittiyakaṇḍaṁ",
  "tika-vin12t0:7_0": "1. Musāvādasikkhāpada-atthayojanā",
  "tika-vin12t0:8_0": "Khuddakānanti sukhumāpattipakāsakattā appakānaṁ,",
  "tika-vin12t0:8_1": "gaṇanato vā pacurattā bahukānaṁ.",
  "tika-vin12t0:8_2": "Yesaṁ sikkhāpadānanti sambandho.",
  "tika-vin12t0:8_3": "“Yesa”nti padaṁ “saṅgaho”ti pade sāmyatthachaṭṭhī.",
  "tika-vin12t0:8_4": "Saṅgahīyate saṅgaho.",
  "tika-vin12t0:8_5": "“Navahi vaggehī”tipadaṁ “saṅgaho,",
  "tika-vin12t0:8_6": "suppatiṭṭhito”ti padadvaye karaṇaṁ.",
  "tika-vin12t0:8_7": "Dānīti kālavācako sattamyantanipāto idāni- pariyāyo,",
  "tika-vin12t0:8_8": "imasmiṁ kāleti attho.",
  "tika-vin12t0:8_9": "Tesanti khuddakānaṁ,",
  "tika-vin12t0:8_10": "ayaṁ vaṇṇanāti sambandho.",
  "tika-vin12t0:8_11": "Bhavatīti ettha ti-",
  "tika-vin12t0:8_12": "saddo ekaṁsatthe anāgatakāliko hoti “nirayaṁ nūna gacchāmi,",
  "tika-vin12t0:8_13": "ettha me natthi saṁsayo”tiādīsu viya.",
  "tika-vin12t0:8_14": "Kiñcāpettha hi yathā ekaṁsavācako nūnasaddo atthi,",
  "tika-vin12t0:8_15": "na evaṁ “bhavatī”ti pade,",
  "tika-vin12t0:8_16": "atthato pana ayaṁ vaṇṇanā nūna bhavissatīti attho gahetabbo.",
  "tika-vin12t0:8_17": "Atha vā avassambhāviyatthe anāgatakālavācako hoti “dhuvaṁ buddho bhavāmaha”ntiādīsu viya.",
  "tika-vin12t0:8_18": "Kāmañhettha yathā avassambhāviyatthavācako dhuvasaddo atthi,",
  "tika-vin12t0:8_19": "na evaṁ “bhavatī”ti pade,",
  "tika-vin12t0:8_20": "atthato pana dhuvaṁ bhavissati ayaṁ vaṇṇanāti attho gahetabboti daṭṭhabbaṁ.",
  "tika-vin12t0:9_0": "1.“Tatthā”ti padaṁ “musāvādavaggassā”ti pade niddhāraṇasamudāyo,",
  "tika-vin12t0:9_1": "tesu navasu vaggesūti attho.",
  "tika-vin12t0:9_2": "Paṭhamasikkhāpadeti vā,",
  "tika-vin12t0:9_3": "tesu khuddakesu sikkhāpadesūti attho.",
  "tika-vin12t0:9_4": "Sakyānaṁ puttoti bhaginīhi saṁvāsakaraṇato lokamariyādaṁ chindituṁ,",
  "tika-vin12t0:9_5": "jātisambhedato vā rakkhituṁ sakkuṇantīti sakyā.",
  "tika-vin12t0:9_6": "Sākavanasaṇḍe nagaraṁ māpentīti vā sakyā,",
  "tika-vin12t0:9_7": "pubbarājāno.",
  "tika-vin12t0:9_8": "Tesaṁ vaṁse bhūtattā etarahipi rājāno sakyā nāma,",
  "tika-vin12t0:9_9": "tesaṁ puttoti attho.",
  "tika-vin12t0:9_10": "“Buddhakāle”ti padaṁ “pabbajiṁsū”ti pade ādhāro.",
  "tika-vin12t0:9_11": "Sakyakulato nikkhamitvāti sambandho.",
  "tika-vin12t0:9_12": "“Vādakkhitto”tyādinā vādena khitto,",
  "tika-vin12t0:9_13": "vādamhi vāti atthaṁ dasseti.",
  "tika-vin12t0:9_14": "Yatra yatrāti yassaṁ yassaṁ diṭṭhiyaṁ pavattatīti sambandho.",
  "tika-vin12t0:9_15": "Avajānitvāti paṭissavena viyogaṁ katvā.",
  "tika-vin12t0:9_16": "Avasaddo hi viyogatthavācako.",
  "tika-vin12t0:9_17": "“Apajānitvā”tipi pāṭho,",
  "tika-vin12t0:9_18": "paṭiññātaṁ apanītaṁ katvāti attho.",
  "tika-vin12t0:9_19": "Dosanti ayuttidosaṁ,",
  "tika-vin12t0:9_20": "sallakkhento hutvāti sambandho.",
  "tika-vin12t0:9_21": "Kathento kathentoti antasaddo mānasaddakāriyo.",
  "tika-vin12t0:9_22": "Kathiyamāno kathiyamānoti hi attho.",
  "tika-vin12t0:9_23": "Paṭijānitvāti paṭiññātaṁ katvā.",
  "tika-vin12t0:9_24": "Ānisaṁsanti niddosaṁ guṇaṁ.",
  "tika-vin12t0:9_25": "Paṭipubbo carasaddo paṭicchādanatthoti āha “paṭicarati paṭicchādetī”ti.",
  "tika-vin12t0:9_26": "“Kiṁ pana rūpaṁ niccaṁ vā aniccaṁ vā”ti vutte “anicca”nti vadati.",
  "tika-vin12t0:9_27": "Kasmāti vutte “jānitabbato”ti vadati.",
  "tika-vin12t0:9_28": "Yadi evaṁ nibbānampi jānitabbattā aniccaṁ nāma siyāti vutte attano hetumhi dosaṁ disvā ahaṁ “jānitabbato”ti hetuṁ na vadāmi,",
  "tika-vin12t0:9_29": "“jātidhammato”ti pana vadāmi.",
  "tika-vin12t0:9_30": "Tayā pana dussutattā evaṁ vuttanti vatvā aññenaññaṁ paṭicarati.",
  "tika-vin12t0:9_31": "“Kurundiya”nti padaṁ “vutta”nti pade ādhāro.",
  "tika-vin12t0:9_32": "Etassāti “rūpaṁ aniccaṁ jānitabbato”ti vacanassa.",
  "tika-vin12t0:9_33": "Tatrāti kurundiyaṁ.",
  "tika-vin12t0:9_34": "Tassāti paṭijānanāvajānanassa.",
  "tika-vin12t0:9_35": "“Paṭicchādanattha”nti padaṁ “bhāsatī”tipade sampadānaṁ.",
  "tika-vin12t0:9_36": "“Mahāaṭṭhakathāya”ntipadaṁ “vutta”nti pade ādhāro.",
  "tika-vin12t0:9_37": "“Divāṭṭhānādīsū”ti padaṁ upanetabbaṁ.",
  "tika-vin12t0:9_38": "Idaṁ “asukasmiṁ nāmapadese”ti pade niddhāraṇasamudāyo.",
  "tika-vin12t0:10_0": "3.",
  "tika-vin12t0:10_1": "Sammā vadati anenāti saṁvādanaṁ,",
  "tika-vin12t0:10_2": "ujujātikacittaṁ,",
  "tika-vin12t0:10_3": "na saṁvādanaṁ visaṁvādanaṁ,",
  "tika-vin12t0:10_4": "vañcanādhippāyavasappavattaṁ cittanti dassento āha “visaṁvādanacitta”nti.",
  "tika-vin12t0:10_5": "“Vācā”tyādinā vacati etāyāti vācāti atthaṁ dasseti.",
  "tika-vin12t0:10_6": "Hīti daḷhīkaraṇajotakaṁ,",
  "tika-vin12t0:10_7": "tadaminā saccanti attho.",
  "tika-vin12t0:10_8": "“Vācāyevā”ti padaṁ “byappatho”ti pade tulyatthaṁ,",
  "tika-vin12t0:10_9": "“vuccatī”ti pade kammaṁ.",
  "tika-vin12t0:10_10": "Pathasaddaparattā vācāsaddassa byādeso kato.",
  "tika-vin12t0:10_11": "Suddhacetanā kathitāti sambandho.",
  "tika-vin12t0:10_12": "Taṁsamuṭṭhitasaddasahitāti tāya cetanāya samuṭṭhitena saddena saha pavattā cetanā kathitāti yojanā.",
  "tika-vin12t0:11_0": "“Eva”nti padaṁ “dassetvā”ti pade nidassanaṁ,",
  "tika-vin12t0:11_1": "karaṇaṁ vā.",
  "tika-vin12t0:11_2": "“Dassetvā”ti padaṁ “dassento āhā”ti padadvaye pubbakālakiriyā.",
  "tika-vin12t0:11_3": "Anteti “vācā”tiādīnaṁ pañcannaṁ padānaṁ avasāne.",
  "tika-vin12t0:11_4": "“Āhā”ti ettha vattamāna-",
  "tika-vin12t0:11_5": "tivacanassa akāro paccuppannakālavācakena “idānī”ti padena yojitattā.",
  "tika-vin12t0:11_6": "“Tatthā”ti padaṁ “attho veditabbo”ti pade ādhāro.",
  "tika-vin12t0:11_7": "Etthāti “adiṭṭhaṁ diṭṭhaṁ me”tiādīsu.",
  "tika-vin12t0:11_8": "“Pāḷiya”nti padaṁ “desanā katā”ti pade ādhāro.",
  "tika-vin12t0:11_9": "Nissitaviññāṇavasena avatvā nissayapasādavasena “cakkhunā diṭṭha”nti vuttanti āha “oḷārikenevā”ti.",
  "tika-vin12t0:12_0": "4.Tassāti “tīhākārehī”tiādivacanassa.",
  "tika-vin12t0:12_1": "“Attho”ti padaṁ “veditabbo”ti pade kammaṁ.",
  "tika-vin12t0:12_2": "Hīti visesajotakaṁ,",
  "tika-vin12t0:12_3": "visesaṁ kathayissāmīti attho.",
  "tika-vin12t0:12_4": "Tatthāti catutthapārājike.",
  "tika-vin12t0:12_5": "Idhāti imasmiṁ sikkhāpade.",
  "tika-vin12t0:13_0": "9.Ādīnampīti pisaddo sampiṇḍanattho.",
  "tika-vin12t0:14_0": "11.",
  "tika-vin12t0:14_1": "Mandasaddo jaḷatthavācakoti āha “mandattā jaḷattā”ti.",
  "tika-vin12t0:14_2": "Yo pana aññaṁ bhaṇatīti sambandho.",
  "tika-vin12t0:14_3": "“Sāmaṇerenā”ti padaṁ “vutto”ti pade kattā.",
  "tika-vin12t0:14_4": "Apisaddo pucchāvācako,",
  "tika-vin12t0:14_5": "“passitthā”ti padena yojetabbo,",
  "tika-vin12t0:14_6": "api passitthāti attho.",
  "tika-vin12t0:14_7": "“Adiṭṭhaṁ diṭṭhaṁ me”tiādivacanato aññā pūraṇakathāpi tāva atthīti dassento āha “aññā pūraṇakathā nāma hotī”ti.",
  "tika-vin12t0:14_8": "Appatāya ūnassa atthassa pūraṇavasena pavattā kathā pūraṇakathā.",
  "tika-vin12t0:14_9": "Esā pūraṇakathā nāma kāti āha “eko”tiādi.",
  "tika-vin12t0:14_10": "Esā hi gāme appakampi telaṁ vā pūvakhaṇḍaṁ vā passitvā vā labhitvā vā bahukaṁ katvā pūraṇavasena kathitattā pūraṇakathā nāma.",
  "tika-vin12t0:14_11": "Bahukāni telāni vā pūve vā passantopi labhantopi appakaṁ katvā ūnavasena kathitattā ūnakathāpi atthīti sakkā vattuṁ.",
  "tika-vin12t0:14_12": "Aṭṭhakathāsu pana avuttattā vīmaṁsitvā gahetabbaṁ.",
  "tika-vin12t0:14_13": "Bahukāya pūraṇassa atthassa ūnavasena pavattā kathā ūnakathāti viggaho kātabboti. Paṭhamaṁ.",
  "tika-vin12t0:15_0": "2. Omasavāda sikkhāpadaṁ",
  "tika-vin12t0:16_0": "12.",
  "tika-vin12t0:16_1": "Dutiye masadhātu vijjhanatthe pavattati “omaṭṭhaṁ ummaṭṭha”ntiādīsu viyāti dassento āha “omasantīti ovijjhantī”ti.",
  "tika-vin12t0:17_0": "13.",
  "tika-vin12t0:17_1": "“Idaṁ vatthu”nti padaṁ “āharī”ti pade kammaṁ.",
  "tika-vin12t0:17_2": "Nanditabboti nando vaṇṇabalādi,",
  "tika-vin12t0:17_3": "so etassatthīti nandī.",
  "tika-vin12t0:17_4": "Visālāni mahantāni visāṇāni etassatthīti visālo,",
  "tika-vin12t0:17_5": "nandī ca so visālo ceti nandivisāloti vacanatthaṁ dasseti “nandivisālo nāmā”tiādinā.",
  "tika-vin12t0:17_6": "Soti nandivisālo,",
  "tika-vin12t0:17_7": "“āhā”ti pade kattā.",
  "tika-vin12t0:17_8": "Tatthevāti yuñjitaṭṭhāneyeva.",
  "tika-vin12t0:17_9": "Ahetukapaṭisandhikālepīti pi-",
  "tika-vin12t0:17_10": "saddo anuggahatthavācako,",
  "tika-vin12t0:17_11": "pageva dvihetuka tihetuka paṭisandhikāleti attho.",
  "tika-vin12t0:17_12": "“Tena cā”ti cakārassa avuttasampiṇḍanatthattā “attano kammena cā”ti atthaṁ sampiṇḍetīti āha “attano kammena cā”ti.",
  "tika-vin12t0:17_13": "Attanoti nandivisālassa.",
  "tika-vin12t0:18_0": "15.Etthāti etissaṁ padabhājaniyaṁ,",
  "tika-vin12t0:18_1": "“āhā”ti pade ādhāro.",
  "tika-vin12t0:18_2": "“Yasmā”ti padaṁ vibhajitukāmo”ti pade hetu.",
  "tika-vin12t0:18_3": "Aṭṭhuppattiyaṁyeva “hīnenāpī”ti vatvā padabhājaniyaṁ avuttattā idaṁ vuttanti daṭṭhabbaṁ.",
  "tika-vin12t0:18_4": "Veṇukārajātīti vilīvakārajāti.",
  "tika-vin12t0:18_5": "Nesādajātīti ettha kevaṭṭajātipi saṅgahitā.",
  "tika-vin12t0:19_0": "Pu vuccati karīsaṁ,",
  "tika-vin12t0:19_1": "taṁ kusati apanetīti pukkuso.",
  "tika-vin12t0:19_2": "Pupphaṁ vuccati karīsaṁ,",
  "tika-vin12t0:19_3": "kusumaṁ vā,",
  "tika-vin12t0:19_4": "taṁ chaḍḍetīti pupphachaḍḍako.",
  "tika-vin12t0:20_0": "Kuṭati chindatīti koṭṭho,",
  "tika-vin12t0:20_1": "soyeva koṭṭhako.",
  "tika-vin12t0:20_2": "Yakārabhakāre ekato yojetvā “yabhā”ti yo akkoso atthi,",
  "tika-vin12t0:20_3": "eso hīno nāma akkosoti yojanā.",
  "tika-vin12t0:21_0": "16.Sabbapadesūti nāmādīsu sabbapadesu.",
  "tika-vin12t0:21_1": "Etthāti imasmiṁ sikkhāpade.",
  "tika-vin12t0:21_2": "Alikanti asaccaṁ,",
  "tika-vin12t0:21_3": "micchāvācanti sambandho.",
  "tika-vin12t0:21_4": "Yopi vadatīti yojanā.",
  "tika-vin12t0:22_0": "26.Pariharitvāti parimukhaṁ kathanaṁ apanetvā.",
  "tika-vin12t0:22_1": "Davaṁ parihāsaṁ kāmetīti davakāmo,",
  "tika-vin12t0:22_2": "tassa bhāvo davakamyaṁ,",
  "tika-vin12t0:22_3": "taṁyeva davakamyatā.",
  "tika-vin12t0:22_4": "Anupasampannanti ettha akārassa sadisatthamaggahetvā aññatthova gahetabboti āha “ṭhapetvā bhikkhu”ntiādi.",
  "tika-vin12t0:22_5": "Yadi hi sadisattho bhaveyya,",
  "tika-vin12t0:22_6": "sāmaṇerova anupasampanno nāma siyā saṇṭhānena ca purisabhāvena ca sadisattā,",
  "tika-vin12t0:22_7": "tasmā aññatthova gahetabboti daṭṭhabbaṁ.",
  "tika-vin12t0:22_8": "Sabbasattāti ettha sabbasaddo anavasesattho manusse upādāya vacanatthajānanājānanapakatikānaṁ sabbasattānampi gahitattā.",
  "tika-vin12t0:23_0": "35.",
  "tika-vin12t0:23_1": "Atthapurekkhāro nāmāti veditabboti sambandho.",
  "tika-vin12t0:23_2": "Sikkhāpadamapekkhiya napuṁsakaliṅgavasena “kiriya”ntiādi vuttaṁ.",
  "tika-vin12t0:23_3": "Āpattimapekkhiya itthiliṅgavasena “kiriyā”tiādi vuttaṁ.",
  "tika-vin12t0:23_4": "Vajjakammasaddā sikkhāpadamapekkhantāpi āpatti,",
  "tika-vin12t0:23_5": "mapekkhantāpi niyatanapuṁsakaliṅgattā napuṁsakāyeva,",
  "tika-vin12t0:23_6": "tasmā te dve āpattiṭṭhāne na vuttāti daṭṭhabbanti. Dutiyaṁ.",
  "tika-vin12t0:24_0": "3. Pesuññasikkhāpadaṁ",
  "tika-vin12t0:25_0": "36.",
  "tika-vin12t0:25_1": "Tatiye “jātabhaṇḍanāna”nti vattabbe agyāhitotiādīsu viya visesanaparanipātavasena “bhaṇḍanajātāna”nti vuttanti āha “sañjātabhaṇḍanāna”nti.",
  "tika-vin12t0:25_2": "“Pubbabhāgo”ti vatvā tassa sarūpaṁ dasseti “iminā ca iminā cā”tiādinā.",
  "tika-vin12t0:25_3": "Viruddhaṁ vadati etenāti vivādo,",
  "tika-vin12t0:25_4": "viggāhikakathā,",
  "tika-vin12t0:25_5": "taṁ āpannāti vivādāpannā, tesaṁ.",
  "tika-vin12t0:25_6": "Pisati sañcuṇṇetīti pisuṇo, puggalo,",
  "tika-vin12t0:25_7": "tassa idanti pesuññaṁ,",
  "tika-vin12t0:25_8": "vacananti atthaṁ dassento āha “pesuññanti pisuṇavāca”nti.",
  "tika-vin12t0:26_0": "37.Bhikkhupesuññeti bhikkhūnaṁ santikaṁ upasaṁhaṭe pesuññavacaneti chaṭṭhīsamāso.",
  "tika-vin12t0:27_0": "38. “Disvā”ti padaṁ “bhaṇantassā”ti pade pubbakālakiriyā, dassanaṁ hutvāti attho. Tatiyaṁ.",
  "tika-vin12t0:28_0": "4. Padasodhammasikkhāpadaṁ",
  "tika-vin12t0:29_0": "44.",
  "tika-vin12t0:29_1": "Catutthe paṭimukhaṁ ādarena suṇantīti patissā,",
  "tika-vin12t0:29_2": "na patissā appatissāti dassento āha “appatissavā”ti.",
  "tika-vin12t0:30_0": "45.",
  "tika-vin12t0:30_1": "“Padaso”ti ettha so-",
  "tika-vin12t0:30_2": "paccayo vicchatthavācakoti āha “padaṁ pada”nti.",
  "tika-vin12t0:30_3": "Tatthāti tesu catubbidhesu.",
  "tika-vin12t0:30_4": "Padaṁ nāma idha atthajotakaṁ vā vibhatyantaṁ vā na hoti,",
  "tika-vin12t0:30_5": "atha kho lokiyehi lakkhito gāthāya catutthaṁso pādova adhippetoti āha “padanti eko gāthāpādo”ti.",
  "tika-vin12t0:30_6": "Anu pacchā vuttapadattā dutiyapādo anupadaṁ nāma.",
  "tika-vin12t0:30_7": "Anu sadisaṁ byañjanaṁ anubyañjananti atthaṁ dasseti “anubyañjana”ntiādinā.",
  "tika-vin12t0:30_8": "Byañjanasaddo pada- pariyāyo.",
  "tika-vin12t0:30_9": "Yaṁkiñci padaṁ anubyañjanaṁ nāma na hoti,",
  "tika-vin12t0:30_10": "purimapadena pana sadisaṁ pacchimapadameva anubyañjanaṁ nāma.",
  "tika-vin12t0:31_0": "Vācento hutvā niṭṭhāpetīti yojanā.",
  "tika-vin12t0:31_1": "“Ekamekaṁ pada”nti padaṁ “niṭṭhāpetī”ti pade kāritakammaṁ.",
  "tika-vin12t0:31_2": "“Therenā”ti padaṁ “vutte”ti pade kattā,",
  "tika-vin12t0:31_3": "“ekato”ti pade sahattho.",
  "tika-vin12t0:31_4": "Sāmaṇero apāpuṇitvā bhaṇatīti sambandho.",
  "tika-vin12t0:31_5": "Mattamevāti ettha evasaddo mattasaddassa avadhāraṇatthaṁ dasseti,",
  "tika-vin12t0:31_6": "tena pakāraṁ paṭikkhipati.",
  "tika-vin12t0:31_7": "“Anicca”nti ca “aniccā”ti ca dvinnaṁ padānaṁ satipi liṅgavisesatte anubyañjanattā āpattimokkho natthīti āha “anubyañjanagaṇanāya pācittiyā”ti.",
  "tika-vin12t0:32_0": "Brahmajālādīnīti ettha ādisaddena sāmaññaphalasuttādīni dīghasuttāni saṅgahitāni.",
  "tika-vin12t0:32_1": "Casaddena oghataraṇasuttādīni saṁyuttasuttāni ca cittapariyādānasuttādīni aṅguttarasuttāni ca saṅgahitāni.",
  "tika-vin12t0:32_2": "Soti devatābhāsito veditabboti yojanā.",
  "tika-vin12t0:33_0": "Kiñcāpi vadatīti sambandho.",
  "tika-vin12t0:33_1": "Ettha ca kiñcāpisaddo garahatthavācako,",
  "tika-vin12t0:33_2": "panasaddo anuggahatthavācako.",
  "tika-vin12t0:33_3": "Meṇḍakamilindapañhesūti meṇḍakapañhe ca milindapañhe ca.",
  "tika-vin12t0:33_4": "Yanti suttaṁ vuttanti sambandho.",
  "tika-vin12t0:33_5": "Ārammaṇakathā buddhikakathā daṇḍakakathā ñāṇavatthukathāti yojetabbaṁ peyyālavasena vuttattā.",
  "tika-vin12t0:33_6": "Imāyo pakaraṇāni nāmāti vadanti.",
  "tika-vin12t0:33_7": "Mahāpaccariyādīsu vatvā pariggahitoti yojanā.",
  "tika-vin12t0:33_8": "Yanti suttaṁ.",
  "tika-vin12t0:34_0": "48.Tatrāti “ekato uddisāpento”ti vacane.",
  "tika-vin12t0:34_1": "Uddisāpentīti ācariyaṁ desāpenti bahukattāramapekkhiya bahuvacanavasena vuttaṁ.",
  "tika-vin12t0:34_2": "Tehīti upasampannānupasampannehi.",
  "tika-vin12t0:34_3": "Dvepīti upasampanno ca anupasampanno ca.",
  "tika-vin12t0:35_0": "Upacāranti dvādasahatthūpacāraṁ.",
  "tika-vin12t0:35_1": "Yesanti bhikkhūnaṁ.",
  "tika-vin12t0:35_2": "Palāyanakaganthanti parivajjetvā gacchantaṁ pakaraṇaṁ.",
  "tika-vin12t0:35_3": "Sāmaṇero gaṇhātīti yojanā.",
  "tika-vin12t0:36_0": "Opātetīti avapāteti,",
  "tika-vin12t0:36_1": "gaḷitāpetīti attho.",
  "tika-vin12t0:36_2": "Suttepīti veyyākaraṇasuttepi.",
  "tika-vin12t0:36_3": "Tanti yebhuyyena paguṇaganthaṁ.",
  "tika-vin12t0:36_4": "Parisaṅkamānanti sārajjamānaṁ.",
  "tika-vin12t0:36_5": "Yaṁ pana vacanaṁ vuttanti sambandho.",
  "tika-vin12t0:36_6": "Kiriyasamuṭṭhānattāti imassa sikkhāpadassa kiriyasamuṭṭhānattāti.",
  "tika-vin12t0:36_7": "Catutthaṁ.",
  "tika-vin12t0:37_0": "5. Sahaseyyasikkhāpadaṁ",
  "tika-vin12t0:38_0": "49.",
  "tika-vin12t0:38_1": "Pañcame muṭṭhā sati etesanti muṭṭhassatī.",
  "tika-vin12t0:38_2": "Natthi sampajānaṁ etesanti asampajānā.",
  "tika-vin12t0:38_3": "Bhavaṅgotiṇṇakāleti niddokkamanakāle.",
  "tika-vin12t0:39_0": "50.",
  "tika-vin12t0:39_1": "“Pakatiyā”ti padaṁ “dentī”ti pade visesanaṁ.",
  "tika-vin12t0:39_2": "Te bhikkhū dentīti sambandho.",
  "tika-vin12t0:39_3": "“Gāravenā”ti padañca “sikkhākāmatāyā”ti padañca “dentī”ti pade hetu.",
  "tika-vin12t0:39_4": "Sīsassa upadhānaṁ ussīsaṁ,",
  "tika-vin12t0:39_5": "tassa karīyate ussīsakaraṇaṁ,",
  "tika-vin12t0:39_6": "taṁyeva attho payojanaṁ ussīsakaraṇattho,",
  "tika-vin12t0:39_7": "tadatthāya.",
  "tika-vin12t0:39_8": "Tatrāti purimavacanāpekkhaṁ,",
  "tika-vin12t0:39_9": "“sikkhākāmatāyā”ti vacaneti attho.",
  "tika-vin12t0:39_10": "Nidassananti seso.",
  "tika-vin12t0:39_11": "Atha vā sikkhākāmatāyāti paccatte bhummavacanaṁ.",
  "tika-vin12t0:39_12": "“Idampissa hoti sīlasmi”ntiādīsu viya.",
  "tika-vin12t0:39_13": "Idampi sikkhākāmatāya ayaṁ sikkhākāmatā sikkhākāmabhāvo hotīti yojanā.",
  "tika-vin12t0:39_14": "Esa nayo “tatridaṁ samantapāsādikāya samantapāsādikattasmi”ntiādīsupi.",
  "tika-vin12t0:39_15": "Bhikkhū khipantīti yojanā.",
  "tika-vin12t0:39_16": "Tanti āyasmantaṁ rāhulaṁ.",
  "tika-vin12t0:39_17": "Athāti khipanato pacchā.",
  "tika-vin12t0:39_18": "Idanti vatthu.",
  "tika-vin12t0:39_19": "Sammuñcanikacavarachaḍḍanakāni sandhāya vuttaṁ.",
  "tika-vin12t0:39_20": "Tenāyasmatā rāhulena pātitaṁ nu khoti yojanā.",
  "tika-vin12t0:39_21": "So panāyasmā gacchatīti sambandho.",
  "tika-vin12t0:39_22": "Aparibhogā aññesanti aññehi na paribhuñjitabbā.",
  "tika-vin12t0:40_0": "51.Hīti saccaṁ, yasmā vā.",
  "tika-vin12t0:40_1": "Sayanaṁ seyyā,",
  "tika-vin12t0:40_2": "kāyapasāraṇakiriyā,",
  "tika-vin12t0:40_3": "sayanti etthāti seyyā,",
  "tika-vin12t0:40_4": "mañcapīṭhādi.",
  "tika-vin12t0:40_5": "Tadubhayampi ekasesena vā sāmaññaniddesena vā ekato katvā “sahaseyya”nti vuttanti dassento āha “seyyā”tiādi.",
  "tika-vin12t0:40_6": "Tatthāti dvīsu seyyāsu.",
  "tika-vin12t0:40_7": "Tasmāti yasmā dve seyyā dassitā, tasmā.",
  "tika-vin12t0:40_8": "“Sabbacchannā”tiādinā lakkhaṇaṁ vuttanti yojanā.",
  "tika-vin12t0:40_9": "Pākaṭavohāranti loke viditaṁ vacanaṁ.",
  "tika-vin12t0:40_10": "Dussakuṭiyanti dussena chāditakuṭiyaṁ.",
  "tika-vin12t0:40_11": "Aṭṭhakathāsu yathāvutte pañcavidhacchadaneyeva gayhamāne ko dosoti āha “pañcavidhacchadaneyevā”tiādi.",
  "tika-vin12t0:40_12": "Yaṁ pana senāsanaṁ parikkhittanti sambandho.",
  "tika-vin12t0:40_13": "Pākārena vāti iṭṭhakasilādārunā vā.",
  "tika-vin12t0:40_14": "Aññena vāti kilañjādinā vā.",
  "tika-vin12t0:40_15": "Vatthenapīti pisaddo pageva iṭṭhakādināti dasseti.",
  "tika-vin12t0:40_16": "Yassāti senāsanasaṅkhātāya seyyāya.",
  "tika-vin12t0:40_17": "Uparīti vā samantatoti vā yojanā.",
  "tika-vin12t0:40_18": "Ekena dvārena pavisitvā sabbapāsādassa vaḷañjitabbataṁ sandhāya vuttaṁ “ekūpacāro”ti.",
  "tika-vin12t0:40_19": "Satagabbhaṁ vā catussālaṁ ekūpacāraṁ hotīti sambandho.",
  "tika-vin12t0:40_20": "Tanti senāsanasaṅkhātaṁ seyyaṁ.",
  "tika-vin12t0:41_0": "Tatthāti senāsanasaṅkhātāyaṁ seyyāyaṁ.",
  "tika-vin12t0:41_1": "Sambahulā sāmaṇerā sace honti,",
  "tika-vin12t0:41_2": "eko bhikkhu sace hotīti yojanā.",
  "tika-vin12t0:41_3": "“Sāmaṇerā”ti idaṁ paccāsannavasena vuttaṁ,",
  "tika-vin12t0:41_4": "upalakkhaṇavasena vā aññehipi sahaseyyānaṁ āpattisambhavato.",
  "tika-vin12t0:41_5": "Teti sāmaṇerā.",
  "tika-vin12t0:41_6": "Sabbesanti bhikkhūnaṁ.",
  "tika-vin12t0:41_7": "Tassāti sāmaṇerassa.",
  "tika-vin12t0:41_8": "Eseva nayoti eso eva nayo,",
  "tika-vin12t0:41_9": "na añño nayoti attho.",
  "tika-vin12t0:41_10": "Atha vā eseva nayoti eso iva nayo,",
  "tika-vin12t0:41_11": "eso etādiso nayo iva ayaṁ nayo daṭṭhabboti attho.",
  "tika-vin12t0:42_0": "Api cāti ekaṁsena.",
  "tika-vin12t0:42_1": "Etthāti imasmiṁ sikkhāpade.",
  "tika-vin12t0:42_2": "Catukkanti ekāvāsaekānupasampannaṁ,",
  "tika-vin12t0:42_3": "ekāvāsanānupasampannaṁ,",
  "tika-vin12t0:42_4": "nānāvāsaekānupasampannaṁ,",
  "tika-vin12t0:42_5": "nānāvāsanānupasampannanti catusamūhaṁ,",
  "tika-vin12t0:42_6": "catuparimāṇaṁ vā.",
  "tika-vin12t0:42_7": "Yoti bhikkhu.",
  "tika-vin12t0:42_8": "Hisaddo vitthārajotako,",
  "tika-vin12t0:42_9": "taṁ vacanaṁ vitthārayissāmīti attho,",
  "tika-vin12t0:42_10": "vitthāro mayā vuccateti vā.",
  "tika-vin12t0:42_11": "Devasikanti divase divase.",
  "tika-vin12t0:42_12": "Ṇikapaccayo hi vicchatthavācako.",
  "tika-vin12t0:42_13": "Yopi sahaseyyaṁ kappeti,",
  "tika-vin12t0:42_14": "tassāpi āpattīti yojetabbo.",
  "tika-vin12t0:42_15": "Tatrāti “tiracchānagatenāpī”ti vacane.",
  "tika-vin12t0:43_0": "“Apadānaṁ ahimacchā, dvipadānañca kukkuṭī;",
  "tika-vin12t0:44_0": "Catuppadānaṁ majjārī, vatthu pārājikassimā”ti. ;",
  "tika-vin12t0:45_0": "Imaṁ gāthaṁ sandhāya vuttaṁ “vuttanayenevā”ti.",
  "tika-vin12t0:45_1": "Tasmāti yasmā veditabbo, tasmā.",
  "tika-vin12t0:45_2": "Godhāti kuṇḍo.",
  "tika-vin12t0:45_3": "Biḷāloti ākhubhujo.",
  "tika-vin12t0:45_4": "Maṅgusoti nakulo.",
  "tika-vin12t0:46_0": "Asambaddhabhittikassa katapāsādassāti yojanā.",
  "tika-vin12t0:46_1": "Tulāti ettha tulā nāma thambhāna,",
  "tika-vin12t0:46_2": "mupari dakkhiṇuttaravitthāravasena ṭhapito dāruviseso thalati thambhesu patiṭṭhātīti katvā.",
  "tika-vin12t0:46_3": "Tā pana heṭṭhimaparicchedato tisso,",
  "tika-vin12t0:46_4": "ukkaṭṭhaparicchedena pana pañcasattanavādayo.",
  "tika-vin12t0:46_5": "Nānūpacāre pāsādeti sambandho.",
  "tika-vin12t0:47_0": "Vāḷasaṅghāṭādīsūti vāḷarūpaṁ dassetvā katesu saṅghāṭādīsu.",
  "tika-vin12t0:47_1": "Ādisaddena tulaṁ saṅgaṇhāti.",
  "tika-vin12t0:47_2": "Ettha ca saṅghāṭo nāma tulāna,",
  "tika-vin12t0:47_3": "mupari pubbapacchimāyāmavasena ṭhapito kaṭṭhaviseso sammā ghaṭenti ettha gopānasyādayoti katvā.",
  "tika-vin12t0:47_4": "Te pana tayo honti.",
  "tika-vin12t0:47_5": "Nibbakosabbhantareti chadanakoṭiabbhantare.",
  "tika-vin12t0:47_6": "Parimaṇḍalaṁ vā caturassaṁ vā senāsanaṁ hotīti sambandho.",
  "tika-vin12t0:47_7": "Tatrāti tasmiṁ senāsane.",
  "tika-vin12t0:47_8": "Aparicchinno gabbhassa upacāro etesanti aparicchinnagabbhūpacārā sabbagabbhā,",
  "tika-vin12t0:47_9": "te pavisantīti attho.",
  "tika-vin12t0:47_10": "Nipannānaṁ bhikkhūnanti yojanā.",
  "tika-vin12t0:47_11": "Tatrāti tasmiṁ pamukhe.",
  "tika-vin12t0:47_12": "Pamukhassa sabbacchannattā,",
  "tika-vin12t0:47_13": "sabbaparicchannattā ca āpattiṁ karotīti yojanā.",
  "tika-vin12t0:47_14": "Nanu pamukhe channameva atthi,",
  "tika-vin12t0:47_15": "no paricchannanti āha “gabbhaparikkhepo”tiādi.",
  "tika-vin12t0:47_16": "Hīti saccaṁ.",
  "tika-vin12t0:48_0": "Yaṁ pana andhakaṭṭhakathāyaṁ vuttanti sambandho.",
  "tika-vin12t0:48_1": "Jagatīti pathaviyā ca mandirālindavatthussa ca nāmametaṁ.",
  "tika-vin12t0:48_2": "Idha pana mandirālindavatthusaṅkhātā bhūbhedā gahitā.",
  "tika-vin12t0:48_3": "Tatthāti andhakaṭṭhakathāyaṁ.",
  "tika-vin12t0:48_4": "Kasmā pāḷiyā na sametīti āha “dasahatthubbedhāpī”tiādi.",
  "tika-vin12t0:48_5": "Hīti yasmā.",
  "tika-vin12t0:48_6": "Tatthāti andhakaṭṭhakathāyaṁ.",
  "tika-vin12t0:48_7": "Yepi mahāpāsādā hontīti yojanā.",
  "tika-vin12t0:48_8": "Tesupīti mahāpāsādesupi.",
  "tika-vin12t0:49_0": "Sudhāchadanamaṇḍapassāti ettha “sudhā”ti idaṁ upalakkhaṇavasena vuttaṁ yena kenaci chadanamaṇḍapassāpi adhippetattā.",
  "tika-vin12t0:49_1": "Maṇḍaṁ vuccati sūriyarasmi,",
  "tika-vin12t0:49_2": "taṁ pāti rakkhati,",
  "tika-vin12t0:49_3": "tato vā jananti maṇḍapaṁ.",
  "tika-vin12t0:49_4": "Nanu ekūpacāraṁ hoti pākārassa chiddattāti āha “na hī”tiādi.",
  "tika-vin12t0:49_5": "Hīti saccaṁ, yasmā vā.",
  "tika-vin12t0:49_6": "Vaḷañjanatthāya evāti evakāro yojetabbo.",
  "tika-vin12t0:49_7": "Tenāha “na vaḷañjanūpacchedanatthāyā”ti.",
  "tika-vin12t0:49_8": "Atha vā “saddantaratthāpohanena saddo atthaṁ vadatī”ti vuttattā “na vaḷañjanūpacchedanatthāyā”ti vuttaṁ.",
  "tika-vin12t0:49_9": "Kavāṭanti ettha dvārameva adhippetaṁ pariyāyena vuttattā,",
  "tika-vin12t0:49_10": "asati ca dvāre kavāṭassābhāvato.",
  "tika-vin12t0:49_11": "Saṁvaraṇavivaraṇakāle kavati saddaṁ karotīti kavāṭaṁ.",
  "tika-vin12t0:50_0": "Tatrāti “ekūpacārattā”ti vacane.",
  "tika-vin12t0:50_1": "Yassāti paravādino.",
  "tika-vin12t0:50_2": "Anuyogo siyāti yojanā.",
  "tika-vin12t0:50_3": "Idhāti imasmiṁ sahaseyyasikkhāpade,",
  "tika-vin12t0:50_4": "vuttanti sambandho.",
  "tika-vin12t0:50_5": "Tatthāti pihitadvāre gabbhe.",
  "tika-vin12t0:50_6": "Soti paravādī.",
  "tika-vin12t0:50_7": "Sabbacchannattā āpatti iti vutteti yojanā.",
  "tika-vin12t0:50_8": "Eseva nayo “sabbaparicchannatā na hotī”ti etthāpi.",
  "tika-vin12t0:50_9": "Paccāgamissatīti pati āgamissati,",
  "tika-vin12t0:50_10": "puna āgamissatīti attho.",
  "tika-vin12t0:51_0": "Byañjanamattenevāti “sabbacchannā”tiādiakkharapadamatteneva,",
  "tika-vin12t0:51_1": "na atthavasena.",
  "tika-vin12t0:51_2": "“Evañca satī”ti iminā abyāpitadosaṁ dasseti.",
  "tika-vin12t0:51_3": "Tatoti anāpattito,",
  "tika-vin12t0:51_4": "parihāyeyyāti sambandho.",
  "tika-vin12t0:51_5": "Tasmāti yasmā aniyatesu vuttaṁ, tasmā.",
  "tika-vin12t0:51_6": "Tatthāti aniyatesu.",
  "tika-vin12t0:51_7": "Idhāpīti imasmiṁ sikkhāpadepi.",
  "tika-vin12t0:51_8": "Yaṁ yanti senāsanaṁ.",
  "tika-vin12t0:51_9": "Sabbatthāti sabbesu senāsanesu,",
  "tika-vin12t0:51_10": "sahaseyyāpatti hotīti sambandho.",
  "tika-vin12t0:52_0": "53. Dvīsu aṭṭhakathāvādesu mahāaṭṭhakathāvādova yuttoti so pacchā vutto.",
  "tika-vin12t0:53_0": "Imināpīti senambamaṇḍapenāpi.",
  "tika-vin12t0:53_1": "Etanti jagatiyā aparikkhittataṁ.",
  "tika-vin12t0:53_2": "Yathāti yaṁsaddattho tatiyantanipāto,",
  "tika-vin12t0:53_3": "yena senambamaṇḍapenāti atthoti. Pañcamaṁ.",
  "tika-vin12t0:54_0": "6. Dutiyasahaseyyasikkhāpadaṁ",
  "tika-vin12t0:55_0": "55.",
  "tika-vin12t0:55_1": "Chaṭṭhe āgantukā vasanti etthāti āvasatho,",
  "tika-vin12t0:55_2": "āvasatho ca so agārañceti āvasathāgāranti dassento āha “āgantukānaṁ vasanāgāra”nti.",
  "tika-vin12t0:55_3": "Manussānaṁ santikā vacanaṁ sutvāti vacanaseso yojetabbo.",
  "tika-vin12t0:55_4": "Sāṭakanti uttarasāṭakaṁ,",
  "tika-vin12t0:55_5": "nivatthavatthantipi vadanti.",
  "tika-vin12t0:55_6": "Accāgammāti tvāpaccayantapadassa sambandhaṁ dassetumāha “pavatto”ti.",
  "tika-vin12t0:55_7": "Yathā omasavādasikkhāpade akkosetukāmatāya khattiyaṁ “caṇḍālo”ti vadato alikaṁ bhaṇatopi musāvādasikkhāpadena anāpatti,",
  "tika-vin12t0:55_8": "omasavādasikkhāpadeneva āpatti,",
  "tika-vin12t0:55_9": "evamidhāpi mātugāmena saha sayato paṭhamasahaseyyasikkhāpadena anāpatti,",
  "tika-vin12t0:55_10": "imināva āpattīti daṭṭhabbanti. Chaṭṭhaṁ.",
  "tika-vin12t0:56_0": "7. Dhammadesanāsikkhāpadaṁ",
  "tika-vin12t0:57_0": "60.",
  "tika-vin12t0:57_1": "Sattame mahādvāreti bahi ṭhite mahādvāre. Āgamma,",
  "tika-vin12t0:57_2": "pavisitvā vā vasanaṭṭhānattā ovarako āvasatho nāmāti āha “ovarakadvāre”ti.",
  "tika-vin12t0:57_3": "Suniggatenāti suṭṭhu bahi nikkhamitvā gatena saddena.",
  "tika-vin12t0:57_4": "“Aññātu”nti padassa “na ñātu”nti atthaṁ paṭikkhipanto āha “ājānitu”nti.",
  "tika-vin12t0:57_5": "Iminā nakāravikāro aiti nipāto na hoti,",
  "tika-vin12t0:57_6": "āiti upasaggoti pana dasseti.",
  "tika-vin12t0:57_7": "“Viññunā purisenā”ti ettakameva avatvā “purisaviggahenā”ti vadanto manussapurisaviggahaṁ gahetvā ṭhitena",
  "tika-vin12t0:57_8": "yakkhena petena tiracchānagatena saddhiṁ ṭhitāya mātugāmassa desetuṁ na vaṭṭatīti dasseti.",
  "tika-vin12t0:57_9": "Na yakkhenāti yakkhena saddhiṁ ṭhitāya mātugāmassa desetuṁ na vaṭṭatīti yojanā.",
  "tika-vin12t0:57_10": "Esa nayo “na petena,",
  "tika-vin12t0:57_11": "na tiracchānagatenā”ti etthāpi.",
  "tika-vin12t0:58_0": "66.Chappañcavācāhīti ettha “pañcā”ti vācāsiliṭṭhavasena vuttaṁ kassaci payojanassābhāvā.",
  "tika-vin12t0:58_1": "Tatthāti “chappañcavācāhī”ti pade.",
  "tika-vin12t0:58_2": "Eko gāthāpādo ekā vācāti vadanto cuṇṇiye vibhatyantaṁ ekaṁ padaṁ ekā vācā nāmāti dasseti,",
  "tika-vin12t0:58_3": "atthajotakapadaṁ vā vākyapadaṁ vā na gahetabbaṁ.",
  "tika-vin12t0:58_4": "“Ekaṁ padaṁ pāḷito,",
  "tika-vin12t0:58_5": "pañca aṭṭhakathāto”ti iminā “dve padāni pāḷito,",
  "tika-vin12t0:58_6": "cattāri aṭṭhakathāto”tiādinayopi gahetabbo.",
  "tika-vin12t0:58_7": "Chapadānatikkamoyeva hi pamāṇaṁ.",
  "tika-vin12t0:58_8": "Tasminti ettha sati vibhattivipallāse liṅgassāpi vipallāso hoti “tasmi”nti pulliṅgena vuttattā.",
  "tika-vin12t0:58_9": "Sati ca vibhattivipallāse “tassā”ti itthiliṅgabhāvena pavattā.",
  "tika-vin12t0:58_10": "“Mātugāmassā”ti niyatapulliṅgāpekkhanassa asambhavato atthavasena “ekissā”ti itthiliṅgabhāvena vuttaṁ.",
  "tika-vin12t0:58_11": "Iminā bhedaliṅganissito visesanavisesyopi atthīti dasseti.",
  "tika-vin12t0:58_12": "Tumhākanti niddhāraṇasamudāyo.",
  "tika-vin12t0:58_13": "“Suṇāthā”ti avatvā ābhogopi vaṭṭatīti āha “paṭhama”ntiādi.",
  "tika-vin12t0:58_14": "Paṭhamanti ca paṭhamameva.",
  "tika-vin12t0:58_15": "Tena vuttaṁ “na pacchā”ti.",
  "tika-vin12t0:58_16": "Puṭṭho hutvā bhikkhu kathetīti yojanāti. Sattamaṁ.",
  "tika-vin12t0:59_0": "8. Bhūtārocanasikkhāpadaṁ",
  "tika-vin12t0:60_0": "67.",
  "tika-vin12t0:60_1": "Aṭṭhame tatthāti catutthapārājikasikkhāpade.",
  "tika-vin12t0:60_2": "Idhāti bhūtārocanasikkhāpade.",
  "tika-vin12t0:60_3": "Hīti saccaṁ, yasmā vā.",
  "tika-vin12t0:60_4": "Payuttavācāti paccayehi yuttā vācā.",
  "tika-vin12t0:60_5": "Tathāti tato guṇārocanakāraṇā,",
  "tika-vin12t0:60_6": "ariyā sādiyiṁsūti yojanā.",
  "tika-vin12t0:61_0": "Yatasaddānaṁ niccasambandhattā vuttaṁ “ye”tiādi.",
  "tika-vin12t0:61_1": "Sabbepīti puthujjanāriyāpi.",
  "tika-vin12t0:61_2": "Bhūtanti vijjamānaṁ.",
  "tika-vin12t0:61_3": "Kasmā sabbepi paṭijāniṁsu,",
  "tika-vin12t0:61_4": "nanu ariyehi attano guṇānaṁ anārocitattā na paṭijānitabbanti āha “ariyānampī”tiādi.",
  "tika-vin12t0:61_5": "Hīti saccaṁ, yasmā vā.",
  "tika-vin12t0:61_6": "Ariyānampi abbhantare uttarimanussadhammo yasmā bhūto hoti,",
  "tika-vin12t0:61_7": "tasmā sabbepi “bhūtaṁ bhagavā”ti paṭijāniṁsūti yojanā.",
  "tika-vin12t0:61_8": "Yasmā bhāsito viya hoti,",
  "tika-vin12t0:61_9": "tasmāti yojanā.",
  "tika-vin12t0:61_10": "Ariyā paṭijāniṁsūti sambandho.",
  "tika-vin12t0:61_11": "Anādīnavadassinoti dosassa adassanadhammā.",
  "tika-vin12t0:61_12": "Tehīti ariyehi,",
  "tika-vin12t0:61_13": "bhāsitoti sambandho.",
  "tika-vin12t0:61_14": "Yaṁ piṇḍapātaṁ uppādesunti yojanā.",
  "tika-vin12t0:61_15": "Aññeti puthujjanā.",
  "tika-vin12t0:61_16": "Sabbasaṅgāhikenevāti sabbesaṁ puthujjanāriyānaṁ saṅgahaṇe pavatteneva.",
  "tika-vin12t0:61_17": "Sikkhāpadavibhaṅgepīti sikkhāpadassa padabhājaniyepi.",
  "tika-vin12t0:61_18": "Tatthāti catutthapārājike.",
  "tika-vin12t0:61_19": "Idhāti imasmiṁ sikkhāpade.",
  "tika-vin12t0:62_0": "77.",
  "tika-vin12t0:62_1": "Uttarimanussadhammameva sandhāya vuttaṁ,",
  "tika-vin12t0:62_2": "na sutādiguṇanti attho.",
  "tika-vin12t0:62_3": "Antarā vāti parinibbānakālato aññasmiṁ kāle vā.",
  "tika-vin12t0:62_4": "Atikaḍḍhiyamānenāti atinippīḷiyamānena.",
  "tika-vin12t0:62_5": "Ummattakassātiidaṁ panāti ettha iti-",
  "tika-vin12t0:62_6": "saddo ādyattho.",
  "tika-vin12t0:62_7": "Tena “khittacittassā”tiādiṁ saṅgaṇhāti.",
  "tika-vin12t0:62_8": "Diṭṭhisampannānanti maggapaññāya,",
  "tika-vin12t0:62_9": "phalapaññāya ca sampannānaṁ.",
  "tika-vin12t0:62_10": "Anāpattīti pācittiyāpattiyā anāpatti na vattabbā,",
  "tika-vin12t0:62_11": "āpattiyeva hoti,",
  "tika-vin12t0:62_12": "tasmā “ummattakassa anāpattī”ti na vattabbanti adhippāyoti. Aṭṭhamaṁ.",
  "tika-vin12t0:63_0": "9. Duṭṭhullārocanasikkhāpadaṁ",
  "tika-vin12t0:64_0": "78.",
  "tika-vin12t0:64_1": "Navame tatrāti tassaṁ “duṭṭhullā nāmā”tiādipāḷiyaṁ,",
  "tika-vin12t0:64_2": "tāsu vā pāḷiaṭṭhakathāsu.",
  "tika-vin12t0:64_3": "Vicāraṇāti vīmaṁsanā.",
  "tika-vin12t0:64_4": "Upasampannasaddeti upasampannasaddatthabhāve.",
  "tika-vin12t0:64_5": "Ettha hi sadde vuccamāne avinābhāvato saddena atthopi vutto,",
  "tika-vin12t0:64_6": "vināpi bhāvapaccayena bhāvatthassa ñātabbattā bhāvopi gahetabbo,",
  "tika-vin12t0:64_7": "tasmā vuttaṁ “upasampannasaddatthabhāve”ti.",
  "tika-vin12t0:64_8": "Eseva nayo “duṭṭhullasadde”ti etthāpi.",
  "tika-vin12t0:64_9": "Etaṁ parimāṇaṁ yassāti etaṁ,",
  "tika-vin12t0:64_10": "“terasa saṅghādisesā”ti vacanaṁ.",
  "tika-vin12t0:64_11": "Etaṁ eva vattabbaṁ,",
  "tika-vin12t0:64_12": "na “cattāri ca pārājikānī”ti idanti attho.",
  "tika-vin12t0:64_13": "Tatthāti pāḷiyaṁ.",
  "tika-vin12t0:64_14": "Kassaci vimati bhaveyya,",
  "tika-vin12t0:64_15": "kiṁ bhaveyyāti yojanā.",
  "tika-vin12t0:64_16": "Āpattiṁ ārocentena akkosantassa samānattā vuttaṁ “evaṁ satī”tiādi.",
  "tika-vin12t0:64_17": "Pācittiyameva cāti casaddo byatirekattho,",
  "tika-vin12t0:64_18": "na dukkaṭaṁ āpajjatīti attho.",
  "tika-vin12t0:64_19": "Hīti saccaṁ.",
  "tika-vin12t0:64_20": "Etanti pācittiyāpajjanataṁ,",
  "tika-vin12t0:64_21": "“asuddho hoti…pe…",
  "tika-vin12t0:64_22": "omasavādassā”ti vacanaṁ vā,",
  "tika-vin12t0:64_23": "vuttanti sambandho.",
  "tika-vin12t0:64_24": "Etthāti pāḷiyaṁ.",
  "tika-vin12t0:64_25": "Aṭṭhakathācariyāveti ettha evakāro aṭṭhānayogo,",
  "tika-vin12t0:64_26": "pamāṇanti ettha yojetabbo,",
  "tika-vin12t0:64_27": "kāraṇamevāti attho.",
  "tika-vin12t0:64_28": "Tena vuttaṁ “na aññā vicāraṇā”ti.",
  "tika-vin12t0:64_29": "Atha vā aññāti sāmyatthe paccattavacanametaṁ,",
  "tika-vin12t0:64_30": "na aññesaṁ vicāraṇā pamāṇanti attho.",
  "tika-vin12t0:64_31": "Evañhi sati evakāro ṭhānayogova.",
  "tika-vin12t0:64_32": "Pubbepi cāti ganthārambhakālepi ca.",
  "tika-vin12t0:65_0": "Etanti aṭṭhakathācariyānaṁ pamāṇataṁ.",
  "tika-vin12t0:65_1": "Saṁvaratthāya eva,",
  "tika-vin12t0:65_2": "anāpajjanatthāya eva ca anuññātanti yojanā.",
  "tika-vin12t0:65_3": "Tenāha “na tassa”tyādi.",
  "tika-vin12t0:65_4": "Tasmāti yasmā bhikkhubhāvo nāma na atthi,",
  "tika-vin12t0:65_5": "tasmā suvuttamevāti sambandho.",
  "tika-vin12t0:66_0": "80.Sāti bhikkhusammuti,",
  "tika-vin12t0:66_1": "saṅghena kātabbāti yojanā.",
  "tika-vin12t0:66_2": "Katthacīti kismiñci ṭhāne.",
  "tika-vin12t0:66_3": "Idhāti imasmiṁ sikkhāpade.",
  "tika-vin12t0:66_4": "“Vuttattā”ti padaṁ “kātabbā”ti pade hetu.",
  "tika-vin12t0:66_5": "Esāti eso bhikkhu.",
  "tika-vin12t0:66_6": "Hitesitāyāti hitassa esitāya,",
  "tika-vin12t0:66_7": "atthassa icchatāyāti attho.",
  "tika-vin12t0:67_0": "82.Sesānīti ādimhi pañcasikkhāpadato sesāni upari pañca sikkhāpadāni.",
  "tika-vin12t0:67_1": "Assāti anupasampannassa.",
  "tika-vin12t0:67_2": "Ghaṭetvāti sambandhaṁ katvāti. Navamaṁ.",
  "tika-vin12t0:68_0": "10. Pathavīkhaṇanasikkhāpadaṁ",
  "tika-vin12t0:69_0": "86.",
  "tika-vin12t0:69_1": "Dasame bhagavā dassetīti yojanā.",
  "tika-vin12t0:69_2": "Etthāti pathaviyaṁ.",
  "tika-vin12t0:69_3": "Tatthāti tesu pāsāṇādīsu.",
  "tika-vin12t0:69_4": "Muṭṭhippamāṇatoti khaṭakapamāṇato.",
  "tika-vin12t0:69_5": "Sāti adaḍḍhapathavī.",
  "tika-vin12t0:69_6": "Hatthikucchiyanti evaṁnāmake ṭhāne.",
  "tika-vin12t0:69_7": "Ekapacchipūraṁ pathavinti sambandho.",
  "tika-vin12t0:69_8": "Tesaṁyevāti appapaṁsuappamattikāpadānaṁ eva.",
  "tika-vin12t0:69_9": "Hīti saccaṁ, yasmā vā.",
  "tika-vin12t0:69_10": "Etanti yebhuyyenapāsāṇādipañcakaṁ.",
  "tika-vin12t0:69_11": "Tanti kusītaṁ.",
  "tika-vin12t0:69_12": "Āṇāpetvāti ettha “āṇa pesane”ti dhātupāṭhesu vuttattā āṇadhātuyeva pesanasaṅkhātaṁ hetvatthaṁ vadati,",
  "tika-vin12t0:69_13": "na ṇāpepaccayo,",
  "tika-vin12t0:69_14": "so pana dhātvattheyeva vattati.",
  "tika-vin12t0:69_15": "Na hi tassa visuṁ vutto abhidheyyo atthi dhātvatthato aññassa abhidheyyassābhāvā.",
  "tika-vin12t0:69_16": "Tāvāti paṭhamaṁ pāḷimuttakavinicchayassa, tato vā.",
  "tika-vin12t0:70_0": "Pokkharaṁ padumaṁ netīti pokkharaṇī.",
  "tika-vin12t0:70_1": "“Sodhentehī”ti padaṁ “ussiñcituṁ apanetu”nti padesu bhāvakattā.",
  "tika-vin12t0:70_2": "Yoti “tanukaddamo”ti padena yojetabbo.",
  "tika-vin12t0:70_3": "Yo tanukaddamoti hi attho.",
  "tika-vin12t0:70_4": "Kuṭehīti ghaṭehi.",
  "tika-vin12t0:70_5": "Ussiñcitunti ukkhipitvā,",
  "tika-vin12t0:70_6": "uddharitvā vā siñcituṁ.",
  "tika-vin12t0:70_7": "Tatrāti sukkhakaddame,",
  "tika-vin12t0:70_8": "“yo”ti pade avayavīādhāro.",
  "tika-vin12t0:70_9": "Yoti sukkhakaddamo.",
  "tika-vin12t0:71_0": "Taṭanti kūlaṁ.",
  "tika-vin12t0:71_1": "Udakasāmantāti udakassa samīpe.",
  "tika-vin12t0:71_2": "Omakacatumāsanti catumāsato ūnakaṁ.",
  "tika-vin12t0:71_3": "Ovaṭṭhanti devena ovassitaṁ hoti saceti yojanā.",
  "tika-vin12t0:71_4": "Patatīti taṭaṁ patati.",
  "tika-vin12t0:71_5": "Udakeyevāti pakatiudakeyeva.",
  "tika-vin12t0:71_6": "Udakassāti vassodakassa.",
  "tika-vin12t0:71_7": "Tatthāti pāsāṇapiṭṭhiyaṁ.",
  "tika-vin12t0:71_8": "Paṭhamamevāti soṇḍikhaṇanato paṭhamaṁ eva.",
  "tika-vin12t0:71_9": "Udake pariyādiṇṇeti udake sukkhe.",
  "tika-vin12t0:71_10": "Pacchāti udakapūrato pacchā.",
  "tika-vin12t0:71_11": "Tatthāti soṇḍiyaṁ.",
  "tika-vin12t0:71_12": "Udakeyevāti mūlaudakeyeva.",
  "tika-vin12t0:71_13": "Udakanti āgantukaudakaṁ.",
  "tika-vin12t0:71_14": "Allīyatīti piṭṭhipāsāṇe laggati.",
  "tika-vin12t0:71_15": "Tampīti sukhumarajampi.",
  "tika-vin12t0:71_16": "Akatapabbhāreti vaḷañjena akate pabbhāre.",
  "tika-vin12t0:71_17": "Upacikāhi vamīyati,",
  "tika-vin12t0:71_18": "gharagoḷikādayo vā satte vamatīti vammiko.",
  "tika-vin12t0:72_0": "Gāvīnaṁ khuro kaṇṭakasadisattā gokaṇṭako nāma,",
  "tika-vin12t0:72_1": "tena chinno kaddamo “gokaṇṭako”ti vuccati.",
  "tika-vin12t0:72_2": "Acchadanaṁ vā vinaṭṭhacchadanaṁ vā purāṇasenāsanaṁ hotīti yojanā.",
  "tika-vin12t0:72_3": "Tatoti purāṇasenāsanato,",
  "tika-vin12t0:72_4": "gaṇhituṁ vaṭṭatīti sambandho.",
  "tika-vin12t0:72_5": "Avasesanti vinaṭṭhacchadanato.",
  "tika-vin12t0:72_6": "Avasesaṁ iṭṭhakaṁ gaṇhāmi iti saññāyāti yojetabbo.",
  "tika-vin12t0:72_7": "Tenāti iṭṭhakādinā.",
  "tika-vin12t0:72_8": "Yā yāti mattikā.",
  "tika-vin12t0:72_9": "Atintāti anallā,",
  "tika-vin12t0:72_10": "akilinnāti attho.",
  "tika-vin12t0:73_0": "Tasminti mattikāpuñje.",
  "tika-vin12t0:73_1": "Sabboti sakalo mattikāpuñjo.",
  "tika-vin12t0:73_2": "Assāti mattikāpuñjassa.",
  "tika-vin12t0:73_3": "“Kappiyakārakehī”ti padaṁ “apanāmetvā”ti pade kāritakammaṁ.",
  "tika-vin12t0:73_4": "Kasmā vaṭṭatīti āha “udakenā”tiādi.",
  "tika-vin12t0:73_5": "Hīti saccaṁ, yasmā vā.",
  "tika-vin12t0:74_0": "Tatthāti mattikāpākāre.",
  "tika-vin12t0:74_1": "Aññampīti maṇḍapathambhato aññampi.",
  "tika-vin12t0:74_2": "Tena apadesenāti tena pāsāṇādipavaṭṭanalesena.",
  "tika-vin12t0:75_0": "Passāvadhārāyāti muttasotāya.",
  "tika-vin12t0:75_1": "Kattarayaṭṭhiyāti kattaradaṇḍena.",
  "tika-vin12t0:75_2": "Ettha hi kattarayati aṅgapaccaṅgānaṁ sithilabhāvena sithilo hutvā bhavatīti katvā kattaro vuccati jiṇṇamanusso,",
  "tika-vin12t0:75_3": "tena ekantato gahetabbattā kattarena gahitā yaṭṭhi,",
  "tika-vin12t0:75_4": "kattarassa yaṭṭhīti vā katvā kattarayaṭṭhi vuccati kattaradaṇḍo.",
  "tika-vin12t0:75_5": "Dantajapaṭhamakkharena sajjhāyitabbo.",
  "tika-vin12t0:75_6": "Vīriyasampaggahaṇatthanti vīriyassa suṭṭhu paggaṇhanatthaṁ,",
  "tika-vin12t0:75_7": "vīriyassa ukkhipanatthanti attho.",
  "tika-vin12t0:75_8": "Keci bhikkhūti yojanā.",
  "tika-vin12t0:76_0": "87.Tatrāpīti iṭṭhakakapālādīsupi.",
  "tika-vin12t0:76_1": "Hīti saccaṁ.",
  "tika-vin12t0:76_2": "Tesaṁ anupādānattāti tesaṁ iṭṭhakādīnaṁ aggissa anindhanattā.",
  "tika-vin12t0:76_3": "Hīti saccaṁ, yasmāvā.",
  "tika-vin12t0:76_4": "Tānīti iṭṭhakādīni.",
  "tika-vin12t0:76_5": "Avisayattāti āpattiyā anokāsattā.",
  "tika-vin12t0:76_6": "Tiṇukkanti tiṇamayaṁ ukkaṁ.",
  "tika-vin12t0:76_7": "Tatthevāti mahāpaccariyaṁ eva.",
  "tika-vin12t0:76_8": "Arīyati agginipphādanatthaṁ ghaṁsīyati etthāti araṇī,",
  "tika-vin12t0:76_9": "heṭṭhā nimanthanīyadāru.",
  "tika-vin12t0:76_10": "Saha dhanunā eti pavattatīti sahito,",
  "tika-vin12t0:76_11": "upari nimanthanadāru.",
  "tika-vin12t0:76_12": "Araṇī ca sahito ca araṇīsahito,",
  "tika-vin12t0:76_13": "tena aggiṁ nibbattetvāti yojanā.",
  "tika-vin12t0:76_14": "Yathā kariyamāne na ḍayhati,",
  "tika-vin12t0:76_15": "tathā karohīti sambandho.",
  "tika-vin12t0:77_0": "88.Āvāṭaṁjānāti āvāṭaṁ kātuṁ,",
  "tika-vin12t0:77_1": "khaṇituṁ vā jānāhīti attho.",
  "tika-vin12t0:77_2": "“Evaṁ mahāmattikaṁ jāna,",
  "tika-vin12t0:77_3": "thusamattikaṁ jānā”ti etthāpi yathālābhaṁ sampadānavācakapadaṁ ajjhāharitvā yojanā kātabbā.",
  "tika-vin12t0:77_4": "Sāti pathavī.",
  "tika-vin12t0:77_5": "Tenāti pavaṭṭanādināti. Dasamaṁ.",
  "tika-vin12t0:78_0": "Musāvādavaggo paṭhamo.",
  "tika-vin12t0:79_0": "2. Bhūtagāmavaggo",
  "tika-vin12t0:80_0": "1. Bhūtagāmasikkhāpada-atthayojanā",
  "tika-vin12t0:81_0": "89.",
  "tika-vin12t0:81_1": "Dutiyavaggassa paṭhame tassāti devatāya.",
  "tika-vin12t0:81_2": "Ukkhittaṁ pharasunti uddhaṁ khittaṁ kuṭhāriṁ.",
  "tika-vin12t0:81_3": "Niggahetunti saṇṭhātuṁ,",
  "tika-vin12t0:81_4": "nivattetuṁ vā.",
  "tika-vin12t0:81_5": "Cakkhuvisayātīteti pasādacakkhussa gocarātikkante.",
  "tika-vin12t0:81_6": "Mahārājasantikāti vessavaṇamahārājassa santikā.",
  "tika-vin12t0:81_7": "Thanamūleyevāti thanasamīpeyeva.",
  "tika-vin12t0:81_8": "Himavanteti himauggiraṇe vane,",
  "tika-vin12t0:81_9": "himayutte vā.",
  "tika-vin12t0:81_10": "Tatthāti himavante,",
  "tika-vin12t0:81_11": "devatāsannipāte vā.",
  "tika-vin12t0:81_12": "Rukkhadhammoti rukkhasabhāvo.",
  "tika-vin12t0:81_13": "Rukkhadhammo ca nāma chedanabhedanādīsu rukkhānaṁ acetanattā kopassa akaraṇaṁ,",
  "tika-vin12t0:81_14": "tasmiṁ rukkhadhamme ṭhitā devatā rukkhadhamme ṭhitā nāma,",
  "tika-vin12t0:81_15": "chedanabhedanādīsu rukkhassa viya rukkhaṭṭhakadevatāya akopanaṁ rukkhadhamme ṭhitā nāmāti adhippāyo.",
  "tika-vin12t0:81_16": "Tatthāti tāsu sannipātadevatāsu.",
  "tika-vin12t0:81_17": "Itīti imassa alabhanassa,",
  "tika-vin12t0:81_18": "imasmiṁ alabhane vā,",
  "tika-vin12t0:81_19": "ādīnavanti sambandho.",
  "tika-vin12t0:81_20": "Bhagavato cāti ca-",
  "tika-vin12t0:81_21": "saddo “pubbacarita”nti ettha yojetabbo.",
  "tika-vin12t0:81_22": "Imañca ādīnavaṁ addasa,",
  "tika-vin12t0:81_23": "bhagavato pubbacaritañca anussarīti vākyasampiṇḍanavasena yojanā kātabbā.",
  "tika-vin12t0:81_24": "Tenāti dassanānussaraṇakāraṇena.",
  "tika-vin12t0:81_25": "Assāti devatāya.",
  "tika-vin12t0:81_26": "Saṁvijjati pitā assāti sapitiko, putto.",
  "tika-vin12t0:81_27": "(Tāvāti ativiya,",
  "tika-vin12t0:81_28": "paṭisañcikkhantiyāti sambandho) “mariyādaṁ bandhissatī”ti vatvā tassa atthaṁ dassento āha “sikkhāpadaṁ paññapessatī”ti.",
  "tika-vin12t0:81_29": "Iti paṭisañcikkhantiyā assā devatāya etadahosīti yojanā.",
  "tika-vin12t0:82_0": "Yoti yo koci jano.",
  "tika-vin12t0:82_1": "Veti ekantena.",
  "tika-vin12t0:82_2": "Uppatitanti uppajjanavasena attano upari patitaṁ.",
  "tika-vin12t0:82_3": "Bhantanti bhamantaṁ dhāvantaṁ,",
  "tika-vin12t0:82_4": "vārayeti nivāreyya niggaṇheyyāti attho.",
  "tika-vin12t0:82_5": "Tanti janaṁ.",
  "tika-vin12t0:82_6": "Ayaṁ panettha yojanā –",
  "tika-vin12t0:82_7": "sārathi bhantaṁ rathaṁ vāraye iva,",
  "tika-vin12t0:82_8": "tathā yo ve uppatitaṁ kodhaṁ vāraye,",
  "tika-vin12t0:82_9": "taṁ ahaṁ sārathiṁ iti brūmi.",
  "tika-vin12t0:82_10": "Itaro kodhanivārakato añño rājauparājādīnaṁ sārathibhūto jano rasmiggāho rajjuggāho nāmāti.",
  "tika-vin12t0:83_0": "Dutiyagāthāya vejjo visaṭaṁ vitthataṁ sappavisaṁ sappassa āsīvisassa visaṁ garaḷaṁ osadhehi bhesajjena,",
  "tika-vin12t0:83_1": "mantena ca vineti iva,",
  "tika-vin12t0:83_2": "tathā yo bhikkhave uppatitaṁ kodhaṁ mettāya vineti,",
  "tika-vin12t0:83_3": "so bhikkhu urago bhujago purāṇaṁ pure bhavaṁ jiṇṇaṁ purāṇattā jiṇṇaṁ tacaṁ jahāti iva,",
  "tika-vin12t0:83_4": "tathā orapāraṁ apārasaṅkhātaṁ pañcorambhāgiyasaṁyojanaṁ jahātīti yojanā kātabbā.",
  "tika-vin12t0:84_0": "Tatrāti dvīsu gāthāsu.",
  "tika-vin12t0:84_1": "Vatthu pana vinaye ārūḷhanti yojanā.",
  "tika-vin12t0:84_2": "Athāti pacchā.",
  "tika-vin12t0:84_3": "Yassa devaputtassāti yena devaputtena.",
  "tika-vin12t0:84_4": "Pariggahoti paricchinditvā gahito.",
  "tika-vin12t0:84_5": "Soti devaputto.",
  "tika-vin12t0:84_6": "Tatoti upagamanato.",
  "tika-vin12t0:84_7": "Yadā hoti,",
  "tika-vin12t0:84_8": "tadāti yojanā.",
  "tika-vin12t0:84_9": "Mahesakkhadevatāsūti mahāparivārāsu devatāsu,",
  "tika-vin12t0:84_10": "mahātejāsu vā.",
  "tika-vin12t0:84_11": "Paṭikkamantīti apenti.",
  "tika-vin12t0:84_12": "Devatā yampi pañhaṁ pucchantīti yojanā.",
  "tika-vin12t0:84_13": "Tatthevāti attano vasanaṭṭhāneyeva.",
  "tika-vin12t0:84_14": "Upaṭṭhānanti upaṭṭhānatthāya,",
  "tika-vin12t0:84_15": "sampadānatthe cetaṁ upayogavacanaṁ.",
  "tika-vin12t0:84_16": "Atha vā upagantvā tiṭṭhati etthāti upaṭṭhānaṁ,",
  "tika-vin12t0:84_17": "bhagavato samīpaṭṭhānaṁ,",
  "tika-vin12t0:84_18": "taṁ āgantvāti attho.",
  "tika-vin12t0:84_19": "Nanti taṁ,",
  "tika-vin12t0:84_20": "ayameva vā pāṭho.",
  "tika-vin12t0:85_0": "90.",
  "tika-vin12t0:85_1": "“Bhavantī”ti iminā virūḷhe mūle nīlabhāvaṁ āpajjitvā vaḍḍhamānake taruṇarukkhagacchādike dasseti.",
  "tika-vin12t0:85_2": "“Ahuvatthu”nti iminā pana vaḍḍhitvā ṭhite mahantarukkhagacchādike dasseti.",
  "tika-vin12t0:85_3": "“Ahuvatthu”nti ca hiyyattanisaṅkhātāya tthuṁ-",
  "tika-vin12t0:85_4": "vibhattiyā hū-",
  "tika-vin12t0:85_5": "dhātussa ūkārassa uvādeso hoti.",
  "tika-vin12t0:85_6": "Potthakesu pana “ahuvatī”ti pāṭho dissati,",
  "tika-vin12t0:85_7": "so apāṭhoti daṭṭhabbo.",
  "tika-vin12t0:85_8": "“Jāyantī”ti iminā bhū-",
  "tika-vin12t0:85_9": "dhātussa sattatthabhāvaṁ dasseti,",
  "tika-vin12t0:85_10": "“vaḍḍhantī”ti iminā vaḍḍhanatthabhāvaṁ.",
  "tika-vin12t0:85_11": "Etanti “bhūtagāmo”ti nāmaṁ.",
  "tika-vin12t0:85_12": "Pīyate yathākāmaṁ paribhuñjīyate,",
  "tika-vin12t0:85_13": "pātabbaṁ paribhuñjitabbanti vā pātabyaṁ,",
  "tika-vin12t0:85_14": "pāsaddo yathākāmaparibhuñjanattho. Tenāha –",
  "tika-vin12t0:85_15": "“chedanabhedanādīhi yathāruci paribhuñjitabbatāti attho”ti.",
  "tika-vin12t0:86_0": "91.",
  "tika-vin12t0:86_1": "“Idānī”ti padaṁ “āhā”ti pade kālasattamī.",
  "tika-vin12t0:86_2": "Yasminti bīje.",
  "tika-vin12t0:86_3": "Tanti bījaṁ.",
  "tika-vin12t0:86_4": "Pañca bījajātānīti ettha jātasaddassa tabbhāvatthataṁ sandhāya aṭṭhakathāsu evaṁ vuttaṁ.",
  "tika-vin12t0:86_5": "Tabbhāvatthassa “mūle jāyantī”ti imāya pāḷiyā asaṁsandanataṁ sandhāya vuttaṁ saṅgahakārena “na samentī”ti.",
  "tika-vin12t0:86_6": "Aṭṭhakathācariyānaṁ matena sati jātasaddassa tabbhāvatthabhāve “mūle jāyantī”tiādīsu mūle mūlāni jāyantīti",
  "tika-vin12t0:86_7": "doso bhaveyyāti manasi katvā āha “na hī”tiādi.",
  "tika-vin12t0:86_8": "Hīti saccaṁ, yasmā vā.",
  "tika-vin12t0:86_9": "Tānīti rukkhādīni.",
  "tika-vin12t0:86_10": "Tassāti “bhūtagāmo nāma pañca bījajātānī”ti padassa.",
  "tika-vin12t0:86_11": "Etanti “bījajātānī”ti nāmaṁ.",
  "tika-vin12t0:86_12": "Bījesu jātāni bījajātānīti vutte “mūle jāyantī”tiādinā sameti.",
  "tika-vin12t0:86_13": "Etenāti “bījato”tiādinā saṅgahoti sambandho.",
  "tika-vin12t0:87_0": "“Yehī”ti padaṁ “jātattā”ti pade apādānaṁ,",
  "tika-vin12t0:87_1": "hetu vā “vuttānī”ti pade karaṇaṁ, kattā vā.",
  "tika-vin12t0:87_2": "Tesanti bījānaṁ.",
  "tika-vin12t0:87_3": "Rukkhādīnaṁ viruhanaṁ janetīti bījaṁ.",
  "tika-vin12t0:87_4": "“Bījato”tiādinā kāriyopacārena kāraṇassa dassitattā kāraṇūpacāraṁ padīpeti.",
  "tika-vin12t0:87_5": "Aññānipi yāni vā pana gacchavallirukkhādīni atthi saṁvijjanti,",
  "tika-vin12t0:87_6": "tāni gacchavallirukkhādīni jāyanti sañjāyantīti yojanā.",
  "tika-vin12t0:87_7": "Tānīti gacchavallirukkhādīni.",
  "tika-vin12t0:87_8": "Tañca mūlaṁ,",
  "tika-vin12t0:87_9": "pāḷiyaṁ vuttahaliddādi ca atthi,",
  "tika-vin12t0:87_10": "sabbampi etaṁ mūlabījaṁ nāmāti sambandho.",
  "tika-vin12t0:87_11": "Etthāti bījesu,",
  "tika-vin12t0:87_12": "khandhabījesu vā.",
  "tika-vin12t0:88_0": "92.Saññāvasenāti “bīja”nti saññāvasena.",
  "tika-vin12t0:88_1": "“Tatthā”ti padaṁ “veditabbo”ti pade ādhāro.",
  "tika-vin12t0:88_2": "“Yathā”tiādinā kāraṇopacārena kāriyassa vuttattā phalūpacāraṁ dasseti.",
  "tika-vin12t0:88_3": "Yaṁ bījaṁ vuttaṁ,",
  "tika-vin12t0:88_4": "taṁ dukkaṭavatthūti yojanā.",
  "tika-vin12t0:88_5": "Yadetaṁ ādipadanti yojetabbaṁ.",
  "tika-vin12t0:88_6": "Tenāti ādipadena.",
  "tika-vin12t0:88_7": "Ravīyati bhagavatā kathīyatīti rutaṁ, pāḷi,",
  "tika-vin12t0:88_8": "tassa anurūpaṁ yathārutaṁ,",
  "tika-vin12t0:88_9": "pāḷianatikkantanti attho.",
  "tika-vin12t0:89_0": "Etthāti “bīje bījasaññī”tiādipade,",
  "tika-vin12t0:89_1": "imasmiṁ sikkhāpade vā.",
  "tika-vin12t0:89_2": "Udake ṭhāti pavattatīti udakaṭṭho,",
  "tika-vin12t0:89_3": "evaṁ thalaṭṭhopi.",
  "tika-vin12t0:89_4": "Tatthāti udakaṭṭhathalaṭṭhesu.",
  "tika-vin12t0:89_5": "Sāsapassa mattaṁ pamāṇaṁ assa sevālassāti sāsapamattiko.",
  "tika-vin12t0:89_6": "Tilassa bījapamāṇaṁ assa sevālassāti tilabījako.",
  "tika-vin12t0:89_7": "Pamāṇatthe ko.",
  "tika-vin12t0:89_8": "Ādisaddena saṅkhapaṇakādayo sevāle saṅgaṇhāti.",
  "tika-vin12t0:89_9": "Tattha tilabījapamāṇo jalasaṇṭhito nīlādivaṇṇayutto sevālo tilabījaṁ nāma,",
  "tika-vin12t0:89_10": "sapatto appakaṇḍo ukkhalipidhānādipamāṇo samūlo eko sevālaviseso saṅkho nāma,",
  "tika-vin12t0:89_11": "bhamarasaṇṭhāno nīlavaṇṇo eko sevālaviseso paṇako nāma.",
  "tika-vin12t0:89_12": "Udakaṁ sevatīti sevālo.",
  "tika-vin12t0:89_13": "Tatthāti sevālesu.",
  "tika-vin12t0:89_14": "Yoti sevālo.",
  "tika-vin12t0:89_15": "Patiṭṭhitaṁ sevālanti sambandho.",
  "tika-vin12t0:89_16": "Yattha katthacīti mūle vā naḷe vā patte vā.",
  "tika-vin12t0:89_17": "Uddharitvāti uppāṭetvā.",
  "tika-vin12t0:89_18": "“Hatthehī”ti padaṁ “viyūhitvā”ti pade karaṇaṁ.",
  "tika-vin12t0:89_19": "Hīti saccaṁ, yasmā vā.",
  "tika-vin12t0:89_20": "Tassāti sevālassa.",
  "tika-vin12t0:89_21": "Ettāvatāti ito cito ca viyūhanamattena.",
  "tika-vin12t0:89_22": "Yo sevālo nikkhamati,",
  "tika-vin12t0:89_23": "taṁ sevālanti yojanā.",
  "tika-vin12t0:89_24": "Parissāvanantarenāti parissāvanachiddena.",
  "tika-vin12t0:89_25": "Uppalāni asmiṁ gaccheti uppalinī.",
  "tika-vin12t0:89_26": "Padumāni asmiṁ gaccheti paduminī, ino,",
  "tika-vin12t0:89_27": "itthiliṅgajotako ī.",
  "tika-vin12t0:89_28": "Tatthevāti udakeyeva.",
  "tika-vin12t0:89_29": "Tānīti vallītiṇāni.",
  "tika-vin12t0:89_30": "Hīti saccaṁ, yasmā vā.",
  "tika-vin12t0:89_31": "Anantakoti sāsapamattiko sevālo.",
  "tika-vin12t0:89_32": "So hi natthi attato anto lāmako sevālo etassāti katvā “anantako”ti vuccati.",
  "tika-vin12t0:89_33": "Attanāyeva hi sukhumo,",
  "tika-vin12t0:89_34": "tato sukhumo sevālo natthīti adhippāyo.",
  "tika-vin12t0:89_35": "Tatthāti dukkaṭavatthubhāve.",
  "tika-vin12t0:89_36": "Tampīti “sampuṇṇabhūtagāmaṁ na hotī”ti vacanampi.",
  "tika-vin12t0:89_37": "Pisaddo mahāpaccariādiaṭṭhakathācariyānaṁ vacanāpekkho.",
  "tika-vin12t0:89_38": "Hīti saccaṁ, yasmā vā. Na āgato,",
  "tika-vin12t0:89_39": "tasmā na sametīti yojanā.",
  "tika-vin12t0:89_40": "Athāti tasmiṁ anāgate.",
  "tika-vin12t0:89_41": "Etanti anantakasevālādiṁ.",
  "tika-vin12t0:89_42": "Gacchissatīti vadeyyāti sambandho.",
  "tika-vin12t0:89_43": "Tampīti “gacchissatī”ti vacanampi.",
  "tika-vin12t0:89_44": "Pisaddo purimaṭṭhakathācariyānaṁ vacanāpekkho.",
  "tika-vin12t0:90_0": "Abhūtagāmamūlattātādisassa bījagāmassāti ettha bījagāmo tividho hoti –",
  "tika-vin12t0:90_1": "yo sayaṁ bhūtagāmato hutvā aññampi bhūtagāmaṁ janeti,",
  "tika-vin12t0:90_2": "ambaṭṭhiādiko.",
  "tika-vin12t0:90_3": "Yo pana sayaṁ bhūtagāmato hutvā aññaṁ pana bhūtagāmaṁ na janeti,",
  "tika-vin12t0:90_4": "tālanāḷikerādikhāṇu.",
  "tika-vin12t0:90_5": "Yo pana sayampi bhūtagāmato ahutvā aññampi bhūtagāmaṁ na janeti.",
  "tika-vin12t0:90_6": "Pānīyaghaṭādīnaṁ bahi sevāloti.",
  "tika-vin12t0:90_7": "Bhūtagāmo pana catubbidho hoti –",
  "tika-vin12t0:90_8": "yo sayaṁ bījagāmato hutvā aññampi bījagāmaṁ janeti,",
  "tika-vin12t0:90_9": "etarahi ambarukkhādiko.",
  "tika-vin12t0:90_10": "Yo pana sayaṁ bījagāmato ahutvāva aññaṁ bījagāmaṁ janeti,",
  "tika-vin12t0:90_11": "ādikappakāle ambarukkhādiko.",
  "tika-vin12t0:90_12": "Yo pana sayaṁ bījagāmato hutvā aññaṁ pana bījagāmaṁ na janeti,",
  "tika-vin12t0:90_13": "nīlavaṇṇo phalitakadalīrukkhādiko.",
  "tika-vin12t0:90_14": "Yo pana sayampi bījagāmato ahutvā aññampi bījagāmaṁ na janeti,",
  "tika-vin12t0:90_15": "idha vutto anantakasevālādikoti.",
  "tika-vin12t0:90_16": "Tattha catutthaṁ bhūtagāmaṁ sandhāya vuttaṁ “abhūtagāmamūlakattā tādisassa bījassā”ti.",
  "tika-vin12t0:90_17": "Ayaṁ pana tatiyabījagāmassa ca catutthabhūtagāmassa ca viseso –",
  "tika-vin12t0:90_18": "tatiyabījagāme mūlapaṇṇāni na paññāyanti,",
  "tika-vin12t0:90_19": "catutthabhūtagāme tāni paññāyantīti.",
  "tika-vin12t0:90_20": "Mūlapaṇṇānaṁ apaññāyanattā bījagāmoti vutto,",
  "tika-vin12t0:90_21": "tesaṁ paññāyanattā bhūtagāmoti vutto.",
  "tika-vin12t0:90_22": "Itarathā hi virodho bhaveyyāti.",
  "tika-vin12t0:90_23": "Attano vāde pācittiyabhāvato garukaṁ,",
  "tika-vin12t0:90_24": "mahāpaccariādīnaṁ vāde dukkaṭamattabhāvato lahukaṁ.",
  "tika-vin12t0:90_25": "Etanti ṭhānaṁ.",
  "tika-vin12t0:91_0": "Evaṁ udakaṭṭhaṁ dassetvā thalaṭṭhaṁ dassento āha “thalaṭṭhe”tiādi.",
  "tika-vin12t0:91_1": "Thalaṭṭhe vinicchayo evaṁ veditabboti yojanā.",
  "tika-vin12t0:91_2": "Tatthāti haritakhāṇūsu.",
  "tika-vin12t0:91_3": "Uddhaṁ vaḍḍhatīti navasākhāniggamanena chinnato upari vaḍḍhati.",
  "tika-vin12t0:91_4": "Soti khāṇu.",
  "tika-vin12t0:91_5": "Phalitāya kadaliyā khāṇu bījagāmena saṅgahitoti yojanā.",
  "tika-vin12t0:91_6": "Phalaṁ sañjātaṁ etissāti phalitā.",
  "tika-vin12t0:91_7": "Tathāti “bhūtagāmeneva saṅgahitā”ti padāni ākaḍḍhati.",
  "tika-vin12t0:91_8": "Yadāti yasmiṁ kāle.",
  "tika-vin12t0:91_9": "Ratanappamāṇāpīti hatthappamāṇāpi.",
  "tika-vin12t0:91_10": "Athāti apādānattho,",
  "tika-vin12t0:91_11": "tato rāsikaraṇato aññanti attho.",
  "tika-vin12t0:91_12": "Bhūmiyaṁ nikhaṇantīti sambandho.",
  "tika-vin12t0:91_13": "“Mūlesu ceva paṇṇesu cā”ti ettha casaddo samuccayatthova,",
  "tika-vin12t0:91_14": "na vikappatthoti āha “mūlamattesu panā”tiādi.",
  "tika-vin12t0:92_0": "Bījānīti mūlādibījāni.",
  "tika-vin12t0:92_1": "Ṭhapitāni hontīti sambandho.",
  "tika-vin12t0:92_2": "“Uparī”ti padena heṭṭhā mūlāni cāti atthaṁ nayena ñāpeti.",
  "tika-vin12t0:92_3": "Na aṅkure niggatamatteyeva,",
  "tika-vin12t0:92_4": "atha kho harite nīlapaṇṇavaṇṇe jāteyeva bhūtagāmasaṅgaho kātabboti āha “harite”tiādi.",
  "tika-vin12t0:92_5": "Tālaṭṭhīnaṁ mūlanti sambandho.",
  "tika-vin12t0:92_6": "Dantasūci viyāti hatthidantasūci viya.",
  "tika-vin12t0:92_7": "Yathā asampuṇṇabhūtagāmo tatiyo koṭṭhāso na āgato,",
  "tika-vin12t0:92_8": "na evaṁ amūlakabhūtagāmo.",
  "tika-vin12t0:92_9": "So pana āgatoyevāti āha “amūlakabhūtagāme”ti.",
  "tika-vin12t0:92_10": "Amūlikalatā viya amūlakabhūtagāme saṅgahaṁ gacchatīti attho.",
  "tika-vin12t0:93_0": "Vandākāti rukkhādanī.",
  "tika-vin12t0:93_1": "Sā hi sayaṁ rukkhaṁ nissāya jāyantīpi attano nissayānaṁ rukkhānaṁ adanattā bhakkhanattā vadīyati thutīyatīti “vandākā”ti vuccati.",
  "tika-vin12t0:93_2": "Aññā vāti vandākāya aññā vā.",
  "tika-vin12t0:93_3": "Tanti vandākādiṁ.",
  "tika-vin12t0:93_4": "Tatoti rukkhato.",
  "tika-vin12t0:93_5": "Vananti khuddako gaccho.",
  "tika-vin12t0:93_6": "Pagumboti mahāgaccho.",
  "tika-vin12t0:93_7": "Daṇḍakoti rukkho daṇḍayogato.",
  "tika-vin12t0:93_8": "Tassāpīti amūlikalatāyapi.",
  "tika-vin12t0:93_9": "Ayameva vinicchayoti vandākādikassa vinicchayo viya ayaṁ vinicchayo daṭṭhabboti yojanā.",
  "tika-vin12t0:93_10": "“Dve tīṇi pattānī”ti vuttattā ekapatto sañjāyantopi aggabījasaṅgahaṁ gacchatīti attho.",
  "tika-vin12t0:93_11": "“Anupasampannenā”ti padaṁ “littassā”ti pade kattā.",
  "tika-vin12t0:93_12": "Nidāghasamayeti gimhakāle.",
  "tika-vin12t0:93_13": "Abbohārikoti āpattiyā aṅganti na voharitabbo.",
  "tika-vin12t0:93_14": "Voharituṁ na arahatīti attho.",
  "tika-vin12t0:93_15": "Etanti abbohārikataṁ, “sace…pe…",
  "tika-vin12t0:93_16": "pamajjitabbā”ti vacanaṁ vā.",
  "tika-vin12t0:94_0": "Ahiṁ sappaṁ chādetīti ahicchattaṁ,",
  "tika-vin12t0:94_1": "taṁyeva ahicchattakaṁ.",
  "tika-vin12t0:94_2": "Yathākathañci hi byuppatti,",
  "tika-vin12t0:94_3": "ruḷhiyā atthavinicchayo.",
  "tika-vin12t0:94_4": "Tasmāti tato vikopanato.",
  "tika-vin12t0:94_5": "Tatthāti ahicchattake.",
  "tika-vin12t0:94_6": "Heṭṭhā “udakapappaṭako”ti vatvā idha “rukkhapappaṭikāyapī”ti vuttattā pappaṭakasaddo dviliṅgoti daṭṭhabbo.",
  "tika-vin12t0:94_7": "Tanti pappaṭikaṁ.",
  "tika-vin12t0:94_8": "Ṭhitaṁ niyyāsanti sambandho.",
  "tika-vin12t0:94_9": "Evaṁ “lagga”nti etthāpi.",
  "tika-vin12t0:94_10": "Hatthakukkuccenāti hatthalolena.",
  "tika-vin12t0:94_11": "“Chindantassāpī”ti pade hetu.",
  "tika-vin12t0:95_0": "Vāsatthikenāti vāsaṁ icchantena.",
  "tika-vin12t0:95_1": "“Ocināpetabbā”ti pade kattā.",
  "tika-vin12t0:95_2": "Uppāṭentehīti uddharantehi.",
  "tika-vin12t0:95_3": "Tesanti sāmaṇerānaṁ.",
  "tika-vin12t0:95_4": "Sākhaṁ gahitanti sambandho.",
  "tika-vin12t0:95_5": "Ṭhapitassa siṅgīverassāti yojanā.",
  "tika-vin12t0:96_0": "Chijjanakanti chijjanayuttaṁ,",
  "tika-vin12t0:96_1": "chijjanārahanti attho.",
  "tika-vin12t0:96_2": "“Caṅkamitaṭṭhānaṁ dassessāmī”ti iminā vattasīsena caṅkamanaṁ vaṭṭatīti dasseti.",
  "tika-vin12t0:96_3": "“Bhijjatī”ti iminā abhijjamāne gaṇṭhipi kātabboti dasseti.",
  "tika-vin12t0:96_4": "Dārumakkaṭakanti makkaṭassa hattho makkaṭo upacārena,",
  "tika-vin12t0:96_5": "makkaṭo viyāti makkaṭako,",
  "tika-vin12t0:96_6": "sadisatthe ko.",
  "tika-vin12t0:96_7": "Dārusaṅkhāto makkaṭako dārumakkaṭako.",
  "tika-vin12t0:96_8": "Taṁ ākoṭentīti sambandho.",
  "tika-vin12t0:96_9": "Aniyāmitattāti imanti aniyāmitattā vacanassa.",
  "tika-vin12t0:96_10": "Idaṁ mahāsāmaññaṁ,",
  "tika-vin12t0:96_11": "visesasāmaññampi vaṭṭatīti āha “nāmaṁ gahetvāpī”tiādi.",
  "tika-vin12t0:96_12": "Sabbanti sabbaṁ vacanaṁ.",
  "tika-vin12t0:97_0": "“Imaṁ jānātiādīsū”ti padaṁ “evamattho daṭṭhabbo”ti pade ādhāro.",
  "tika-vin12t0:97_1": "Imaṁ mūlabhesajjaṁ jānāti imaṁ mūlabhesajjaṁ yojituṁ jānāti yojanā.",
  "tika-vin12t0:97_2": "Ettāvatāti “imaṁ jānā”tiādivacanamattena.",
  "tika-vin12t0:97_3": "Kappiyanti samaṇavohārena,",
  "tika-vin12t0:97_4": "vohārassa vā yuttaṁ anurūpaṁ.",
  "tika-vin12t0:97_5": "Etthāti “kappiyaṁ kātabba”nti vacane.",
  "tika-vin12t0:97_6": "Nibbaṭṭabījamevāti phalato nibbaṭṭetvā visuṁ kataṁ bījaṁ eva.",
  "tika-vin12t0:97_7": "Tatthāti sutte.",
  "tika-vin12t0:97_8": "Karontena bhikkhunā kātabbanti yojanā.",
  "tika-vin12t0:97_9": "“Kappiyanti vatvāvā”ti iminā paṭhamaṁ katvā aggisatthanakhāni uddharitvā pacchā vattuṁ na vaṭṭatīti dasseti.",
  "tika-vin12t0:97_10": "Lohamayasatthassāti ayatambādilohamayassa satthassa.",
  "tika-vin12t0:97_11": "Tehīti manussādīnaṁ nakhehi.",
  "tika-vin12t0:97_12": "Tehīti assādīnaṁ khurehi.",
  "tika-vin12t0:97_13": "Tehīti hatthinakhehi.",
  "tika-vin12t0:97_14": "Yehīti nakhehi.",
  "tika-vin12t0:97_15": "Tatthajātakehipīti tasmiṁ satthe jātakehipi,",
  "tika-vin12t0:97_16": "nakhehīti sambandho.",
  "tika-vin12t0:98_0": "Tatthāti purimavacanāpekkhaṁ.",
  "tika-vin12t0:98_1": "“Kappiyaṁ karontenā”tiādivacanamapekkhati.",
  "tika-vin12t0:98_2": "“Ucchuṁ kappiyaṁ karissāmī”ti ucchumeva vijjhati, pageva.",
  "tika-vin12t0:98_3": "“Dāruṁ kappiyaṁ karissāmī”ti ucchuṁ vijjhati,",
  "tika-vin12t0:98_4": "“dāruṁ kappiyaṁ karissāmī”ti dārumeva vā vijjhati,",
  "tika-vin12t0:98_5": "vaṭṭati ekābaddhattāti vadanti.",
  "tika-vin12t0:98_6": "Tanti rajjuṁ vā valliṁ vā.",
  "tika-vin12t0:98_7": "Sabbaṁ khaṇḍanti sambandho.",
  "tika-vin12t0:98_8": "Tatthāti maricapakkesu.",
  "tika-vin12t0:98_9": "Kaṭāhanti ekāya bhājanavikatiyā nāmametaṁ.",
  "tika-vin12t0:98_10": "Idha pana bījānaṁ bhājanabhāvena taṁsadisattā phalapheggupi “kaṭāha”nti vuccati.",
  "tika-vin12t0:98_11": "Ekābaddhanti kaṭāhena ekato ābaddhaṁ.",
  "tika-vin12t0:99_0": "Tānīti tiṇāni.",
  "tika-vin12t0:99_1": "Tenāti rukkhapavaṭṭanādinā.",
  "tika-vin12t0:99_2": "Tatrāti tasmiṁ ṭhapanapātanaṭṭhāne.",
  "tika-vin12t0:99_3": "“Manussaviggahapārājikavaṇṇanāya”nti padaṁ “vutta”nti pade sāmaññādhāro.",
  "tika-vin12t0:99_4": "Bhikkhu ajjhotthaṭo hotīti sambandho.",
  "tika-vin12t0:99_5": "Opāteti āvāṭe.",
  "tika-vin12t0:99_6": "So hi avapatanaṭṭhānattā “opāto”ti vuccati.",
  "tika-vin12t0:99_7": "Rukkhanti ajjhotthaṭarukkhaṁ.",
  "tika-vin12t0:99_8": "Bhūminti opātathirabhūmiṁ.",
  "tika-vin12t0:99_9": "Jīvitahetūti nimittatthe paccattavacanaṁ,",
  "tika-vin12t0:99_10": "jīvitakāraṇāti attho.",
  "tika-vin12t0:99_11": "“Bhikkhunā”ti padaṁ “nikkhāmetu”nti pade bhāvakattā,",
  "tika-vin12t0:99_12": "kāritakattā vā.",
  "tika-vin12t0:99_13": "“Ajjhotthaṭabhikkhu”nti vā “opātabhikkhu”nti vā kāritakammaṁ ajjhāharitabbaṁ.",
  "tika-vin12t0:99_14": "Tatthāti anāpattibhāve,",
  "tika-vin12t0:99_15": "anāpattibhāvassa vā.",
  "tika-vin12t0:99_16": "Etassāti suttassa.",
  "tika-vin12t0:99_17": "Paro pana kāruññena karotīti sambandho.",
  "tika-vin12t0:99_18": "Etampīti kāruññampi.",
  "tika-vin12t0:99_19": "Hīti saccaṁ,",
  "tika-vin12t0:99_20": "yasmā vāti. Paṭhamaṁ.",
  "tika-vin12t0:100_0": "2. Aññavādakasikkhāpadaṁ",
  "tika-vin12t0:101_0": "94.",
  "tika-vin12t0:101_1": "Dutiye anācāranti acaritabbaṁ kāyavacīdvāravītikkamaṁ.",
  "tika-vin12t0:101_2": "Sabbanāmassa aniyamatthattā idha vacananti āha “aññena vacanena aññaṁ vacana”nti.",
  "tika-vin12t0:101_3": "Soti bhikkhu,",
  "tika-vin12t0:101_4": "vadatīti sambandho.",
  "tika-vin12t0:101_5": "Koti ko puggalo.",
  "tika-vin12t0:101_6": "Kinti kiṁ āpattiṁ.",
  "tika-vin12t0:101_7": "Kisminti kismiṁ vatthusmiṁ.",
  "tika-vin12t0:101_8": "Kinti kiṁ kammaṁ.",
  "tika-vin12t0:101_9": "Kanti kaṁ puggalaṁ.",
  "tika-vin12t0:101_10": "Kinti kiṁ vacanaṁ.",
  "tika-vin12t0:102_0": "Etthāti “ko āpanno”tiādipāḷiyaṁ.",
  "tika-vin12t0:102_1": "“Bhikkhūhī”ti padaṁ “vutto”ti pade kattā.",
  "tika-vin12t0:102_2": "Asāruppanti bhikkhūnaṁ asāruppaṁ.",
  "tika-vin12t0:102_3": "Esoti eso attho,",
  "tika-vin12t0:102_4": "vibhavoti attho.",
  "tika-vin12t0:102_5": "Etanti vatthu.",
  "tika-vin12t0:102_6": "Bhaṇanto vā hutvā aññenaññaṁ paṭicaratīti sambandho.",
  "tika-vin12t0:102_7": "Etthāti paṭicchannāsane.",
  "tika-vin12t0:102_8": "Sotanti sotadvāraṁ.",
  "tika-vin12t0:102_9": "Cakkhunti cakkhudvāraṁ.",
  "tika-vin12t0:103_0": "98.Aññanti pucchitatthato aññaṁ apucchitamatthaṁ.",
  "tika-vin12t0:103_1": "Bhāvappadhānoyaṁ kattuniddesoti āha “aññenaññaṁ paṭicaraṇassetaṁ nāma”nti.",
  "tika-vin12t0:103_2": "Tuṇhībhāvassāti abhāsanassa.",
  "tika-vin12t0:103_3": "Ātyūpasaggo luttaniddiṭṭhoti āha “āropetū”ti.",
  "tika-vin12t0:103_4": "Evaṁ “aropite”ti etthapi.",
  "tika-vin12t0:103_5": "Tenāha “anāropite”ti.",
  "tika-vin12t0:104_0": "101.Tanti aññavādakavihesakaropanakammaṁ. Assāti bhaveyya, hoti vā.",
  "tika-vin12t0:105_0": "102.Kinti kiṁ vacanaṁ.",
  "tika-vin12t0:105_1": "Yenāti yena byādhinā kathetuṁ na sakkoti,",
  "tika-vin12t0:105_2": "tādiso byādhi mukhe hotīti yojanā.",
  "tika-vin12t0:105_3": "Tappaccayāti tato kathitakāraṇāti. Dutiyaṁ.",
  "tika-vin12t0:106_0": "3. Ujjhāpanakasikkhāpadaṁ",
  "tika-vin12t0:107_0": "103.",
  "tika-vin12t0:107_1": "Tatiye bhikkhū ujjhāpentīti ettha “bhikkhū”ti kāritakammattā karaṇatthe upayogavacananti āha “tehi bhikkhūhī”ti.",
  "tika-vin12t0:107_2": "Okāraviparīto ukāroti ca jhesaddo ñāṇatthoti ca dassento āha “avajānāpentī”ti.",
  "tika-vin12t0:107_3": "“Taṁ āyasmanta”nti padaṁ “avajānāpentī”ti pade dhātukammaṁ.",
  "tika-vin12t0:107_4": "Anekatthattā dhātūnaṁ jhesaddo olokanattho ca cintanattho ca hoti,",
  "tika-vin12t0:107_5": "tenāha “olokāpentī”tiādi.",
  "tika-vin12t0:107_6": "Etthāti “bhikkhū ujjhāpentī”ti pade.",
  "tika-vin12t0:107_7": "Chandāyāti chandatthaṁ.",
  "tika-vin12t0:107_8": "Yesaṁ senāsanāni ca paññapeti,",
  "tika-vin12t0:107_9": "bhattāni ca uddisati,",
  "tika-vin12t0:107_10": "tesaṁ attani pematthanti attho.",
  "tika-vin12t0:107_11": "Aṭṭhakathāyaṁ pana “chandāyāti chandenā”ti vuttaṁ.",
  "tika-vin12t0:107_12": "Iminā liṅgavipallāsanayo vutto.",
  "tika-vin12t0:107_13": "Paresaṁ attano pemenāti attho.",
  "tika-vin12t0:107_14": "Pakkhapātenāti attano pakkhe pātāpanena.",
  "tika-vin12t0:108_0": "105.",
  "tika-vin12t0:108_1": "Ujjhāpenti anenāti ujjhāpanakaṁ.",
  "tika-vin12t0:108_2": "Khiyyanti anenāti khiyyanakanti dassento āha “yena vacanenā”tiādi.",
  "tika-vin12t0:109_0": "106.",
  "tika-vin12t0:109_1": "Upasampannaṁ saṅghena sammataṁ maṅkukattukāmoti sambandhaṁ dassento āha “upasampannaṁ saṅghena sammata”ntiādi.",
  "tika-vin12t0:109_2": "Sambajjhanaṁ sambandho,",
  "tika-vin12t0:109_3": "kātabboti yojanā.",
  "tika-vin12t0:109_4": "Upasampannassa saṅghena sammatassa avaṇṇaṁ kattukāmo ayasaṁ kattukāmoti vibhattivipariṇāmena sambandhaṁ dassento āha “vibhattivipariṇāmo kātabbo”ti.",
  "tika-vin12t0:109_5": "“Vasenā”ti padaṁ vibhattivipariṇāmo kātabbo”ti pade visesanaṁ.",
  "tika-vin12t0:109_6": "Yasmā viseso natthi,",
  "tika-vin12t0:109_7": "tasmā katanti yojanā.",
  "tika-vin12t0:109_8": "Tanti “khiyyanaka”nti padaṁ.",
  "tika-vin12t0:109_9": "So ca bhikkhūti ujjhāpanako ca khiyyanako ca so ca bhikkhu.",
  "tika-vin12t0:109_10": "Athāti tasmā ujjhāpanakakhiyyanakakarattā.",
  "tika-vin12t0:109_11": "Assāti bhikkhuno.",
  "tika-vin12t0:109_12": "Assāti bhaveyya.",
  "tika-vin12t0:110_0": "“Upasampanna”nti padaṁ “ujjhāpetī”ti pade dhātukammaṁ “anupasampanna”nti padaṁ kāritakammaṁ,",
  "tika-vin12t0:110_1": "“anupasampanna”nti padaṁ “ujjhāpetī”ti kāritakiriyaṁ apekkhitvā kammaṁ hoti.",
  "tika-vin12t0:110_2": "“Khiyyatī”ti suddhakiriyāya apekkhāya vibhattivipallāso hotīti āha “tassa vā”tiādi.",
  "tika-vin12t0:110_3": "Tassāti anupasampannassa santiketi sambandho.",
  "tika-vin12t0:110_4": "Tanti saṅghena sammataṁ upasampannaṁ.",
  "tika-vin12t0:110_5": "“Saṅghena asammata”nti ettha na apalokanakammena asammataṁ,",
  "tika-vin12t0:110_6": "kammavācāya pana asammatanti āha “kammavācāyā”tiādi.",
  "tika-vin12t0:110_7": "Dve tayo hutvā kammavācāya sammanitumasakkuṇeyyattā asammatanti ca dassento āha “yatrā”tiādi.",
  "tika-vin12t0:110_8": "Yatrāti yasmiṁ vihāre.",
  "tika-vin12t0:110_9": "“Anupasampannaṁ saṅghena sammata”nti ettha anupasampannassa sammutiyo dātumasakkuṇeyyattā pubbavohāravasena",
  "tika-vin12t0:110_10": "sammatanti vuttanti dassento āha “kiñcāpī”tiādi.",
  "tika-vin12t0:110_11": "Tanti anupasampannabhāve ṭhitaṁ.",
  "tika-vin12t0:110_12": "Byattassāti viyattassa.",
  "tika-vin12t0:110_13": "Saṅghena vā katoti yojanāti. Tatiyaṁ.",
  "tika-vin12t0:111_0": "4. Paṭhamasenāsanasikkhāpadaṁ",
  "tika-vin12t0:112_0": "108.",
  "tika-vin12t0:112_1": "Catutthe himameva himanto,",
  "tika-vin12t0:112_2": "himante niyutto hemantiko,",
  "tika-vin12t0:112_3": "kāloti āha “hemantakāle”ti.",
  "tika-vin12t0:112_4": "Otāpentā pakkamiṁsūti sambandho.",
  "tika-vin12t0:112_5": "Kālasaddassa sambandhisaddattā sambandhāpekkhoti āha “yassa kassacī”ti.",
  "tika-vin12t0:112_6": "Himavassenāti himena ca vassena ca.",
  "tika-vin12t0:113_0": "110.",
  "tika-vin12t0:113_1": "“Vassiko”ti na saṅketāti avassikasaṅketā.",
  "tika-vin12t0:113_2": "“Aṭṭha māse”ti sāmaññato vuttepi “avassikasaṅkete”ti visesitattā hemantikagimhikamāsāyeva gahetabbāti āha “cattāro hemantike”tiādi.",
  "tika-vin12t0:113_3": "Yatthāti yasmiṁ rukkhe.",
  "tika-vin12t0:113_4": "Na ūhadantīti sambandho.",
  "tika-vin12t0:113_5": "“Kākā vā”ti ettha vāsaddo sampiṇḍanattho.",
  "tika-vin12t0:113_6": "Tenāha “aññe vā sakuntā”ti.",
  "tika-vin12t0:113_7": "Tasmāti yasmā anujānāti, tasmā.",
  "tika-vin12t0:113_8": "Yatthāti yasmiṁ rukkhe,",
  "tika-vin12t0:113_9": "vissamitvā gacchantīti yojanā.",
  "tika-vin12t0:113_10": "Yasminti rukkhe,",
  "tika-vin12t0:113_11": "katvā vasantīti yojanā.",
  "tika-vin12t0:113_12": "Aṭṭha māse evāti sambhavato āha “yesu janapadesū”tiādi.",
  "tika-vin12t0:113_13": "Tesupīti janapadesupi.",
  "tika-vin12t0:113_14": "Avassikasaṅkete evāti sambhavato āha “yatthā”tiādi.",
  "tika-vin12t0:113_15": "Yatthāti yesu janapadesu.",
  "tika-vin12t0:113_16": "“Vigatavalāhakaṁ visuddhaṁ nabhaṁ hotī”ti iminā sace avigatavalāhakaṁ avisuddhaṁ nabhaṁ hoti,",
  "tika-vin12t0:113_17": "nikkhipituṁ na vaṭṭatīti dīpeti.",
  "tika-vin12t0:113_18": "“Evarūpe kāle”ti padaṁ “nikkhipituṁ vaṭṭatī”ti pade ādhāro.",
  "tika-vin12t0:114_0": "Abbhokāsikenāpīti abbhokāsadhutaṅgayuttenāpi.",
  "tika-vin12t0:114_1": "Pisaddo rukkhamūlikassa apekkhako.",
  "tika-vin12t0:114_2": "Vattaṁ vitthārento āha “tassa hī”tiādi.",
  "tika-vin12t0:114_3": "Tassāti abbhokāsikassa.",
  "tika-vin12t0:114_4": "Hisaddo vitthārajotako.",
  "tika-vin12t0:114_5": "Tatthevāti puggalikamañcakeyeva.",
  "tika-vin12t0:114_6": "Saṅghikaṁ mañcanti sambandho.",
  "tika-vin12t0:114_7": "Vītamañcakoti vāyitamañcako.",
  "tika-vin12t0:114_8": "Tasminti vītamañcake.",
  "tika-vin12t0:114_9": "Purāṇamañcako nassantopi anagghoti āha “purāṇamañcako gahetabbo”ti.",
  "tika-vin12t0:114_10": "Cammena avanahitabboti onaddho,",
  "tika-vin12t0:114_11": "so eva onaddhako.",
  "tika-vin12t0:114_12": "Gahetvā ca pana paññapetvā nipajjituṁ na vaṭṭatīti yojanā.",
  "tika-vin12t0:114_13": "Asamayeti vassikasaṅkhāte akāle.",
  "tika-vin12t0:114_14": "Catugguṇenāpīti catupaṭalenapi.",
  "tika-vin12t0:114_15": "Vaṭṭanti valāhakā āvaṭṭanti asmiṁ samayeti vaṭṭulo,",
  "tika-vin12t0:114_16": "so eva vaṭṭaliko,",
  "tika-vin12t0:114_17": "sattāhaṁ vaṭṭaliko,",
  "tika-vin12t0:114_18": "sattāho vā vaṭṭaliko sattāhavaṭṭaliko,",
  "tika-vin12t0:114_19": "so ādi yesaṁ tānīti sattāhavaṭṭalikādīni.",
  "tika-vin12t0:114_20": "Ādisaddena sattāhato ūnādhikāni gahetabbāni.",
  "tika-vin12t0:114_21": "Kāyānugatikattāti kāyaṁ anugamakattā kāyasadisattāti attho.",
  "tika-vin12t0:115_0": "Paṇṇakuṭīsūti paṇṇena chāditakuṭīsu.",
  "tika-vin12t0:115_1": "Sabhāgabhikkhūnanti attanā sabhāgabhikkhūnaṁ,",
  "tika-vin12t0:115_2": "santikanti sambandho.",
  "tika-vin12t0:115_3": "Anovassake ṭhāneti yojanā.",
  "tika-vin12t0:115_4": "Laggetvāti lambetvā,",
  "tika-vin12t0:115_5": "ayameva vā pāṭho.",
  "tika-vin12t0:115_6": "“Sammajjani”nti padaṁ “gahetvā”ti pade avuttakammaṁ,",
  "tika-vin12t0:115_7": "“ṭhapetabbā”ti pade vuttakammaṁ.",
  "tika-vin12t0:115_8": "Dhovitvāti sammajjaniṁ suddhaṁ katvā.",
  "tika-vin12t0:115_9": "Uposathāgārādīsūtiādisaddena pariveṇādīni gahetabbāni.",
  "tika-vin12t0:116_0": "Yo pana bhikkhu gantukāmo hoti,",
  "tika-vin12t0:116_1": "tenāti yojanā.",
  "tika-vin12t0:116_2": "Tatthāti sālāyaṁ.",
  "tika-vin12t0:116_3": "Yattha katthacīti yasmiṁ kismiñci ṭhāne.",
  "tika-vin12t0:116_4": "Pākatikaṭṭhāneti pakatiyā gahitaṭṭhāne.",
  "tika-vin12t0:116_5": "Tatra tatrevāti tesu tesu cetiyaṅgaṇādīsuyeva.",
  "tika-vin12t0:116_6": "Asanasālanti asanti bhakkhanti assaṁ sālāyanti asanā,",
  "tika-vin12t0:116_7": "asanā ca sā sālā ceti asanasālā,",
  "tika-vin12t0:116_8": "bhojanasālāti attho.",
  "tika-vin12t0:116_9": "Tatrāti tassa sammajjantassa,",
  "tika-vin12t0:116_10": "tasmiṁ “vattaṁ jānitabba”nti pāṭhe vā.",
  "tika-vin12t0:116_11": "Majjhatoti pavittato,",
  "tika-vin12t0:116_12": "suddhaṭṭhānatoti attho.",
  "tika-vin12t0:116_13": "Pādaṭṭhānābhimukhāti sammajjantassa pādaṭṭhānaṁ abhimukhā.",
  "tika-vin12t0:116_14": "Vālikā haritabbāti paṁsu ca vālikā ca apanetabbā.",
  "tika-vin12t0:116_15": "Sammuñcanīsalākāya paraṁ pelletabbāti adhippāyo.",
  "tika-vin12t0:116_16": "Bahīti sammajjitabbatalato bahi.",
  "tika-vin12t0:117_0": "111.Masārakotīti ettha itisaddo nāmapariyāyo,",
  "tika-vin12t0:117_1": "masārako nāmāti attho.",
  "tika-vin12t0:117_2": "Evaṁ bundikābaddhotītiādīsupi.",
  "tika-vin12t0:117_3": "Pāde masitvā vijjhitvā tattha aṭaniyo pavesetabbā etthāti masārako.",
  "tika-vin12t0:117_4": "Bundo eva bundiko, pādo,",
  "tika-vin12t0:117_5": "tasmiṁ ābaddhā bandhitā aṭanī yassāti bundikābaddho.",
  "tika-vin12t0:117_6": "Kuḷīrassa pādo viya pādo yassāti kuḷīrapādako,",
  "tika-vin12t0:117_7": "yathā kuḷīro vaṅkapādo hoti,",
  "tika-vin12t0:117_8": "evaṁ vaṅkapādoti vuttaṁ hoti.",
  "tika-vin12t0:117_9": "Āhacca aṅge vijjhitvā tattha pavesito pādo yassāti āhaccapādako.",
  "tika-vin12t0:117_10": "Āṇinti aggakhilaṁ.",
  "tika-vin12t0:117_11": "Mañcati puggalaṁ dhāretīti mañco.",
  "tika-vin12t0:117_12": "Pīṭhati visamadukkhaṁ hiṁsatīti pīṭhaṁ.",
  "tika-vin12t0:117_13": "Paṇavoti eko tūriyaviseso,",
  "tika-vin12t0:117_14": "tassa saṇṭhānaṁ katvāti attho.",
  "tika-vin12t0:117_15": "Tañhi etarahi buddhapaṭimassa pallaṅkasaṇṭhānaṁ hoti.",
  "tika-vin12t0:117_16": "Tanti kocchaṁ.",
  "tika-vin12t0:117_17": "Karonti kirāti sambandho.",
  "tika-vin12t0:117_18": "Etthāti senāsanaparibhoge.",
  "tika-vin12t0:117_19": "Hīti saccaṁ.",
  "tika-vin12t0:117_20": "Tanti kocchaṁ mahagghaṁ hoti,",
  "tika-vin12t0:117_21": "mahagghattā bhaddapīṭhantipi vuccati.",
  "tika-vin12t0:117_22": "Yenāti yena bhikkhunā.",
  "tika-vin12t0:117_23": "“Thāmamajjhimassā”ti padena pamāṇamajjhimaṁ nivatteti.",
  "tika-vin12t0:118_0": "Etthāti “anāpucchaṁ vā gaccheyyā”ti pade.",
  "tika-vin12t0:118_1": "Thero āṇāpetīti yojanā.",
  "tika-vin12t0:118_2": "Āṇāpetīti ca āṇa-",
  "tika-vin12t0:118_3": "dhātuyā eva pesanasaṅkhātassa hetvatthassa vācakattā ṇāpesaddo svatthova.",
  "tika-vin12t0:118_4": "Soti daharo.",
  "tika-vin12t0:118_5": "Tathāti yathā therena vutto,",
  "tika-vin12t0:118_6": "tathā katvāti attho.",
  "tika-vin12t0:118_7": "Tatthāti divāṭṭhāne,",
  "tika-vin12t0:118_8": "mañcapīṭhe vā.",
  "tika-vin12t0:118_9": "Tatoti ṭhapanakālato.",
  "tika-vin12t0:118_10": "Paribundheti hiṁ setīti palibodho,",
  "tika-vin12t0:118_11": "parisaddo upasaggo,",
  "tika-vin12t0:118_12": "so vikāravasena aññathā jāto.",
  "tika-vin12t0:118_13": "So palibodho aññattha āvāsādiko,",
  "tika-vin12t0:118_14": "idha pana santharāpitamañcādiko.",
  "tika-vin12t0:118_15": "Sāyanti sāyanhe,",
  "tika-vin12t0:118_16": "bhummatthe cetaṁ upayogavacanaṁ.",
  "tika-vin12t0:118_17": "Thero bhaṇatīti sambandho.",
  "tika-vin12t0:118_18": "Tatthāti mañcapīṭhe.",
  "tika-vin12t0:118_19": "“Bālo hotī”ti vatvā tassa atthaṁ dassento āha “anuggahitavatto”ti.",
  "tika-vin12t0:118_20": "Anuggahitaṁ vattaṁ yenāti anuggahitavatto, thero.",
  "tika-vin12t0:118_21": "Tajjetīti ubbejeti.",
  "tika-vin12t0:118_22": "Tasminti dahare.",
  "tika-vin12t0:118_23": "Assāti therassa.",
  "tika-vin12t0:119_0": "Āṇattikkhaṇeyevāti therassa pesanakkhaṇeyeva.",
  "tika-vin12t0:119_1": "Daharo vadatīti yojanā.",
  "tika-vin12t0:119_2": "“Thero”ti padaṁ “vatvā gacchatī”ti padadvaye kattā,",
  "tika-vin12t0:119_3": "“kāretabbo”ti pade kammaṁ.",
  "tika-vin12t0:119_4": "Nanti mañcapīṭhaṁ,",
  "tika-vin12t0:119_5": "“paññapetvā”tipadamapekkhiya evaṁ vuttaṁ.",
  "tika-vin12t0:119_6": "Nanti daharaṁ vā.",
  "tika-vin12t0:119_7": "“Vatvā”ti padamapekkhiya evaṁ vuttaṁ.",
  "tika-vin12t0:119_8": "Tatthevāti mañcapīṭheyeva.",
  "tika-vin12t0:119_9": "Assāti therassa.",
  "tika-vin12t0:119_10": "Tatthāti divāṭṭhāne.",
  "tika-vin12t0:119_11": "Bhojanasālato aññattha gacchantoti bhojanasālato nikkhamitvā mañcapīṭhapaññāpanaṭṭhānato aññaṁ ṭhānaṁ gacchanto,",
  "tika-vin12t0:119_12": "theroti yojanā.",
  "tika-vin12t0:119_13": "Tatthevāti divāṭṭhāneyeva.",
  "tika-vin12t0:119_14": "Yatricchatīti yaṁ ṭhānaṁ gantumicchatīti attho.",
  "tika-vin12t0:119_15": "Antarasannipāteti sakalaṁ ahorattaṁ asannipātetvā antare sannipāte satīti yojanā.",
  "tika-vin12t0:120_0": "Tatthāti tasmiṁ ṭhāne.",
  "tika-vin12t0:120_1": "Āgantukā gaṇhantīti sambandho.",
  "tika-vin12t0:120_2": "Tatoti gaṇhanato.",
  "tika-vin12t0:120_3": "Tesanti āgantukānaṁ.",
  "tika-vin12t0:120_4": "Yehīti āvāsiko vā hotu,",
  "tika-vin12t0:120_5": "āgantuko vā,",
  "tika-vin12t0:120_6": "yehi bhikkhūhi.",
  "tika-vin12t0:120_7": "Teti nisinnakabhikkhū.",
  "tika-vin12t0:120_8": "Uddhaṁ pāḷipāṭhaṁ sāreti pavattetīti ussārako.",
  "tika-vin12t0:120_9": "Dhammakathāyaṁ sādhūti dhammakathiko.",
  "tika-vin12t0:120_10": "Tasminti ussārake vā dhammakathike vā.",
  "tika-vin12t0:120_11": "Ahorattanti aho ca ratti ca ahorattaṁ,",
  "tika-vin12t0:120_12": "accantasaṁyogapadaṁ.",
  "tika-vin12t0:120_13": "Itarasminti paṭhamaṁ nisinnabhikkhuto aññasmiṁ bhikkhumhīti yojanā.",
  "tika-vin12t0:120_14": "Antoupacāraṭṭheyevāti leḍḍupātasaṅkhātassa upacārassa anto ṭhiteyeva,",
  "tika-vin12t0:120_15": "anādare cetaṁ bhummaṁ.",
  "tika-vin12t0:120_16": "Sabbatthāti āpattivāraanāpattivāresu.",
  "tika-vin12t0:121_0": "112.",
  "tika-vin12t0:121_1": "Cimilikaṁ vātiādīsu vinicchayo evaṁ veditabboti yojanā.",
  "tika-vin12t0:121_2": "Tanti cimilikattharaṇaṁ.",
  "tika-vin12t0:121_3": "Uttari attharitabbanti uttarattharaṇanti dassento āha “uttarattharaṇaṁ nāmā”tiādi.",
  "tika-vin12t0:121_4": "Bhūmiyanti sudhādiparikammena akatāyaṁ pakatibhūmiyaṁ.",
  "tika-vin12t0:121_5": "Cammakhaṇḍoti ettha cammaṁyeva ante khaṇḍattā chinnattā cammakhaṇḍoti vuccati.",
  "tika-vin12t0:121_6": "Nanu sīhacammādīni na kappantīti āha “aṭṭhakathāsu hī”tiādi.",
  "tika-vin12t0:121_7": "Hīti saccaṁ.",
  "tika-vin12t0:121_8": "Tasmāti yasmā na dissati, tasmā.",
  "tika-vin12t0:121_9": "Pariharaṇeyevāti attano santakanti paricchinditvā,",
  "tika-vin12t0:121_10": "puggalikanti vā pariggahetvā taṁ taṁ ṭhānaṁ haraṇeyeva.",
  "tika-vin12t0:121_11": "Pādo puñchīyati sodhīyati etāyāti pādapuñchanīti katvā rajjupilotikāyo pādapuñchanīti vuccatīti āha “pādapuñchanī nāmā”tiādi.",
  "tika-vin12t0:121_12": "Mayasaddalopaṁ katvā phalakapīṭhanti vuttanti āha “phalakapīṭhaṁ nāma phalakamayaṁ pīṭha”nti.",
  "tika-vin12t0:121_13": "Phalakañca pīṭhañca phalakapīṭhanti vā dassetuṁ vuttaṁ “atha vā”ti.",
  "tika-vin12t0:121_14": "Etenāti “phalakapīṭha”nti padena.",
  "tika-vin12t0:121_15": "“Saṅgahita”nti pade karaṇaṁ, kattā vā.",
  "tika-vin12t0:121_16": "Bījanipattakanti caturassabījanīyeva sakuṇapattasadisattā bījanipattakaṁ,",
  "tika-vin12t0:121_17": "sadisatthe ko.",
  "tika-vin12t0:121_18": "“Ajjhokāse”ti padaṁ “pacitvā”ti pade ādhāro.",
  "tika-vin12t0:121_19": "Aggisālāyanti agginā pacanasālāyaṁ.",
  "tika-vin12t0:121_20": "Pabbhāreti leṇasadise pabbhāre.",
  "tika-vin12t0:121_21": "Yatthāti yasmiṁ ṭhāne.",
  "tika-vin12t0:122_0": "Yasminti puggale. “Attano puggalikamiva hotī”ti iminā anāpattīti dasseti.",
  "tika-vin12t0:123_0": "113.",
  "tika-vin12t0:123_1": "Yo bhikkhu vā lajjī hoti,",
  "tika-vin12t0:123_2": "tathārūpaṁ bhikkhuṁ vā ti yojanā.",
  "tika-vin12t0:123_3": "“Lajjī hotī”ti vatvā tassa atthaṁ dassento āha “attano palibodhaṁ viya maññatī”ti.",
  "tika-vin12t0:123_4": "Yoti āpucchako bhikkhu.",
  "tika-vin12t0:123_5": "“Kenaci upaddutaṁ hotī”ti saṅkhepena vuttamatthaṁ vitthārento āha “sacepi hī”tiādi.",
  "tika-vin12t0:123_6": "Hisaddo vitthārajotako.",
  "tika-vin12t0:123_7": "Vuḍḍhataro bhikkhu gaṇhātīti sambandho.",
  "tika-vin12t0:123_8": "Taṁ padesanti senāsanaṭṭhapitaṭṭhānaṁ.",
  "tika-vin12t0:123_9": "Āpadāsūti vipattīsūti.",
  "tika-vin12t0:123_10": "Catutthaṁ.",
  "tika-vin12t0:124_0": "5. Dutiyasenāsanasikkhāpadaṁ",
  "tika-vin12t0:125_0": "116.",
  "tika-vin12t0:125_1": "Pañcame mañcakabhisīti mañce attharitabbo mañcako,",
  "tika-vin12t0:125_2": "soyeva bhisīti mañcakabhisi.",
  "tika-vin12t0:125_3": "Evaṁ pīṭhakabhisipi.",
  "tika-vin12t0:125_4": "Pāvāro kojavoti dveyeva paccattharaṇanti vuttāti āha “pāvāro”tiādi.",
  "tika-vin12t0:125_5": "Vuttanti aṭṭhakathāsu vuttaṁ.",
  "tika-vin12t0:125_6": "Dutiyātikkameti dutiyapādātikkame.",
  "tika-vin12t0:125_7": "Senāsanatoti sace ekaṁ senāsanaṁ hoti, tato.",
  "tika-vin12t0:125_8": "Atha bahūni senāsanāni honti,",
  "tika-vin12t0:125_9": "sabbapacchimasenāsanato.",
  "tika-vin12t0:125_10": "Eko leḍḍupāto senāsanassa upacāro hoti,",
  "tika-vin12t0:125_11": "eko parikkhepārahoti āha “dve leḍḍupātā”ti.",
  "tika-vin12t0:126_0": "Sace bhikkhu, sāmaṇero,",
  "tika-vin12t0:126_1": "ārāmiko cāti tayo honti,",
  "tika-vin12t0:126_2": "bhikkhuṁ anāpucchitvā sāmaṇero vā ārāmiko vā na āpucchitabbo.",
  "tika-vin12t0:126_3": "Atha sāmaṇero,",
  "tika-vin12t0:126_4": "ārāmiko cāti dve honti,",
  "tika-vin12t0:126_5": "sāmaṇeraṁ anāpucchitvā ārāmikova na āpucchitabboti dassento āha “bhikkhumhi satī”tiādi.",
  "tika-vin12t0:126_6": "Tīsupi asantesu āpucchitabbavidhiṁ dassetuṁ vuttaṁ “tasmimpi asatī”tiādi.",
  "tika-vin12t0:126_7": "Yenāti upāsakena,",
  "tika-vin12t0:126_8": "“kārito”ti pade kattā.",
  "tika-vin12t0:126_9": "Tassāti vihārasāmikassa.",
  "tika-vin12t0:126_10": "Tasmimpi asati gantabbanti yojanā.",
  "tika-vin12t0:126_11": "Pāsāṇesūti pāsāṇaphalakesu.",
  "tika-vin12t0:126_12": "Sace ussahatīti sace sakkoti.",
  "tika-vin12t0:126_13": "Ussahantena bhikkhunā ṭhapetabbanti yojanā.",
  "tika-vin12t0:126_14": "Tepīti upāsakāpi,",
  "tika-vin12t0:126_15": "na sampaṭicchantīti sambandho.",
  "tika-vin12t0:126_16": "Tatthāti dārubhaṇḍādīsu.",
  "tika-vin12t0:127_0": "Paricchedākārena veṇīyati dissatīti pariveṇaṁ.",
  "tika-vin12t0:127_1": "“Atha kho”ti padaṁ “veditabba”nti pade arucilakkhaṇaṁ.",
  "tika-vin12t0:127_2": "“Āsanne”ti iminā upacārasaddassa upaṭṭhānatthaaññaropanatthe nivatteti.",
  "tika-vin12t0:127_3": "Yasmā vammikarāsiyeva hoti,",
  "tika-vin12t0:127_4": "tasmāti yojanā.",
  "tika-vin12t0:127_5": "Upacinantīti upacikā,",
  "tika-vin12t0:127_6": "tāhi nimittabhūtāhi palujjati nassatīti attho.",
  "tika-vin12t0:127_7": "Senāsananti vihāraṁ.",
  "tika-vin12t0:127_8": "Khāyitunti khādituṁ,",
  "tika-vin12t0:127_9": "ayameva vā pāṭho.",
  "tika-vin12t0:127_10": "Tanti mañcapīṭhaṁ.",
  "tika-vin12t0:127_11": "Mañcapīṭhaṁ vihāre apaññapetvā vihārūpacāre paññāpanassa visesaphalaṁ dassetuṁ āha “vihārūpacāre panā”tiādi.",
  "tika-vin12t0:127_12": "Vihārūpacāre paññapitanti sambandho.",
  "tika-vin12t0:128_0": "118.",
  "tika-vin12t0:128_1": "“Gacchantenā”ti padaṁ “gantabba”nti pade kattā.",
  "tika-vin12t0:128_2": "Tathevāti yathā purimabhikkhu karoti, tatheva.",
  "tika-vin12t0:128_3": "Vasantena bhikkhunā paṭisāmetabbanti yojanā.",
  "tika-vin12t0:128_4": "Rattiṭṭhānanti rattiṁ vasanaṭṭhānaṁ.",
  "tika-vin12t0:129_0": "Yā dīghasālā vā yā paṇṇasālā vā upacikānaṁ uṭṭhānaṭṭhānaṁ hoti,",
  "tika-vin12t0:129_1": "tatoti yojanā.",
  "tika-vin12t0:129_2": "Tasminti dīghasālādike.",
  "tika-vin12t0:129_3": "Hīti saccaṁ, yasmā vā,",
  "tika-vin12t0:129_4": "santiṭṭhantīti sambandho.",
  "tika-vin12t0:129_5": "Siluccayoti pabbato,",
  "tika-vin12t0:129_6": "tasmiṁ leṇaṁ siluccayaleṇaṁ,",
  "tika-vin12t0:129_7": "pabbataguhāti attho.",
  "tika-vin12t0:129_8": "Upacikāsaṅkāti upacikānaṁ uṭṭhānaṭṭhānanti āsaṅkā.",
  "tika-vin12t0:129_9": "Tatoti pāsāṇapiṭṭhiyaṁ vā pāsāṇathambhesu vā katasenāsanādito.",
  "tika-vin12t0:129_10": "Āgantuko yo bhikkhu anuvattanto vasatīti sambandho.",
  "tika-vin12t0:129_11": "Soti āgantuko bhikkhu.",
  "tika-vin12t0:129_12": "Puna soti āgantuko bhikkhuyeva.",
  "tika-vin12t0:129_13": "Tatoti gahetvā issariyena vasanato.",
  "tika-vin12t0:129_14": "Ubhopīti āvāsikopi āgantukopi dve bhikkhū.",
  "tika-vin12t0:129_15": "Tesūti dvīsu tīsu.",
  "tika-vin12t0:129_16": "Pacchimassāti sabbapacchimassa.",
  "tika-vin12t0:129_17": "Ābhogenāti ābhogamattena mutti natthi,",
  "tika-vin12t0:129_18": "āpucchitabbamevāti adhippāyo.",
  "tika-vin12t0:129_19": "Aññatoti aññāvāsato.",
  "tika-vin12t0:129_20": "Aññatrāti aññasmiṁ āvāse.",
  "tika-vin12t0:129_21": "Tatthevāti ānītāvāseyeva.",
  "tika-vin12t0:129_22": "Tenāti vuḍḍhatarena,",
  "tika-vin12t0:129_23": "“sampaṭicchite”ti pade kattā.",
  "tika-vin12t0:129_24": "Sampaṭicchiteti vuḍḍhatarena sampaṭicchitepi itarassa gantuṁ vaṭṭati āpucchitattāti vadanti.",
  "tika-vin12t0:129_25": "Naṭṭhaṁ vāti naṭṭhe vā senāsane sati gīvā na hotīti yojanā.",
  "tika-vin12t0:129_26": "Aññassāti avissāsikapuggalassa.",
  "tika-vin12t0:129_27": "Naṭṭhānīti naṭṭhesu mañcapīṭhesu santesu.",
  "tika-vin12t0:130_0": "Vuḍḍhataro bhikkhu ca issariyo ca yakkho ca sīho ca vāḷamigo ca kaṇhasappo ca vuḍḍha…pe…",
  "tika-vin12t0:130_1": "kaṇhasappā,",
  "tika-vin12t0:130_2": "te ādayo yesaṁ teti vuḍḍha…pe…",
  "tika-vin12t0:130_3": "kaṇhasappādayo, tesu.",
  "tika-vin12t0:130_4": "Ādisaddena petādayo saṅgaṇhāti.",
  "tika-vin12t0:130_5": "Yatthāti yasmiṁ ṭhāne.",
  "tika-vin12t0:130_6": "Assāti bhikkhuno.",
  "tika-vin12t0:130_7": "“Palibuddho”ti padassa atthaṁ dassetuṁ vuttaṁ “upadduto”ti. Pañcamaṁ.",
  "tika-vin12t0:131_0": "6. Anupakhajjasikkhāpadaṁ",
  "tika-vin12t0:132_0": "119.",
  "tika-vin12t0:132_1": "Chaṭṭhe rūmbhitvāti nivāretvā,",
  "tika-vin12t0:132_2": "āvaraṇaṁ katvāti attho.",
  "tika-vin12t0:132_3": "Vassaggenāti vassagaṇanāya.",
  "tika-vin12t0:132_4": "Anupakhajjāti ettha khada hiṁsāyanti dhātupāṭhesu (saddanītidhātumālāyaṁ 15 dakārantadhātu) vuttattā khadasaddo hiṁsattho hoti.",
  "tika-vin12t0:132_5": "Anusamīpaṁ upagantvā khadanaṁ hiṁ sanaṁ nāma anusamīpaṁ pavisanamevāti dassento āha “anupavisitvā”ti.",
  "tika-vin12t0:133_0": "120.",
  "tika-vin12t0:133_1": "“Jāna”nti ettha jānanākāraṁ dassetuṁ vuttaṁ “anuṭṭhāpanīyo aya”nti.",
  "tika-vin12t0:133_2": "Tenevāti jānanahetunā eva.",
  "tika-vin12t0:133_3": "Assāti “jāna”ntipadassa.",
  "tika-vin12t0:133_4": "Hīti vitthārajotako.",
  "tika-vin12t0:133_5": "Saṅgho pana detīti sambandho.",
  "tika-vin12t0:133_6": "Yassāti vuḍḍhādīsu aññatarassa.",
  "tika-vin12t0:133_7": "Etthāti vuḍḍhagilānādīsu.",
  "tika-vin12t0:133_8": "Gilānassapi detīti yojanā.",
  "tika-vin12t0:133_9": "“Gilāno”ti padaṁ “na pīḷetabbo,",
  "tika-vin12t0:133_10": "anukampitabbo”tipadadvaye vuttakammaṁ.",
  "tika-vin12t0:133_11": "“Kāmañcā”ti padassa anuggahatthajotakattā panasaddo garahatthajotako.",
  "tika-vin12t0:134_0": "121.",
  "tika-vin12t0:134_1": "Mañcapīṭhānaṁ upacāro nāmāti sambandho.",
  "tika-vin12t0:134_2": "Yatoti yato kutoci ṭhānato.",
  "tika-vin12t0:134_3": "Yāva mañcapīṭhaṁ atthi,",
  "tika-vin12t0:134_4": "tāva upacāro nāmāti yojanā.",
  "tika-vin12t0:134_5": "Tasmiṁ upacāre ṭhitassa bhikkhuno upacāreti sambandho.",
  "tika-vin12t0:135_0": "“Abhinisīdati vā abhinipajjati vā”ti ettha vāsaddassa aniyamavikappatthaṁ dassetuṁ vuttaṁ “abhinisīdanamattenā”tiādi.",
  "tika-vin12t0:136_0": "122.Itoti vārato.",
  "tika-vin12t0:136_1": "Idhāti imasmiṁ pācittiyavāre.",
  "tika-vin12t0:136_2": "Yathā vutto,",
  "tika-vin12t0:136_3": "evanti sambandho.",
  "tika-vin12t0:136_4": "Sabbatthevāti sabbesu eva vihārapariveṇesu.",
  "tika-vin12t0:136_5": "Assāti visabhāgapuggalassa.",
  "tika-vin12t0:136_6": "Idhāpīti imasmimpi sikkhāpade.",
  "tika-vin12t0:136_7": "Tatthāti vissāsikapuggale.",
  "tika-vin12t0:137_0": "123.",
  "tika-vin12t0:137_1": "Pāḷiyaṁ “āpadāsū”tipadaṁ “pavisatī”ti ajjhāhārapadena sambandhitabbanti āha “āpadāsūtiādī”ti. Chaṭṭhaṁ.",
  "tika-vin12t0:138_0": "7. Nikkaḍḍhanasikkhāpadaṁ",
  "tika-vin12t0:139_0": "126.",
  "tika-vin12t0:139_1": "Sattame ye pāsādā vā yāni vā catussālānīti yojanā.",
  "tika-vin12t0:139_2": "Catasso bhūmiyo etesanti catubhūmakā.",
  "tika-vin12t0:139_3": "Evaṁ pañcabhūmakā.",
  "tika-vin12t0:139_4": "Koṭṭhakānīti dvārakoṭṭhakāni.",
  "tika-vin12t0:139_5": "“Pāsādā”tipadamapekkhiya vuttaṁ “ye”tipadaṁ,",
  "tika-vin12t0:139_6": "“catussālānī”tipade apekkhite “yānī”ti liṅgavipallāso hoti.",
  "tika-vin12t0:139_7": "Senāsanesu ekena payogena bahuke dvāre bhikkhuṁ atikkāmetīti sambandho.",
  "tika-vin12t0:139_8": "Nānāpayogehi nānādvāre bhikkhuṁ atikkāmentassāti yojanā.",
  "tika-vin12t0:139_9": "“Dvāragaṇanāyā”tiiminā payogagaṇanāyātipi atthaṁ ñāpeti atthato pākaṭattā.",
  "tika-vin12t0:139_10": "Anāmasitvāti achupitvā.",
  "tika-vin12t0:140_0": "Ettakānīti etapamāṇāni. Tassāti nikkaḍḍhiyamānassa bhikkhussa. Gāḷhanti daḷhaṁ.",
  "tika-vin12t0:141_0": "127.Idhāpīti imasmimpi sikkhāpade.",
  "tika-vin12t0:141_1": "Pisaddo purimasikkhāpadāpekkho.",
  "tika-vin12t0:141_2": "Sabbatthāti sabbesu sikkhāpadesu.",
  "tika-vin12t0:141_3": "Yatrāti yasmiṁ sikkhāpade.",
  "tika-vin12t0:142_0": "128.Soti bhaṇḍanakārakakalahakārako bhikkhu.",
  "tika-vin12t0:142_1": "Hīti saccaṁ, yasmā vā.",
  "tika-vin12t0:142_2": "Pakkhanti attano pakkhaṁ.",
  "tika-vin12t0:142_3": "Nikkaḍḍhiyamānapuggalapakkhe ummattakassa nikkaḍḍhati vā nikkaḍḍhāpeti vāti sambandhitabbaṁ.",
  "tika-vin12t0:142_4": "Nikkaḍḍhakapuggalapakkhe ummattakassa anāpattīti sambandhitabbanti. Sattamaṁ.",
  "tika-vin12t0:143_0": "8. Vehāsakuṭisikkhāpadaṁ",
  "tika-vin12t0:144_0": "129.",
  "tika-vin12t0:144_1": "Aṭṭhame acchannatalattā upari vehāso etissāti uparivehāsā,",
  "tika-vin12t0:144_2": "sā ca sā kuṭi ceti uparivehāsakuṭīti dassento āha “upariacchannatalāyā”ti.",
  "tika-vin12t0:144_3": "Tassā kuṭiyā sarūpaṁ dassetuṁ vuttaṁ “dvibhūmikakuṭiyā vā”tiādi.",
  "tika-vin12t0:144_4": "“Mañca”nti padaṁ “abhī”tiupasaggena sambandhitabbanti āha “abhibhavitvā”ti.",
  "tika-vin12t0:144_5": "“Nisīdatī”ti kiriyāpadena vā yojetabboti āha “bhummatthe vā”tiādi.",
  "tika-vin12t0:144_6": "Etanti “mañca”ntipade etaṁ vacanaṁ upayogavacanaṁ.",
  "tika-vin12t0:144_7": "Atha vā etanti “mañca”ntipadaṁ upayogavacanavantaṁ.",
  "tika-vin12t0:144_8": "Ettha ca pacchimasambandhe abhītyūpasaggo padālaṅkāramatto padavibhūsanamattoti āha “abhīti idaṁ panā”tiādi.",
  "tika-vin12t0:144_9": "Padasobhaṇatthanti padassa alaṅkāratthaṁ vibhūsanatthaṁ padassa phullitatthanti adhippāyo.",
  "tika-vin12t0:144_10": "Nipatitvāti ettha nītyūpasaggo dhātvatthānuvattakoti āha “patitvā”ti.",
  "tika-vin12t0:144_11": "Atha vā nikkhantatthavācakoti āha “nikkhamitvā vā”ti.",
  "tika-vin12t0:144_12": "Iminā nītyūpasaggassa dhātvatthavisesakataṁ dīpeti,",
  "tika-vin12t0:144_13": "nikkhanto hutvā patitvāti attho.",
  "tika-vin12t0:144_14": "Hīti yasmā.",
  "tika-vin12t0:144_15": "Āṇīti aggakhīlā.",
  "tika-vin12t0:145_0": "131.",
  "tika-vin12t0:145_1": "Yā kuṭi sīsaṁ na ghaṭṭeti,",
  "tika-vin12t0:145_2": "sā asīsaghaṭṭā nāmāti yojanā.",
  "tika-vin12t0:145_3": "“Pamāṇamajjhimassā”tiiminā thāmamajjhimaṁ nivatteti.",
  "tika-vin12t0:145_4": "Sabbaheṭṭhimāhīti sabbesaṁ dabbasambhārānaṁ heṭṭhā ṭhitāhi.",
  "tika-vin12t0:145_5": "Tulāhīti gehathambhānamupari vitthāravasena ṭhitehi kaṭṭhavisesehi.",
  "tika-vin12t0:145_6": "Iminā aṭṭhakathāvacanena ca tulāya sarūpaṁ pākaṭaṁ.",
  "tika-vin12t0:145_7": "Keci pana tulāya sarūpaṁ aññathā vadanti.",
  "tika-vin12t0:145_8": "Etenāti “majjhimassa purisassa asīsaghaṭṭā”tivacanena dassitā hotīti sambandho.",
  "tika-vin12t0:145_9": "Hīti saccaṁ.",
  "tika-vin12t0:145_10": "Yā kāci kuṭi vuccatīti yojanā.",
  "tika-vin12t0:145_11": "Uparīti dvibhūmikakuṭiyaṁ bhūmito upari bhūmiyaṁ.",
  "tika-vin12t0:145_12": "Acchannatalāti anullocatalā,",
  "tika-vin12t0:145_13": "avitānatalāti attho.",
  "tika-vin12t0:145_14": "Idha panāti imasmiṁ pana sikkhāpade.",
  "tika-vin12t0:146_0": "133.Hīti saccaṁ, yasmā vā.",
  "tika-vin12t0:146_1": "Yāyanti yā ayaṁ kuṭi.",
  "tika-vin12t0:146_2": "Tatthāti tassaṁ sīsaghaṭṭakuṭiyaṁ.",
  "tika-vin12t0:146_3": "Anoṇatena bhikkhunāti yojanā.",
  "tika-vin12t0:146_4": "Yassāti kuṭiyā.",
  "tika-vin12t0:146_5": "Aparibhoganti na paribhuñjitabbaṁ,",
  "tika-vin12t0:146_6": "na paribhuñjanārahanti attho.",
  "tika-vin12t0:146_7": "Patāṇīti patanassa nivāraṇā āṇi aggakhīlā.",
  "tika-vin12t0:146_8": "Sā hi ābandhaṁ nayati pavattetīti āṇīti vuccati.",
  "tika-vin12t0:146_9": "Yatthāti yasmiṁ mañcapīṭhe.",
  "tika-vin12t0:146_10": "Na nippatantīti nikkhanto hutvā na patanti.",
  "tika-vin12t0:146_11": "Āhaccapādaketi aṅge āhanitvā vijjhitvā tattha pavesitapādake.",
  "tika-vin12t0:146_12": "Nāgadantakādīsūti nāgassa danto viyāti nāgadantako,",
  "tika-vin12t0:146_13": "sadisatthe ko,",
  "tika-vin12t0:146_14": "so ādi yesaṁ teti nāgadantakādayo, tesu.",
  "tika-vin12t0:146_15": "Ādisaddena bhittikhīlādayo saṅgaṇhātīti. Aṭṭhamaṁ.",
  "tika-vin12t0:147_0": "9. Mahallakavihārasikkhāpadaṁ",
  "tika-vin12t0:148_0": "135.",
  "tika-vin12t0:148_1": "Navame piṭṭhasaṅghāṭassāti dvārabāhāya.",
  "tika-vin12t0:148_2": "Sā hi piṭṭhe dvinnaṁ kavāṭānaṁ saṁ ekato ghāṭo ghaṭanaṁ samāgamo etassatthīti piṭṭhasaṅghāṭoti vuccati.",
  "tika-vin12t0:148_3": "Kurundiyaṁ vuttanti sambandho.",
  "tika-vin12t0:148_4": "Mahāaṭṭhakathāyaṁ vuttanti yojanā.",
  "tika-vin12t0:148_5": "Tanti mahāaṭṭhakathāya vuttavacanaṁ.",
  "tika-vin12t0:148_6": "Evaṁ “tadevā”ti etthāpi.",
  "tika-vin12t0:148_7": "Hīti saccaṁ, yasmā vā.",
  "tika-vin12t0:148_8": "Bhagavatāpīti na mahāaṭṭhakathācariyehi eva vuttaṁ,",
  "tika-vin12t0:148_9": "atha kho bhagavatāpi katoti yojanā.",
  "tika-vin12t0:148_10": "Dvārabandhena aggaḷassa avinābhāvato “aggaḷaṭṭhapanāyā”ti vuttepi aggaḷena saha dvārabandhaṭṭhapanāyāti",
  "tika-vin12t0:148_11": "atthova gahetabboti āha “sakavāṭakadvārabandhaṭṭhapanāyā”ti.",
  "tika-vin12t0:148_12": "Aggaḷoti kavāṭaphalako.",
  "tika-vin12t0:148_13": "Imamevatthanti mayā vuttaṁ imaṁ eva atthaṁ sandhāyāti sambandho.",
  "tika-vin12t0:148_14": "Etthāti “aggaḷaṭṭhapanāyā”tivacane.",
  "tika-vin12t0:148_15": "Adhippāyoti bhagavato abhisandhi. Hi-",
  "tika-vin12t0:148_16": "saddo vitthārajotako.",
  "tika-vin12t0:148_17": "Kampatīti bhusaṁ kampati.",
  "tika-vin12t0:148_18": "Calatīti īsaṁ calati.",
  "tika-vin12t0:148_19": "Tenāti tena sithilapatanahetunā.",
  "tika-vin12t0:148_20": "Mātikāyaṁ,",
  "tika-vin12t0:148_21": "padabhājanīyañca “aggaḷaṭṭhapanāyā”tipadassa sambandhābhāvato tassa sambandhaṁ dassetuṁ vuttaṁ “tatthā”tiādi.",
  "tika-vin12t0:148_22": "Tattha tatthāti “aggaḷaṭṭhapanāyā”tivacane na vuttanti sambandho.",
  "tika-vin12t0:148_23": "Atthassa kāraṇassa uppatti atthuppatti,",
  "tika-vin12t0:148_24": "sāyeva aṭṭhuppattīti vuccati tthakārassa ṭṭhakāraṁ katvā.",
  "tika-vin12t0:148_25": "Adhikārato daṭṭhabboti yojanā.",
  "tika-vin12t0:149_0": "Yaṁ pana vacanaṁ vuttanti sambandho.",
  "tika-vin12t0:149_1": "Yassāti mahāvihārassa.",
  "tika-vin12t0:149_2": "Uparīti dvārato upari.",
  "tika-vin12t0:149_3": "Tīsu disāsūti ubhosu passesu,",
  "tika-vin12t0:149_4": "uparīti tīsu disāsu.",
  "tika-vin12t0:149_5": "Tatrāpīti khuddake vihārepi.",
  "tika-vin12t0:149_6": "Sāti bhitti.",
  "tika-vin12t0:149_7": "Aparipūraupacārāpīti samantā kavāṭapamāṇena aparipūraupacārāpi.",
  "tika-vin12t0:149_8": "Ukkaṭṭhaparicchedenāti ukkaṁsapamāṇena.",
  "tika-vin12t0:149_9": "Hatthapāsato atirekaṁ na limpitabboti adhippāyo.",
  "tika-vin12t0:149_10": "Tīsu disāsu eva limpitabbo na hoti,",
  "tika-vin12t0:149_11": "lepokāse sati adhobhāgepi limpitabboti āha “sace panassā”tiādi.",
  "tika-vin12t0:149_12": "Assāti vihārassa.",
  "tika-vin12t0:149_13": "Ālokaṁ sandhenti pidahantīti “ālokasandhī”ti vutte vātapānakavāṭakāyevāti dassento āha “vātapānakavāṭakā vuccantī”ti.",
  "tika-vin12t0:149_14": "Vātaṁ pivatīti vātapānaṁ, dvāraṁ,",
  "tika-vin12t0:149_15": "tasmiṁ ṭhitā kavāṭakā vātapānakavāṭakā.",
  "tika-vin12t0:149_16": "Teti vātapānakavāṭakā paharantīti sambandho.",
  "tika-vin12t0:149_17": "Etthāti ālokasandhimhi.",
  "tika-vin12t0:149_18": "Sabbadisāsūti ubhosu passesu, heṭṭhā,",
  "tika-vin12t0:149_19": "uparīti catūsu disāsu.",
  "tika-vin12t0:149_20": "“Tasmā”tipadaṁ “limpitabbo vā lepāpetabbo vā”tipadadvaye hetu.",
  "tika-vin12t0:149_21": "Etthāti “ālokasandhiparikammāyā”tipade.",
  "tika-vin12t0:150_0": "Imināti setavaṇṇādinā. Sabbametanti etaṁ sabbaṁ setavaṇṇādikaṁ.",
  "tika-vin12t0:151_0": "Yanti kiccaṁ.",
  "tika-vin12t0:151_1": "Kattabbaṁ kiccanti sambandho.",
  "tika-vin12t0:151_2": "Saddantarabyavahitopi dvattisaddo pariyāyasaddena samāso hotīti āha “chadanassa dvattipariyāya”nti.",
  "tika-vin12t0:151_3": "Dve vā tayo vā pariyāyā samāhaṭāti dvattipariyāyaṁ,",
  "tika-vin12t0:151_4": "samāhāre digu,",
  "tika-vin12t0:151_5": "tisadde pare dvissa akāro hoti.",
  "tika-vin12t0:151_6": "Parikkhepoti anukkamena parikkhepo.",
  "tika-vin12t0:151_7": "Apatyūpasaggassa paṭisedhavācakattā “aharite”ti vuttaṁ.",
  "tika-vin12t0:151_8": "Etthāti “apaharite”ti pade.",
  "tika-vin12t0:151_9": "“Harita”nti iminā adhippetanti sambandho.",
  "tika-vin12t0:151_10": "Ādikappakāle aparaṇṇato pubbe pavattaṁ annaṁ pubbaṇṇaṁ,",
  "tika-vin12t0:151_11": "aparasmiṁ pubbaṇṇato pacchā pavattaṁ annaṁ aparaṇṇaṁ,",
  "tika-vin12t0:151_12": "nakāradvayassa ṇakāradvayaṁ katvā.",
  "tika-vin12t0:151_13": "Tenevāti adhippetattā eva.",
  "tika-vin12t0:152_0": "Vuttanti vapitaṁ,",
  "tika-vin12t0:152_1": "yathā “sumedhabhūto bhagavā”tiettha bodhiṁ asampattopi bodhisatto sumedhabhūto “bhagavā”ti vuccati avassambhāviyattā,",
  "tika-vin12t0:152_2": "evaṁ haritaṁ asampattampi khettaṁ “harita”nti vuccati avassambhāviyattāti atthaṁ dasseti “yasmimpi khette”tiādinā.",
  "tika-vin12t0:153_0": "Ahariteyevāti haritavirahe eva khetteti yojanā.",
  "tika-vin12t0:153_1": "Tatrāpīti aharitakhettepi.",
  "tika-vin12t0:153_2": "“Piṭṭhivaṁsassā”tipadaṁ “passe”tipade sāmyatthachaṭṭhī,",
  "tika-vin12t0:153_3": "iminā pakatigehaṁ dasseti.",
  "tika-vin12t0:153_4": "“Kūṭāgārakaṇṇikāyā”tipadaṁ “upari,",
  "tika-vin12t0:153_5": "thūpikāyā”tipade sāmyatthachaṭṭhī,",
  "tika-vin12t0:153_6": "iminā ekakūṭayutte māḷādike dasseti.",
  "tika-vin12t0:153_7": "Ṭhitaṁ bhikkhunti sambandho.",
  "tika-vin12t0:153_8": "Nisinnakaṁ yaṁkañci jananti yojanā.",
  "tika-vin12t0:153_9": "Tassāti ṭhitaṭṭhānassa.",
  "tika-vin12t0:153_10": "Antoti abbhantare,",
  "tika-vin12t0:153_11": "hi yasmā ayaṁ okāso patanokāsoti yojanā.",
  "tika-vin12t0:154_0": "136.Chāditaṁ nāmāti ettha chāditasaddo bhāvattho hoti,",
  "tika-vin12t0:154_1": "tenāha “chādana”nti.",
  "tika-vin12t0:154_2": "Ujukamevāti chadanuṭṭhāpanato uddhaṁ ujukaṁ eva.",
  "tika-vin12t0:154_3": "Tanti chādanaṁ.",
  "tika-vin12t0:154_4": "Apanetvāpīti nāsetvāpi.",
  "tika-vin12t0:154_5": "Tasmāti yasmā labbhati, tasmā,",
  "tika-vin12t0:154_6": "pakkamitabbanti sambandho.",
  "tika-vin12t0:154_7": "Parikkhepenāti parivārena chādentassāti yojanā.",
  "tika-vin12t0:154_8": "Idhāpīti pariyāyachādanepi adhiṭṭhahitvāti sambandho.",
  "tika-vin12t0:154_9": "Tuṇhībhūtenāti tuṇhībhūto hutvā.",
  "tika-vin12t0:154_10": "Chadanuparīti chadanassa upari.",
  "tika-vin12t0:154_11": "Hīti saccaṁ.",
  "tika-vin12t0:154_12": "“Tato ce uttari”nti ettha tato dvattipariyāyato uparīti dassento āha “tiṇṇaṁ maggānaṁ vā”tiādi.",
  "tika-vin12t0:155_0": "137.",
  "tika-vin12t0:155_1": "Karena hatthena lunitabbo,",
  "tika-vin12t0:155_2": "chinditabbo,",
  "tika-vin12t0:155_3": "lātabbo gahetabboti vā karaḷoti kate atthapakaraṇādito tiṇamuṭṭhi evāti āha “tiṇamuṭṭhiya”nti. Navamaṁ.",
  "tika-vin12t0:156_0": "10. Sappāṇakasikkhāpadaṁ",
  "tika-vin12t0:157_0": "140.",
  "tika-vin12t0:157_1": "Dasame “jāna”nti gacchantādigaṇoti āha “jānanto”ti.",
  "tika-vin12t0:157_2": "Saṁ vijjati pāṇo etthāti sapāṇakaṁ.",
  "tika-vin12t0:157_3": "Etanti udakaṁ.",
  "tika-vin12t0:157_4": "Sayaṁ jānantopi parena jānāpentopi jānātiyeva nāmāti āha “yathā tathā vā”ti.",
  "tika-vin12t0:157_5": "Sapāṇakaṁ udakanti karaṇatthe cetaṁ upayogavacanaṁ,",
  "tika-vin12t0:157_6": "tenāha “tena udakenā”ti.",
  "tika-vin12t0:157_7": "Pubbeti pathavikhaṇanasikkhāpadādike.",
  "tika-vin12t0:158_0": "Tatthāti “siñceyya vā siñcāpeyya vā”tipade.",
  "tika-vin12t0:158_1": "Dhāranti sotaṁ.",
  "tika-vin12t0:158_2": "Mātikaṁ pamukhanti mātikaṁ abhimukhaṁ.",
  "tika-vin12t0:158_3": "Tattha tatthāti tasmiṁ tasmiṁ ṭhāne.",
  "tika-vin12t0:158_4": "Aññato ṭhānato aññaṁ ṭhānaṁ netīti yojanā.",
  "tika-vin12t0:158_5": "“Sapāṇakaṁ udaka”nti sāmaññavacanassapi visese avaṭṭhānato,",
  "tika-vin12t0:158_6": "visesatthinā ca visesassa anupayojitabbato idha visesaudakanti sandhāyabhāsitatthaṁ dassento āha “idaṁ panā”tiādi.",
  "tika-vin12t0:158_7": "Idaṁ pana na vuttanti sambandho.",
  "tika-vin12t0:158_8": "Yanti udakaṁ “gacchatī”tipade kattā.",
  "tika-vin12t0:158_9": "Yatthāti yasmiṁ udaketi. Dasamaṁ.",
  "tika-vin12t0:159_0": "Bhūtagāmavaggo dutiyo.",
  "tika-vin12t0:160_0": "3. Ovādavaggo",
  "tika-vin12t0:161_0": "1. Ovādasikkhāpada-atthayojanā",
  "tika-vin12t0:162_0": "144.",
  "tika-vin12t0:162_1": "Bhikkhunivaggassa paṭhame tesanti therānaṁ.",
  "tika-vin12t0:162_2": "Mahākulehi nikkhamitvā pabbajitāti yojanā.",
  "tika-vin12t0:162_3": "Kuladhītaro vijjamānaguṇaṁ kathayantīti sambandho.",
  "tika-vin12t0:162_4": "“Ñātimanussāna”ntipadaṁ “kathayantī”tipade sampadānaṁ.",
  "tika-vin12t0:162_5": "Kutoti kassa therassa santikāti attho.",
  "tika-vin12t0:162_6": "Tesanti therānaṁ guṇanti sambandho.",
  "tika-vin12t0:162_7": "“Kathetu”ntipadamapekkhitvā “vijjamānaguṇe”ti vattabbe avatvā “vaṭṭantī”tipadamapekkhiya “vijjamānaguṇā”ti vuttaṁ.",
  "tika-vin12t0:162_8": "Hīti saccaṁ, yasmā vā.",
  "tika-vin12t0:162_9": "Tatoti kathanakāraṇā abhihariṁsūti sambandho.",
  "tika-vin12t0:162_10": "Tenāti abhiharaṇahetunā.",
  "tika-vin12t0:163_0": "Tesanti chabbaggiyānaṁ.",
  "tika-vin12t0:163_1": "Tāsūti bhikkhunīsu.",
  "tika-vin12t0:163_2": "“Bhikkhuniyo”tipadaṁ “upasaṅkamitvā”tipade kammaṁ.",
  "tika-vin12t0:163_3": "Chabbaggiyānaṁ bhikkhunīsu upasaṅkamanaṁ lābhataṇhāya hoti,",
  "tika-vin12t0:163_4": "bhikkhunīnaṁ chabbaggīsu upasaṅkamanaṁ calacittatāya hotīti aññamaññūpasaṅkamantānaṁ viseso.",
  "tika-vin12t0:163_5": "Tiracchānabhūtā kathā tiracchānakathā niratthakakathāti dassento āha “tiracchānakathantī”ti.",
  "tika-vin12t0:163_6": "Saggamaggagamanepīti pisaddo mokkhagamane pana kā nāma kathāti dasseti.",
  "tika-vin12t0:163_7": "Rājāno ārabbha pavattā kathā rājakathā.",
  "tika-vin12t0:163_8": "Ādisaddena corakathādayo saṅgaṇhāti.",
  "tika-vin12t0:164_0": "147.Te bhikkhūti chabbaggiyā bhikkhū bhaveyyunti sambandho.",
  "tika-vin12t0:164_1": "Adiṭṭhaṁ saccaṁ yehīti adiṭṭhasaccā,",
  "tika-vin12t0:164_2": "tesaṁ bhāvo adiṭṭhasaccattaṁ,",
  "tika-vin12t0:164_3": "tasmā adiṭṭhasaccattā bandhitvāti yojanā.",
  "tika-vin12t0:164_4": "Nesanti chabbaggiyānaṁ.",
  "tika-vin12t0:164_5": "Aññeneva upāyenāti aladdhasammutito aññeneva laddhasammutisaṅkhātena kāraṇena kattukāmoti sambandho.",
  "tika-vin12t0:164_6": "Paratoti parasmiṁ pacchā,",
  "tika-vin12t0:164_7": "uparīti attho.",
  "tika-vin12t0:164_8": "Karonto vāti paribāhire karonto eva hutvā āhāti yojanā.",
  "tika-vin12t0:164_9": "Hīti saccaṁ, yasmā vā.",
  "tika-vin12t0:164_10": "Yasmā na bhūtapubbāni,",
  "tika-vin12t0:164_11": "iti tasmā paribāhiraṁ karonto vāti attho.",
  "tika-vin12t0:165_0": "Tatthāti “anujānāmī”tiādivacane.",
  "tika-vin12t0:165_1": "Sīlavāti ettha vantusaddo pasaṁsatthe ca atisayatthe ca niccayogatthe ca hoti.",
  "tika-vin12t0:165_2": "Tassāti laddhasammutikassa.",
  "tika-vin12t0:165_3": "Tanti sīlaṁ.",
  "tika-vin12t0:165_4": "Pātimokkhasaṁvarasaddānaṁ kammadhārayabhāvaṁ,",
  "tika-vin12t0:165_5": "tehi ca saṁvutasaddassa tappurisabhāvaṁ dassetuṁ vuttaṁ “pātimokkhovā”tiādi.",
  "tika-vin12t0:165_6": "Tattha evasaddena kammadhārayabhāvaṁ,",
  "tika-vin12t0:165_7": "enasaddena ca tappurisabhāvaṁ dassetīti daṭṭhabbaṁ.",
  "tika-vin12t0:166_0": "Vattatīti attabhāvaṁ pavatteti.",
  "tika-vin12t0:166_1": "Kāritapaccayo hi adassanaṁ gato.",
  "tika-vin12t0:166_2": "Iminā iriyāpathavihāra dibbavihāra brahmavihāra ariyavihāresu catūsu vihāresu attabhāvavattanaṁ iriyāpathavihāraṁ dasseti.",
  "tika-vin12t0:166_3": "Hīti saccaṁ.",
  "tika-vin12t0:166_4": "Etanti “pātimokkhasaṁvarasaṁvuto viharatī”tivacanaṁ.",
  "tika-vin12t0:166_5": "Vibhaṅgeti jhānavibhaṅge.",
  "tika-vin12t0:167_0": "“Sīla”ntiādīni aṭṭha padāni tulyādhikaraṇāni.",
  "tika-vin12t0:167_1": "Ayaṁ panettha sambandho –",
  "tika-vin12t0:167_2": "sīlaṁ kusalānaṁ dhammānaṁ samāpattiyā patiṭṭhā ādi caraṇaṁ saṁyamo saṁvaro mokkhaṁ pamokkhanti.",
  "tika-vin12t0:167_3": "Samāpattiyāti samāpattatthāya.",
  "tika-vin12t0:167_4": "“Upeto”tiādīni satta padāni aññamaññavevacanāni.",
  "tika-vin12t0:167_5": "Tattha upapannoti yutto anuyutto.",
  "tika-vin12t0:167_6": "Samannāgatoti samantato anu punappunaṁ āgatoti samannāgato,",
  "tika-vin12t0:167_7": "samaṅgībhūtoti attho.",
  "tika-vin12t0:167_8": "Ettha hi saṁsaddo samantatthavācako,",
  "tika-vin12t0:167_9": "anusaddo naupacchinnatthavācako.",
  "tika-vin12t0:167_10": "Tenāti tena kāraṇena.",
  "tika-vin12t0:167_11": "Pāletīti attabhāvaṁ bādhanato rakkhati.",
  "tika-vin12t0:167_12": "Yapetīti attabhāvo pavattati.",
  "tika-vin12t0:167_13": "Yāpetīti attabhāvaṁ pavattāpeti.",
  "tika-vin12t0:167_14": "Yapa yāpane.",
  "tika-vin12t0:167_15": "Yāpanaṁ pavattananti hi dhātupāṭhesu vuttaṁ (saddanītidhātumālāyaṁ 18 pakārantadhātu).",
  "tika-vin12t0:167_16": "Viharatīti ettha eko ākāratthavācako itisaddo luttaniddiṭṭho,",
  "tika-vin12t0:167_17": "iti vuccati,",
  "tika-vin12t0:167_18": "iti vuttanti vā yojanā.",
  "tika-vin12t0:168_0": "Ācāragocarasaddānaṁ dvandabhāvaṁ,",
  "tika-vin12t0:168_1": "tehi ca sampannasaddassa tappurisabhāvaṁ dassento āha “ācāragocarasampanno”tiādi.",
  "tika-vin12t0:168_2": "Tattha casaddena dvandabhāvaṁ,",
  "tika-vin12t0:168_3": "enasaddena ca tappurisabhāvaṁ dasseti.",
  "tika-vin12t0:168_4": "Aṇusaddo appattho,",
  "tika-vin12t0:168_5": "mattasaddo pamāṇatthoti āha “appamattakesū”ti.",
  "tika-vin12t0:168_6": "“Dassanasīlo”tiiminā “dassāvī”tiettha āvīsaddassa tassīlatthabhāvaṁ dasseti.",
  "tika-vin12t0:168_7": "“Samādāyā”ti ettha saṁpubbaāpubbassa dāsaddassa kammāpekkhattā tassa kammaṁ dassetuṁ vuttaṁ “taṁ taṁ sikkhāpada”nti.",
  "tika-vin12t0:168_8": "Iminā “sikkhāpadesū”ti upayogatthe bhummavacananti dasseti.",
  "tika-vin12t0:168_9": "Atha vā sikkhāpadesūti niddhāraṇatthe bhummavacanametaṁ.",
  "tika-vin12t0:168_10": "“Taṁ taṁ sikkhāpada”nti kammaṁ pana ajjhāharitabbanti dasseti.",
  "tika-vin12t0:168_11": "“Samādāyā”ti ettha saṁsaddassa ca āpubbassa dāsaddassa ca yakārassa ca atthaṁ dassetuṁ “sādhukaṁ gahetvā”ti vuttaṁ.",
  "tika-vin12t0:168_12": "Etthāti imissaṁ aṭṭhakathāyaṁ.",
  "tika-vin12t0:168_13": "Vitthāro pana gahetabboti yojanā.",
  "tika-vin12t0:168_14": "Yoti kulaputto.",
  "tika-vin12t0:169_0": "Assāti laddhasammutikassa.",
  "tika-vin12t0:169_1": "Yaṁ taṁ bahu sutaṁ nāma atthi,",
  "tika-vin12t0:169_2": "taṁ na sutamattamevāti yojanā.",
  "tika-vin12t0:169_3": "Mañjūsāyanti peḷāyaṁ.",
  "tika-vin12t0:169_4": "Sā hi sāmikassa sadhanattaṁ maññate imāyāti “mañjūsā”ti vuccati.",
  "tika-vin12t0:169_5": "Mañjūsāyaṁ ratanaṁ sannicitaṁ viya sutaṁ sannicitaṁ asmiṁ puggaleti yojanā,",
  "tika-vin12t0:169_6": "etenāti “sannicita”ntipadena,",
  "tika-vin12t0:169_7": "dassetīti sambandho.",
  "tika-vin12t0:169_8": "Soti laddhasammutiko bhikkhu.",
  "tika-vin12t0:169_9": "Sannicitaratanassevāti sannicitaratanassa iva.",
  "tika-vin12t0:169_10": "Tanti “ye te dhammā”tiādivacanaṁ.",
  "tika-vin12t0:169_11": "Etthāti imasmiṁ sikkhāpade.",
  "tika-vin12t0:169_12": "Assāti laddhasammutikassa bhikkhuno.",
  "tika-vin12t0:169_13": "Tatthāti “vacasā paricitā”tiādivacane.",
  "tika-vin12t0:169_14": "Evamattho veditabboti yojanā.",
  "tika-vin12t0:169_15": "Paguṇāti ujukā.",
  "tika-vin12t0:169_16": "Ujuko hi ajimhattā pakaṭṭho uttamo guṇoti atthena “paguṇo”ti vuccati.",
  "tika-vin12t0:169_17": "Anupekkhitāti punappunaṁ upagantvā ikkhitā,",
  "tika-vin12t0:169_18": "passitā dassitāti attho.",
  "tika-vin12t0:169_19": "Atthatoti abhidheyyatthato,",
  "tika-vin12t0:169_20": "aṭṭhakathātoti attho.",
  "tika-vin12t0:169_21": "Kāraṇatoti dhammato,",
  "tika-vin12t0:169_22": "pāḷitoti attho.",
  "tika-vin12t0:169_23": "Diṭṭhisaddassa paññāsaddavevacanattā “paññāyā”ti vuttaṁ.",
  "tika-vin12t0:169_24": "Supaccakkhakatāti suṭṭhu akkhānaṁ indriyānaṁ paṭimukhaṁ katā.",
  "tika-vin12t0:170_0": "“Bahussuto”ti ettha bahussutassa tividhabhāvaṁ dassento āha “ayaṁ panā”tiādi.",
  "tika-vin12t0:170_1": "Nissayato muccatīti nissayamuccanako.",
  "tika-vin12t0:170_2": "Parisaṁ upaṭṭhāpetīti parisupaṭṭhāko.",
  "tika-vin12t0:170_3": "Bhikkhuniyo ovadatīti bhikkhunovādako.",
  "tika-vin12t0:170_4": "Tatthāti tividhesu bahussutesu.",
  "tika-vin12t0:170_5": "Nissayamuccanakena ettakaṁ uggahetabbanti sambandho.",
  "tika-vin12t0:170_6": "Upasampadāyāti upasampādetvā.",
  "tika-vin12t0:170_7": "Pañca vassāni etassāti pañcavasso.",
  "tika-vin12t0:170_8": "Tena uggahetabbanti yojanā.",
  "tika-vin12t0:170_9": "Sabbantimenāti sabbesaṁ paricchedānaṁ ante lāmake pavattena.",
  "tika-vin12t0:170_10": "Paguṇāti ajimhā ujukā.",
  "tika-vin12t0:170_11": "Vācuggatāti tasseva vevacanaṁ.",
  "tika-vin12t0:170_12": "Yassa hi pāḷipāṭhā sajjhāyanakāle paguṇā honti,",
  "tika-vin12t0:170_13": "tassa vācuggatā.",
  "tika-vin12t0:170_14": "Yassa vā pana vācuggatā honti,",
  "tika-vin12t0:170_15": "tassa paguṇā.",
  "tika-vin12t0:170_16": "Tasmā tāni padāni aññamaññakāraṇavevacanāni.",
  "tika-vin12t0:170_17": "Pakkhadivasesūti juṇhapakkhakāḷapakkhapariyāpannesu divasesu.",
  "tika-vin12t0:170_18": "Dhammasāvanatthāyāti sampattānaṁ parisānaṁ dhammassa sāvanatthāya suṇāpanatthāyāti adhippāyo.",
  "tika-vin12t0:170_19": "Sāvanatthāyāti ettha yupaccayaparattā kāritapaccayo lopo hotīti daṭṭhabbaṁ.",
  "tika-vin12t0:170_20": "Tasmā sāvīyate suṇāpīyate sāvananti vacanattho kātabbo.",
  "tika-vin12t0:170_21": "Bhāṇavārā uggahetabbāti sambandho.",
  "tika-vin12t0:170_22": "Sampattānanti attano santikaṁ sampattānaṁ.",
  "tika-vin12t0:170_23": "Parikathanatthāyāti parissaṅgena āliṅganena kathanatthaṁ,",
  "tika-vin12t0:170_24": "appasaddasaṅkhātāya vācāya kathanatthanti attho.",
  "tika-vin12t0:170_25": "“Kathāmaggo”ti vuttattā vatthukathāyeva adhippetā,",
  "tika-vin12t0:170_26": "na suttasaṅkhāto pāḷipāṭho.",
  "tika-vin12t0:170_27": "Anu pacchā,",
  "tika-vin12t0:170_28": "punappunaṁ vā dāyakā modanti etāyāti anumodanā.",
  "tika-vin12t0:170_29": "Jhānaṁ vā maggo vā phalaṁ vā samaṇadhammo nāma.",
  "tika-vin12t0:170_30": "Tassa karaṇatthaṁ uggahetabbanti yojanā.",
  "tika-vin12t0:170_31": "Hīti saccaṁ, yasmā vā.",
  "tika-vin12t0:170_32": "Catūsu disāsu apaṭihatoti cātuddiso,",
  "tika-vin12t0:170_33": "apaṭihatatthe ṇapaccayo.",
  "tika-vin12t0:171_0": "Parisupaṭṭhāpakena kātabbāti yojanā.",
  "tika-vin12t0:171_1": "Abhivinayeti aññamaññaparicchinne vinayapiṭake.",
  "tika-vin12t0:171_2": "Dve vibhaṅgāti bhikkhuvibhaṅgo ca bhikkhunivibhaṅgo ca.",
  "tika-vin12t0:171_3": "Asakkontena parisupaṭṭhāpakena bhikkhunāti sambandho.",
  "tika-vin12t0:171_4": "Evaṁ attano atthāya uggahetabbaṁ dassetvā idāni parisāya atthāya uggahetabbaṁ dassento āha “parisāya panā”tiādi.",
  "tika-vin12t0:171_5": "Abhidhammeti aññamaññaparicchinne suttantapiṭake eva,",
  "tika-vin12t0:171_6": "na abhidhammapiṭake.",
  "tika-vin12t0:171_7": "Tayo vaggāti sagāthāvaggo nidānavaggo khandhavaggoti tayo vaggā.",
  "tika-vin12t0:171_8": "Vāsaddo aniyamavikappattho.",
  "tika-vin12t0:171_9": "Ekanti ekaṁ nipātaṁ.",
  "tika-vin12t0:171_10": "Tato tatoti nikāyato.",
  "tika-vin12t0:171_11": "Samuccayaṁ katvāti rāsiṁ katvā.",
  "tika-vin12t0:171_12": "Na vuttanti aṭṭhakathāsu na kathitaṁ.",
  "tika-vin12t0:171_13": "Yassa pana natthi,",
  "tika-vin12t0:171_14": "so na labhatīti yojanā.",
  "tika-vin12t0:171_15": "Suttante cāti suttantapiṭake pana.",
  "tika-vin12t0:171_16": "Uggahitoti sarūpakathanena gahito,",
  "tika-vin12t0:171_17": "uccāritoti attho.",
  "tika-vin12t0:171_18": "Disāpāmokkhoti disāsu ṭhitānaṁ bhikkhuādīnaṁ pāmokkho.",
  "tika-vin12t0:171_19": "Yena kāmaṁ gamoti yathākāmaṁ gamo.",
  "tika-vin12t0:172_0": "Catūsu nikāyesūti khuddakanikāyato aññesu dīghanikāyādīsu.",
  "tika-vin12t0:172_1": "Ekassāti aññatarassa ekassa.",
  "tika-vin12t0:172_2": "Ekanikāyenāti ekasmiṁ nikāye laddhanayena.",
  "tika-vin12t0:172_3": "Hīti saccaṁ, yasmā vā.",
  "tika-vin12t0:172_4": "Tatthāti catuppakaraṇassa aṭṭhakathāyaṁ.",
  "tika-vin12t0:172_5": "Nānatthanti nānāpayojanaṁ.",
  "tika-vin12t0:172_6": "Tanti vinayapiṭakaṁ.",
  "tika-vin12t0:172_7": "Ettāvatāti ettakapamāṇena paguṇena.",
  "tika-vin12t0:172_8": "Hotīti itisaddo parisamāpanattho.",
  "tika-vin12t0:172_9": "Iti parisamāpanaṁ veditabbanti yojanā.",
  "tika-vin12t0:173_0": "Ubhayāni kho panassāti ādi pana vuttanti sambandho.",
  "tika-vin12t0:173_1": "Aññasminti vinayapiṭakato itarasmiṁ.",
  "tika-vin12t0:173_2": "Tatthāti “ubhayāni kho panassā”tiādivacane.",
  "tika-vin12t0:173_3": "Yathā yenākārena āgatāni,",
  "tika-vin12t0:173_4": "taṁ ākāraṁ dassetunti yojanā.",
  "tika-vin12t0:173_5": "Padapaccābhaṭṭhasaṅkaradosavirahitānīti padānaṁ paccābhaṭṭhasaṅkarabhūtehi dosehi virahitāni.",
  "tika-vin12t0:173_6": "Ettha ca padapaccābhaṭṭhanti padānaṁ paṭinivattitvā ābhassanaṁ gaḷanaṁ,",
  "tika-vin12t0:173_7": "cutanti attho.",
  "tika-vin12t0:173_8": "Padasaṅkaranti padānaṁ vipatti,",
  "tika-vin12t0:173_9": "vināsoti attho.",
  "tika-vin12t0:173_10": "“Suttaso”ti sāmaññato vuttepi khandhakaparivārasuttaṁ eva gahetabbanti āha “khandhakaparivārato”ti.",
  "tika-vin12t0:173_11": "Anubyañjanasoti ettha byañjanasaddo akkharassa ca padassa ca vācakoti āha “akkharapadapāripūriyā cā”ti.",
  "tika-vin12t0:173_12": "Hīti saccaṁ, yasmā vā.",
  "tika-vin12t0:174_0": "“Sithiladhanitādīna”ntipadaṁ “vacanenā”tipade kammaṁ,",
  "tika-vin12t0:174_1": "“vacanenā”tipadaṁ “sampannāgato”tipade hetu,",
  "tika-vin12t0:174_2": "“vissaṭṭhāya anelagaḷāya atthassa viññāpaniyā”tipadāni “vācāyā”tipade visesanāni.",
  "tika-vin12t0:174_3": "Sithiladhanitādīnanti ādisaddena niggahitavimuttasambandhavavatthitadīgha rassa garu lahu saṅkhātā aṭṭha byañjanabuddhiyo saṅgaṇhāti.",
  "tika-vin12t0:174_4": "Yathāvidhānavacanenāti akkharacintakānaṁ yathā saṁvidahanavacanena.",
  "tika-vin12t0:174_5": "Vācāyeva karīyati kathīyati uccārīyati vākkaraṇaṁ cakārassa kakāraṁ katvā.",
  "tika-vin12t0:174_6": "Hīti tadeva yuttaṁ.",
  "tika-vin12t0:174_7": "Mātugāmo yasmā sarasampattirato,",
  "tika-vin12t0:174_8": "tasmā hīḷetīti yojanā.",
  "tika-vin12t0:174_9": "“Sarasampattirahita”ntipadaṁ “vacana”ntipade visesanabhāvena visesaṁ katvā “hīḷetī”tipade hetubhāvena",
  "tika-vin12t0:174_10": "sampajjanato hetuantogadhavisesananti daṭṭhabbaṁ.",
  "tika-vin12t0:174_11": "Sabbāsanti bhikkhunīnaṁ.",
  "tika-vin12t0:174_12": "“Sīlācārasampattiyā”tiiminā jāti gotta rūpa bhogādinātiatthaṁ nivatteti.",
  "tika-vin12t0:174_13": "Kāraṇañcāti aṭṭhakathañca.",
  "tika-vin12t0:174_14": "Tajjetvāti ubbejetvā.",
  "tika-vin12t0:174_15": "Tāsanti bhikkhunīnaṁ.",
  "tika-vin12t0:174_16": "Gihikāleti bhikkhunovādakassa gihikāle anajjhāpannapubbo hotīti sambandho.",
  "tika-vin12t0:174_17": "Hi tadeva yuttaṁ.",
  "tika-vin12t0:174_18": "“Mātugāmo”tipadaṁ “na karotī”tipade suddhakattā,",
  "tika-vin12t0:174_19": "“uppādetī”tipade hetukattā.",
  "tika-vin12t0:174_20": "Ṭhitassa bhikkhuno dhammadesanāyāpīti yojanā.",
  "tika-vin12t0:174_21": "Apisaddo garahattho.",
  "tika-vin12t0:174_22": "Visabhāgehīti viruddhehi vatthārammaṇehi.",
  "tika-vin12t0:174_23": "Ayuttaṭṭhāneti pabbajitānaṁ ananurūpaṭṭhāne.",
  "tika-vin12t0:174_24": "Chandarāganti balavataṇhaṁ.",
  "tika-vin12t0:174_25": "Tenāti tena hetunā.",
  "tika-vin12t0:175_0": "“Ettha cā”tiādimhi ayaṁ pana saṅgaho –",
  "tika-vin12t0:176_0": "“Sīlavā bahussuto ca, svāgato ca suvācako;",
  "tika-vin12t0:177_0": "Piyo paṭibalo cāpi, najjhāpanno ca vīsatī”ti.",
  "tika-vin12t0:178_0": "148.Vatthusminti aṭṭhuppattiyaṁ.",
  "tika-vin12t0:178_1": "Kakāralopaṁ katvā garudhammāti vuccantīti āha “garukehi dhammehī”ti.",
  "tika-vin12t0:178_2": "Teti garudhammā.",
  "tika-vin12t0:178_3": "Hīti yasmā.",
  "tika-vin12t0:178_4": "“Ekato”ti sāmaññena vuttavacanassa visesena gahetabbataṁ dassetuṁ vuttaṁ “bhikkhunīnaṁ santike”ti.",
  "tika-vin12t0:178_5": "Yathāvatthukamevāti pācittiyameva.",
  "tika-vin12t0:178_6": "Tañhi vatthussa āpattikāraṇassa anurūpaṁ pavattattā “yathāvatthuka”nti vuccati.",
  "tika-vin12t0:179_0": "149.Pātoti pageva,",
  "tika-vin12t0:179_1": "paṭhamanti attho.",
  "tika-vin12t0:179_2": "Asammaṭṭhaṁ sammajjītabbanti sambandho.",
  "tika-vin12t0:179_3": "Asammajjane dosaṁ pākaṭaṁ karonto āha “asammaṭṭhaṁ hī”tiādi.",
  "tika-vin12t0:179_4": "Hīti tappākaṭīkaraṇajotako.",
  "tika-vin12t0:179_5": "Tanti pariveṇaṁ.",
  "tika-vin12t0:179_6": "Disvā bhaveyyunti sambandho.",
  "tika-vin12t0:179_7": "Tenāti asotukāmānaṁ viya bhavanahetunā.",
  "tika-vin12t0:179_8": "Pariveṇasammajjanassa ānisaṁsaṁ dassetvā pānīyaparibhojanīyaupaṭṭhānassa tameva dassento āha “anto gāmato panā”ti ādi.",
  "tika-vin12t0:179_9": "Tasminti pānīyaparibhojanīye.",
  "tika-vin12t0:180_0": "Sākhābhaṅgampīti bhañjitabbasākhampi.",
  "tika-vin12t0:180_1": "Dutiyoti viññū puriso dutiyo.",
  "tika-vin12t0:180_2": "Nisīditabbaṭṭhānaṁ dassento āha “nisīditabba”ntiādi.",
  "tika-vin12t0:180_3": "“Vihāramajjhe”ti sāmaññato vatvā visesato dassetuṁ vuttaṁ “dvāre”ti.",
  "tika-vin12t0:180_4": "Osaranti avasaranti etthāti osaraṇaṁ,",
  "tika-vin12t0:180_5": "tañca taṁ ṭhānañceti osaraṇaṭṭhānaṁ, tasmiṁ.",
  "tika-vin12t0:180_6": "Samaggatthāti ettha saṁpubbo ca āpubbo ca gamusaddo hoti,",
  "tika-vin12t0:180_7": "tato hiyyattanīsaṅkhātaṁ tthavacanaṁ vā hoti,",
  "tika-vin12t0:180_8": "pañcamīsaṅkhātassa thavacanassa tthattaṁ vā hoti,",
  "tika-vin12t0:180_9": "saṁyogaparattā ā upasaggo rasso ca hoti,",
  "tika-vin12t0:180_10": "iti atthaṁ dassento āha “sammā āgatatthā”ti.",
  "tika-vin12t0:180_11": "Tattha “sammā”tipadena saṁsaddassa atthaṁ dasseti,",
  "tika-vin12t0:180_12": "“ā”itipadena ātyūpasaggaṁ,",
  "tika-vin12t0:180_13": "“gata”itipadena gamudhātuṁ,",
  "tika-vin12t0:180_14": "“ttha”itipadena hiyyattanīsaṅkhātaṁ tthavacanaṁ vā,",
  "tika-vin12t0:180_15": "pañcamīsaṅkhātassa thavacanassa tthattaṁ vā dasseti.",
  "tika-vin12t0:180_16": "Ayaṁ panetthattho –",
  "tika-vin12t0:180_17": "samaṁ tumhe āgatatthāti.",
  "tika-vin12t0:180_18": "Pañcamīsaṅkhātassa thavacanassa tthattakāle samaṁ tumhe āgā attha bhavathāti.",
  "tika-vin12t0:180_19": "“Āgacchantī”tipadena “vattantī”ti ettha vatudhātuyā atthaṁ dasseti,",
  "tika-vin12t0:180_20": "“paguṇā vācuggatā”tipadehi adhippāyaṁ dasseti.",
  "tika-vin12t0:180_21": "Pāḷīti garudhammapāḷi.",
  "tika-vin12t0:181_0": "Tatthāti tassaṁ pāḷiyaṁ,",
  "tika-vin12t0:181_1": "tesu vā abhivādanādīsu catūsu.",
  "tika-vin12t0:181_2": "Maggasampadānanti maggaṁ pariharitvā bhikkhussa okāsadānaṁ.",
  "tika-vin12t0:181_3": "Bījananti bījaniyā vidhūpanaṁ.",
  "tika-vin12t0:181_4": "Pānīyāpucchananti pānīyassa āpucchanaṁ.",
  "tika-vin12t0:181_5": "Ādisaddena paribhojanīyāpucchanādikaṁ saṅgaṇhāti.",
  "tika-vin12t0:181_6": "Ettha cāti etesu catūsu abhivādanādīsu.",
  "tika-vin12t0:181_7": "“Anto gāme vā”tiādīni cha padāni “kātabbamevā”tipade ādhāro.",
  "tika-vin12t0:181_8": "Rājussāraṇāyāti rañño ānubhāvena janānaṁ ussāraṇāya.",
  "tika-vin12t0:181_9": "Mahābhikkhusaṅgho sannipatati etthāti mahāsannipātaṁ,",
  "tika-vin12t0:181_10": "tasmiṁ mahāsannipāte ṭhāne nisinne satīti yojanā.",
  "tika-vin12t0:181_11": "Paccuṭṭhānanti paṭikacceva uṭṭhānaṁ.",
  "tika-vin12t0:181_12": "Taṁ tanti sāmīcikammaṁ.",
  "tika-vin12t0:182_0": "Sakkatvāti cittiṁ katvā,",
  "tika-vin12t0:182_1": "saṁ ādaraṁ katvāti attho.",
  "tika-vin12t0:182_2": "Tenāha “yathā kato”tiādi.",
  "tika-vin12t0:182_3": "Tiṇṇaṁ kiccānanti “sakkatvā garuṁkatvā mānetvā”tisaṅkhātānaṁ tiṇṇaṁ kiccānaṁ.",
  "tika-vin12t0:182_4": "Anīyasaddo kammatthoti āha “na atikkamitabbo”ti.",
  "tika-vin12t0:183_0": "Natthi bhikkhu etthāti abhikkhuko āvāso,",
  "tika-vin12t0:183_1": "so kittake ṭhāne abhikkhuko,",
  "tika-vin12t0:183_2": "yo āvāso abhikkhuko nāma hotīti āha “sace”ti ādi.",
  "tika-vin12t0:183_3": "“Upassayato”tipadaṁ “abbhantare”tipade apādānaṁ.",
  "tika-vin12t0:183_4": "Etthāti abhikkhuke āvāse.",
  "tika-vin12t0:183_5": "Hīti saccaṁ.",
  "tika-vin12t0:183_6": "Tatoti aḍḍhayojanabbhantare ṭhitaāvāsato.",
  "tika-vin12t0:183_7": "Paranti aññasmiṁ āvāse,",
  "tika-vin12t0:183_8": "bhummatthe cetaṁ upayogavacanaṁ.",
  "tika-vin12t0:183_9": "Pacchābhattanti bhattato pacchā.",
  "tika-vin12t0:183_10": "Tatthāti abhikkhuke āvāse.",
  "tika-vin12t0:183_11": "“Bhikkhuniyo”tipadaṁ “vadantī”tipade kammaṁ.",
  "tika-vin12t0:183_12": "Vuttappamāṇeti aḍḍhayojanabbhantarasaṅkhāte vuttappamāṇe.",
  "tika-vin12t0:183_13": "Sākhāmaṇḍapepīti sākhāya chāditamaṇḍapepi.",
  "tika-vin12t0:183_14": "Pisaddena āvāse pana kā nāma kathāti dasseti.",
  "tika-vin12t0:183_15": "Vuttāti vasitā.",
  "tika-vin12t0:183_16": "Ettāvatāti ekarattaṁ vasitamattena.",
  "tika-vin12t0:183_17": "Etthāti sabhikkhuke āvāse.",
  "tika-vin12t0:183_18": "Upagacchantīhi bhikkhunīhi yācitabbāti yojanā.",
  "tika-vin12t0:183_19": "Pakkhassāti āsaḷhīmāsassa juṇhapakkhassa.",
  "tika-vin12t0:183_20": "“Terasiya”ntipadena avayaviavayavabhāvena yojetabbaṁ.",
  "tika-vin12t0:183_21": "Mayanti amhe.",
  "tika-vin12t0:183_22": "Yatoti yena ujunā maggenāti sambandho.",
  "tika-vin12t0:183_23": "Tenāha “tena maggenā”ti.",
  "tika-vin12t0:183_24": "Aññena maggenāti ujumaggato aññena jimhamaggena.",
  "tika-vin12t0:183_25": "Ayanti ayaṁ āvāso.",
  "tika-vin12t0:183_26": "Tatoti bhikkhūnaṁ āvāsato,",
  "tika-vin12t0:183_27": "bhikkhuniupassayato vā,",
  "tika-vin12t0:183_28": "idameva yuttataraṁ.",
  "tika-vin12t0:183_29": "Vakkhati hi “amhākaṁ upassayato gāvutamatte”ti.",
  "tika-vin12t0:183_30": "Khemaṭṭhāneti abhayaṭṭhāne.",
  "tika-vin12t0:183_31": "Tañhi khīyanti bhayā etthāti khemaṁ,",
  "tika-vin12t0:183_32": "khemañca taṁ ṭhānañceti khemaṭṭhānanti katvā “khemaṭṭhāna”nti vuccati.",
  "tika-vin12t0:183_33": "Tāhi bhikkhunīhīti aḍḍhayojanamatte ṭhāne vasantīhi.",
  "tika-vin12t0:183_34": "Tā bhikkhuniyoti gāvutamatte ṭhāne vasantiyo.",
  "tika-vin12t0:183_35": "Antarāti tumhākaṁ,",
  "tika-vin12t0:183_36": "amhākañca nivāsanaṭṭhānassa,",
  "tika-vin12t0:183_37": "nivāsanaṭṭhānato vā antare vemajjhe.",
  "tika-vin12t0:183_38": "Bhummatthe cetaṁ nissakkavacanaṁ.",
  "tika-vin12t0:183_39": "Ṭhite maggeti sambandho “santikā”tipadaṁ “āgata”itipade apādānaṁ.",
  "tika-vin12t0:183_40": "Tatthāti aññāsaṁ bhikkhunīnaṁ upassaye.",
  "tika-vin12t0:183_41": "Iti yācitabbāti yojanā.",
  "tika-vin12t0:183_42": "Tatoti bhikkhūnaṁ yācitabbato,",
  "tika-vin12t0:183_43": "paranti sambandho.",
  "tika-vin12t0:184_0": "Cātuddaseti āsaḷhīmāsassa juṇhapakkhassa catuddasannaṁ divasānaṁ pūraṇe divase.",
  "tika-vin12t0:184_1": "Idhāti imasmiṁ vihāre.",
  "tika-vin12t0:184_2": "“Ovāda”ntipadaṁ “anu”itipade kammaṁ.",
  "tika-vin12t0:184_3": "Anujīvantiyoti anugantvā jīvanaṁ vuttiṁ karontiyo.",
  "tika-vin12t0:184_4": "Vuttā bhikkhūti sambandho.",
  "tika-vin12t0:184_5": "Dutiyadivaseti āsaḷhīpuṇṇamiyaṁ.",
  "tika-vin12t0:184_6": "Athāti pakkamanānantaraṁ.",
  "tika-vin12t0:184_7": "Etthāti bhikkhūnaṁ pakkantattā apassane.",
  "tika-vin12t0:184_8": "“Ābhogaṁ katvā”tiiminā ābhogaṁ akatvā vasituṁ na vaṭṭatīti dīpeti.",
  "tika-vin12t0:184_9": "Sabhikkhukāvāsaṁ gantabbamevāti adhippāyo.",
  "tika-vin12t0:184_10": "Sāti vassacchedāpatti.",
  "tika-vin12t0:184_11": "Hīti saccaṁ, yasmā vā.",
  "tika-vin12t0:184_12": "Kenaci kāraṇenāti bhikkhācārassa asampadādinā kenaci nimittena.",
  "tika-vin12t0:184_13": "Hīti saccaṁ.",
  "tika-vin12t0:184_14": "Bhikkhūnaṁ pakkantādikāraṇā abhikkhukāvāse vasantiyā kiṁ abhikkhukāvāseva pavāretabbanti āha “pavārentiyā panā”tiādi.",
  "tika-vin12t0:185_0": "Anvaddhamāsanti ettha anusaddo vicchatthavācako kammappavacanīyo,",
  "tika-vin12t0:185_1": "tena payogattā bhummatthe upayogavacananti āha “addhamāse addhamāse”ti.",
  "tika-vin12t0:185_2": "Paccāsīsitabbāti ettha patipubbo ca āpubbo ca sidhātu icchattheti āha “icchitabbā”ti.",
  "tika-vin12t0:185_3": "Sidhātuyā dvebhāvo hoti.",
  "tika-vin12t0:185_4": "Āpubbo sisi icchāyantipi dhātupāṭhesu vuttaṁ.",
  "tika-vin12t0:185_5": "Tatthāti “uposathapucchaka”ntivacane.",
  "tika-vin12t0:185_6": "Pakkhassāti yassa kassaci pakkhassa.",
  "tika-vin12t0:185_7": "Mahāpaccariyaṁ pana vuttanti sambandho.",
  "tika-vin12t0:185_8": "Ovādassa yācanaṁ ovādo uttarapadalopena,",
  "tika-vin12t0:185_9": "soyeva attho payojanaṁ ovādattho,",
  "tika-vin12t0:185_10": "tadatthāya.",
  "tika-vin12t0:185_11": "Pāṭipadadivasatoti dutiyadivasato.",
  "tika-vin12t0:185_12": "So hi cando vuddhiñca hāniñca paṭimukhaṁ pajjati ettha,",
  "tika-vin12t0:185_13": "etenāti vā pāṭipadoti vuccati.",
  "tika-vin12t0:185_14": "Itīti evaṁ vuttanayena.",
  "tika-vin12t0:185_15": "Bhagavā paññapetīti yojanā.",
  "tika-vin12t0:185_16": "Aññassāti dhammassavanakammato aññassa.",
  "tika-vin12t0:185_17": "Nirantaranti abhikkhaṇaṁ,",
  "tika-vin12t0:185_18": "“paññapetī”tipade bhāvanapuṁsakaṁ.",
  "tika-vin12t0:185_19": "Hīti vitthāro.",
  "tika-vin12t0:185_20": "Evañca satīti evaṁ bahūpakāre sati ca.",
  "tika-vin12t0:185_21": "Yanti yaṁ dhammaṁ.",
  "tika-vin12t0:185_22": "Sātthikanti sapayojanaṁ.",
  "tika-vin12t0:185_23": "Yathānusiṭṭhanti anusiṭṭhiyā anurūpaṁ.",
  "tika-vin12t0:185_24": "Sabbāyeva bhikkhuniyopīti yojanā.",
  "tika-vin12t0:185_25": "Hīti saccaṁ.",
  "tika-vin12t0:186_0": "Ovādaṁ gacchatīti ovādaṁ yācituṁ bhikkhusaṅghassa ārāmaṁ gacchati.",
  "tika-vin12t0:186_1": "Na ovādo gantabboti ovādaṁ yācituṁ bhikkhusaṅghassa ārāmo na gantabbo.",
  "tika-vin12t0:186_2": "Ovādoti ca upayogatthe paccattavacananti daṭṭhabbaṁ.",
  "tika-vin12t0:186_3": "Itarathā hi saddapayogo virujjheyya.",
  "tika-vin12t0:186_4": "Ovādaṁ gantunti ovādaṁ yācanatthāya bhikkhusaṅghassa ārāmaṁ gantuṁ.",
  "tika-vin12t0:187_0": "“Dve tisso bhikkhuniyo”tipadaṁ “yācitvā”tipade dutiyākammaṁ.",
  "tika-vin12t0:187_1": "“Pesetabbā”tipade paṭhamākammaṁ.",
  "tika-vin12t0:187_2": "Ovādūpasaṅkamananti ovādassa gahaṇatthāya upasaṅkamanaṁ.",
  "tika-vin12t0:187_3": "Ārāmanti bhikkhusaṅghassa ārāmaṁ.",
  "tika-vin12t0:187_4": "Tatoti gamanato paranti sambandho.",
  "tika-vin12t0:187_5": "Tena bhikkhunāti ovādapaṭiggāhakena bhikkhunā.",
  "tika-vin12t0:187_6": "Tanti sammataṁ bhikkhuṁ.",
  "tika-vin12t0:188_0": "Ussahatīti sakkoti.",
  "tika-vin12t0:188_1": "Pāsādikenāti pasādaṁ āvahena pasādajanakena kāyavacīmanokammenāti attho.",
  "tika-vin12t0:188_2": "Sampādetūti tividhaṁ sikkhaṁ sampādetu.",
  "tika-vin12t0:188_3": "Ettāvatāti ettakena “pāsādikena sampādetū”ti vacanamattena.",
  "tika-vin12t0:188_4": "Hīti phalajotako.",
  "tika-vin12t0:188_5": "Etanti “tāhī”tivacanaṁ.",
  "tika-vin12t0:189_0": "Ettha ca bhikkhūnaṁ saṅghagaṇapuggalavasena vacanavāro tividho hoti,",
  "tika-vin12t0:189_1": "taṁ tividhaṁ vacanavāraṁ bhikkhunīnaṁ saṅghagaṇapuggalavasena tīhi vacanavārehi guṇitaṁ katvā nava vacanavārā honti,",
  "tika-vin12t0:189_2": "taṁ ākāraṁ dassento āha “tatrāyaṁ vacanakkamo”ti.",
  "tika-vin12t0:189_3": "Tatrāti purimavacanāpekkhaṁ.",
  "tika-vin12t0:189_4": "Vacanākāro pākaṭova.",
  "tika-vin12t0:190_0": "Ekā bhikkhunī vā bahūhi bhikkhunīupassayehi ovādatthāya pesite vacanākāraṁ dassento āha “bhikkhunisaṅgho ca ayyā”tiādi.",
  "tika-vin12t0:191_0": "Tenāpīti ovādapaṭiggāhakenāpi “ovāda”ntipadaṁ “paṭiggāhakenā”ti pade kammaṁ.",
  "tika-vin12t0:191_1": "Puna “ovāda”ntipadaṁ “apaṭiggahetu”ntipade kammaṁ.",
  "tika-vin12t0:191_2": "Balati assāsapassāsamattena jīvati,",
  "tika-vin12t0:191_3": "na paññājīvitenāti bālo.",
  "tika-vin12t0:191_4": "Gilāyati rujatīti gilāno.",
  "tika-vin12t0:191_5": "Gamissati gantuṁ bhabboti gamiko.",
  "tika-vin12t0:191_6": "Ayaṁ panettha yojanā –",
  "tika-vin12t0:191_7": "gantuṁ bhabbo yo bhikkhu gamissati gamanaṁ karissati,",
  "tika-vin12t0:191_8": "iti tasmā so bhikkhu gamiko nāma.",
  "tika-vin12t0:191_9": "Atha vā yo bhikkhu gantuṁ bhabbattā gamissati gamanaṁ karissati,",
  "tika-vin12t0:191_10": "iti tasmā so bhikkhu gamiko nāmāti.",
  "tika-vin12t0:191_11": "“Bhabbo”ti ca hetuantogadhavisesanaṁ.",
  "tika-vin12t0:192_0": "Tatthāti bālādīsu tīsu puggalesu.",
  "tika-vin12t0:192_1": "Dutiyapakkhadivaseti pāṭipadato dutiyapakkhadivase.",
  "tika-vin12t0:192_2": "Uposathaggeti uposathagehe.",
  "tika-vin12t0:192_3": "Tañhi uposathaṁ gaṇhanti,",
  "tika-vin12t0:192_4": "uposatho vā gayhati asminti “uposathagga”nti vuccati.",
  "tika-vin12t0:192_5": "Tasmiṁ uposathagge.",
  "tika-vin12t0:192_6": "“Anārocetu”nti vacanassa ñāpakaṁ dassetvā “apaccāharitu”nti vacanassa tameva dassento āha “aparampi vutta”ntiādi.",
  "tika-vin12t0:193_0": "Tatthāti ovādapaṭiggāhakesu bhikkhūsu.",
  "tika-vin12t0:193_1": "No cassāti no ce assa.",
  "tika-vin12t0:193_2": "Sabhaṁ vāti samajjaṁ vā.",
  "tika-vin12t0:193_3": "Sā hi saha bhāsanti ettha,",
  "tika-vin12t0:193_4": "santehi vā bhāti dibbatīti “sabhā”ti vuccati,",
  "tika-vin12t0:193_5": "taṁ sabhaṁ vā upasaṅkamissāmīti yojanā.",
  "tika-vin12t0:193_6": "Tatrāti tasmiṁ sabhādike.",
  "tika-vin12t0:193_7": "Evaṁ “tatthā”tipadepi.",
  "tika-vin12t0:194_0": "Catuddasannaṁ pūraṇo cātuddaso,",
  "tika-vin12t0:194_1": "tasmiṁ pavāretvāti sambandho.",
  "tika-vin12t0:194_2": "Bhikkhusaṅgheti bhikkhusaṅghassa santike,",
  "tika-vin12t0:194_3": "samīpatthe cetaṁ bhummavacanaṁ.",
  "tika-vin12t0:194_4": "Ajjatanāti ettha asmiṁ ahani ajja,",
  "tika-vin12t0:194_5": "imasaddato ahanīti atthe jjapaccayo,",
  "tika-vin12t0:194_6": "imasaddassa ca akāro,",
  "tika-vin12t0:194_7": "ajja eva ajjatanā,",
  "tika-vin12t0:194_8": "svattho hi tanapaccayo.",
  "tika-vin12t0:194_9": "Aparasmiṁ ahani aparajja,",
  "tika-vin12t0:194_10": "aparasaddato ahanīti atthe jjapaccayo sattamyantoyeva.",
  "tika-vin12t0:194_11": "Etthāti pavāraṇe,",
  "tika-vin12t0:194_12": "“anujānāmī”tiādivacane vā.",
  "tika-vin12t0:194_13": "Hīti saccaṁ.",
  "tika-vin12t0:195_0": "Kolāhalanti kotūhalaṁ. Paṭhamaṁ bhikkhunī yācitabbāti saṅghena paṭhamaṁ bhikkhunī yācitabbā.",
  "tika-vin12t0:196_0": "Tāya bhikkhuniyā vacanīyo assāti yojanā.",
  "tika-vin12t0:196_1": "Passanto paṭikarissatīti vajjāvajjaṁ passanto hutvā paṭikarissati.",
  "tika-vin12t0:197_0": "Ubhinnanti bhikkhubhikkhunīnaṁ.",
  "tika-vin12t0:197_1": "Yathāṭhāneyevāti yaṁ yaṁ ṭhānaṁ yathāṭhānaṁ,",
  "tika-vin12t0:197_2": "tasmiṁ yathāṭhāneyeva.",
  "tika-vin12t0:197_3": "Kenaci pariyāyenāti kenaci kāraṇena.",
  "tika-vin12t0:197_4": "Avapubbo varasaddo pihitatthoti āha “pihito”ti.",
  "tika-vin12t0:197_5": "Vacanaṁyevāti ovādavacanaṁyeva.",
  "tika-vin12t0:197_6": "Pathoti jeṭṭhakaṭṭhāne ṭhānassa kāraṇattā patho.",
  "tika-vin12t0:197_7": "Dosaṁ panāti abhikkamanādīsu ādīnavaṁ pana.",
  "tika-vin12t0:197_8": "Añjentīti makkhenti.",
  "tika-vin12t0:197_9": "Bhikkhūhi pana ovadituṁ anusāsituṁ vaṭṭatīti yojanā.",
  "tika-vin12t0:198_0": "Aññanti ovādato aññaṁ. Esoti garudhammo.",
  "tika-vin12t0:199_0": "150.",
  "tika-vin12t0:199_1": "“Adhammakamme”ti ettha katamaṁ kammaṁ nāmāti āha “adhammakammetiādīsū”tiādi.",
  "tika-vin12t0:199_2": "Tatthāti adhammakammadhammakammesu.",
  "tika-vin12t0:200_0": "152.",
  "tika-vin12t0:200_1": "Uddesaṁ dento bhaṇati,",
  "tika-vin12t0:200_2": "anāpattīti yojanā.",
  "tika-vin12t0:200_3": "Osāretīti katheti.",
  "tika-vin12t0:200_4": "Catuparisatīti catuparisasmiṁ.",
  "tika-vin12t0:200_5": "Tatrāpīti tena bhikkhunīnaṁ suṇanakāraṇenāti. Paṭhamaṁ.",
  "tika-vin12t0:201_0": "2. Atthaṅgatasikkhāpadaṁ",
  "tika-vin12t0:202_0": "153.",
  "tika-vin12t0:202_1": "Dutiye pariyāyasaddo vāratthoti āha “vārenā”ti.",
  "tika-vin12t0:202_2": "Vāroti ca anukkamoyevāti āha “paṭipāṭiyāti attho”ti.",
  "tika-vin12t0:202_3": "Adhikaṁ cittaṁ imassāti adhicetoti dassento āha “adhicittavato”tiādi.",
  "tika-vin12t0:202_4": "Adhicittaṁ nāma idha arahattaphalacittameva,",
  "tika-vin12t0:202_5": "na vipassanāpādakabhūtaṁ aṭṭhasamāpatticittanti āha “arahattaphalacittenā”ti.",
  "tika-vin12t0:202_6": "“Adhicittasikkhā”tiādīsu hi vipassanāpādakabhūtaṁ aṭṭhasamāpatticittaṁ “adhicitta”nti vuccati.",
  "tika-vin12t0:202_7": "Na pamajjatoti na pamajjantassa.",
  "tika-vin12t0:202_8": "Sātaccakiriyāyāti satatakaraṇena.",
  "tika-vin12t0:202_9": "Ubho loke munati jānātīti munīti ca,",
  "tika-vin12t0:202_10": "monaṁ vuccati ñāṇaṁ munanaṭṭhena jānanatthena,",
  "tika-vin12t0:202_11": "tamassatthīti munīti ca dassento āha “muninotī”tiādi.",
  "tika-vin12t0:202_12": "Tattha “yo munati…pe…",
  "tika-vin12t0:202_13": "munanena vā”tiiminā paṭhamatthaṁ dasseti,",
  "tika-vin12t0:202_14": "“monaṁ vuccati…pe…",
  "tika-vin12t0:202_15": "vuccatī”tiiminā dutiyatthaṁ dasseti.",
  "tika-vin12t0:202_16": "Muna gatiyanti dhātupāṭhesu (saddanītidhātumālāyaṁ 15 pakārantadhātu) vuttattā “yo munatī”ti ettha bhūvādigaṇiko munadhātuyeva,",
  "tika-vin12t0:202_17": "na kīyādigaṇiko mudhātūti daṭṭhabbaṁ.",
  "tika-vin12t0:202_18": "Atha vā muna ñāṇeti dhātupāṭhesu (saddanītidhātumālāyaṁ 17 kiyādigaṇika) vuttattā “munātī”ti kīyādigaṇikova.",
  "tika-vin12t0:202_19": "Dhātvantanakāralopoti daṭṭhabbaṁ.",
  "tika-vin12t0:202_20": "“Monaṁ vuccati ñāṇa”nti cettha ñāṇaṁ nāma arahattañāṇameva.",
  "tika-vin12t0:202_21": "Monassa patho monapathoti vutte sattatiṁsa bodhipakkhiyadhammāva adhippetāti āha “sattatiṁsabodhipakkhiyadhammesū”ti.",
  "tika-vin12t0:202_22": "Atha vā adhisīlasikkhādayo adhippetāti āha “tīsu vā sikkhāsū”ti.",
  "tika-vin12t0:202_23": "Pubbabhāgapaṭipadanti arahattañāṇassa pubbabhāge pavattaṁ sīlasamathavipassanāsaṅkhātaṁ paṭipadaṁ.",
  "tika-vin12t0:202_24": "Pubbabhāgeti arahattañāṇassa pubbabhāge.",
  "tika-vin12t0:202_25": "Etthāti “adhicetaso…pe…",
  "tika-vin12t0:202_26": "sikkhato”ti vacane.",
  "tika-vin12t0:202_27": "“Tādino”tipadaṁ “munino”tipadena yojetabbanti āha “tādisassa khīṇāsavamunino”ti.",
  "tika-vin12t0:202_28": "Etthāti “sokā na bhavanti tādino”ti vacane.",
  "tika-vin12t0:202_29": "Rāgādayo upasametīti upasantoti dassetuṁ vuttaṁ “rāgādīna”nti.",
  "tika-vin12t0:202_30": "Sati assatthīti satimāti katvā mantusaddo niccayogatthoti āha “satiyā avirahitassā”ti.",
  "tika-vin12t0:203_0": "Na kasīyati na vilekhīyatīti akāso,",
  "tika-vin12t0:203_1": "soyeva ākāso.",
  "tika-vin12t0:203_2": "Antarena chiddena ikkhitabboti antalikkho.",
  "tika-vin12t0:203_3": "Ākāso hi catubbidho ajaṭākāso,",
  "tika-vin12t0:203_4": "kasiṇugghāṭimākāso,",
  "tika-vin12t0:203_5": "paricchinnākāso,",
  "tika-vin12t0:203_6": "rūpaparicchedākāsoti.",
  "tika-vin12t0:203_7": "Tattha ajaṭākāsova idhādhippeto “antalikkhe”ti visesitattā.",
  "tika-vin12t0:203_8": "Tenāha “na kasiṇugghāṭime,",
  "tika-vin12t0:203_9": "na pana rūpaparicchede”ti.",
  "tika-vin12t0:203_10": "Paricchinnākāsopi rūpaparicchedākāsena saṅgahito.",
  "tika-vin12t0:203_11": "“Ma”nti padaṁ “avamaññantī”ti pade kammaṁ.",
  "tika-vin12t0:203_12": "Ettakamevāti etappamāṇaṁ “adhicetaso”tiādisaṅkhātaṁ vacanameva,",
  "tika-vin12t0:203_13": "na aññaṁ buddhavacananti attho.",
  "tika-vin12t0:203_14": "Ayanti cūḷapanthako thero.",
  "tika-vin12t0:203_15": "Handāti vassaggatthe nipāto.",
  "tika-vin12t0:203_16": "Mama ānubhāvaṁ dassemi,",
  "tika-vin12t0:203_17": "tumhe passatha gaṇhathāti adhippāyo.",
  "tika-vin12t0:203_18": "Vuṭṭhāyāti tato catutthajjhānato vuṭṭhahitvā.",
  "tika-vin12t0:203_19": "Antarāpi dhāyatīti ettha pisaddassa aṭṭhānatthaṁ dassento āha “antaradhāyatipī”ti.",
  "tika-vin12t0:203_20": "Eseva nayo “seyyampi kappetī”ti etthapi.",
  "tika-vin12t0:203_21": "Theroti cūḷapanthako thero.",
  "tika-vin12t0:203_22": "Idaṁ padaṁ antarantarā yuttaṭṭhānesu sambandhitvā “tañceva bhaṇatī”tiiminā sambandhitabbaṁ.",
  "tika-vin12t0:203_23": "Bhātutherassāti jeṭṭhakabhātubhūtassa mahāpanthakatherassa.",
  "tika-vin12t0:204_0": "Padmanti gāthāyaṁ tayo pādā indavajirā,",
  "tika-vin12t0:204_1": "catutthapādo upendavajiro.",
  "tika-vin12t0:204_2": "Tasmā padmanti ettha makāre pare dukārukārassa lopaṁ katvā parakkharaṁ netvā “padma”nti dvibhāvena likhitabbaṁ.",
  "tika-vin12t0:204_3": "Avītagandhanti ettha vīti dīghuccāraṇameva yuttaṁ.",
  "tika-vin12t0:204_4": "Paṅke davati gacchatīti padumaṁ.",
  "tika-vin12t0:204_5": "Kokaṁ duggandhassa ādānaṁ nudati apanetīti kokanudaṁ.",
  "tika-vin12t0:204_6": "Sundaro gandho imassāti sugandhaṁ.",
  "tika-vin12t0:204_7": "Ayaṁ panettha yojanā –",
  "tika-vin12t0:204_8": "yathā kokanudasaṅkhātaṁ sugandhaṁ pāto pageva bālātapena phullaṁ vikasitaṁ avītagandhaṁ hutvā virocamānaṁ padumaṁ siyā,",
  "tika-vin12t0:204_9": "tathā aṅgīrasaṁ aṅgito sarīrato niccharaṇapabhassararasaṁ hutvā virocamānabhūtaṁ antalikkhe tapantaṁ",
  "tika-vin12t0:204_10": "ādiccaṁ iva tedhātuke tapantaṁ sammāsambuddhaṁ passāti.",
  "tika-vin12t0:205_0": "Paguṇanti vācuggataṁ.",
  "tika-vin12t0:205_1": "Tatoti asakkuṇeyyato.",
  "tika-vin12t0:205_2": "Nanti cūḷapanthakaṁ.",
  "tika-vin12t0:205_3": "Theroti mahāpanthako thero nikkaḍḍhāpesīti sambandho.",
  "tika-vin12t0:205_4": "Soti cūḷapanthako.",
  "tika-vin12t0:205_5": "Athāti tasmiṁ kāle.",
  "tika-vin12t0:205_6": "Bhagavā āhāti yojanā.",
  "tika-vin12t0:205_7": "Buddhacakkhunāti āsayānusayaindriyaparopariyattañāṇasaṅkhātena sabbaññubuddhānaṁ cakkhunā.",
  "tika-vin12t0:205_8": "Tanti cūḷapanthakaṁ.",
  "tika-vin12t0:205_9": "Tassāti cūḷapanthakassa.",
  "tika-vin12t0:205_10": "Athāti tasmiṁ ārocanakāle.",
  "tika-vin12t0:205_11": "Assāti cūḷapanthakassa,",
  "tika-vin12t0:205_12": "datvāti sambandho.",
  "tika-vin12t0:205_13": "Rajaṁ malaṁ harati apanetīti rajoharaṇaṁ,",
  "tika-vin12t0:205_14": "pilotikakhaṇḍaṁ.",
  "tika-vin12t0:205_15": "Soti cūḷapanthako.",
  "tika-vin12t0:205_16": "Tassāti pilotikakhaṇḍassa,",
  "tika-vin12t0:205_17": "“anta”ntipade avayavisambandho.",
  "tika-vin12t0:205_18": "Parisuddhampīti pisaddo aparisuddhe pilotikakhaṇḍe kā nāma kathāti dasseti.",
  "tika-vin12t0:205_19": "Saṁveganti santāsaṁ bhayanti attho.",
  "tika-vin12t0:205_20": "Athāti tasmiṁ ārambhakāle.",
  "tika-vin12t0:205_21": "Assāti cūḷapanthakassa.",
  "tika-vin12t0:205_22": "“Ta”ntipadaṁ “mamāyanabhāva”ntipadena sambandhaṁ katvā yojanā kātabbāti. Dutiyaṁ.",
  "tika-vin12t0:206_0": "3. Bhikkhunupassayasikkhāpadaṁ",
  "tika-vin12t0:207_0": "162.",
  "tika-vin12t0:207_1": "Tatiye “ovadati pācittiyassā”ti sāmaññato vuttepi visesato attho gahetabboti āha “aṭṭhahi garudhammehi ovadantasseva pācittiya”nti.",
  "tika-vin12t0:207_2": "Itoti imasmā sikkhāpadamhā.",
  "tika-vin12t0:207_3": "Yatthayatthāti yasmiṁ yasmiṁ sikkhāpade.",
  "tika-vin12t0:207_4": "Sabbattha tattha tatthāti yojanāti. Tatiyaṁ.",
  "tika-vin12t0:208_0": "Pakiṇṇakakathā",
  "tika-vin12t0:209_0": "Etthāti imasmiṁ sikkhāpade.",
  "tika-vin12t0:209_1": "Idaṁ pakiṇṇakaṁ vuttanti sambandho.",
  "tika-vin12t0:209_2": "Tīṇi pācittiyānīti bhikkhuno asammatattā ekaṁ pācittiyaṁ,",
  "tika-vin12t0:209_3": "sūriyassa atthaṅgatattā ekaṁ,",
  "tika-vin12t0:209_4": "bhikkhunupassayaṁ upasaṅkamitattā ekanti tīṇi pācittiyāni.",
  "tika-vin12t0:209_5": "Kathanti kena kāraṇena hotīti yojanā.",
  "tika-vin12t0:209_6": "Tatthāti bhikkhunupassayaṁ.",
  "tika-vin12t0:209_7": "Tassevāti sammatasseva bhikkhuno.",
  "tika-vin12t0:209_8": "Aññena dhammenāti garudhammehi aññena dhammena.",
  "tika-vin12t0:209_9": "Divā panāti sūriyuggamanato tassa anatthaṅgateyevāti.",
  "tika-vin12t0:210_0": "4. Āmisasikkhāpadaṁ",
  "tika-vin12t0:211_0": "164.",
  "tika-vin12t0:211_1": "Catutthe bahuṁ mānaṁ kataṁ yehīti bahukatā.",
  "tika-vin12t0:211_2": "Bahukatā hutvā na ovadantīti atthaṁ dassento āha “na bahukatā”tiādi.",
  "tika-vin12t0:211_3": "Dhammeti sīlādidhamme.",
  "tika-vin12t0:211_4": "Adhippāyoti “na bahukatā”tipadassa,",
  "tika-vin12t0:211_5": "chabbaggiyānaṁ vā adhippāyoti yojanā.",
  "tika-vin12t0:211_6": "“Kattukāmoti ādīna”ntipadaṁ “attho”tipade vācakasambandho.",
  "tika-vin12t0:212_0": "Asammato nāma ṭhapito veditabboti yojanā.",
  "tika-vin12t0:212_1": "Sammutinti bhikkhunovādakasammutiṁ.",
  "tika-vin12t0:212_2": "Pacchā sāmaṇerabhūmiyaṁ ṭhitoti yojanāti.",
  "tika-vin12t0:212_3": "Catutthaṁ.",
  "tika-vin12t0:213_0": "5. Cīvaradānasikkhāpadaṁ",
  "tika-vin12t0:214_0": "169.",
  "tika-vin12t0:214_1": "Pañcame rathikāyāti racchāya.",
  "tika-vin12t0:214_2": "Sā hi rathassa hitattā rathikāti vuccati.",
  "tika-vin12t0:214_3": "Sandiṭṭhāti samodhānavasena dassīyitthāti sandiṭṭhā.",
  "tika-vin12t0:214_4": "Diṭṭhamattakā mittāti āha “mittā”ti.",
  "tika-vin12t0:214_5": "Sesanti vuttavacanato sesaṁ vacanaṁ.",
  "tika-vin12t0:214_6": "Tatrāti cīvarapaṭiggahaṇasikkhāpade.",
  "tika-vin12t0:214_7": "Hīti visesajotakaṁ.",
  "tika-vin12t0:214_8": "Idhāti imasmiṁ cīvaradānasikkhāpadeti. Pañcamaṁ.",
  "tika-vin12t0:215_0": "6. Cīvarasibbanasikkhāpadaṁ",
  "tika-vin12t0:216_0": "175.",
  "tika-vin12t0:216_1": "Chaṭṭhe udāyīti ettha mahāudāyī, kāḷudāyī,",
  "tika-vin12t0:216_2": "lāḷudāyīti tayo udāyī honti.",
  "tika-vin12t0:216_3": "Tesu tatiyovādhippetoti āha “lāḷudāyī”ti.",
  "tika-vin12t0:216_4": "Pabhāvena ṭhāti pavattatīti paṭṭhoti kate paṭibalova labbhati.",
  "tika-vin12t0:216_5": "Tenāha “paṭibalo”ti.",
  "tika-vin12t0:216_6": "Nipuṇoti kusalo.",
  "tika-vin12t0:216_7": "“Paṭibhānena katacitta”ntiiminā “paṭibhānacitta”nti padassa majjhe padalopaṁ dasseti.",
  "tika-vin12t0:216_8": "Soti lāḷudāyī akāsīti sambandho.",
  "tika-vin12t0:216_9": "Tassāti cīvarassa.",
  "tika-vin12t0:216_10": "“Yathāsaṁhaṭa”nti ettha evasaddo ajjhāharitabboti āha “yathāsaṁhaṭamevā”ti.",
  "tika-vin12t0:217_0": "176.",
  "tika-vin12t0:217_1": "Yaṁ cīvaraṁ nivāsituṁ vā pārupituṁ vā sakkā hoti,",
  "tika-vin12t0:217_2": "taṁ cīvaraṁ nāmāti yojanā.",
  "tika-vin12t0:217_3": "Evaṁ hīti evameva.",
  "tika-vin12t0:217_4": "“Dukkaṭa”ntiiminā “sayaṁ sibbati,",
  "tika-vin12t0:217_5": "āpatti pācittiyassā”ti ettha antarāpattiṁ dasseti.",
  "tika-vin12t0:217_6": "Ārāti sūci.",
  "tika-vin12t0:217_7": "Sā hi arati nissaṅgavasena gacchati pavisatīti “ārā”ti vuccati,",
  "tika-vin12t0:217_8": "tassā patho gamanaṁ ārāpatho, tasmiṁ,",
  "tika-vin12t0:217_9": "ārāpathassa nīharaṇāvasānattā “nīharaṇe”ti vuttaṁ.",
  "tika-vin12t0:217_10": "Satakkhattumpīti anekakkhattumpi.",
  "tika-vin12t0:217_11": "Āṇattoti āṇāpīyatīti āṇatto.",
  "tika-vin12t0:217_12": "“Āṇāpito”ti vattabbe ṇāpesaddassa lopaṁ,",
  "tika-vin12t0:217_13": "ikārassa ca akāraṁ katvā,",
  "tika-vin12t0:217_14": "“ādatte”ti ākhyātapade tevibhattiyā viya tapaccayassa ca dvibhāvaṁ katvā evaṁ vuttaṁ.",
  "tika-vin12t0:217_15": "Tenāha “sakiṁ cīvaraṁ sibbāti vutto”ti.",
  "tika-vin12t0:217_16": "Atha panāti tato aññathā pana.",
  "tika-vin12t0:217_17": "Āṇattassāti āṇāpitassa.",
  "tika-vin12t0:217_18": "Sambahulānipi pācittiyāni hontīti sambandho.",
  "tika-vin12t0:218_0": "Yepi nissitakā sibbantīti yojanā,",
  "tika-vin12t0:218_1": "ācariyupajjhāyesu sibbantesūti sambandho.",
  "tika-vin12t0:218_2": "Tesanti ācariyupajjhāyānaṁ.",
  "tika-vin12t0:218_3": "Tesampīti nissitakānampi.",
  "tika-vin12t0:218_4": "Ñātikānaṁ bhikkhunīnaṁ cīvaranti sambandho.",
  "tika-vin12t0:218_5": "“Antevāsikehī”tipadaṁ “sibbāpentī”tipade kāritakammaṁ.",
  "tika-vin12t0:218_6": "Tatrāpīti ācariyupajjhāyehi sibbāpanepi.",
  "tika-vin12t0:218_7": "“Antevāsike”tipadaṁ “vañcetvā”tipade suddhakammaṁ,",
  "tika-vin12t0:218_8": "“sibbāpentī”tipade kāritakammaṁ.",
  "tika-vin12t0:218_9": "Itaresanti ācariyupajjhāyānanti. Chaṭṭhaṁ.",
  "tika-vin12t0:219_0": "7. Saṁvidhānasikkhāpadaṁ",
  "tika-vin12t0:220_0": "181.",
  "tika-vin12t0:220_1": "Sattame “tāsaṁ bhikkhunīnaṁ pacchā gacchantīna”nti padāni “pattacīvara”nti pāṭhasesena yojetabbānīti āha “pacchā gacchantīnaṁ pattacīvara”nti.",
  "tika-vin12t0:220_2": "Tā bhikkhuniyo pacchā gacchantiyoti vibhattivipallāsaṁ katvā “dūsesu”ntipadena yojetabbānīti āha “tā bhikkhuniyo corā dūsayiṁsū”ti.",
  "tika-vin12t0:220_3": "Atha vā vibhattivipallāsamakatvā “acchindiṁsū”ti pade “pattacīvara”ntipadaṁ ajjhāharitvā “dūsesu”ntipade",
  "tika-vin12t0:220_4": "“sīla”nti pāṭhaṁ ajjhāharitvā yojetabbanti daṭṭhabbaṁ.",
  "tika-vin12t0:221_0": "182- 3. Saṁpubbo,",
  "tika-vin12t0:221_1": "vipubbo ca dhādhātu tvāpaccayo hotīti āha “saṁvidahitvā”ti.",
  "tika-vin12t0:221_2": "Kukkuṭoti tambacūḷo.",
  "tika-vin12t0:221_3": "So hi kukati āhāratthaṁ pāṇakādayo ādadātīti kukkuṭo.",
  "tika-vin12t0:221_4": "Ayanti gāmo.",
  "tika-vin12t0:221_5": "Adhikaraṇe ṇoti āha “sampadanti etthā”ti.",
  "tika-vin12t0:221_6": "Etthāti ca etasmiṁ gāme.",
  "tika-vin12t0:221_7": "Uttarapadassa adhikaraṇatthattā pubbapadena chaṭṭhīsamāsoti āha “kukkuṭāna”ntiādi.",
  "tika-vin12t0:221_8": "Evaṁ ṇasaddassa adhikaraṇatthaṁ,",
  "tika-vin12t0:221_9": "pubbapadena chaṭṭhīsamāsañca dassetvā idāni ṇasaddassa bhāvatthaṁ,",
  "tika-vin12t0:221_10": "pubbapadena bāhiratthasamāsañca dassetuṁ vuttaṁ “atha vā”ti.",
  "tika-vin12t0:221_11": "Tatthāti pacchimapāṭhe.",
  "tika-vin12t0:221_12": "Uppatitvāti uḍḍitvā uddhaṁ ākāsaṁ laṅgitvāti attho.",
  "tika-vin12t0:221_13": "Etthāti pacchimapāṭhe.",
  "tika-vin12t0:221_14": "Dvidhāti padagamanapakkhagamanavasena dvipakārena.",
  "tika-vin12t0:221_15": "“Upacāro na labbhatī”tiiminā gāmantaro na hoti,",
  "tika-vin12t0:221_16": "ekagāmoyeva pana hoti,",
  "tika-vin12t0:221_17": "tasmā āpattipi ekāyeva hotīti dasseti.",
  "tika-vin12t0:221_18": "Paccūseti pabhāte.",
  "tika-vin12t0:221_19": "So hi paṭiviruddhaṁ timiraṁ useti nāsetīti paccūsoti vuccati.",
  "tika-vin12t0:221_20": "Vassantassāti ravantassa.",
  "tika-vin12t0:221_21": "“Vacanato”tipadaṁ “āpattiyevā”tipade ñāpakahetu.",
  "tika-vin12t0:221_22": "Ratanamattantaroti kukkupamāṇena byavadhāno.",
  "tika-vin12t0:222_0": "Tatrāti “gāmantare gāmantare”ti vacane.",
  "tika-vin12t0:222_1": "Hīti vitthāro.",
  "tika-vin12t0:222_2": "Ubhopīti bhikkhubhikkhuniyopi saṁvidahantīti sambandho.",
  "tika-vin12t0:222_3": "Na vadantīti aṭṭhakathācariyā na kathayanti.",
  "tika-vin12t0:222_4": "Catunnaṁ maggānaṁ samāgamaṭṭhānaṁ catukkaṁ, dvinnaṁ, tiṇṇaṁ,",
  "tika-vin12t0:222_5": "catukkato atirekānaṁ vā maggānaṁ sambaddhaṭṭhānaṁ siṅghāṭakaṁ.",
  "tika-vin12t0:222_6": "Tatrāpīti upacārokkamanepi.",
  "tika-vin12t0:222_7": "Gāmatoti attano gāmato.",
  "tika-vin12t0:222_8": "Yāva na okkamanti,",
  "tika-vin12t0:222_9": "tāvāti yojanā.",
  "tika-vin12t0:222_10": "Sandhāyāti ārabbha.",
  "tika-vin12t0:222_11": "Athāti tasmiṁ nikkhamanakāle.",
  "tika-vin12t0:222_12": "Dvepīti bhikkhubhikkhuniyopi gacchantīti sambandho.",
  "tika-vin12t0:222_13": "Tanti vacanaṁ.",
  "tika-vin12t0:223_0": "Hīti viseso.",
  "tika-vin12t0:223_1": "“Gāmantare gāmantare”ti purimasmiṁ naye atikkame anāpatti,",
  "tika-vin12t0:223_2": "okkamane āpattīti ayaṁ viseso.",
  "tika-vin12t0:224_0": "184.Gatapubbatthāti gatapubbā attha bhavathāti attho.",
  "tika-vin12t0:224_1": "Ehi gacchāmāti vā āgaccheyyāsīti vā vadatīti yojanā.",
  "tika-vin12t0:224_2": "Cetiyavandanatthanti thūpassa vandituṁ.",
  "tika-vin12t0:225_0": "185.Visaṅketenāti ettha kālavisaṅketo,",
  "tika-vin12t0:225_1": "dvāravisaṅketo,",
  "tika-vin12t0:225_2": "maggavisaṅketoti tividho.",
  "tika-vin12t0:225_3": "Tattha kālavisaṅketeneva anāpattiṁ sandhāya “visaṅketena gacchanti,",
  "tika-vin12t0:225_4": "anāpattī”ti āha.",
  "tika-vin12t0:225_5": "Dvāravisaṅketena vā maggavisaṅketena vā āpattimokkho natthi.",
  "tika-vin12t0:225_6": "Tamatthaṁ dassento āha “purebhatta”ntiādi.",
  "tika-vin12t0:225_7": "Cakkasamāruḷhāti iriyāpathacakkaṁ vā sakaṭacakkaṁ vā sammā āruḷhā.",
  "tika-vin12t0:225_8": "Janapadāti janakoṭṭhāsā.",
  "tika-vin12t0:225_9": "Pariyāyantīti pari punappunaṁ yanti ca āyanti cāti. Sattamaṁ.",
  "tika-vin12t0:226_0": "8. Nāvābhiruhanasikkhāpadaṁ",
  "tika-vin12t0:227_0": "188.",
  "tika-vin12t0:227_1": "Aṭṭhame saha aññamaññaṁ thavanaṁ abhitthavanaṁ santhavo,",
  "tika-vin12t0:227_2": "saṅgamoti vuttaṁ hoti.",
  "tika-vin12t0:227_3": "Mittabhāvena santhavo mittasanthavo,",
  "tika-vin12t0:227_4": "lokehi assādetabbo ca so mittasanthavo ceti lokassādamittasanthavo,",
  "tika-vin12t0:227_5": "tassa vaso pabhū,",
  "tika-vin12t0:227_6": "tena vā āyattoti lokassādamittasanthavavaso, tena.",
  "tika-vin12t0:227_7": "Uddhaṁ gacchatīti uddhaṁgāminīti dassento āha “uddha”ntiādi.",
  "tika-vin12t0:227_8": "Uddhanti ca idha paṭisoto.",
  "tika-vin12t0:227_9": "Tenāha “nadiyā paṭisota”nti.",
  "tika-vin12t0:227_10": "“Uddhaṁgāmini”ntimātikāpadaṁ “ujjavanikāyā”tipadabhājaniyā saṁsandento āha “yasmā panā”tiādi.",
  "tika-vin12t0:227_11": "Yoti bhikkhu.",
  "tika-vin12t0:227_12": "Uddhaṁ javanatoti paṭisotaṁ gamanato.",
  "tika-vin12t0:227_13": "Tenāti tena hetunā.",
  "tika-vin12t0:227_14": "Assāti “uddhaṁgāmini”ntipadassa.",
  "tika-vin12t0:227_15": "Anusotaṁ idha adho nāmāti āha “anusota”nti.",
  "tika-vin12t0:227_16": "Assapīti pisaddo purimāpekkho.",
  "tika-vin12t0:227_17": "Tatthāti “uddhaṁgāminiṁ vā adhogāminiṁ vā”tivacane.",
  "tika-vin12t0:227_18": "Yanti nāvaṁ harantīti sambandho.",
  "tika-vin12t0:227_19": "Sampaṭipādanatthanti sammā paṭimukhaṁ pādanatthaṁ,",
  "tika-vin12t0:227_20": "ujupajjāpanatthanti attho.",
  "tika-vin12t0:227_21": "Etthāti nāvāyaṁ.",
  "tika-vin12t0:227_22": "“Ṭhapetvā”tipadabhājanimapekkhitvā “upayogatthe nissakkavacana”nti āha.",
  "tika-vin12t0:227_23": "“Aññatrā”ti mātikāpade apekkhite nissakkatthe nissakkavacanampi yujjateva.",
  "tika-vin12t0:228_0": "189.",
  "tika-vin12t0:228_1": "Ekaṁ tīraṁ agāmakaṁ araññaṁ hotīti yojanā.",
  "tika-vin12t0:228_2": "Addhayojanagaṇanāya pācittiyāni hontīti sambandho.",
  "tika-vin12t0:228_3": "Majjhena gamanepīti pisaddo agāmakaaraññatīrapassena gamane kā nāma kathāti dasseti.",
  "tika-vin12t0:228_4": "Na kevalaṁ nadiyāti kevalaṁ nadiyā eva anāpatti nāti yojanā,",
  "tika-vin12t0:228_5": "aññesupi samuddādīsu anāpattīti adhippāyo.",
  "tika-vin12t0:228_6": "Yopi bhikkhu gacchatīti sambandho.",
  "tika-vin12t0:228_7": "Hīti saccaṁ, yasmā vā.",
  "tika-vin12t0:229_0": "191.",
  "tika-vin12t0:229_1": "Kālavisaṅketo,",
  "tika-vin12t0:229_2": "titthavisaṅketo,",
  "tika-vin12t0:229_3": "nāvāvisaṅketoti tividho visaṅketo.",
  "tika-vin12t0:229_4": "Tattha kālavisaṅketena anāpattiṁ sandhāya “visaṅketena abhiruhantī”ti vuttaṁ.",
  "tika-vin12t0:229_5": "Aññena visaṅketena āpattiyeva,",
  "tika-vin12t0:229_6": "tamatthaṁ dassento āha “idhāpī”tiādīti. Aṭṭhamaṁ.",
  "tika-vin12t0:230_0": "9. Paripācitasikkhāpadaṁ",
  "tika-vin12t0:231_0": "192.",
  "tika-vin12t0:231_1": "Navame mahānāgesūti mahāarahantesu tiṭṭhamānesu santesu,",
  "tika-vin12t0:231_2": "cetake pessabhūte navake bhikkhū nimantetīti adhippāyo.",
  "tika-vin12t0:231_3": "Itarathāti vibhattivipallāsato vā pāṭhasesato vā aññena pakārena.",
  "tika-vin12t0:231_4": "Antaraṁ majjhaṁ pattā kathā antarakathāti dassento āha “avasāna”ntiādi.",
  "tika-vin12t0:231_5": "Pakirīyitthāti pakatā,",
  "tika-vin12t0:231_6": "na pakatā vippakatāti vutte kariyamānakathāvāti āha “kariyamānā hotī”ti.",
  "tika-vin12t0:231_7": "Addhacchikenāti upaḍḍhacakkhunā.",
  "tika-vin12t0:231_8": "Tehīti therehi.",
  "tika-vin12t0:232_0": "194.Laddhabbanti laddhārahaṁ.",
  "tika-vin12t0:232_1": "Assāti “bhikkhuniparipācita”ntipadassa.",
  "tika-vin12t0:232_2": "Sammā ārabhitabboti samārambhoti dassento āha “samāraddhaṁ vuccatī”ti.",
  "tika-vin12t0:232_3": "Paṭiyāditassāti paripācitassa bhattassa.",
  "tika-vin12t0:232_4": "Gihīnaṁ samārambhoti gihisamārambho,",
  "tika-vin12t0:232_5": "katvatthe cetaṁ sāmivacanaṁ.",
  "tika-vin12t0:232_6": "Tatoti tato bhattato.",
  "tika-vin12t0:232_7": "Aññatrāti vinā.",
  "tika-vin12t0:232_8": "Tamatthaṁ vivaranto āha “taṁ piṇḍapātaṁ ṭhapetvā”ti.",
  "tika-vin12t0:232_9": "Padabhājane pana vuttanti sambandho.",
  "tika-vin12t0:232_10": "“Ñātakapavāritehī”tipadaṁ “asamāraddho”tipade kattā.",
  "tika-vin12t0:232_11": "Atthatoti bhikkhuniaparipācitaatthato.",
  "tika-vin12t0:232_12": "Tasmāti yasmā atthato samāraddhova hoti, tasmā.",
  "tika-vin12t0:233_0": "195.Paṭiyāditanti paṭiyattaṁ.",
  "tika-vin12t0:233_1": "Pakatiyā paṭiyattaṁ pakatipaṭiyattanti dassento āha “pakatiyā”tiādi.",
  "tika-vin12t0:233_2": "Mahāpaccariyaṁ pana vuttanti sambandho.",
  "tika-vin12t0:233_3": "Tassāti tasseva bhikkhuno.",
  "tika-vin12t0:233_4": "Aññassāti tato aññassa bhikkhuno.",
  "tika-vin12t0:234_0": "197.Bhikkhuniparipācitepīti pisaddo bhikkhuniaparipācite kā nāma kathāti dassetīti. Navamaṁ.",
  "tika-vin12t0:235_0": "10. Rahonisajjasikkhāpadaṁ",
  "tika-vin12t0:236_0": "198.",
  "tika-vin12t0:236_1": "Dasame pāḷiattho cāti ettha pāḷisaddo vinicchiyasadde ca yojetabbo “pāḷivinicchayo”ti.",
  "tika-vin12t0:236_2": "Hīti saccaṁ, yasmā vā.",
  "tika-vin12t0:236_3": "“Idaṁ sikkhāpada”ntipadaṁ “ekapariccheda”ntipade tulyatthakattā,",
  "tika-vin12t0:236_4": "“paññatta”ntipade kammaṁ.",
  "tika-vin12t0:236_5": "Uparīti acelakavaggeti. Dasamaṁ.",
  "tika-vin12t0:237_0": "Ovādavaggo tatiyo.",
  "tika-vin12t0:238_0": "4. Bhojanavaggo",
  "tika-vin12t0:239_0": "1. Āvasathapiṇḍasikkhāpada-atthayojanā",
  "tika-vin12t0:240_0": "203.",
  "tika-vin12t0:240_1": "Bhojanavaggassa paṭhame āvasathe paññatto piṇḍo āvasathapiṇḍoti dassento āha “samantā”tiādi.",
  "tika-vin12t0:240_2": "Parikkhittanti parivutaṁ āvasathanti sambandho.",
  "tika-vin12t0:240_3": "Addhaṁ pathaṁ gacchantīti addhikā.",
  "tika-vin12t0:240_4": "Gilāyanti rujantīti gilānā.",
  "tika-vin12t0:240_5": "Gabbho kucchiṭṭhasatto etāsanti gabbhiniyo.",
  "tika-vin12t0:240_6": "Malaṁ pabbājentīti pabbajitā,",
  "tika-vin12t0:240_7": "tesaṁ yathānurūpanti sambandho.",
  "tika-vin12t0:240_8": "Paññattāni mañcapīṭhāni etthāti paññattamañcapīṭho, taṁ.",
  "tika-vin12t0:240_9": "Anekagabbhaparicchedaṁ anekapamukhaparicchedaṁ āvasathaṁ katvāti yojanā.",
  "tika-vin12t0:240_10": "Tatthāti āvasathe.",
  "tika-vin12t0:240_11": "Tesaṁ tesanti addhikādīnaṁ.",
  "tika-vin12t0:240_12": "Hiyyosaddassa atītānantarāhassa ca anāgatānantarāhassa ca vācakattā idha anāgatānantarāhavācakoti āha “svepī”ti.",
  "tika-vin12t0:240_13": "Kuhiṁ gatā iti vutteti yojanā.",
  "tika-vin12t0:240_14": "“Kukkuccāyanto”tipadassa nāmadhātuṁ dassento āha “kukkuccaṁ karonto”ti.",
  "tika-vin12t0:241_0": "206.",
  "tika-vin12t0:241_1": "“Addhayojanaṁ vā yojanaṁ vā”tiiminā “pakkamitu”ntipadassa kammaṁ dasseti.",
  "tika-vin12t0:241_2": "“Gantu”ntiiminā kamusaddassa padavikkhepatthaṁ dasseti.",
  "tika-vin12t0:241_3": "“Anodissā”tipadassa tvāpaccayantabhāvaṁ dassetuṁ “anuddisitvā”ti vuttaṁ.",
  "tika-vin12t0:241_4": "Pāsaṁ ḍetīti pāsaṇḍo,",
  "tika-vin12t0:241_5": "sattānaṁ cittesu diṭṭhipāsaṁ khipatīti attho.",
  "tika-vin12t0:241_6": "Atha vā taṇhāpāsaṁ,",
  "tika-vin12t0:241_7": "diṭṭhipāsañca ḍeti uḍḍetīti pāsaṇḍo,",
  "tika-vin12t0:241_8": "taṁ pāsaṇḍaṁ.",
  "tika-vin12t0:241_9": "Yāvatattho paññatto hotīti yāvatā attho hoti,",
  "tika-vin12t0:241_10": "tāvatā paññatto hotīti yojanā.",
  "tika-vin12t0:241_11": "“Yāvadattho”tipi pāṭho,",
  "tika-vin12t0:241_12": "ayamevattho.",
  "tika-vin12t0:241_13": "Dakāro padasandhikaro.",
  "tika-vin12t0:241_14": "Sakiṁ bhuñjitabbanti ekadivasaṁ sakiṁ bhuñjitabbanti attho.",
  "tika-vin12t0:241_15": "Tenāha “ekadivasaṁ bhuñjitabba”nti.",
  "tika-vin12t0:242_0": "Etthāti imasmiṁ sikkhāpade.",
  "tika-vin12t0:242_1": "Ekakulena vā paññattanti sambandho.",
  "tika-vin12t0:242_2": "Bhuñjituṁ na vaṭṭati ekato hutvā paññattattāti adhippāyo.",
  "tika-vin12t0:242_3": "Nānākulehi paññattaṁ piṇḍanti yojanā.",
  "tika-vin12t0:242_4": "Bhuñjituṁ vaṭṭati nānākulāni ekato ahutvā visuṁ visuṁ paññattattāti adhippāyo.",
  "tika-vin12t0:242_5": "Yopi piṇḍo chijjatīti sambandho.",
  "tika-vin12t0:242_6": "Upacchinditvāti asaddhiyādipāpacittattā upacchinditvā.",
  "tika-vin12t0:243_0": "208.Anuvasitvāti punappunaṁ vasitvā.",
  "tika-vin12t0:243_1": "Antarāmagge gacchantattā “gacchanto bhuñjatī”ti idaṁ tāva yuttaṁ hotu,",
  "tika-vin12t0:243_2": "gataṭṭhāne pana gamitattā kathaṁ?",
  "tika-vin12t0:243_3": "Paccuppannasamīpopi atīto tena saṅgahitattā yuttaṁ.",
  "tika-vin12t0:243_4": "“Kuto nu tvaṁ bhikkhu āgacchasī”tiādīsu viya.",
  "tika-vin12t0:243_5": "Taṁsamīpopi hi tādiso.",
  "tika-vin12t0:243_6": "Nānāṭṭhānesu nānākulānaṁ santake pakatiyā anāpattibhāvato nānāṭṭhānesu ekakulasseva santakaṁ sandhāya vuttaṁ “anāpattī”ti.",
  "tika-vin12t0:243_7": "Āraddhassa vicchedattā “puna ekadivasaṁ bhuñjituṁ labhatī”ti vuttaṁ.",
  "tika-vin12t0:243_8": "“Odissā”ti sāmaññato vuttepi bhikkhūyeva gahetabbāti āha “bhikkhūnaṁyevā”ti. Paṭhamaṁ.",
  "tika-vin12t0:244_0": "2. Gaṇabhojanasikkhāpadaṁ",
  "tika-vin12t0:245_0": "209.",
  "tika-vin12t0:245_1": "Dutiye pahīnalābhasakkārassa hetuṁ dassento āha “so kirā”tiādi.",
  "tika-vin12t0:245_2": "Soti devadatto.",
  "tika-vin12t0:245_3": "“Ahosī”ti ca “pākaṭo jāto”ti ca yojetabbo.",
  "tika-vin12t0:245_4": "Ajātasattunāti ajātasseyeva piturājassa sattubhāvato ajātasattunā,",
  "tika-vin12t0:245_5": "“mārāpetvā”tipade kāritakammaṁ.",
  "tika-vin12t0:245_6": "Rājānanti bimbisārarājaṁ,",
  "tika-vin12t0:245_7": "“mārāpetvā”tipade dhātukammaṁ.",
  "tika-vin12t0:245_8": "Abhimāreti abhinilīyitvā bhagavato māraṇatthāya pesite dhanudhare.",
  "tika-vin12t0:245_9": "Gūḷhapaṭicchannoti guhito hutvā paṭicchanno.",
  "tika-vin12t0:245_10": "Parikathāyāti pariguhanāya kathāya.",
  "tika-vin12t0:245_11": "“Rājānampī”tipadaṁ “mārāpesī”tipade dhātukammaṁ.",
  "tika-vin12t0:245_12": "Pavijjhīti pavaṭṭesi.",
  "tika-vin12t0:245_13": "Tatoti tato vuttato paraṁ uṭṭhahiṁsūti sambandho.",
  "tika-vin12t0:245_14": "Nagare nivasantīti nāgarā.",
  "tika-vin12t0:245_15": "Rājāti ajātasatturājā.",
  "tika-vin12t0:245_16": "Sāsanakaṇṭakantisāsanassa kaṇṭakasadisattā sāsanakaṇṭakaṁ.",
  "tika-vin12t0:245_17": "Tatoti nīharato.",
  "tika-vin12t0:245_18": "Upaṭṭhānampīti upaṭṭhānampi,",
  "tika-vin12t0:245_19": "upaṭṭhānatthāyapi vā.",
  "tika-vin12t0:245_20": "Aññepīti rājato aññepi.",
  "tika-vin12t0:245_21": "Assāti devadattassa.",
  "tika-vin12t0:245_22": "Kiñci khādanīyabhojanīyaṁ “dātabba”nti iminā yojetabbaṁ.",
  "tika-vin12t0:245_23": "Kiñci vā abhivādanādi “kātabba”nti iminā sambandho.",
  "tika-vin12t0:245_24": "Kulesu viññāpetvā bhuñjanassa hetuṁ dassento āha “mā me”tiādi.",
  "tika-vin12t0:245_25": "Posento hutvā bhuñjatīti sambandho.",
  "tika-vin12t0:246_0": "211. Bhattaṁ anadhivāsentānaṁ kasmā cīvaraṁ parittaṁ uppajjatīti āha “bhattaṁ agaṇhantāna”ntiādi.",
  "tika-vin12t0:247_0": "212. Cīvarakārake bhikkhū bhattena kasmā nimantentīti āha “gāme”tiādi.",
  "tika-vin12t0:248_0": "215.Nānāverajjaketi ettha rañño idaṁ rajjaṁ,",
  "tika-vin12t0:248_1": "visadisaṁ rajjaṁ virajjaṁ,",
  "tika-vin12t0:248_2": "nānappakāraṁ virajjaṁ nānāvirajjaṁ.",
  "tika-vin12t0:248_3": "Nānāvirajjehi āgatā nānāverajjakā.",
  "tika-vin12t0:248_4": "Majjhe vuddhi hotīti āha “nānāvidhehi aññarajjehi āgate”ti.",
  "tika-vin12t0:248_5": "Aññarajjehīti rājagahato aññehi rajjehi.",
  "tika-vin12t0:248_6": "Rañjitabbanti rañjanti vutte niggahitassa anāsanaṁ sandhāya vuttaṁ “nānāverañjakeitipi pāṭho”ti.",
  "tika-vin12t0:249_0": "218.Gaṇabhojaneti gaṇassa bhojanaṁ gaṇabhojanaṁ,",
  "tika-vin12t0:249_1": "gaṇabhojanassa bhojanaṁ gaṇabhojanaṁ,",
  "tika-vin12t0:249_2": "tasmiṁ gaṇabhojane pācittiyanti attho.",
  "tika-vin12t0:249_3": "“Rattūparato”tiādīsu viya ekassa bhojanasaddassa lopo daṭṭhabbo.",
  "tika-vin12t0:249_4": "Nanu uposathe viya dve tayo gaṇo nāmāti āha “idha gaṇo nāma cattāro”tiādi.",
  "tika-vin12t0:249_5": "Tena dve tayo gaṇo nāma na honti,",
  "tika-vin12t0:249_6": "cattāro pana ādiṁ katvā taduttari gaṇo nāmāti dasseti.",
  "tika-vin12t0:249_7": "Taṁ panetanti ettha etasaddo vacanālaṅkāro dvīsu sabbanāmesu pubbasseva yebhuyyena padhānattā.",
  "tika-vin12t0:249_8": "Pasavatīti vaḍḍhati,",
  "tika-vin12t0:249_9": "jāyatīti attho.",
  "tika-vin12t0:249_10": "Vevacanena vāti “bhattena nimantemi,",
  "tika-vin12t0:249_11": "bhojanena nimantemī”ti pariyāyena vā.",
  "tika-vin12t0:249_12": "Bhāsantarena vāti mūlabhāsāto aññāya bhāsāya vā.",
  "tika-vin12t0:249_13": "Ekato nimantitā bhikkhūti sambandho.",
  "tika-vin12t0:249_14": "Hīti saccaṁ, yasmā vā.",
  "tika-vin12t0:249_15": "Pamāṇanti kāraṇaṁ.",
  "tika-vin12t0:249_16": "“Cattāro”ti liṅgavipallāsaṁ katvā “vihāre”tipadena yojetabbaṁ.",
  "tika-vin12t0:249_17": "Ṭhitesuyevāti padaṁ niddhāraṇasamudāyo.",
  "tika-vin12t0:249_18": "Eko nimantitoti sambandho.",
  "tika-vin12t0:250_0": "Cattāro bhikkhū viññāpeyyunti sambandho.",
  "tika-vin12t0:250_1": "Pāṭekkanti patiekassa bhāvo pāṭekkaṁ,",
  "tika-vin12t0:250_2": "visunti attho.",
  "tika-vin12t0:250_3": "Ekato vā nānāto vā viññāpeyyunti sambandho.",
  "tika-vin12t0:251_0": "Chavisaṅkhātato bāhiracammato abbhantaracammassa thūlattā “mahācammassā”ti vuttaṁ.",
  "tika-vin12t0:251_1": "Phālaṁ etesaṁ pādānaṁ sañjātanti phālitā,",
  "tika-vin12t0:251_2": "uppādentīti sambandho.",
  "tika-vin12t0:251_3": "Pahaṭamatte satīti yojanā.",
  "tika-vin12t0:251_4": "Lesena kappanti pavattaṁ cittaṁ lesakappiyaṁ.",
  "tika-vin12t0:252_0": "Suttañcāti sūcipāsapavesanasuttañca.",
  "tika-vin12t0:252_1": "Nanu visuṁ cīvaradānasamayo viya cīvarakārasamayopi atthi,",
  "tika-vin12t0:252_2": "kasmā “yadā tadā”ti vuttanti āha “visuṁ hī”tiādi.",
  "tika-vin12t0:252_3": "Hīti saccaṁ, yasmā vā.",
  "tika-vin12t0:252_4": "Visuṁ cīvaradānasamayo viya cīvarakārasamayo nāma yasmā natthi,",
  "tika-vin12t0:252_5": "tasmā “yadā tadā”ti mayā vuttanti adhippāyo.",
  "tika-vin12t0:252_6": "Tasmā yo bhikkhu karoti,",
  "tika-vin12t0:252_7": "tena bhuñjitabbanti yojanā.",
  "tika-vin12t0:252_8": "Sūciveṭhanakoti sibbanatthāya dve pilotikakhaṇḍe sambandhitvā sūciyā vijjhanako.",
  "tika-vin12t0:252_9": "Vicāretīti pañcakhaṇḍasattakhaṇḍādivasena saṁvidahati.",
  "tika-vin12t0:252_10": "Chindatīti satthakena vā hatthena vā chindati.",
  "tika-vin12t0:252_11": "Moghasuttanti muyhanaṁ mogho,",
  "tika-vin12t0:252_12": "atthato gahetabbachaṭṭetabbaṭṭhāne muyhanacittaṁ,",
  "tika-vin12t0:252_13": "tassa chindanaṁ suttanti moghasuttaṁ.",
  "tika-vin12t0:252_14": "Āgantukapaṭṭanti dupaṭṭacīvare mūlapaṭṭassa upari ṭhapitapaṭṭaṁ.",
  "tika-vin12t0:252_15": "Paccāgatanti paṭṭacīvarādīsu labbhati.",
  "tika-vin12t0:252_16": "Bandhatīti mūlapaṭṭena āgantukapaṭṭaṁ. Bandhati.",
  "tika-vin12t0:252_17": "Anuvātanti cīvaraṁ anupariyāyitvā vīyati bandhīyatīti anuvātaṁ,",
  "tika-vin12t0:252_18": "taṁ chindati.",
  "tika-vin12t0:252_19": "Ghaṭṭetīti dve anuvātante aññamaññaṁ sambajjhati.",
  "tika-vin12t0:252_20": "Āropetīti cīvarassa upari āropeti.",
  "tika-vin12t0:252_21": "Tatthāti cīvare.",
  "tika-vin12t0:252_22": "Suttaṁ karotīti sūcipāsapavesanasuttaṁ vaṭṭeti.",
  "tika-vin12t0:252_23": "Valetīti vaṭṭitvā suttaveṭhanadaṇḍake āvaṭṭeti.",
  "tika-vin12t0:252_24": "Pipphalikanti satthakaṁ.",
  "tika-vin12t0:252_25": "Tañhi piyampi phāletīti pipphali,",
  "tika-vin12t0:252_26": "sāyeva pipphalikanti katvā pipphalikanti vuccati,",
  "tika-vin12t0:252_27": "taṁ niseti nisānaṁ karotīti attho.",
  "tika-vin12t0:252_28": "Yo pana katheti,",
  "tika-vin12t0:252_29": "etaṁ ṭhapetvāti yojanā.",
  "tika-vin12t0:253_0": "Addhānamaggassa dvigāvutattā “addhayojanabbhantare gāvute”ti vuttaṁ.",
  "tika-vin12t0:253_1": "Abhirūḷhena bhuñjitabbanti sambandho.",
  "tika-vin12t0:253_2": "Yatthāti yasmiṁ kāle.",
  "tika-vin12t0:253_3": "“Sannipatantī”ti bahukattuvasena vuttaṁ.",
  "tika-vin12t0:253_4": "Akusalaṁ parivajjetīti paribbājako,",
  "tika-vin12t0:253_5": "pabbajjavesaṁ vā pariggahetvā vajati gacchati pavattatīti paribbājako.",
  "tika-vin12t0:253_6": "Vinā bhāvapaccayena bhāvatthassa ñātabbato paribbājakabhāvo paribbājako,",
  "tika-vin12t0:253_7": "taṁ samāpannoti paribbājakasamāpanno.",
  "tika-vin12t0:253_8": "Atha vā paribbājakesu samāpanno pariyāpannoti paribbājakasamāpanno.",
  "tika-vin12t0:253_9": "“Etesa”ntipadaṁ “yena kenacī”tipade niddhāraṇasamudāyo.",
  "tika-vin12t0:254_0": "220.",
  "tika-vin12t0:254_1": "Yepi bhikkhū bhuñjantīti sambandho.",
  "tika-vin12t0:254_2": "Tatthāti “dve tayo ekato”tivacane.",
  "tika-vin12t0:254_3": "Animantito catuttho yassa catukkassāti animantitacatutthaṁ,",
  "tika-vin12t0:254_4": "animantitena vā catutthaṁ animantitacatutthaṁ.",
  "tika-vin12t0:254_5": "Eseva nayo aññesupi catutthesu.",
  "tika-vin12t0:254_6": "Idhāti imasmiṁ sāsane.",
  "tika-vin12t0:254_7": "Nimantetīti akappiyanimantanena nimanteti.",
  "tika-vin12t0:254_8": "Tesūti catūsu bhikkhūsu.",
  "tika-vin12t0:254_9": "Soti upāsako.",
  "tika-vin12t0:254_10": "Aññanti nāgatabhikkhuto aññaṁ,",
  "tika-vin12t0:254_11": "nimantitabhikkhuto vā.",
  "tika-vin12t0:254_12": "Taṅkhaṇappattanti tasmiṁ pucchanakathanakkhaṇe pattaṁ.",
  "tika-vin12t0:254_13": "Hīti vitthāro.",
  "tika-vin12t0:254_14": "Tatthāti tasmiṁ ṭhāne, gehe vā.",
  "tika-vin12t0:254_15": "Tehīti karaṇabhūtehi bhikkhūhi.",
  "tika-vin12t0:255_0": "Soti piṇḍapātiko. Anāgacchantampīti sayaṁ na āgacchantampi. Lacchathāti labhissatha.",
  "tika-vin12t0:256_0": "Sopīti sāmaṇeropi, na piṇḍapātikoyevāti attho.",
  "tika-vin12t0:257_0": "Tatthāti gilānacatutthe, tesu catūsu vā. Gilāno itaresaṁ pana gaṇapūrako hotīti yojanā.",
  "tika-vin12t0:258_0": "Gaṇapūrakattāti samayaladdhassa gaṇapūrakattā.",
  "tika-vin12t0:258_1": "Catukkānīti cīvaradānacatutthaṁ cīvarakāracatutthaṁ addhānagamanacatutthaṁ nāvābhiruhanacatutthaṁ mahāsamayacatutthaṁ,",
  "tika-vin12t0:258_2": "samaṇabhattacatutthanti cha catukkāni.",
  "tika-vin12t0:258_3": "Purimehi missetvā ekādasa catukkāni veditabbāni.",
  "tika-vin12t0:258_4": "Eko paṇḍito bhikkhu nisinno hotīti sambandho.",
  "tika-vin12t0:258_5": "Tesūti tīsu bhikkhūsu,",
  "tika-vin12t0:258_6": "gatesu gacchatīti yojanā.",
  "tika-vin12t0:258_7": "Bhutvā āgantvā ṭhitesupi anāpattiyeva.",
  "tika-vin12t0:258_8": "Kasmā sabbesaṁ anāpatti,",
  "tika-vin12t0:258_9": "nanu cattāro bhikkhū ekato gaṇhantīti āha “pañcannaṁ hī”tiādi.",
  "tika-vin12t0:258_10": "Hīti saccaṁ, yasmā vā.",
  "tika-vin12t0:258_11": "Bhojanānaṁyevāti na yāgukhajjakaphalāphalādīnaṁ.",
  "tika-vin12t0:258_12": "Tāni cāti yehi bhojanehi visaṅketaṁ natthi,",
  "tika-vin12t0:258_13": "tāni ca bhojanāni.",
  "tika-vin12t0:258_14": "Tehīti catūhi bhikkhūhi.",
  "tika-vin12t0:258_15": "Tānīti yāguādīni.",
  "tika-vin12t0:258_16": "Itīti tasmā anāpattinti yojanā.",
  "tika-vin12t0:259_0": "Koci pesito apaṇḍitamanusso vadatīti yojanā.",
  "tika-vin12t0:259_1": "Kattukāmena pesitoti sambandho.",
  "tika-vin12t0:259_2": "Bhattaṁ gaṇhathāti vāti vāsaddo “odanaṁ gaṇhatha,",
  "tika-vin12t0:259_3": "bhojanaṁ gaṇhatha,",
  "tika-vin12t0:259_4": "annaṁ gaṇhatha,",
  "tika-vin12t0:259_5": "kuraṁ gaṇhathā”ti vacanānipi saṅgaṇhāti.",
  "tika-vin12t0:259_6": "Nimantanaṁ sādiyantīti nemantanikā.",
  "tika-vin12t0:259_7": "Piṇḍapāte dhutaṅge niyuttāti piṇḍapātikā.",
  "tika-vin12t0:259_8": "Punadivase bhanteti vutteti yojanā.",
  "tika-vin12t0:259_9": "Haritvāti apanetvā.",
  "tika-vin12t0:259_10": "Tatoti tato vadanato paranti sambandho.",
  "tika-vin12t0:259_11": "Vikkhepanti vividhaṁ khepaṁ.",
  "tika-vin12t0:259_12": "Teti asukā ca asukā ca gāmikā.",
  "tika-vin12t0:259_13": "Bhanteti vutteti yojanā.",
  "tika-vin12t0:259_14": "Sopīti apaṇḍitamanussopi,",
  "tika-vin12t0:259_15": "na gāmikāyevāti attho.",
  "tika-vin12t0:259_16": "Kasmā na labhāmi bhanteti vutteti yojanā.",
  "tika-vin12t0:259_17": "Evaṁ “kathaṁ nimantesuṁ bhante”ti etthāpi.",
  "tika-vin12t0:259_18": "Tatoti tasmā kāraṇā.",
  "tika-vin12t0:259_19": "Esāti eso gāmo.",
  "tika-vin12t0:259_20": "Tanti bhūmatthe cetaṁ upayogavacanaṁ,",
  "tika-vin12t0:259_21": "tasmiṁ gāme carathāti hi attho.",
  "tika-vin12t0:259_22": "Kiṁ etenāti etena pucchanena kiṁ payojanaṁ.",
  "tika-vin12t0:259_23": "Etthāti pucchane.",
  "tika-vin12t0:259_24": "Mā pamajjitthāti vadatīti sambandho.",
  "tika-vin12t0:259_25": "Dutiyadivaseti nimantanadivasato dutiyadivase.",
  "tika-vin12t0:259_26": "Dhuragāmeti padhānagāme,",
  "tika-vin12t0:259_27": "antikagāme vā.",
  "tika-vin12t0:259_28": "Bhāvo nāma kiriyattā ekoyeva hoti,",
  "tika-vin12t0:259_29": "tasmā kattāraṁ vā kammaṁ vā sambandhaṁ vā apekkhitvā bahuvacanena na bhavitabbaṁ,",
  "tika-vin12t0:259_30": "tena vuttaṁ “na dubbacehi bhavitabba”nti.",
  "tika-vin12t0:259_31": "Tesūti gāmikesu bhojentesūti sambandho.",
  "tika-vin12t0:259_32": "Asanasālāyanti bhojanasālāyaṁ.",
  "tika-vin12t0:259_33": "Sā hi asati bhuñjati etthāti asanā,",
  "tika-vin12t0:259_34": "salanti pavisanti assanti sālā,",
  "tika-vin12t0:259_35": "asanā ca sā sālāceti asanasālāti atthena “asanasālā”ti vuccati.",
  "tika-vin12t0:260_0": "Atha panāti tato aññathā pana.",
  "tika-vin12t0:260_1": "Apādānattho hi athasaddo.",
  "tika-vin12t0:260_2": "Tattha tatthāti tasmiṁ tasmiṁ ṭhāne antaravīthiādīsūti attho.",
  "tika-vin12t0:260_3": "Paṭikaccevāti paṭhamaṁ katvā eva.",
  "tika-vin12t0:260_4": "Bhikkhūsu gāmato anikkhantesu pagevāti vuttaṁ hoti.",
  "tika-vin12t0:260_5": "Na vaṭṭatīti “bhattaṁ gaṇhathā”ti pahiṇattā na vaṭṭati.",
  "tika-vin12t0:260_6": "Ye pana manussā bhojentīti sambandho.",
  "tika-vin12t0:260_7": "Nivattathāti vuttapadeti “nivattathā”ti vutte kiriyāpade.",
  "tika-vin12t0:260_8": "Yassakassacihotīti yassa kassaci atthāya hotīti yojanā.",
  "tika-vin12t0:260_9": "Nivattituṁ vaṭṭatīti “bhattaṁ gaṇhathā”ti avuttattā nivattituṁ vaṭṭati.",
  "tika-vin12t0:260_10": "Sambandhaṁ katvāti “nivattatha bhante”ti bhantesaddena abyavahitaṁ katvā.",
  "tika-vin12t0:260_11": "Nisīdatha bhante,",
  "tika-vin12t0:260_12": "bhattaṁ gaṇhathāti bhantesaddena byavahitaṁ katvā vutte “nisīdathā”tipade nisīdituṁ vaṭṭati.",
  "tika-vin12t0:260_13": "Atha bhantesaddena byavahitaṁ akatvā “nisīdatha,",
  "tika-vin12t0:260_14": "bhattaṁ gaṇhathā”ti sambandhaṁ katvā vutte nisīdituṁ vaṭṭati.",
  "tika-vin12t0:260_15": "Iccetaṁ nayaṁ atidisati “eseva nayo”tiimināti. Dutiyaṁ.",
  "tika-vin12t0:261_0": "3. Paramparabhojanasikkhāpadaṁ",
  "tika-vin12t0:262_0": "221.",
  "tika-vin12t0:262_1": "Tatiye “na kho…pe…",
  "tika-vin12t0:262_2": "karontī”tipāṭhassa atthasambandhaṁ dassento āha “yena niyāmenā”tiādi.",
  "tika-vin12t0:262_3": "Tattha “yena niyāmenā”tiiminā “yathayime manussā”ti ettha yathāsaddassa yaṁsaddatthabhāvaṁ dasseti.",
  "tika-vin12t0:262_4": "Tenāti tena niyāmena.",
  "tika-vin12t0:262_5": "Iminā yathāsaddassa niyamaniddiṭṭhabhāvaṁ dasseti.",
  "tika-vin12t0:262_6": "“Ñāyatī”tiiminā kiriyāpāṭhasesaṁ dasseti.",
  "tika-vin12t0:262_7": "“Sāsanaṁ vā dānaṁ vā”tipadehi idaṁsaddassa atthaṁ dasseti.",
  "tika-vin12t0:262_8": "Buddhappamukhe saṅgheti sampadānatthe cetāni bhummavacanāni,",
  "tika-vin12t0:262_9": "buddhappamukhassa saṅghassa dānaṁ vāti attho.",
  "tika-vin12t0:262_10": "“Paritta”ntiiminā orakasaddassa atthaṁ dasseti.",
  "tika-vin12t0:262_11": "“Lāmaka”ntiiminā parittasaddassa parivāratthaṁ nivatteti.",
  "tika-vin12t0:262_12": "Kiro eva patibhāve niyutto kirapatikoti atthaṁ dassento āha “kirapatikoti etthā”ti ādi.",
  "tika-vin12t0:262_13": "Soti kirapatiko.",
  "tika-vin12t0:262_14": "Kammaṁ kāretīti sambandho.",
  "tika-vin12t0:262_15": "Upacāravasenāti vohāravasena,",
  "tika-vin12t0:262_16": "upalakkhaṇavasena,",
  "tika-vin12t0:262_17": "padhānavasena vāti attho.",
  "tika-vin12t0:262_18": "Na kevalaṁ badarāyeva,",
  "tika-vin12t0:262_19": "aññepi pana bahū khādanīyabhojanīyā paṭiyattāti adhippāyo.",
  "tika-vin12t0:262_20": "Badarena misso badaramisso,",
  "tika-vin12t0:262_21": "badarasāḷavoti āha “badarasāḷavenā”ti.",
  "tika-vin12t0:262_22": "Badaracuṇṇena misso madhusakkharādi “badarasāḷavo”ti vuccati.",
  "tika-vin12t0:263_0": "222. Uddhaṁ sūro uggato asmiṁ kāleti ussūroti vutte atidivākāloti āha “atidivā”ti.",
  "tika-vin12t0:264_0": "226.",
  "tika-vin12t0:264_1": "Ayaṁ bhattavikappanā nāma vaṭṭatīti yojanā.",
  "tika-vin12t0:264_2": "Pañcasu sahadhammikesūti niddhāraṇasamudāyo,",
  "tika-vin12t0:264_3": "itthannāmassāti sambandho.",
  "tika-vin12t0:264_4": "Yadi pana sammukhāpi vikappituṁ vaṭṭati,",
  "tika-vin12t0:264_5": "tadā attanā saha ṭhitassa bhagavato kasmā na vikappetīti āha “sā cāya”ntiādi.",
  "tika-vin12t0:264_6": "Sā ayaṁ vikappanā saṅgahitāti sambandho.",
  "tika-vin12t0:264_7": "Kasmā bhagavato vikappetuṁ na vaṭṭatīti āha “bhagavati hī”tiādi.",
  "tika-vin12t0:264_8": "Hīti saccaṁ, yasmā vā.",
  "tika-vin12t0:264_9": "Saṅghena katanti sambandho.",
  "tika-vin12t0:265_0": "229.",
  "tika-vin12t0:265_1": "“Dve tayo nimantane”tipadāni liṅgavipallāsānīti āha “dve tīṇi nimantanānī”ti.",
  "tika-vin12t0:265_2": "Nimantitabbo etehīti nimantanāni bhojanāni bhuñjatīti sambandho.",
  "tika-vin12t0:265_3": "Dve tīṇi kulāni ākirantīti yojanā.",
  "tika-vin12t0:265_4": "Sūpabyañjananti sūpo ca byañjanañca sūpabyañjanaṁ.",
  "tika-vin12t0:265_5": "Anāpatti ekato missitattāti adhippāyo.",
  "tika-vin12t0:265_6": "Mūlanimantananti paṭhamanimantanaṁ bhojanaṁ.",
  "tika-vin12t0:265_7": "Antoti heṭṭhā.",
  "tika-vin12t0:265_8": "Ekampi kabaḷanti ekampi ālopaṁ.",
  "tika-vin12t0:265_9": "Yathā tathā vāti yena vā tena vā ākārena.",
  "tika-vin12t0:265_10": "Tatthāti tasmiṁ bhojane.",
  "tika-vin12t0:265_11": "Rasaṁ vāti khīrato aññaṁ rasaṁ vā.",
  "tika-vin12t0:265_12": "Yena khīrarasena ajjhotthataṁ bhattaṁ ekarasaṁ hoti,",
  "tika-vin12t0:265_13": "taṁ khīraṁ vā taṁ rasaṁ vā ākirantīti yojanā.",
  "tika-vin12t0:265_14": "Yaṁsaddo hi uttaravākye ṭhito pubbavākye taṁsaddaṁ avagamayati.",
  "tika-vin12t0:265_15": "Khīrena saṁsaṭṭhaṁ bhattaṁ khīrabhattaṁ.",
  "tika-vin12t0:265_16": "Evaṁ rasabhattaṁ.",
  "tika-vin12t0:265_17": "Aññepīti khīrabhattarasabhattadāyakato aññepi.",
  "tika-vin12t0:265_18": "Anāpatti bhattena amissitattāti adhippāyo.",
  "tika-vin12t0:265_19": "“Bhuñjantenā”tipadaṁ “bhuñjitu”ntipade bhāvakattā.",
  "tika-vin12t0:265_20": "Sappipāyāsepīti sappinā ca pāyāsena ca kate bhattepi.",
  "tika-vin12t0:266_0": "Tassāti mahāupāsakassa.",
  "tika-vin12t0:266_1": "Āpattīti ca vaṭṭatīti ca dvinnaṁ aṭṭhakathāvādānaṁ yuttabhāvaṁ mahāpaccarivādena dassetuṁ vuttaṁ “mahāpaccariya”ntiādi.",
  "tika-vin12t0:266_2": "Dve aṭṭhakathāvādā hi sandhāyabhāsitamattameva visesā,",
  "tika-vin12t0:266_3": "atthato pana ekā.",
  "tika-vin12t0:266_4": "Mahāpaccariyaṁ vuttanti sambandho.",
  "tika-vin12t0:266_5": "Ekovāti kumbhiyā ekova.",
  "tika-vin12t0:266_6": "Paramparabhojananti parassa parassa bhojanaṁ.",
  "tika-vin12t0:266_7": "Nimantitamhāti ahaṁ nimantito amhi nanūti attho.",
  "tika-vin12t0:266_8": "Āpucchitvāpīti mahāupāsakaṁ āpucchitvāpi.",
  "tika-vin12t0:267_0": "Soti anumodako bhikkhu.",
  "tika-vin12t0:267_1": "Tanti bhikkhuṁ.",
  "tika-vin12t0:267_2": "Aññoti aññataro.",
  "tika-vin12t0:267_3": "Kinti kasmā.",
  "tika-vin12t0:267_4": "Nimantitattāti nimantitabhāvato.",
  "tika-vin12t0:268_0": "Sakalena gāmena nimantitopi ekato hutvāva nimantitassa kappati,",
  "tika-vin12t0:268_1": "na visuṁ visunti āha “ekato hutvā”ti.",
  "tika-vin12t0:268_2": "Pūgepīti samādapetvā puññaṁ karontānaṁ samūhepi.",
  "tika-vin12t0:268_3": "“Nimantiyamāno”tipadassa nimantanākāraṁ dassento āha “bhattaṁ gaṇhā”ti.",
  "tika-vin12t0:268_4": "Yadaggenāti yaṁ aggena yena koṭṭhāsenāti attho.",
  "tika-vin12t0:268_5": "Dvīsu theravādesu mahāsumattheravādova yuttoti so pacchā vuttoti. Tatiyaṁ.",
  "tika-vin12t0:269_0": "4. Kāṇamātāsikkhāpadaṁ",
  "tika-vin12t0:270_0": "230.",
  "tika-vin12t0:270_1": "Catutthe “nakulamātāti”ādīsu nakulassa bhagavato mātā nakulamātāti ca nakulañca bhagavato taṁ mātā cāti nakulamātāti ca attho sambhavati,",
  "tika-vin12t0:270_2": "“uttaramātāti”ādīsu uttarāya mātā uttaramātāti atthoyeva sambhavati.",
  "tika-vin12t0:270_3": "Tesu “uttaramātā”tipadasseva “kāṇamātā”tipadassa kāṇāya mātā kāṇamātāti atthoyeva sambhavatīti āha “kāṇāya mātā”ti.",
  "tika-vin12t0:270_4": "Tassā dhītuyā “kāṇā”tināmena vissutabhāvaṁ dassento āha “sā kirā”tiādi.",
  "tika-vin12t0:270_5": "Sāti dārikā vissutā ahosīti sambandho.",
  "tika-vin12t0:270_6": "Assāti mahāupāsikāya.",
  "tika-vin12t0:270_7": "Ye yeti purisā.",
  "tika-vin12t0:270_8": "“Rāgena kāṇā hontī”tiiminā kaṇanti nimilanti rāgena purisā etāyāti kāṇāti atthaṁ dasseti.",
  "tika-vin12t0:270_9": "Tassāti kāṇāya.",
  "tika-vin12t0:270_10": "Āgatanti ettha bhāvatthe toti āha “āgamana”nti.",
  "tika-vin12t0:270_11": "Adhippāyoti “kismiṁ viyā”tipadassa,",
  "tika-vin12t0:270_12": "kāṇamātāya vā adhippāyo.",
  "tika-vin12t0:270_13": "Rittāti tucchā,",
  "tika-vin12t0:270_14": "suññāti attho.",
  "tika-vin12t0:270_15": "“Asmiṁ gamane”tiiminā bāhiratthasamāsaṁ dasseti.",
  "tika-vin12t0:270_16": "“Ariyasāvikā”tiādinā ariyānaṁ bhikkhūhi apaṭivibhattabhogaṁ dasseti.",
  "tika-vin12t0:270_17": "Na kevalaṁ kiñci parikkhayaṁ agamāsi,",
  "tika-vin12t0:270_18": "atha kho sabbanti āha “sabbaṁ parikkhayaṁ agamāsī”ti.",
  "tika-vin12t0:270_19": "Kāṇāpīti pisaddo na kevalaṁ mātāyeva maggaphalabhāginī ahosi,",
  "tika-vin12t0:270_20": "atha kho kāṇāpi sotāpannā ahosīti dasseti.",
  "tika-vin12t0:270_21": "Sopi purisoti kāṇāya patibhūto sopi puriso.",
  "tika-vin12t0:270_22": "Pakatiṭṭhāneyevāti jeṭṭhakapajāpatiṭṭhāneyeva.",
  "tika-vin12t0:271_0": "231.Imasmiṁ pana vatthusminti imasmiṁ pūvavatthusmiṁ.",
  "tika-vin12t0:271_1": "Etanti pātheyyavatthuṁ.",
  "tika-vin12t0:271_2": "Ariyasāvakattāti ariyabhūtassa sāvakassa bhāvato,",
  "tika-vin12t0:271_3": "ariyassa vā sammāsambuddhassa sāvakabhāvato.",
  "tika-vin12t0:272_0": "233.",
  "tika-vin12t0:272_1": "Paheṇakapaṇṇākārasaddānaṁ aññamaññavevacanattā vuttaṁ “paheṇakatthāyāti paṇṇākāratthāyā”ti.",
  "tika-vin12t0:272_2": "Idhāti “pūvehi vā”tipade,",
  "tika-vin12t0:272_3": "sikkhāpade vā.",
  "tika-vin12t0:272_4": "Baddhasattūti madhusakkharādīhi missetvā baddhasattu.",
  "tika-vin12t0:272_5": "Thūpīkatanti thūpīkataṁ katvā.",
  "tika-vin12t0:273_0": "“Dvattipattapūre”tipadassa visesanuttarabhāvaṁ dassetuṁ vuttaṁ “pūre patte”ti.",
  "tika-vin12t0:273_1": "Dve vā tayo vā pattāti dvattipattā,",
  "tika-vin12t0:273_2": "vāsaddatthe saṅkhyobhayabāhiratthasamāso,",
  "tika-vin12t0:273_3": "tisaddaparattā dvissa ca akāro hoti,",
  "tika-vin12t0:273_4": "dvattipattā ca te pūrā cāti dvattipattapūrā,",
  "tika-vin12t0:273_5": "te dvattipattapūre gahetvāti yojanā.",
  "tika-vin12t0:273_6": "“Ācikkhitabba”nti vuttavacanassa ācikkhanākāraṁ dassento āha “atra mayā”tiādi.",
  "tika-vin12t0:273_7": "Tenāpīti dutiyenāpi.",
  "tika-vin12t0:273_8": "Paṭhamabhikkhu ekaṁ gahetvā dutiyabhikkhussa ārocanañca dutiyabhikkhu ekaṁ gahetvā tatiyabhikkhussa ārocanañca atidisanto āha “yenā”tiādi.",
  "tika-vin12t0:273_9": "Tattha yenāti paṭhamabhikkhunā.",
  "tika-vin12t0:273_10": "Paṭikkamanti bhuñjītvā etthāti paṭikkamananti vutte asanasālāva gahetabbāti āha “asanasāla”nti.",
  "tika-vin12t0:273_11": "Yatthāti yassaṁ asanasālāyaṁ.",
  "tika-vin12t0:273_12": "Mukholokanaṁ na vaṭṭatīti āha “attano”tiādi.",
  "tika-vin12t0:273_13": "Aññatthāti paṭikkamanato aññattha.",
  "tika-vin12t0:273_14": "Assāti bhikkhussa.",
  "tika-vin12t0:274_0": "“Saṁvibhajitabba”nti vuttavacanassa saṁvibhajanākāraṁ dassetuṁ vuttaṁ “sace tayo”tiādi.",
  "tika-vin12t0:274_1": "Yathāmittanti yassa yassa mittassa.",
  "tika-vin12t0:274_2": "Akāmāti na kāmena.",
  "tika-vin12t0:274_3": "Kāraṇatthe cetaṁ nissakkavacanaṁ.",
  "tika-vin12t0:275_0": "235.Antarāmaggeti maggassa antaro antarāmaggo,",
  "tika-vin12t0:275_1": "sukhuccāraṇatthaṁ majjhe dīgho, tasmiṁ.",
  "tika-vin12t0:275_2": "Bahumpi dentānaṁ etesaṁ ñātakapavāritānaṁ bahumpi paṭiggaṇhantassāti yojanā.",
  "tika-vin12t0:275_3": "Aṭṭhakathāsu pana vuttanti sambandho.",
  "tika-vin12t0:275_4": "Aṭṭhakathānaṁ vacanaṁ pāḷiyā na sametīti.",
  "tika-vin12t0:275_5": "Catutthaṁ.",
  "tika-vin12t0:276_0": "5. Paṭhamapavāraṇasikkhāpadaṁ",
  "tika-vin12t0:277_0": "236.",
  "tika-vin12t0:277_1": "Pañcame pavāritāti ettha vassaṁvutthapavāraṇā,",
  "tika-vin12t0:277_2": "paccayapavāraṇā,",
  "tika-vin12t0:277_3": "paṭikkhepapavāraṇā,",
  "tika-vin12t0:277_4": "yāvadatthapavāraṇā cāti catubbidhāsu pavāraṇāsu yāvadatthapavāraṇā ca paṭikkhepapavāraṇā cāti dve pavāraṇā adhippetāti dassento āha “brāhmaṇenā”tiādi.",
  "tika-vin12t0:277_5": "Brāhmaṇena pavāritāti sambandho.",
  "tika-vin12t0:277_6": "Sayanti tatiyantanipāto “pavāritā”tipadena sambandho.",
  "tika-vin12t0:277_7": "Casaddo aññattha yojetabbo yāvadatthapavāraṇāya ca paṭikkhepapavāraṇāya cāti.",
  "tika-vin12t0:277_8": "Paṭimukhaṁ attano gehaṁ visanti pavisantīti paṭivissakāti vutte āsannagehavāsikā gahetabbāti āha “sāmantagharavāsike”ti.",
  "tika-vin12t0:278_0": "237.",
  "tika-vin12t0:278_1": "Uddhaṅgamo ravo oravo,",
  "tika-vin12t0:278_2": "soyeva saddo oravasaddo,",
  "tika-vin12t0:278_3": "kākānaṁ oravasaddo kakoravasaddoti dassento āha “kākāna”ntiādi.",
  "tika-vin12t0:279_0": "239.",
  "tika-vin12t0:279_1": "Tavantupaccayassa atītatthabhāvaṁ dassetuṁ vuttaṁ “tattha cā”tiādi.",
  "tika-vin12t0:279_2": "Tatthāti “bhuttavā”tipade.",
  "tika-vin12t0:279_3": "Yasmā yena bhikkhunā ajjhoharitaṁ hoti,",
  "tika-vin12t0:279_4": "tasmā so “bhuttāvī”ti saṅkhyaṁ gacchatīti yojanā.",
  "tika-vin12t0:279_5": "Saṅkhāditvāti dantehi cuṇṇaṁ katvā.",
  "tika-vin12t0:279_6": "Tenāti tena hetunā.",
  "tika-vin12t0:279_7": "Assāti “bhuttāvī”tipadassa.",
  "tika-vin12t0:279_8": "Pavāreti paṭikkhipatīti pavārito bhikkhūti dassento āha “katapavāraṇo”ti.",
  "tika-vin12t0:279_9": "Sopi cāti so paṭikkhepo ca hotīti sambandho.",
  "tika-vin12t0:279_10": "Assāti “pavārito”tipadassa.",
  "tika-vin12t0:279_11": "Tatthāti “asanaṁ paññāyatī”tiādivacane.",
  "tika-vin12t0:279_12": "Yasmā bhuttāvītipi saṅkhyaṁ gacchati,",
  "tika-vin12t0:279_13": "tasmā na passāmāti yojanā.",
  "tika-vin12t0:279_14": "“Asanaṁ paññāyatī”ti padabhājaniyā “bhuttāvī”ti mātikāpadassa asaṁsandanabhāvaṁ dassetuṁ vuttaṁ “asanaṁ paññāyatīti iminā”tiādi.",
  "tika-vin12t0:279_15": "Yañcāti yañca bhojanaṁ.",
  "tika-vin12t0:279_16": "Dirattādīti ettha ādisaddena pañcādivacanaṁ saṅgaṇhāti.",
  "tika-vin12t0:279_17": "Etanti “bhuttāvī”tipadaṁ.",
  "tika-vin12t0:280_0": "“Asanaṁ paññāyatī”tiādīsu vinicchayo evaṁ veditabboti sambandho.",
  "tika-vin12t0:280_1": "“Paññāyatī”ti ettha ñādhātuyā khāyanatthaṁ dassetuṁ vuttaṁ “dissatī”ti.",
  "tika-vin12t0:280_2": "“Hatthapāse”tipadassa dvādasahatthappamāṇo hatthapāso nādhippetoti āha “aḍḍhateyyahatthappamāṇe”ti.",
  "tika-vin12t0:280_3": "Vācāya abhiharaṇaṁ nādhippetaṁ.",
  "tika-vin12t0:280_4": "Tenāha “kāyenā”ti.",
  "tika-vin12t0:280_5": "Abhiharatīti abhimukhaṁ harati.",
  "tika-vin12t0:280_6": "Tanti bhojanaṁ.",
  "tika-vin12t0:280_7": "Etanti pañcaṅgabhāvaṁ,",
  "tika-vin12t0:280_8": "“pañcahi…pe…",
  "tika-vin12t0:280_9": "paññāyatī”ti vacanaṁ vā.",
  "tika-vin12t0:281_0": "Tatrāti “asanaṁ paññāyatī”tiādivacane.",
  "tika-vin12t0:281_1": "Asnātīti kīyādigaṇattā,",
  "tika-vin12t0:281_2": "tassa ca ekakkharadhātuttā sakāranakārānaṁ saṁyogo daṭṭhabbo.",
  "tika-vin12t0:281_3": "Tanti bhojanaṁ.",
  "tika-vin12t0:281_4": "Undati pasavati bhuñjantānaṁ āyubalaṁ janetīti odano.",
  "tika-vin12t0:281_5": "Yavādayo pūtiṁ katvā katattā kucchitena masīyati āmasīyatīti kumāso.",
  "tika-vin12t0:281_6": "Sacati samavāyo hutvā bhavatīti sattu.",
  "tika-vin12t0:281_7": "Byañjanatthāya māretabboti maccho.",
  "tika-vin12t0:281_8": "Mānīyati bhuñjantehīti maṁsaṁ.",
  "tika-vin12t0:281_9": "Tatthāti odanādīsu pañcasu bhojanesu.",
  "tika-vin12t0:281_10": "Sāro assatthi aññesaṁ dhaññānanti sālī.",
  "tika-vin12t0:281_11": "Vahati bhuñjantānaṁ jīvitanti vīhi.",
  "tika-vin12t0:281_12": "Yavati amissitopi missito viya bhavatīti yavo.",
  "tika-vin12t0:281_13": "Gudhati pariveṭhati milakkhabhojanattāti godhumo.",
  "tika-vin12t0:281_14": "Sobhanasīsattā kamanīyabhāvaṁ gacchatīti kaṅgu.",
  "tika-vin12t0:281_15": "Mahantasīsattā,",
  "tika-vin12t0:281_16": "madhurarasanāḷattā ca varīyati patthīyati janehīti varako.",
  "tika-vin12t0:281_17": "Koraṁ rudhiraṁ dūsati bhuñjantānanti kudrūsako.",
  "tika-vin12t0:281_18": "Nibbatto odano nāmāti sambandho.",
  "tika-vin12t0:281_19": "Tatthāti sattasu dhaññesu.",
  "tika-vin12t0:281_20": "Sālītīti ettha itisaddo nāmapariyāyo.",
  "tika-vin12t0:281_21": "Sālī nāmāti attho.",
  "tika-vin12t0:281_22": "Eseva nayo “vīhītī”tiādīsupi.",
  "tika-vin12t0:282_0": "Etthāti tiṇadhaññajātīsu.",
  "tika-vin12t0:282_1": "Nīvāro sāliyā anulomo,",
  "tika-vin12t0:282_2": "varakacorako varakassa anulomo.",
  "tika-vin12t0:282_3": "Ambilapāyāsādīsūti ettha ādisaddena khīrabhattādayo saṅgaṇhanti.",
  "tika-vin12t0:282_4": "Odhīti avadhi,",
  "tika-vin12t0:282_5": "mariyādoti attho.",
  "tika-vin12t0:282_6": "So hi avahīyati cajīyati asmāti odhīti vuccati.",
  "tika-vin12t0:283_0": "Yopi pāyāso vā yāpi ambilayāgu vā odhiṁ na dasseti,",
  "tika-vin12t0:283_1": "so pavāraṇaṁ na janetīti yojanā.",
  "tika-vin12t0:283_2": "Payena khīrena katattā pāyāso.",
  "tika-vin12t0:283_3": "Pātabbassa,",
  "tika-vin12t0:283_4": "asitabbassa cāti dvinnaṁ byuppattinimittānaṁ sambhavato vā pāyāsoti vuccati.",
  "tika-vin12t0:283_5": "Uddhanatoti cullito.",
  "tika-vin12t0:283_6": "Sā hi upari dhīyanti ṭhapiyanti thālyādayo etthāti uddhananti vuccati.",
  "tika-vin12t0:283_7": "Āvajjitvāti pariṇāmetvā.",
  "tika-vin12t0:283_8": "Ghanabhāvanti kathinabhāvaṁ.",
  "tika-vin12t0:283_9": "Etthāpi vākye “yo so”ti padāni yojetabbāni.",
  "tika-vin12t0:283_10": "Pubbeti abbhuṇhakāle.",
  "tika-vin12t0:283_11": "Nimantaneti nimantanaṭṭhāne.",
  "tika-vin12t0:283_12": "Bhatte ākiritvā dentīti sambandho.",
  "tika-vin12t0:283_13": "Yāpanaṁ gacchati imāyāti yāgu.",
  "tika-vin12t0:283_14": "Kiñcāpi tanukā hoti,",
  "tika-vin12t0:283_15": "tathāpīti yojanā.",
  "tika-vin12t0:283_16": "Udakādīsūtiādisaddena kiñjikakhīrādayo saṅgayhanti.",
  "tika-vin12t0:283_17": "Yāgusaṅgahameva gacchati, kasmā?",
  "tika-vin12t0:283_18": "Udakādīnaṁ pakkuthitattāti adhippāyo.",
  "tika-vin12t0:283_19": "Tasmiṁ vāti sabhatte,",
  "tika-vin12t0:283_20": "pakkuthitaudakādike vā.",
  "tika-vin12t0:283_21": "Aññasmiṁ vāti pakkuthitaudakādito aññasmiṁ udakādike vā.",
  "tika-vin12t0:283_22": "Yattha yasmiṁ udakādike pakkhipanti,",
  "tika-vin12t0:283_23": "taṁ pavāraṇaṁ janetīti yojanā.",
  "tika-vin12t0:284_0": "Suddharasakoti macchamaṁsakhaṇḍanhārūhi amisso suddho macchādirasako.",
  "tika-vin12t0:284_1": "Rasakayāgūti rasakabhūtā dravabhūtā yāgu.",
  "tika-vin12t0:284_2": "Ghanayāgūti kathinayāgu.",
  "tika-vin12t0:284_3": "Etthāti ghanayāguyaṁ.",
  "tika-vin12t0:284_4": "Pupphiatthāyāti pupphaṁ phullaṁ imassa khajjakassāti pupphī,",
  "tika-vin12t0:284_5": "pupphino attho payojanaṁ pupphiattho,",
  "tika-vin12t0:284_6": "tadatthāya katanti sambandho.",
  "tika-vin12t0:284_7": "Te taṇḍuleti te seditataṇḍule.",
  "tika-vin12t0:284_8": "Acuṇṇattā neva sattusaṅkhyaṁ,",
  "tika-vin12t0:284_9": "apakkattā na bhattasaṅkhyaṁ gacchanti.",
  "tika-vin12t0:284_10": "Tehīti seditataṇḍulehi.",
  "tika-vin12t0:284_11": "Te taṇḍule pacanti,",
  "tika-vin12t0:284_12": "karontīti sambandho.",
  "tika-vin12t0:285_0": "“Yavehī”ti bahuvacanena satta dhaññānipi gahitāni.",
  "tika-vin12t0:285_1": "Esa nayo sālivīhiyavehīti etthāpi.",
  "tika-vin12t0:285_2": "Thuseti dhaññatace.",
  "tika-vin12t0:285_3": "Palāpetvāti paṭikkamāpetvā.",
  "tika-vin12t0:285_4": "Tanti cuṇṇaṁ gacchatīti sambandho.",
  "tika-vin12t0:285_5": "Kharapākabhajjitānanti kharo pāko kharapāko,",
  "tika-vin12t0:285_6": "kharapākena bhajjitā kharapākabhajjitā, tesaṁ.",
  "tika-vin12t0:285_7": "Na pavārenti asattusaṅgahattāti adhippāyo.",
  "tika-vin12t0:285_8": "Kuṇḍakampīti kaṇampi.",
  "tika-vin12t0:285_9": "Pavāreti sattusaṅgahattāti adhippāyo.",
  "tika-vin12t0:285_10": "Tehīti lājehi.",
  "tika-vin12t0:285_11": "Suddhakhajjakanti piṭṭhehi amissitaṁ suddhaṁ phalāphalādikhajjakaṁ.",
  "tika-vin12t0:285_12": "Yāguṁ pivantassa dentīti yojanā.",
  "tika-vin12t0:285_13": "Tānīti dve macchamaṁsakhaṇḍāni.",
  "tika-vin12t0:285_14": "Na pavāreti dvinnaṁ macchamaṁsakhaṇḍānaṁ akhāditattāti adhippāyo.",
  "tika-vin12t0:285_15": "Tatoti dvemacchamaṁsakhaṇḍato nīharitvā ekanti sambandho, tesu vā.",
  "tika-vin12t0:285_16": "Soti khādako bhikkhu.",
  "tika-vin12t0:285_17": "Aññanti dvīhi macchamaṁsakhaṇḍehi aññaṁ pavāraṇapahonakaṁ bhojanaṁ.",
  "tika-vin12t0:286_0": "Avatthutāyāti pavāraṇāya avatthubhāvato.",
  "tika-vin12t0:286_1": "Taṁ vitthārento āha “yaṁ hī”ti.",
  "tika-vin12t0:286_2": "Hisaddo vitthārajotako.",
  "tika-vin12t0:286_3": "Yanti maṁsaṁ.",
  "tika-vin12t0:286_4": "Idaṁ panāti idaṁ maṁsaṁ pana.",
  "tika-vin12t0:286_5": "Paṭikkhittamaṁsaṁ kappiyabhāvato apaṭikkhipitabbaṭṭhāne ṭhitattā paṭikkhittampi maṁsabhāvaṁ na jahāti.",
  "tika-vin12t0:286_6": "Nanu khāditamaṁsaṁ pana akappiyabhāvato paṭikkhipitabbaṭṭhāne ṭhitattā khādiyamānampi maṁsabhāvaṁ jahātīti āha “yaṁ panā”tiādi.",
  "tika-vin12t0:286_7": "Kuladūsakakammañca vejjakammañca uttarimanussadhammārocanañca sāditarūpiyañca kula…pe… rūpiyāni,",
  "tika-vin12t0:286_8": "tāni ādīni yesaṁ kuhanādīnanti kula…pe…",
  "tika-vin12t0:286_9": "rūpiyādayo, tehi.",
  "tika-vin12t0:286_10": "Sabbatthāti sabbesu vāresu.",
  "tika-vin12t0:287_0": "Evantiādi nigamananidassanaṁ.",
  "tika-vin12t0:287_1": "Tanti bhojanaṁ.",
  "tika-vin12t0:287_2": "Yathāti yenākārena.",
  "tika-vin12t0:287_3": "Yena ajjhohaṭaṁ hoti,",
  "tika-vin12t0:287_4": "so paṭikkhipati pavāretīti yojanā.",
  "tika-vin12t0:287_5": "Katthacīti kismiñci pattādike.",
  "tika-vin12t0:287_6": "Tasmiṁ ce antareti tasmiṁ khaṇe ce.",
  "tika-vin12t0:287_7": "Aññatrāti aññasmiṁ ṭhāne.",
  "tika-vin12t0:287_8": "Patte vijjamānabhojanaṁ anajjhoharitukāmo hoti yathā,",
  "tika-vin12t0:287_9": "evanti yojanā.",
  "tika-vin12t0:287_10": "Hīti saccaṁ.",
  "tika-vin12t0:287_11": "Sabbatthāti sabbesu padesu.",
  "tika-vin12t0:287_12": "Tatthāti kurundīyaṁ.",
  "tika-vin12t0:287_13": "Ānisadassāti āgamma nisīdati etenāti ānisado,",
  "tika-vin12t0:287_14": "tassa pacchimantatoti sambandho.",
  "tika-vin12t0:287_15": "Paṇhiantatoti pasati ṭhitakāle vā gamanakāle vā bhūmiṁ phusatīti paṇhī,",
  "tika-vin12t0:287_16": "tassa antato.",
  "tika-vin12t0:287_17": "“Dāyakassā”tipadaṁ “pasāritahattha”nti padena ca “aṅga”nti padena ca avayavīsambandho.",
  "tika-vin12t0:287_18": "Hatthapāsoti hatthassa pāso samīpo hatthapāso,",
  "tika-vin12t0:287_19": "hattho pasati phusati asmiṁ ṭhāneti vā hatthapāso,",
  "tika-vin12t0:287_20": "aḍḍhateyyahattho padeso.",
  "tika-vin12t0:287_21": "Tasminti hatthapāse.",
  "tika-vin12t0:288_0": "Upanāmetīti samīpaṁ nāmeti.",
  "tika-vin12t0:288_1": "Anantaranisinnopīti hatthapāsaṁ avijahitvā anantare ṭhāne nisinnopi bhikkhu vadatīti yojanā.",
  "tika-vin12t0:288_2": "Bhattapacchinti bhattena pakkhittaṁ pacchiṁ.",
  "tika-vin12t0:288_3": "Īsakanti bhāvanapuṁsakaṁ.",
  "tika-vin12t0:288_4": "Uddharitvā vā apanāmetvā vāti sambandhitabbaṁ.",
  "tika-vin12t0:288_5": "Dūreti navāsane.",
  "tika-vin12t0:288_6": "Itoti pattato.",
  "tika-vin12t0:288_7": "Gato dūtoti sambandho.",
  "tika-vin12t0:289_0": "Parivesanāyāti parivesanatthāya,",
  "tika-vin12t0:289_1": "bhattagge vā.",
  "tika-vin12t0:289_2": "Tatrāti asmiṁ parivesane.",
  "tika-vin12t0:289_3": "Tanti bhattapacchiṁ.",
  "tika-vin12t0:289_4": "Phuṭṭhamattāvāti phusiyamattāva.",
  "tika-vin12t0:289_5": "Kaṭacchunā uddhaṭabhatte pana pavāraṇā hotīti yojanā.",
  "tika-vin12t0:289_6": "Hīti saccaṁ, yasmā vā.",
  "tika-vin12t0:289_7": "Tassāti parivesakassa.",
  "tika-vin12t0:289_8": "Abhihaṭe paṭikkhittattāti abhihaṭassa bhattassa paṭikkhittabhāvato.",
  "tika-vin12t0:290_0": "“Kāyena vācāya vā paṭikkhipantassa pavāraṇā hotī”ti saṅkhepena vuttamatthaṁ vitthārena dassento āha “tatthā”tiādi.",
  "tika-vin12t0:290_1": "Tatthāti tesu kāyavācāpaṭikkhepesu.",
  "tika-vin12t0:290_2": "Macchikabījaninti makkhikānaṁ uttāsaniṁ bījaniṁ.",
  "tika-vin12t0:290_3": "Khakārassa hi chakāraṁ katvā “macchikā”ti vuccati “sacchikatvā”tiādīsu viya.",
  "tika-vin12t0:290_4": "Ettha hi “sakkhikatvā”ti vattabbe khakārassa chakāro hoti.",
  "tika-vin12t0:291_0": "Eko vadatīti sambandho.",
  "tika-vin12t0:291_1": "Apanetvāti pattato apanetvā.",
  "tika-vin12t0:291_2": "Etthāti vacane.",
  "tika-vin12t0:291_3": "Kathanti kenākārena hotīti yojanā.",
  "tika-vin12t0:291_4": "Vadantassa nāmāti ettha nāmasaddo garahattho “atthī”tipadena yojetabbo.",
  "tika-vin12t0:291_5": "Atthi nāmāti attho.",
  "tika-vin12t0:291_6": "Itopīti pattatopi.",
  "tika-vin12t0:291_7": "Tatrāpīti tasmiṁ vacanepi.",
  "tika-vin12t0:292_0": "Samaṁsakanti maṁsena saha pavattaṁ.",
  "tika-vin12t0:292_1": "Rasanti dravaṁ.",
  "tika-vin12t0:292_2": "Tanti vacanaṁ.",
  "tika-vin12t0:292_3": "Paṭikkhipato hoti. Kasmā?",
  "tika-vin12t0:292_4": "Maccho ca raso ca macchena misso raso cāti atthassa sambhavato.",
  "tika-vin12t0:292_5": "Idanti vatthuṁ.",
  "tika-vin12t0:292_6": "Maṁsaṁ visuṁ katvāti “maṁsassa rasaṁ maṁsarasa”nti maṁsapadatthassa padhānabhāvaṁ akatvā,",
  "tika-vin12t0:292_7": "rasapadatthasseva padhānabhāvaṁ katvāti attho.",
  "tika-vin12t0:293_0": "Āpucchantanti “maṁsarasaṁ gaṇhathā”ti āpucchantaṁ.",
  "tika-vin12t0:293_1": "Tanti maṁsaṁ.",
  "tika-vin12t0:293_2": "Karambakoti missakādhivacanametaṁ.",
  "tika-vin12t0:293_3": "Yañhi aññena aññena missetvā karonti,",
  "tika-vin12t0:293_4": "so “karambako”ti vuccati.",
  "tika-vin12t0:293_5": "Ayaṁ panettha vacanattho –",
  "tika-vin12t0:293_6": "karoti samūhaṁ avayavinti karo,",
  "tika-vin12t0:293_7": "karīyati vā samūhena avayavināti karo, avayavo,",
  "tika-vin12t0:293_8": "taṁ vakati ādadātīti karambako, samūho.",
  "tika-vin12t0:293_9": "“Kadambako”tipi pāṭho,",
  "tika-vin12t0:293_10": "sopi yuttoyeva anumatattā paṇḍitehi.",
  "tika-vin12t0:293_11": "Abhidhānepi evameva atthī.",
  "tika-vin12t0:293_12": "Attho pana aññathā cintetabbo.",
  "tika-vin12t0:293_13": "Imasmiṁ vā atthe rakārassa dakāro kātabbo.",
  "tika-vin12t0:293_14": "Maṁsena misso,",
  "tika-vin12t0:293_15": "lakkhito vā karambako maṁsakarambako.",
  "tika-vin12t0:293_16": "Na pavāretīti yesaṁ kesañci missakattā na pavāreti.",
  "tika-vin12t0:293_17": "Pavāretīti maṁsena missitattā pavāreti.",
  "tika-vin12t0:294_0": "Yo pana paṭikkhipati,",
  "tika-vin12t0:294_1": "so pavāritova hotīti yojanā.",
  "tika-vin12t0:294_2": "Nimantaneti nimantanaṭṭhāne.",
  "tika-vin12t0:294_3": "Hīti saccaṁ.",
  "tika-vin12t0:294_4": "Tatthāti kurundiyaṁ.",
  "tika-vin12t0:294_5": "Yenāti yena bhattena.",
  "tika-vin12t0:294_6": "Etthāti “yāguṁ gaṇhathā”tiādivacane.",
  "tika-vin12t0:294_7": "Adhippāyoti aṭṭhakathācariyānaṁ adhippāyo.",
  "tika-vin12t0:294_8": "Etthāti “yāgumissakaṁ gaṇhathā”tiādivacane.",
  "tika-vin12t0:294_9": "Duddasanti dukkaraṁ dassanaṁ.",
  "tika-vin12t0:294_10": "Idañcāti “missakaṁ gaṇhathā”tivacanañca.",
  "tika-vin12t0:294_11": "Na samānetabbanti samaṁ na ānetabbaṁ,",
  "tika-vin12t0:294_12": "samānaṁ vā na kātabbaṁ.",
  "tika-vin12t0:294_13": "Hīti saccaṁ, yasmā vā.",
  "tika-vin12t0:294_14": "Idaṁ panāti missakaṁ pana.",
  "tika-vin12t0:294_15": "Etthāti missake.",
  "tika-vin12t0:294_16": "Visuṁ katvāti rasakhīrasappīni āveṇiṁ katvā.",
  "tika-vin12t0:294_17": "Tanti rasādiṁ.",
  "tika-vin12t0:295_0": "Kaddīyati maddīyatīti kaddamo.",
  "tika-vin12t0:295_1": "Undati pasavati vaḍḍhatīti udakaṁ.",
  "tika-vin12t0:295_2": "Undati vā kledanaṁ karotīti udakaṁ,",
  "tika-vin12t0:295_3": "nilīne satte gupati rakkhatīti gumbo,",
  "tika-vin12t0:295_4": "guhati saṁvaratīti vā gumbo.",
  "tika-vin12t0:295_5": "Anupariyāyantenāti anukkamena parivattitvā āyantena.",
  "tika-vin12t0:295_6": "Tanti nāvaṁ vā setuṁ vā.",
  "tika-vin12t0:295_7": "Majjhanhikanti ahassa majjhaṁ majjhanhaṁ,",
  "tika-vin12t0:295_8": "ahasaddassa nhādeso,",
  "tika-vin12t0:295_9": "majjhanhaṁ eva majjhanhikaṁ.",
  "tika-vin12t0:295_10": "Potthakesu pana majjhantikanti pāṭho atthi,",
  "tika-vin12t0:295_11": "so apāṭhoyeva.",
  "tika-vin12t0:295_12": "Yo ṭhito pavāreti,",
  "tika-vin12t0:295_13": "tena ṭhiteneva bhuñjitabbanti yojanā.",
  "tika-vin12t0:295_14": "Ānisadanti pīṭhe phuṭṭhaānisadamaṁsaṁ.",
  "tika-vin12t0:295_15": "Acāletvāti acāvetvā.",
  "tika-vin12t0:295_16": "Ayameva vā pāṭho.",
  "tika-vin12t0:295_17": "Upari ca passesu ca amocetvāti vuttaṁ hoti.",
  "tika-vin12t0:295_18": "Adinnādāne viya ṭhānācāvanaṁ na veditabbaṁ.",
  "tika-vin12t0:295_19": "Saṁsaritunti saṁsabbituṁ.",
  "tika-vin12t0:295_20": "Nanti bhikkhuṁ.",
  "tika-vin12t0:296_0": "Atirekaṁ ricati gacchatīti atirittaṁ,",
  "tika-vin12t0:296_1": "na atirittaṁ anatirittanti atthaṁ dassento āha “na atiritta”nti.",
  "tika-vin12t0:296_2": "“Adhika”ntiiminā atirittasaddassa atisuññatthaṁ nivatteti.",
  "tika-vin12t0:296_3": "Adhi hutvā eti pavattatīti adhikaṁ.",
  "tika-vin12t0:296_4": "Taṁ panāti anatirittaṁ pana hotīti sambandho.",
  "tika-vin12t0:296_5": "Tatthāti “akappiyakata”ntiādivacane.",
  "tika-vin12t0:296_6": "Vitthāro evaṁ veditabboti yojanā.",
  "tika-vin12t0:296_7": "Tatthāti atirittaṁ kātabbesu vatthūsu.",
  "tika-vin12t0:296_8": "Yaṁ phalaṁ vā yaṁ kandamūlādi vā akatanti yojanā.",
  "tika-vin12t0:296_9": "Akappiyabhojanaṁ vāti kuladūsakakammādīhi nibbattaṁ akappiyabhojanaṁ vā atthīti sambandho.",
  "tika-vin12t0:296_10": "Yoti vinayadharo bhikkhu.",
  "tika-vin12t0:296_11": "Tena katanti yojanā.",
  "tika-vin12t0:296_12": "“Bhuttāvinā pavāritena āsanā vuṭṭhitena kata”ntivacanato bhuttāvinā apavāritena āsanā vuṭṭhitena kattabbanti siddhaṁ.",
  "tika-vin12t0:296_13": "Tasmā pāto addhānaṁ gacchantesu dvīsu eko pavārito,",
  "tika-vin12t0:296_14": "tassa itaro piṇḍāya caritvā laddhaṁ bhikkhaṁ attanā abhutvāpi “alametaṁ sabba”nti kātuṁ labhati eva.",
  "tika-vin12t0:296_15": "Yanti khādanīyabhojanīyaṁ.",
  "tika-vin12t0:296_16": "“Tadubhayampī”tiiminā atirittañca atirittañca atirittaṁ,",
  "tika-vin12t0:296_17": "na atirittaṁ anatirittanti atthaṁ dasseti.",
  "tika-vin12t0:297_0": "Tassevāti anatirittasseva.",
  "tika-vin12t0:297_1": "Etthāti anatiritte,",
  "tika-vin12t0:297_2": "“kappiyakata”nti ādīsu sattasu vinayakammākāresu vā.",
  "tika-vin12t0:297_3": "Anantareti vinayadharassa anantare āsane.",
  "tika-vin12t0:297_4": "Pattato nīharitvāti sambandho.",
  "tika-vin12t0:297_5": "Tatthevāti bhuñjanaṭṭhāneyeva.",
  "tika-vin12t0:297_6": "Tassāti nisinnassa.",
  "tika-vin12t0:297_7": "Tenāti bhattaṁ ānentena bhikkhunā bhuñjitabbanti yojanā.",
  "tika-vin12t0:297_8": "“Nisinnena bhikkhunā”ti kāritakammaṁ ānetabbaṁ.",
  "tika-vin12t0:297_9": "Kasmā “hatthaṁ dhovitvā”ti vuttanti pucchanto āha “kasmā”ti.",
  "tika-vin12t0:297_10": "Hīti kāraṇaṁ.",
  "tika-vin12t0:297_11": "Yasmā akappiyaṁ hoti,",
  "tika-vin12t0:297_12": "tasmā hatthaṁ dhovitvāti mayā vuttanti adhippāyo.",
  "tika-vin12t0:297_13": "Tassāti bhattaṁ ānentassa.",
  "tika-vin12t0:297_14": "Yenāti vinayadharena.",
  "tika-vin12t0:297_15": "Puna yenāti evameva.",
  "tika-vin12t0:297_16": "Yañcāti khādanīyabhojanīyañca.",
  "tika-vin12t0:297_17": "Yena vinayadharena paṭhamaṁ akataṁ,",
  "tika-vin12t0:297_18": "teneva kattabbaṁ.",
  "tika-vin12t0:297_19": "Yañca khādanīyabhojanīyaṁ paṭhamaṁ akataṁ,",
  "tika-vin12t0:297_20": "taññeva kattabbanti vuttaṁ hoti.",
  "tika-vin12t0:297_21": "Tatthāti paṭhamabhājane.",
  "tika-vin12t0:297_22": "Hīti saccaṁ.",
  "tika-vin12t0:297_23": "Paṭhamabhājanaṁ suddhaṁ dhovitvā katampi niddosameva.",
  "tika-vin12t0:297_24": "Tena bhikkhunāti pavāritena bhikkhunā.",
  "tika-vin12t0:298_0": "Kuṇḍepīti ukkhaliyampi.",
  "tika-vin12t0:298_1": "Sā hi kuḍati odanādiṁ dāhaṁ karotīti kuṇḍoti vuccati.",
  "tika-vin12t0:298_2": "Tanti atirittakataṁ khādanīyabhojanīyaṁ.",
  "tika-vin12t0:298_3": "Yena panāti vinayadharena pana.",
  "tika-vin12t0:298_4": "Bhikkhuṁ nisīdāpentīti sambandho.",
  "tika-vin12t0:298_5": "Maṅgalanimantaneti maṅgalatthāya nimantanaṭṭhāne.",
  "tika-vin12t0:298_6": "Tatthāti maṅgalanimantane.",
  "tika-vin12t0:298_7": "Karontenāti karontena vinayadharena.",
  "tika-vin12t0:299_0": "Gilānena bhuñjitāvasesameva na kevalaṁ gilānātirittaṁ nāma,",
  "tika-vin12t0:299_1": "gilānaṁ pana uddissa ābhataṁ gilānātirittameva nāmāti dassento āha “na kevala”ntiādi.",
  "tika-vin12t0:299_2": "Yaṁkiñci gilānanti upasampannaṁ vā anupasampannaṁ vā yaṁkiñci gilānaṁ.",
  "tika-vin12t0:299_3": "Yaṁ dukkaṭaṁ vuttaṁ,",
  "tika-vin12t0:299_4": "taṁ asaṁsaṭṭhavasena vuttanti yojanā.",
  "tika-vin12t0:299_5": "Anāhāratthāyāti pipāsacchedanaābādhavūpasamatthāya.",
  "tika-vin12t0:300_0": "241.Sati paccayeti ettha paccayassa sarūpaṁ dassetuṁ “pipāsāya satī”ti ca “ābādhe satī”ti ca vuttaṁ.",
  "tika-vin12t0:300_1": "Tena tenāti sattāhakālikena ca yāvajīvikena ca.",
  "tika-vin12t0:300_2": "Tassāti ābādhassa.",
  "tika-vin12t0:300_3": "Idaṁ padaṁ “upasamanattha”nti ettha samudhātuyā sambandhe sambandho,",
  "tika-vin12t0:300_4": "yupaccayena sambandhe kammanti daṭṭhabbanti. Pañcamaṁ.",
  "tika-vin12t0:301_0": "6. Dutiyapavāraṇasikkhāpadaṁ",
  "tika-vin12t0:302_0": "242.",
  "tika-vin12t0:302_1": "Chaṭṭhe na ācaritabboti anācāroti vutte paṇṇattivītikkamoti āha “paṇṇattivītikkama”nti.",
  "tika-vin12t0:302_2": "“Karotī”tiiminā “attānamācaratī”tiādīsu viya carasaddo karasaddatthoti dasseti.",
  "tika-vin12t0:302_3": "Upanandhīti ettha upasaddo upanāhattho,",
  "tika-vin12t0:302_4": "nahadhātu bandhanatthoti dassento āha “upanāha”ntiādi.",
  "tika-vin12t0:302_5": "Janito upanāho yenāti janitaupanāho.",
  "tika-vin12t0:302_6": "Iminā “upanandho”ti padassa upanahatīti upanandhoti katthutthaṁ dasseti.",
  "tika-vin12t0:303_0": "243.Abhihaṭṭhunti ettha tuṁpaccayo tvāpaccayatthoti āha “abhiharitvā”ti.",
  "tika-vin12t0:303_1": "Padabhājane pana vuttanti sambandho.",
  "tika-vin12t0:303_2": "Sādhāraṇameva atthanti yojanā.",
  "tika-vin12t0:303_3": "Assāti bhikkhussa.",
  "tika-vin12t0:303_4": "Tīhākārehīti sāmaṁ jānanena ca aññesamārocanena ca tassārocanena cāti tīhi kāraṇehi.",
  "tika-vin12t0:303_5": "Āsādīyate maṅkuṁ karīyate āsādanaṁ,",
  "tika-vin12t0:303_6": "taṁ apekkho āsādanāpekkhoti dassento āha “āsādana”ntiādi.",
  "tika-vin12t0:304_0": "Yassa atthāya abhihaṭanti sambandho. Itarassāti abhihārakato aññassa bhuttassāti. Chaṭṭhaṁ.",
  "tika-vin12t0:305_0": "7. Vikālabhojanasikkhāpadaṁ",
  "tika-vin12t0:306_0": "247.",
  "tika-vin12t0:306_1": "Sattame girimhīti pabbatamhi.",
  "tika-vin12t0:306_2": "So hi himavamanādivasena jalaṁ,",
  "tika-vin12t0:306_3": "sārabhūtāni ca bhesajjādivatthūni girati niggiratīti girīti vuccati.",
  "tika-vin12t0:306_4": "Aggasamajjoti uttamasamajjo.",
  "tika-vin12t0:306_5": "Imehi padehi aggo samajjo aggasamajjo,",
  "tika-vin12t0:306_6": "girimhi pavatto aggasamajjo giraggasamajjoti atthaṁ dasseti.",
  "tika-vin12t0:306_7": "Samajjoti ca sabhā.",
  "tika-vin12t0:306_8": "Sā hi samāgamaṁ ajanti gacchanti janā etthāti samajjoti vuccati.",
  "tika-vin12t0:306_9": "“Girissa vā”tiādinā girissa aggo koṭi giraggo,",
  "tika-vin12t0:306_10": "tasmiṁ pavatto samajjo giraggasamajjoti attho dassito.",
  "tika-vin12t0:306_11": "Soti giraggasamajjo.",
  "tika-vin12t0:306_12": "Bhavissati kirāti yojanā.",
  "tika-vin12t0:306_13": "Bhūmibhāgeti avayaviādhāro,",
  "tika-vin12t0:306_14": "sannipatatīti sambandho.",
  "tika-vin12t0:306_15": "Naṭañca nāṭakañca naṭanāṭakāni.",
  "tika-vin12t0:306_16": "“Naccaṁ gītaṁ vāditañcā”ti idaṁ tayaṁ “nāṭaka”nti vuccati.",
  "tika-vin12t0:306_17": "Tesanti naṭanāṭakānaṁ.",
  "tika-vin12t0:306_18": "Dassanatthanti dassanāya ca savanāya ca.",
  "tika-vin12t0:306_19": "Savanampi hi dassaneneva saṅgahitaṁ.",
  "tika-vin12t0:306_20": "Apaññattesikkhāpadeti ūnavīsativassasikkhāpadassa tāva apaññattattā.",
  "tika-vin12t0:306_21": "Teti sattarasavaggiyā.",
  "tika-vin12t0:306_22": "Tatthāti giraggasamajjaṁ.",
  "tika-vin12t0:306_23": "Athāti tasmiṁ kāle.",
  "tika-vin12t0:306_24": "Nesanti sattarasavaggiyānaṁ adaṁsūti sambandho.",
  "tika-vin12t0:306_25": "Vilimpetvāti vilepanehi vividhākārena limpetvā.",
  "tika-vin12t0:307_0": "249.",
  "tika-vin12t0:307_1": "“Vikāle”ti sāmaññena vuttepi visesakālova gahetabboti āha “kālo”tiādi.",
  "tika-vin12t0:307_2": "So cāti bhojanakālo ca.",
  "tika-vin12t0:307_3": "Majjhanhiko hotīti yojanā.",
  "tika-vin12t0:307_4": "Tenevāti bhojanakālassa adhippetattā eva.",
  "tika-vin12t0:307_5": "Assāti “vikāle”tipadassa.",
  "tika-vin12t0:307_6": "“Vikālo nāma…pe…",
  "tika-vin12t0:307_7": "aruṇuggamanā”ti padabhājanena aruṇuggamanato yāva majjhanhikā kālo nāmāti attho nayena dassito hoti.",
  "tika-vin12t0:307_8": "Tatoti ṭhitamajjhanhikato.",
  "tika-vin12t0:307_9": "Sūriyassa atisīghattā vegena ṭhitamajjhanhikaṁ vītivatteyyāti āha “kukkuccakena pana na kattabba”nti.",
  "tika-vin12t0:307_10": "Kālatthambhoti kālassa jānanatthāya thūṇo.",
  "tika-vin12t0:307_11": "Kālantareti kālassa abbhantare.",
  "tika-vin12t0:308_0": "Avasesaṁ khādanīyaṁ nāmāti ettha vinicchayo evaṁ veditabboti yojanā.",
  "tika-vin12t0:308_1": "Yanti khādanīyaṁ atthīti sambandho.",
  "tika-vin12t0:308_2": "Vanamūlādipabhedaṁ yampi khādanīyaṁ atthi,",
  "tika-vin12t0:308_3": "tampi āmisagatikaṁ hotīti yojanā.",
  "tika-vin12t0:308_4": "Seyyathidanti pucchāvācakanipātasamudāyo.",
  "tika-vin12t0:308_5": "Idaṁ khādanīyaṁ seyyathā katamanti attho.",
  "tika-vin12t0:308_6": "Idampīti idaṁ dvādasavidhampi.",
  "tika-vin12t0:308_7": "Pisaddena na pūvādiyevāti dasseti.",
  "tika-vin12t0:309_0": "Tatthāti dvādasasu khādanīyesu,",
  "tika-vin12t0:309_1": "ādhāre bhummaṁ.",
  "tika-vin12t0:309_2": "Mūlati patiṭṭhāti ettha,",
  "tika-vin12t0:309_3": "etenāti vā mūlaṁ.",
  "tika-vin12t0:309_4": "Khāditabbanti khādanīyaṁ.",
  "tika-vin12t0:309_5": "Mūlameva khādanīyaṁ mūlakhādanīyaṁ,",
  "tika-vin12t0:309_6": "tasmiṁ vinicchayo evaṁ veditabboti yojanā.",
  "tika-vin12t0:309_7": "Mūlakamūlādīni lokasaṅketo padesatoyeva veditabbāni.",
  "tika-vin12t0:309_8": "Taṁ tañhi nāmaṁ ajānantānaṁ atisammūḷhakāraṇattā saha pariyāyantarena vacanatthaṁ vakkhāma.",
  "tika-vin12t0:309_9": "Sūpassa hitaṁ sūpeyyaṁ,",
  "tika-vin12t0:309_10": "sūpeyyaṁ paṇṇaṁ etesanti sūpeyyapaṇṇā,",
  "tika-vin12t0:309_11": "tesaṁ mūlāni sūpeyyapaṇṇamūlāni.",
  "tika-vin12t0:309_12": "Āmīyati anto pavesīyatīti āmiso,",
  "tika-vin12t0:309_13": "ākāro antokaraṇattho,",
  "tika-vin12t0:309_14": "āmisassa gati viya gati etesanti āmisagatikāni.",
  "tika-vin12t0:309_15": "Etthāti mūlesu.",
  "tika-vin12t0:309_16": "Jaraḍḍhanti jarabhūtaṁ upaḍḍhaṁ.",
  "tika-vin12t0:309_17": "Aññampīti vajakalimūlato aññampi.",
  "tika-vin12t0:310_0": "Yāni pana mūlāni vuttāni,",
  "tika-vin12t0:310_1": "tāni yāvajīvikānīti yojanā.",
  "tika-vin12t0:310_2": "Pāḷiyaṁ vuttānīti sambandho.",
  "tika-vin12t0:310_3": "Khādanīyatthanti khādanīyassa,",
  "tika-vin12t0:310_4": "khādanīye vā vijjamānaṁ,",
  "tika-vin12t0:310_5": "khādanīyena vā kātabbaṁ kiccaṁ,",
  "tika-vin12t0:310_6": "payojanaṁ vāti khādanīyatthaṁ.",
  "tika-vin12t0:310_7": "“Khādanīye”tiiminā “tattha vuttābhidhammatthā”tiādīsu viya khādanīyatthapadassa uttarapadatthapadhānabhāvaṁ dasseti.",
  "tika-vin12t0:310_8": "Tattha khādanīyassa,",
  "tika-vin12t0:310_9": "khādanīye vā vijjamānaṁ,",
  "tika-vin12t0:310_10": "khādanīyena vā kātabbaṁ kiccaṁ nāma jighacchāharaṇameva.",
  "tika-vin12t0:310_11": "Yañhi pūvādikhādanīyaṁ khāditvā jighacchāharaṇaṁ hoti,",
  "tika-vin12t0:310_12": "tassa kiccaṁ kiccaṁ nāmāti vuttaṁ hoti.",
  "tika-vin12t0:310_13": "Taṁ kiccaṁ,",
  "tika-vin12t0:310_14": "payojanaṁ vā neva pharanti,",
  "tika-vin12t0:310_15": "neva nipphādenti.",
  "tika-vin12t0:310_16": "Eseva nayo “na bhojanīye bhojanīyatthaṁ pharantī”tietthāpi.",
  "tika-vin12t0:311_0": "Tesanti mūlānaṁ anto,",
  "tika-vin12t0:311_1": "lakkhaṇanti vā sambandho.",
  "tika-vin12t0:311_2": "Ekasmiṁ janapade khādanīyatthabhojanīyatthesu pharamānesu aññesupi janapadesu pharantiyevāti dassanatthaṁ “tesu tesu janapadesū”ti vicchāpadaṁ vuttaṁ.",
  "tika-vin12t0:311_3": "Kiñcāpi hi bahūsu janapadesu pathavīrasaāporasasampattivasena khādanīyatthabhojanīyatthaṁ pharamānampi",
  "tika-vin12t0:311_4": "ekasmiṁ janapade pathavīrasaāporasavipattivasena apharamānaṁ bhaveyya,",
  "tika-vin12t0:311_5": "vikāravasena pana tattha pavattattā taṁ janapadaṁ pamāṇaṁ na kātabbaṁ,",
  "tika-vin12t0:311_6": "gahetabbamevāti vuttaṁ hoti.",
  "tika-vin12t0:311_7": "Pakatiāhāravasenāti aññehi yāvakālika,",
  "tika-vin12t0:311_8": "sattāhakālikehi amissitaṁ attano pakatiyāva āhārakiccakaraṇavasena.",
  "tika-vin12t0:311_9": "“Manussāna”ntiiminā aññesaṁ tiracchānādīnaṁ khādanīyatthabhojanīyatthaṁ pharamānampi na pamāṇanti dasseti.",
  "tika-vin12t0:311_10": "Tanti mūlaṁ.",
  "tika-vin12t0:311_11": "Hīti saccaṁ.",
  "tika-vin12t0:311_12": "Nāmasaññāsūti nāmasaṅkhātāsu saññāsu.",
  "tika-vin12t0:312_0": "Yathā mūle lakkhaṇaṁ dassitaṁ,",
  "tika-vin12t0:312_1": "evaṁ kandādīsupi yaṁ lakkhaṇaṁ dassitanti yojanā.",
  "tika-vin12t0:312_2": "Na kevalaṁ pāḷiyaṁ āgatānaṁ haliddādīnaṁ mūlaṁyeva yāvajīvikaṁ hoti,",
  "tika-vin12t0:312_3": "atha kho tacādayopīti āha “yañceta”ntiādi.",
  "tika-vin12t0:312_4": "Yaṁ etaṁ aṭṭhavidhanti sambandho.",
  "tika-vin12t0:313_0": "Evaṁ mūlakhādanīye vinicchayaṁ dassetvā idāni kandakhādanīye taṁ dassento āha “kandakhādanīye”tiādi.",
  "tika-vin12t0:313_1": "Tattha kandakhādanīyeti kaṁ sukhaṁ dadātīti kando,",
  "tika-vin12t0:313_2": "padumādikando,",
  "tika-vin12t0:313_3": "sukhassa adāyakā pana kandā ruḷhīvasena kandāti vuccanti,",
  "tika-vin12t0:313_4": "kando eva khādanīyaṁ kandakhādanīyaṁ,",
  "tika-vin12t0:313_5": "tasmiṁ vinicchayo evaṁ veditabboti yojanā.",
  "tika-vin12t0:313_6": "Eseva nayo uparipi.",
  "tika-vin12t0:313_7": "Yanti kandaṁ.",
  "tika-vin12t0:313_8": "Iminā taṁsaddānapekkho yaṁsaddopi atthīti ñāpeti.",
  "tika-vin12t0:313_9": "Tatthāti kandakhādanīye. Taruṇo,",
  "tika-vin12t0:313_10": "sukhakhādanīyoti visesanapadāni yathāvacanaṁ uparipi yojetabbāni.",
  "tika-vin12t0:313_11": "Evamādayo pharaṇakakandā yāvakālikāti sambandho.",
  "tika-vin12t0:314_0": "Adhototi visaraso udakena adhūnito. Teti kandā saṅgahitāti sambandho.",
  "tika-vin12t0:315_0": "Mūle alati pavattatīti muḷālo,",
  "tika-vin12t0:315_1": "udakato vā uddhaṭamatte milati nimilatīti muḷālaṁ.",
  "tika-vin12t0:315_2": "Evamādi pharaṇakamuḷālaṁ yāvakālikanti yojanā.",
  "tika-vin12t0:315_3": "Taṁ sabbampīti sabbampi taṁ muḷālaṁ saṅgahitanti sambandho.",
  "tika-vin12t0:316_0": "Masati vijjhatīti matthako.",
  "tika-vin12t0:316_1": "Evamādi matthako yāvakālikoti yojanā.",
  "tika-vin12t0:316_2": "Jaraḍḍhabundoti jarabhūtaaḍḍhasaṅkhāto pādo.",
  "tika-vin12t0:317_0": "Khanīyati avadārīyatīti khandho,",
  "tika-vin12t0:317_1": "khāyatīti vā khandho.",
  "tika-vin12t0:317_2": "“Antopathavīgato”tipadaṁ “sālakalyāṇikhandho”tipadeneva yojetabbaṁ,",
  "tika-vin12t0:317_3": "na aññehi.",
  "tika-vin12t0:317_4": "Evamādi khandho yāvakālikoti yojanā.",
  "tika-vin12t0:317_5": "Avasesāti tīhi daṇḍakādīhi avasesā.",
  "tika-vin12t0:318_0": "Tacati saṁvarati paṭicchādetīti taco.",
  "tika-vin12t0:318_1": "Sarasoti ettha evakāro yojetabbo,",
  "tika-vin12t0:318_2": "saraso evāti attho.",
  "tika-vin12t0:318_3": "Tesaṁ saṅgahoti sambandho.",
  "tika-vin12t0:318_4": "Hīti saccaṁ.",
  "tika-vin12t0:318_5": "Etanti kasāvabhesajjaṁ,",
  "tika-vin12t0:318_6": "“anujānāmi …pe…",
  "tika-vin12t0:318_7": "bhojanīyattha”nti vacanaṁ vā.",
  "tika-vin12t0:318_8": "Etthāti kasāvabhesajje.",
  "tika-vin12t0:318_9": "Etesampīti matthakakhandhattacānampi.",
  "tika-vin12t0:319_0": "Patatīti pattaṁ.",
  "tika-vin12t0:319_1": "Etesanti mūlakādīnaṁ.",
  "tika-vin12t0:319_2": "Evarūpāni pattāni ca ekaṁsena yāvakālikānīti yojanā.",
  "tika-vin12t0:319_3": "Yā loṇī ārohati,",
  "tika-vin12t0:319_4": "tassā loṇiyā pattaṁ yāvajīvikanti yojanā.",
  "tika-vin12t0:319_5": "Dīpavāsinoti tambapaṇṇidīpavāsino,",
  "tika-vin12t0:319_6": "jambudīpavāsino vā.",
  "tika-vin12t0:319_7": "Yāni vā pharantīti vuttānīti sambandho.",
  "tika-vin12t0:319_8": "Tesanti nimbādīnaṁ.",
  "tika-vin12t0:319_9": "Idaṁ padaṁ pubbaparāpekkhakaṁ,",
  "tika-vin12t0:319_10": "tasmā dvinnaṁ majjhe vuttanti daṭṭhabbaṁ.",
  "tika-vin12t0:319_11": "Paṇṇānaṁ anto natthīti sambandho.",
  "tika-vin12t0:320_0": "Pupphati vikasatīti pupphaṁ.",
  "tika-vin12t0:320_1": "Evamādi pupphaṁ yāvakālikanti yojanā.",
  "tika-vin12t0:320_2": "Tassāti pupphassa.",
  "tika-vin12t0:320_3": "Assāti evameva.",
  "tika-vin12t0:321_0": "Phalatīti phalaṁ.",
  "tika-vin12t0:321_1": "Yānīti phalāni.",
  "tika-vin12t0:321_2": "Pharantīti sambandho.",
  "tika-vin12t0:321_3": "Nesanti phalānaṁ pariyantanti sambandho.",
  "tika-vin12t0:321_4": "Yāni vuttāni,",
  "tika-vin12t0:321_5": "tāni yāvajīvikānīti yojanā.",
  "tika-vin12t0:321_6": "Tesampīti phalānampi pariyantanti sambandho.",
  "tika-vin12t0:322_0": "Asīyati khipīyati,",
  "tika-vin12t0:322_1": "chaḍḍīyatīti vā aṭṭhi.",
  "tika-vin12t0:322_2": "Evamādīni pharaṇakāni aṭṭhīni yāvakālikānīti yojanā.",
  "tika-vin12t0:322_3": "Tesanti aṭṭhīnaṁ.",
  "tika-vin12t0:323_0": "Pisīyati cuṇṇaṁ karīyatīti piṭṭhaṁ.",
  "tika-vin12t0:323_1": "Evamādīni pharaṇakāni piṭṭhāni yāvakālikānīti yojanā.",
  "tika-vin12t0:323_2": "Adhotakanti udakena adhūnitaṁ.",
  "tika-vin12t0:323_3": "Tesanti piṭṭhānaṁ.",
  "tika-vin12t0:324_0": "Nirantaraṁ asati sambajjhatīti niyyāso.",
  "tika-vin12t0:324_1": "Sesāti ucchuniyyāsato sesā.",
  "tika-vin12t0:324_2": "Pāḷiyaṁ vuttaniyyāsāti sambandho.",
  "tika-vin12t0:324_3": "Tatthāti niyyāsakhādanīye.",
  "tika-vin12t0:324_4": "Saṅgahitānaṁ niyyāsānaṁ pariyantanti yojanā.",
  "tika-vin12t0:324_5": "Evantiādi nigamanaṁ.",
  "tika-vin12t0:325_0": "Vuttamevāti heṭṭhā paṭhamapavāraṇasikkhāpade vuttamevāti. Sattamaṁ.",
  "tika-vin12t0:326_0": "8. Sannidhikārakasikkhāpadaṁ",
  "tika-vin12t0:327_0": "252.",
  "tika-vin12t0:327_1": "Aṭṭhame abbhantare jāto abbhantaro.",
  "tika-vin12t0:327_2": "Mahātheroti mahantehi thiraguṇehi yutto.",
  "tika-vin12t0:327_3": "Iminā “belaṭṭho”ti saññānāmassa saññināmiṁ dasseti.",
  "tika-vin12t0:327_4": "Padhānaghareti samathavipassanānaṁ padahanaṭṭhānagharasaṅkhāte ekasmiṁ āvāse.",
  "tika-vin12t0:327_5": "Sukkhakuranti ettha sosanakurattā na sukkhakuraṁ hoti,",
  "tika-vin12t0:327_6": "kevalaṁ pana asūpabyañjanattāti āha “asūpabyañjanaṁ odana”nti.",
  "tika-vin12t0:327_7": "Sosanakurampi yuttameva.",
  "tika-vin12t0:327_8": "Vakkhati hi “taṁ piṇḍapātaṁ udakena temetvā”ti.",
  "tika-vin12t0:327_9": "“Odana”ntiiminā kurasaddassa odanapariyāyataṁ dasseti.",
  "tika-vin12t0:327_10": "Odanañhi karoti āyuvaṇṇādayoti “kura”nti vuccati.",
  "tika-vin12t0:327_11": "Soti belaṭṭhasīso.",
  "tika-vin12t0:327_12": "Tañca khoti tañca sukkhakuraṁ āharatīti sambandho.",
  "tika-vin12t0:327_13": "Paccayagiddhatāyāti piṇḍapātapaccaye luddhatāya.",
  "tika-vin12t0:327_14": "Thero bhuñjatīti sambandho.",
  "tika-vin12t0:327_15": "Manussānaṁ ekāhārassa sattāhamattaṭṭhitattā “sattāha”nti vuttaṁ.",
  "tika-vin12t0:327_16": "Tatoti bhuñjanato paranti sambandho.",
  "tika-vin12t0:327_17": "Cattāripīti ettha pisaddena adhikānipi sattāhāni gahetabbāni.",
  "tika-vin12t0:328_0": "253.Itīti idaṁ tayaṁ.",
  "tika-vin12t0:328_1": "“Sannidhi kāro assā”ti samāso visesanaparanipātavasena gahetabbo.",
  "tika-vin12t0:328_2": "“Sannidhikiriyanti attho”ti iminā karīyatīti kāroti kammatthaṁ dasseti.",
  "tika-vin12t0:328_3": "Ekarattanti antimaparicchedavasena vuttaṁ tadadhikānampi adhippetattā.",
  "tika-vin12t0:328_4": "Assāti “sannidhikāraka”nti padassa.",
  "tika-vin12t0:329_0": "Sannidhikārakassa sattāhakālikassa nissaggiyapācittiyāpattiyā paccayattā sannidhikārakaṁ yāmakālikaṁ",
  "tika-vin12t0:329_1": "khādanīyabhojanīyaṁ asamānampi suddhapācittiyāpattiyā paccayo hotīti āha “yāmakālikaṁ vā”ti.",
  "tika-vin12t0:329_2": "Paṭiggahaṇeti paṭiggahaṇe ca gahaṇe ca.",
  "tika-vin12t0:329_3": "Ajjhoharitukāmatāya hi paṭiggahaṇe ca paṭiggahetvā gahaṇe cāti vuttaṁ hoti.",
  "tika-vin12t0:329_4": "Yaṁ pattaṁ aṅguliyā ghaṁsantassa lekhā paññāyati,",
  "tika-vin12t0:329_5": "so patto duddhoto hoti saceti yojanā uttaravākye yaṁsaddaṁ disvā pubbavākye taṁsaddassa gamanīyattā.",
  "tika-vin12t0:329_6": "Gaṇṭhikapattassāti bandhanapattassa.",
  "tika-vin12t0:329_7": "Soti sneho.",
  "tika-vin12t0:329_8": "Paggharati sandissatīti sambandho.",
  "tika-vin12t0:329_9": "Tādiseti duddhote,",
  "tika-vin12t0:329_10": "gaṇṭhike vā.",
  "tika-vin12t0:329_11": "Tatthāti dhovitapatte āsiñcitvāti sambandho.",
  "tika-vin12t0:329_12": "Hīti saccaṁ.",
  "tika-vin12t0:329_13": "Abbohārikāti na voharitabbā,",
  "tika-vin12t0:329_14": "voharituṁ na yuttāti attho.",
  "tika-vin12t0:329_15": "Yanti khādanīyabhojanīyaṁ pariccajantīti sambandho.",
  "tika-vin12t0:329_16": "Hīti saccaṁ, yasmā vā.",
  "tika-vin12t0:329_17": "Tatoti apariccattakhādanīyabhojanīyato nīharitvāti sambandho.",
  "tika-vin12t0:330_0": "Akappiyamaṁsesūti niddhāraṇasamudāyo.",
  "tika-vin12t0:330_1": "Sati paccayeti pipāsasaṅkhāte paccaye sati.",
  "tika-vin12t0:330_2": "Anatirittakatanti atirittena akataṁ sannidhikārakaṁ khādanīyabhojanīyanti yojanā.",
  "tika-vin12t0:330_3": "Ekameva pācittiyanti sambandho.",
  "tika-vin12t0:330_4": "Vikappadvayeti sāmisanirāmisasaṅkhāte vikappadvaye.",
  "tika-vin12t0:330_5": "Sabbavikappesūti vikālasannidhiakappiyamaṁsayāmakālikapaccayasaṅkhātesu sabbesu vikappesu.",
  "tika-vin12t0:331_0": "255.Āmisasaṁsaṭṭhanti āmisena saṁsaṭṭhaṁ sattāhakālikaṁ yāvajīvikaṁ.",
  "tika-vin12t0:332_0": "256.",
  "tika-vin12t0:332_1": "Catubbidhakālikassa sarūpañca vacanatthañca dassento āha “vikālabhojanasikkhāpade”tiādi.",
  "tika-vin12t0:332_2": "Tattha niddiṭṭhaṁ khādanīyabhojanīya”ntiiminā yāvakālikassa sarūpaṁ dasseti. “Yāva…pe…",
  "tika-vin12t0:332_3": "kālika”ntiiminā vacanatthaṁ dasseti.",
  "tika-vin12t0:332_4": "“Saddhiṁ…pe…",
  "tika-vin12t0:332_5": "pāna”ntiiminā yāmakālikassa sarūpaṁ dasseti. “Yāva…pe…",
  "tika-vin12t0:332_6": "kālika”ntiiminā vacanatthaṁ dasseti.",
  "tika-vin12t0:332_7": "“Sabbiādi pañcavidhaṁ bhesajja”ntiiminā sattāhakālikassa sarūpaṁ dasseti.",
  "tika-vin12t0:332_8": "“Sattāhaṁ…pe…",
  "tika-vin12t0:332_9": "kālika”ntiiminā vacanatthaṁ dasseti.",
  "tika-vin12t0:332_10": "“Ṭhapetvā…pe…",
  "tika-vin12t0:332_11": "sabbampī”tiiminā yāvajīvikassa sarūpaṁ dasseti. “Yāva…pe…",
  "tika-vin12t0:332_12": "jīvika”ntiiminā vacanatthaṁ dasseti.",
  "tika-vin12t0:332_13": "Sabbavacanattho lahukamattameva,",
  "tika-vin12t0:332_14": "garuko panevaṁ veditabbo –",
  "tika-vin12t0:332_15": "yāva yattako majjhanhiko kālo yāvakālo,",
  "tika-vin12t0:332_16": "so assatthī,",
  "tika-vin12t0:332_17": "taṁ vā kālaṁ bhuñjitabbanti yāvakālikaṁ.",
  "tika-vin12t0:332_18": "Yāmo kālo yāmakālo,",
  "tika-vin12t0:332_19": "so assatthi,",
  "tika-vin12t0:332_20": "taṁ vā kālaṁ paribhuñjītabbanti yāmakālikaṁ.",
  "tika-vin12t0:332_21": "Sattāho kālo sattāhakālo,",
  "tika-vin12t0:332_22": "so assatthi,",
  "tika-vin12t0:332_23": "taṁ vā kālaṁ nidahitvā paribhuñjitabbanti sattāhakālikaṁ.",
  "tika-vin12t0:332_24": "Yāva yattako jīvo yāvajīvo,",
  "tika-vin12t0:332_25": "so assatthi,",
  "tika-vin12t0:332_26": "yāvajīvaṁ vā pariharitvā paribhuñjitabbanti yāvajīvikanti.",
  "tika-vin12t0:333_0": "Tatthāti catubbidhesu kālikesu.",
  "tika-vin12t0:333_1": "Satakkhattunti anekavāraṁ.",
  "tika-vin12t0:333_2": "Yāva kālo nātikkamati,",
  "tika-vin12t0:333_3": "tāva bhuñjantassāti yojanā.",
  "tika-vin12t0:333_4": "Ahorattaṁ bhuñjantassāti sambandhoti. Aṭṭhamaṁ.",
  "tika-vin12t0:334_0": "9. Paṇītabhojanasikkhāpadaṁ",
  "tika-vin12t0:335_0": "257.",
  "tika-vin12t0:335_1": "Navame pakaṭṭhabhāvaṁ nītanti paṇītanti vutte paṇītasaddo uttamatthoti āha “uttamabhojanānī”ti.",
  "tika-vin12t0:335_2": "Sampanno nāma na madhuraguṇo,",
  "tika-vin12t0:335_3": "atha kho madhuraguṇayuttaṁ bhojanamevāti āha “sampattiyutta”nti.",
  "tika-vin12t0:335_4": "Kassāti karaṇatthe cetaṁ sāmivacanaṁ,",
  "tika-vin12t0:335_5": "kenāti hi attho.",
  "tika-vin12t0:335_6": "“Surasa”ntiiminā sādīyati assādīyatīti sādūti vacanatthassa sarūpaṁ dasseti.",
  "tika-vin12t0:336_0": "259.",
  "tika-vin12t0:336_1": "“Yo pana…pe…",
  "tika-vin12t0:336_2": "bhuñjeyyā”ti ettha vinicchayo evaṁ veditabboti yojanā.",
  "tika-vin12t0:336_3": "Suddhānīti odanena asaṁsaṭṭhāni.",
  "tika-vin12t0:336_4": "Odanasaṁsaṭṭhāni sabbiādīnīti sambandho.",
  "tika-vin12t0:336_5": "Etthāti imasmiṁ sikkhāpade.",
  "tika-vin12t0:336_6": "Hīti saccaṁ.",
  "tika-vin12t0:336_7": "“Paṇītasaṁsaṭṭhānī”tiiminā paṇītehi sabbiādīhi saṁsaṭṭhāni bhojanāni paṇītabhojanānīti atthaṁ dasseti.",
  "tika-vin12t0:336_8": "“Sattadhaññanibbattānī”ti iminā bhojanānaṁ sarūpaṁ dasseti.",
  "tika-vin12t0:337_0": "“Sabbinā bhatta”ntiādīnaṁ pañcannaṁ vikappānaṁ majjhe tīsupi vikappesu “bhatta”nti yojetabbaṁ.",
  "tika-vin12t0:337_1": "Evaṁ vākyaṁ katvā viññāpane āpattiṁ dassetvā samāsaṁ katvā viññāpane taṁ dassento āha “sabbibhattaṁ dehī”tiādi.",
  "tika-vin12t0:338_0": "Itoti gāvito laddhenāti sambandho.",
  "tika-vin12t0:338_1": "Visaṅketanti saṅketato ñāpitato vigataṁ virahitanti attho.",
  "tika-vin12t0:338_2": "Hīti saccaṁ.",
  "tika-vin12t0:338_3": "Iminā visaṅketassa guṇadosaṁ dasseti.",
  "tika-vin12t0:339_0": "Kappiyasabbinā dehīti kappiyasabbinā saṁsaṭṭhaṁ bhattaṁ dehīti yojanā.",
  "tika-vin12t0:339_1": "Eseva nayo sesesupi.",
  "tika-vin12t0:339_2": "Yena yenāti yena yena sabbiādinā.",
  "tika-vin12t0:339_3": "Tasmiṁ tassāti etthāpi vicchāvasena attho daṭṭhabbo.",
  "tika-vin12t0:339_4": "Pāḷiyaṁ āgatasabbi nāma gosabbi,",
  "tika-vin12t0:339_5": "ajikāsabbi,",
  "tika-vin12t0:339_6": "mahiṁsasabbi,",
  "tika-vin12t0:339_7": "yesaṁ maṁsaṁ kappati,",
  "tika-vin12t0:339_8": "tesaṁ sabbi ca.",
  "tika-vin12t0:339_9": "Navanītaṁ nāma evameva.",
  "tika-vin12t0:339_10": "Telaṁ nāma tilatelaṁ,",
  "tika-vin12t0:339_11": "sāsapatelaṁ,",
  "tika-vin12t0:339_12": "madhukatelaṁ,",
  "tika-vin12t0:339_13": "eraṇḍatelaṁ,",
  "tika-vin12t0:339_14": "vasātelañca.",
  "tika-vin12t0:339_15": "Madhu nāma makkhikāmadhu.",
  "tika-vin12t0:339_16": "Phāṇitaṁ nāma ucchumhā nibbattaṁ.",
  "tika-vin12t0:339_17": "Maccho nāma udakacaro.",
  "tika-vin12t0:339_18": "Pāḷianāgato maccho nāma natthi.",
  "tika-vin12t0:339_19": "Maṁsaṁ nāma yesaṁ maṁsaṁ kappati,",
  "tika-vin12t0:339_20": "tesaṁ maṁsaṁ.",
  "tika-vin12t0:339_21": "Khīradadhīni sabbisadisāneva.",
  "tika-vin12t0:339_22": "Vuttaṁ yathā evaṁ “navanītabhattaṁ dehī”tiādīsupi sūpodanaviññattidukkaṭameva hotīti yojanā.",
  "tika-vin12t0:339_23": "Hīti saccaṁ.",
  "tika-vin12t0:339_24": "So cāti so cattho.",
  "tika-vin12t0:339_25": "Tatthāti tasmiṁ atthe.",
  "tika-vin12t0:339_26": "Kiṁ payojanaṁ.",
  "tika-vin12t0:339_27": "Nattheva payojananti adhippāyo.",
  "tika-vin12t0:340_0": "Paṭiladdhaṁ bhojananti sambandho.",
  "tika-vin12t0:340_1": "Ekarasanti ekakiccaṁ.",
  "tika-vin12t0:340_2": "Tatoti navapaṇītabhojanato nīharitvāti sambandho.",
  "tika-vin12t0:341_0": "Sabbānīti nava pācittiyāni sandhāya vuttaṁ.",
  "tika-vin12t0:342_0": "261.Ubhayesampīti bhikkhubhikkhunīnampi.",
  "tika-vin12t0:342_1": "Sabbīti cettha yo naṁ paribhuñjati,",
  "tika-vin12t0:342_2": "tassa balāyuvaḍḍhanatthaṁ sabbati gacchati pavattatīti sabbi, ghataṁ.",
  "tika-vin12t0:342_3": "Tatiyakkhareneva sajjhāyitabbaṁ likhitabbañca. Kasmā?",
  "tika-vin12t0:342_4": "Tatiyakkharaṭṭhāneyeva sabba gatiyanti gatiatthassa sabbadhātussa dhātupāṭhesu āgatattāti. Navamaṁ.",
  "tika-vin12t0:343_0": "10. Dantaponasikkhāpadaṁ",
  "tika-vin12t0:344_0": "263.",
  "tika-vin12t0:344_1": "Dasame dantakaṭṭhanti dantaponaṁ.",
  "tika-vin12t0:344_2": "Tañhi danto kasīyati vilekhīyati anenāti “dantakaṭṭha”nti vuccati.",
  "tika-vin12t0:344_3": "“Sabba”nti ādinā sabbameva paṁsukūlaṁ sabbapaṁsukūlaṁ,",
  "tika-vin12t0:344_4": "tamassatthīti “sabbapaṁsukūliko”ti atthaṁ dasseti.",
  "tika-vin12t0:344_5": "Soti bhikkhu paribhuñjati kirāti sambandho.",
  "tika-vin12t0:344_6": "Susāneti āḷahane.",
  "tika-vin12t0:344_7": "Tañhi chavānaṁ sayanaṭṭhānattā “susāna”nti vuccati niruttinayena.",
  "tika-vin12t0:344_8": "Tatthāti susāne.",
  "tika-vin12t0:344_9": "Puna tatthāti evameva.",
  "tika-vin12t0:344_10": "Ayyasarūpañca vosāṭitakasarūpañca dassetuṁ vuttaṁ “ayyavosāṭitakānīti etthā”ti.",
  "tika-vin12t0:344_11": "Tattha “ayyā…pe…",
  "tika-vin12t0:344_12": "pitāmahā”tiiminā ayyasarūpaṁ dasseti. “Vo…pe…",
  "tika-vin12t0:344_13": "bhojanīyānī”tiiminā vosāṭitakasarūpaṁ.",
  "tika-vin12t0:344_14": "Ayyasaṅkhātānaṁ pitipitāmahānaṁ atthāya,",
  "tika-vin12t0:344_15": "te vā uddissa chaḍḍitāni vosāṭitakasaṅkhatāni khādanīyabhojanīyāni ayyavosāṭitakānīti viggaho kātabbo.",
  "tika-vin12t0:344_16": "Manussā ṭhapenti kirāti sambandho.",
  "tika-vin12t0:344_17": "Yanti khādanīyabhojanīyaṁ.",
  "tika-vin12t0:344_18": "Tesanti ñātakānaṁ.",
  "tika-vin12t0:344_19": "Piṇḍaṁ piṇḍaṁ katvāti saṅghāṭaṁ saṅghāṭaṁ katvā.",
  "tika-vin12t0:344_20": "Aññanti vuttakhādanīyabhojanīyato aññaṁ.",
  "tika-vin12t0:344_21": "Ummārepīti susānassa indakhīlepi.",
  "tika-vin12t0:344_22": "So hi uddhaṭo kilesamāro etthāti “ummāro”ti vuccati.",
  "tika-vin12t0:344_23": "Bodhisatto hi abhinikkhamanakāle puttaṁ cumbissāmīti ovarakassa indakhīle ṭhatvā passanto mātaraṁ puttassa",
  "tika-vin12t0:344_24": "nalāṭe hatthaṁ ṭhapetvā sayantiṁ disvā “sace me puttaṁ gaṇheyyaṁ,",
  "tika-vin12t0:344_25": "mātā tassa pabujjheyya,",
  "tika-vin12t0:344_26": "pabujjhamānāya antarāyo bhaveyyā”ti abhinikkhamanantarāyabhayena puttadāre pariccajitvā indakhīlato nivattitvā mahābhinikkhamanaṁ nikkhami.",
  "tika-vin12t0:344_27": "Tasmā bodhisattassa ṭhatvā puttadāresu apekkhāsaṅkhātassa mārassa uddhaṭaṭṭhānattā so indakhīlo nippariyāyena “ummāro”ti vuccati,",
  "tika-vin12t0:344_28": "aññe pana rūḷhīvasena.",
  "tika-vin12t0:344_29": "Thiroti thaddho.",
  "tika-vin12t0:344_30": "Ghanabaddhoti ghanena baddho.",
  "tika-vin12t0:344_31": "Kathinena maṁsena ābaddhoti attho.",
  "tika-vin12t0:344_32": "Vaṭhati thūlo bhavatīti vaṭho,",
  "tika-vin12t0:344_33": "muddhajadutiyoyaṁ,",
  "tika-vin12t0:344_34": "so assatthīti vaṭharoti dassento āha “vaṭharoti thūlo”ti.",
  "tika-vin12t0:344_35": "“Sallakkhemā”tiiminā “maññe”ti ettha manadhātu sallakkhaṇattho,",
  "tika-vin12t0:344_36": "makārassekāroti dasseti.",
  "tika-vin12t0:344_37": "Hīti saccaṁ.",
  "tika-vin12t0:344_38": "Tesanti manussānaṁ.",
  "tika-vin12t0:345_0": "264.Sammāti aviparītaṁ.",
  "tika-vin12t0:345_1": "Asallakkhetvāti āhārasaddassa khādanīyabhojanīyādīsu nirūḷhabhāvaṁ amaññitvā.",
  "tika-vin12t0:345_2": "Bhagavā pana ṭhapesīti sambandho.",
  "tika-vin12t0:345_3": "Yathāuppannassāti yenākārena uppannassa.",
  "tika-vin12t0:345_4": "Pitā puttasaṅkhāte dārake saññāpento viya bhagavā te bhikkhū saññāpentoti yojanā.",
  "tika-vin12t0:346_0": "265.Etadevāti tiṇṇamākārānamaññataravasena adinnameva sandhāyāti sambandho.",
  "tika-vin12t0:346_1": "Hīti saccaṁ.",
  "tika-vin12t0:346_2": "Mātikāyaṁ “dinna”nti vuttaṭṭhānaṁ natthi,",
  "tika-vin12t0:346_3": "atha kasmā padabhājaneyeva vuttanti āha “dinnanti ida”ntiādi.",
  "tika-vin12t0:346_4": "“Dinna”nti idaṁ uddhaṭanti sambandho.",
  "tika-vin12t0:346_5": "Assāti “dinna”nti padassa.",
  "tika-vin12t0:346_6": "Niddese ca “kāyena…pe…",
  "tika-vin12t0:346_7": "dente”ti uddhaṭanti yojanā.",
  "tika-vin12t0:346_8": "Evanti imehi tīhākārehi dadamāneti sambandho.",
  "tika-vin12t0:346_9": "Evanti imehi dvīhākārehi.",
  "tika-vin12t0:346_10": "Ādīyamānanti sambandho.",
  "tika-vin12t0:346_11": "Rathareṇumpīti rathikavīthiyaṁ uṭṭhitapaṁsumpi.",
  "tika-vin12t0:346_12": "Pubbeti paṭhamapavāraṇasikkhāpade.",
  "tika-vin12t0:346_13": "Evaṁ paṭiggahitaṁ etaṁ āhāraṁ dinnaṁ nāma vuccatīti yojanā.",
  "tika-vin12t0:346_14": "“Etamevā”ti evassa sambhavato tassa phalaṁ dassetuṁ vuttaṁ “na ida”ntiādi.",
  "tika-vin12t0:346_15": "Nissaṭṭhaṁ na vuccatīti yojanā.",
  "tika-vin12t0:347_0": "Tatthāti “kāyenā”tiādivacane.",
  "tika-vin12t0:347_1": "Hīti saccaṁ.",
  "tika-vin12t0:347_2": "Natthu karīyati imāyāti natthukaraṇī, tāya.",
  "tika-vin12t0:347_3": "Nāsāpuṭena paṭiggaṇhātīti sambandho.",
  "tika-vin12t0:347_4": "Akallakoti gilāno.",
  "tika-vin12t0:347_5": "Hīti saccaṁ.",
  "tika-vin12t0:347_6": "Kāyena paṭibaddho kāyapaṭibaddho kaṭacchuādīti āha “kaṭacchuādīsū”tiādi.",
  "tika-vin12t0:347_7": "Hīti saccaṁ.",
  "tika-vin12t0:347_8": "Pātiyamānanti pātāpiyamānaṁ.",
  "tika-vin12t0:348_0": "Etthāti imasmiṁ sikkhāpade.",
  "tika-vin12t0:348_1": "“Pañcahaṅgehī”ti padassa vitthāraṁ dassento āha “thāmamajjhimassā”tiādi.",
  "tika-vin12t0:348_2": "Tanti dātabbavatthuṁ.",
  "tika-vin12t0:349_0": "Tatthāti “hatthapāso paññāyatī”tivacane.",
  "tika-vin12t0:349_1": "Gacchantopi ṭhiteneva saṅgahito.",
  "tika-vin12t0:349_2": "Bhūmaṭṭhassāti bhūmiyaṁ ṭhitassa.",
  "tika-vin12t0:349_3": "Ākāsaṭṭhassāti ākāse ṭhitassa.",
  "tika-vin12t0:349_4": "“Hatthaṁ aṅga”nti padehi avayavisambandho kātabbo.",
  "tika-vin12t0:349_5": "Vuttanayenevāti “bhūmaṭṭhassa ca sīsenā”tiādinā vuttanayeneva.",
  "tika-vin12t0:349_6": "Pakkhīti sakuṇo.",
  "tika-vin12t0:349_7": "So hi pakkhayuttattā pakkhīti vuccati.",
  "tika-vin12t0:349_8": "Hatthīti kuñjaro.",
  "tika-vin12t0:349_9": "So hi soṇḍasaṅkhātahatthayuttattā hatthīti vuccati.",
  "tika-vin12t0:349_10": "Addhena aṭṭhamaṁ ratanamassāti addhaṭṭhamaratano, hatthī, tassa.",
  "tika-vin12t0:349_11": "Tenāti hatthinā.",
  "tika-vin12t0:350_0": "Eko dāyako vadatīti sambandho.",
  "tika-vin12t0:350_1": "Oṇamatīti heṭṭhā namati.",
  "tika-vin12t0:350_2": "Ettāvatāti ekadesasampaṭicchanamattena.",
  "tika-vin12t0:350_3": "Tatoti sampaṭicchanato.",
  "tika-vin12t0:350_4": "Ugghāṭetvāti vivaritvā.",
  "tika-vin12t0:350_5": "Kājenāti byābhaṅgiyā.",
  "tika-vin12t0:350_6": "Sā hi kacati bandhati vividhaṁ bhāraṁ asminti kācoti vuccati,",
  "tika-vin12t0:350_7": "cakārassa jakāre kate kājopi yuttoyeva.",
  "tika-vin12t0:350_8": "Tiṁsa hatthā ratanāni imassāti tiṁsahattho, veṇu.",
  "tika-vin12t0:350_9": "Guḷakumbhoti phāṇitena pūrito ghaṭo.",
  "tika-vin12t0:350_10": "Paṭiggahitamevāti kumbhesu hatthapāsato bahi ṭhitesupi abhihārakassa hatthapāse ṭhitattā paṭiggahitamevāti vuttaṁ hoti.",
  "tika-vin12t0:350_11": "Ucchuyantadoṇitoti ucchuṁ pīḷanayantassa ambaṇato.",
  "tika-vin12t0:351_0": "Bahū pattā ṭhapitā hontīti sambandho.",
  "tika-vin12t0:351_1": "Yatthāti yasmiṁ ṭhāne.",
  "tika-vin12t0:351_2": "Ṭhitassa bhikkhuno hatthapāseti yojanā.",
  "tika-vin12t0:351_3": "Ṭhatvā phusitvā “nisinnassa bhikkhuno”ti pāṭhasesena yojetabbaṁ.",
  "tika-vin12t0:351_4": "Ṭhitena vā nisinnena vā nipannena vā dāyakena diyyatīti sambandho.",
  "tika-vin12t0:352_0": "Pathaviyaṁ ṭhitā hontīti sambandho.",
  "tika-vin12t0:352_1": "Yaṁ yanti yaṁ yaṁ pattaṁ.",
  "tika-vin12t0:352_2": "Yattha katthacīti yesu kesucīti sambandho.",
  "tika-vin12t0:352_3": "Tanti taṁ vacanaṁ.",
  "tika-vin12t0:353_0": "Tattha tasmiṁ ṭhāne jāto tatthajāto,",
  "tika-vin12t0:353_1": "aluttasamāsoyaṁ,",
  "tika-vin12t0:353_2": "soyeva tatthajātako, tasmiṁ.",
  "tika-vin12t0:353_3": "Hīti saccaṁ, yasmā vā.",
  "tika-vin12t0:353_4": "Tatthajātake na ruhati yathā,",
  "tika-vin12t0:353_5": "evaṁ na ruhatiyevāti yojanā.",
  "tika-vin12t0:353_6": "Thāmamajjhimena purisena suṭṭhu haritabbanti saṁhāriyaṁ,",
  "tika-vin12t0:353_7": "taṁyeva saṁhārimaṁ yakārassa makāraṁ katvā,",
  "tika-vin12t0:353_8": "na saṁhārimaṁ asaṁhārimaṁ, tasmiṁ.",
  "tika-vin12t0:353_9": "Tepīti te asaṁhārimāpi.",
  "tika-vin12t0:353_10": "Hīti saccaṁ, yasmā vā.",
  "tika-vin12t0:353_11": "Tatthajātakasaṅkhepūpagāti tatthajātake samodhānetvā khepaṁ pakkhepaṁ upagatā.",
  "tika-vin12t0:353_12": "Hīti saccaṁ, yasmā vā.",
  "tika-vin12t0:353_13": "Idañhi vākyantarattā punappunaṁ vuttanti daṭṭhabbaṁ.",
  "tika-vin12t0:353_14": "Tānīti tintiṇikādipaṇṇāni.",
  "tika-vin12t0:353_15": "Sandhāretunti sammā dhāretuṁ.",
  "tika-vin12t0:353_16": "Ṭhito dāyakoti sambandho.",
  "tika-vin12t0:354_0": "Laddhassa laddhassa vatthussa sannidhiṭṭhānattā,",
  "tika-vin12t0:354_1": "pakkhittaṭṭhānattā vā thavīyati pasaṁsīyatīti thavikā, tato.",
  "tika-vin12t0:354_2": "Puñchitvā paṭiggahetvāti “puñchitvā vā paṭiggahetvā vā”ti aniyamavikappattho vāsaddo ajjhāharitabbo.",
  "tika-vin12t0:354_3": "Tesu tesu vatthūsu rañjati laggatīti rajo, taṁ.",
  "tika-vin12t0:354_4": "Vinaye paññattaṁ dukkaṭaṁ vinayadukkaṭaṁ.",
  "tika-vin12t0:354_5": "Taṁ panāti bhikkhaṁ pana.",
  "tika-vin12t0:354_6": "Paṭiggahetvā dethāti maṁ paṭiggahāpetvā mama dethāti adhippāyo.",
  "tika-vin12t0:355_0": "Tato tatoti tasmā tasmā ṭhānā uṭṭhāpetvāti sambandho. Tanti bhikkhaṁ. Tassāti anupasampannassa.",
  "tika-vin12t0:356_0": "So vattabboti so diyyamāno bhikkhu dāyakena bhikkhunā vattabboti yojanā.",
  "tika-vin12t0:356_1": "Imanti sarajapattaṁ.",
  "tika-vin12t0:356_2": "Tenāti diyyamānabhikkhunā.",
  "tika-vin12t0:356_3": "Tathākātabbanti yathā dāyakena bhikkhunā vuttaṁ,",
  "tika-vin12t0:356_4": "tathā kātabbanti attho.",
  "tika-vin12t0:356_5": "Uplavatīti upari gacchati,",
  "tika-vin12t0:356_6": "plu gatiyanti hi dhātupāṭhesu (saddanītidhātumālāyaṁ 16 ḷakārantadhātu) vuttaṁ.",
  "tika-vin12t0:356_7": "Ettha uiti upasaggassa atthadassanatthaṁ “uparī”ti vuttaṁ,",
  "tika-vin12t0:356_8": "pakāralakārasaṁyogo daṭṭhabbo.",
  "tika-vin12t0:356_9": "Potthakesu pana “uppilavatī”ti likhanti,",
  "tika-vin12t0:356_10": "so apāṭho.",
  "tika-vin12t0:356_11": "Kañjikanti bilaṅgaṁ.",
  "tika-vin12t0:356_12": "Tañhi kena jalena añjiyaṁ abhibyattaṁ assāti “kañjiya”nti vuccati,",
  "tika-vin12t0:356_13": "tameva kañjikaṁ yakārassa kakāraṁ katvā.",
  "tika-vin12t0:356_14": "Taṁ pavāhetvā,",
  "tika-vin12t0:356_15": "apanetvāti attho.",
  "tika-vin12t0:356_16": "Yatthāti yasmiṁ ṭhāne.",
  "tika-vin12t0:356_17": "Sukkhameva bhattaṁ bhajitabbaṭṭhena sevitabbaṭṭhenāti sukkhabhattaṁ, tasmiṁ.",
  "tika-vin12t0:356_18": "Puratoti bhikkhussa purato, pubbe vā.",
  "tika-vin12t0:356_19": "Phusitānīti bindūni.",
  "tika-vin12t0:356_20": "Tāni hi sambādhaṭṭhānesupi phusantīti phusitānīti vuccanti.",
  "tika-vin12t0:357_0": "Uḷuṅkoti kosiyasakuṇanāmo dīghadaṇḍako eko bhājanaviseso, tena.",
  "tika-vin12t0:357_1": "Thevāti phusitāni.",
  "tika-vin12t0:357_2": "Tāni hi sambādhaṭṭhānesupi phusitattā thavīyanti pasaṁsīyantīti “thevā”ti vuccanti.",
  "tika-vin12t0:357_3": "Carukenāti carīyati bhakkhīyatīti caru,",
  "tika-vin12t0:357_4": "habyapāko,",
  "tika-vin12t0:357_5": "taṁ karoti anenāti carukaṁ,",
  "tika-vin12t0:357_6": "thālyādikaṁ khuddakabhājanaṁ,",
  "tika-vin12t0:357_7": "tena ākiriyamāneti sambandho.",
  "tika-vin12t0:357_8": "Kāḷavaṇṇakāmehi mānīyatīti masi.",
  "tika-vin12t0:357_9": "Khādatīti chāro khakārassa chakāraṁ,",
  "tika-vin12t0:357_10": "dakārassa ca rakāraṁ katvā,",
  "tika-vin12t0:357_11": "khāraraso,",
  "tika-vin12t0:357_12": "so imissatthīti chārikā.",
  "tika-vin12t0:357_13": "Uppatitvāti uddhaṁ gantvā.",
  "tika-vin12t0:357_14": "Hīti saccaṁ, yasmā vā.",
  "tika-vin12t0:358_0": "Phāletvāti chinditvā.",
  "tika-vin12t0:358_1": "Dentānaṁ anupasampannānanti sambandho.",
  "tika-vin12t0:358_2": "Pāyāsassāti pāyāsena.",
  "tika-vin12t0:358_3": "Tathāpīti tena mukhavaṭṭiyā gahaṇākārenapi.",
  "tika-vin12t0:359_0": "Ābhogaṁ katvāti “paṭiggahessāmī”ti manasikāraṁ katvā.",
  "tika-vin12t0:359_1": "Soti niddaṁ okkanto bhikkhu.",
  "tika-vin12t0:359_2": "Vaṭṭatiyevāti ābhogassa katattā vaṭṭatiyeva.",
  "tika-vin12t0:359_3": "Anādaranti anādarena,",
  "tika-vin12t0:359_4": "karaṇatthe cetaṁ upayogavacanaṁ,",
  "tika-vin12t0:359_5": "anādaraṁ hutvāti vā yojetabbaṁ.",
  "tika-vin12t0:359_6": "Kecīti abhayagirivāsino.",
  "tika-vin12t0:359_7": "Kāyena paṭibaddho kāyapaṭibaddho,",
  "tika-vin12t0:359_8": "tena paṭibaddho kāyapaṭibaddhapaṭibaddho, tena.",
  "tika-vin12t0:359_9": "Vacanamattamevāti “paṭibaddhapaṭibaddha”nti ekaṁ atirekaṁ paṭibaddhavacanamattameva nānaṁ,",
  "tika-vin12t0:359_10": "atthato pana kāyapaṭibaddhamevāti adhippāyo.",
  "tika-vin12t0:359_11": "Yampīti yampi vatthu.",
  "tika-vin12t0:359_12": "Tatrāti tasmiṁ vaṭṭane.",
  "tika-vin12t0:359_13": "Tanti anujānanaṁ.",
  "tika-vin12t0:360_0": "Neyyo adhippāyaṁ netvā ñāto attho imassāti neyyatthaṁ.",
  "tika-vin12t0:360_1": "Etthāti sutte,",
  "tika-vin12t0:360_2": "suttassa vā.",
  "tika-vin12t0:360_3": "Yanti vatthu patatīti sambandho.",
  "tika-vin12t0:360_4": "Parigaḷitvāti bhassitvā.",
  "tika-vin12t0:360_5": "Suddhāyāti nirajāya.",
  "tika-vin12t0:360_6": "Sāmanti sayaṁ.",
  "tika-vin12t0:360_7": "Puñchitvā vātiādīsu tayo vāsaddā aniyamavikappatthā.",
  "tika-vin12t0:360_8": "Puñchitādīsu hi ekasmiṁ kicce kate itarakiccaṁ kātabbaṁ natthīti adhippāyo.",
  "tika-vin12t0:360_9": "Tenāti tena bhikkhunā,",
  "tika-vin12t0:360_10": "“āharāpetumpī”tipade kāritakammaṁ.",
  "tika-vin12t0:360_11": "“Kasmā na vaṭṭatī”ti pucchā.",
  "tika-vin12t0:360_12": "Hīti vitthāro.",
  "tika-vin12t0:360_13": "Vadantena bhagavatāti sambandho.",
  "tika-vin12t0:360_14": "Etthāti suttavacanesu.",
  "tika-vin12t0:360_15": "“Pariccattaṁ taṁ bhikkhave dāyakehī”ti vacanenāti yojanā.",
  "tika-vin12t0:360_16": "Adhippāyoti nītattho adhippāyo,",
  "tika-vin12t0:360_17": "nippariyāyena itattho ñātattho adhippāyoti vuttaṁ hoti.",
  "tika-vin12t0:361_0": "Evaṁ nītatthamadhippāyaṁ dassetvā neyyattha,",
  "tika-vin12t0:361_1": "madhippāyaṁ dassento āha “yasmā cā”ti ādi.",
  "tika-vin12t0:361_2": "Tanti paribhuñjanaṁ anuññātanti sambandho.",
  "tika-vin12t0:361_3": "Dutiyadivasepīti pisaddo sampiṇḍanattho,",
  "tika-vin12t0:361_4": "aparadivasepīti attho.",
  "tika-vin12t0:361_5": "Adhippāyoti neyyattho adhippāyo netvā iyyattho ñātattho adhippāyoti vuttaṁ hoti.",
  "tika-vin12t0:362_0": "Bhuñjantānaṁ bhikkhūnanti sambandho.",
  "tika-vin12t0:362_1": "Hīti vitthāro.",
  "tika-vin12t0:362_2": "Dantāti dasanā.",
  "tika-vin12t0:362_3": "Te hi daṁsīyanti bhakkhīyanti etehīti “dantā”ti vuccanti.",
  "tika-vin12t0:362_4": "Satthaṁyeva satthakaṁ khuddakaṭṭhena,",
  "tika-vin12t0:362_5": "tena paṭiggahitena satthakena.",
  "tika-vin12t0:362_6": "Etanti malaṁ.",
  "tika-vin12t0:362_7": "Tanti lohagandhamattaṁ.",
  "tika-vin12t0:362_8": "Pariharantīti paṭiggahetvā haranti.",
  "tika-vin12t0:362_9": "Hīti saccaṁ, yasmā vā.",
  "tika-vin12t0:362_10": "Taṁ satthakaṁ paribhogatthāya yasmā na pariharanti,",
  "tika-vin12t0:362_11": "tasmā eseva nayoti attho.",
  "tika-vin12t0:362_12": "Uggahitapaccayā,",
  "tika-vin12t0:362_13": "sannidhipaccayā vā doso natthīti vuttaṁ hoti.",
  "tika-vin12t0:362_14": "Tatthāti tesu takkakhīresu.",
  "tika-vin12t0:362_15": "Nīlikāti nīlavaṇṇā snehā.",
  "tika-vin12t0:362_16": "Āmakatakkādīsūti apakkesu takkakhīresu.",
  "tika-vin12t0:363_0": "Kiliṭṭhaudakanti samalaṁ udakaṁ.",
  "tika-vin12t0:363_1": "Tassāti sāmaṇerassa.",
  "tika-vin12t0:363_2": "Pattagataṁ odananti sambandho.",
  "tika-vin12t0:363_3": "Assāti sāmaṇerassa.",
  "tika-vin12t0:363_4": "Uggahitakoti avagahitako.",
  "tika-vin12t0:363_5": "“Uññāto”tiādīsu viya ukāro okāraviparīto hoti,",
  "tika-vin12t0:363_6": "apaṭiggahetvā gahitattā duggahitakoti vuttaṁ hoti.",
  "tika-vin12t0:364_0": "Etenāti odanena. Paṭiggahitameva hoti hatthato amuttattāti adhippāyo.",
  "tika-vin12t0:365_0": "Puna paṭiggahetabbaṁ sāpekkhe satīti adhippāyo.",
  "tika-vin12t0:365_1": "Ettoti ito pattato.",
  "tika-vin12t0:365_2": "Sāmaṇero pakkhipatīti sambandho.",
  "tika-vin12t0:365_3": "Tatoti pattato.",
  "tika-vin12t0:365_4": "Kecīti abhayagirivāsino.",
  "tika-vin12t0:365_5": "Tanti “puna paṭiggahetabba”nti vadantānaṁ kesañci ācariyānaṁ vacanaṁ veditabbanti sambandho.",
  "tika-vin12t0:365_6": "Yanti pūvabhattādi.",
  "tika-vin12t0:366_0": "Attanovāti sāmaṇerassa vā.",
  "tika-vin12t0:366_1": "Sāmaṇerāti āmantanaṁ.",
  "tika-vin12t0:366_2": "Tassāti sāmaṇerassa.",
  "tika-vin12t0:366_3": "Bhājaneti yāgupacanakabhājane.",
  "tika-vin12t0:366_4": "Yāgukuṭanti yāguyā pūritaṁ kuṭaṁ.",
  "tika-vin12t0:366_5": "Tanti yāgukuṭaṁ.",
  "tika-vin12t0:366_6": "“Bhikkhunā paṭiggaṇhāpetu”nti kāritakammaṁ upanetabbaṁ.",
  "tika-vin12t0:366_7": "Gīvaṁ ṭhapetvā āvajjetīti sambandho.",
  "tika-vin12t0:366_8": "Āvajjetīti pariṇāmeti.",
  "tika-vin12t0:367_0": "Paṭiggahaṇūpagaṁ bhāranti thāmamajjhimena purisena saṁhārimaṁ bhāraṁ.",
  "tika-vin12t0:367_1": "Balavatā sāmaṇerenāti sambandho.",
  "tika-vin12t0:367_2": "Telaghaṭaṁ vāti telena pakkhittaṁ ghaṭaṁ vā.",
  "tika-vin12t0:367_3": "Laggentīti lambenti.",
  "tika-vin12t0:367_4": "Ayameva vā pāṭho.",
  "tika-vin12t0:368_0": "Nāgassa danto viyāti nāgadantako,",
  "tika-vin12t0:368_1": "sadisatthe ko.",
  "tika-vin12t0:368_2": "Aṅkīyate lakkhīyate anenāti aṅkuso,",
  "tika-vin12t0:368_3": "gajamatthakamhi vijjhanakaṇḍako.",
  "tika-vin12t0:368_4": "Aṅkuso viyāti aṅkusako,",
  "tika-vin12t0:368_5": "tasmiṁ aṅkusake vā laggitā hontīti sambandho.",
  "tika-vin12t0:368_6": "Gaṇhatoti gaṇhantassa.",
  "tika-vin12t0:368_7": "Mañcassa heṭṭhā heṭṭhāmañco, tasmiṁ.",
  "tika-vin12t0:368_8": "Tanti telathālakaṁ.",
  "tika-vin12t0:369_0": "Ārohantehi ca orohantehi ca niccaṁ sevīyatīti nisseṇī,",
  "tika-vin12t0:369_1": "tassā majjhaṁ nisseṇimajjhaṁ, tasmiṁ.",
  "tika-vin12t0:369_2": "Kaṇṇe uṭṭhitaṁ kaṇṇikaṁ,",
  "tika-vin12t0:369_3": "kaṇṇamalaṁ,",
  "tika-vin12t0:369_4": "kaṇṇikaṁ viya kaṇṇikaṁ,",
  "tika-vin12t0:369_5": "yathā hi kaṇṇamalaṁ kaṇṇato uṭṭhahitvā sayaṁ pavattati,",
  "tika-vin12t0:369_6": "evaṁ telādito uṭṭhahitvā sayaṁ pavattatīti vuttaṁ hoti.",
  "tika-vin12t0:369_7": "Ghanacuṇṇanti kathinacuṇṇaṁ.",
  "tika-vin12t0:369_8": "Taṁsamuṭṭhānameva nāmāti tato telādito samuṭṭhānameva nāma hotīti attho.",
  "tika-vin12t0:369_9": "Etanti kaṇṇikādi.",
  "tika-vin12t0:369_10": "Idaṁ padaṁ pubbāparāpekkhaṁ.",
  "tika-vin12t0:370_0": "Yottenāti rajjunā. Añño detīti sambandho.",
  "tika-vin12t0:371_0": "Pavisante ca nikkhamante ca varati āvarati imāyāti vati, taṁ.",
  "tika-vin12t0:371_1": "Ucchūti rasālo.",
  "tika-vin12t0:371_2": "So hi usati visaṁ dāhetīti ucchūti vuccati, taṁ.",
  "tika-vin12t0:371_3": "Timbarusakanti tindukaṁ.",
  "tika-vin12t0:371_4": "Tañhi temeti bhuñjantaṁ puggalaṁ addeti rasenāti timbo,",
  "tika-vin12t0:371_5": "rusati khudditaṁ nāsetīti rusako,",
  "tika-vin12t0:371_6": "timbo ca so rusako cāti “timbarusako”ti vuccati, taṁ.",
  "tika-vin12t0:371_7": "Vatidaṇḍakesūti vatiyā atthāya nikkhaṇitesu daṇḍakesu.",
  "tika-vin12t0:371_8": "Mayaṁ panāti saṅgahakārācariyabhūtā buddhaghosanāmakā mayaṁ pana,",
  "tika-vin12t0:371_9": "attānaṁ sandhāya bahuvacanavasena vuttaṁ.",
  "tika-vin12t0:371_10": "Na puthulo pākāroti aḍḍhateyyahatthapāsānatikkamaṁ sandhāya vuttaṁ.",
  "tika-vin12t0:371_11": "Hatthasatampīti ratanasatampi.",
  "tika-vin12t0:372_0": "Soti sāmaṇero. Bhikkhussa detīti yojanā. Aparoti sāmaṇero.",
  "tika-vin12t0:373_0": "Phalaṁ imissatthīti phalinī,",
  "tika-vin12t0:373_1": "inapaccayo itthiliṅgajotako ī,",
  "tika-vin12t0:373_2": "taṁ sākhanti yojanā.",
  "tika-vin12t0:373_3": "Phalinisākhanti samāsatopi pāṭho atthi.",
  "tika-vin12t0:373_4": "Macchikavāraṇatthanti madhuphāṇitādīhi makkhanaṭṭhāne nilīyantīti makkhikā,",
  "tika-vin12t0:373_5": "tāyeva macchikā khakārassa chakāraṁ katvā,",
  "tika-vin12t0:373_6": "tāsaṁ nivāraṇāya.",
  "tika-vin12t0:373_7": "Mūlapaṭiggahamevāti mūle paṭiggahaṇameva,",
  "tika-vin12t0:373_8": "paṭhamapaṭiggahamevāti vuttaṁ hoti.",
  "tika-vin12t0:374_0": "Bhikkhu gacchatīti sambandho.",
  "tika-vin12t0:374_1": "Arittenāti kenipātena.",
  "tika-vin12t0:374_2": "Tañhi arati nāvā gacchati anenāti arittaṁ, tena.",
  "tika-vin12t0:374_3": "Tanti paṭiggahaṇārahaṁ bhaṇḍaṁ.",
  "tika-vin12t0:374_4": "Anupasampannenāti kāritakammaṁ.",
  "tika-vin12t0:374_5": "Tasmimpīti cāṭikuṇḍakepi.",
  "tika-vin12t0:374_6": "Tanti anupasampannaṁ.",
  "tika-vin12t0:375_0": "Pātheyyataṇḍuleti pathassa hite taṇḍule.",
  "tika-vin12t0:375_1": "Tesanti sāmaṇerānaṁ.",
  "tika-vin12t0:375_2": "Itarehīti bhikkhūhi gahitataṇḍulehi.",
  "tika-vin12t0:375_3": "Sabbehi bhikkhūhi bhuttanti sambandho.",
  "tika-vin12t0:375_4": "Etthāti bhikkhūhi gahitehi sāmaṇerassa taṇḍulehi yāgupacane na dissatīti sambandho.",
  "tika-vin12t0:375_5": "Kāraṇanti parivattetvā bhuttassa ca aparivattetvā bhuttassa ca kāraṇaṁ.",
  "tika-vin12t0:376_0": "Bhattaṁ pacitukāmo sāmaṇeroti yojanā.",
  "tika-vin12t0:376_1": "Bhikkhunā āropetabbaṁ,",
  "tika-vin12t0:376_2": "aggi na kātabboti sambandho.",
  "tika-vin12t0:376_3": "Puna paṭiggahaṇakiccaṁ natthi mūle paṭiggahitattāti adhippāyo.",
  "tika-vin12t0:377_0": "Assāti sāmaṇerassa. Tatoti aggijālanato.",
  "tika-vin12t0:378_0": "Tatte udaketi udake tāpe. Tatoti taṇḍulapakkhipanato.",
  "tika-vin12t0:379_0": "Pidhānanti ukkhalipidhānaṁ.",
  "tika-vin12t0:379_1": "Tassevāti hatthakukkuccakassa bhikkhuno eva.",
  "tika-vin12t0:379_2": "Dabbiṁ vāti kaṭacchuṁ vā.",
  "tika-vin12t0:379_3": "So hi darīyati viloḷīyati imāyāti dabbīti vuccati.",
  "tika-vin12t0:380_0": "Tatrāti tasmiṁ ṭhapane.",
  "tika-vin12t0:380_1": "Tassevāti lolabhikkhusseva.",
  "tika-vin12t0:380_2": "Tatoti pattato.",
  "tika-vin12t0:380_3": "Puna tatoti sākhādito.",
  "tika-vin12t0:380_4": "Tatthāti phalarukkhe.",
  "tika-vin12t0:381_0": "Vitakkaṁ sodhetunti “mayhampi dassatī”ti vitakkaṁ sodhetuṁ. Tatoti ambaphalādito.",
  "tika-vin12t0:382_0": "Puna tatoti mātāpitūnamatthāya gahitatelādito.",
  "tika-vin12t0:382_1": "Teti mātāpitaro.",
  "tika-vin12t0:382_2": "Tatoyevāti tehiyeva taṇḍulehi sampādetvāti sambandho.",
  "tika-vin12t0:383_0": "Etthāti tāpitaudake.",
  "tika-vin12t0:383_1": "Amuñcanteneva hatthenāti yojanā.",
  "tika-vin12t0:383_2": "Aṅganti vināsaṁ gacchantīti aṅgārā.",
  "tika-vin12t0:383_3": "Darīyanti phalīyantīti dārūni.",
  "tika-vin12t0:384_0": "Vutto sāmaṇeroti yojanā.",
  "tika-vin12t0:385_0": "Gavati paribhuñjantānaṁ vissaṭṭhaṁ saddaṁ karotīti guḷo,",
  "tika-vin12t0:385_1": "guḷati visato jīvitaṁ rakkhatīti vā guḷo,",
  "tika-vin12t0:385_2": "taṁ bhājento bhikkhūti sambandho.",
  "tika-vin12t0:385_3": "Tassāti lolasāmaṇerassa.",
  "tika-vin12t0:386_0": "Dhūmassatthāya vaṭṭīyati vaṭṭitvā karīyatīti dhūmavaṭṭi, taṁ.",
  "tika-vin12t0:386_1": "Mukhīyati viparīyatīti mukhaṁ.",
  "tika-vin12t0:386_2": "Kaṁ vuccati sīsaṁ,",
  "tika-vin12t0:386_3": "taṁ tiṭṭhati etthāti kaṇṭho.",
  "tika-vin12t0:387_0": "Bhattuggāroti uddhaṁ girati niggiratīti uggāro,",
  "tika-vin12t0:387_1": "bhattameva uggāro bhattuggāro,",
  "tika-vin12t0:387_2": "uggārabhattanti attho.",
  "tika-vin12t0:387_3": "Dantantareti dantavivare.",
  "tika-vin12t0:388_0": "Upakaṭṭhe kāleti āsanne majjhanhike kāle.",
  "tika-vin12t0:388_1": "Kakkhāretvāti sañcitvā.",
  "tika-vin12t0:388_2": "Tassa atthaṁ dassetuṁ vuttaṁ “dve tayo kheḷapiṇḍe pātetvā”ti.",
  "tika-vin12t0:388_3": "Phaḷusaṅkhātaṁ siṅgaṁ visāṇaṁ asmiṁ atthīti siṅgī,",
  "tika-vin12t0:388_4": "soyeva kaṭukabhayehi viramitabbattā siṅgīveroti vuccati.",
  "tika-vin12t0:388_5": "Aṅkīyati rukkho navaṁ uggatoti lakkhīyati etehīti aṅkurā,",
  "tika-vin12t0:388_6": "samaṁ loṇena udakaṁ,",
  "tika-vin12t0:388_7": "samaṁ vā udakena loṇaṁ asminti samuddo,",
  "tika-vin12t0:388_8": "tassa udakaṁ avayavīavayavabhāvenāti samuddodakaṁ,",
  "tika-vin12t0:388_9": "tena apaṭiggahitenāti sambandho.",
  "tika-vin12t0:388_10": "Phāṇati guḷato thaddhabhāvaṁ gacchatīti phāṇitaṁ.",
  "tika-vin12t0:388_11": "Karena hatthena gahitabbāti karakā,",
  "tika-vin12t0:388_12": "vassopalaṁ,",
  "tika-vin12t0:388_13": "karena gaṇhitumarahāti attho.",
  "tika-vin12t0:388_14": "Katakaṭṭhināti katakanāmakassa ekassa rukkhavisesassa aṭṭhinā.",
  "tika-vin12t0:388_15": "Tanti udakaṁ.",
  "tika-vin12t0:388_16": "Kapitthoti ekassa ambilaphalassa rukkhavisesassa nāmaṁ.",
  "tika-vin12t0:389_0": "Bahalanti āvilaṁ.",
  "tika-vin12t0:389_1": "Sanditvāti visanditvā.",
  "tika-vin12t0:389_2": "Kakudhasobbhādayoti kakudharukkhasamīpe ṭhitā sobbhādayo.",
  "tika-vin12t0:389_3": "Rukkhatoti kakudharukkhato.",
  "tika-vin12t0:389_4": "Parittanti appakaṁ.",
  "tika-vin12t0:390_0": "Pānīyaghaṭe pakkhittāni hontīti sambandho.",
  "tika-vin12t0:390_1": "Tanti vāsamattaṁ udakaṁ.",
  "tika-vin12t0:390_2": "Tatthevāti ṭhapitapupphavāsitapānīyeyeva.",
  "tika-vin12t0:390_3": "Ṭhapitaṁ dantakaṭṭhanti sambandho.",
  "tika-vin12t0:390_4": "Ajānantassa bhikkhussāti yojanā.",
  "tika-vin12t0:390_5": "Anādare cetaṁ sāmivacanaṁ.",
  "tika-vin12t0:390_6": "Hīti saccaṁ, yasmā vā.",
  "tika-vin12t0:391_0": "Kiṁ mahābhūtaṁ vaṭṭati,",
  "tika-vin12t0:391_1": "kiṁ na vaṭṭatīti yojanā.",
  "tika-vin12t0:391_2": "Yaṁ panāti mahābhūtaṁ pana.",
  "tika-vin12t0:391_3": "Aṅgalagganti aṅgesu laggaṁ,",
  "tika-vin12t0:391_4": "mahābhūtanti sambandho.",
  "tika-vin12t0:391_5": "Etthāti sede.",
  "tika-vin12t0:391_6": "Sujhāpitanti aṅgārasadisaṁ katvā suṭṭhu jhāpitaṁ.",
  "tika-vin12t0:392_0": "Cattārīti pathavī chārikā gūthaṁ muttanti cattāri.",
  "tika-vin12t0:392_1": "Mahāvikaṭānīti mahantāni sappadaṭṭhakkhaṇasaṅkhāte vikārakāle kattabbāni osadhāni.",
  "tika-vin12t0:392_2": "Etthāti “asati kappiyakārake”ti vacane.",
  "tika-vin12t0:392_3": "Kālodissaṁ nāmāti byādhodissa,",
  "tika-vin12t0:392_4": "puggalodissa,",
  "tika-vin12t0:392_5": "kālodissa,",
  "tika-vin12t0:392_6": "samayodissa,",
  "tika-vin12t0:392_7": "desodissa,",
  "tika-vin12t0:392_8": "vasodissa,",
  "tika-vin12t0:392_9": "bhesajjodissasaṅkhātesu sattasu odissesu kālodissaṁ nāmāti attho. Dasamaṁ.",
  "tika-vin12t0:393_0": "Bhojanavaggo catuttho.",
  "tika-vin12t0:394_0": "5. Acelakavaggo",
  "tika-vin12t0:395_0": "1. Acelakasikkhāpada-atthayojanā",
  "tika-vin12t0:396_0": "269.",
  "tika-vin12t0:396_1": "Acelakavaggassa paṭhame parivisati etthāti parivesananti dassento āha “parivesanaṭṭhāna”nti.",
  "tika-vin12t0:396_2": "Paribbājakapabbajasaddā samānāti āha “paribbājakasamāpannoti pabbajjaṁ samāpanno”ti.",
  "tika-vin12t0:396_3": "Titthena samaṁ pūratīti samatitthīkaṁ,",
  "tika-vin12t0:396_4": "nadīādīsu udakaṁ,",
  "tika-vin12t0:396_5": "samatitthikaṁ viyāti samatitthikaṁ,",
  "tika-vin12t0:396_6": "pattabhājanesu yāgubhattaṁ.",
  "tika-vin12t0:396_7": "Tesanti mātāpitūnaṁ dentassāti sambandho.",
  "tika-vin12t0:396_8": "“Dāpetī”ti ettha dādhātuyā sampadānassa suvijānitattā taṁ adassetvā kāritakammameva dassento āha “anupasampannenā”ti.",
  "tika-vin12t0:397_0": "273.",
  "tika-vin12t0:397_1": "“Santike”tiiminā “upanikkhipitvā”ti ettha upasaddassa samīpatthaṁ dasseti.",
  "tika-vin12t0:397_2": "Tesanti titthiyānaṁ.",
  "tika-vin12t0:397_3": "Tatthāti bhājane.",
  "tika-vin12t0:397_4": "Itoti pattato.",
  "tika-vin12t0:397_5": "Idhāti mayhaṁ bhājane.",
  "tika-vin12t0:397_6": "Nanti khādanīyabhojanīyaṁ.",
  "tika-vin12t0:397_7": "Tassāti titthiyassāti. Paṭhamaṁ.",
  "tika-vin12t0:398_0": "2. Uyyojanasikkhāpadaṁ",
  "tika-vin12t0:399_0": "274.",
  "tika-vin12t0:399_1": "Dutiye paṭikkamanaasanasālasaddānaṁ pariyāyattā vuttaṁ “asanasālāyapī”ti.",
  "tika-vin12t0:399_2": "Bhattassa vissajjanaṁ bhattavissaggoti kate bhattakiccanti āha “bhattakicca”nti.",
  "tika-vin12t0:399_3": "Sambhūdhātussa papubbaapadhātvatthattā vuttaṁ “na pāpuṇī”ti.",
  "tika-vin12t0:400_0": "276.Vuttāvasesanti vuttehi mātugāmena saddhiṁ hasitukāmatādīhi avasesaṁ.",
  "tika-vin12t0:400_1": "Tasminti uyyojitabhikkhumhi.",
  "tika-vin12t0:400_2": "Atthatoti vijahantavijahitabhikkhūnaṁ avinābhāvasaṅkhātaatthato.",
  "tika-vin12t0:400_3": "Itarenāti uyyojakabhikkhunā.",
  "tika-vin12t0:400_4": "Tatthāti “dassanūpacāraṁ vā savanūpacāraṁ vā”tivacane.",
  "tika-vin12t0:400_5": "Etthāti niddhāraṇasamudāyo,",
  "tika-vin12t0:400_6": "dassanūpacārasavanūpacāresūti attho.",
  "tika-vin12t0:400_7": "“Tathātiiminā dvādasahatthapamāṇaṁ atidisati.",
  "tika-vin12t0:400_8": "Tehīti kuṭṭādīhi.",
  "tika-vin12t0:400_9": "Tassāti dassanūpacārātikkamassa.",
  "tika-vin12t0:400_10": "“Vuttapakāramanācāra”nti iminā “na añño koci paccayo”ti ettha aññasaddassa apādānaṁ dasseti,",
  "tika-vin12t0:400_11": "“kāraṇa”ntiiminā paccayasaddassatthaṁ.",
  "tika-vin12t0:401_0": "277.Kalisaddassa pāpaparājayasaṅkhātesu dvīsu atthesu pāpasaṅkhāto kodhoti āha “kalīti kodho”ti.",
  "tika-vin12t0:401_1": "“Āṇa”ntiiminā sāsanasaddassatthaṁ dasseti.",
  "tika-vin12t0:401_2": "Vuttañhi “āṇā ca sāsanaṁ ñeyya”nti.",
  "tika-vin12t0:401_3": "Kodhavasena vadatīti sambandho.",
  "tika-vin12t0:401_4": "Dassetvā vadatīti yojanā.",
  "tika-vin12t0:401_5": "Imassa ṭhānaṁ nisajjaṁ ālokitaṁ vilokitaṁ passatha bhoti yojanā.",
  "tika-vin12t0:401_6": "Imināpīti amanāpavacanaṁ vacanenāpīti. Dutiyaṁ.",
  "tika-vin12t0:402_0": "3. Sabhojanasikkhāpadaṁ",
  "tika-vin12t0:403_0": "279.",
  "tika-vin12t0:403_1": "Tatiye “sayaniyaghare”ti vattabbe yakāralopaṁ katvā “sayanighare”ti vuttanti āha “sayanighare”ti.",
  "tika-vin12t0:403_2": "Yatoti ettha tosaddo paṭhamādīsu atthesu dissati.",
  "tika-vin12t0:403_3": "“Yatonidāna”ntiādīsu paṭhamatthe.",
  "tika-vin12t0:403_4": "“Antarāye asesato”tiādīsu dutiyatthe.",
  "tika-vin12t0:403_5": "“Aniccato”tiādīsu tatiyatthe.",
  "tika-vin12t0:403_6": "“Mātito pitito”tiādīsu pañcamyatthe.",
  "tika-vin12t0:403_7": "“Yaṁ parato dānapaccayā”tiādīsu chaṭṭhyatthe.",
  "tika-vin12t0:403_8": "“Purato pacchato”tiādīsu sattamyatthe.",
  "tika-vin12t0:403_9": "“Padamato”tiādīsu kāraṇatthe dissati.",
  "tika-vin12t0:403_10": "Idhāpi kāraṇattheyevāti āha “yasmā”ti.",
  "tika-vin12t0:403_11": "Yasmā kāraṇā ayyassa bhikkhā dinnā,",
  "tika-vin12t0:403_12": "tasmā gacchatha bhante tumheti attho.",
  "tika-vin12t0:403_13": "Yanti bhikkhaṁ.",
  "tika-vin12t0:403_14": "Voti tumhehi.",
  "tika-vin12t0:403_15": "Adhippāyoti purisassa ajjhāsayo.",
  "tika-vin12t0:403_16": "“Pariyuṭṭhito”ti sāmaññato vuttepi atthapakaraṇādito rāgapariyuṭṭhitovādhippetoti āha “rāgapariyuṭṭhito”ti,",
  "tika-vin12t0:403_17": "rāgena paribhavitvā uṭṭhitoti attho.",
  "tika-vin12t0:404_0": "280.Sabhojananti ettha sakāro sahasaddakāriyo ca akārukārānaṁ asarūpattā akārato ukārassa lopo ca tīsu",
  "tika-vin12t0:404_1": "padesu pacchimānaṁ dvinnaṁ padānaṁ tulyatthanissitasamāso ca pubbapadena saha bhedanissitabāhiratthasamāso ca hoti,",
  "tika-vin12t0:404_2": "iti imamatthaṁ dassento āha “saha ubhohi janehī”ti.",
  "tika-vin12t0:404_3": "Atha vā bhuñjitabbanti bhojanaṁ,",
  "tika-vin12t0:404_4": "saṁ vijjati bhojanaṁ asmiṁ kuleti sabhojananti dassento āha “atha vā”tiādi.",
  "tika-vin12t0:404_5": "Hīti saccaṁ.",
  "tika-vin12t0:404_6": "Tenevāti teneva aññamaññaṁ bhuñjitabbattā.",
  "tika-vin12t0:404_7": "Assāti “sabhojane”tipadassa.",
  "tika-vin12t0:404_8": "Ghareti ettha pubbo sayanisaddo lopoti āha “sayanighare”ti.",
  "tika-vin12t0:404_9": "Iminā “datto”tiādīsu viya pubbapadalopasamāsaṁ dasseti.",
  "tika-vin12t0:404_10": "Piṭṭhasaṅghāṭassāti ettha piṭṭhasaṅghāṭo nāma na aññassa yassa kassaci,",
  "tika-vin12t0:404_11": "atha kho sayanigharagabbhassevāti āha “tassa sayanigharagabbhassā”ti.",
  "tika-vin12t0:404_12": "Yathā vā tathā vāti yena vā te na vā ākārena.",
  "tika-vin12t0:404_13": "Katassāti piṭṭhivaṁsaṁ āropetvā vā anāropetvā vā katassāti. Tatiyaṁ.",
  "tika-vin12t0:405_0": "284.",
  "tika-vin12t0:405_1": "Catutthapañcamesu yathā ca sabhojanasikkhāpadaṁ paṭhamapārājikasamuṭṭhānaṁ,",
  "tika-vin12t0:405_2": "evameva tānipīti yojanāti.",
  "tika-vin12t0:405_3": "Catutthapañcamāni.",
  "tika-vin12t0:406_0": "6. Cārittasikkhāpadaṁ",
  "tika-vin12t0:407_0": "294.",
  "tika-vin12t0:407_1": "Chaṭṭhe kasmā tehi “dethāvuso bhatta”nti vuttaṁ,",
  "tika-vin12t0:407_2": "nanu bhikkhūnaṁ evaṁ vattuṁ na vaṭṭatīti āha “ettha taṁ kirā”tiādi.",
  "tika-vin12t0:407_3": "Tasmāti yasmā abhihaṭaṁ ahosi, tasmā.",
  "tika-vin12t0:408_0": "295.",
  "tika-vin12t0:408_1": "Idaṁ pana vacanaṁ āhāti sambandho.",
  "tika-vin12t0:408_2": "Pasādaññathattanti pasādassa aññenākārena bhāvo.",
  "tika-vin12t0:408_3": "Nanti khādanīyaṁ.",
  "tika-vin12t0:408_4": "“Gahetvā āgamaṁsū”tiiminā “ussāriyitthā”ti ettha ukārassa uggahatthatañca saradhātussa gatyatthatañca ajjataniñuṁvibhattiyā tthattañca dasseti,",
  "tika-vin12t0:408_5": "uggahetvā sāriṁsu agamaṁsūti attho.",
  "tika-vin12t0:409_0": "298.Yatthāti yasmiṁ ṭhāne.",
  "tika-vin12t0:409_1": "Ṭhitassa bhikkhuno cittaṁ uppannanti yojanā.",
  "tika-vin12t0:409_2": "Tatoti cittuppannato.",
  "tika-vin12t0:409_3": "Yanti bhikkhuṁ.",
  "tika-vin12t0:409_4": "Pakativacanenāti uccāsaddamakatvā pavattena sabhāvavacanena.",
  "tika-vin12t0:409_5": "Antovihāreti vacanassa atisambādhattā ayuttabhāvaṁ maññamāno āha “api ca antoupacārasīmāyā”ti.",
  "tika-vin12t0:410_0": "302.",
  "tika-vin12t0:410_1": "Gāmassa antare ārāmo tiṭṭhatīti antarārāmo vihāro,",
  "tika-vin12t0:410_2": "taṁ gacchatīti dassento āha “antogāme”tiādīti. Chaṭṭhaṁ.",
  "tika-vin12t0:411_0": "7. Mahānāmasikkhāpadaṁ",
  "tika-vin12t0:412_0": "303.",
  "tika-vin12t0:412_1": "Sattame “bhagavato”tipadaṁ “cūḷapituputto”tipade sambandho,",
  "tika-vin12t0:412_2": "“mahallakataro”tipade apādānaṁ.",
  "tika-vin12t0:412_3": "Cūḷapituputtoti suddhodano,",
  "tika-vin12t0:412_4": "sakkodano,",
  "tika-vin12t0:412_5": "sukkodano,",
  "tika-vin12t0:412_6": "dhotodano,",
  "tika-vin12t0:412_7": "amitodanoti pañca janā bhātaro, amitā,",
  "tika-vin12t0:412_8": "pālitāti dve bhaginiyo.",
  "tika-vin12t0:412_9": "Tesu bhagavā ca nando ca jeṭṭhabhātubhūtassa suddhodanassa puttā,",
  "tika-vin12t0:412_10": "ānando kaniṭṭhabhātubhūtassa amitodanassa putto,",
  "tika-vin12t0:412_11": "mahānāmo ca anuruddho ca tatiyassa sukkodanassa puttā.",
  "tika-vin12t0:412_12": "Sakkodanadhotodanānaṁ puttā apākaṭā.",
  "tika-vin12t0:412_13": "Tissatthero amitāya nāma bhaginiyā putto,",
  "tika-vin12t0:412_14": "pālitāya puttadhītarā apākaṭā.",
  "tika-vin12t0:412_15": "Tasmā cūḷapituno sukkodanassa putto cūḷapituputtoti attho daṭṭhabbo.",
  "tika-vin12t0:412_16": "Dvīsu phalesūti heṭṭhimesu dvīsu phalesu.",
  "tika-vin12t0:412_17": "Ussannasaddo bahupariyāyoti āha “bahū”ti.",
  "tika-vin12t0:412_18": "Vajatoti goṭṭhato.",
  "tika-vin12t0:412_19": "Tañhi gāvo gocaraṭṭhānato paṭikkamitvā nivāsatthāya vajanti gacchanti asminti vajoti vuccati.",
  "tika-vin12t0:413_0": "306.Tasmiṁ samayeti tasmiṁ pavāraṇasamaye.",
  "tika-vin12t0:413_1": "“Ettakehī”tipadassa nāmavasena vā parimāṇavasena vā duvidhassa atthassa adhippetattā vuttaṁ “nāmavasena parimāṇavasenā”ti.",
  "tika-vin12t0:413_2": "Tesu nāmaṁ sandhāya etaṁ nāmaṁ etesaṁ bhesajjānanti ettakānīti vacanattho kātabbo,",
  "tika-vin12t0:413_3": "parimāṇaṁ sandhāya etaṁ parimāṇaṁ etesanti ettakānīti vacanattho kātabbo.",
  "tika-vin12t0:413_4": "“Aññaṁ bhesajja”nti ettha aññasaddassa apādānaṁ nāmaṁ vā parimāṇaṁ vā bhaveyyāti āha “sabbinā pavārito”tiādi.",
  "tika-vin12t0:414_0": "310.Yeti dāyakā, pavāritā hontīti sambandhoti. Sattamaṁ.",
  "tika-vin12t0:415_0": "8. Uyyuttasenāsikkhāpadaṁ",
  "tika-vin12t0:416_0": "311.",
  "tika-vin12t0:416_1": "Aṭṭhame “abhimukha”ntiiminā abhisaddassatthaṁ dasseti.",
  "tika-vin12t0:416_2": "“Uyyāto”tipadassa uṭṭhahitvā yātoti dassento āha “nagarato niggato”ti.",
  "tika-vin12t0:416_3": "“Katauyyoga”nti iminā uṭṭhahitvā yuñjati gacchatīti uyyuttāti dasseti. Dhātūna,",
  "tika-vin12t0:416_4": "manekatthattā vuttaṁ “gāmato nikkhanta”nti.",
  "tika-vin12t0:417_0": "314.",
  "tika-vin12t0:417_1": "Dvādasa purisā imassa hatthinoti dvādasapuriso,",
  "tika-vin12t0:417_2": "āvudho hatthesu etesanti āvudhahatthā.",
  "tika-vin12t0:417_3": "Ninnanti ninnaṭṭhānaṁ,",
  "tika-vin12t0:417_4": "passato bhikkhunoti sambandhoti. Aṭṭhamaṁ.",
  "tika-vin12t0:418_0": "9. Senāvāsasikkhāpadaṁ",
  "tika-vin12t0:419_0": "319.",
  "tika-vin12t0:419_1": "Navame “tiṭṭhatu vā”tiādinā vasanākāraṁ dasseti.",
  "tika-vin12t0:419_2": "Vāsaddo “caṅkamatu vā”tiatthaṁ sampiṇḍeti.",
  "tika-vin12t0:419_3": "Kiñci iriyāpathanti catūsu iriyāpathesu kiñci iriyāpathaṁ.",
  "tika-vin12t0:419_4": "Yathā ruddhamāne sañcāro chijjati,",
  "tika-vin12t0:419_5": "evaṁ ruddhā saṁvutā hotīti yojanā.",
  "tika-vin12t0:419_6": "“Ruddho”ti iminā “palibuddho”ti ettha paripubbassa budhidhātussa adhippāyatthaṁ dassetīti. Navamaṁ.",
  "tika-vin12t0:420_0": "10. Uyyodhikasikkhāpadaṁ",
  "tika-vin12t0:421_0": "322.",
  "tika-vin12t0:421_1": "Dasame yujjhantīti saṁpaharanti.",
  "tika-vin12t0:421_2": "“Balassa aggaṁ etthā”tiiminā bhinnādhikaraṇabāhiratthasamāsaṁ dasseti.",
  "tika-vin12t0:421_3": "“Jānantī”tipadaṁ atthasampuṇṇatthāya pakkhittaṁ.",
  "tika-vin12t0:421_4": "Agganti koṭṭhāsaṁ.",
  "tika-vin12t0:421_5": "Balaṁ gaṇīyati etthāti balagganti vacanatthopi yujjati.",
  "tika-vin12t0:421_6": "Tenāha “balagaṇanaṭṭhāna”nti.",
  "tika-vin12t0:421_7": "Idañhi vacanaṁ ambasecanagarusinanayena vuttaṁ. Kathaṁ?",
  "tika-vin12t0:421_8": "“Balagaṇanaṭṭhāna”nti vadantena aṭṭhakathācariyena “balassa aggaṁ jānanti etthāti balagga”nti vacanatthassa piṇḍattho ca ñāpīyati,",
  "tika-vin12t0:421_9": "“balaṁ gaṇīyati etthāti balagga”nti vacanattho ca dassīyati.",
  "tika-vin12t0:421_10": "Viyūhīyate sampiṇḍīyate byūho,",
  "tika-vin12t0:421_11": "senāya byūho senābyūhoti atthaṁ dasseti “senāya viyūha”ntiādinā.",
  "tika-vin12t0:421_12": "Aṇati bheravasaddaṁ karotīti aṇīkaṁ,",
  "tika-vin12t0:421_13": "muddhajaṇakāro,",
  "tika-vin12t0:421_14": "hatthīyeva aṇīkaṁ hatthāṇīkaṁ.",
  "tika-vin12t0:421_15": "Eseva nayo sesesupi.",
  "tika-vin12t0:421_16": "Yo hatthī pubbe vutto,",
  "tika-vin12t0:421_17": "tena hatthināti yojanāti. Dasamaṁ.",
  "tika-vin12t0:422_0": "Acelakavaggo pañcamo.",
  "tika-vin12t0:423_0": "6. Surāpānavaggo",
  "tika-vin12t0:424_0": "1. Surāpānasikkhāpada-atthayojanā",
  "tika-vin12t0:425_0": "326.",
  "tika-vin12t0:425_1": "Surāpānavaggassa paṭhame bhaddā vati etthāti bhaddavatikāti ca,",
  "tika-vin12t0:425_2": "bhaddā vati bhaddavati,",
  "tika-vin12t0:425_3": "sā ettha atthīti bhaddavatikāti ca atthaṁ dassento āha “so”tiādi.",
  "tika-vin12t0:425_4": "Soti gāmo labhīti sambandho.",
  "tika-vin12t0:425_5": "Pathaṁ gacchantīti pathāvinoti kate addhikāyevāti āha “addhikā”ti.",
  "tika-vin12t0:425_6": "Addhaṁ gacchantīti addhikā.",
  "tika-vin12t0:425_7": "“Pathikā”tipi pāṭho,",
  "tika-vin12t0:425_8": "ayamevattho.",
  "tika-vin12t0:425_9": "“Tejasā teja”ntipadāni sambandhāpekkhāni ca honti,",
  "tika-vin12t0:425_10": "padānaṁ samānattā sambandho ca samānoti maññituṁ sakkuṇeyyā ca honti,",
  "tika-vin12t0:425_11": "tasmā tesaṁ sambandhañca tassa asamānatañca dassetuṁ vuttaṁ “attano tejasā nāgassa teja”nti.",
  "tika-vin12t0:425_12": "“Ānubhāvenā”tiiminā pana tejasaddassa atthaṁ dasseti.",
  "tika-vin12t0:425_13": "Kapotassa pādo kapoto upacārena,",
  "tika-vin12t0:425_14": "tassa eso kāpoto, vaṇṇo.",
  "tika-vin12t0:425_15": "Kāpoto viya vaṇṇo assāti kāpotikāti dassento āha “kapotapādasamavaṇṇarattobhāsā”ti.",
  "tika-vin12t0:425_16": "Pasannasaddassa pasādasaddhādayo nivattetuṁ “surāmaṇḍassetaṁ adhivacana”nti vuttaṁ.",
  "tika-vin12t0:425_17": "Pañcābhiññassa satoti pañcābhiññassa samānassa sāgatassāti yojanā.",
  "tika-vin12t0:426_0": "328.",
  "tika-vin12t0:426_1": "“Madhukapupphādīnaṁ rasena kato”tiiminā pupphānaṁ rasena kato āsavo pupphāsavoti vacanatthaṁ dasseti.",
  "tika-vin12t0:426_2": "Esa nayo “phalāsavo”tiādīsupi.",
  "tika-vin12t0:426_3": "Surāmerayānaṁ visesaṁ dassetuṁ vuttaṁ “surā nāmā”tiādi.",
  "tika-vin12t0:426_4": "Piṭṭhakiṇṇapakkhittāti piṭṭhena ca kiṇṇena ca pakkhittā katā vāruṇīti sambandho.",
  "tika-vin12t0:426_5": "Kiṇṇāti ca surāya bījaṁ.",
  "tika-vin12t0:426_6": "Tañhi kiranti nānāsambhārāni missībhavanti etthāti kiṇṇāti vuccati.",
  "tika-vin12t0:426_7": "Tassāyeva maṇḍeti yojanā.",
  "tika-vin12t0:426_8": "Suranāmakena ekena vanacarakena katāti surā.",
  "tika-vin12t0:426_9": "Madaṁ janetīti merayaṁ.",
  "tika-vin12t0:427_0": "329.Loṇasovīrakanti evaṁnāmakaṁ pānaṁ.",
  "tika-vin12t0:427_1": "Suttantipi evameva.",
  "tika-vin12t0:427_2": "Tasminti sūpasaṁpāke.",
  "tika-vin12t0:427_3": "Telaṁ pana pacantīti sambandho.",
  "tika-vin12t0:427_4": "Natthi tikhiṇaṁ majjaṁ etthāti atikhiṇamajjaṁ,",
  "tika-vin12t0:427_5": "atikhiṇamajje tasmiṁyeva teleti attho.",
  "tika-vin12t0:427_6": "Yaṁ panāti telaṁ pana.",
  "tika-vin12t0:427_7": "Tikhiṇaṁ majjaṁ imassa telassāti tikhiṇamajjaṁ.",
  "tika-vin12t0:427_8": "Yatthāti tele.",
  "tika-vin12t0:427_9": "Ariṭṭhoti evaṁnāmakaṁ bhesajjaṁ.",
  "tika-vin12t0:427_10": "Tanti ariṭṭhaṁ,",
  "tika-vin12t0:427_11": "“sandhāyā”tipade avuttakammaṁ.",
  "tika-vin12t0:427_12": "Etanti “amajjaṁ ariṭṭha”ntivacanaṁ,",
  "tika-vin12t0:427_13": "“vutta”ntipade vuttakammanti. Paṭhamaṁ.",
  "tika-vin12t0:428_0": "2. Aṅgulipatodakasikkhāpadaṁ",
  "tika-vin12t0:429_0": "330.",
  "tika-vin12t0:429_1": "Dutiye aṅgulīhi patujjanaṁ aṅgulipatodo,",
  "tika-vin12t0:429_2": "soyeva aṅgulipatodakoti dassento āha “aṅgulīhī”tiādi.",
  "tika-vin12t0:429_3": "Uttantoti avatapanto.",
  "tika-vin12t0:429_4": "Avatapantoti ca atthato kilamantoyevāti āha “kilamanto”ti.",
  "tika-vin12t0:429_5": "Kilamanto hutvāti yojanā.",
  "tika-vin12t0:429_6": "Assāsagahaṇena passāsopi gahetabboti āha “assāsapassāsasañcāro”ti.",
  "tika-vin12t0:429_7": "Tampīti bhikkhunimpīti. Dutiyaṁ.",
  "tika-vin12t0:430_0": "3. Hasadhammasikkhāpadaṁ",
  "tika-vin12t0:431_0": "335.",
  "tika-vin12t0:431_1": "Tatiye pakārena karīyati ṭhapīyatīti pakataṁ paññattanti dassento āha “yaṁ bhagavatā”tiādi.",
  "tika-vin12t0:431_2": "Yanti sikkhāpadaṁ.",
  "tika-vin12t0:432_0": "336. Hasasaṅkhāto dhammo sabhāvo hasadhammoti vutte atthato kīḷikāyevāti āha “kīḷikā vuccatī”ti.",
  "tika-vin12t0:433_0": "337.Gopphakānanti caraṇagaṇṭhikānaṁ.",
  "tika-vin12t0:433_1": "Te hi pāde pādaṁ ṭhapanakāle aññamaññūpari ṭhapanato gopīyantīti gopphā,",
  "tika-vin12t0:433_2": "te eva gopphakāti vuccanti.",
  "tika-vin12t0:433_3": "Pādassa hi upari pādaṁ ṭhapanakāle ekassa upari eko na ṭhapetabbo.",
  "tika-vin12t0:433_4": "Tenāha bhagavā “pāde pādaṁ accādhāyā”ti.",
  "tika-vin12t0:433_5": "Oṭṭhajo dutiyo.",
  "tika-vin12t0:433_6": "Orohantassa bhikkhunoti sambandho.",
  "tika-vin12t0:434_0": "338.Phiyārittādīhīti ādisaddena laṅkārādayo saṅgaṇhāti.",
  "tika-vin12t0:434_1": "Keci vadantīti sambandho.",
  "tika-vin12t0:434_2": "Patanuppatanavāresūti patanavāra uppatanavāresu.",
  "tika-vin12t0:434_3": "Tatthāti tassaṁ khittakathalāyaṁ.",
  "tika-vin12t0:434_4": "Hīti saccaṁ, yasmā vā.",
  "tika-vin12t0:434_5": "Ṭhapetvā kīḷantassāti sambandho.",
  "tika-vin12t0:434_6": "Likhituṁ vaṭṭati kīḷādhippāyassa virahitattāti adhippāyo.",
  "tika-vin12t0:434_7": "Kīḷādhippāyena atthajotakaṁ akkharaṁ likhantassāpi āpattiyevāti vadanti.",
  "tika-vin12t0:434_8": "Etthāti imasmiṁ sikkhāpadeti. Tatiyaṁ.",
  "tika-vin12t0:435_0": "4. Anādariyasikkhāpadaṁ",
  "tika-vin12t0:436_0": "342.",
  "tika-vin12t0:436_1": "Catutthe dhammo nāma tantiyevāti āha “tantī”ti.",
  "tika-vin12t0:436_2": "Paveṇīti tasseva vevacanaṁ.",
  "tika-vin12t0:436_3": "“Taṁ vā na sikkhitukāmo”ti ettha taṁsaddassa atthamāvikātuṁ vuttaṁ “yena paññattenā”ti.",
  "tika-vin12t0:436_4": "Vinaye apaññattaṁ sandhāya vuttaṁ “apaññattenā”ti āha “sutte vā abhidhamme vā āgatenā”ti.",
  "tika-vin12t0:437_0": "344.Paveṇiyāti upāliādikāya ācariyaparamparasaṅkhātāya tantiyā.",
  "tika-vin12t0:437_1": "Kurundiyaṁ vuttanti sambandho.",
  "tika-vin12t0:437_2": "Mahāpaccariyaṁ vuttanti sambandho.",
  "tika-vin12t0:437_3": "Taṁ sabbanti kurundivādamahāpaccarivādasaṅkhātaṁ sabbaṁ taṁ vacanaṁ.",
  "tika-vin12t0:437_4": "Paveṇiyā āgateti paveṇiyā āgatasaṅkhāte mahāaṭṭhakathāvādeti.",
  "tika-vin12t0:437_5": "Catutthaṁ.",
  "tika-vin12t0:438_0": "345. Pañcame manussaviggaheti manussaviggahapārājiketi. Pañcamaṁ.",
  "tika-vin12t0:439_0": "6. Jotisikkhāpadaṁ",
  "tika-vin12t0:440_0": "350.",
  "tika-vin12t0:440_1": "Chaṭṭhe janapadassa nāmattā bahuvacanavasena “bhaggesū”ti pāḷiyaṁ vuttaṁ.",
  "tika-vin12t0:440_2": "Susumārasaṇṭhāno pabbatasaṅkhāto giri etthāti susumāragiri,",
  "tika-vin12t0:440_3": "etassa vā māpitakāle susumāro girati saddaṁ niggirati etthāti susumāragirīti atthamanapekkhitvā vuttaṁ “nagarassa nāma”nti.",
  "tika-vin12t0:440_4": "Taṁ panāti vanaṁ pana.",
  "tika-vin12t0:440_5": "“Migāna”ntiādinā migānaṁ abhayo dīyati etthāti migadāyoti atthaṁ dasseti.",
  "tika-vin12t0:441_0": "352. “Jotike”tipadassa jotissa aggissa karaṇaṁ jotikanti dassetuṁ vuttaṁ “jotikaraṇe”ti.",
  "tika-vin12t0:442_0": "354.",
  "tika-vin12t0:442_1": "“Samādahitukāmatāyā”tipadaṁ “araṇisaṇṭhāpanato”tipade hetu.",
  "tika-vin12t0:442_2": "Jālāti sikhā.",
  "tika-vin12t0:442_3": "Sā hi jalati dibbatīti jālāti vuccati.",
  "tika-vin12t0:443_0": "Patilātaṁ ukkhipatīti ettha “patitālāta”nti vattabbe takāralopaṁ katvā sandhivasena patilātanti vuttanti āha “alātaṁ patitaṁ ukkhipatī”ti.",
  "tika-vin12t0:443_1": "Alātanti ummukkaṁ.",
  "tika-vin12t0:443_2": "Tañhi ādittaṁ hutvā atiuṇhattā na lātabbaṁ na gaṇhitabbanti alātanti vuccati.",
  "tika-vin12t0:443_3": "Avijjhātanti jhāyanato ḍayhanato avigataṁ alātanti sambandho.",
  "tika-vin12t0:443_4": "Jhāyanaṁ ḍayhanaṁ jhātaṁ,",
  "tika-vin12t0:443_5": "vigataṁ jhātaṁ imassālātassāti vijjhātaṁ.",
  "tika-vin12t0:444_0": "356.Padīpādīnīti padīpajotikādīni.",
  "tika-vin12t0:444_1": "Tatthāti tāsu duṭṭhavāḷamigaamanussasaṅkhātāsu āpadāsu nimittabhūtāsu.",
  "tika-vin12t0:444_2": "Nimittatthe cetaṁ bhummavacananti. Chaṭṭhaṁ.",
  "tika-vin12t0:445_0": "7. Nahānasikkhāpadaṁ",
  "tika-vin12t0:446_0": "366.",
  "tika-vin12t0:446_1": "Sattame pāraṁ gacchanto na kevalaṁ saudakāya nadiyā eva nhāyituṁ vaṭṭati,",
  "tika-vin12t0:446_2": "sukkhāya nadiyāpi vaṭṭatīti dassento āha “sukkhāyā”tiādi.",
  "tika-vin12t0:446_3": "Ukkiritvāti viyūhitvā.",
  "tika-vin12t0:446_4": "Āvāṭāyeva khuddakaṭṭhena āvāṭakā, tesūti. Sattamaṁ.",
  "tika-vin12t0:447_0": "8. Dubbaṇṇakaraṇasikkhāpadaṁ",
  "tika-vin12t0:448_0": "368.",
  "tika-vin12t0:448_1": "Aṭṭhame alabhīti labhoti vacanatthe apaccayaṁ katvā ṇapaccayassa svatthabhāvaṁ dassetuṁ vuttaṁ “labhoyeva lābho”ti.",
  "tika-vin12t0:448_2": "Apaccayamakatvā pakatiyā ṇapaccayopi yuttoyevāti daṭṭhabbaṁ.",
  "tika-vin12t0:448_3": "Saddantaropi atthantarābhāvā samāso hotīti āha “navacīvaralābhenāti vattabbe”ti.",
  "tika-vin12t0:448_4": "Anunāsikalopanti “nava”nti ettha niggahītassa vināsaṁ.",
  "tika-vin12t0:448_5": "Niggahītañhi nāsaṁ anugatattā “anunāsika”nti vuccati,",
  "tika-vin12t0:448_6": "tassa adassana,",
  "tika-vin12t0:448_7": "makatvāti attho.",
  "tika-vin12t0:448_8": "Majjhe ṭhitapadadvayeti “nava”nti ca “cīvaralābhenā”ti ca dvinnaṁ padānamantare “ṭhite panā”ti ca “bhikkhunā”ti ca padadvaye.",
  "tika-vin12t0:448_9": "Niddhāraṇe cetaṁ bhummavacanaṁ.",
  "tika-vin12t0:448_10": "Nipātoti nipātamattaṁ.",
  "tika-vin12t0:448_11": "Alabhīti labhoti vacanatthassa abhidheyyatthaṁ dassetuṁ “bhikkhunā”ti vuttanti āha “bhikkhunā”tiādi.",
  "tika-vin12t0:448_12": "Padabhājane pana vuttanti sambandho.",
  "tika-vin12t0:448_13": "Yanti yaṁ cīvaraṁ.",
  "tika-vin12t0:448_14": "“Cīvara”nti ettha cīvarasarūpaṁ dassento āha “yaṁ nivāsetuṁ vā”tiādi.",
  "tika-vin12t0:448_15": "Cammakāranīlanti cammakārānaṁ tiphale pakkhittassa ayagūthassa nīlaṁ.",
  "tika-vin12t0:448_16": "Mahāpaccariyaṁ vuttanti sambandho.",
  "tika-vin12t0:448_17": "Dubbaṇṇo karīyati anenāti dubbaṇṇakaraṇaṁ,",
  "tika-vin12t0:448_18": "kappabindunti āha “kappabinduṁ sandhāyā”ti.",
  "tika-vin12t0:448_19": "Ādiyantena bhikkhunā ādātabbanti sambandho.",
  "tika-vin12t0:448_20": "Koṇesūti antesu.",
  "tika-vin12t0:448_21": "Vāsaddo aniyamavikappattho.",
  "tika-vin12t0:448_22": "Akkhimaṇḍalamattaṁ vāti akkhimaṇḍalassa pamāṇaṁ vā kappabindūti sambandho.",
  "tika-vin12t0:448_23": "Paṭṭe vāti anuvātapaṭṭe vā.",
  "tika-vin12t0:448_24": "Gaṇṭhiyaṁ vāti gaṇṭhikapaṭṭe vā.",
  "tika-vin12t0:448_25": "Pāḷikappoti dve vā tisso vā tato adhikā vā binduāvalī katvā kato kappo.",
  "tika-vin12t0:448_26": "Kaṇṇikakappoti kaṇṇikaṁ viya bindugocchakaṁ katvā kato kappo.",
  "tika-vin12t0:448_27": "Ādisaddena agghiyakappādayo saṅgaṇhāti.",
  "tika-vin12t0:448_28": "Sabbatthāti sabbāsu aṭṭhakathāsu.",
  "tika-vin12t0:448_29": "Ekopi bindu vaṭṭoyeva vaṭṭatīti āha “ekaṁ vaṭṭabindu”nti.",
  "tika-vin12t0:449_0": "371.Aggaḷādīnīti ādisaddena anuvātaparibhaṇḍe saṅgaṇhātīti. Aṭṭhamaṁ.",
  "tika-vin12t0:450_0": "9. Vikappanasikkhāpadaṁ",
  "tika-vin12t0:451_0": "374.",
  "tika-vin12t0:451_1": "Navame tassāti ettha tasaddassa visayo cīvarasāmikoyevāti āha “cīvarasāmikassā”ti.",
  "tika-vin12t0:451_2": "Dutiyassa tasaddassa visayo vinayadharoyevāti āha “yenā”tiādi.",
  "tika-vin12t0:451_3": "“Avissāsanto”tipadassa kiriyāvisesanabhāvaṁ dassetuṁ vuttaṁ “avissāsenā”ti.",
  "tika-vin12t0:451_4": "Tenāti vinayadharenāti. Navamaṁ.",
  "tika-vin12t0:452_0": "10. Cīvarāpanidhānasikkhāpadaṁ",
  "tika-vin12t0:453_0": "377.",
  "tika-vin12t0:453_1": "Dasame “apanetvā”tiiminā apaityūpasaggassa atthaṁ dasseti.",
  "tika-vin12t0:453_2": "Nidhentīti nigūhitvā ṭhapenti.",
  "tika-vin12t0:453_3": "Hasādhippāyoti hasaṁ,",
  "tika-vin12t0:453_4": "hasanatthāya vā adhippāyo.",
  "tika-vin12t0:453_5": "Parikkhārassa sarūpaṁ dassetuṁ vuttaṁ “pattatthavikādi”nti.",
  "tika-vin12t0:453_6": "Pattassa pāḷiyamāgatattā pattassa thavikāti atthoyeva gahetabbo,",
  "tika-vin12t0:453_7": "na patto ca thavikā cāti.",
  "tika-vin12t0:453_8": "“Samaṇena nāmā”tipadaṁ “bhavitu”ntipade bhāvakattāti. Dasamaṁ.",
  "tika-vin12t0:454_0": "Surāpānavaggo chaṭṭho.",
  "tika-vin12t0:455_0": "7. Sappāṇakavaggo",
  "tika-vin12t0:456_0": "1. Sañciccapāṇasikkhāpada-atthayojanā",
  "tika-vin12t0:457_0": "382.",
  "tika-vin12t0:457_1": "Sappāṇakavaggassa paṭhame usuṁ asati khipati anenāti issāsoti kate dhanuyeva mukhyato issāso nāma,",
  "tika-vin12t0:457_2": "dhanuggahā-",
  "tika-vin12t0:457_3": "cariyo pana upacārena.",
  "tika-vin12t0:457_4": "Usuṁ asati khipatīti issāsoti kate dhanuggahācariyo issāso nāma,",
  "tika-vin12t0:457_5": "idha pana upacārattho vā kattuttho vā gahetabboti āha “dhanuggahācariyo hotī”ti.",
  "tika-vin12t0:457_6": "Pabbajitakāle issāsassa ayuttattā vuttaṁ “gihikāle”ti.",
  "tika-vin12t0:457_7": "Voropitāti ettha vi ava pubbassa ruhadhātussa adhippāyatthaṁ dassetuṁ vuttaṁ “viyojitā”ti.",
  "tika-vin12t0:458_0": "Yasmā gacchatīti sambandho.",
  "tika-vin12t0:458_1": "Etanti “jīvitā voropitā”tivacanaṁ.",
  "tika-vin12t0:458_2": "Kasmā vohāramattameva hoti,",
  "tika-vin12t0:458_3": "nanu yato kutoci yasmiṁ kismiṁci viyojite dve vatthūni viya visuṁ tiṭṭhanti pāṇato jīvite viyojite pāṇajīvitāpīti āha “na hetthā”tiādi.",
  "tika-vin12t0:458_4": "Hīti saccaṁ.",
  "tika-vin12t0:458_5": "Etthāti “jīvitā voropitā”tivacane dassetunti sambandho.",
  "tika-vin12t0:458_6": "Kiñci jīvitaṁ nāmāti yojanā.",
  "tika-vin12t0:458_7": "Ayaṁ panettha atthasambandho –",
  "tika-vin12t0:458_8": "sīsālaṅkāre sīsato viyojite sīsaṁ alaṅkārato visuṁ tiṭṭhati yathā,",
  "tika-vin12t0:458_9": "evaṁ jīvite pāṇato viyojite jīvitaṁ pāṇato visuṁ na tiṭṭhati nāmāti.",
  "tika-vin12t0:458_10": "Aññadatthūti ekaṁsena.",
  "tika-vin12t0:458_11": "“Pāṇa”nti sāmaññato vuttopi manussapāṇassa pārājikaṭṭhāne gahitattā idha pārisesañāyena tiracchānapāṇova gahetabboti āha “tiracchānagatoyeva pāṇo”ti.",
  "tika-vin12t0:458_12": "Tanti pāṇaṁ.",
  "tika-vin12t0:458_13": "Mahante pana pāṇeti sambandho.",
  "tika-vin12t0:459_0": "385.",
  "tika-vin12t0:459_1": "Sodhento apanetīti yojanā.",
  "tika-vin12t0:459_2": "Maṅguloti manussarattapo eko kimiviseso.",
  "tika-vin12t0:459_3": "So hi rattapivanatthāya maṅgati ito cito ca imaṁ cimañca ṭhānaṁ gacchatīti “maṅgulo”ti vuccati.",
  "tika-vin12t0:459_4": "Padakkharānañhi aviparitatthaṁ,",
  "tika-vin12t0:459_5": "sotūnañca sajjhāyopadesalabhanatthaṁ katthaci ṭhāne vacanattho vuttoti daṭṭhabbaṁ.",
  "tika-vin12t0:459_6": "Tassa bījameva khuddakaṭṭhena maṅgulabījakaṁ, tasmiṁ.",
  "tika-vin12t0:459_7": "Tanti maṅgulabījakaṁ.",
  "tika-vin12t0:459_8": "Bhindanto hutvāti yojanāti. Paṭhamaṁ.",
  "tika-vin12t0:460_0": "2. Sappāṇakasikkhāpadaṁ",
  "tika-vin12t0:461_0": "387.",
  "tika-vin12t0:461_1": "Dutiye saha pāṇehīti sappāṇakaṁ udakanti dassento āha “ye pāṇakā”tiādi.",
  "tika-vin12t0:461_2": "Hīti saccaṁ.",
  "tika-vin12t0:461_3": "Pattapūrampi udakanti sambandho.",
  "tika-vin12t0:461_4": "Tādisenāti sappāṇakena.",
  "tika-vin12t0:461_5": "Dhovatopi pācittiyanti yojanā.",
  "tika-vin12t0:461_6": "Udakasoṇḍinti silāmayaṁ udakasoṇḍiṁ.",
  "tika-vin12t0:461_7": "Pokkharaṇinti silāmayaṁ pokkharaṇiṁ.",
  "tika-vin12t0:461_8": "Uṭṭhāpayatopi pācittiyanti sambandho.",
  "tika-vin12t0:461_9": "Tatoti soṇḍipokkharaṇīhi.",
  "tika-vin12t0:461_10": "Udakassāti udakena,",
  "tika-vin12t0:461_11": "pūre ghaṭe āsiñcitvāti sambandho.",
  "tika-vin12t0:461_12": "Tatthāti udake.",
  "tika-vin12t0:461_13": "Udaketi udakasaṇṭhānakapadese āsiñcitaudake.",
  "tika-vin12t0:461_14": "Patissatīti soṇḍipokkharaṇīhi gahitaudakaṁ patissatīti. Dutiyaṁ.",
  "tika-vin12t0:462_0": "3. Ukkoṭanasikkhāpadaṁ",
  "tika-vin12t0:463_0": "392.",
  "tika-vin12t0:463_1": "Tatiye “uccālentī”tiiminā ukkoṭentīti ettha upubbassa kuṭadhātussa uccālanatthaṁ dasseti dhātūna,",
  "tika-vin12t0:463_2": "manekatthattā.",
  "tika-vin12t0:463_3": "Yaṁ yaṁ patiṭṭhitaṁ yathāpatiṭṭhitaṁ,",
  "tika-vin12t0:463_4": "tassa bhāvo yathāpatiṭṭhitabhāvo, tena.",
  "tika-vin12t0:464_0": "393.Yo dhammoti yo samathadhammo.",
  "tika-vin12t0:464_1": "Dhammenāti ettha enasaddena “yathādhamma”nti ettha aṁitikāriyassa kāriṁ dasseti.",
  "tika-vin12t0:464_2": "Iminā “yathādhamma”nti padassa “nihatādhikaraṇa”nti ettha nihatasaddena sambandhitabbabhāvaṁ dasseti.",
  "tika-vin12t0:464_3": "“Satthārā”tipadaṁ “vuttaṁ” itipade kattā.",
  "tika-vin12t0:464_4": "Natthi hataṁ hananaṁ imassāti nihatanti vutte atthato vūpasamanamevāti āha “vūpasamita”nti.",
  "tika-vin12t0:465_0": "395.",
  "tika-vin12t0:465_1": "Yaṁ vā taṁ vā kammaṁ dhammakammaṁ nāma na hoti,",
  "tika-vin12t0:465_2": "atha kho adhikaraṇavūpasamakammameva dhammakammaṁ nāmāti dassento āha “yena kammenā”tiādi.",
  "tika-vin12t0:465_3": "Ayampīti ayampi bhikkhu.",
  "tika-vin12t0:465_4": "Sesapadānipīti “dhammakamme vematiko”tiādīni sesapadānipi.",
  "tika-vin12t0:465_5": "Etthāti imasmiṁ sikkhāpade.",
  "tika-vin12t0:465_6": "Vitthāro pana vuttoti sambandho.",
  "tika-vin12t0:465_7": "Tatthevāti parivāre eva.",
  "tika-vin12t0:465_8": "Idhāti imasmiṁ sikkhāpade,",
  "tika-vin12t0:465_9": "vibhaṅge vāti. Tatiyaṁ.",
  "tika-vin12t0:466_0": "4. Duṭṭhullasikkhāpadaṁ",
  "tika-vin12t0:467_0": "399.",
  "tika-vin12t0:467_1": "Catutthe atthuddhāravasena dassitāni duṭṭhullasaddatthabhāvena sadisattāti adhippāyo.",
  "tika-vin12t0:467_2": "“Dhura”nti ettha lakkhaṇavantattā bhummatthe upayogavacananti āha “dhure”ti.",
  "tika-vin12t0:467_3": "Dhure nikkhittamatte satīti yojanā.",
  "tika-vin12t0:468_0": "Evaṁdhuraṁ nikkhipitvāti “aññassa nārocessāmī”ti evaṁ dhuraṁ nikkhipitvā.",
  "tika-vin12t0:468_1": "Aññassāti vatthu,",
  "tika-vin12t0:468_2": "puggalato aññassa dutiyassa.",
  "tika-vin12t0:468_3": "Sopīti dutiyopi.",
  "tika-vin12t0:468_4": "Aññassāti tatiyassa.",
  "tika-vin12t0:468_5": "Yāva koṭi na chijjati,",
  "tika-vin12t0:468_6": "tāva āpajjatiyevāti yojanā.",
  "tika-vin12t0:468_7": "Tassevāti āpattiṁ āpannapuggalassa.",
  "tika-vin12t0:468_8": "Vatthupuggaloyevāti āpattiṁ āpannapuggaloyeva.",
  "tika-vin12t0:468_9": "Ayanti paṭhamabhikkhu.",
  "tika-vin12t0:468_10": "Aññassāti dutiyassa.",
  "tika-vin12t0:468_11": "Soti dutiyo ārocetīti sambandho.",
  "tika-vin12t0:468_12": "Yenāti paṭhamabhikkhunā.",
  "tika-vin12t0:468_13": "Assāti dutiyassa.",
  "tika-vin12t0:468_14": "Tassevāti paṭhamabhikkhusseva.",
  "tika-vin12t0:468_15": "Vatthupuggalaṁ upanidhāya “tatiyena puggalena dutiyassā”ti vuttaṁ.",
  "tika-vin12t0:469_0": "400.Pañcāpattikkhandheti thullaccayādike pañca āpattikkhandhe.",
  "tika-vin12t0:469_1": "Ajjhācāro nāmāti adhibhavitvā vītikkamitvā ācaritabbattā ajjhācāro nāmāti.",
  "tika-vin12t0:469_2": "Catutthaṁ.",
  "tika-vin12t0:470_0": "5. Ūnavīsativassasikkhāpadaṁ",
  "tika-vin12t0:471_0": "402.",
  "tika-vin12t0:471_1": "Pañcame aṅguliyoti karasākhāyo.",
  "tika-vin12t0:471_2": "Tā hi aṅganti hatthato pañcadhā bhijjitvā uggacchantīti aṅguliyoti vuccanti.",
  "tika-vin12t0:471_3": "Likhantassa upālissāti sambandho.",
  "tika-vin12t0:471_4": "Tenāti bahucintetabbakāraṇena.",
  "tika-vin12t0:471_5": "Assāti upālissa.",
  "tika-vin12t0:471_6": "Uroti hadayaṁ.",
  "tika-vin12t0:471_7": "Tañhi usati cittatāpo dahati etthāti uroti vuccati.",
  "tika-vin12t0:471_8": "Rūpasuttanti heraññikānaṁ rūpasuttaṁ,",
  "tika-vin12t0:471_9": "yathā hatthācariyānaṁ hatthisuttanti.",
  "tika-vin12t0:471_10": "Akkhīnīti cakkhūni.",
  "tika-vin12t0:471_11": "Tāni hi akkhanti visayesu byāpībhavanti,",
  "tika-vin12t0:471_12": "rūpaṁ vā passati imehīti akkhīnīti vuccanti.",
  "tika-vin12t0:471_13": "Makasena sūcimukhānaṁ gahitattā ḍaṁsena piṅgalamakkhikāyova gahetabbāti āha “ḍaṁsāti piṅgalamakkhikāyo”ti.",
  "tika-vin12t0:471_14": "Piṅgalamakkhikāyo hi ḍaṁsanaṭṭhena khādanaṭṭhena ḍaṁsāti vuccanti.",
  "tika-vin12t0:471_15": "Dukkaro khamo etāsanti dukkhāti dassento āha “dukkhamāna”nti.",
  "tika-vin12t0:471_16": "Vedanānanti sambandho.",
  "tika-vin12t0:471_17": "Asātassa kāraṇaṁ dassetuṁ vuttaṁ “amadhurāna”nti.",
  "tika-vin12t0:471_18": "Iminā amadhurattā na sāditabbāti asātāti atthaṁ dasseti.",
  "tika-vin12t0:471_19": "Pāṇasaddajīvitasaddānaṁ pariyāyabhāvaṁ dassetuṁ vuttaṁ “jīvitaharāna”nti.",
  "tika-vin12t0:471_20": "Pāṇaṁ haranti apanentīti pāṇaharā,",
  "tika-vin12t0:471_21": "tāsaṁ vedanānanti sambandho.",
  "tika-vin12t0:472_0": "404.",
  "tika-vin12t0:472_1": "Vijāyanakālato paṭṭhāya paripuṇṇavīsativasso na gahetabbo,",
  "tika-vin12t0:472_2": "gabbhagahaṇakālato pana paṭṭhāyāti dassento āha “paṭisandhiggahaṇato paṭṭhāyā”ti.",
  "tika-vin12t0:472_3": "Gabbhe sayitakālena saddhiṁ vīsatimaṁ vassaṁ paripuṇṇamassāti gabbhavīso puggalo.",
  "tika-vin12t0:472_4": "Hīti saccaṁ.",
  "tika-vin12t0:472_5": "Yathāhāti yenākārena saṅkhyaṁ gacchati,",
  "tika-vin12t0:472_6": "tenākārena bhagavā āhāti yojanā.",
  "tika-vin12t0:472_7": "Atha vā yathā kiṁ vacanaṁ bhagavā āhāti yojanā.",
  "tika-vin12t0:473_0": "Gabbhavīso hutvā upasampannoti sambandho.",
  "tika-vin12t0:473_1": "Amhīti asmi.",
  "tika-vin12t0:473_2": "Nusaddo parivitakkatthe nipāto.",
  "tika-vin12t0:473_3": "Yanti yādisaṁ paṭhamaṁ cittanti sambandho.",
  "tika-vin12t0:473_4": "Iminā paṭisandhicittaṁ dasseti.",
  "tika-vin12t0:473_5": "“Paṭhamaṁ viññāṇa”nti tasseva vevacanaṁ.",
  "tika-vin12t0:473_6": "Tanti paṭhamaṁ cittaṁ paṭhamaṁ viññāṇaṁ.",
  "tika-vin12t0:473_7": "Assāti sattassa.",
  "tika-vin12t0:473_8": "Sāva jātīti sā eva paṭisandhi,",
  "tika-vin12t0:473_9": "gabbho nāma hotīti sambandho.",
  "tika-vin12t0:474_0": "Tatthāti pāḷiyaṁ,",
  "tika-vin12t0:474_1": "vinicchayo evaṁ veditabboti yojanā.",
  "tika-vin12t0:474_2": "Yoti puggalo.",
  "tika-vin12t0:474_3": "Mahāpavāraṇāyāti assayujapuṇṇamiyaṁ.",
  "tika-vin12t0:474_4": "Sā hi pūjitapavāraṇattā mahāpavāraṇāti vuccati.",
  "tika-vin12t0:474_5": "Tatoti pavāraṇāya jātakālato.",
  "tika-vin12t0:474_6": "Tanti mahāpavāraṇaṁ.",
  "tika-vin12t0:474_7": "Pāṭipade cāti ettha casaddo aniyamavikappattho,",
  "tika-vin12t0:474_8": "pavāraṇadivasapāṭipadadivasesu aññatarasmiṁ divase upasampādetabboti attho.",
  "tika-vin12t0:474_9": "Hāyanavaḍḍhananti kucchimhi vasitamāsesu adhikesu hāyanañca ūnesu vaḍḍhunañca veditabbaṁ.",
  "tika-vin12t0:475_0": "Porāṇakattherā pana upasampādentīti sambandho.",
  "tika-vin12t0:475_1": "Ekūnavīsativassanti anantare vuttaṁ ekūnavīsativassaṁ.",
  "tika-vin12t0:475_2": "Nikkhamanīyoti sāvaṇamāso.",
  "tika-vin12t0:475_3": "So hi antovīthito bāhiravīthiṁ nikkhamati sūriyo asminti “nikkhamanīyo”ti vuccati.",
  "tika-vin12t0:475_4": "Pāṭipadadivaseti pacchimikāya vassūpagamanadivase.",
  "tika-vin12t0:475_5": "Taṁ upasampādanaṁ.",
  "tika-vin12t0:475_6": "Kasmāti pucchā.",
  "tika-vin12t0:475_7": "Ettha ṭhatvā parihāro vuccate mayāti yojanā.",
  "tika-vin12t0:475_8": "Vīsatiyā vassesūti upasampannapuggalassa vīsatiyā vassesu.",
  "tika-vin12t0:475_9": "Tiṁsarattidivassa ekamāsattā “cattāro māsā parihāyantī”ti vuttaṁ.",
  "tika-vin12t0:475_10": "Ukkaḍḍhantīti ekassa adhikamāsassa nāsanatthāya vassaṁ upari kaḍḍhanti.",
  "tika-vin12t0:475_11": "Tatoti chamāsato apanetvāti sambandho.",
  "tika-vin12t0:475_12": "Etthāti “ekūnavīsativassa”ntiādivacane. Pana-",
  "tika-vin12t0:475_13": "saddo hisaddattho,",
  "tika-vin12t0:475_14": "saccanti attho.",
  "tika-vin12t0:475_15": "Yoti puggalo.",
  "tika-vin12t0:475_16": "Tasmāti yasmā gabbhamāsānampi gaṇanūpagattā gahetvā upasampādenti,",
  "tika-vin12t0:475_17": "tasmā cha māse vasitvāti sambandho.",
  "tika-vin12t0:475_18": "Aṭṭha māse vasitvā jātopi na jīvatīti suttantaaṭṭhakathāsu vuttaṁ.",
  "tika-vin12t0:476_0": "406.Dasavassaccayenāti upasampadato dasavassātikkamena.",
  "tika-vin12t0:476_1": "Upasampādetīti upajjhāyo vā kammavācācariyo vā hutvā upasampādeti.",
  "tika-vin12t0:476_2": "Tanti upajjhācariyabhūtaṁ anupasampannapuggalaṁ.",
  "tika-vin12t0:476_3": "Kammavācācariyo hutvā upasampādento taṁ muñcitvā sace aññopi kammavācācariyo atthi,",
  "tika-vin12t0:476_4": "sūpasampanno.",
  "tika-vin12t0:476_5": "Sova sace kammavācaṁ sāveti,",
  "tika-vin12t0:476_6": "nupasampanno.",
  "tika-vin12t0:476_7": "Ñatvā pana puna anupasampādente saggantarāyopi maggantarāyopi hotiyevāti daṭṭhabbanti. Pañcamaṁ.",
  "tika-vin12t0:477_0": "6. Theyyasatthasikkhāpadaṁ",
  "tika-vin12t0:478_0": "407.",
  "tika-vin12t0:478_1": "Chaṭṭhe “paṭiyāloka”nti ettha ālokasaddena sūriyo vutto upacārena.",
  "tika-vin12t0:478_2": "Sūriyo hi puratthimadisato uggantvā pacchimadisaṁ gato,",
  "tika-vin12t0:478_3": "tasmā sūriyasaṅkhātassa ālokassa paṭimukhaṁ “paṭiyāloka”nti vutte pacchimadisāyeva gahetabbāti āha “pacchimaṁ disanti attho”ti.",
  "tika-vin12t0:478_4": "Kammikāti kamme yuttā payuttā.",
  "tika-vin12t0:479_0": "409.Rājānanti ettha rañño santakaṁ “rājā”ti vuccati upacārena,",
  "tika-vin12t0:479_1": "atha vā rañño eso “rājā”ti katvā rañño santakaṁ “rājā”ti vuccati.",
  "tika-vin12t0:479_2": "Theyyanti thenetvā “sakkacca”ntiādīsu viya niggahītāgamo hoti. Rājānaṁ,",
  "tika-vin12t0:479_3": "rañño santakaṁ vā theyyaṁ thenetvā gacchantīti attho.",
  "tika-vin12t0:479_4": "Iti imamatthaṁ dassento āha “rājānaṁ vā thenetvā”tiādi.",
  "tika-vin12t0:480_0": "411. Catūsu visaṅketesu dvīhi anāpatti, dvīhi āpattiyevāti. Chaṭṭhaṁ.",
  "tika-vin12t0:481_0": "7. Saṁvidhānasikkhāpadaṁ",
  "tika-vin12t0:482_0": "412.",
  "tika-vin12t0:482_1": "Sattame “padhūpento”ti ettha papubba dhūpadhātu paribhāsanatthe vattatīti āha “paribhāsanto”ti.",
  "tika-vin12t0:482_2": "Tvaṁ samaṇopi mātugāmena saddhiṁ gacchasi,",
  "tika-vin12t0:482_3": "tuyheveso doso,",
  "tika-vin12t0:482_4": "netassa purisassāti attānaṁyeva paribhāsantoti attho.",
  "tika-vin12t0:482_5": "“Nikkhāmesī”tiiminā “nippātesī”tiettha nipubba patadhātu gatyatthoti dassetīti. Sattamaṁ.",
  "tika-vin12t0:483_0": "8. Ariṭṭhasikkhāpadaṁ",
  "tika-vin12t0:484_0": "417.",
  "tika-vin12t0:484_1": "Aṭṭhame gandheti gijjhe.",
  "tika-vin12t0:484_2": "Te hi gidhanti kuṇapaṁ abhikaṅkhantīti “gandhā”ti vuccanti.",
  "tika-vin12t0:484_3": "Gaddhetipi pāṭho,",
  "tika-vin12t0:484_4": "sopi yujjati yathā “yuganandho,",
  "tika-vin12t0:484_5": "yuganaddho”ti ca “paṭibandho paṭibaddho”ti ca.",
  "tika-vin12t0:484_6": "Bādhayiṁsūti haniṁsu.",
  "tika-vin12t0:484_7": "Assāti ariṭṭhassa.",
  "tika-vin12t0:485_0": "Taddhitena vuttassa atthassa dassetumāha “te”tiādi.",
  "tika-vin12t0:485_1": "Teti antarāyikā.",
  "tika-vin12t0:485_2": "Tatthāti pañcavidhesu antarāyikesu.",
  "tika-vin12t0:485_3": "“Tathā”tipadena “kammantarāyikaṁ nāmā”ti padaṁ atidisati.",
  "tika-vin12t0:485_4": "Taṁ panāti bhikkhunidūsakakammaṁ pana.",
  "tika-vin12t0:485_5": "Mokkhassevāti magganibbānasseva.",
  "tika-vin12t0:485_6": "Maggo hi kilesehi muccatīti atthena mokkho nāma.",
  "tika-vin12t0:485_7": "Jhānampettha saṅgahitaṁ nīvaraṇehi vimuccanattā.",
  "tika-vin12t0:485_8": "Nibbānaṁ vimuccīti atthena mokkho nāma.",
  "tika-vin12t0:485_9": "Phalampettha saṅgahitaṁ vimuccitattā.",
  "tika-vin12t0:485_10": "Niyatamicchādiṭṭhidhammāti niyatabhāvaṁ pattā,",
  "tika-vin12t0:485_11": "niyatavasena vā pavattā micchādiṭṭhisaṅkhātā dhammā.",
  "tika-vin12t0:485_12": "Te pana natthikaahetuka akiriyavasena tividhā.",
  "tika-vin12t0:485_13": "Paṇḍakādigahaṇassa nidassanamattattā ‘paṭisandhidhammā”tipadena ahetukadvihetukapaṭisandhidhammā gahetabbā sabbesampi vipākantarāyikabhāvato.",
  "tika-vin12t0:485_14": "Tepi mokkhasseva antarāyaṁ karonti,",
  "tika-vin12t0:485_15": "na saggassa.",
  "tika-vin12t0:485_16": "Te panāti ariyūpavādā pana.",
  "tika-vin12t0:485_17": "Tāvadeva upavādantarāyikā nāmāti yojanā.",
  "tika-vin12t0:485_18": "Tāpīti sañcicca āpannā āpattiyopi.",
  "tika-vin12t0:485_19": "Pārājikāpattiṁ sandhāya vuttaṁ “bhikkhubhāvaṁ vā paṭijānātī”ti.",
  "tika-vin12t0:485_20": "Saṅghādisesāpattiṁ sandhāya vuttaṁ “na vuṭṭhāti vā”ti.",
  "tika-vin12t0:485_21": "Lahukāpattiṁ sandhāya vuttaṁ “na deseti vā”ti.",
  "tika-vin12t0:486_0": "Tatrāti pañcavidhesu antarāyikesu.",
  "tika-vin12t0:486_1": "Ayaṁ bhikkhūti ariṭṭho gandhabādhipubbo bhikkhu.",
  "tika-vin12t0:486_2": "Sesantarāyiketi āṇāvītikkamantarāyikato sese catubbidhe antarāyike.",
  "tika-vin12t0:486_3": "Ime āgārikāti agāre vasanasīlā ime manussā.",
  "tika-vin12t0:486_4": "Bhikkhūpi passanti phusanti paribhuñjantīti sambandho.",
  "tika-vin12t0:486_5": "Kasmā na vaṭṭanti,",
  "tika-vin12t0:486_6": "vaṭṭantiyevāti adhippāyo.",
  "tika-vin12t0:486_7": "Rasena rasaṁ saṁsanditvāti upādiṇṇakarasena anupādiṇṇakarasaṁ,",
  "tika-vin12t0:486_8": "anupādiṇṇakarasena vā upādiṇṇakarasaṁ samānetvā.",
  "tika-vin12t0:486_9": "Yoniso paccavekkhaṇassa abhāvato saṁvijjati chandarāgo etthāti sacchandarāgo,",
  "tika-vin12t0:486_10": "soyeva paribhogo sacchandarāgaparibhogo, taṁ.",
  "tika-vin12t0:486_11": "Ekaṁ katvāti samānaṁ katvā.",
  "tika-vin12t0:486_12": "Ghaṭento viya pāpakaṁ diṭṭhigataṁ uppādetvāti yojanā.",
  "tika-vin12t0:486_13": "Kiṁsaddo garahattho,",
  "tika-vin12t0:486_14": "kasmā bhagavatā paṭhamapārājikaṁ paññattaṁ,",
  "tika-vin12t0:486_15": "na paññāpetabbanti attho.",
  "tika-vin12t0:486_16": "Mahāsamuddaṁ bandhanto yathā akattabbaṁ karoti,",
  "tika-vin12t0:486_17": "tathā paṭhamapārājikaṁ paññapento bhagavā apaññattaṁ paññapetīti adhippāyo.",
  "tika-vin12t0:486_18": "Etthāti paṭhamapārājike.",
  "tika-vin12t0:486_19": "Āsanti bhabbāsaṁ.",
  "tika-vin12t0:486_20": "Āṇācakketi āṇāsaṅkhāte cakke.",
  "tika-vin12t0:487_0": "Aṭṭhiyeva aṭṭhikaṁ kucchitatthena,",
  "tika-vin12t0:487_1": "kucchitatthe hi ko.",
  "tika-vin12t0:487_2": "Aṭṭhikameva khalo nīcaṭṭhena lāmakaṭṭhenāti aṭṭhikaṅkhalo niggahītāgamaṁ katvā.",
  "tika-vin12t0:487_3": "Tena upamā sadisāti aṭṭhikaṅkhalūpamā.",
  "tika-vin12t0:487_4": "“Aṭṭhī”ti ca “kaṅkhala”nti ca padaṁ gahetvā vaṇṇenti ācariyā.",
  "tika-vin12t0:487_5": "Aṅgārakāsūpamāti aṅgārarāsisadisā,",
  "tika-vin12t0:487_6": "aṅgārehi vā paripuṇṇā āvāṭasadisā.",
  "tika-vin12t0:487_7": "Asisūnūpamāti ettha asīti khaggo.",
  "tika-vin12t0:487_8": "So hi asate khipate anenāti “asī”ti vuccati.",
  "tika-vin12t0:487_9": "Sūnāti adhikoṭṭanaṁ.",
  "tika-vin12t0:487_10": "Tañhi sunati sañcuṇṇabhāvaṁ gacchati etthāti “sūnā”ti vuccati.",
  "tika-vin12t0:487_11": "Asinā sūnāti asisūnā,",
  "tika-vin12t0:487_12": "tāya upamā sadisāti asisūnūpamā.",
  "tika-vin12t0:487_13": "Sattisūlūpamāti sattiyā ca sūlena ca sadisā.",
  "tika-vin12t0:487_14": "Etthāti imissaṁ aṭṭhakathāyaṁ.",
  "tika-vin12t0:487_15": "Majjhimaṭṭhakathāyaṁ alagaddūpamasutte gahetabbo.",
  "tika-vin12t0:487_16": "Evaṁsaddakhosaddānamantare viyasaddassa byādesabhāvaṁ dassetuṁ vuttaṁ “evaṁ viya kho”ti. Aṭṭhamaṁ.",
  "tika-vin12t0:488_0": "9. Ukkhittasambhogasikkhāpadaṁ",
  "tika-vin12t0:489_0": "424.",
  "tika-vin12t0:489_1": "Navame anudhammassa sarūpaṁ dassetuṁ vuttaṁ “anulomavattaṁ disvā katā osāraṇā”ti.",
  "tika-vin12t0:489_2": "Iminā anulomavattaṁ disvā kato osāraṇasaṅkhāto dhammo anudhammoti dasseti.",
  "tika-vin12t0:489_3": "Osāraṇāti pavesanā.",
  "tika-vin12t0:489_4": "Tenevāti ukkhittakassa akaṭānudhammattā eva.",
  "tika-vin12t0:489_5": "Assāti “akaṭānudhammenā”ti padassa.",
  "tika-vin12t0:490_0": "Dadato vā gaṇhato vāti vāsaddo aniyamavikappatthoti. Navamaṁ.",
  "tika-vin12t0:491_0": "10. Kaṇṭakasikkhāpadaṁ",
  "tika-vin12t0:492_0": "428.",
  "tika-vin12t0:492_1": "Dasame ariṭṭhassa uppannaṁ viya etassāpi uppannanti yojanā.",
  "tika-vin12t0:492_2": "Ummajjantassāti manasikarontassa.",
  "tika-vin12t0:492_3": "Saṁvāsassa nāsanā saṁvāsanāsanā.",
  "tika-vin12t0:492_4": "Liṅgassa nāsanā liṅganāsanā.",
  "tika-vin12t0:492_5": "Daṇḍakammena nāsanā daṇḍakammanāsanā.",
  "tika-vin12t0:492_6": "Tatthāti tividhāsu nāsanāsu.",
  "tika-vin12t0:492_7": "Dūsako…pe…",
  "tika-vin12t0:492_8": "nāsethāti ettha ayaṁ nāsanā liṅganāsanā nāmāti yojanā.",
  "tika-vin12t0:492_9": "Ayanti daṇḍakammanāsanā.",
  "tika-vin12t0:492_10": "Idhāti imasmiṁ sikkhāpade,",
  "tika-vin12t0:492_11": "“nāsetū”ti pade vā.",
  "tika-vin12t0:492_12": "Tatthāti purimavacanāpekkhaṁ,",
  "tika-vin12t0:492_13": "“evañca pana bhikkhave”ti ādivacaneti attho.",
  "tika-vin12t0:492_14": "Pireti āmantanapadaṁ parasaddena samānatthanti āha “parā”ti.",
  "tika-vin12t0:492_15": "“Amhākaṁ anajjhattikabhūta”iti vā “amhākaṁ paccanīkabhūta” iti vā attho daṭṭhabbo.",
  "tika-vin12t0:492_16": "“Amāmaka”itipadena “para”itipadassa adhippāyatthaṁ dasseti.",
  "tika-vin12t0:492_17": "Amhe namamāyaka,",
  "tika-vin12t0:492_18": "amhehi vā namamāyitabba iti attho.",
  "tika-vin12t0:492_19": "“Amhāmaka”itipi hakārayutto pāṭho.",
  "tika-vin12t0:492_20": "Amhehi āmakaiti attho.",
  "tika-vin12t0:492_21": "Yatthāti yasmiṁ ṭhāne.",
  "tika-vin12t0:492_22": "Teti upayogatthe sāmivacanaṁ,",
  "tika-vin12t0:492_23": "tanti attho.",
  "tika-vin12t0:492_24": "Tava rūpasadde vāti sambandho.",
  "tika-vin12t0:492_25": "Na passāmāti na passāma,",
  "tika-vin12t0:492_26": "na suṇāma.",
  "tika-vin12t0:493_0": "429.Tenāti sāmaṇerena. “Kārāpeyyā”ti pade kāritakammanti. Dasamaṁ.",
  "tika-vin12t0:494_0": "Sappāṇakavaggo sattamo.",
  "tika-vin12t0:495_0": "8. Sahadhammikavaggo",
  "tika-vin12t0:496_0": "1. Sahadhammikasikkhāpada-atthayojanā",
  "tika-vin12t0:497_0": "434.",
  "tika-vin12t0:497_1": "Sahadhammikavaggassa paṭhame yanti yaṁ paññattaṁ.",
  "tika-vin12t0:497_2": "“Sikkhamānenā”ti ettha mānapaccayassa anāgatatthabhāvaṁ dassetuṁ vuttaṁ “sikkhitukāmenā”ti.",
  "tika-vin12t0:497_3": "“Sikkhamānenā”tipadaṁ “bhikkhunā”tipade eva na kevalaṁ kārakavisesanaṁ hoti,",
  "tika-vin12t0:497_4": "atha kho “aññātabba”ntiādipadesupi kiriyāvisesanaṁ hotīti dassento āha “hutvā”ti.",
  "tika-vin12t0:497_5": "Padatthatoti padato ca atthato ca,",
  "tika-vin12t0:497_6": "padānaṁ atthato vāti. Paṭhamaṁ.",
  "tika-vin12t0:498_0": "2. Vilekhanasikkhāpadaṁ",
  "tika-vin12t0:499_0": "438.",
  "tika-vin12t0:499_1": "Dutiye vinaye paṭisaṁyuttā kathā vinayakathāti dassento āha “vinayakathā nāmā”tiādi.",
  "tika-vin12t0:499_2": "Tanti vinayakathaṁ.",
  "tika-vin12t0:499_3": "Padabhājanena vaṇṇanā vinayassa vaṇṇo nāmāti yojanā.",
  "tika-vin12t0:499_4": "Tanti vinayassa vaṇṇaṁ.",
  "tika-vin12t0:499_5": "Pariyāpuṇanaṁ pariyatti,",
  "tika-vin12t0:499_6": "vinayassa pariyatti vinayapariyatti,",
  "tika-vin12t0:499_7": "vinayapariyattisaṅkhātaṁ mūlamassa vaṇṇassāti vinayapariyattimūlako, taṁ.",
  "tika-vin12t0:499_8": "Vinayadharo labhatīti sambandho.",
  "tika-vin12t0:499_9": "Hīti vitthāro.",
  "tika-vin12t0:499_10": "Te sabbe bhagavā bhāsatīti sambandho.",
  "tika-vin12t0:499_11": "Hīti saccaṁ.",
  "tika-vin12t0:500_0": "Assāti vinayadharassa.",
  "tika-vin12t0:500_1": "Idhāti imasmiṁ sāsane.",
  "tika-vin12t0:500_2": "Alajjitātiādīsu karaṇatthe paccattavacanaṁ.",
  "tika-vin12t0:500_3": "Alajjitāyāti hi attho.",
  "tika-vin12t0:500_4": "Tena vuttaṁ “kathaṁ alajjitāyā”tiādi.",
  "tika-vin12t0:500_5": "Cāti saccaṁ.",
  "tika-vin12t0:500_6": "“Sañciccā”ti padaṁ tīsu vākyesu yojetabbaṁ.",
  "tika-vin12t0:500_7": "Sañcicca āpattiṁ āpajjati,",
  "tika-vin12t0:500_8": "sañcicca āpattiṁ parigūhati,",
  "tika-vin12t0:500_9": "sañcicca agatigamanañca gacchatīti attho.",
  "tika-vin12t0:500_10": "Mandoti bālo.",
  "tika-vin12t0:500_11": "Momūhoti atisammūḷho.",
  "tika-vin12t0:500_12": "Virādhetīti virajjhāpeti.",
  "tika-vin12t0:500_13": "Kukkucce uppanneti “kappati nu kho,",
  "tika-vin12t0:500_14": "no”ti vinayakukkucce uppanne.",
  "tika-vin12t0:500_15": "Ayaṁ panāti ayaṁ puggalo pana vītikkamatiyevāti sambandho.",
  "tika-vin12t0:500_16": "Acchamaṁsena sūkaramaṁsassa vaṇṇasaṇṭhānena sadisattā,",
  "tika-vin12t0:500_17": "dīpimaṁsena ca migamaṁsassa sadisattā vuttaṁ “acchamaṁsaṁ sūkaramaṁsa”ntiādi.",
  "tika-vin12t0:501_0": "Āpattiṁca satisammosāyāti ettha casaddo avuttavākyasampiṇḍanattho,",
  "tika-vin12t0:501_1": "kattabbañca na hi karotīti attho.",
  "tika-vin12t0:501_2": "Evantiādi nigamanaṁ.",
  "tika-vin12t0:502_0": "Evaṁ avinayadharassa dosaṁ dassetvā vinayadharassa guṇaṁ dassento āha “vinayadharo panā”tiādi.",
  "tika-vin12t0:502_1": "Soti vinayadharo.",
  "tika-vin12t0:502_2": "Hīti vitthāro.",
  "tika-vin12t0:502_3": "Parūpavādanti paresaṁ upavādaṁ.",
  "tika-vin12t0:502_4": "Suddhanteti suddhassa koṭṭhāse.",
  "tika-vin12t0:502_5": "Tatoti patiṭṭhānato paranti sambandho.",
  "tika-vin12t0:502_6": "Assāti vinayadharassa.",
  "tika-vin12t0:502_7": "Evantiādi nigamanaṁ.",
  "tika-vin12t0:502_8": "Assāti vinayadharassa.",
  "tika-vin12t0:502_9": "Kukkuccapakatānanti kukkuccena abhibhūtānaṁ.",
  "tika-vin12t0:502_10": "Soti vinayadharo.",
  "tika-vin12t0:502_11": "Tehīti kukkuccapakatehi.",
  "tika-vin12t0:502_12": "Saṅghamajjhe kathentassa avinayadharassāti yojanā.",
  "tika-vin12t0:502_13": "Tanti bhayaṁ sārajjaṁ.",
  "tika-vin12t0:503_0": "Paṭipakkhaṁ,",
  "tika-vin12t0:503_1": "paṭiviruddhaṁ vā atthayanti icchantīti paccatthīkā,",
  "tika-vin12t0:503_2": "ṇyasaddo bahulaṁ kattābhidhāyako,",
  "tika-vin12t0:503_3": "attano paccatthikā attapaccatthikā.",
  "tika-vin12t0:503_4": "Tatthāti duvidhesu paccatthikesu.",
  "tika-vin12t0:503_5": "Imeti mettiyabhummajakavaḍḍhalicchavino.",
  "tika-vin12t0:503_6": "Aññepi ye vā pana bhikkhūti sambandho.",
  "tika-vin12t0:503_7": "Ariṭṭhabhikkhu ca kaṇṭakasāmaṇero ca vesālikavajjiputtakā ca ariṭṭha…pe…",
  "tika-vin12t0:503_8": "vajjīputtakā.",
  "tika-vin12t0:503_9": "Te ca sāsanapaccatthikā nāmāti sambandho.",
  "tika-vin12t0:503_10": "Parūpahāro ca aññāṇo ca kaṅkhāparavitaraṇo ca parū…pe… vitaraṇā.",
  "tika-vin12t0:503_11": "Te ādayo yesaṁ vādānanti parū…pe…",
  "tika-vin12t0:503_12": "vitaraṇādayo.",
  "tika-vin12t0:503_13": "Te eva vādā etesanti parū…pe…",
  "tika-vin12t0:503_14": "vitaraṇādivādā.",
  "tika-vin12t0:503_15": "Te ca sāsanapaccatthikā nāmāti sambandho.",
  "tika-vin12t0:503_16": "Abuddhasāsanaṁ buddhasāsananti vatvā katapaggahā mahāsaṅghikādayo ca sāsanapaccatthikā nāmāti yojanā.",
  "tika-vin12t0:503_17": "Kaṅkhāparavitaraṇādīti ettha ādisaddena kathāvatthupakaraṇe āgatā vādā saṅgayhanti.",
  "tika-vin12t0:503_18": "Mahāsaṅghikādayoti ettha ādisaddena dīpavaṁse āgatā gaṇā saṅgayhanti.",
  "tika-vin12t0:503_19": "Ādimhi “viparītadassanā”ti padaṁ sabbapadehi yojetabbaṁ.",
  "tika-vin12t0:503_20": "“Sahadhammenā”ti padassatthaṁ dassetuṁ vuttaṁ “saha kāraṇenā”ti.",
  "tika-vin12t0:503_21": "Yathāti yenākārena niggayhamāneti sambandho.",
  "tika-vin12t0:504_0": "Tatthāti tividhesu saddhammesu.",
  "tika-vin12t0:504_1": "Mahāvattāni santi,",
  "tika-vin12t0:504_2": "ayaṁ sabboti yojanā.",
  "tika-vin12t0:504_3": "Cattāri phalāni cāti liṅgavipallāsena yojetabbaṁ.",
  "tika-vin12t0:504_4": "Ettha cakārena abhiññāpaṭisambhidā saṅgahitā tāsampi adhigamasāsanabhāvato.",
  "tika-vin12t0:505_0": "Tatthāti tividhesu saddhammesu.",
  "tika-vin12t0:505_1": "Keci therāti dhammakathikā keci therā.",
  "tika-vin12t0:505_2": "“Yo kho”ti kaṇṭhajadutiyakkharena paṭhitabbo.",
  "tika-vin12t0:505_3": "Potthakesu pana “yo vo”ti vakārena pāṭho atthi,",
  "tika-vin12t0:505_4": "so ayutto. Kasmā?",
  "tika-vin12t0:505_5": "“So vo”ti parato vuttattā,",
  "tika-vin12t0:505_6": "ekasmiṁ vākye dvinnaṁ samānasutisaddānaṁ ayuttattā ca.",
  "tika-vin12t0:505_7": "Keci therāti paṁsukūlikā keci therā āhaṁsūti sambandho.",
  "tika-vin12t0:505_8": "Itare pana therāti dhammakathikatherehi ca paṁsukūlikatherehi ca aññe therā.",
  "tika-vin12t0:505_9": "Teti pañca bhikkhū karissantīti sambandho.",
  "tika-vin12t0:505_10": "Jambudīpassa paccante tiṭṭhatīti paccantimo, tasmiṁ.",
  "tika-vin12t0:505_11": "Jambudīpassa majjhe vemajjhe tiṭṭhatīti majjhimo.",
  "tika-vin12t0:505_12": "Atha vā majjhānaṁ suddhānaṁ buddhādīnaṁ nivāso majjhimo, tasmiṁ.",
  "tika-vin12t0:505_13": "Vīsati vaggā imassāti vīsativaggo,",
  "tika-vin12t0:505_14": "soyeva gaṇo vīsativaggagaṇo, taṁ.",
  "tika-vin12t0:505_15": "Evantiādi nigamanaṁ.",
  "tika-vin12t0:506_0": "Tassādheyyoti tassāyatto,",
  "tika-vin12t0:506_1": "tassa santakoti vuttaṁ hoti.",
  "tika-vin12t0:506_2": "Pavāraṇā ādheyyā,",
  "tika-vin12t0:506_3": "saṅghakammaṁ ādheyyaṁ,",
  "tika-vin12t0:506_4": "pabbajjā ādheyyā,",
  "tika-vin12t0:506_5": "upasampadā ādheyyāti yojanā.",
  "tika-vin12t0:507_0": "Yepi ime nava uposathāti sambandho.",
  "tika-vin12t0:507_1": "Yāpi ca imā nava pavāraṇāyoti yojanā.",
  "tika-vin12t0:507_2": "Tassāti vinayadharassa.",
  "tika-vin12t0:507_3": "Tāsanti navapavāraṇānaṁ.",
  "tika-vin12t0:508_0": "Yānipi imāni cattāri saṅghakammānīti yojetabbaṁ.",
  "tika-vin12t0:508_1": "Ettha ca tāni vinayadharāyattānevāti pāṭhaseso ahjhāharitabbo.",
  "tika-vin12t0:509_0": "Yāpi ca ayaṁ pabbajjā ca upasampadā ca kātabbāti yojanā.",
  "tika-vin12t0:509_1": "Hīti saccaṁ.",
  "tika-vin12t0:509_2": "Aññoti vinayadharato paro.",
  "tika-vin12t0:509_3": "So evāti vinayadharo eva.",
  "tika-vin12t0:509_4": "“Upajjha”nti dhātukammaṁ,",
  "tika-vin12t0:509_5": "“sāmaṇerenā”ti kāritakammaṁ upanetabbaṁ.",
  "tika-vin12t0:509_6": "Ettha cāti uposathādīsu ca.",
  "tika-vin12t0:509_7": "Nissayadānañca sāmaṇerūpaṭṭhānañca visuṁ katvā dvādasānisaṁse labhatītipi sakkā vattuṁ.",
  "tika-vin12t0:510_0": "Visuṁ visuṁ katvāti “pañcāti ca…pe…",
  "tika-vin12t0:510_1": "ekādasā”ti ca koṭṭhāsaṁ koṭṭhāsaṁ katvā,",
  "tika-vin12t0:510_2": "satta koṭṭhāse katvā bhāsatīti adhippāyo.",
  "tika-vin12t0:510_3": "Thometīti sammukhā thometi.",
  "tika-vin12t0:510_4": "Pasaṁsatīti parammukhā pasaṁsati.",
  "tika-vin12t0:510_5": "“Uggahetabba”ntipadassatthaṁ dassetuṁ vuttaṁ “pariyāpuṇitabba”nti.",
  "tika-vin12t0:510_6": "Addhani dīghe sādhūti addhaniyaṁ addhakkhamaṁ addhayogyanti attho sādhuatthe niyapaccayo (moggallāne 4.33.73).",
  "tika-vin12t0:511_0": "Therā ca navā ca majjhimā ca bahū te bhikkhū pariyāpuṇantīti yojanā.",
  "tika-vin12t0:512_0": "439.",
  "tika-vin12t0:512_1": "“Uddissamāne”ti padassa kammarūpattaṁ dassetuṁ vuttaṁ “uddisiyamāne”ti.",
  "tika-vin12t0:512_2": "So panāti pātimokkho pana.",
  "tika-vin12t0:512_3": "Yasmā uddissamāno nāma hoti,",
  "tika-vin12t0:512_4": "tasmāti yojanā.",
  "tika-vin12t0:512_5": "Uddisante vāti uddisiyamāne vā.",
  "tika-vin12t0:512_6": "Uddisāpente vāti uddisāpiyamāne vā.",
  "tika-vin12t0:512_7": "Antasaddo hi mānasaddakāriyo.",
  "tika-vin12t0:512_8": "Yoti bhikkhu.",
  "tika-vin12t0:512_9": "Nanti taṁ pātimokkhaṁ.",
  "tika-vin12t0:512_10": "Casaddo khuddānukhuddakapadassa dvannavākyaṁ dasseti,",
  "tika-vin12t0:512_11": "pubbapade kakāralopo daṭṭhabbo.",
  "tika-vin12t0:512_12": "Tesanti khuddānukhuddākānaṁ.",
  "tika-vin12t0:512_13": "Hīti saccaṁ.",
  "tika-vin12t0:512_14": "Etānīti khuddānukhuddakāni.",
  "tika-vin12t0:512_15": "Yeti bhikkhū.",
  "tika-vin12t0:512_16": "“Yāva uppajjatiyeva,",
  "tika-vin12t0:512_17": "tāva saṁvattanti iti vuttaṁ hotīti yojanā imassa nayassa pāṭhasesehi yojetabbattā.",
  "tika-vin12t0:512_18": "Garukabhāvaṁ sallakkhento lahukabhāvaṁ dassento āha “atha vā”tiādi.",
  "tika-vin12t0:512_19": "Ativiyāti ati i eva.",
  "tika-vin12t0:512_20": "Ikāro hi sandhivasena adassanaṁ gato.",
  "tika-vin12t0:512_21": "Viyasaddo evakāratthavācako “varamhākaṁ bhusāmivā”ti ettha ivasaddo viya,",
  "tika-vin12t0:512_22": "ati hutvā evāti attho daṭṭhabbo.",
  "tika-vin12t0:512_23": "“Upasampannassā”ti ettha samīpe sāmivacananti (rupasiddhiyaṁ 316 sutte) āha “upasampannassa santike”ti.",
  "tika-vin12t0:512_24": "Tassāti upasampannassa.",
  "tika-vin12t0:512_25": "Tasminti vinaye.",
  "tika-vin12t0:512_26": "Vivaṇṇetīti na kevalaṁ tasseva vivaṇṇamattameva,",
  "tika-vin12t0:512_27": "atha kho nindatiyevāti āha “nindatī”ti.",
  "tika-vin12t0:512_28": "Garahatīti tasseva vevacanaṁ.",
  "tika-vin12t0:512_29": "Atha vā nindatīti upasampannassa sammukhā nindati.",
  "tika-vin12t0:512_30": "Garahatīti parammukhā garahatīti. Dutiyaṁ.",
  "tika-vin12t0:513_0": "3. Mohanasikkhāpadaṁ",
  "tika-vin12t0:514_0": "444.",
  "tika-vin12t0:514_1": "Tatiye anusaddo paṭipāṭiatthaṁ antokatvā vicchatthavācakoti āha “anupaṭipāṭiyā addhamāse addhamāse”ti.",
  "tika-vin12t0:514_2": "Soti pātimokkho.",
  "tika-vin12t0:514_3": "Uposathe uposathe uddisitabbanti anuposathikaṁ.",
  "tika-vin12t0:514_4": "Etthāpi hi anusaddo vicchatthavācako.",
  "tika-vin12t0:514_5": "Soti pātimokkho.",
  "tika-vin12t0:514_6": "Uddisiyamāno nāma hotīti yojanā.",
  "tika-vin12t0:514_7": "“Tasmiṁ anācāre”ti padena “tatthā”ti padassatthaṁ dasseti.",
  "tika-vin12t0:514_8": "“Yaṁ āpatti”nti padena yaṁsaddassa visayaṁ dasseti.",
  "tika-vin12t0:514_9": "Yathādhammoti ettha dhammasaddena dhammo ca vinayo ca adhippetoti āha “dhammo ca vinayo cā”ti.",
  "tika-vin12t0:514_10": "Yathāti yenākārena.",
  "tika-vin12t0:514_11": "Sādhusaddo sundarattho,",
  "tika-vin12t0:514_12": "kasaddo padapūraṇoti āha “suṭṭhū”ti.",
  "tika-vin12t0:514_13": "Aṭṭhinti ca “katvā”ti ca dve padāni daṭṭhabbāni.",
  "tika-vin12t0:514_14": "“Aṭṭhikatvā”ti vā ekaṁ padaṁ.",
  "tika-vin12t0:514_15": "Tattha pubbanaye attho yassatthīti aṭṭhi tthakārassa ṭṭhakāraṁ katvā,",
  "tika-vin12t0:514_16": "taṁ aṭṭhiṁ.",
  "tika-vin12t0:514_17": "Katvāti tvāpaccayantauttarapadena samāso na hoti.",
  "tika-vin12t0:514_18": "Aṭṭhikabhāvanti ettha ikasaddena “aṭṭhī”ti ettha īpaccayaṁ dasseti.",
  "tika-vin12t0:514_19": "“Bhāva”ntipadena bhāvapaccayena vinā bhāvatthassa ñāpetabbataṁ dasseti.",
  "tika-vin12t0:514_20": "Attho panevaṁ daṭṭhabbo –",
  "tika-vin12t0:514_21": "aṭṭhibhāvaṁ katvāti.",
  "tika-vin12t0:514_22": "Pacchimanaye attho yassatthīti aṭṭhiko purimanayeneva tthakārassa ṭṭhakāraṁ katvā.",
  "tika-vin12t0:514_23": "Atthayitabbo icchitabboti vā aṭṭhiko,",
  "tika-vin12t0:514_24": "aṭṭhikaiti nāmasaddato tvāpaccayo kātabbo.",
  "tika-vin12t0:514_25": "“Aṭṭhikatvā”ti idaṁ padaṁ kiriyāvisesanaṁ.",
  "tika-vin12t0:514_26": "Kiriyāvisesane vattamāne karadhātu vā bhūdhātu vā yojetabbāti dassebhuṁ vuttaṁ “katvā hutvā”ti.",
  "tika-vin12t0:514_27": "Taṁ sabbaṁ dassento āha “aṭṭhikatvāti aṭṭhikabhāvaṁ katvā,",
  "tika-vin12t0:514_28": "aṭṭhiko hutvā”ti. Tatiyaṁ.",
  "tika-vin12t0:515_0": "4. Pahārasikkhāpadaṁ",
  "tika-vin12t0:516_0": "449.",
  "tika-vin12t0:516_1": "Catutthe kasmā chabbaggiyā sattarasavaggiyānaṁ pahāraṁ denti,",
  "tika-vin12t0:516_2": "nanu akāraṇena pahāraṁ dentīti āha “āvuso”tiādi.",
  "tika-vin12t0:516_3": "Iminā yathā vadanti,",
  "tika-vin12t0:516_4": "tathā akatattā pahāraṁ dentīti dasseti.",
  "tika-vin12t0:517_0": "451.Sacepīti ettha pisaddena sace amarati,",
  "tika-vin12t0:517_1": "kā nāma kathā,",
  "tika-vin12t0:517_2": "pācittiyamevāti dasseti.",
  "tika-vin12t0:517_3": "Pahārenāti pahārahetunā.",
  "tika-vin12t0:517_4": "Yathāti yenākārena.",
  "tika-vin12t0:517_5": "Ayanti bhikkhu.",
  "tika-vin12t0:517_6": "Na virocatīti na sobhati.",
  "tika-vin12t0:518_0": "452.",
  "tika-vin12t0:518_1": "“Anupasampannassā”ti ettha akārassa aññatthaṁ dassetuṁ vuttaṁ “gahaṭṭhassa vā”tiādi.",
  "tika-vin12t0:518_2": "Pabbajitassa vāti paribbājakassa vā sāmaṇerassa vā.",
  "tika-vin12t0:519_0": "453.",
  "tika-vin12t0:519_1": "“Kenacī”ti padassa atthaṁ dassetuṁ vuttaṁ “manussena vā”tiādi.",
  "tika-vin12t0:519_2": "Tatoti viheṭhanato,",
  "tika-vin12t0:519_3": "iminā mokkhassa apādānaṁ dasseti,",
  "tika-vin12t0:519_4": "“attano”ti iminā sambandhaṁ dasseti.",
  "tika-vin12t0:519_5": "“Patthayamāno”ti iminā “adhippāyo”ti padassatthaṁ dasseti.",
  "tika-vin12t0:519_6": "Muggarena vāti catuhatthadaṇḍassa addhena daṇḍena vā.",
  "tika-vin12t0:519_7": "Soti corādikoti.",
  "tika-vin12t0:519_8": "Catutthaṁ.",
  "tika-vin12t0:520_0": "5. Talasattikasikkhāpadaṁ",
  "tika-vin12t0:521_0": "454.",
  "tika-vin12t0:521_1": "Pañcame talanti hatthatalaṁ.",
  "tika-vin12t0:521_2": "Tañhi talati yaṁkiñci gahitavatthu patiṭṭhāti etthāti “tala”nti vuccati.",
  "tika-vin12t0:521_3": "Sattīti kunto.",
  "tika-vin12t0:521_4": "So hi sakati vijjhituṁ samatthetīti “sattī”ti vuccati.",
  "tika-vin12t0:521_5": "Talameva sattisadisattā talasattikaṁ,",
  "tika-vin12t0:521_6": "sadisatthe ko,",
  "tika-vin12t0:521_7": "taṁ talasattikaṁ upacārena gahetvā “kāyampī”ti vuttaṁ.",
  "tika-vin12t0:521_8": "Kāyato aññaṁ vatthumpi talasattikasaṅkhātena kāyena gahetvā uggirattā vuttaṁ “kāyapaṭibaddhampī”ti.",
  "tika-vin12t0:521_9": "“Pahārasamuccitā”ti ettha saṁpubbo ca upubbo ca cisaddo paguṇanasaṅkhāte paricite vattatīti āha “pahāraparicitā”ti.",
  "tika-vin12t0:521_10": "Pahārena saṁ punappunaṁ uccitā paricitāti attho.",
  "tika-vin12t0:521_11": "Imamevatthaṁ sandhāya vuttaṁ “pubbepi…pe… attho”ti.",
  "tika-vin12t0:521_12": "Aññampi sajjhāyananayaṁ dassetuṁ vuttaṁ “pahārassa ubbigā”ti.",
  "tika-vin12t0:521_13": "Tassāti tassa pāṭhassa.",
  "tika-vin12t0:521_14": "Pahārassāti pahārato.",
  "tika-vin12t0:521_15": "Nissakkatthe cetaṁ sāmivacanaṁ.",
  "tika-vin12t0:521_16": "“Bhītā”ti iminā “ubbigā”ti ettha upubba vijadhātussatthaṁ dasseti.",
  "tika-vin12t0:522_0": "457-",
  "tika-vin12t0:522_1": "8.Viraddhoti paṇṇako hutvā.",
  "tika-vin12t0:522_2": "Pubbeti purimasikkhāpade.",
  "tika-vin12t0:522_3": "Vuttesu vatthūsūti “coraṁ vā paccatthīkaṁ vā”tiādinā vuttesu vatthūsūti. Pañcamaṁ.",
  "tika-vin12t0:523_0": "6. Amūlakasikkhāpadaṁ",
  "tika-vin12t0:524_0": "459.",
  "tika-vin12t0:524_1": "Chaṭṭhe teti chabbaggiyā.",
  "tika-vin12t0:524_2": "Codenti kirāti sambandho.",
  "tika-vin12t0:524_3": "Ākiṇṇadosattāti tesaṁ ākulaādīnavattā.",
  "tika-vin12t0:524_4": "Evanti codiyamāne.",
  "tika-vin12t0:524_5": "Attaparittāṇanti attano parisamantato tāṇaṁ rakkhanaṁ karontā codentīti yojanāti. Chaṭṭhaṁ.",
  "tika-vin12t0:525_0": "7. Sañciccasikkhāpadaṁ",
  "tika-vin12t0:526_0": "464.",
  "tika-vin12t0:526_1": "Sattame upapubbadahadhātussa sakammikattā kāritantogadhabhāvaṁ dassetuṁ vuttaṁ “uppādentī”ti.",
  "tika-vin12t0:526_2": "“Anupasampannassā”ti ettha akārassa sadisatthaṁ dassetuṁ vuttaṁ “sāmaṇerassā”ti.",
  "tika-vin12t0:526_3": "Sāmaṇeropi hi upasampannena sadiso hoti saṇṭhānena ca purisabhāvena ca.",
  "tika-vin12t0:526_4": "Sāmaṇerassa kukkuccaṁ upadahatīti sambandho.",
  "tika-vin12t0:526_5": "Nisinnaṁ maññe,",
  "tika-vin12t0:526_6": "nipannaṁ maññe,",
  "tika-vin12t0:526_7": "bhuttaṁ maññe,",
  "tika-vin12t0:526_8": "pītaṁ maññe,",
  "tika-vin12t0:526_9": "kataṁ maññeti yojanā.",
  "tika-vin12t0:526_10": "Nisinnanti nisīditaṁ.",
  "tika-vin12t0:526_11": "Nipannanti nipajjitanti. Sattamaṁ.",
  "tika-vin12t0:527_0": "8. Upassutisikkhāpadaṁ",
  "tika-vin12t0:528_0": "471.",
  "tika-vin12t0:528_1": "Aṭṭhame “adhikaraṇajātāna”nti ettha adhikaraṇassa pakaraṇato vivādādhikaraṇabhāvañca visesanaparapadabhāvañca",
  "tika-vin12t0:528_2": "dassento āha “uppannavivādādhikaraṇāna”nti.",
  "tika-vin12t0:528_3": "Tattha uppannasaddena jātasaddassatthaṁ dasseti.",
  "tika-vin12t0:528_4": "Vivādasaddena adhikaraṇassa sarūpaṁ dasseti.",
  "tika-vin12t0:528_5": "Suyyatīti suti vacanaṁ,",
  "tika-vin12t0:528_6": "sutiyā samīpaṁ upassuti ṭhānanti atthaṁ dassetuṁ vuttaṁ “sutisamīpa”nti.",
  "tika-vin12t0:528_7": "“Samīpa”nti iminā upasaddassatthaṁ dasseti.",
  "tika-vin12t0:528_8": "“Yatthā”tiādinā “upassutī”ti ettha upasaddassa padhānattā tassa sarūpaṁ dasseti.",
  "tika-vin12t0:528_9": "Yatthāti yasmiṁ ṭhāne.",
  "tika-vin12t0:528_10": "Mantentanti ettha upayogavacanassa bhummatthe adhippetattā vuttaṁ “mantayamāne”ti.",
  "tika-vin12t0:529_0": "473.“Vūpasamissāmī”ti ettha idhātuyā gatyatthaṁ dassetuṁ vuttaṁ “vūpasamaṁ gamissāmī”ti.",
  "tika-vin12t0:529_1": "Akārakabhāvanti niddosabhāvaṁ.",
  "tika-vin12t0:529_2": "Sotukāmatāya gamanavasena siyā kiriyanti yojanā.",
  "tika-vin12t0:529_3": "Paratopi eseva nayoti. Aṭṭhamaṁ.",
  "tika-vin12t0:530_0": "9. Kammapaṭibāhanasikkhāpadaṁ",
  "tika-vin12t0:531_0": "474.",
  "tika-vin12t0:531_1": "Navame mayanti chabbaggiyanāmakā amhe.",
  "tika-vin12t0:531_2": "Katattāti kammānaṁ katattā.",
  "tika-vin12t0:531_3": "Dhammoti bhūto sabhāvo.",
  "tika-vin12t0:531_4": "Etesūti catūsu saṅghakammesūti. Navamaṁ.",
  "tika-vin12t0:532_0": "10. Chandaṁ adatvāgamanasikkhāpadaṁ",
  "tika-vin12t0:533_0": "481.",
  "tika-vin12t0:533_1": "Dasame codeti parassa dosaṁ āropetīti codako.",
  "tika-vin12t0:533_2": "Tena ca codakena codetabbo dosaṁ āropetabboti cudito,",
  "tika-vin12t0:533_3": "soyeva cuditako, tena ca.",
  "tika-vin12t0:533_4": "“Anuvijjakoti ca vinayadharo.",
  "tika-vin12t0:533_5": "So hi codakacuditakānaṁ mataṁ anuminetvā vidati jānātīti anuvijjako.",
  "tika-vin12t0:533_6": "Ettāvatāpīti ettakenapi pamāṇenāti. Dasamaṁ.",
  "tika-vin12t0:534_0": "11. Dubbalasikkhāpadaṁ",
  "tika-vin12t0:535_0": "484.",
  "tika-vin12t0:535_1": "Ekādasame “alajjītā”tiādīsu viya yakāralopena niddesoti āha “yathāmittatāyā”ti.",
  "tika-vin12t0:535_2": "“Yo yo”ti iminā yathāsaddassa vicchatthaṁ dasseti.",
  "tika-vin12t0:535_3": "Yathāvuḍḍhantiādīsu viya yo yo mitto “yathāmitta”nti vacanattho kātabbo.",
  "tika-vin12t0:535_4": "Sabbapadesūti “yathāsandiṭṭhatā”tiādīsu sabbesu padesūti.",
  "tika-vin12t0:535_5": "Ekādasamaṁ.",
  "tika-vin12t0:536_0": "12. Pariṇāmanasikkhāpadaṁ",
  "tika-vin12t0:537_0": "489.",
  "tika-vin12t0:537_1": "Dvādasame yanti padatthavinicchayatthasaṅkhātaṁ yaṁ vacanaṁ.",
  "tika-vin12t0:537_2": "Tatthāti tiṁsakakaṇḍe.",
  "tika-vin12t0:537_3": "Idhāti dvenavutikaṇḍe,",
  "tika-vin12t0:537_4": "sikkhāpade vā.",
  "tika-vin12t0:537_5": "Puggalassāti parapuggalassāti.",
  "tika-vin12t0:537_6": "Dvādasamaṁ.",
  "tika-vin12t0:538_0": "Sahadhammikavaggo aṭṭhamo.",
  "tika-vin12t0:539_0": "9. Ratanavaggo",
  "tika-vin12t0:540_0": "1. Antepurasikkhāpada-atthayojanā",
  "tika-vin12t0:541_0": "494.",
  "tika-vin12t0:541_1": "Rājavaggassa paṭhame parittakoti guṇena khuddako.",
  "tika-vin12t0:541_2": "Pāsādavarasaddassa uparisaddena sambandhitabbabhāvaṁ dassetuṁ vuttaṁ “pāsādavarassa upari gato”ti.",
  "tika-vin12t0:541_3": "Iminā pāsādavarassa upari uparipāsādavaraṁ,",
  "tika-vin12t0:541_4": "taṁ gato upagatoti uparipāsādavaragatoti vacanatthaṁ dasseti.",
  "tika-vin12t0:541_5": "Ayyānanti bhikkhūnaṁ.",
  "tika-vin12t0:541_6": "“Kāraṇā”ti iminā “vāhasā”ti padassatthaṁ dasseti.",
  "tika-vin12t0:541_7": "Tehīti ayyehi.",
  "tika-vin12t0:542_0": "497.Antaranti khaṇaṁ,",
  "tika-vin12t0:542_1": "okāsaṁ vā vivaraṁ vā.",
  "tika-vin12t0:542_2": "Ghātetunti hanituṁ.",
  "tika-vin12t0:542_3": "Icchatīti iminā patthadhātuyā yācanatthaṁ dasseti.",
  "tika-vin12t0:542_4": "“Rājantepuraṁ hatthisammadda”ntiādīsu vacanattho evaṁ veditabboti yojanā.",
  "tika-vin12t0:542_5": "Hatthisammaddanti hatthisambādhaṭṭhānaṁ.",
  "tika-vin12t0:542_6": "Assehi sammaddo etthāti assasammaddo.",
  "tika-vin12t0:542_7": "Rathehi sammaddo etthāti rathasammaddoti vacanatthaṁ atidisanto āha “eseva nayo”ti.",
  "tika-vin12t0:542_8": "“Sammatta”nti paṭhamakkharena pāṭhassa sambādhassa avācakattā vuttaṁ “taṁ na gahetabba”nti.",
  "tika-vin12t0:542_9": "Tatthāti pāṭhe.",
  "tika-vin12t0:542_10": "“Hatthīnaṁ sammadda”nti iminā uttarapadassa sammaddanaṁ sammaddanti bhāvatthaṁ dasseti,",
  "tika-vin12t0:542_11": "purimapadena chaṭṭhīsamāsañca.",
  "tika-vin12t0:542_12": "Purimapāṭhe pana uttarapadassa adhikaraṇatthañca pubbapadena tatiyāsamāsañca dasseti.",
  "tika-vin12t0:542_13": "Bāhiratthasamāsotipi vuccati.",
  "tika-vin12t0:542_14": "Pacchimapāṭhe “hatthisammadda”ntiādipadassa liṅgavipallāsañca “atthī”ti pāṭhasesena yojetabbatañca dassetuṁ vuttaṁ “hatthisammaddo atthī”ti.",
  "tika-vin12t0:542_15": "Rajitabbānīti rajanīyāni,",
  "tika-vin12t0:542_16": "rajituṁ arahānīti attho.",
  "tika-vin12t0:542_17": "Iminā sambandhakāle purimapāṭhe rañño antepureti vibhattivipallāso kātabboti.",
  "tika-vin12t0:542_18": "Pacchimapāṭhe pana mukhyatova yujjati.",
  "tika-vin12t0:542_19": "Tena vuttaṁ “tasmiṁ antepure”ti.",
  "tika-vin12t0:543_0": "498.Avasittassāti khattiyābhisekena abhisittassa.",
  "tika-vin12t0:543_1": "Itoti sayanigharato.",
  "tika-vin12t0:543_2": "Iminā pañcamībāhirasamāsaṁ dasseti.",
  "tika-vin12t0:543_3": "Rañño ratijananaṭṭhena ratanaṁ vuccati mahesī.",
  "tika-vin12t0:543_4": "Mahesīti ca sābhisekā devī.",
  "tika-vin12t0:543_5": "Nipubba gamudhātussa nipubbakamudhātuyā pariyāyabhāvaṁ dassetuṁ vuttaṁ “niggatanti nikkhanta”nti. Paṭhamaṁ.",
  "tika-vin12t0:544_0": "2. Ratanasikkhāpadaṁ",
  "tika-vin12t0:545_0": "502.",
  "tika-vin12t0:545_1": "Dutiye pamussitvāti sativippavāsena pamussitvā.",
  "tika-vin12t0:545_2": "Puṇṇapattanti tuṭṭhidāyaṁ.",
  "tika-vin12t0:545_3": "Tañhi manorathapuṇṇena pattabbabhāgattā “puṇṇapatta”nti vuccati.",
  "tika-vin12t0:545_4": "Tassa sarūpaṁ dassetuṁ vuttaṁ “satato pañca kahāpaṇā”ti.",
  "tika-vin12t0:545_5": "Idha pana kahāpaṇānaṁ pañcasatattā pañcavīsakahāpaṇā adhippetā.",
  "tika-vin12t0:545_6": "Ābharaṇasaddassa alaṅkārasaddena pariyāyabhāvaṁ dassetuṁ vuttaṁ “alaṅkāra”nti.",
  "tika-vin12t0:545_7": "“Mahālataṁ nāmā”ti iminā na yo vā so vā alaṅkāro,",
  "tika-vin12t0:545_8": "atha kho visesālaṅkāroti dasseti.",
  "tika-vin12t0:545_9": "Mahantāni mālākammalatākammāni etthāti mahālatā.",
  "tika-vin12t0:545_10": "Latāgahaṇena hi mālāpi gahitā.",
  "tika-vin12t0:545_11": "Navahi koṭīhi agghaṁ imassāti navakoṭiagghanakaṁ,",
  "tika-vin12t0:545_12": "navakoṭisaṅkhātaṁ agghaṁ arahatīti vā navakoṭiagghanakaṁ.",
  "tika-vin12t0:546_0": "504. Ante samīpe vasanasīlattā paricāriko “antevāsī”ti vuccatīti āha “paricāriko”ti.",
  "tika-vin12t0:547_0": "506.Dve leḍḍupātāti thāmamajjhimassa purisassa dve leḍḍupātā.",
  "tika-vin12t0:547_1": "Saṅgha…pe…",
  "tika-vin12t0:547_2": "navakammānaṁ atthāya uggaṇhantassa vā uggaṇhāpentassa vā dukkaṭanti yojanā.",
  "tika-vin12t0:547_3": "Avasesanti jātarūparajatato avasesaṁ.",
  "tika-vin12t0:547_4": "Mātukaṇṇapiḷandhanatālapaṇṇampīti mātuyā kaṇṇe piḷandhitatālapaṇṇampi,",
  "tika-vin12t0:547_5": "paṭisāmentassāti sambandho.",
  "tika-vin12t0:548_0": "“Kappiyabhaṇḍaṁ hotī”ti iminā akappiyabhaṇḍaṁ na vaṭṭatīti dasseti.",
  "tika-vin12t0:548_1": "Idanti bhaṇḍaṁ.",
  "tika-vin12t0:548_2": "Palibodhonāmāti attano palibodho nāma.",
  "tika-vin12t0:548_3": "Chandenapīti vaḍḍhakīādīnaṁ chandahetunāpi.",
  "tika-vin12t0:548_4": "Bhayenapīti rājavallabhānaṁ bhayahetunāpi.",
  "tika-vin12t0:548_5": "Balakkārenāti karaṇaṁ kāro,",
  "tika-vin12t0:548_6": "balena kāro balakkāro, tena,",
  "tika-vin12t0:548_7": "balakkāro hutvā pātetvāti attho.",
  "tika-vin12t0:549_0": "Tatthāti mahārāme.",
  "tika-vin12t0:549_1": "Yatthāti yasmiṁ ṭhāne,",
  "tika-vin12t0:549_2": "saṅkā uppajjatīti sambandho.",
  "tika-vin12t0:549_3": "Mahājanasañcaraṇaṭṭhānesūti bahūnaṁ janānaṁ sañcaraṇasaṅkhātesu ṭhānesu.",
  "tika-vin12t0:549_4": "Nagahetabbassa hetuṁ dassetuṁ vuttaṁ “palibodho na hotī”ti.",
  "tika-vin12t0:549_5": "Yasmā palibodho na hoti,",
  "tika-vin12t0:549_6": "tasmā na gahetabbanti adhippāyo.",
  "tika-vin12t0:549_7": "Ekoti eko bhikkhu passatīti sambandho.",
  "tika-vin12t0:549_8": "Okkammāti okkamitvā.",
  "tika-vin12t0:550_0": "Rūpasaddo bhaṇḍapariyāyoti āha “bhaṇḍa”nti.",
  "tika-vin12t0:550_1": "Bhaṇḍaṁ rūpaṁ nāmāti yojanā.",
  "tika-vin12t0:550_2": "Bhaṇḍikanti bhaṇḍena niyuttaṁ puṭakaṁ.",
  "tika-vin12t0:550_3": "Gaṇetvāti gaṇanaṁ katvā.",
  "tika-vin12t0:550_4": "Nimittantīti ettha itisaddo nāmapariyāyo.",
  "tika-vin12t0:550_5": "Lañchanādi nimittaṁ nāmāti hi yojanā.",
  "tika-vin12t0:550_6": "Lañchanādīti ādisaddena nīlapilotikādayo saṅgaṇhāti.",
  "tika-vin12t0:550_7": "Lākhāyāti jatunā.",
  "tika-vin12t0:551_0": "Patirūpā nāma idha lajjikukkuccakāti āha “lajjino kukkuccakā”ti.",
  "tika-vin12t0:551_1": "Thāvaranti jaṅgamā aññaṁ thāvaraṁ.",
  "tika-vin12t0:551_2": "Addhunoti kālassa.",
  "tika-vin12t0:551_3": "Samādapetvāti aññe samādapetvā.",
  "tika-vin12t0:551_4": "Uddissa ariyā tiṭṭhanti,",
  "tika-vin12t0:551_5": "esā ariyāna yācanā”ti vuttanayena yācitvāti attho.",
  "tika-vin12t0:552_0": "507.Ratanasammatanti manussānaṁ upabhogaparibhoganti. Dutiyaṁ.",
  "tika-vin12t0:553_0": "3. Vikālagāmappavisanasikkhāpadaṁ",
  "tika-vin12t0:554_0": "508.",
  "tika-vin12t0:554_1": "Tatiye “tiracchānabhūtaṁ katha”nti iminā “tiracchānakatha”nti padassa tulyanissitasamāsaṁ dasseti.",
  "tika-vin12t0:554_2": "Rājapaṭisaṁyuttanti rājūhi paṭisaṁyuttaṁ.",
  "tika-vin12t0:555_0": "512.",
  "tika-vin12t0:555_1": "Sambahulā bhikkhūti sambandho.",
  "tika-vin12t0:555_2": "Tasmiṁ gāmeti tasmiṁ paṭhamapavisanagāme.",
  "tika-vin12t0:555_3": "Taṁ kammanti taṁ icchitakammaṁ.",
  "tika-vin12t0:555_4": "Antarāti gāmavihārānamantare.",
  "tika-vin12t0:555_5": "Bhummatthe cetaṁ nissakkavacanaṁ.",
  "tika-vin12t0:556_0": "Kulaghare vāti ñātikulaupaṭṭhākakulaghare vā.",
  "tika-vin12t0:556_1": "Telabhikkhāya vāti telayācanatthāya vā.",
  "tika-vin12t0:556_2": "Passeti attano passe samīpeti vuttaṁ hoti.",
  "tika-vin12t0:556_3": "Tenāti gāmamajjhamaggena.",
  "tika-vin12t0:556_4": "Anokkammāti anokkamitvā,",
  "tika-vin12t0:556_5": "apakkamitvāti atthoti. Tatiyaṁ.",
  "tika-vin12t0:557_0": "4. Sūcigharasikkhāpadaṁ",
  "tika-vin12t0:558_0": "517.",
  "tika-vin12t0:558_1": "Catutthe kakārassa padapūraṇabhāvaṁ dassetuṁ vuttaṁ “bhedanameva bhedanaka”nti.",
  "tika-vin12t0:558_2": "Assatthiatthe apaccayoti āha “taṁ assa atthī”ti.",
  "tika-vin12t0:558_3": "Assāti pācittiyassa.",
  "tika-vin12t0:558_4": "Paṭhamaṁ sūcigharaṁ bhinditvā pacchā pācittiyaṁ desetabbanti attho.",
  "tika-vin12t0:558_5": "Araṇidhanuketi araṇiyā dhanuke.",
  "tika-vin12t0:558_6": "Vedhaketi kāyabandhanavedhaketi.",
  "tika-vin12t0:558_7": "Catutthaṁ.",
  "tika-vin12t0:559_0": "5. Mañcasikkhāpadaṁ",
  "tika-vin12t0:560_0": "522.",
  "tika-vin12t0:560_1": "Pañcame chedanameva chedanakaṁ,",
  "tika-vin12t0:560_2": "tamassatthīti chedanakanti atthaṁ sandhāya vuttaṁ “vuttanayamevā”ti.",
  "tika-vin12t0:561_0": "Nikhaṇitvāti pamāṇātirekaṁ nikhaṇitvā.",
  "tika-vin12t0:561_1": "Uttānaṁ vā katvāti heṭṭhupari parivattanaṁ vā katvā.",
  "tika-vin12t0:561_2": "Ṭhapetvāti lambaṇavasena ṭhapetvāti. Pañcamaṁ.",
  "tika-vin12t0:562_0": "6. Tūlonaddhasikkhāpadaṁ",
  "tika-vin12t0:563_0": "526.",
  "tika-vin12t0:563_1": "Chaṭṭhe etthāti mañcapīṭhe.",
  "tika-vin12t0:563_2": "Avanahitabbanti onaddhaṁ,",
  "tika-vin12t0:563_3": "tūlena onaddhaṁ tūlonaddhanti atthopi yujjati.",
  "tika-vin12t0:563_4": "Tūlaṁ pakkhipitvāti mañcapīṭhe cimilikaṁ pattharitvā tassupari tūlaṁ pakkhipitvāti atthoti. Chaṭṭhaṁ.",
  "tika-vin12t0:564_0": "7. Nisīdanasikkhāpadaṁ",
  "tika-vin12t0:565_0": "531.",
  "tika-vin12t0:565_1": "Sattame katthāti kismiṁ khandhake,",
  "tika-vin12t0:565_2": "kismiṁ vatthusmiṁ vā.",
  "tika-vin12t0:565_3": "Hīti saccaṁ.",
  "tika-vin12t0:565_4": "Tatthāti cīvarakkhandhake,",
  "tika-vin12t0:565_5": "paṇītabhojanavatthusmiṁ vā.",
  "tika-vin12t0:565_6": "“Yathā nāmā”ti iminā “seyyathāpī”ti padassa atthaṁ dasseti,",
  "tika-vin12t0:565_7": "“purāṇo cammakāro”ti iminā “purāṇāsikoṭṭho”ti padassa.",
  "tika-vin12t0:565_8": "Cammakāro hi asinā cammaṁ kuṭati chindatīti “asikoṭṭho”ti vuccati.",
  "tika-vin12t0:565_9": "Vatthuppannakālamupanidhāya vuttaṁ “purāṇo”ti.",
  "tika-vin12t0:565_10": "Tamevūpamaṁ pākaṭaṁ karonto āha “yathā hī”ti.",
  "tika-vin12t0:565_11": "Hīti tappākaṭīkaraṇaṁ,",
  "tika-vin12t0:565_12": "taṁ pākaṭaṁ karissāmīti hi attho.",
  "tika-vin12t0:565_13": "Cammakāro kaḍḍhatīti sambandho.",
  "tika-vin12t0:565_14": "Vitthatanti visālaṁ.",
  "tika-vin12t0:565_15": "Sopīti udāyīpi.",
  "tika-vin12t0:565_16": "Taṁ nisīdanaṁ kaḍḍhatīti yojanā.",
  "tika-vin12t0:565_17": "Tenāti kaḍḍhanahetunā.",
  "tika-vin12t0:565_18": "Tanti udāyiṁ.",
  "tika-vin12t0:565_19": "Santhatasadisanti santhatena sadisaṁ.",
  "tika-vin12t0:565_20": "Ekasmiṁ anteti ekasmiṁ koṭṭhāse,",
  "tika-vin12t0:565_21": "phāletvāti sambandhoti. Sattamaṁ.",
  "tika-vin12t0:566_0": "8. Kaṇḍupaṭicchādisikkhāpadaṁ",
  "tika-vin12t0:567_0": "537. Aṭṭhame “katthā”tiādīni vuttanayāneva.",
  "tika-vin12t0:568_0": "539.",
  "tika-vin12t0:568_1": "“Yassā”ti padassa visayaṁ dassetuṁ vuttaṁ “bhikkhuno”ti.",
  "tika-vin12t0:568_2": "“Nābhiyā heṭṭhā”ti iminā nābhiyā adho adhonābhīti vacanatthaṁ dasseti,",
  "tika-vin12t0:568_3": "“jāṇumaṇḍalānaṁ uparī”ti iminā jāṇumaṇḍalānaṁ ubbha ubbhajāṇumaṇḍalanti.",
  "tika-vin12t0:568_4": "Ubbhasaddo hi uparipariyāyo sattamyantanipāto.",
  "tika-vin12t0:568_5": "Kaṇḍukhajjusaddānaṁ vevacanattā vuttaṁ “kaṇḍūti khajjū”ti.",
  "tika-vin12t0:568_6": "Kaṇḍati bhedanaṁ karotīti kaṇḍu.",
  "tika-vin12t0:568_7": "Khajjati byadhanaṁ karotīti khajju.",
  "tika-vin12t0:568_8": "Kesuci potthakesu “kacchū”ti pāṭho atthi,",
  "tika-vin12t0:568_9": "so ayutto.",
  "tika-vin12t0:569_0": "Lohitaṁ tuṇḍaṁ etissāti lohitatuṇḍikā.",
  "tika-vin12t0:569_1": "Piḷayati vibādhayatīti piḷakā.",
  "tika-vin12t0:569_2": "Ā bhuso asuciṁ savati paggharāpetīti assāvoti vacanatthaṁ dassento āha “asucipaggharaṇa”nti.",
  "tika-vin12t0:569_3": "Arisañca bhagandarā ca madhumeho ca.",
  "tika-vin12t0:569_4": "Ādisaddena dunnāmakādayo saṅgaṇhāti.",
  "tika-vin12t0:569_5": "Tattha ari viya īsati abhibhavatīti arisaṁ.",
  "tika-vin12t0:569_6": "Bhagaṁ vuccati vaccamaggaṁ,",
  "tika-vin12t0:569_7": "taṁ darati phāletīti bhagandarā,",
  "tika-vin12t0:569_8": "gūthasamīpe jāto vaṇaviseso.",
  "tika-vin12t0:569_9": "Madhu viya muttādiṁ mihati secatīti madhumeho,",
  "tika-vin12t0:569_10": "so ābādho muttameho sukkameho rattamehoti anekavidho.",
  "tika-vin12t0:569_11": "Thullasaddo mahantapariyāyoti āha “mahā”ti. Aṭṭhamaṁ.",
  "tika-vin12t0:570_0": "9. Vassikasāṭikasikkhāpadaṁ",
  "tika-vin12t0:571_0": "542.",
  "tika-vin12t0:571_1": "Navame vasse vassakāle adhiṭṭhātabbāti vassikā,",
  "tika-vin12t0:571_2": "vassikā ca sā sāṭikā ceti vassikasāṭikāti. Navamaṁ.",
  "tika-vin12t0:572_0": "10. Nandattherasikkhāpadaṁ",
  "tika-vin12t0:573_0": "547.",
  "tika-vin12t0:573_1": "Dasame “catūhi aṅgulehī”ti iminā caturo aṅgulā caturaṅgulāti asamāhāradiguṁ dasseti.",
  "tika-vin12t0:573_2": "Ūnakappamāṇoti bhagavato lāmakapamāṇo.",
  "tika-vin12t0:573_3": "Iminā omakasaddassa lāmakatthaṁ dassetīti daṭṭhabbanti. Dasamaṁ.",
  "tika-vin12t0:574_0": "Ratanavaggo navamo.",
  "tika-vin12t0:575_0": "Iti samantapāsādikāya vinayasaṁvaṇṇanāya",
  "tika-vin12t0:576_0": "Khuddakavaṇṇanāya yojanā samattā.",
  "tika-vin12t0:577_0": "6. Pāṭidesanīyakaṇḍaṁ",
  "tika-vin12t0:578_0": "1. Paṭhamapāṭidesanīyasikkhāpada-atthayojanā",
  "tika-vin12t0:579_0": "Khuddakānaṁ anantarā pāṭidesanīyā ye dhammā saṅgītikārehi ṭhapitā,",
  "tika-vin12t0:579_1": "idāni tesaṁ dhammānaṁ ayaṁ vaṇṇanā bhavatīti yojanā.",
  "tika-vin12t0:580_0": "552.",
  "tika-vin12t0:580_1": "Paṭhamapāṭidesanīye tāva attho evaṁ veditabboti yojanā.",
  "tika-vin12t0:580_2": "Paṭiāgamanakāleti piṇḍāya caraṇaṭṭhānato pakkamitvā,",
  "tika-vin12t0:580_3": "paṭinivattitvā vā āgamanakāle.",
  "tika-vin12t0:580_4": "Sabbevāti ettha niggahītalopavasena sandhi hotīti āha “sabbamevā”ti.",
  "tika-vin12t0:580_5": "“Kampamānā”ti iminā papubbavidhadhātuyā kampanatthaṁ dasseti.",
  "tika-vin12t0:580_6": "Apehīti ettha apapubbaidhātu gatyatthoti āha “apagacchā”ti.",
  "tika-vin12t0:581_0": "553.",
  "tika-vin12t0:581_1": "Paṭidesetabbākāraṁ dasseti anenāti paṭidesetabbākāradassanaṁ.",
  "tika-vin12t0:581_2": "Dvinnaṁ saddānaṁ pariyāyabhāvaṁ dassetuṁ vuttaṁ “rathikāti racchā”ti.",
  "tika-vin12t0:581_3": "Rathassa hitā rathikā.",
  "tika-vin12t0:581_4": "Ṇyapaccaye kate “racchā”ti (moggallāne 4.72 sutte) vuccati.",
  "tika-vin12t0:581_5": "Racchantarena anibbiddhā racchā byūho nāmāti āha “anibbijjhitvā”tiādi.",
  "tika-vin12t0:581_6": "Byūheti sampiṇḍeti jane aññattha gantumapadānavasenāti byūho.",
  "tika-vin12t0:581_7": "Siṅghāṭakaṁ nāma maggasandhīti āha “maggasamodhānaṭṭhāna”nti.",
  "tika-vin12t0:581_8": "Siṅghati maggasamodhānaṁ karoti etthāti siṅghāṭakaṁ.",
  "tika-vin12t0:581_9": "Etesūti rathikādīsu.",
  "tika-vin12t0:581_10": "Eseva nayoti dukkaṭapāṭidesanīye atidisati.",
  "tika-vin12t0:581_11": "Hīti saccaṁ.",
  "tika-vin12t0:581_12": "“Vacanato”ti padaṁ “veditabbo”ti pade ñāpakahetu.",
  "tika-vin12t0:581_13": "Dadamānāya bhikkhuniyā vasenāti yojanā.",
  "tika-vin12t0:581_14": "Etthāti sikkhāpade.",
  "tika-vin12t0:581_15": "Tasmāti yasmā apamāṇaṁ, tasmā.",
  "tika-vin12t0:582_0": "Idanti vacanaṁ vuttanti sambandho. Sambhinne ekarase kālikattayeti yojanā.",
  "tika-vin12t0:583_0": "556.",
  "tika-vin12t0:583_1": "“Dāpetī”ti hetutthakiriyāya kāritakattukāritakammāni dassetuṁ vuttaṁ “aññātikāya aññena kenacī”ti.",
  "tika-vin12t0:583_2": "Aññenāti attanā aññena.",
  "tika-vin12t0:583_3": "“Tāya eva vā bhikkhuniyā aññena vā kenacī”ti padāni “paṭiggahāpetvā”tipade kāritakammānīti. Paṭhamaṁ.",
  "tika-vin12t0:584_0": "2. Dutiyapāṭidesanīyasikkhāpadaṁ",
  "tika-vin12t0:585_0": "558.",
  "tika-vin12t0:585_1": "Dutiye purimasikkhāpadena āpatti antaragharattāti adhippāyo.",
  "tika-vin12t0:585_2": "Iminā sikkhāpadena āpatti bhaveyya vosāsamānattāti adhippāyo.",
  "tika-vin12t0:585_3": "Dentiyā pana neva iminā,",
  "tika-vin12t0:585_4": "na purimena āpatti aññassa bhattattāti adhippāyoti. Dutiyaṁ.",
  "tika-vin12t0:586_0": "3. Tatiyapāṭidesanīyasikkhāpadaṁ",
  "tika-vin12t0:587_0": "562.",
  "tika-vin12t0:587_1": "Tatiye “ubhato”ti ettha karaṇatthe toti āha “dvīhī”ti.",
  "tika-vin12t0:587_2": "“Ubhatopasanna”nti byāsopi samāsopi yuttoyeva,",
  "tika-vin12t0:587_3": "samāse topaccayassa alopo hoti.",
  "tika-vin12t0:587_4": "“Ubhato”tipadassa sarūpaṁ dassetuṁ vuttaṁ “upāsakenapi upāsikāyapī”ti.",
  "tika-vin12t0:587_5": "Kasmā ubhato pasannaṁ hotīti āha “tasmiṁ kirā”tiādi.",
  "tika-vin12t0:587_6": "Yasmā tasmiṁ kule…pe…",
  "tika-vin12t0:587_7": "sotāpannāyeva honti kira,",
  "tika-vin12t0:587_8": "tasmā “ubhatopasanna”nti vuttaṁ hoti.",
  "tika-vin12t0:587_9": "“Sacepī”ti ettha pisaddena asītikoṭidhanato adhikampi sampiṇḍeti.",
  "tika-vin12t0:587_10": "Hāyanassa kāraṇaṁ dasseti “yasmā”tiādinā.",
  "tika-vin12t0:588_0": "569.",
  "tika-vin12t0:588_1": "“Gharato nīharitvā”ti ettha “nīharitvā”ti padassa kammaṁ dassetuṁ vuttaṁ “āsanasālaṁ vā vihāraṁ vā”ti.",
  "tika-vin12t0:588_2": "“Ānetvā”tiiminā nīpubbaharadhātuyā atthaṁ dasseti.",
  "tika-vin12t0:588_3": "Dvāreti attano gehadvāreti. Tatiyaṁ.",
  "tika-vin12t0:589_0": "4. Catutthapāṭidesanīyasikkhāpadaṁ",
  "tika-vin12t0:590_0": "570.",
  "tika-vin12t0:590_1": "Catutthe avaruddhasaddo pariruddhasaddassa pariyāyoti āha “pariruddhā hontī”ti.",
  "tika-vin12t0:590_2": "Āraññakassa senāsanassa parisamantato ruddhā āvutā hontīti attho.",
  "tika-vin12t0:591_0": "573.",
  "tika-vin12t0:591_1": "“Pañcanna”nti niddhāraṇe sāmivacanabhāvañca “yaṁkiñcī”ti niddhāraṇīyena sambandhitabbabhāvañca dassetuṁ vuttaṁ “pañcasu sahadhammikesu yaṁ kiñcī”ti.",
  "tika-vin12t0:591_2": "“Pesetvā khādanīyaṁ bhojanīyaṁ āharissāmī”tiiminā paṭisaṁviditākāradassanaṁ.",
  "tika-vin12t0:591_3": "“Ārāma”nti sāmaññato vuttepi āraññakasenāsanassa ārāmo eva adhippetoti āha “āraññakasenāsanārāmañcā”ti.",
  "tika-vin12t0:591_4": "Tassāti āraññakasenāsanārāmassa.",
  "tika-vin12t0:591_5": "“Kasmā”ti pucchāya “paṭimocanattha”nti visajjanāya sametuṁ sampadānatthe nissakkavacanaṁ kātabbaṁ.",
  "tika-vin12t0:591_6": "Kimatthanti hi attho.",
  "tika-vin12t0:591_7": "Paṭimocanatthanti tadatthe paccattavacanaṁ.",
  "tika-vin12t0:591_8": "Paṭimocanasaṅkhātāya atthāyāti hi attho.",
  "tika-vin12t0:591_9": "Atthasaddo ca payojanavācako.",
  "tika-vin12t0:591_10": "Payojanāyāti hi attho.",
  "tika-vin12t0:591_11": "Atha vā “paṭimocanattha”nti visajjanāyaṁ.",
  "tika-vin12t0:591_12": "“Kasmā”ti pucchāya sametuṁ nissakkatthe paccattavacanaṁ kātabbaṁ.",
  "tika-vin12t0:591_13": "Paṭimocanasaṅkhātā atthāti hi attho.",
  "tika-vin12t0:591_14": "Atthasaddo ca kāraṇavācako.",
  "tika-vin12t0:591_15": "Kāraṇāti hi attho.",
  "tika-vin12t0:591_16": "Evañhi pucchāvisajjanānaṁ pubbāparasamasaṅkhāto vicayo hāro paripuṇṇo hotīti daṭṭhabbaṁ.",
  "tika-vin12t0:591_17": "Amhākanti khādanīyabhojanīyapaṭiharantānaṁ amhākaṁ.",
  "tika-vin12t0:591_18": "Amheti corasaṅkhāte amhe.",
  "tika-vin12t0:592_0": "“Tassā”ti padassatthaṁ dassetuṁ vuttaṁ “etissā yāguyā”ti.",
  "tika-vin12t0:592_1": "Aññānipīti paṭisaṁviditakulato aññānipi kulāni.",
  "tika-vin12t0:592_2": "Tenāti paṭisaṁviditakulena.",
  "tika-vin12t0:592_3": "Kurundivāde yāguyā paṭisaṁviditaṁ katvā yāguṁ aggahetvā pūvādīni āharanti,",
  "tika-vin12t0:592_4": "vaṭṭatīti adhippāyo.",
  "tika-vin12t0:593_0": "575.Ekassāti bhikkhussa.",
  "tika-vin12t0:593_1": "Tassāti paṭisaṁviditabhikkhussa,",
  "tika-vin12t0:593_2": "catunnaṁ vā pañcannaṁ vā bhikkhūnaṁ atthāyāti yojanā.",
  "tika-vin12t0:593_3": "Aññesampīti catupañcabhikkhuto aññesampi.",
  "tika-vin12t0:593_4": "Adhikamevāti paribhuttato atirekameva.",
  "tika-vin12t0:593_5": "Yaṁ panāti khādanīyabhojanīyaṁ pana,",
  "tika-vin12t0:593_6": "yampi khādanīyabhojanīyaṁ vanato āharitvā dentīti yojanā.",
  "tika-vin12t0:593_7": "“Tatthajātaka”nti ettha tasaddassa visayaṁ dassetuṁ vuttaṁ “ārāme”ti.",
  "tika-vin12t0:593_8": "Aññena dinnanti sambandho.",
  "tika-vin12t0:593_9": "Nanti mūlakhādanīyādiṁ.",
  "tika-vin12t0:593_10": "Paṭisaṁviditanti paṭikacceva suṭṭhu jānāpitanti atthoti.",
  "tika-vin12t0:593_11": "Catutthaṁ.",
  "tika-vin12t0:594_0": "Iti samantapāsādikāya vinayasaṁvaṇṇanāya",
  "tika-vin12t0:595_0": "Pāṭidesanīyavaṇṇanāya",
  "tika-vin12t0:596_0": "Yojanā samattā.",
  "tika-vin12t0:597_0": "7. Sekhiyakaṇḍaṁ",
  "tika-vin12t0:598_0": "1. Parimaṇḍalavagga-atthayojanā",
  "tika-vin12t0:599_0": "Sikkhitasikkhena tīsu sikkhāsu catūhi maggehi sikkhitasikkhena tādinā aṭṭhahi lokadhammehi akampiyaṭṭhena tādinā,",
  "tika-vin12t0:599_1": "iṭṭhāniṭṭhesu vā avikāraṭṭhena tādinā bhagavatā yāni sikkhāpadāni “sekhiyānī”ti bhāsitāni,",
  "tika-vin12t0:599_2": "dāni tesampi sikkhāpadānaṁ ayampi vaṇṇanākkamo bhavatīti yojanā.",
  "tika-vin12t0:600_0": "576.Tatthāti sekhiyasikkhāpadesu,",
  "tika-vin12t0:600_1": "attho evaṁ veditabboti yojanā.",
  "tika-vin12t0:600_2": "“Samantato”tiiminā parityūpasaggassatthaṁ dasseti.",
  "tika-vin12t0:600_3": "“Nābhimaṇḍalaṁ jāṇumaṇḍala”nti ettha uddhaṁsaddo ca adhosaddo ca ajjhāharitabboti āha “uddha”ntiādi.",
  "tika-vin12t0:600_4": "Aṭṭhaṅgulamattanti bhāvanapuṁsakaṁ,",
  "tika-vin12t0:600_5": "nivāsetabbanti sambandho.",
  "tika-vin12t0:600_6": "Tatoti aṭṭhaṅgulamattato.",
  "tika-vin12t0:600_7": "Yathā paṭicchannaṁ hoti,",
  "tika-vin12t0:600_8": "evaṁ nivāsentassāti yojanā.",
  "tika-vin12t0:600_9": "Tatridaṁ pamāṇanti tassa nivāsanassa idaṁ pamāṇaṁ.",
  "tika-vin12t0:600_10": "Tādisassāti dīghato muṭṭhipañcakassa tiriyaṁ aḍḍhateyyahatthassa nivāsanassa.",
  "tika-vin12t0:600_11": "Jāṇumaṇḍalaṁ paṭicchādanatthaṁ vaṭṭatīti yojanā.",
  "tika-vin12t0:600_12": "Tatthāti cīvaresu.",
  "tika-vin12t0:600_13": "Na tiṭṭhatīti viraḷattā na tiṭṭhati.",
  "tika-vin12t0:600_14": "Tiṭṭhatīti ghanattā tiṭṭhati.",
  "tika-vin12t0:601_0": "Nivāsentassa cātiettha casaddo avadhāraṇattho,",
  "tika-vin12t0:601_1": "nivāsentassevāti attho.",
  "tika-vin12t0:601_2": "Kevalaṁ evaṁ nivāsentasseva dukkaṭaṁ na hoti,",
  "tika-vin12t0:601_3": "atha kho tathā nivāsentassāpi dukkaṭamevāti yojanā.",
  "tika-vin12t0:601_4": "Ye pana nivāsanadosāti sambandho.",
  "tika-vin12t0:601_5": "Aññeti purato ca pacchato ca olambetvā nivasanato aññe.",
  "tika-vin12t0:601_6": "Te sabbeti sabbe te nivāsanadosā.",
  "tika-vin12t0:601_7": "Etthāti imasmiṁ vibhaṅge.",
  "tika-vin12t0:601_8": "Tatthevāti khandhakeyeva.",
  "tika-vin12t0:602_0": "Asañcicca nivāsentassa anāpattīti sambandho.",
  "tika-vin12t0:602_1": "Eseva nayo “asatiyā”ti etthāpi.",
  "tika-vin12t0:602_2": "Ajānantassāti ettha ajānanaṁ duvidhaṁ nivāsanavattassa ajānanaṁ,",
  "tika-vin12t0:602_3": "ārūḷhorūḷhabhāvassa ajānananti.",
  "tika-vin12t0:602_4": "Tattha ārūḷhorūḷhabhāvassa ajānanaṁ sandhāya vuttaṁ “ajānantassā”ti dassento āha “ajānantassāti etthā”tiādi.",
  "tika-vin12t0:602_5": "Hīti saccaṁ.",
  "tika-vin12t0:602_6": "Tassāti nivāsanavattassa.",
  "tika-vin12t0:602_7": "Assāti bhikkhuno.",
  "tika-vin12t0:602_8": "Taṁ panāti āpattito amokkhanaṁ pana.",
  "tika-vin12t0:602_9": "Tasmāti yasmā yujjati, tasmā.",
  "tika-vin12t0:602_10": "Yoti bhikkhu.",
  "tika-vin12t0:602_11": "Kurundiyaṁ vuttanti sambandho.",
  "tika-vin12t0:602_12": "Sukkhā jaṅghā imassāti sukkhajaṅgho.",
  "tika-vin12t0:602_13": "Mahantaṁ piṇḍikamaṁsaṁ imassāti mahāpiṇḍikamaṁso.",
  "tika-vin12t0:602_14": "Tassāti bhikkhussa.",
  "tika-vin12t0:603_0": "Vaṇoti aru.",
  "tika-vin12t0:603_1": "Tañhi vaṇati gattavicuṇṇanaṁ karotīti vaṇoti vuccati.",
  "tika-vin12t0:603_2": "Vāḷamigā vā corā vāti ettha vāsaddo avuttasampiṇḍanattho,",
  "tika-vin12t0:603_3": "tena aññāpi udakacikkhallādayo āpadā saṅgayhanti.",
  "tika-vin12t0:604_0": "577.Idhāti imasmiṁ vibhaṅge,",
  "tika-vin12t0:604_1": "sikkhāpade vā.",
  "tika-vin12t0:604_2": "Ubho kaṇṇeti purato ca pacchato ca niggate dve kaṇṇe.",
  "tika-vin12t0:604_3": "Avisesenāti “antaraghare”ti ca “ārāme”ti ca visesaṁ akatvā sāmaññena.",
  "tika-vin12t0:604_4": "Vihārepīti saṅghasannipātabuddhupaṭṭhānatherupaṭṭhānādikālaṁ sandhāya vuttaṁ.",
  "tika-vin12t0:605_0": "578.",
  "tika-vin12t0:605_1": "Kāyekadese kāyasaddo vattatīti āha “jāṇumpi urampī”ti.",
  "tika-vin12t0:605_2": "“Na sīsaṁ pārutenā”tiiminā “suppaṭicchannenā”tipadassa atibyāpitadosaṁ paṭikkhipati.",
  "tika-vin12t0:605_3": "Gaṇṭhikanti pāso.",
  "tika-vin12t0:605_4": "So hi gantheti bandhatīti vā,",
  "tika-vin12t0:605_5": "gantheti bandhati etthāti vā katvā ganthikoti vuccati.",
  "tika-vin12t0:605_6": "Nthakārassa vāṇṭhakāre kate gaṇṭhiko,",
  "tika-vin12t0:605_7": "taṁ gaṇṭhikaṁ paṭimuñcitvā.",
  "tika-vin12t0:605_8": "Ubho kaṇṇeti cīvarassa dve koṇe.",
  "tika-vin12t0:605_9": "Galavāṭakatoti ettha galoti kaṇṭho.",
  "tika-vin12t0:605_10": "So hi khajjabhojjaleyyapeyyasaṅkhātaṁ catubbidhaṁ asanaṁ galati panno hutvā kucchiyaṁ patati itoti galoti vuccati.",
  "tika-vin12t0:605_11": "Āvāṭoyeva khuddakaṭṭhena āvāṭako,",
  "tika-vin12t0:605_12": "khuddakatthe ko.",
  "tika-vin12t0:605_13": "Gale ṭhito āvāṭako galavāṭako.",
  "tika-vin12t0:605_14": "Akārato hi ākārassa lopo “papa”ntiādīsu viya.",
  "tika-vin12t0:605_15": "Ettha hi paāpanti padacchedo,",
  "tika-vin12t0:605_16": "akārato ākārassa ca lopo.",
  "tika-vin12t0:605_17": "Pavaddhaṁ āpaṁ papaṁ,",
  "tika-vin12t0:605_18": "mahantaṁ udakanti attho.",
  "tika-vin12t0:605_19": "Sīsaṁ vivaritvāti sambandho.",
  "tika-vin12t0:606_0": "579. Vāsaṁ upagatoti vā vāsena upagatoti vā atthaṁ paṭikkhipanto āha “vāsatthāya upagatassā”ti.",
  "tika-vin12t0:607_0": "580. Hatthapāde akīḷanto susaṁvuto nāmāti dassento āha “hatthaṁ vā pādaṁ vā akīḷāpento”ti.",
  "tika-vin12t0:608_0": "582.Okkhittacakkhūti ettha osaddo heṭṭhāpariyāyoti āha “heṭṭhā khittacakkhū”ti.",
  "tika-vin12t0:608_1": "“Hutvā”tiiminā kiriyāvisesanabhāvaṁ dasseti.",
  "tika-vin12t0:608_2": "Yugayuttakoti yuge yuttako.",
  "tika-vin12t0:608_3": "Damiyitthāti danto.",
  "tika-vin12t0:608_4": "Ābhuso jānāti kāraṇākāraṇanti ājāneyyo.",
  "tika-vin12t0:608_5": "Ettakanti catuhatthapamāṇaṁ.",
  "tika-vin12t0:608_6": "Yo gacchati,",
  "tika-vin12t0:608_7": "assa bhikkhuno dukkaṭā āpatti hotīti yojanā.",
  "tika-vin12t0:608_8": "“Parissayabhāva”nti ca “parissayābhāva”nti ca dve pāṭhā yujjantiyeva.",
  "tika-vin12t0:609_0": "584.Itthambhūtalakkhaṇeti imaṁ pakāraṁ itthaṁ cīvarukkhipanaṁ,",
  "tika-vin12t0:609_1": "bhavati gacchatīti bhūto, bhikkhu.",
  "tika-vin12t0:609_2": "Lakkhīyati anenāti lakkhaṇaṁ, cīvaraṁ.",
  "tika-vin12t0:609_3": "Itthaṁ bhūto itthambhūto,",
  "tika-vin12t0:609_4": "tassa lakkhaṇaṁ itthambhūtalakkhaṇaṁ, tasmiṁ.",
  "tika-vin12t0:609_5": "Karaṇavacanaṁ daṭṭhabbanti yojanā.",
  "tika-vin12t0:609_6": "Itthambhūtalakkhaṇaṁ nāma kiriyāvisesanassa sabhāvoti āha “ekato vā…pe…",
  "tika-vin12t0:609_7": "hutvāti attho”ti.",
  "tika-vin12t0:609_8": "Antoindakhīlatoti gāmassa antoindakhīlatoti.",
  "tika-vin12t0:609_9": "Paṭhamo vaggo.",
  "tika-vin12t0:610_0": "2. Ujjagghikavagga-atthayojanā",
  "tika-vin12t0:611_0": "586.",
  "tika-vin12t0:611_1": "Uccāsaddaṁ katvā jagghanaṁ hasanaṁ ujjaggho,",
  "tika-vin12t0:611_2": "soyeva ujjagghikā, tāya.",
  "tika-vin12t0:611_3": "Iti imamatthaṁ dassento āha “mahāhasitaṁ hasanto”ti.",
  "tika-vin12t0:611_4": "Etthāti “ujjagghikāyā”tipade.",
  "tika-vin12t0:612_0": "588.Kittāvatāti kittakena pamāṇena,",
  "tika-vin12t0:612_1": "evaṁ nisinnesu theresūti sambandho,",
  "tika-vin12t0:612_2": "niddhāraṇe cetaṁ bhummavacanaṁ.",
  "tika-vin12t0:612_3": "Vavatthapetīti idañcīdañca kathetīti vavatthapeti.",
  "tika-vin12t0:612_4": "Ettāvatāti ettakena pamāṇena.",
  "tika-vin12t0:613_0": "590.",
  "tika-vin12t0:613_1": "Niccalaṁ katvā kāyassa ujuṭṭhapanaṁ kāyapaggaho nāmāti āha “niccalaṁ katvā”tiādi.",
  "tika-vin12t0:613_2": "Eseva nayo bāhupaggahasīsapaggahesupīti.",
  "tika-vin12t0:613_3": "Dutiyo vaggo.",
  "tika-vin12t0:614_0": "3. Khambhakatavagga-atthayojanā",
  "tika-vin12t0:615_0": "596.",
  "tika-vin12t0:615_1": "Khambho kato yenāti khambhakato.",
  "tika-vin12t0:615_2": "Khambhoti ca paṭibaddho.",
  "tika-vin12t0:615_3": "Kattha paṭibaddhoti āha “kaṭiyaṁ hatthaṁ ṭhapetvā”ti.",
  "tika-vin12t0:615_4": "Sasīsaṁ avaguṇṭhayati pariveṭhatīti oguṇṭhitoti āha “sasīsaṁ pāruto”ti.",
  "tika-vin12t0:616_0": "600.",
  "tika-vin12t0:616_1": "Uddhaṁ ekā koṭi imissā gamanāyāti ukkuṭikāti dassento āha “ukkuṭikā vuccatī”tiādi.",
  "tika-vin12t0:616_2": "Etthāti “ukkuṭikāyā”tipade.",
  "tika-vin12t0:617_0": "601.",
  "tika-vin12t0:617_1": "Hatthapallatthīkadussapallatthīkesu dvīsu dussapallatthike āyogapallatthīkāpi saṅgahaṁ gacchatīti āha “āyogapallatthikāpi dussapallatthikā evā”ti.",
  "tika-vin12t0:618_0": "602. Satiyā upaṭṭhānaṁ sakkaccanti āha “satiṁupaṭṭhapetvā”ti.",
  "tika-vin12t0:619_0": "603.Piṇḍapātaṁ dentepīti piṇḍapātaṁ patte pakkhipantepi.",
  "tika-vin12t0:619_1": "Patte saññā pattasaññā,",
  "tika-vin12t0:619_2": "sā assatthīti pattasaññī.",
  "tika-vin12t0:619_3": "“Katvā” tiiminā kiriyāvisesanabhāvaṁ dasseti.",
  "tika-vin12t0:620_0": "604.Samasūpakaṁ piṇḍapātanti ettha sūpapiṇḍapātānaṁ samaupaḍḍhabhāvaṁ āsaṅkā bhaveyyāti āha “samasūpako nāmā”tiādi.",
  "tika-vin12t0:620_1": "Yatthāti piṇḍapāte.",
  "tika-vin12t0:620_2": "Bhattassa catutthabhāgapamāṇo sūpo hoti,",
  "tika-vin12t0:620_3": "so piṇḍapāto samasūpako nāmāti yojanā.",
  "tika-vin12t0:620_4": "Oloṇī ca sākasūpeyyañca maccharaso ca maṁsaraso cāti dvando.",
  "tika-vin12t0:620_5": "Tattha oloṇīti ekā byañjanavikati.",
  "tika-vin12t0:620_6": "Sākasūpeyyanti sūpassa hitaṁ sūpeyyaṁ,",
  "tika-vin12t0:620_7": "sākameva sūpeyyaṁ sākasūpeyyaṁ.",
  "tika-vin12t0:620_8": "Iminā sabbāpi sākasūpeyyabyañjanavikati gahitā.",
  "tika-vin12t0:620_9": "Maccharasamaṁsarasādīnīti ettha ādisaddena avasesā sabbāpi byañjanavikati saṅgahitā.",
  "tika-vin12t0:620_10": "Taṁ sabbaṁ rasānaṁ raso rasarasoti katvā “rasaraso”ti vuccati.",
  "tika-vin12t0:621_0": "605.",
  "tika-vin12t0:621_1": "Samapuṇṇaṁ samabharitanti vevacanameva.",
  "tika-vin12t0:621_2": "Thūpaṁ kato thūpīkatoti atthaṁ dassento āha “thūpīkato nāmā”tiādi.",
  "tika-vin12t0:622_0": "Tatthāti “thūpīkata”ntiādivacane.",
  "tika-vin12t0:622_1": "Tesanti abhayattheratipiṭakacūḷanāgattherānaṁ.",
  "tika-vin12t0:622_2": "Iti pucchiṁsu,",
  "tika-vin12t0:622_3": "tesañca therānaṁ vādaṁ ārocesunti yojanā.",
  "tika-vin12t0:622_4": "Theroti cūḷasumanatthero.",
  "tika-vin12t0:622_5": "Etassāti tipiṭakacūḷanāgattherassa.",
  "tika-vin12t0:622_6": "Sattakkhattunti satta vāre.",
  "tika-vin12t0:622_7": "Kutoti kassācariyassa santikā.",
  "tika-vin12t0:622_8": "Tasmāti yasmā yāvakālikena paricchinno, tasmā.",
  "tika-vin12t0:622_9": "Āmisajātikaṁ yāgubhattaṁ vā phalāphalaṁ vāti yojanā.",
  "tika-vin12t0:622_10": "Tañca khoti tañca samatitthikaṁ.",
  "tika-vin12t0:622_11": "Itarena panāti nādhiṭṭhānupagena pattena pana.",
  "tika-vin12t0:622_12": "Yaṁ pūvaucchukhaṇḍaphalāphalādi heṭṭhā orohati,",
  "tika-vin12t0:622_13": "taṁ pūvaucchukhaṇḍaphalāphalādīti yojanā.",
  "tika-vin12t0:622_14": "Pūvavaṭaṁsakoti ettha vaṭaṁsakoti uttaṁso.",
  "tika-vin12t0:622_15": "So hi uddhaṁ tasīyate alaṅkarīyateti vaṭaṁsoti vuccati ukārassa vakāraṁ,",
  "tika-vin12t0:622_16": "takārassa ca ṭakāraṁ katvā,",
  "tika-vin12t0:622_17": "soyeva vaṭaṁsako,",
  "tika-vin12t0:622_18": "muddhani pilandhito eko alaṅkāraviseso.",
  "tika-vin12t0:622_19": "Pūvameva taṁsadisattā pūvavaṭaṁsako, taṁ.",
  "tika-vin12t0:622_20": "Pupphavaṭaṁsako ca takkolakaṭukaphalādivaṭaṁsako cāti dvando, te.",
  "tika-vin12t0:623_0": "Idhāti imasmiṁ sikkhāpade.",
  "tika-vin12t0:623_1": "Nanu sabbathūpīkatesu paṭiggahaṇassa akappiyattā paribhuñjanampi na vaṭṭatīti āha “sabbattha panā”tiādi.",
  "tika-vin12t0:623_2": "Tattha sabbatthāti sabbesu thūpīkatesūti.",
  "tika-vin12t0:623_3": "Tatiyo vaggo.",
  "tika-vin12t0:624_0": "4. Sakkaccavagga-atthayojanā",
  "tika-vin12t0:625_0": "608.Tattha tatthāti tasmiṁ tasmiṁ ṭhāne. Odhinti avadhiṁ mariyādaṁ.",
  "tika-vin12t0:626_0": "610.Thūpakatoti thūpameva thūpakaṁ, tato thūpakatoti dassento āha “matthakato”ti.",
  "tika-vin12t0:627_0": "611.Māghātasamayādīsūti “pāṇe mā ghātethā”ti rājāno bheriṁ carāpenti etthāti māghāto,",
  "tika-vin12t0:627_1": "soyeva samayo māghātasamayo.",
  "tika-vin12t0:627_2": "Ādisaddena aññaṁ paṭicchannakāraṇaṁ gahetabbaṁ.",
  "tika-vin12t0:628_0": "615.Tesanti mayūraṇḍakukkuṭaṇḍānanti. Catuttho vaggo.",
  "tika-vin12t0:629_0": "5. Kabaḷavagga-atthayojanā",
  "tika-vin12t0:630_0": "617.",
  "tika-vin12t0:630_1": "“Mukhadvāra”nti kammassa “anāhaṭe”ti ca “vivarissāmī”ti ca dvīsu kiriyāsu sambandhabhāvaṁ dassetuṁ vuttaṁ “anāharite mukhadvāra”nti.",
  "tika-vin12t0:631_0": "618.Sakalaṁ hatthanti pañcaṅguliṁ sandhāya vuttaṁ.",
  "tika-vin12t0:632_0": "619.Sakabaḷenāti ettha kabaḷasaddena vacanassa aparipuṇṇakāraṇaṁ sabbampi gahetabbaṁ.",
  "tika-vin12t0:633_0": "620.Piṇḍukkhepakantiādīsu vicchatthe kapaccayoti āha “piṇḍaṁ ukkhipitvā ukkhipitvā”ti.",
  "tika-vin12t0:633_1": "Tvāsaddena kiriyāvisesanabhāvaṁ dasseti.",
  "tika-vin12t0:634_0": "624. “Avakiritvā”ti iminā sitthāvakārakanti ettha avapubbo kiradhātuyeva, na karadhātūti dasseti.",
  "tika-vin12t0:635_0": "626.“Capucapū”ti evaṁ saddanti “capucapū”ti evaṁ anukaraṇaravanti. Pañcamo vaggo.",
  "tika-vin12t0:636_0": "6. Surusuruvagga-atthayojanā",
  "tika-vin12t0:637_0": "627.“Surusurū”ti evaṁ saddanti “surusurū”ti evaṁ anukaraṇaravaṁ.",
  "tika-vin12t0:637_1": "Davanaṁ kīḷananti iminā vacanatthena parihāso davo nāmāti āha “davoti parihāsavacana”nti.",
  "tika-vin12t0:637_2": "Tanti so davo.",
  "tika-vin12t0:637_3": "Liṅgavipallāso hesa.",
  "tika-vin12t0:637_4": "Na kātabbaṁ na kātabboti sambandho.",
  "tika-vin12t0:637_5": "Silakabuddhoti silāya kato,",
  "tika-vin12t0:637_6": "silena niyutto vā buddho.",
  "tika-vin12t0:637_7": "Apaṭibuddhoti apaṭividdho buddho,",
  "tika-vin12t0:637_8": "parihāsavacanametaṁ.",
  "tika-vin12t0:637_9": "Godhammoti gunnaṁ dhammo.",
  "tika-vin12t0:637_10": "Ajadhammoti ajānaṁ dhammo.",
  "tika-vin12t0:637_11": "Migasaṅghoti migānaṁ saṅgho.",
  "tika-vin12t0:637_12": "Pasusaṅghoti pasūnaṁ saṅgho.",
  "tika-vin12t0:638_0": "628. “Bhuñjantenā”ti padaṁ “nillehitu”nti pade bhāvakattā.",
  "tika-vin12t0:639_0": "631.Evaṁnāmaketi “kokanuda”nti evaṁ nāmaṁ assa pāsādassāti evaṁnāmako, pāsādo, tasmiṁ.",
  "tika-vin12t0:639_1": "“Padumasaṇṭhāno”ti iminā pāsādassa sadisūpacārena “kokanudo”ti nāmalabhanaṁ dasseti.",
  "tika-vin12t0:639_2": "Tenāti padumasaṇṭhānattā.",
  "tika-vin12t0:639_3": "Assāti pāsādassa.",
  "tika-vin12t0:639_4": "Puggalikampīti parapuggalasantakaṁ gahetabbaṁ “attano santakampī”ti attapuggalasantakassa visuṁ gayhamānattā.",
  "tika-vin12t0:639_5": "Saṅkhampīti pānīyasaṅkhampi.",
  "tika-vin12t0:639_6": "Sarāvampīti pānīyasarāvampi.",
  "tika-vin12t0:639_7": "Thālakampīti pānīyathālakampi.",
  "tika-vin12t0:640_0": "632.",
  "tika-vin12t0:640_1": "“Uddharitvā”ti sāmaññato vuttavacanassa kammāpādānāni dassetuṁ vuttaṁ “sitthāni udakato”ti.",
  "tika-vin12t0:640_2": "Bhinditvāti cuṇṇavicuṇṇāni katvā.",
  "tika-vin12t0:640_3": "Bahīti antaragharato bahi.",
  "tika-vin12t0:641_0": "634.Setacchattanti ettha setasaddo paṇḍarapariyāyoti āha “paṇḍaracchatta”nti.",
  "tika-vin12t0:641_1": "Vatthapaliguṇṭhitanti vatthehi samantato veṭhitaṁ.",
  "tika-vin12t0:641_2": "Setaṁ chattaṁ setacchattaṁ.",
  "tika-vin12t0:641_3": "Kiḷañjehi kataṁ chattaṁ kiḷañjacchattaṁ.",
  "tika-vin12t0:641_4": "Paṇṇehi kataṁ chattaṁ paṇṇacchattaṁ.",
  "tika-vin12t0:641_5": "Maṇḍalena baddhaṁ maṇḍalabaddhaṁ.",
  "tika-vin12t0:641_6": "Salākāhi baddhaṁ salākabaddhaṁ.",
  "tika-vin12t0:641_7": "Tānīti tīṇi chattāni.",
  "tika-vin12t0:641_8": "Hīti saccaṁ.",
  "tika-vin12t0:641_9": "Yampi ekapaṇṇacchattanti yojanā.",
  "tika-vin12t0:641_10": "Etesūti tīsu chattesu.",
  "tika-vin12t0:641_11": "Assāti yassa kassaci gahaṭṭhassa vā pabbajitassa vā.",
  "tika-vin12t0:641_12": "Soti yo koci gahaṭṭho vā pabbajito vā.",
  "tika-vin12t0:641_13": "Chattapādukāya vāti chattadaṇḍanikkhepanāya pādukāya vā.",
  "tika-vin12t0:641_14": "Etthāti imasmiṁ sikkhāpade.",
  "tika-vin12t0:642_0": "635.Majjhimassāti pamāṇamajjhimassa.",
  "tika-vin12t0:642_1": "“Catuhatthappamāṇo”tiiminā catuhatthato ūnātireko daṇḍo na daṇḍo nāmāti dasseti.",
  "tika-vin12t0:642_2": "Daṇḍo pāṇimhi assāti vacanatthaṁ atidisanto āha “vuttanayenevā”ti.",
  "tika-vin12t0:643_0": "636.“Satthapāṇimhī”ti ettha asi eva adhippetoti āha “asi”nti. Asinti khaggaṁ.",
  "tika-vin12t0:644_0": "637.",
  "tika-vin12t0:644_1": "“Āvudhaṁ nāma cāpo kodaṇḍo”ti pāḷiyaṁ vuttavacanaṁ upalakkhaṇamevāti dassento āha “āvudhapāṇissāti etthā”tiādi.",
  "tika-vin12t0:644_2": "Sabbāpi dhanuvikati āvudhanti veditabbāti yojanā.",
  "tika-vin12t0:644_3": "Yathā asiṁ sannahitvā ṭhito satthapāṇīti saṅkhyaṁ na gacchati,",
  "tika-vin12t0:644_4": "evaṁ dhanuṁ kaṇṭhe paṭimukko āvudhapāṇīti āha “sace panā”tiādi,",
  "tika-vin12t0:644_5": "iminā āvudho pāṇinā gahitoyeva āvudhapāṇi nāmāti dassetīti.",
  "tika-vin12t0:644_6": "Chaṭṭho vaggo.",
  "tika-vin12t0:645_0": "7. Pādukavagga-atthayojanā",
  "tika-vin12t0:646_0": "638.Aṅgulantaranti pādaṅgulavivaraṁ.",
  "tika-vin12t0:646_1": "Pādukanti upāhanaviseso.",
  "tika-vin12t0:646_2": "So hi pajjate imāyāti pādukāti vuccati,",
  "tika-vin12t0:646_3": "sā bahupaṭalā cammamayā vā hoti kaṭṭhamayā vā.",
  "tika-vin12t0:646_4": "Paṭimuñcitvāti pādukaṁ paṭimuñcītvā.",
  "tika-vin12t0:647_0": "640.",
  "tika-vin12t0:647_1": "Dvīhi janehi gahitoti sambandho.",
  "tika-vin12t0:647_2": "Vaṁsenāti veṇunā,",
  "tika-vin12t0:647_3": "yāne nisinnoti sambandho.",
  "tika-vin12t0:647_4": "Visaṅkharitvāti vipattiṁ karitvā.",
  "tika-vin12t0:647_5": "Dvepīti dhammakathikadhammapaṭiggāhakasaṅkhātā ubhopi janā.",
  "tika-vin12t0:647_6": "Vaṭṭatīti desetuṁ vaṭṭati.",
  "tika-vin12t0:648_0": "641.Sayanagatassāti sayanaṁ gatassa,",
  "tika-vin12t0:648_1": "sayane nipannassāti attho.",
  "tika-vin12t0:648_2": "Nipannassa desetuṁ na vaṭṭatīti sambandho.",
  "tika-vin12t0:649_0": "642.",
  "tika-vin12t0:649_1": "Tīsu pallatthikāsu yāya kāyaci pallatthikāya nisinnassa dhammaṁ desetuṁ na vaṭṭatīti dassento āha “pallatthikāyā”tiādi.",
  "tika-vin12t0:650_0": "643. Yathā veṭhiyamāne kesanto na dissati, evaṁ veṭhitasīsassāti yojanā.",
  "tika-vin12t0:651_0": "647.",
  "tika-vin12t0:651_1": "Chapakasaddassa ca caṇḍālasaddassa ca vevacanattā vuttaṁ “caṇḍālassā”ti.",
  "tika-vin12t0:651_2": "Caṇḍālo hi saṁ sunakhaṁ pacatīti chapakoti vuccati sakārassa chakāraṁ katvā.",
  "tika-vin12t0:651_3": "Chapakassa esā chapakī,",
  "tika-vin12t0:651_4": "caṇḍālabhariyā.",
  "tika-vin12t0:651_5": "Yatrāti ettha trapaccayo paccatte hotīti āha “yo hi nāmā”ti.",
  "tika-vin12t0:651_6": "Yo rājā ucce āsane nisīditvā mantaṁ pariyāpuṇissati nāma,",
  "tika-vin12t0:651_7": "ayaṁ rājā yāva ativiya adhammikoti vuttaṁ hoti.",
  "tika-vin12t0:651_8": "“Sabbamida”nti ayaṁ saddo liṅgavipallāsoti āha “sabbo aya”nti.",
  "tika-vin12t0:651_9": "“Loko”ti iminā idhasaddassa visayaṁ dasseti.",
  "tika-vin12t0:651_10": "Carimasaddo antimapariyāyo.",
  "tika-vin12t0:651_11": "Antimoti ca lāmako.",
  "tika-vin12t0:651_12": "Lāmakoti ca nāma idha vipattīti āha “saṅkara”nti.",
  "tika-vin12t0:651_13": "Saṅkaranti vipattiṁ.",
  "tika-vin12t0:651_14": "“Nimmariyādo”ti iminā “saṅkaraṁ gato”ti padānaṁ adhippāyatthaṁ dasseti.",
  "tika-vin12t0:651_15": "Carimaṁ gataṁ carimagataṁ,",
  "tika-vin12t0:651_16": "sabbo ayaṁ loko carimagatoti attho.",
  "tika-vin12t0:651_17": "Idha ca jātake ca kesuci potthakesu “camarikata”nti pāṭho atthi,",
  "tika-vin12t0:651_18": "so ayuttoyeva.",
  "tika-vin12t0:651_19": "Tatthevāti ambarukkhamūleyeva.",
  "tika-vin12t0:651_20": "Tesanti rājabrāhmaṇānaṁ.",
  "tika-vin12t0:652_0": "Tatthāti tissaṁ gāthāyaṁ.",
  "tika-vin12t0:652_1": "Pāḷiyāti attano ācārapakāsakaganthasaṅkhātāya pāḷiyā.",
  "tika-vin12t0:652_2": "Na passareti ettha resaddo antissa kāriyoti āha “na passantī”ti.",
  "tika-vin12t0:652_3": "Yo cāyanti yo ca ayaṁ.",
  "tika-vin12t0:652_4": "Ayaṁsaddo padālaṅkāramatto,",
  "tika-vin12t0:652_5": "brāhmaṇoti attho.",
  "tika-vin12t0:652_6": "Adhīyatīti ajjhāyati,",
  "tika-vin12t0:652_7": "sikkhatīti attho.",
  "tika-vin12t0:653_0": "Tatoti bodhisattena vuttagāthāto paranti sambandho.",
  "tika-vin12t0:653_1": "Tassāti gāthāya.",
  "tika-vin12t0:653_2": "Bhoti bodhisattaṁ āmanteti.",
  "tika-vin12t0:653_3": "“Bhutto”ti padassa kammavācakabhāvamāvikātuṁ vuttaṁ “mayā”ti.",
  "tika-vin12t0:653_4": "Assāti odanassa.",
  "tika-vin12t0:653_5": "Iminā suci parisuddhaṁ maṁsaṁ sucimaṁsaṁ,",
  "tika-vin12t0:653_6": "tena upasecanamassāti sucimaṁsūpasecanoti bāhiratthasamāsaṁ dasseti.",
  "tika-vin12t0:653_7": "Dhammeti ācāradhamme.",
  "tika-vin12t0:653_8": "Baddho hutvāti thaddho hutvā,",
  "tika-vin12t0:653_9": "ayameva vā pāṭho.",
  "tika-vin12t0:653_10": "Vaṇṇasaddassa saṇṭhānādike aññe atthe paṭikkhipituṁ vuttaṁ “pasattho”ti.",
  "tika-vin12t0:653_11": "Thomitoti tasseva vevacanaṁ.",
  "tika-vin12t0:654_0": "Athāti anantare.",
  "tika-vin12t0:654_1": "Nanti brāhmaṇaṁ.",
  "tika-vin12t0:654_2": "Tassāti gāthādvayassa.",
  "tika-vin12t0:654_3": "Brāhmaṇāti purohitaṁ ālapati.",
  "tika-vin12t0:654_4": "Sampatīti sandīṭṭhike.",
  "tika-vin12t0:654_5": "“Yā vutti vinipātena,",
  "tika-vin12t0:654_6": "adhammacaraṇena vā”ti padānaṁ sambandhaṁ dassetuṁ vuttaṁ “nippajjatī”ti.",
  "tika-vin12t0:655_0": "Mahābrahmeti ettha brahmasaddo brāhmaṇavācakoti āha “mahābrāhmaṇā”ti.",
  "tika-vin12t0:655_1": "Aññepīti rājabrāhmaṇehi aparepi.",
  "tika-vin12t0:655_2": "“Pacantī”ti vutte avinābhāvato “bhuñjantī”ti atthopi gahetabboti āha “pacanti ceva bhuñjanti cā”ti.",
  "tika-vin12t0:655_3": "“Na kevala”ntiādinā aññepīti ettha pisaddassa sampiṇḍanatthaṁ dasseti,",
  "tika-vin12t0:655_4": "tvaṁ ācarissasīti sambandho.",
  "tika-vin12t0:655_5": "Puna tvanti taṁ,",
  "tika-vin12t0:655_6": "upayogatthe cetaṁ paccattavacanaṁ,",
  "tika-vin12t0:655_7": "“mā bhidā”tiiminā sambandhitabbaṁ.",
  "tika-vin12t0:655_8": "“Pāsāṇo”tiiminā asmasaddo pāsāṇapariyāyoti dasseti.",
  "tika-vin12t0:655_9": "Tenāti bhindanahetunā.",
  "tika-vin12t0:656_0": "648. Attano kaṅkhāṭhānassa pucchanaṁ sandhāya vuttaṁ “na kathetabba”nti.",
  "tika-vin12t0:657_0": "649.Samadhurenāti samaṁ dhurena, samaṁ mukhenāti attho.",
  "tika-vin12t0:658_0": "652.",
  "tika-vin12t0:658_1": "Yaṁ mūlaṁ vā yā sākhā vā gacchatīti yojanā.",
  "tika-vin12t0:658_2": "Khandheti rukkhassa khandhe.",
  "tika-vin12t0:658_3": "Nikkhamatīti uccārapassāvo nikkhamati.",
  "tika-vin12t0:658_4": "Tiṇaṇḍupakanti tiṇena kataṁ,",
  "tika-vin12t0:658_5": "tiṇamayaṁ vā aṇḍupakaṁ.",
  "tika-vin12t0:658_6": "Etthāti uccārapassāvakheḷesu.",
  "tika-vin12t0:659_0": "653. Adhippetaudakaṁ dassetuṁ vuttaṁ “paribhogaudakamevā”ti. Sattamo vaggo.",
  "tika-vin12t0:660_0": "Etthāti sekhiyesu. Sūpabyañjanapaṭicchādaneti sūpabyañjane odanena paṭicchādeti. Samattā sekhiyā.",
  "tika-vin12t0:661_0": "8. Sattādhikaraṇasamatha-atthayojanā",
  "tika-vin12t0:662_0": "655.",
  "tika-vin12t0:662_1": "Saṅkhyaṁ paricchijjatīti saṅkhyāparicchedo.",
  "tika-vin12t0:662_2": "Tesanti catubbidhānamadhikaraṇānaṁ.",
  "tika-vin12t0:662_3": "Tassāti tesaṁ khandhakaparivārānaṁ.",
  "tika-vin12t0:662_4": "Tatthevāti tesu eva khandhakaparivāresu.",
  "tika-vin12t0:662_5": "Sabbatthāti sabbesu sikkhāpadesūti.",
  "tika-vin12t0:663_0": "Iti samantapāsādikāya vinayasaṁvaṇṇanāya",
  "tika-vin12t0:664_0": "Bhikkhuvibhaṅgavaṇṇanāya yojanā samattā.",
  "tika-vin12t0:665_0": "Jādilañchitanāmena nekānaṁ vācito mayā.",
  "tika-vin12t0:666_0": "Sādhuṁ mahāvibhaṅgassa, samatto yojanānayoti."
}