{
  "anya-e0902n:6_0": "Namo tassa bhagavato arahato sammāsambuddhassa",
  "anya-e0902n:7_0": "Suttantapiṭaka",
  "anya-e0902n:8_0": "Majjhimanikāya",
  "anya-e0902n:9_0": "Mūlapaṇṇāsapāḷi",
  "anya-e0902n:10_0": "Saṃgāyanassa pucchā vissajjanā",
  "anya-e0902n:11_0": "Pucchā –",
  "anya-e0902n:11_1": "paṭhamamahāsaṃgītikāle āvuso dhammasaṃgāhakā mahākassapādayo mahātheravarā dīghanikāyaṃ saṃgāyitvā tadanantaraṃ kiṃ nāma pāvacanaṃ saṃgāyiṃsu.",
  "anya-e0902n:12_0": "Vissajjanā –",
  "anya-e0902n:12_1": "paṭhamamahāsaṃgītikāle bhante dhammasaṃgāhakā mahākassapādayo mahātheravarā dīghanikāyaṃ saṃgāyitvā tadanantaraṃ majjhimaṃ nāma nikāyaṃ saṃgāyiṃsu.",
  "anya-e0902n:13_0": "Pucchā –",
  "anya-e0902n:13_1": "majjhimanikāyo nāma āvuso mūlapaṇṇāsako majjhima paṇṇāsako uparipaṇṇāsakoti paṇṇāsakavasena tividho,",
  "anya-e0902n:13_2": "tattha kataraṃ paṇṇāsakaṃ paṭhamaṃ saṃgāyiṃsu.",
  "anya-e0902n:14_0": "Vissajjanā –",
  "anya-e0902n:14_1": "tīsu bhante paṇṇāsakesu mūlapaṇṇāsakaṃ nāma pāvacanaṃ dhammasaṃgāhakā mahātheravarā paṭhamaṃ saṃgāyiṃsu.",
  "anya-e0902n:15_0": "Pucchā –",
  "anya-e0902n:15_1": "mūlapaṇṇāsakepi āvuso pañcavaggā paṇṇāsa ca suttāni,",
  "anya-e0902n:15_2": "tesu kataraṃ vaggaṃ katarañca suttaṃ paṭhamaṃ saṃgāyiṃsu.",
  "anya-e0902n:16_0": "Vissajjanā –",
  "anya-e0902n:16_1": "mūlapaṇṇāsake bhante pañcasu vaggesu paṭhamaṃ mūlapariyāyavaggaṃ paṇṇāsakesu ca suttesu paṭhamaṃ mūlapariyāyasuttaṃ saṃgāyiṃsu.",
  "anya-e0902n:17_0": "Sādhu āvuso mayampi dāni tatoyeva paṭṭhāya saṃgītipubbaṅgamāni pucchāvissajjanakiccāni kātuṃ samārabhāma.",
  "anya-e0902n:18_0": "Mūlapariyāyasutta",
  "anya-e0902n:19_0": "Pucchā –",
  "anya-e0902n:19_1": "tena āvuso bhagavatā jānatā passatā arahatā sammāsambuddhena mūlapariyāyasuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:20_0": "Vissajjanā –",
  "anya-e0902n:20_1": "ukkaṭṭhāyaṃ bhante pañcasate brāhmaṇakulā pabbajite ārabbha bhāsitaṃ,",
  "anya-e0902n:20_2": "pañcasatā bhante brāhmaṇakulā pabbajitā bhikkhū pariyattiṃ nissāya mānaṃ uppādesuṃ,",
  "anya-e0902n:20_3": "tasmiṃ bhante vatthusmiṃ bhāsitaṃ.",
  "anya-e0902n:21_0": "Pucchā – taṃ panāvuso suttaṃ bhagavatā katihi vārehi katihi ca antogadhapadehi vibhajitvā bhāsitaṃ.",
  "anya-e0902n:22_0": "Vissajjanā –",
  "anya-e0902n:22_1": "taṃ pana bhante mūlapariyāyasuttaṃ bhagavatā aṭṭhahi ca vārehi catuvīsatiyā ca antogadhapadehi vibhajitvā desitaṃ.",
  "anya-e0902n:23_0": "Sabbāsavasutta",
  "anya-e0902n:24_0": "Pucchā – dutiyaṃ panāvuso sabbāsavasuttaṃ bhagavatā kattha kaṃ ārabbha bhāsitaṃ.",
  "anya-e0902n:25_0": "Vissajjanā – sabbāsavasuttaṃ pana bhante bhagavatā sāvatthiyaṃ sambahule bhikkhū ārabbha bhāsitaṃ.",
  "anya-e0902n:26_0": "Pucchā – tatthāvuso bhagavatā āsavā katihi pakārehi vibhajitvā dassitā.",
  "anya-e0902n:27_0": "Vissajjanā – sattahi bhante pakārehi vibhajitvā āsavā bhagavatā pakāsitā.",
  "anya-e0902n:28_0": "Dhammadāyādasutta",
  "anya-e0902n:29_0": "Pucchā – dhammadāyādasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:30_0": "Vissajjanā –",
  "anya-e0902n:30_1": "sāvatthiyaṃ bhante sambahule bhikkhū ārabbha bhāsitaṃ,",
  "anya-e0902n:30_2": "bhagavato ca bhante bhikkhusaṅghassa ca tadā mahālābhasakkāro udapādi,",
  "anya-e0902n:30_3": "tasmiṃ bhante vatthusmiṃ bhāsitaṃ.",
  "anya-e0902n:31_0": "Pucchā –",
  "anya-e0902n:31_1": "tatthāvuso dve anusandhayo,",
  "anya-e0902n:31_2": "tesu paṭhame anusandhimhi kathaṃ bhagavatā bhikkhūnaṃ ovādo dinno.",
  "anya-e0902n:32_0": "Vissajjanā –",
  "anya-e0902n:32_1": "paṭhame bhante anusandhimhi dhammadāyādā me bhikkhave bhavatha mā āmisadāyādā,",
  "anya-e0902n:32_2": "atthi me tumhesu anukampā,",
  "anya-e0902n:32_3": "kinti me sāvakā dhammadāyādā bhaveyyuṃ no āmisadāyādāti evamādinā bhagavatā bhikkhūnaṃ ovādo dinno.",
  "anya-e0902n:33_0": "Dhammadāyādā me bhikkhave bhavatha mā āmisadāyādā,",
  "anya-e0902n:33_1": "atthi me tumhesu anukampā kinti me sāvakā dhammadāyādā bhaveyyuṃ,",
  "anya-e0902n:33_2": "no āmisadāyādā.",
  "anya-e0902n:34_0": "Pucchā –",
  "anya-e0902n:34_1": "dutiye panāvuso anusandhimhi āyasmatā sāriputtattherena dhammasenāpatinā kīdisī dhammadesanā vibhajitvā pakāsitā.",
  "anya-e0902n:35_0": "Vissajjanā –",
  "anya-e0902n:35_1": "dutiye pana bhante anusandhimhi āyasmatā sāriputtattherena dhammasenāpatinā satthu pavivittassa viharato",
  "anya-e0902n:35_2": "sāvakānaṃ vivekaṃ ananusikkhataṃ tīhi ṭhānehi gārayutaṃ,",
  "anya-e0902n:35_3": "anusikkhantānañca tīhi ṭhānehi pāsaṃsataṃ,",
  "anya-e0902n:35_4": "soḷasa ca pāpake dhamme tesañca pahānāya majjhimā paṭipadā vibhajitvā pakāsitā.",
  "anya-e0902n:36_0": "Bhayabheravasutta",
  "anya-e0902n:37_0": "Pucchā – bhayabheravasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:38_0": "Vissajjanā –",
  "anya-e0902n:38_1": "sāvatthiyaṃ bhante jāṇussoṇiṃ brāhmaṇaṃ ārabbha bhāsitaṃ,",
  "anya-e0902n:38_2": "jāṇussoṇi bhante brāhmaṇo bhagavantaṃ upasaṅkamitvā etadavoca “ye me bho gotama kulaputtā bhavantaṃ gotamaṃ",
  "anya-e0902n:38_3": "uddissa saddhā agārasmā anagāriyaṃ pabbajitā,",
  "anya-e0902n:38_4": "bhavaṃ tesaṃ gotamo pubbaṅgamo, bhavaṃ",
  "anya-e0902n:39_0": "Tesaṃ gotamo bahukāro,",
  "anya-e0902n:39_1": "bhavaṃ tesaṃ gotamo samādapetā,",
  "anya-e0902n:39_2": "bhoto ca pana gotamassa sā janatā diṭṭhānugatiṃ āpajjatī”ti,",
  "anya-e0902n:39_3": "tasmiṃ bhante vatthusmiṃ bhāsitaṃ.",
  "anya-e0902n:40_0": "Anaṅgaṇasutta",
  "anya-e0902n:41_0": "Pucchā – anaṅgaṇasuttaṃ panāvuso kattha kaṃ ārabbha kena bhāsitaṃ.",
  "anya-e0902n:42_0": "Vissajjanā –",
  "anya-e0902n:42_1": "sāvatthiyaṃ bhante sambahule bhikkhū ārabbha āyasmatā sāriputtattherena dhammasenāpatinā bhāsitaṃ.",
  "anya-e0902n:43_0": "Ākaṅkheyyasutta",
  "anya-e0902n:44_0": "Pucchā – ākaṅkheyyasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n:45_0": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n:46_0": "Vatthasutta",
  "anya-e0902n:47_0": "Pucchā – vatthasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n:48_0": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n:49_0": "Sallekhasutta",
  "anya-e0902n:50_0": "Pucchā – sallekhasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:51_0": "Vissajjanā –",
  "anya-e0902n:51_1": "sāvatthiyaṃ bhante āyasmantaṃ mahācundaṃ ārabbha bhāsitaṃ,",
  "anya-e0902n:51_2": "āyasmā mahācundo bhante bhagavantaṃ upasaṅkamitvā etadavoca “yā imā bhante anekavihitā diṭṭhiyo loke uppajjanti,",
  "anya-e0902n:51_3": "attavādapaṭisaṃyuttā vā lokavādapaṭisaṃyuttā vā,",
  "anya-e0902n:51_4": "ādimeva nu kho bhante bhikkhuno manasikaroto evametāsaṃ diṭṭhīnaṃ pahānaṃ hoti,",
  "anya-e0902n:51_5": "evametāsaṃ diṭṭhīnaṃ paṭinissaggo hotī”ti,",
  "anya-e0902n:51_6": "tasmiṃ bhante vatthusmiṃ bhāsitaṃ.",
  "anya-e0902n:52_0": "Pucchā – tattha ca āvuso kati pariyāyā kati ca antogadhapadāni bhagavatā vibhajitvā pakāsitāni.",
  "anya-e0902n:53_0": "Vissajjanā –",
  "anya-e0902n:53_1": "tattha bhante pañca pariyāyā catucattālīsa ca antogadhapadāni bhagavatā vitthārena bhāsitāni.",
  "anya-e0902n:54_0": "Sammāṭṭhisutta",
  "anya-e0902n:55_0": "Pucchā – sammādiṭṭhisuttaṃ panāvuso kattha kaṃ ārabbha kena bhāsitaṃ.",
  "anya-e0902n:56_0": "Vissajjanā –",
  "anya-e0902n:56_1": "sāvatthiyaṃ bhante sambahule bhikkhū ārabbha āyasmatā sāriputtattherena dhammasenāpatinā bhāsitaṃ.",
  "anya-e0902n:57_0": "Pucchā – kassa āvuso vacanaṃ.",
  "anya-e0902n:58_0": "Vissajjanā – bhagavato bhante vacanaṃ arahato sammāsambuddhassa.",
  "anya-e0902n:59_0": "Pucchā – kenāvuso ābhataṃ.",
  "anya-e0902n:60_0": "Vissajjanā – paramparāya bhante ābhataṃ.",
  "anya-e0902n:61_0": "Mahāsatipaṭṭhānasutta",
  "anya-e0902n:62_0": "Pucchā –",
  "anya-e0902n:62_1": "mahāsatipaṭṭhānasuttaṃ panāvuso yogāvacarānaṃ bahupakārattā dīghanikāye ca idha cāti dvīsu nikāyesu porāṇakehi",
  "anya-e0902n:62_2": "saṃgītikārehi dvikkhattuṃ saṃgāyitvā vitthārena patiṭṭhāpitaṃ,",
  "anya-e0902n:62_3": "taṃ amhehi dīghanikāye yathānuppattavasena pucchitañca vissajjitañca.",
  "anya-e0902n:62_4": "Tathāpi yogāvacarānaṃ bahupakārattāyeva taṃ idānipi yathānuppattavasena puna pucchissāmi,",
  "anya-e0902n:62_5": "taṃ panetaṃ āvuso mahāsatipaṭṭhānasuttaṃ bhagavatā kattha kaṃ ārabbha bhāsitaṃ.",
  "anya-e0902n:63_0": "Vissajjanā – kurūsu bhante kammāsadhamme nāma kurūnaṃ nigame sambahule bhikkhū ārabbha bhāsitaṃ.",
  "anya-e0902n:64_0": "Pucchā – kathañcāvuso tattha ānāpānassati kāyānupassanā bhagavatā vibhajitvā pakāsitā.",
  "anya-e0902n:65_0": "Vissajjanā –",
  "anya-e0902n:65_1": "idha bhikkhave bhikkhu araññagato vā rukkhamūlagato vā suññāgāragato vā nisīdati pallaṅkaṃ ābhujitvā",
  "anya-e0902n:65_2": "ujuṃ kāyaṃ paṇidhāya parimukhaṃ satiṃ upaṭṭhapetvā so satova assasati,",
  "anya-e0902n:65_3": "satova passasati,",
  "anya-e0902n:65_4": "dīghaṃ vā assasanto ‘dīghaṃ assasāmī’ti pajānāti,",
  "anya-e0902n:65_5": "dīghaṃ vā passasanto ‘dīghaṃ passasāmī’ti pajānāti,",
  "anya-e0902n:65_6": "evamādinā bhante tattha ānāpānassati kāyānupassanā bhagavatā vibhajitvā pakāsitā.",
  "anya-e0902n:66_0": "Pucchā – kathañcāvuso tattha iriyāpathakāyānupassanā bhagavatā vibhajitvā pakāsitā.",
  "anya-e0902n:67_0": "Vissajjanā –",
  "anya-e0902n:67_1": "puna caparaṃ bhikkhave bhikkhu gacchanto vā gacchāmīti pajānāti,",
  "anya-e0902n:67_2": "ṭhito vā ṭhitomhīti pajānāti,",
  "anya-e0902n:67_3": "nisinno vā nisinnomhīti pajānāti,",
  "anya-e0902n:67_4": "sayāno vā sayānomhīti pajānāti,",
  "anya-e0902n:67_5": "evamādinā bhante bhagavatā iriyāpathakāyānupassanā bhāvanā vibhajitvā pakāsitā.",
  "anya-e0902n:68_0": "Pucchā – kathañcāvuso tattha sampajaññakāyānupassanā bhagavatā vibhajitvā pakāsitā.",
  "anya-e0902n:69_0": "Vissajjanā –",
  "anya-e0902n:69_1": "puna caparaṃ bhikkhave bhikkhu abhikkante paṭikkante sampajānakārī hoti,",
  "anya-e0902n:69_2": "ālokite vilokite sampajānakārī hoti,",
  "anya-e0902n:69_3": "samiñjite pasārite sampajānakārī hoti,",
  "anya-e0902n:69_4": "saṅghāṭipattacīvaradhāraṇe sampajānakārī hoti,",
  "anya-e0902n:69_5": "asite pīte khāyite sāyite sampajānakārī hoti,",
  "anya-e0902n:69_6": "uccārapassāvakamme sampajānakārī hoti,",
  "anya-e0902n:69_7": "gate ṭhite nisinne sutte jāgarite bhāsite tuṇhībhāve sampajānakārī hoti,",
  "anya-e0902n:69_8": "evamādinā bhante bhagavatā tattha sampajaññakāyānupassanā vibhajitvā pakāsitā.",
  "anya-e0902n:70_0": "Pucchā – kathañcāvuso tattha paṭikūlamanasikārakāyānupassanā bhagavatā vibhajitvā pakāsitā.",
  "anya-e0902n:71_0": "Vissajjanā –",
  "anya-e0902n:71_1": "puna caparaṃ bhikkhave bhikkhu imameva kāyaṃ uddhaṃ pādatalā adho kesamatthakā tacapariyantaṃ pūraṃ nānappakārassa",
  "anya-e0902n:71_2": "asucino paccavekkhati atthi imasmiṃ kāye kesālomā nakhā dantā taco evamādinā bhante tattha bhagavatā",
  "anya-e0902n:71_3": "paṭikūlamanasikārakāyānupassanā vibhajitvā pakāsitā.",
  "anya-e0902n:72_0": "Pucchā – kathañcāvuso tattha dhātumanasikārakāyānupassanā bhagavatā vibhajitvā pakāsitā.",
  "anya-e0902n:73_0": "Vissajjanā –",
  "anya-e0902n:73_1": "puna caparaṃ bhikkhave bhikkhu imameva kāyaṃ yathāṭhitaṃ yathāpaṇihitaṃ dhātuso paccavekkhati atthi imasmiṃ",
  "anya-e0902n:73_2": "kāye pathavīdhātu āpodhātu tejodhātu vāyodhātu evamādinā bhante bhagavatā dhātumanasikārakāyānupassanā",
  "anya-e0902n:73_3": "vibhajitvā pakāsitā.",
  "anya-e0902n:74_0": "Pucchā – kathañcāvuso tattha nava sivathikakāyānupassanā bhagavatā vibhajitvā pakāsitā.",
  "anya-e0902n:75_0": "Vissajjanā –",
  "anya-e0902n:75_1": "puna caparaṃ bhikkhave bhikkhu seyyathāpi passeyya sarīraṃ sivathikāya chaḍḍitaṃ ekāhamataṃ vā dvīhamataṃ",
  "anya-e0902n:75_2": "vā tīhamataṃ vā uddhumātakaṃ vinīlakaṃ vipubbakajātaṃ so imameva kāyaṃ upasaṃharati “ayampi kho kāyo",
  "anya-e0902n:75_3": "evaṃdhammo evaṃbhāvī evaṃanatīto”ti evamādinā bhante tattha bhagavatā nava sivathikakāyānupassanā bhāvanā",
  "anya-e0902n:75_4": "vibhajitvā pakāsitā.",
  "anya-e0902n:76_0": "Pucchā – kathañcāvuso tattha vedanānupassanā bhagavatā vibhajitvā desitā.",
  "anya-e0902n:77_0": "Vissajjanā –",
  "anya-e0902n:77_1": "idha bhikkhave bhikkhu sukhaṃ vā vedanaṃ vedayamāno “sukhaṃ vedanaṃ vedayāmī”ti pajānāti,",
  "anya-e0902n:77_2": "dukkhaṃ vā vedanaṃ vedayamāno “dukkha vedanaṃ vedayāmī”ti pajānāti,",
  "anya-e0902n:77_3": "adukkhamasukhaṃ vā vedanaṃ vedayamāno “adukkhamasukhaṃ vedanaṃ vedayāmī”ti pajānāti,",
  "anya-e0902n:77_4": "evamādinā bhante tattha bhagavatā vedanānupassanā vibhajitvā pakāsitā.",
  "anya-e0902n:78_0": "Pucchā – kathañcāvuso tattha cittānupassanā bhagavatā vibhajitvā desitā.",
  "anya-e0902n:79_0": "Vissajjanā –",
  "anya-e0902n:79_1": "idha bhikkhave bhikkhu sarāgaṃ vā cittaṃ “sarāgaṃ citta”nti pajānāti,",
  "anya-e0902n:79_2": "vītarāgaṃ vā cittaṃ “vītarāgaṃ citta”nti pajānāti,",
  "anya-e0902n:79_3": "sadosaṃ vā vītadosaṃ vā samohaṃ vā vītamohaṃ vā saṃkhittaṃ vā cittaṃ “saṃkhittaṃ citta”nti pajānāti,",
  "anya-e0902n:79_4": "vikkhittaṃ vā cittaṃ “vikkhittaṃ citta”nti pajānāti,",
  "anya-e0902n:79_5": "evamādinā tattha bhagavatā cittānupassanā vibhajitvā pakāsitā.",
  "anya-e0902n:80_0": "Pucchā –",
  "anya-e0902n:80_1": "kathañcāvuso tattha dhammānupassanā bhagavatā vibhajitvā desitā,",
  "anya-e0902n:80_2": "taṃ saṅkhepamatteneva vissajjehi.",
  "anya-e0902n:81_0": "Vissajjanā –",
  "anya-e0902n:81_1": "idha bhikkhave bhikkhu dhammesu dhammānupassī viharati,",
  "anya-e0902n:81_2": "pañcasu nīvaraṇesu evamādinā bhante tattha bhagavatā pañcahi pabbehi dhammānupassanā vibhajitvā pakāsitā.",
  "anya-e0902n:82_0": "Cūḷasīhanādasutta",
  "anya-e0902n:83_0": "Pucchā – cūḷanasīhanādasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:84_0": "Vissajjanā –",
  "anya-e0902n:84_1": "sāvatthiyaṃ bhante parihīnalābhasakkāre nānātitthiye ārabbha bhāsitaṃ,",
  "anya-e0902n:84_2": "nānātitthiyā bhante parihīnalābhasakkārā tesu tesu ṭhānesu parideviṃsu,",
  "anya-e0902n:84_3": "catasso ca bhante parisā bhagavato ekamatthaṃ ārocesuṃ,",
  "anya-e0902n:84_4": "tasmiṃ bhante vatthusmiṃ bhāsitaṃ.",
  "anya-e0902n:85_0": "Mahāsīhanādasutta",
  "anya-e0902n:86_0": "Pucchā –",
  "anya-e0902n:86_1": "tenāvuso bhagavatā jānatā passatā arahatā sammāsambuddhena mahāsīhanādasuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:87_0": "Vissajjanā –",
  "anya-e0902n:87_1": "vesāliyaṃ bhante sunakkhattaṃ licchaviputtaṃ ārabbha bhāsitaṃ,",
  "anya-e0902n:87_2": "sanukkhatto bhante licchaviputto acirapakkanto hoti imasmā dhammavinayā,",
  "anya-e0902n:87_3": "so vesāliyaṃ parisati evaṃ vācaṃ bhāsati “natthi samaṇassa gotamassa uttarimanussadhammā alamariyañāṇadassanaviseso,",
  "anya-e0902n:87_4": "takkapariyāhataṃ samaṇo gotamo dhammaṃ deseti vīmaṃsānucaritaṃ sayaṃ paṭibhānaṃ.",
  "anya-e0902n:87_5": "Yassa ca khvāssa atthāya dhammo desito,",
  "anya-e0902n:87_6": "so niyyāti takkarassa sammā dukkhakkhayāyā”ti,",
  "anya-e0902n:87_7": "etamatthaṃ bhante āyasmā sāriputto bhagavato ārocesi,",
  "anya-e0902n:87_8": "tasmiṃ bhante vatthusmiṃ bhāsitaṃ.",
  "anya-e0902n:88_0": "Pucchā –",
  "anya-e0902n:88_1": "kati panāvuso tattha bhagavatā tathāgatassa tathāgatabalāni vibhajitvā pakāsitāni,",
  "anya-e0902n:88_2": "yehi balehi samannāgato tathāgato āsabhaṃ ṭhānaṃ paṭijānāti,",
  "anya-e0902n:88_3": "parisāsu sīhanādaṃ nadati,",
  "anya-e0902n:88_4": "brahmacakkaṃ pavatteti.",
  "anya-e0902n:89_0": "Vissajjanā –",
  "anya-e0902n:89_1": "dasa bhante tathāgatassa tathāgatabalāni bhagavatā vibhajitvā pakāsitāni,",
  "anya-e0902n:89_2": "yehi balehi samannāgato tathāgato āsabhaṃ ṭhānaṃ paṭijānāti,",
  "anya-e0902n:89_3": "parisāsu sīhanādaṃ nadati,",
  "anya-e0902n:89_4": "brahmacakkaṃ pavatteti.",
  "anya-e0902n:90_0": "Pucchā –",
  "anya-e0902n:90_1": "kathañcāvuso tattha bhagavatā catuverajjañāṇāni vibhajitvā pakāsitāni,",
  "anya-e0902n:90_2": "yehi vesārajjehi samannāgato tathāgato āsabhaṃ ṭhānaṃ paṭijānāti,",
  "anya-e0902n:90_3": "parisāsu sīhanādaṃ nadati,",
  "anya-e0902n:90_4": "brahmacakkaṃ pavatteti.",
  "anya-e0902n:91_0": "Vissajjanā –",
  "anya-e0902n:91_1": "khīṇāsavassa te paṭijānato ime āsavā aparikkhīṇāti tatra vata maṃ samaṇo vā brāhmaṇo vā devo vā māro",
  "anya-e0902n:91_2": "vā brahmā vā koci vā lokasmiṃ sahadhammena paṭicodessatīti nimittametaṃ sāriputta na samanupassāmi,",
  "anya-e0902n:91_3": "etamahaṃ sāriputta nimittaṃ asamanupassanto khemappatto abhayappatto vesārajjappatto viharāmi.",
  "anya-e0902n:91_4": "Evamādinā bhante tattha catuvesārajjañāṇāni bhagavatā vitthārena vibhajitvā pakāsitāni.",
  "anya-e0902n:92_0": "Pucchā – kathañcāvuso tattha bhagavatā pañcagatiparicchedañāṇaṃ vibhajitvā pakāsitaṃ.",
  "anya-e0902n:93_0": "Vissajjanā –",
  "anya-e0902n:93_1": "pañca kho imā sāriputta gatiyo,",
  "anya-e0902n:93_2": "katamā pañca,",
  "anya-e0902n:93_3": "nirayo tiracchānayoni pettivisayo manussā devā,",
  "anya-e0902n:93_4": "evamādinā bhante bhagavatā tattha pañcagatiparicchedakañāṇaṃ vibhajitvā pakāsitaṃ.",
  "anya-e0902n:94_0": "Pucchā – kathañcāvuso tattha tathāgato attano paññāveyyattiyā aparihāniṃ pakāsesi.",
  "anya-e0902n:95_0": "Vissajjanā –",
  "anya-e0902n:95_1": "santi kho pana sāriputta eke samaṇabrāhmaṇā evaṃvādino evaṃdiṭṭhino yāvadevāyaṃ bhavaṃ puriso daharo hoti,",
  "anya-e0902n:95_2": "evamādinā bhante tattha tathāgato attano paññāveyyattiyā aparihāniṃ pakāsesi.",
  "anya-e0902n:96_0": "Mahādukkhakkhandhasutta",
  "anya-e0902n:97_0": "Pucchā – mahādukkhakkhandhasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:98_0": "Vissajjanā –",
  "anya-e0902n:98_1": "sāvatthiyaṃ bhante aññatitthiye ārabbha bhāsitaṃ,",
  "anya-e0902n:98_2": "sambahulā bhante aññatitthiyā bhikkhū etadavocuṃ “samaṇo āvuso gotamo kāmānaṃ pariññaṃ paññapeti,",
  "anya-e0902n:98_3": "mayampi kāmānaṃ pariññaṃ paññapema,",
  "anya-e0902n:98_4": "samaṇo āvuso gotamo rūpānaṃ vedanānaṃ pariññaṃ paññapeti,",
  "anya-e0902n:98_5": "mayampi rūpānaṃ vedanānaṃ pariññaṃ paññapema,",
  "anya-e0902n:98_6": "idha no āvuso ko viseso,",
  "anya-e0902n:98_7": "ko adhippayāso,",
  "anya-e0902n:98_8": "kiṃ nānākaraṇaṃ samaṇassa vā gotamassa amhākaṃ vā yadidaṃ dhammadesanāya vā dhammadesanaṃ anusāsaniyā vā anusāsani”nti,",
  "anya-e0902n:98_9": "etamatthaṃ bhikkhū bhagavato ārocesuṃ,",
  "anya-e0902n:98_10": "tasmiṃ bhante vatthusmiṃ bhāsitaṃ.",
  "anya-e0902n:99_0": "Cūḷadukkhakkhandhasutta",
  "anya-e0902n:100_0": "Pucchā – cūḷadukkhakkhandhasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:101_0": "Vissajjanā –",
  "anya-e0902n:101_1": "sakkesu bhante kapilavatthusmiṃ mahānāmaṃ sakkaṃ ārabbha bhāsitaṃ,",
  "anya-e0902n:101_2": "mahānāmo bhante sakko bhagavantaṃ upasaṅkamitvā etadavoca “dīgharattāhaṃ bhante bhagavatā evaṃ dhammaṃ desitaṃ ājānāmi ‘lobho cittassa upakkileso,",
  "anya-e0902n:101_3": "doso cittassa upakkileso,",
  "anya-e0902n:101_4": "moho cittassa upakkileso’ti,",
  "anya-e0902n:101_5": "evañcāhaṃ bhante bhagavatā dhammaṃ desitaṃ ājānāmi ‘lobho cittassa upakkileso,",
  "anya-e0902n:101_6": "doso cittassa upakkileso,",
  "anya-e0902n:101_7": "moho cittassa upakkileso’ti.",
  "anya-e0902n:101_8": "Atha ca pana me ekadā lobhadhammāpi cittaṃ pariyādāya tiṭṭhanti,",
  "anya-e0902n:101_9": "dosadhammāpi cittaṃ pariyādāya tiṭṭhanti,",
  "anya-e0902n:101_10": "mohadhammāpi cittaṃ pariyādāya tiṭṭhanti,",
  "anya-e0902n:101_11": "tassa mayhaṃ bhante evaṃ hoti ‘ko su nāma me dhammo ajjhattaṃ appahino,",
  "anya-e0902n:101_12": "yena me ekadā lobhadhammāpi cittaṃ pariyādāya tiṭṭhanti,",
  "anya-e0902n:101_13": "dosadhammāpi cittaṃ pariyādāya tiṭṭhanti,",
  "anya-e0902n:101_14": "mohadhammāpi cittaṃ pariyādāya tiṭṭhantī’ti”,",
  "anya-e0902n:101_15": "tasmiṃ bhante vatthusmiṃ bhāsitaṃ.",
  "anya-e0902n:102_0": "Anumānasutta",
  "anya-e0902n:103_0": "Pucchā – anumānasuttaṃ panāvuso kattha kaṃ ārabbha kena bhāsitaṃ.",
  "anya-e0902n:104_0": "Vissajjanā –",
  "anya-e0902n:104_1": "bhaggesu bhante susumāragire bhesakaḷāvane āyasmatā mahāmoggallānattherena sambahule bhikkhū ārabbha bhāsitaṃ.",
  "anya-e0902n:105_0": "Cetokhilasutta",
  "anya-e0902n:106_0": "Pucchā – cetokhilasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n:107_0": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n:108_0": "Vanapatthasutta",
  "anya-e0902n:109_0": "Pucchā – vanapatthasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n:110_0": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n:111_0": "Madhupiṇḍikasutta",
  "anya-e0902n:112_0": "Pucchā – madhupiṇḍikasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:113_0": "Vissajjanā –",
  "anya-e0902n:113_1": "sakkesu bhante daṇḍapāṇiṃ sakkaṃ ārabbha bhāsitaṃ,",
  "anya-e0902n:113_2": "daṇḍapāṇi bhante sakko bhagavantaṃ upasaṅkamitvā etadavoca “kiṃ vādī samaṇo kimakkhāyī”ti,",
  "anya-e0902n:113_3": "tasmiṃ bhante vatthusmiṃ bhāsitaṃ.",
  "anya-e0902n:114_0": "Dvedhāvitakkasutta",
  "anya-e0902n:115_0": "Pucchā – dvedhāvitakkasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n:116_0": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n:117_0": "Vitakkasaṇṭhānasutta",
  "anya-e0902n:118_0": "Pucchā – vitakkasaṇṭhānasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n:119_0": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n:120_0": "Kakacūpamasutta",
  "anya-e0902n:121_0": "Pucchā –",
  "anya-e0902n:121_1": "tenāvuso bhagavatā…pe…",
  "anya-e0902n:121_2": "sammāsambuddhena kakacūpamasuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:122_0": "Vissajjanā –",
  "anya-e0902n:122_1": "sāvatthiyaṃ bhante āyasmantaṃ moḷiyaphaggunaṃ ārabbha bhāsitaṃ,",
  "anya-e0902n:122_2": "āyasmā bhante moḷiyaphagguno bhikkhunīhi saddhiṃ ativelaṃ saṃsaṭṭho viharati,",
  "anya-e0902n:122_3": "tasmiṃ bhante vatthusmiṃ bhāsitaṃ.",
  "anya-e0902n:123_0": "Pucchā –",
  "anya-e0902n:123_1": "atha kho āvuso āyasmato moḷiyaphaggunassa taṃ bhagavato ovādaṃ sutvā kathaṃ cittaṃ uppannaṃ,",
  "anya-e0902n:123_2": "kathañja bhagavā uttari bhikkhūna ovādamadāsi.",
  "anya-e0902n:124_0": "Vissajjanā –",
  "anya-e0902n:124_1": "atha kho bhante moḷiyaphaggunassa bhagavato imaṃ ovādaṃ sutvā bhikkhunisaṃsaggato oramissāmi viramissāmītipi cittaṃ na uppannaṃ,",
  "anya-e0902n:124_2": "asaṃvarameva bhante cittaṃ uppannaṃ,",
  "anya-e0902n:124_3": "bhagavā ca bhante ārādhayiṃsu vata me bhikkhave bhikkhū ekaṃ samayaṃ cittaṃ,",
  "anya-e0902n:124_4": "evamādinā uttari bhikkhūnaṃ ovādamadāsi.",
  "anya-e0902n:125_0": "Ubhato daṇḍakena cepi bhikkhave kakacena corā ocarakā aṅgamaṅgāni okanteyyuṃ.",
  "anya-e0902n:126_0": "Alagaddūpamasutta",
  "anya-e0902n:127_0": "Pucchā – alagaddūpamasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:128_0": "Vissajjanā –",
  "anya-e0902n:128_1": "sāvatthiyaṃ bhante ariṭṭhaṃ bhikkhuṃ gaddhabādhipubbaṃ ārabbha bhāsitaṃ,",
  "anya-e0902n:128_2": "ariṭṭhassa bhante bhikkhuno gaddhabādhipubbassa evarūpaṃ pāpakaṃ diṭṭhigataṃ uppannaṃ “tathāhaṃ bhagavatā dhammaṃ desitaṃ ājādāmi,",
  "anya-e0902n:128_3": "yathā yeme antarāyikā dhammā vuttā bhagavatā,",
  "anya-e0902n:128_4": "te paṭisevato nālaṃ antarāyāyā”ti,",
  "anya-e0902n:128_5": "tasmiṃ bhante vatthusmiṃ bhāsitaṃ.",
  "anya-e0902n:129_0": "Pucchā –",
  "anya-e0902n:129_1": "atha kho āvuso āyasmato ariṭṭhassa gaddhabādhipubbassa kathaṃ cetaso parivitakko udapādi,",
  "anya-e0902n:129_2": "kathañca bhagavā uttari bhikkhunaṃ dhammadesanaṃ pavattesi.",
  "anya-e0902n:130_0": "Vissajjanā –",
  "anya-e0902n:130_1": "atha kho bhante ariṭṭhassa bhikkhuno gaddhabādhipubbassa “kiñcāpi maṃ bhagavā moghapurisavādena vadesi,",
  "anya-e0902n:130_2": "na kho pana me maggaphalānaṃ upanissayo na hoti,",
  "anya-e0902n:130_3": "svāhaṃ ārabhitvā ghaṭṭetvā maggaphalāni nibbattessāmī”ti,",
  "anya-e0902n:130_4": "evaṃ kho bhante cetaso parivitakko udapādi,",
  "anya-e0902n:130_5": "bhagavā ca bhante duppaññassa alagaddūpamaṃ dassetvā alagaddūpamaṃ pariyattiñca dassetvā paññavato alagaddūpamāya",
  "anya-e0902n:130_6": "ca kullūpamāya ca paññavato nissaraṇapariyattiṃ dassetvā cha ca diṭṭhiṭṭhānāni,",
  "anya-e0902n:130_7": "tesañca channaṃ diṭṭhiṭṭhānānaṃ viniveṭhanākāraṃ dassetvā pariyosāne ca khandhakammaṭṭhānaṃ arahattanikūṭena",
  "anya-e0902n:130_8": "dassetvā uttari bhikkhūnaṃ dhammakathaṃ pavattesi.",
  "anya-e0902n:131_0": "Vammikasutta",
  "anya-e0902n:132_0": "Pucchā – dhammikasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:133_0": "Vissajjanā –",
  "anya-e0902n:133_1": "sāvatthiyaṃ bhante āyasmantaṃ kumārakassapaṃ ārabbha bhāsitaṃ.",
  "anya-e0902n:133_2": "Āyasmā bhante kumārakassapo bhagavantaṃ upasaṅkamitvā vammikapañhaṃ pucchi,",
  "anya-e0902n:133_3": "tasmiṃ bhante vatthusmiṃ bhāsitaṃ.",
  "anya-e0902n:134_0": "Rathavinītasutta",
  "anya-e0902n:135_0": "Pucchā – rathavinītasuttaṃ panāvuso kattha kena bhāsitaṃ.",
  "anya-e0902n:136_0": "Vissajjanā –",
  "anya-e0902n:136_1": "sāvatthiyaṃ bhante āyasmatā ca sāriputtattherena dhammasenāpatinā āyasmatā ca puṇṇena mantāṇiputtena aññamaññaṃ pucchāvissajjanavasena bhāsitaṃ.",
  "anya-e0902n:137_0": "Nivāpasutta",
  "anya-e0902n:138_0": "Pucchā – nivāpasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n:139_0": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n:140_0": "Pucchā –",
  "anya-e0902n:140_1": "imasmiṃ āvuso sutte ko nivāpo ko nevāpiko kā nevāpikaparisā kā migajātā kathañcetissā upamāya attho daṭṭhabbo.",
  "anya-e0902n:141_0": "Vissajjanā –",
  "anya-e0902n:141_1": "imasmiṃ bhante sutte nivāpoti kho bhante pañcannetaṃ kāmaguṇānaṃ adhivacanaṃ,",
  "anya-e0902n:141_2": "nevāpikoti kho bhante mārassetaṃ pāpimato adhivacanaṃ,",
  "anya-e0902n:141_3": "nevāpikaparisāti kho bhante māraparisāyetaṃ adhivacanaṃ,",
  "anya-e0902n:141_4": "migajātāti kho bhante samaṇabrāhmaṇānametaṃ adhivacanaṃ,",
  "anya-e0902n:141_5": "imasmiṃ bhante sutte etassa attho evaṃ daṭṭhabbo.",
  "anya-e0902n:142_0": "Pāsarāsisutta",
  "anya-e0902n:143_0": "Pucchā –",
  "anya-e0902n:143_1": "kenāvuso bhagavatā…pe…",
  "anya-e0902n:143_2": "sammāsambuddhena pāsarāsisuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:144_0": "Vissajjanā –",
  "anya-e0902n:144_1": "sāvatthiyaṃ bhante sambahule bhikkhū ārabbha bhāsitaṃ,",
  "anya-e0902n:144_2": "sambahulā bhante bhikkhū rammakassa brāhmaṇassa assame bhagavantaṃ ārabbha dhammiyā kathāya sannisīdiṃsu,",
  "anya-e0902n:144_3": "tasmiṃ bhante vatthusmiṃ bhāsitaṃ.",
  "anya-e0902n:145_0": "Pucchā –",
  "anya-e0902n:145_1": "atha kho āvuso tesaṃ sambahulānaṃ bhikkhūnaṃ dhammiyā kathāya sannisinnānaṃ kīdisaṃ dhammakathaṃ kathesi.",
  "anya-e0902n:146_0": "Vissajjanā –",
  "anya-e0902n:146_1": "sādhu bhikkhave etaṃ kho bhikkhave tumhākaṃ patirūpaṃ kulaputtānaṃ saddhā agārasmā anagāriyaṃ pabbajitānaṃ,",
  "anya-e0902n:146_2": "yaṃ tumhe dhammiyā kathāya sannisīdeyyātha,",
  "anya-e0902n:146_3": "sannipatitānaṃ vo bhikkhave dvayaṃ karaṇīyaṃ dhammī vā kathā ariyo vā tuṇhībhāvo.",
  "anya-e0902n:146_4": "Dvemā bhikkhave pariyesanā ariyā ca pariyesanā anariyā ca pariyesanā.",
  "anya-e0902n:146_5": "Evamādinā bhante bhagavā sannipatitānaṃ tesaṃ bhikkhūnaṃ ariyapariyesanañca anariyapariyesanañca vibhajitvā desesi.",
  "anya-e0902n:147_0": "Pucchā –",
  "anya-e0902n:147_1": "kathañcāvuso bhagavā attanāpi anariyapariyesanaṃ pahāya ariyapariyesanāya pariyesitabhāvaṃ pakāsesi.",
  "anya-e0902n:148_0": "Vissajjanā –",
  "anya-e0902n:148_1": "ahampi sudaṃ bhikkhave pubbeva sambodhā anabhisambuddho bodhisattova samāno attanā jātidhammo samāno jātidhammaṃyeva pariyesāmi,",
  "anya-e0902n:148_2": "attanā jarādhammo byādhidhammo maraṇadhammo sokadhammo saṃkilesadhammo samāno saṃkilesadhammaṃyeva pariyesāmi.",
  "anya-e0902n:148_3": "Evamādinā bhante bhagavā attanāpi anariyapariyesanaṃ pahāya ariyapariyesanāya pariyesitabhāvaṃ pakāsesi.",
  "anya-e0902n:149_0": "Pucchā –",
  "anya-e0902n:149_1": "evaṃ paṭhamābhisambuddhassa āvuso bhagavato ajapālanigrodharukkhamūle nisinnassa dhammadesanāya katasanniṭṭhānassa kīdiso",
  "anya-e0902n:150_0": "Cetaso parivitakko udapādi,",
  "anya-e0902n:150_1": "kathañca dhammadesanāya cārikā ahosi,",
  "anya-e0902n:150_2": "kathañca paṭhamā dhammadesanā ahosi.",
  "anya-e0902n:151_0": "Vissajjanā –",
  "anya-e0902n:151_1": "“kassa nu kho ahaṃ paṭhamaṃ dhammaṃ deseyyaṃ,",
  "anya-e0902n:151_2": "ko imaṃ dhammaṃ khippameva ājānissatī”ti evaṃ kho bhante bhagavato paṭhamābhisambuddhassa ajapālanigrodhamūle",
  "anya-e0902n:151_3": "dhammadesanāya katasanniṭṭhānassa parivitakko udapādi,",
  "anya-e0902n:151_4": "atha bhante bhagavā uruvelāyaṃ yathābhirantaṃ viharitvā yena bārāṇasī,",
  "anya-e0902n:151_5": "tena padasāyeva cārikaṃ pakkāmi dhammadesanāya,",
  "anya-e0902n:151_6": "dveme bhikkhave antā pabbajitena na sevitabbā,",
  "anya-e0902n:151_7": "katame dve,",
  "anya-e0902n:151_8": "yo cāyaṃ kāmesu kāmasukhallikānuyogo hīno gāmmo pothujjaniko anariyo anattasaṃhito,",
  "anya-e0902n:151_9": "evamādinā bhante bhagavato paṭhamā dhammadesanā ahosi.",
  "anya-e0902n:152_0": "Sabbābhibhū sabbavidūhamasmi,",
  "anya-e0902n:153_0": "Sabbadhammesu anūpalitto;",
  "anya-e0902n:154_0": "Sabbañjaho taṇhākkhaye vimutto,",
  "anya-e0902n:155_0": "Sayaṃ abhiññāya kamuddiseyyaṃ.",
  "anya-e0902n:156_0": "Pucchā – kathañcāvuso bhagavā pāsarāsiupamāya taṃ desanaṃ pariniṭṭhāpesi.",
  "anya-e0902n:157_0": "Vissajjanā –",
  "anya-e0902n:157_1": "pañcime bhikkhave kāmaguṇā,",
  "anya-e0902n:157_2": "katame pañca,",
  "anya-e0902n:157_3": "cakkhuviññeyyā rūpā iṭṭhā kantā manāpā piyarūpā kāmūpasaṃhitā rajanīyā.",
  "anya-e0902n:157_4": "Sotaviññeyyā saddā.",
  "anya-e0902n:157_5": "Ghānaviññeyyā gandhā.",
  "anya-e0902n:157_6": "Jivhāviññeyyā rasā.",
  "anya-e0902n:157_7": "Kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā rajanīyā.",
  "anya-e0902n:157_8": "Ime kho bhikkhave pañca kāmaguṇā.",
  "anya-e0902n:157_9": "Ye hi keci bhikkhave samaṇā vā brāhmaṇā vā ime kāmaguṇe gathitā mucchitā ajjhopannā anādīnavadassāvino anissaraṇapaññā paribhuñjanti,",
  "anya-e0902n:157_10": "te evamassu veditabbā “anayamāpannā byāsanamāpannā yathākāmakaraṇīyā pāpimato”,",
  "anya-e0902n:157_11": "evamādinā bhante bhagavā pāsarāsiupamāya dhammadesanaṃ pariniṭṭhāpesi.",
  "anya-e0902n:158_0": "Cūḷahatthipadopamasutta",
  "anya-e0902n:159_0": "Pucchā –",
  "anya-e0902n:159_1": "tenāvuso jānatā…pe…",
  "anya-e0902n:159_2": "sammāsambuddhena cūḷahatthipadopamasuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:160_0": "Vissajjanā –",
  "anya-e0902n:160_1": "sāvatthiyaṃ bhante jāṇussoṇiṃ brāhmaṇaṃ ārabbha bhāsitaṃ.",
  "anya-e0902n:160_2": "Jāṇussoṇi bhante brāhmaṇo bhagavantaṃ upasaṅkamitvā yāvatako ahosi pilotikena paribbājakena saddhiṃ kathāsallāpo,",
  "anya-e0902n:160_3": "taṃ sabbaṃ bhagavato ārocesi,",
  "anya-e0902n:160_4": "tasmiṃ bhante vatthusmiṃ bhāsitaṃ.",
  "anya-e0902n:161_0": "Pucchā – kathañcāvuso bhagavā hatthipadopamaṃ vitthārena paripūretvā desesi.",
  "anya-e0902n:162_0": "Vissajjanā –",
  "anya-e0902n:162_1": "“na kho brāhmaṇa ettāvatā hatthipadopamo vitthārena paripūro hoti,",
  "anya-e0902n:162_2": "api ca brāhmaṇa yathā hatthipadopamo vitthārena paripūro hoti,",
  "anya-e0902n:162_3": "taṃ suṇāhi sādhukaṃ manasikarohi bhāsissāmī”ti,",
  "anya-e0902n:162_4": "evamādinā bhante bhagavā hatthipadopamaṃ paripūretvā brāhmaṇassa jāṇussoṇissa desesi.",
  "anya-e0902n:163_0": "Mahāhatthipadopamasutta",
  "anya-e0902n:164_0": "Pucchā – mahāhatthipadopamasuttaṃ panāvuso kattha kaṃ ārabbha kena bhāsitaṃ.",
  "anya-e0902n:165_0": "Vissajjanā –",
  "anya-e0902n:165_1": "sāvatthiyaṃ bhante sambahule bhikkhū ārabbha āyasmatā sāriputtattherena dhammasenāpatinā bhāsitaṃ.",
  "anya-e0902n:166_0": "Mahāsāropamasutta",
  "anya-e0902n:167_0": "Pucchā – mahāsāropamasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:168_0": "Vissajjanā –",
  "anya-e0902n:168_1": "rājagahe bhante devadattaṃ ārabbha bhāsitaṃ,",
  "anya-e0902n:168_2": "devadatto bhante saṅghaṃ bhinditvā ruhiruppādakammaṃ katvā acirapakkanto hoti,",
  "anya-e0902n:168_3": "tasmiṃ bhante vatthusmiṃ bhāsitaṃ.",
  "anya-e0902n:169_0": "Cūḷasāropamasutta",
  "anya-e0902n:170_0": "Pucchā – cūḷasāropamasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:171_0": "Vissajjanā –",
  "anya-e0902n:171_1": "sāvatthiyaṃ bhante piṅgalakocchaṃ brāhmaṇaṃ ārabbha bhāsitaṃ,",
  "anya-e0902n:171_2": "piṅgalakoccho bhante brāhmaṇo bhagavantaṃ upasaṅkamitvā pañhaṃ pucchi,",
  "anya-e0902n:171_3": "tasmiṃ bhante vatthusmiṃ bhāsitaṃ.",
  "anya-e0902n:172_0": "Cūḷagosiṅgasutta",
  "anya-e0902n:173_0": "Pucchā – cūḷagosiṅgasuttaṃ panāvuso bhagavatā kattha kena saddhiṃ bhāsitaṃ.",
  "anya-e0902n:174_0": "Vissajjanā – nābhike bhante gosiṅgasālavanadāye āyasmatā anuruddhattherena saddhiṃ bhāsitaṃ.",
  "anya-e0902n:175_0": "Mahāgosiṅgasutta",
  "anya-e0902n:176_0": "Pucchā – mahāgosiṅgasuttaṃ panāvuso bhagavatā kattha kena saddhiṃ bhāsitaṃ.",
  "anya-e0902n:177_0": "Vissajjanā –",
  "anya-e0902n:177_1": "gosiṅgasālavanadāye bhante āyasmatā ca sāriputtattherena dhammasenāpatinā āyasmatā ca mahāmoggallānattherena saddhiṃ bhāsitaṃ.",
  "anya-e0902n:178_0": "Mahāgopālakasutta",
  "anya-e0902n:179_0": "Pucchā – mahāgopālakasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n:180_0": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n:181_0": "Cūḷagopālakasutta",
  "anya-e0902n:182_0": "Pucchā – cūḷagopālakasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n:183_0": "Vissajjanā – vajjīsu bhante ukkacelāyaṃ gaṅgāya nadiyā tīre sambahule bhikkhū ārabbha bhāsitaṃ.",
  "anya-e0902n:184_0": "Cūḷasaccakasutta",
  "anya-e0902n:185_0": "Pucchā –",
  "anya-e0902n:185_1": "tenāvuso jānatā…pe…",
  "anya-e0902n:185_2": "sammāsambuddhena cūḷasaccakasuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:186_0": "Vissajjanā –",
  "anya-e0902n:186_1": "vesāliyaṃ bhante saccakaṃ nigaṇṭhaputtaṃ ārabbha bhāsitaṃ,",
  "anya-e0902n:186_2": "saccako nigaṇṭhaputto mahatiyā licchaviparisāya saddhiṃ yena bhagavā tenupasaṅkami,",
  "anya-e0902n:186_3": "upasaṅkamitvā bhagavantaṃ etadavoca “kathaṃ pana bhavaṃ gotamo sāvake vineti,",
  "anya-e0902n:186_4": "kathaṃ bhāgā ca pana bhoto gotamassa sāvakesu anusāsanī bahulā pavattatī”ti,",
  "anya-e0902n:186_5": "atha bhante bhagavatā aniccavāde ca anattavāde ca pakāsite saccako nigaṇṭhaputto pathavīupamaṃ dassetvā attano attavādaṃ pakāsesi,",
  "anya-e0902n:186_6": "tasmiṃ bhante vatthusmiṃ bhāsitaṃ.",
  "anya-e0902n:187_0": "Pucchā –",
  "anya-e0902n:187_1": "evaṃ āvuso saccakena nigaṇṭhaputtena mahāpathavīupamaṃ dassetvā attavāde pakāsite kathaṃ bhagavā taṃ",
  "anya-e0902n:187_2": "attavādaṃ puna patiṭṭhāpetvā samanuyuñji samanugāhi samanubhāsi.",
  "anya-e0902n:188_0": "Vissajjanā –",
  "anya-e0902n:188_1": "“nanu tvaṃ aggivessana evaṃ vadesi,",
  "anya-e0902n:188_2": "rūpaṃ me attā,",
  "anya-e0902n:188_3": "vedanā me attā,",
  "anya-e0902n:188_4": "saññā me attā,",
  "anya-e0902n:188_5": "saṅkhārā me attā,",
  "anya-e0902n:188_6": "viññāṇaṃ me attā”ti,",
  "anya-e0902n:188_7": "evaṃ kho bhante bhagavā saccakaṃ nigaṇṭhaputtaṃ taṃ attavādaṃ patiṭṭhāpesi.",
  "anya-e0902n:188_8": "Patiṭṭhāpetvā ca pana bhante bhagavā “tena hi aggivessana taññevettha paṭipucchissāmi,",
  "anya-e0902n:188_9": "yathā te khameyya,",
  "anya-e0902n:188_10": "tathā taṃ byākareyyāsī”ti evamādinā bhante bhagavā saccakaṃ nigaṇṭhaputtaṃ samanuyuñji samanugāhi samanubhāsi.",
  "anya-e0902n:189_0": "Pucchā –",
  "anya-e0902n:189_1": "evaṃ kho āvuso saccake nigaṇṭhaputte tuṇhībhūte adhomukhe pajjhāyante appaṭibhāne nisinne dummukho nāma licchaviputto bhagavantaṃ kiṃ vacanaṃ avoca.",
  "anya-e0902n:190_0": "Vissajjanā –",
  "anya-e0902n:190_1": "evaṃ bhante saccake nigaṇṭhaputte tuṇhībhūte maṅkubhūte pattakkhandhe adhomukhe pajjhāyante appaṭibhāne",
  "anya-e0902n:190_2": "dummukho licchaviputto bhagavantaṃ etadavoca “upamā maṃ bhagavā paṭibhātī”ti.",
  "anya-e0902n:191_0": "Pucchā –",
  "anya-e0902n:191_1": "atha kho āvuso saccako nigaṇṭhaputto bhagavantaṃ kīdisaṃ pañhaṃ pucchi,",
  "anya-e0902n:191_2": "kathañca taṃ bhagavā byākāsi.",
  "anya-e0902n:192_0": "Vissajjanā –",
  "anya-e0902n:192_1": "atha kho bhante saccako nigaṇṭhaputto dummukhaṃ licchaviṃ apasādetvā bhagavantaṃ sekhañca asekhañca pañhaṃ pucchi,",
  "anya-e0902n:192_2": "bhagavā ca bhante “idha aggivessana mama sāvako yaṃ kiñci rūpaṃ atītānāgatapaccuppannaṃ ajjhattaṃ vā",
  "anya-e0902n:192_3": "bahiddhā vā oḷārikaṃ vā sukhumaṃ vā hīnaṃ vā paṇītaṃ vā yaṃ dūre santike vā” evamādinā sekhañca asekhañca",
  "anya-e0902n:192_4": "puggalaṃ vibhajitvā byākāsi.",
  "anya-e0902n:193_0": "Buddho so bhagavā bodhāya dhammaṃ deseti.",
  "anya-e0902n:194_0": "Danto so bhagavā damathāya dhammaṃ deseti.",
  "anya-e0902n:195_0": "Santo so bhagavā samathāya dhammaṃ deseti.",
  "anya-e0902n:196_0": "Tiṇṇo so bhagavā taraṇāya dhammaṃ deseti.",
  "anya-e0902n:197_0": "Parinibbuto so bhagavā parinibbānāya dhammaṃ deseti.",
  "anya-e0902n:198_0": "Mahāsaccakasutta",
  "anya-e0902n:199_0": "Pucchā – mahāsaccakasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:200_0": "Vissajjanā –",
  "anya-e0902n:200_1": "vesāliyaṃ bhante saccakaṃyeva nigaṇṭhaputtaṃ ārabbha bhāsitaṃ.",
  "anya-e0902n:200_2": "Saccako bhante nigaṇṭhaputto aparadivase bhagavantaṃ upasaṅkamitvā bhagavato sāvake āsajja bhāvanādvayapaṭisaṃyuttaṃ vācaṃ bhāsati,",
  "anya-e0902n:200_3": "tasmiṃ bhante vatthusmiṃ bhāsitaṃ.",
  "anya-e0902n:201_0": "Pucchā – kathañcāvuso bhagavā saccakaṃ nigaṇṭhaputtaṃ paṭipucchitvā bhāvanādvayaṃ vibhajja kathesi.",
  "anya-e0902n:202_0": "Vissajjanā –",
  "anya-e0902n:202_1": "atha kho bhante bhagavā “kinti pana te aggivessana kāyabhāvanā sutā”ti evamādinā saccakaṃ nigaṇṭhaputtaṃ paṭipucchitvā,",
  "anya-e0902n:202_2": "kathañca aggivessana abhāvitakāyo ca hoti abhāvitacitto ca evamādinā bhāvanādvayaṃ vibhajitvā byākāsi.",
  "anya-e0902n:203_0": "Pucchā –",
  "anya-e0902n:203_1": "atha kho āvuso saccako nigaṇṭhaputto bhagavantaṃ kiṃ vacanaṃ avoca,",
  "anya-e0902n:203_2": "kathañca bhagavā padhānakāle attanāanubhūtapubbā paramukkaṃsagatā sukhadukkhavedanāyo pakāsesi,",
  "anya-e0902n:203_3": "yāpi bhagavato cittaṃ na pariyādāya aṭṭhaṃsu.",
  "anya-e0902n:204_0": "Vissajjanā –",
  "anya-e0902n:204_1": "atha kho bhante saccako nigaṇṭhaputto bhagavantaṃ etadavoca “na hi nūna bhoto gotamassa uppajjati,",
  "anya-e0902n:204_2": "tathā rūpā sukhāvedanā,",
  "anya-e0902n:204_3": "yathārūpā uppannā sukhāvedanā cittaṃ pariyādāya tiṭṭheyya,",
  "anya-e0902n:204_4": "na hi nūna bhoto gotamassa uppajjati tathārūpā dukkhā vedanā,",
  "anya-e0902n:204_5": "yathārūpā uppannā dukkhā vedanā cittaṃ pariyādāya tiṭṭheyyā”ti atha kho bhagavā “kiñhi no siyā aggivessana,",
  "anya-e0902n:204_6": "idha me aggivessena pubbeva sambodhā anabhisambuddhassa bodhisattasseva sato etadahosi,",
  "anya-e0902n:204_7": "evamādinā bhante bhagavā padhānakāle attanānubhūtapubbā paramukkaṃsagatā sukhadukkhavedanāyo vitthārena,",
  "anya-e0902n:204_8": "yāpi bhagavato cittaṃ na pariyādāya aṭṭhaṃsu.",
  "anya-e0902n:205_0": "Cūḷataṇhāsaṅkhayasutta",
  "anya-e0902n:206_0": "Pucchā –",
  "anya-e0902n:206_1": "tenāvuso bhagavatā jānatā…pe…",
  "anya-e0902n:206_2": "sammāsambuddhena cūḷataṇhāsaṅkhayasuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:207_0": "Vissajjanā –",
  "anya-e0902n:207_1": "sāvatthiyaṃ bhante sakkaṃ devānamindaṃ ārabbha bhāsitaṃ.",
  "anya-e0902n:207_2": "Sakko bhante devānamindo bhagavantaṃ upasaṅkamitvā etadavoca “kittāvatānukho bhante bhikkhu saṃkhittena",
  "anya-e0902n:207_3": "taṇhāsaṅkhayavimutto hoti accantaniṭṭho accantayogakkhemi accantabrahmacārī accantapariyosāno seṭṭho",
  "anya-e0902n:207_4": "devamanussāna”nti.",
  "anya-e0902n:207_5": "Tasmiṃ bhante vatthusmiṃ bhāsitaṃ.",
  "anya-e0902n:208_0": "Kittāvatā nu kho bhante bhikkhu saṃkhittena taṇhāsaṅkhayavimutto hoti accantaniṭṭho accantayogakkhemī",
  "anya-e0902n:208_1": "accantabrahmacārī accantapariyāsāno seṭṭho devamanussānaṃ –",
  "anya-e0902n:209_0": "Mahātaṇhāsaṅkhayasutta",
  "anya-e0902n:210_0": "Pucchā – mahātaṇhāsaṅkhayasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:211_0": "Vissajjanā –",
  "anya-e0902n:211_1": "sāvatthiyaṃ bhante sātiṃ bhikkhuṃ kevaṭṭaputtaṃ ārabbha bhāsitaṃ.",
  "anya-e0902n:211_2": "Sātissa bhante bhikkhuno kevaṭṭaputtassa evarūpaṃ pāpakaṃ diṭṭhigataṃ uppannaṃ hoti “tathāhaṃ bhagavatā dhammaṃ desitaṃ ājānāmi,",
  "anya-e0902n:211_3": "yathā tadevidaṃ viññāṇaṃ sandhāvati saṃsarati anañña”nti.",
  "anya-e0902n:211_4": "Tasmiṃ bhante vatthusmiṃ bhāsitaṃ.",
  "anya-e0902n:212_0": "Pucchā –",
  "anya-e0902n:212_1": "atha kho āvuso bhagavā kathaṃ bhikkhū āmantetvā ca paṭipucchitvā ca anattabhāvadīpikaṃ dhammakathaṃ kathesi.",
  "anya-e0902n:213_0": "Vissajjanā –",
  "anya-e0902n:213_1": "atha bhante bhagavā bhikkhū “taṃ kiṃ maññatha bhikkhave,",
  "anya-e0902n:213_2": "apināyaṃ sāti bhikkhu kevaṭṭaputto usmīkatopi ismiṃ dhammavinaye”ti āmantetvā,",
  "anya-e0902n:213_3": "tumhepi me bhikkhave evaṃ dhammaṃ desitaṃ ājānāthatyādinā bhikkhū paṭipucchitvā ca yaṃ yadeva bhikkhave paccayaṃ paṭicca uppajjati viññāṇaṃ,",
  "anya-e0902n:213_4": "tena teneva viññāṇaṃ tveva saṅkhyaṃ gacchati,",
  "anya-e0902n:213_5": "cakkhuñca paṭicca rūpe ca uppajjati viññāṇaṃ cakkhuviññāṇaṃ tveva saṅkhyaṃ gacchati,",
  "anya-e0902n:213_6": "evamādinā bhante anattatādīpikaṃ dhammiṃ kathaṃ kathesi.",
  "anya-e0902n:214_0": "Mahāassapurasutta",
  "anya-e0902n:215_0": "Pucchā – mahāassapurasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:216_0": "Vissajjanā –",
  "anya-e0902n:216_1": "aṅgesu bhante assapure nāma aṅgānaṃ nigame bahū manusse saddhe pasanne ārabbbha bhāsitaṃ.",
  "anya-e0902n:216_2": "Bahū bhante manussā saddhā pasannā bhikkhusaṅghaṃ sakkaccaṃ upaṭṭhahiṃsu,",
  "anya-e0902n:216_3": "sabbakālañca ratanattayapaṭisaṃyuttaṃ vaṇṇakathaṃyeva kathayiṃsu.",
  "anya-e0902n:216_4": "Tasmiṃ bhante vatthusmiṃ bhāsitaṃ.",
  "anya-e0902n:217_0": "Pucchā –",
  "anya-e0902n:217_1": "katame āvuso tattha bhagavatā dhammā samaṇakaraṇā ca brāhmaṇakaraṇā ca uttaruttari paṇītapaṇītā desitā.",
  "anya-e0902n:218_0": "Vissajjanā –",
  "anya-e0902n:218_1": "hirottappā parisuddhakāyasamācāro parisuddhavacīsamācāro parisuddhamanosamācāro parisuddhājīvo indriyesu",
  "anya-e0902n:218_2": "guttadvāratā bhojanemattaññutā jāgariyānuyogo satisampajaññaṃ nīvaraṇappahānaṃ cattāri ca jhānāni tisso",
  "anya-e0902n:218_3": "ca vijjā ime kho bhante tattha bhagavatā samaṇakaraṇā ca brāhmaṇakaraṇā ca uttaruttari paṇītapaṇītā dhammā desitā.",
  "anya-e0902n:219_0": "Cūḷaassapurasutta",
  "anya-e0902n:220_0": "Pucchā – cūḷaassapurasuttaṃ panāvuso bhagavatā katta kaṃ ārabbha bhāsitaṃ.",
  "anya-e0902n:221_0": "Vissajjanā –",
  "anya-e0902n:221_1": "tasmiṃyeva bhante assapure nigame teyeva manusse saddhe pasanne ārabbha bhāsitaṃ,",
  "anya-e0902n:221_2": "tasmiṃyeva bhante vatthusmiṃ bhāsitaṃ.",
  "anya-e0902n:222_0": "Pucchā –",
  "anya-e0902n:222_1": "kathañcāvuso tattha bhagavatā samaṇasāmīcippaṭipadā ca assamaṇasāmīcippaṭipadā ca vibhajitvā desitā.",
  "anya-e0902n:223_0": "Vissajjanā –",
  "anya-e0902n:223_1": "“kathañca bhikkhave bhikkhu na samaṇasāmīcippaṭipadaṃ paṭipanno hoti,",
  "anya-e0902n:223_2": "yassa kassaci bhikkhave bhikkhuno abhijjhālussa abhijjhā appahīnā hoti,",
  "anya-e0902n:223_3": "byāpannacittassa byāpādo appahīno hotī”ti evamādinā ca.",
  "anya-e0902n:223_4": "Kathañca bhikkhave bhikkhu samaṇasāmīcippaṭipadaṃ paṭipanno hoti,",
  "anya-e0902n:223_5": "yassa kassaci bhikkhave bhikkhuno abhijjhālussa abhijjhā pahīnā hoti,",
  "anya-e0902n:223_6": "byāpannacittassa byāpādo pahīno hoti evamādinā ca bhante bhagavatā tattha samaṇasāmīcippaṭipadā ca assamaṇasāmīcippaṭipadā",
  "anya-e0902n:223_7": "ca vitthārena vibhajitvā desitā.",
  "anya-e0902n:224_0": "Sāleyyakasutta",
  "anya-e0902n:225_0": "Pucchā – sāleyyakasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:226_0": "Vissajjanā –",
  "anya-e0902n:226_1": "kosalesu bhante sālāyaṃ nāma brāhmaṇagāme sāleyyake brāhmaṇagahapatike ārabbha bhāsitaṃ.",
  "anya-e0902n:226_2": "Sāleyyakā bhante brāhmaṇagahapatikā bhagavantaṃ upasaṅkamitvā etadavocuṃ “ko nu kho bho gotama hetu ko paccayo,",
  "anya-e0902n:226_3": "yena midhekacce sattā kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjanti,",
  "anya-e0902n:226_4": "ko pana bho gotama hetu ko paccayo,",
  "anya-e0902n:226_5": "yena midhekacce sattā kāyassa bhedā paraṃ maraṇā sugatiṃ saggaṃ lokaṃ upapajjantī”ti.",
  "anya-e0902n:226_6": "Tasmiṃ bhante vatthusmiṃ bhāsitaṃ.",
  "anya-e0902n:227_0": "Verañjakasutta",
  "anya-e0902n:228_0": "Pucchā – verañjakasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:229_0": "Vissajjanā –",
  "anya-e0902n:229_1": "sāvatthiyaṃ bhante verañjake brāhmaṇagahapatike ārabbha bhāsitaṃ.",
  "anya-e0902n:229_2": "Verañjakā bhante brāhmaṇagahapatikā bhagavantaṃ upasaṅkamitvā etadavocuṃ “ko nu kho bho gotama hetu ko paccayo,",
  "anya-e0902n:229_3": "yena midhekacce sattā kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjanti,",
  "anya-e0902n:229_4": "ko pana bho gotama hetu ko paccayo,",
  "anya-e0902n:229_5": "yena midhekacce sattā kāyassa bhedā paraṃ maraṇā sugatiṃ saggaṃ lokaṃ upapajjantī”ti.",
  "anya-e0902n:229_6": "Tasmiṃ bhante vatthusmiṃ bhāsitaṃ.",
  "anya-e0902n:230_0": "Mahāvedallasutta",
  "anya-e0902n:231_0": "Pucchā – mahāvedallasuttaṃ panāvuso kattha kena bhāsitaṃ.",
  "anya-e0902n:232_0": "Vissajjanā –",
  "anya-e0902n:232_1": "sāvatthiyaṃ bhante āyasmatā mahākoṭṭhikena puṭṭhena āyasmatā sāriputtattherena dhammasenāpatinā bhāsitaṃ.",
  "anya-e0902n:233_0": "Cūḷavedallasutta",
  "anya-e0902n:234_0": "Pucchā – cūḷavedallasuttaṃ panāvuso kattha kena bhāsitaṃ.",
  "anya-e0902n:235_0": "Vissajjanā – rājagahe bhante visākhena upāsakena puṭṭhāya dhammadinnāya theriyā bhāsitaṃ.",
  "anya-e0902n:236_0": "Cūḷadhammasamādānasutta",
  "anya-e0902n:237_0": "Pucchā – cūḷadhammasamādānasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n:238_0": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n:239_0": "Mahādhammasamādānasutta",
  "anya-e0902n:240_0": "Pucchā – mahādhammasamādānasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n:241_0": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n:242_0": "Vīmaṃsakasutta",
  "anya-e0902n:243_0": "Pucchā – vīmaṃsakasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n:244_0": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n:245_0": "Kosambiyasutta",
  "anya-e0902n:246_0": "Pucchā – kosambiyasuttaṃ panāvuso kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:247_0": "Vissajjanā –",
  "anya-e0902n:247_1": "kosambiyaṃ bhante kosambike bhikkhū ārabbha bhāsitaṃ.",
  "anya-e0902n:247_2": "Kosambikā bhante bhikkhū bhaṇḍanajātā kalahajātā vivādāpannā aññamaññaṃ mukhasattīhi vitudantā viharanti.",
  "anya-e0902n:247_3": "Tasmiṃ bhante vatthusmiṃ bhāsitaṃ.",
  "anya-e0902n:248_0": "Brahmanimantanikasutta",
  "anya-e0902n:249_0": "Pucchā – brahmanimantanikasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:250_0": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n:251_0": "Māratajjaniyasutta",
  "anya-e0902n:252_0": "Pucchā – māratajjanīyasuttaṃ panāvuso kattha kaṃ ārabbha kismiṃ vatthusmiṃ kena bhāsitaṃ.",
  "anya-e0902n:253_0": "Vissajjanā –",
  "anya-e0902n:253_1": "sakkesu bhante susumāragire bhesakaḷāvane migadāye āyasmatā mahāmoggallānena māraṃ pāpimantaṃ ārabbha bhāsitaṃ.",
  "anya-e0902n:253_2": "Māro bhante pāpimā āyasmato mahāmoggallānassa kucchigato hoti koṭṭhamanupaviṭṭho.",
  "anya-e0902n:253_3": "Tasmiṃ bhante vatthusmiṃ bhāsitaṃ.",
  "anya-e0902n:254_0": "Majjhimapaṇṇāsapāḷi",
  "anya-e0902n:255_0": "Kandarakasutta",
  "anya-e0902n:256_0": "Pucchā –",
  "anya-e0902n:256_1": "tenāvuso jānatā…pe…",
  "anya-e0902n:256_2": "sammāsambuddhena kandarakasuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:257_0": "Vissajjanā –",
  "anya-e0902n:257_1": "campāyaṃ bhante gaggarāya pokkharaṇiyā tīre pessañca hatthārohaputtaṃ kandarakañca paribbājakaṃ ārabbha bhāsitaṃ,",
  "anya-e0902n:257_2": "kandarako bhante paribbājako bhagavato ca bhikkhusaṅghassa ca vaṇṇaṃ abhāsi,",
  "anya-e0902n:257_3": "pesso ca bhante hatthārohaputto bhagavato ca dhammadesanāya ca vaṇṇaṃ abhāsi.",
  "anya-e0902n:257_4": "Tasmiṃ bhante vatthusmiṃ bhāsitaṃ.",
  "anya-e0902n:258_0": "Pucchā –",
  "anya-e0902n:258_1": "evaṃ kho āvuso kandarakena paribbājakena bhagavato ca bhikkhusaṅghassa ca abhippasannena vaṇṇe bhāsite",
  "anya-e0902n:258_2": "kathaṃ bhagavā taṃ samanujānitvā dhammadesanārambhaṃ ārabhi,",
  "anya-e0902n:258_3": "kathañca pesso hatthārohaputto bhagavato ca dhammadesanāya ca vaṇṇaṃ abhāsi,",
  "anya-e0902n:258_4": "kathañca pessassa hatthārohaputtassa ajjhāsayānurūpaṃ dhammaṃ desesi.",
  "anya-e0902n:259_0": "Vissajjanā –",
  "anya-e0902n:259_1": "evaṃ kho bhante kandarakena paribbājakena bhagavato ca bhikkhusaṅghassa ca abhippasannena vaṇṇe bhāsite",
  "anya-e0902n:259_2": "“evametaṃ kandaraka evametaṃ kandaraka” evamādinā bhagavā taṃ samanujānitvā “santi hi kandaraka bhikkhū",
  "anya-e0902n:259_3": "imasmiṃ bhikkhusaṅghe arahanto khīṇāsavā vusitavanto katakaraṇīyā ohitabhārā anuppattasadatthā parikkhīṇabhavasaṃyojanā",
  "anya-e0902n:259_4": "sammadaññā vimuttā”ti evamādinā dhammadesanaṃ samārabhi.",
  "anya-e0902n:259_5": "Atha kho bhante pesso hatthārohaputto “acchariyaṃ bhante abbhutaṃ bhante yāva supaññattā cime bhante",
  "anya-e0902n:259_6": "bhagavatā cattāro satipaṭṭhānā sattānaṃ visuddhiyā sokaparidevānaṃ samatikkamāya dukkhadomanassānaṃ atthaṅgamāya",
  "anya-e0902n:259_7": "ñāyassa adhigamāya nibbānassa sacchikiriyāyā”ti evamādinā bhagavato ca dhammadesanāya vaṇṇaṃ abhāsi,",
  "anya-e0902n:259_8": "bhagavāpi bhante “gahanañhetaṃ pessa yadidaṃ manussā,",
  "anya-e0902n:259_9": "uttānakañhetaṃ pessa yadidaṃ pasavo”tiādinā pessassa hatthārohaputtassa ajjhāsayānurūpaṃ dhammakathaṃ desesi.",
  "anya-e0902n:260_0": "Pucchā –",
  "anya-e0902n:260_1": "taṃ panāvuso dhammadesanaṃ sutvā pessassa hatthārohaputtassa kīdiso ānisaṃso adhigato,",
  "anya-e0902n:260_2": "kathañca bhagavā taṃ puggalacatukkadesanaṃ saṃkhittena bhāsitaṃ,",
  "anya-e0902n:260_3": "bhikkhūnaṃ vitthārena vibhajitvā desesi.",
  "anya-e0902n:261_0": "Vissajjanā –",
  "anya-e0902n:261_1": "taṃ kho pana bhante dhammaṃ sutvā pessassa hatthārohaputtassa dve ānisaṃsā adhigatā saṅghe ca pasādo satipaṭṭhānapariggahaṇūpāyo ca abhinavo.",
  "anya-e0902n:261_2": "Bhagavā ca bhante taṃ puggalacatukkadesanaṃ bhikkhūhi yācito “katamo ca bhikkhave puggalo attaparitāpanānuyogamanuyutto”tiādinā saṃkhittena bhāsitaṃ,",
  "anya-e0902n:261_3": "vitthārena atthaṃ avibhattaṃ.",
  "anya-e0902n:261_4": "Vitthārena vibhajitvā desesi.",
  "anya-e0902n:262_0": "Aṭṭhakanāgarasutta",
  "anya-e0902n:263_0": "Pucchā – aṭṭhakanāgarasuttaṃ panāvuso kattha kaṃ ārabbha kismiṃ vatthusmiṃ kena bhāsitaṃ.",
  "anya-e0902n:264_0": "Vissajjanā –",
  "anya-e0902n:264_1": "vesāliyaṃ bhante veḷuvagāmake gahapatiṃ aṭṭhakanāgaraṃ ārabbha āyasmatā ānandattherena dhammabhaṇḍāgārikena bhāsitaṃ.",
  "anya-e0902n:264_2": "Dasamo bhante gahapati aṭṭhakanāgaro āyasmantaṃ ānandaṃ upasaṅkamitvā etadavoca “atthi nu kho bhante",
  "anya-e0902n:264_3": "ānanda tena bhagavatā jānatā passatā arahatā sammāsambuddhena ekadhammo akkhāto,",
  "anya-e0902n:264_4": "yattha bhikkhuno appamattassa ātāpino pahitattassa viharato avimuttañceva cittaṃ vimuccati,",
  "anya-e0902n:264_5": "aparikkhiṇā ca āsavā parikkhayaṃ gacchanti,",
  "anya-e0902n:264_6": "ananuppattañca anuttaraṃ yogakkhemaṃ anupāpuṇātī”ti,",
  "anya-e0902n:264_7": "tasmiṃ bhante vatthusmiṃ bhāsitaṃ.",
  "anya-e0902n:265_0": "Sekhasutta",
  "anya-e0902n:266_0": "Pucchā – sekhasuttaṃ panāvuso kattha kaṃ ārabbha kismiṃ vatthusmiṃ kena bhāsitaṃ.",
  "anya-e0902n:267_0": "Vissajjanā –",
  "anya-e0902n:267_1": "sakkesu bhante kapilavatthusmiṃ santhāgāre āyasmatā ānandattherena dhammabhaṇḍāgārikena kāpilavatthave sakye ārabbha bhāsitaṃ.",
  "anya-e0902n:267_2": "Bhagavā bhante kāpilavatthave sakye bahudevarattiṃ dhammiyā kathāya sandassetvā samādapetvā samuttejetvā",
  "anya-e0902n:267_3": "sampahaṃsetvā āyasmantaṃ ānandaṃ āmantesi “paṭibhātu taṃ ānanda kāpilavatthavānaṃ sakyānaṃ sekho pāṭipado,",
  "anya-e0902n:267_4": "piṭṭhi me āgilāyati,",
  "anya-e0902n:267_5": "tamahaṃ āyamissāmī”ti.",
  "anya-e0902n:267_6": "Tasmiṃ bhante vatthusmiṃ bhāsitaṃ.",
  "anya-e0902n:268_0": "Potaliyasutta",
  "anya-e0902n:269_0": "Pucchā – potaliyasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:270_0": "Vissajjanā –",
  "anya-e0902n:270_1": "aṅguttarāpesu bhante āpaṇe nāma aṅguttarāpānaṃ nigame potaliyaṃ gahapatiṃ paṭikkhittasabbakammantaṃ ārabbha bhāsitaṃ.",
  "anya-e0902n:270_2": "Potaliyo bhante gahapati paṭikkhittasabbakammanto yena bhagavā tenupasaṅkami,",
  "anya-e0902n:270_3": "upasaṅkamanto bhagavatā gahapativādena samudācariyamāno kupito anattamano bhagavantaṃ etadavoca “tayidaṃ bho gotama nacchannaṃ tayidaṃ nappatirūpaṃ,",
  "anya-e0902n:270_4": "yaṃ maṃ tvaṃ gahapativādena samudācarasī”ti.",
  "anya-e0902n:270_5": "Tasmiṃ bhante vatthusmiṃ bhāsitaṃ.",
  "anya-e0902n:271_0": "Pucchā –",
  "anya-e0902n:271_1": "kathañcāvuso bhagavā kāmānaṃ ādīnavaṃ vitthārena pakāsetvā ariyassa vinaye vohārasamucchedaṃ dassesi.",
  "anya-e0902n:272_0": "Vissajjanā –",
  "anya-e0902n:272_1": "atha bhante bhagavā ariyassa vinaye vohārasamucchedāya aṭṭha dhamme vibhajitvā “seyyathāpi gahapati kukkuro",
  "anya-e0902n:272_2": "jighacchādubbalyapareto goghātakasūnaṃ paccupaṭṭhito assa” evamādinā kāmesu ādīnavaṃ dassetvā pariyosāne",
  "anya-e0902n:272_3": "tīhi vijjāhi ariyassa vinaye vohārasamucchedaṃ sabbenasabbaṃ sabbathāsabbaṃ vohārasamucchedaṃ vitthārena",
  "anya-e0902n:272_4": "vibhajitvā desesi.",
  "anya-e0902n:273_0": "Jīvakasutta",
  "anya-e0902n:274_0": "Pucchā –",
  "anya-e0902n:274_1": "tenāvuso bhagavatā…pe…",
  "anya-e0902n:274_2": "sammāsambuddhena jīvakasuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:275_0": "Vissajjanā –",
  "anya-e0902n:275_1": "rājagahe bhante jīvakaṃ komārabhaccaṃ ārabbha bhāsitaṃ.",
  "anya-e0902n:275_2": "Jīvako bhante komārabhacco bhagavantaṃ upasaṅkamitvā etadavoca “sutaṃ metaṃ bhante samaṇaṃ gotamaṃ uddissa pāṇaṃ ārabhanti,",
  "anya-e0902n:275_3": "taṃ samaṇo gotamo jānaṃ uddissa kataṃ maṃsaṃ paribhuñjati paṭicca kammanti.",
  "anya-e0902n:275_4": "Ye te bhante evamāhaṃsu ‘samaṇaṃ gotamaṃ uddissa pāṇaṃ ārabhanti,",
  "anya-e0902n:275_5": "taṃ samaṇo gotamo jānaṃ uddissa kataṃ maṃsaṃ paribhuñjati paṭicca kamma’nti,",
  "anya-e0902n:275_6": "kacci te bhante bhagavato vuttavādino na ca bhagavantaṃ abhūtena abbhācikkhanti,",
  "anya-e0902n:275_7": "dhammassa cānudhammaṃ byākaronti,",
  "anya-e0902n:275_8": "na ca koci sahadhammiko vādānuvādo gārayhaṃ ṭhānaṃ āgacchatī”ti.",
  "anya-e0902n:275_9": "Tasmiṃ bhante vatthusmiṃ bhāsitaṃ.",
  "anya-e0902n:276_0": "Upālisutta",
  "anya-e0902n:277_0": "Pucchā – upālisuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:278_0": "Vissajjanā –",
  "anya-e0902n:278_1": "nāḷandāyaṃ bhante upāliṃ gahapatiṃ ārabbha bhāsitaṃ.",
  "anya-e0902n:278_2": "Upāli bhante gahapati bhagavantaṃ upasaṅkamitvā etadavoca “āgamā nukhvidha bhante dīghatapassī nigaṇṭho”ti,",
  "anya-e0902n:278_3": "evamādinā ca bhante upāli gahapati bhagavato paṭisandhāraṃ katvā attano ācariyassa nigaṇṭhassa nāṭaputtassa vādaṃ pakāsesi,",
  "anya-e0902n:278_4": "vādaṃ vaṇṇesi.",
  "anya-e0902n:278_5": "Tasmiṃ bhante vatthusmiṃ bhāsitaṃ.",
  "anya-e0902n:279_0": "Pucchā –",
  "anya-e0902n:279_1": "atha kho āvuso bhagavā upāliṃ gahapatiṃ tasmiṃ vāde kathaṃ samanuyuñjī samanugāhī samanubhāsī,",
  "anya-e0902n:279_2": "kathañcassa upāyaṃ dassetvā yathābhūtaṃ atthaṃ ñāpesi.",
  "anya-e0902n:280_0": "Vissajjanā –",
  "anya-e0902n:280_1": "atha kho bhante bhagavā upāliṃ gahapatiṃ “sace kho tvaṃ gahapati sacce patiṭṭhāya manteyyāsi,",
  "anya-e0902n:280_2": "siyā no ettha kathāsallāpo”ti upāliṃ gahapatiṃ kathaṃ samuṭṭhāpetvā “taṃ kiṃmaññasi gahapati,",
  "anya-e0902n:280_3": "idhassa nigaṇṭho ābādhiko dukkhito bāñhagilāno sītodakaparikkhitto uṇhodakapaṭisevī,",
  "anya-e0902n:280_4": "so sītodakaṃ alabhamāno kālaṅkareyyā”ti evamādinā bhante bhagavā cattāro upāye dassetvā upāliṃ gahapatiṃ yathābhūtamatthaṃ ñāpesi.",
  "anya-e0902n:281_0": "Pucchā –",
  "anya-e0902n:281_1": "evaṃ kho āvuso upāli gahapati bhagavatā saññāpito imasmiṃ dhammavinaye pasanno kīdisaṃ pasannākāraṃ akāsi,",
  "anya-e0902n:281_2": "kathañca bhagavā taṃ puna anusāsitvā uttari vinesi.",
  "anya-e0902n:282_0": "Vissajjanā –",
  "anya-e0902n:282_1": "“purimenevāhaṃ bhante opammena bhagavato attamano abhiraddho,",
  "anya-e0902n:282_2": "apicāhaṃ imāni bhagavato vicitrāni pañhapaṭibhānāni sotukāmo,",
  "anya-e0902n:282_3": "evāhaṃ bhagavantaṃ paccanīkaṃ kātabbaṃ amaññissa”nti,",
  "anya-e0902n:282_4": "evamādinā bhante upāli gahapati bhagavatā viññāpito imasmiṃ dhammavinaye pasanno pasannākāraṃ akāsi.",
  "anya-e0902n:282_5": "Tattha bhagavā ca bhante “anuviccakāraṃ kho gahapati karohi,",
  "anya-e0902n:282_6": "anuviccakāro tumhādisānaṃ ñātamanussānaṃ sādhu hotī”ti evamādinā puna anusāsitvā uttari yāva dhammacakkhupaṭilābhā vinesi.",
  "anya-e0902n:283_0": "Pucchā –",
  "anya-e0902n:283_1": "kathañcāvuso nigaṇṭhassa nāṭaputtassa upālissa gahapatissa nivesanaṃ gantvā āvīmaṃsanā ca upālissa gahapatissa paccuttarā kathā ca ahosi.",
  "anya-e0902n:284_0": "Vissajjanā –",
  "anya-e0902n:284_1": "“ummattosi tvaṃ gahapati dattosi tvaṃ gahapatī”ti evamādinā bhante nigaṇṭhassa nāṭaputtassa upālissa",
  "anya-e0902n:284_2": "gahapatissa nivesanaṃ gantvā vīmaṃsā ca “bhaddikā bhante āvaṭṭanīmāyā kalyāṇī bhante āvaṭṭanīmāyāti”",
  "anya-e0902n:284_3": "evamādinā upālissa gahapatissa paccuttarakathā ca ahosi.",
  "anya-e0902n:285_0": "Dhīrassa vigatamohassa,",
  "anya-e0902n:286_0": "Pabhinnakhīlassa vijitavijayassa;",
  "anya-e0902n:287_0": "Anīghassa susamacittassa,",
  "anya-e0902n:288_0": "Vuddhasīlassa sādhupaññassa;",
  "anya-e0902n:289_0": "Vesamantarassa vimalassa,",
  "anya-e0902n:290_0": "Bhagavato tassa sāvakohamasmiṃ.",
  "anya-e0902n:291_0": "Akathaṃ kathissa tusitassa,",
  "anya-e0902n:292_0": "Vantalokāmisassa muditassa;",
  "anya-e0902n:293_0": "Katasamaṇassa manujassa,",
  "anya-e0902n:294_0": "Antimasārīrassa narassa.",
  "anya-e0902n:295_0": "Anopamassa virajassa,",
  "anya-e0902n:296_0": "Bhagavato tassa sāvako hamasmi –",
  "anya-e0902n:297_0": "Taṇhacchidassa buddhassa,",
  "anya-e0902n:298_0": "Vītadhūmassa anupalittassa.",
  "anya-e0902n:299_0": "Āhuneyyassa yakkhassa,",
  "anya-e0902n:300_0": "Uttamapuggalassa atulassa;",
  "anya-e0902n:301_0": "Mahato yasaggapattassa,",
  "anya-e0902n:302_0": "Bhagavato tassa sāvako hamasmi –",
  "anya-e0902n:303_0": "Kukkuravatikasutta",
  "anya-e0902n:304_0": "Pucchā – kukkuravatikasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:305_0": "Vissajjanā –",
  "anya-e0902n:305_1": "koliyesu bhante haliddavasane nāma koliyānaṃ nigame puṇṇañca koliyaputtaṃ govatikaṃ acelañca seniyaṃ kukkuravatikaṃ ārabbha bhāsitaṃ.",
  "anya-e0902n:305_2": "Puṇṇo bhante koliya putto govatiko bhagavantaṃ etadavoca “ayaṃ bhante acelo seniyo kukkuravatiko dukkarakārako chamānikkhittaṃ bhojanaṃ bhuñjati,",
  "anya-e0902n:305_3": "tassa taṃ kukkuravataṃ dīgharattaṃ samattaṃ samādinnaṃ,",
  "anya-e0902n:305_4": "tassa kā gati,",
  "anya-e0902n:305_5": "ko abhisamparāyo”ti,",
  "anya-e0902n:305_6": "tasmiṃ bhante vatthusmiṃ bhāsitaṃ.",
  "anya-e0902n:306_0": "Abhayarājakumārasutta",
  "anya-e0902n:307_0": "Pucchā –",
  "anya-e0902n:307_1": "tenāvuso jānatā…pe…",
  "anya-e0902n:307_2": "sammāsambuddhena abhayarājakumārasuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:308_0": "Vissajjanā –",
  "anya-e0902n:308_1": "rājagahe me bhante abhayaṃ rājakumāraṃ ārabbha bhāsitaṃ.",
  "anya-e0902n:308_2": "Abhayo bhante rājakumāro bhagavantaṃ upasaṅkamitvā etadavoca “bhāseyya nu kho bhante tathāgato taṃ vācaṃ,",
  "anya-e0902n:308_3": "yā sā vācā paresaṃ appiyā amanāpā”ti,",
  "anya-e0902n:308_4": "tasmiṃ bhante vatthusmiṃ bhāsitaṃ.",
  "anya-e0902n:309_0": "Bahuvedanīyasutta",
  "anya-e0902n:310_0": "Pucchā – bahuvedanīyasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:311_0": "Vissajjanā –",
  "anya-e0902n:311_1": "sāvatthiyaṃ bhante āyasmantañca udāyiṃ pañcakaṅgañca thapatiṃ ārabbha bhāsitaṃ,",
  "anya-e0902n:311_2": "pañcakaṅgo bhante thapati āyasmantaṃ udāyiṃ upasaṅkamitvā vedanaṃ pucchi,",
  "anya-e0902n:311_3": "āyasmā bhante udāyī pañcakaṅgaṃ thapatiṃ etadavoca “tisso kho thapati vedanā vuttā bhagavatā sukhā vedanā dukkhā vedanā adukkhamasukhā vedanā”ti.",
  "anya-e0902n:311_4": "Evaṃ vutte bhante pañcakaṅgo thapati āyasmantaṃ udāyiṃ etadavoca “na kho bhante udāyi tisso vedanā vuttā bhagavatā,",
  "anya-e0902n:311_5": "dve vedanā vuttā bhagavatā sukhā vedanā dukkhā vedanā,",
  "anya-e0902n:311_6": "yāyaṃ bhante adukkhamasukhā vedanā,",
  "anya-e0902n:311_7": "santasmiṃ esā paṇīte sukhe vuttā bhagavatā”ti.",
  "anya-e0902n:311_8": "Neva asakkhi kho bhante āyasmā udāyī pañcakaṅgaṃ thapatiṃ saññāpetuṃ,",
  "anya-e0902n:311_9": "na pana asakkhi pañcakaṅgo thapati āyasmantaṃ udāyiṃ saññāpetuṃ.",
  "anya-e0902n:311_10": "Assosi kho āyasmā ānando āyasmato udāyissa pañcakaṅgena thapatinā saddhiṃ imaṃ kathāsallāpaṃ,",
  "anya-e0902n:311_11": "atha kho bhante āyasmā ānando yāvatako ahosi āyasmato udāyissa pañcakaṅgena thapatinā saddhiṃ kathāsallāpo,",
  "anya-e0902n:311_12": "taṃ sabbaṃ bhagavato ārocesi.",
  "anya-e0902n:311_13": "Tasmiṃ bhante vatthusmiṃ bhāsitaṃ.",
  "anya-e0902n:312_0": "Apaṇṇakasutta",
  "anya-e0902n:313_0": "Pucchā – apaṇṇakasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:314_0": "Vissajjanā –",
  "anya-e0902n:314_1": "kosalesu bhante sālāyaṃ nāma kosalānaṃ brāhmaṇagāme sāleyyake brāhmaṇagahapatike ārabbha bhāsitaṃ.",
  "anya-e0902n:314_2": "Sambahulā bhante aññatitthiyā sāleyyakānaṃ brāhmaṇagahapatikānaṃ attano attano micchādiṭṭhiyo paṭiggaṇhāpesuṃ uggaṇhāpesuṃ.",
  "anya-e0902n:314_3": "Te pana bhante sāleyyakā brāhmaṇagahapatikā ekadiṭṭhiyampi patiṭṭhātuṃ na sakkhiṃsu.",
  "anya-e0902n:314_4": "Tasmiṃ bhante vatthusmiṃ bhāsitaṃ.",
  "anya-e0902n:315_0": "Pucchā – tatra āvuso bhagavatā paṭhamaṃ micchāvādo ca sammāvādo ca kathaṃ vibhajitvā pakāsito.",
  "anya-e0902n:316_0": "Vissajjanā –",
  "anya-e0902n:316_1": "tatra bhante bhagavatā “santi gahapatayo eke samaṇabrāhmaṇā evaṃvādino evaṃdiṭṭhino natthi dinnaṃ natthi",
  "anya-e0902n:316_2": "yiṭṭhaṃ natthi hutaṃ natthi sukatadukkaṭānaṃ kammānaṃ phalaṃ vipāko”ti evamādinā paṭhamaṃ micchāvādo",
  "anya-e0902n:316_3": "ca sammāvādo ca vibhajitvā pakāsito.",
  "anya-e0902n:317_0": "Pucchā – tattha āvuso bhagavatā micchāvādīnañca doso sammāvādīnañca guṇo kathaṃ vicāretvā pakāsito.",
  "anya-e0902n:318_0": "Vissajjanā –",
  "anya-e0902n:318_1": "tattha bhante bhagavatā “tatra gahapatayo yete samaṇabrāhmaṇā evaṃvādino evaṃdiṭṭhino natthi dinnaṃ natthi",
  "anya-e0902n:318_2": "yiṭṭhaṃ natthi hutaṃ natthi sukatadukkaṭānaṃ kammānaṃ phalaṃ vipāko”ti evamādinā bhante micchāvādīnañca",
  "anya-e0902n:318_3": "doso sammāvādīnañca guṇo bhagavatā vicāretvā pakāsito.",
  "anya-e0902n:319_0": "Pucchā – kathañcāvuso tattha bhagavatā viññuno purisapuggalassa paṭisañcikkhaṇā pakāsitā.",
  "anya-e0902n:320_0": "Vissajjanā –",
  "anya-e0902n:320_1": "tatra gahapatayo viññū puriso iti paṭisañcikkhatīti evamādinā bhante tattha bhagavatā viññuno purisapuggalassa paṭisañcikkhaṇā pakāsitā.",
  "anya-e0902n:321_0": "Pucchā –",
  "anya-e0902n:321_1": "kathañcāvuso bhagavatā aññesupi micchāvādasammāvādesu apaṇṇakapaṭipadā vicāretvā pakāsitā,",
  "anya-e0902n:321_2": "taṃ saṅkhepato kathesi.",
  "anya-e0902n:322_0": "Vissajjanā –",
  "anya-e0902n:322_1": "yatheva bhante paṭhame vāde,",
  "anya-e0902n:322_2": "evameva kho bhante akiriyavādādīsu catūsu ca micchāvādesu dosaṃ kiriyavādādīsu ca catūsu sammāvādesu guṇaṃ,",
  "anya-e0902n:322_3": "tattha ca viññuno purisassa paṭisañcikkhaṇākāraṃ dassetvā bhagavatā apaṇṇakapaṭipadā pakāsitā.",
  "anya-e0902n:323_0": "Ambalaṭṭhikarāhulovādasutta",
  "anya-e0902n:324_0": "Pucchā – ambalaṭṭhikarāhulovādasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n:325_0": "Vissajjanā – rājagahe bhante āyasmantaṃ rāhulaṃ ārabbha bhāsitaṃ.",
  "anya-e0902n:326_0": "Mahārāhulovādasutta",
  "anya-e0902n:327_0": "Pucchā – mahārāhulovādasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:328_0": "Vissajjanā –",
  "anya-e0902n:328_1": "sāvatthiyaṃ bhante āyasmantaṃ rāhulaṃ ārabbha bhāsitaṃ.",
  "anya-e0902n:328_2": "Āyasmā bhante rāhulo bhagavato ceva attano ca attabhāvasampattiṃ nissāya gehassitaṃ chandarāgaṃ uppādesi.",
  "anya-e0902n:328_3": "Tasmiṃ bhante vatthusmiṃ bhāsitaṃ.",
  "anya-e0902n:329_0": "Cūḷamālukyasutta",
  "anya-e0902n:330_0": "Pucchā – cūḷamālukyasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:331_0": "Vissajjanā –",
  "anya-e0902n:331_1": "sāvatthiyaṃ bhante āyasmantaṃ mālukyaputtaṃ ārabbha bhāsitaṃ.",
  "anya-e0902n:331_2": "Āyasmā bhante mālukyaputto attano pavivittassa rahogatassa paṭisallīnassa cetaso parivitakkaṃ bhagavato ārocesi.",
  "anya-e0902n:331_3": "Tasmiṃ bhante vatthusmiṃ bhāsitaṃ.",
  "anya-e0902n:332_0": "Mahāmālukyasutta",
  "anya-e0902n:333_0": "Pucchā – mahāmālukyasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:334_0": "Vissajjanā – tasmiṃyeva bhante sāvatthiyaṃ āyasmantaṃ mahāmālukyaputtaṃ ārabbha bhāsitaṃ.",
  "anya-e0902n:335_0": "Bhaddālisutta",
  "anya-e0902n:336_0": "Pucchā –",
  "anya-e0902n:336_1": "tenāvuso bhagavatā…pe…",
  "anya-e0902n:336_2": "sammāsambuddhena bhaddālisuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:337_0": "Vissajjanā –",
  "anya-e0902n:337_1": "sāvatthiyaṃ bhante āyasmantaṃ bhaddāliṃ ārabbha bhāsitaṃ.",
  "anya-e0902n:337_2": "Āyasmā bhante bhaddāli bhagavatā sikkhāpade paññāpiyamāne bhikkhusaṅghe sikkhaṃ samādiyamāne anussāhaṃ pavedesi.",
  "anya-e0902n:337_3": "Tasmiṃ bhante vatthusmiṃ bhāsitaṃ.",
  "anya-e0902n:338_0": "Accayo maṃ bhante accagamā yathābālaṃ yathāmūḷhaṃ yathāakusalaṃ,",
  "anya-e0902n:338_1": "yohaṃ bhagavatā sikkhāpade paññāpiyamāne bhikkhusaṅghe sikkhaṃ samādiyamāne anussāhaṃ pavedesiṃ,",
  "anya-e0902n:338_2": "tassa me bhante bhagavā accayaṃ accayato paṭiggaṇhātu āyatiṃ saṃvarāya –",
  "anya-e0902n:339_0": "Pucchā –",
  "anya-e0902n:339_1": "atha kho āvuso āyasmā bhaddāli bhagavantaṃ kīdisaṃ pañhaṃ pucchi,",
  "anya-e0902n:339_2": "kathañcassa bhagavā taṃ vibhajitvā byākāsi.",
  "anya-e0902n:340_0": "Vissajjanā –",
  "anya-e0902n:340_1": "atha kho bhante āyasmā bhaddāli “ko nu kho bhante hetu,",
  "anya-e0902n:340_2": "ko paccayo,",
  "anya-e0902n:340_3": "yena midhekaccaṃ bhikkhuṃ pasayu pasayu kāraṇaṃ karontī”ti evamādinā bhagavantaṃ pañhaṃ apucchi.",
  "anya-e0902n:340_4": "Bhagavā ca bhante “idha bhaddāli ekacco bhikkhu abhiṇhāpattiko hoti,",
  "anya-e0902n:340_5": "āpattibahulo” evamādinā āyasmato bhaddālissa vibhajitvā byākāsi.",
  "anya-e0902n:341_0": "Pucchā –",
  "anya-e0902n:341_1": "tadāpi kho āvuso āyasmā bhaddāli punapi bhagavantaṃ kīdisaṃ pañhaṃ pucchi,",
  "anya-e0902n:341_2": "kathañcassa bhagavā tampi vibhajitvā byākāsi.",
  "anya-e0902n:342_0": "Vissajjanā –",
  "anya-e0902n:342_1": "tadāpi bhante āyasmā bhaddāli “ko nu kho bhante hetu,",
  "anya-e0902n:342_2": "ko paccayo,",
  "anya-e0902n:342_3": "yena pubbe appatarāni ceva sikkhāpadāni ahesuṃ,",
  "anya-e0902n:342_4": "bahutarā ca bhikkhū aññāya saṇḍahiṃsu.",
  "anya-e0902n:342_5": "Ko pana bhante hetu,",
  "anya-e0902n:342_6": "ko paccayo yena etarahi bahutarāni ceva sikkhāpadāni honti appatarā ca bhikkhū aññāya saṇḍahantī”ti bhagavantaṃ punapi pañhaṃ apucchi.",
  "anya-e0902n:342_7": "Bhagavā ca bhante “evametaṃ bhaddāli hoti,",
  "anya-e0902n:342_8": "sattesu hāyamānesu saddhamme antaradhāyamāne bahutarāni honti appatarā ca bhikkhū aññāya saṇḍahantī”ti,",
  "anya-e0902n:342_9": "evamādinā āyasmato bhaddālissa vibhajitvā vibhajitvā byākatā.",
  "anya-e0902n:343_0": "Laṭukikopamasutta",
  "anya-e0902n:344_0": "Pucchā – laṭukikopamasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:345_0": "Vissajjanā –",
  "anya-e0902n:345_1": "aṅguttarāpesu bhante āpaṇe nāma aṅguttarāpānaṃ nigame āyasmantaṃ udāyiṃ ārabbha bhāsitaṃ.",
  "anya-e0902n:345_2": "Āyasmā bhante udāyī bhagavantaṃ upasaṅkamitvā etadavoca “idha mayhaṃ bhante rahogatassa paṭisallīnassa",
  "anya-e0902n:345_3": "evaṃ cetaso parivitakko udapādi “bahūnaṃ vata no bhagavā dukkhadhammānaṃ apahattā,",
  "anya-e0902n:345_4": "bahūnaṃ vata no bhagavā sukhadhammānaṃ upahattā,",
  "anya-e0902n:345_5": "bahūnaṃ vata no bhagavā akusalānaṃ dhammānaṃ apahattā,",
  "anya-e0902n:345_6": "bahūnaṃ vata no bhagavā kusalānaṃ dhammānaṃ upahattā’ti”.",
  "anya-e0902n:345_7": "Tasmiṃ bhante vatthusmiṃ bhāsitaṃ.",
  "anya-e0902n:346_0": "Pucchā – atha kho āvuso bhagavā kīdisī upamāyo dassetvā bhikkhūnaṃ ovādaṃ adāsi.",
  "anya-e0902n:347_0": "Vissajjanā –",
  "anya-e0902n:347_1": "atha kho bhante bhagavā laṭukikopamaṃ hatthināgopamaṃ daliddapurisopamaṃ gahapatikopamanti catasso upamāyo dassetvā bhikkhūnaṃ ovādamadāsi.",
  "anya-e0902n:348_0": "Pucchā –",
  "anya-e0902n:348_1": "evañcāvuso bhagavā catūhi upamāhi bhikkhūnaṃ ovādaṃ datvā kathaṃ uttari dhammadesanaṃ pavaḍḍhesi.",
  "anya-e0902n:349_0": "Vissajjanā –",
  "anya-e0902n:349_1": "evaṃ kho bhante bhagavā catūhi upamāhi bhikkhūnaṃ ovādaṃ datvā “cattāro me udāyi puggalā santo saṃvijjamānā",
  "anya-e0902n:349_2": "lokasmiṃ”nti evamādinā uttari bhikkhūnaṃ dhammakathaṃ pavaḍḍhesi.",
  "anya-e0902n:350_0": "Cātumasutta",
  "anya-e0902n:351_0": "Pucchā – cātumasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:352_0": "Vissajjanā –",
  "anya-e0902n:352_1": "cātumāyaṃ bhante āyasmantānaṃ sāriputtamoggalānattherānaṃ saddhivihārike adhunā pabbajite sambahule bhikkhū ārabbha bhāsitaṃ.",
  "anya-e0902n:352_2": "Sāriputtamoggallānappamukhāni bhante pañcamattāni bhikkhusatāni cātumaṃ anuppattāni honti bhagavantaṃ dassanāya,",
  "anya-e0902n:352_3": "te ca āgantukā bhikkhū nevāsikehi bhikkhūhi saddhiṃ paṭisammodamānā senāsanāni paññāpayamānā pattacīvarāni paṭisāmayamānā uccāsaddā mahāsaddā ahesuṃ.",
  "anya-e0902n:352_4": "Tasmiṃ bhante vatthusmiṃ bhāsitaṃ.",
  "anya-e0902n:353_0": "Pucchā – kathañcāvuso tattha bhagavā bhikkhūnaṃ ovādaṃ adāsi.",
  "anya-e0902n:354_0": "Vissajjanā –",
  "anya-e0902n:354_1": "cattārimāni bhikkhave bhayāni udakorohante pātikaṅkhitabbānīti evamādinā bhante bhagavā tattha bhikkhūnaṃ ovādaṃ adāsi.",
  "anya-e0902n:355_0": "Naḷakapānasutta",
  "anya-e0902n:356_0": "Pucchā – naḷakapānasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n:357_0": "Vissajjanā –",
  "anya-e0902n:357_1": "naḷakapāne bhante anuruddhattherappamukhe sambahule abhiññāte abhiññāte kulaputte ārabbha bhāsitaṃ.",
  "anya-e0902n:358_0": "Goliyānisutta",
  "anya-e0902n:359_0": "Pucchā – goliyānisuttaṃ panāvuso kattha kaṃ ārabbha kismiṃ vatthusmiṃ kena bhāsitaṃ.",
  "anya-e0902n:360_0": "Vissajjanā –",
  "anya-e0902n:360_1": "rājagahe bhante āyasmantaṃ goliyāniṃ ārabbha āyasmatā sāriputtattherena dhammasenāpatinā bhāsitaṃ.",
  "anya-e0902n:360_2": "Āyasmā bhante goliyāni āraññiko padasamācāro saṅghamajjhe osaṭo hoti kenacideva karaṇīyena,",
  "anya-e0902n:360_3": "tasmiṃ bhante vatthusmiṃ bhāsitaṃ.",
  "anya-e0902n:361_0": "Kīṭāgirisutta",
  "anya-e0902n:362_0": "Pucchā –",
  "anya-e0902n:362_1": "tenāvuso bhagavatā…pe…",
  "anya-e0902n:362_2": "sammāsambuddhena kīṭāgirisuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:363_0": "Vissajjanā –",
  "anya-e0902n:363_1": "kāsīsu bhante kīṭāgirismiṃ kāsīnaṃ nigame assajipunabbasuke bhikkhū ārabbha bhāsitaṃ.",
  "anya-e0902n:363_2": "Assajipunabbasukā bhante bhikkhū bhikkhūhi sahadhammikaṃ vuccamānā evamāhaṃsu “mayaṃ kho āvuso sāyañceva bhuñjāma pāto ca divā ca vikāle,",
  "anya-e0902n:363_3": "te mayaṃ sāyañceva bhuñjamānā pāto ca divā ca vikāle appābādhatañca sañjānāma appātaṅkatañca lahuṭṭhānañca balañca phāsuvihārañca,",
  "anya-e0902n:363_4": "te mayaṃ kiṃ sandiṭṭhikaṃ hitvā kālikaṃ anudhāvissāma,",
  "anya-e0902n:363_5": "sāyañceva mayaṃ bhuñjissāma pāto ca divā ca vikāle”ti.",
  "anya-e0902n:363_6": "Tasmiṃ bhante vatthusmiṃ bhāsitaṃ.",
  "anya-e0902n:364_0": "Tevijjavacchasutta",
  "anya-e0902n:365_0": "Pucchā – tevijjavacchasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:366_0": "Vissajjanā –",
  "anya-e0902n:366_1": "vesāliyaṃ bhante vacchagottaṃ paribbājakaṃ ārabbha bhāsitaṃ.",
  "anya-e0902n:366_2": "Vacchagotto bhante paribbājako bhagavantaṃ etadavoca “sutaṃ me bhante samaṇo gotamo sabbaññū sabbadassāvī aparisesaṃ ñāṇadassanaṃ paṭijānāti,",
  "anya-e0902n:366_3": "carato ca me tiṭṭhato ca suttassa ca jāgarassa ca satataṃ samitaṃ ñāṇadassanaṃ paccupaṭṭhita”nti.",
  "anya-e0902n:366_4": "Ye te bhante evamāhaṃsu “samaṇo gotamo sabbaññū sabbadassāvī aparisesaṃ ñāṇadassanaṃ paṭijānāti,",
  "anya-e0902n:366_5": "carato ca me tiṭṭhato ca suttassa ca jāgarassa ca satataṃ samitaṃ ñāṇadassanaṃ paccupaṭṭhita”nti.",
  "anya-e0902n:366_6": "Kacci te bhante bhagavato vuttavādino,",
  "anya-e0902n:366_7": "na ca bhagavantaṃ abhūtena abbhācikkhanti,",
  "anya-e0902n:366_8": "dhammassa cānudhammaṃ byākaronti,",
  "anya-e0902n:366_9": "na ca koci sahadhammiko vādānuvādo gārayhaṃ ṭhānaṃ āgacchatī”ti.",
  "anya-e0902n:366_10": "Tasmiṃ bhante vatthusmiṃ bhāsitaṃ.",
  "anya-e0902n:367_0": "Aggivacchasutta",
  "anya-e0902n:368_0": "Pucchā – aggivacchasuttaṃ panāvuso kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:369_0": "Vissajjanā –",
  "anya-e0902n:369_1": "sāvatthiyaṃ bhante vacchagottaṃ paribbājakaṃ bhāsitaṃ.",
  "anya-e0902n:369_2": "Vacchagotto bhante paribbājako bhagavantaṃ upasaṅkamitvā “kiṃ nu kho bho gotama ‘sassato loko idameva",
  "anya-e0902n:369_3": "saccaṃ moghamañña’nti evaṃdiṭṭhi bhavaṃ gotamo”ti evamādikaṃ pañhaṃ apucchi.",
  "anya-e0902n:369_4": "Tasmiṃ bhante vatthusmiṃ bhāsitaṃ.",
  "anya-e0902n:370_0": "Mahāvacchasutta",
  "anya-e0902n:371_0": "Pucchā – mahāvacchasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:372_0": "Vissajjanā –",
  "anya-e0902n:372_1": "rājagahe bhante vacchagottaṃyeva paribbājakaṃ ārabbha bhāsitaṃ.",
  "anya-e0902n:372_2": "Vacchagotto bhante paribbājako bhagavantaṃ upasaṅkamitvā etadavoca “dīgharattāhaṃ bhotā gotamena sahakathī,",
  "anya-e0902n:372_3": "sādhu me bhavaṃ gotamo saṃkhittena kusalākusalaṃ desetū”ti.",
  "anya-e0902n:372_4": "Tasmiṃ bhante vatthusmiṃ bhāsitaṃ.",
  "anya-e0902n:373_0": "Pucchā –",
  "anya-e0902n:373_1": "evaṃ vutte kho āvuso vacchagotto paribbājako imasmiṃ dhammavinaye pasanno hutvā kīdisaṃ pasannākāraṃ akāsi,",
  "anya-e0902n:373_2": "kathañcassa dhammābhisamayo ahosi.",
  "anya-e0902n:374_0": "Vissajjanā –",
  "anya-e0902n:374_1": "evaṃ vutte bhante vacchagotto paribbājako “sace hi bho gotama imaṃ dhammaṃ bhavaṃyeva gotamo ārādhako abhavissa,",
  "anya-e0902n:374_2": "no ca kho bhikkhū ārādhakā abhavissaṃsu,",
  "anya-e0902n:374_3": "evamidaṃ brahmacariyaṃ aparipūraṃ abhavissa tenaṅgenā”ti evamādinā imasmiṃ dhammavinaye pasanno pasannākāramakāsi.",
  "anya-e0902n:374_4": "Yāva arahattañcassa dhammābhisamayo ahosi.",
  "anya-e0902n:375_0": "Dīghanakhasutta",
  "anya-e0902n:376_0": "Pucchā – dīghanakhasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:377_0": "Vissajjanā –",
  "anya-e0902n:377_1": "rājagahe bhante dīghanakhaṃ paribbājakaṃ ārabbha bhāsitaṃ.",
  "anya-e0902n:377_2": "Dīghanakho bhante paribbājako bhagavantaṃ upasaṅkamitvā etadavoca “ahañhi bho gotama evaṃvādī evaṃdiṭṭhi sabbaṃ me nakkhamatī”ti.",
  "anya-e0902n:377_3": "Tasmiṃ bhante vatthusmiṃ bhāsitaṃ.",
  "anya-e0902n:378_0": "Pucchā – imasmiṃ ca panāvuso veyyākaraṇasmiṃ bhaññamāne kesaṃ puggalānaṃ visesādhigamo ahosi.",
  "anya-e0902n:379_0": "Vissajjanā –",
  "anya-e0902n:379_1": "imasmiñca pana bhante veyyākaraṇasmiṃ bhaññamāne āyasmato sāriputtassa anupādāya āsavehi cittaṃ vimucci,",
  "anya-e0902n:379_2": "dīghanakhassa pana paribbājakassa tasmiṃyeva āsane virajaṃ vītamalaṃ dhammacakkhuṃ udapādi yaṃkiñci samudayadhammaṃ,",
  "anya-e0902n:379_3": "sabbaṃ taṃ nirodhadhamma”nti.",
  "anya-e0902n:380_0": "Māgaṇḍiyasutta",
  "anya-e0902n:381_0": "Pucchā – māgaṇḍiyasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:382_0": "Vissajjanā –",
  "anya-e0902n:382_1": "kurūsu bhante kammāsadhamme nāma kurūnaṃ nigame bhāradvāja gottassa brāhmaṇassa agyāgāre tiṇasanthārake māgaṇḍiyaṃ paribbājakaṃ ārabbha bhāsitaṃ.",
  "anya-e0902n:382_2": "Māgaṇḍiyo bhante paribbājako bhagavantaṃ “bhūnahu samaṇo gotamo”ti vadesi,",
  "anya-e0902n:382_3": "tasmiṃ bhante vaṭṭhusmiṃ bhāsitaṃ.",
  "anya-e0902n:383_0": "Pucchā –",
  "anya-e0902n:383_1": "kathañcāvuso bhagavā tattha māgaṇḍiyassa paribbājakassa samanuyuñjitvā samanuyuñjitvā dhammaṃ desesi.",
  "anya-e0902n:384_0": "Vissajjanā –",
  "anya-e0902n:384_1": "“cakkhuṃ kho māgaṇḍiya rūpārataṃ rūpasammuditaṃ,",
  "anya-e0902n:384_2": "taṃ tathāgatassa dantaṃ guttaṃ rakkhitaṃ saṃvutaṃ,",
  "anya-e0902n:384_3": "tassa ca saṃvarāya dhammaṃ desetī”ti evamādinā bhante tattha bhagavā māgaṇḍiyassa paribbājakassa samanuyuñjitvā samanuyuñjitvā dhammaṃ desesi.",
  "anya-e0902n:385_0": "Pucchā –",
  "anya-e0902n:385_1": "evaṃ kho āvuso māgaṇḍiyena paribbājakena “nakiñci bho gotamā”ti yathābhūtaṃ paṭissute kathaṃ bhagavā attanopi na kiñci kenacipi vattabbataṃ pakāsesi.",
  "anya-e0902n:386_0": "Vissajjanā –",
  "anya-e0902n:386_1": "evaṃ kho bhante māgaṇḍiyena paribbājakena nakiñci bhogotamāti yathābhūtaṃ paṭissute “ahaṃ kho pana māgaṇḍiya",
  "anya-e0902n:386_2": "pubbe agāriyabhūto samāno pañcahi kāmaguṇehi samappito samaṅgībhūto paricāresiṃ cakkhuviññeyyahi rūpehi",
  "anya-e0902n:386_3": "iṭṭhehi manāpehi piyarūpehi kāmūpasaṃhitehi rajanīyehī”ti evamādinā bhagavā attanopi na kiñci kenacipi",
  "anya-e0902n:386_4": "vattabbataṃ pakāsesi.",
  "anya-e0902n:387_0": "Pucchā –",
  "anya-e0902n:387_1": "imasmiṃ sutte pariyosānapucchaṃ pucchissāmi imañca panāvuso dhammadesanaṃ sutvā māgaṇḍiyo paribbājako",
  "anya-e0902n:387_2": "imasmiṃ dhammavinaye pasanno hutvā kīdisaṃ pasannākāramakāsi.",
  "anya-e0902n:388_0": "Vissajjanā –",
  "anya-e0902n:388_1": "imaṃ ca pana bhante dhammadesanaṃ sutvā māgaṇḍiyo paribbājako ‘abhikkantaṃ bho gotama abhikkantaṃ bho",
  "anya-e0902n:388_2": "gotamā”ti evamādinā imasmiṃ dhammavinaye pasanno pasannākāramakāsi.",
  "anya-e0902n:389_0": "Sandakasutta",
  "anya-e0902n:390_0": "Pucchā – sandakasuttaṃ panāvuso kattha kaṃ ārabbha kismiṃ vatthusmiṃ kena bhāsitaṃ.",
  "anya-e0902n:391_0": "Vissajjanā –",
  "anya-e0902n:391_1": "kosambiyaṃ bhante sandakaṃ paribbājakaṃ ārabbha āyasmatā ānandattherena dhammabhaṇḍāgārikena bhāsitaṃ.",
  "anya-e0902n:391_2": "Sandako bhante paribbājako āyasmantaṃ ānandaṃ etadavoca “sādhuvata bhavantaṃyeva ānandaṃ paṭibhātu sake ācariya ke dhammikathā”ti,",
  "anya-e0902n:391_3": "tasmiṃ bhante vatthusmiṃ bhāsitaṃ.",
  "anya-e0902n:392_0": "Pucchā –",
  "anya-e0902n:392_1": "kathañcāvuso tattha cattāro abrahmacariyavāsā āyasmatā ānandattherena dhammabhaṇḍāgārikena vicāretvā pakāsitā.",
  "anya-e0902n:393_0": "Vissajjanā –",
  "anya-e0902n:393_1": "idha sandaka ekacco satthā evaṃvādī hoti evaṃdiṭṭhi natthi dinnaṃ,",
  "anya-e0902n:393_2": "natthi yiṭṭhaṃ,",
  "anya-e0902n:393_3": "natthi hutaṃ,",
  "anya-e0902n:393_4": "natthi sukatadukkaṭānaṃ kammānaṃ phalaṃvipāko,",
  "anya-e0902n:393_5": "natthi ayaṃloko,",
  "anya-e0902n:393_6": "natthi paroloko,",
  "anya-e0902n:393_7": "natthi mātā,",
  "anya-e0902n:393_8": "natthi pitā,",
  "anya-e0902n:393_9": "natthi sattā opapātikāti",
  "anya-e0902n:394_0": "Evamādinā bhante tattha āyasmatā ānandattherena dhammabhaṇḍāgārikena cattāro abrahmacariyavāsā vicāretvā pakāsitā.",
  "anya-e0902n:395_0": "Pucchā –",
  "anya-e0902n:395_1": "kathañcāvuso tattha cattāri anassāsikāni brahmacariyāni āyasmatā ānandattherena dhammabhaṇḍāgārikena vicāretvā pakāsitāni.",
  "anya-e0902n:396_0": "Vissajjanā –",
  "anya-e0902n:396_1": "idha sandaka ekacco satthā sabbaññū sabbadassāvī aparisesaṃ ñāṇadassanaṃ paṭijānāti “carato ca me tiṭṭhato",
  "anya-e0902n:396_2": "ca suttassa ca jāgarassa ca satataṃ samitaṃ ñāṇadassanaṃ paccupaṭṭhita”nti evamādinā bhante tattha āyasmatā",
  "anya-e0902n:396_3": "ānandattherena dhammabhaṇḍāgārikena cattāri anassāsikāni brahmacariyāni vibhajitvā pakāsitāni.",
  "anya-e0902n:397_0": "Pucchā – atha",
  "anya-e0902n:398_0": "Kho āvuso sandako paribbājako āyasmantaṃ ānandattheraṃ kathaṃ pucchi,",
  "anya-e0902n:398_1": "tathañcassāyasmānandatthero byākāsi.",
  "anya-e0902n:399_0": "Vissajjanā –",
  "anya-e0902n:399_1": "atha kho bhante sandako paribbājako “so pana bho ānanda satthā kiṃvādī kiṃ akkhāyī”ti evamādinā āyasmantaṃ ānandattheraṃ pucchi,",
  "anya-e0902n:399_2": "āyasmā ca bhante ānandatthero “idha sandaka tathāgato loke uppajjati arahaṃ sammāsambuddho vijjācaraṇasampanno”ti",
  "anya-e0902n:399_3": "evamādinā sandakassa paribbājakassa vibhajitvā vibhajitvā byākāsi.",
  "anya-e0902n:400_0": "Pucchā –",
  "anya-e0902n:400_1": "imañca panāvuso dhammadesanaṃ sutvā sandako paribbājako imasmiṃ dhammavinaye pasanno kīdisaṃ pasannākāramakāsi.",
  "anya-e0902n:401_0": "Vissajjanā –",
  "anya-e0902n:401_1": "imañca bhante dhammadesanaṃ sutvā sandako paribbājako “acchariyaṃ bho ānanda,",
  "anya-e0902n:401_2": "abbhutaṃ bho ānanda,",
  "anya-e0902n:401_3": "na ca nāma sadhammokkaṃsanā bhavissati,",
  "anya-e0902n:401_4": "na paradhammavambhanā,",
  "anya-e0902n:401_5": "āyatane ca dhammadesanā,",
  "anya-e0902n:401_6": "tāva bahukā ca niyyātāro paññāyissantī”ti evamādinā imasmiṃ dhammavinaye pasanno pasannākāramakāsi.",
  "anya-e0902n:402_0": "Mahāsakuludāyīsutta",
  "anya-e0902n:403_0": "Pucchā – mahāsakuludāyisuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:404_0": "Vissajjanā –",
  "anya-e0902n:404_1": "rājagahe bhante sakuludāyiṃ paribbājakaṃ ārabbha bhāsitaṃ.",
  "anya-e0902n:404_2": "Sakuludāyī bhante paribbājako purimāni divasāni purimatarāni kotūhalasālāyaṃ nānātitthiyānaṃ samaṇabrāhmaṇānaṃ",
  "anya-e0902n:404_3": "yāvatako ahosi bhagavantañca cha ca satthāro ārabbha kathāsallāpo,",
  "anya-e0902n:404_4": "taṃ sabbaṃ bhagavato ārocesi.",
  "anya-e0902n:404_5": "Tasmiṃ bhante vatthusmiṃ bhāsitaṃ.",
  "anya-e0902n:405_0": "Samaṇamuṇḍikasutta",
  "anya-e0902n:406_0": "Pucchā – samaṇamuṇḍikasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:407_0": "Vissajjanā –",
  "anya-e0902n:407_1": "sāvatthiyaṃ bhante uggāhamāna paribbājakaṃ samaṇamuṇḍikāputtaṃ ārabbha bhāsitaṃ.",
  "anya-e0902n:407_2": "Uggāhamāno bhante paribbājako samaṇamuṇḍikāputto pañcakaṅgaṃ tapatiṃ etadavoca “catūhi kho ahaṃ gahapati",
  "anya-e0902n:407_3": "dhammehi samannāgataṃ purisapuggalaṃ paññapemi sampannakusalaṃ paramakusalaṃ uttamapattipattaṃ samaṇaṃ",
  "anya-e0902n:407_4": "ayojjha”nti,",
  "anya-e0902n:407_5": "tasmiṃ bhante vatthusmiṃ bhāsitaṃ.",
  "anya-e0902n:408_0": "Cūḷasakuludāyīsutta",
  "anya-e0902n:409_0": "Pucchā – cūḷasakuludāyīsuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:410_0": "Vissajjanā –",
  "anya-e0902n:410_1": "rājagahe bhante sakuludāyiṃ paribbājakaṃ ārabbha bhāsitaṃ,",
  "anya-e0902n:410_2": "sakuludāyī bhante paribbājako bhagavantaṃ etadavoca “yadāhaṃ bhante imaṃ parisaṃ anupasaṅkanto homi,",
  "anya-e0902n:410_3": "athāyaṃ parisā anekavihitaṃ tiracchānakathaṃ kathenti nisinnā hoti.",
  "anya-e0902n:410_4": "Yadā ca kho ahaṃ bhante imaṃ parisaṃ upasaṅkamanto homi,",
  "anya-e0902n:410_5": "athāyaṃ parisā mamaññeva mukhaṃ ullokentī nisinnā hoti ‘yaṃ no samaṇo udāyī dhammaṃ bhāsissati,",
  "anya-e0902n:410_6": "taṃ sossāmā’ti,",
  "anya-e0902n:410_7": "yadā pana bhante bhagavā imaṃ parisaṃ upasaṅkanto hoti,",
  "anya-e0902n:410_8": "athāhañceva ayañca parisā bhagavato mukhaṃ ullokentā nisinnā homa yaṃ no bhagavā dhammaṃ bhāsissati,",
  "anya-e0902n:410_9": "taṃ sossāmā”ti,",
  "anya-e0902n:410_10": "tasmiṃ bhante vatthusmiṃ bhāsitaṃ.",
  "anya-e0902n:411_0": "Vekhanasasutta",
  "anya-e0902n:412_0": "Pucchā – vekhanasasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:413_0": "Vissajjanā –",
  "anya-e0902n:413_1": "sāvatthiyaṃ bhante vekhanasaṃ paribbājakaṃ ārabbha bhāsitaṃ,",
  "anya-e0902n:413_2": "vekhanaso bhante paribbājako bhagavato santike udānaṃ udānesi “ayaṃ paramo vaṇṇo ayaṃ paramo vaṇṇo”ti,",
  "anya-e0902n:413_3": "tasmiṃ bhante vatthusmiṃ bhāsitaṃ.",
  "anya-e0902n:414_0": "Ghaṭikārasutta",
  "anya-e0902n:415_0": "Pucchā – ghaṭikārasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:416_0": "Vissajjanā –",
  "anya-e0902n:416_1": "kosalesu bhante ghaṭikārassa kumbhakārassa gharavatthupadese āyasmantaṃ ānandaṃ ārabbha bhāsitaṃ.",
  "anya-e0902n:416_2": "Bhagavā bhante tasmiṃ bhūmipadese sitaṃ pātvākāsi,",
  "anya-e0902n:416_3": "āyasmā ca ānando bhagavantaṃ etadavoca “ko nu kho bhante hetu ko paccayo bhagavato sitassa pātukammāya,",
  "anya-e0902n:416_4": "na akāraṇena tathāgatā sitaṃ pātukarontī”ti,",
  "anya-e0902n:416_5": "tasmiṃ bhante vatthusmiṃ bhāsitaṃ.",
  "anya-e0902n:417_0": "Raṭṭhapālasutta",
  "anya-e0902n:418_0": "Pucchā – raṭṭhapālasuttaṃ panāvuso kattha kaṃ ārabbha kismiṃ vatthusmiṃ kena bhāsitaṃ.",
  "anya-e0902n:419_0": "Vissajjanā –",
  "anya-e0902n:419_1": "kurūsu bhante rājānaṃ korabyaṃ ārabbha āyasmatā raṭṭhapālattherena bhāsitaṃ.",
  "anya-e0902n:419_2": "Rājā bhante korabyo āyasmantaṃ raṭṭhapālaṃ etadavoca “cattārimāni bho raṭṭhapāla pārijuññāni,",
  "anya-e0902n:419_3": "yehi pārijuññehi samannāgatā idhekacce kesamassuṃ ohāretvā kāsāyāni vatthāni acchādetvā agārasmā anāgāriyaṃ pabbajantī”ti evamādikaṃ vacanaṃ avoca,",
  "anya-e0902n:419_4": "tasmiṃ bhante vatthusmiṃ bhāsitaṃ.",
  "anya-e0902n:420_0": "Pucchā –",
  "anya-e0902n:420_1": "atha kho āvuso āyasmā raṭṭhapālatthero rañño korabyassa kathaṃ paṭhamaṃ dhammuddesaṃ vitthāretvā pakāsesi.",
  "anya-e0902n:421_0": "Vissajjanā –",
  "anya-e0902n:421_1": "atha kho bhante āyasmā raṭṭhapālatthero “taṃ kiṃ maññasi mahārāja tvaṃ vīsativassuddesikopi paṇṇavīsativassuddesikopi",
  "anya-e0902n:421_2": "hatthismimpi katāvī assasmimpi katāvī rathasmimpi katāvī dhanusmimpi katāvī tharusmimpi katāvī ūrubalī",
  "anya-e0902n:421_3": "bāhubalī alamatto saṅgāmāvacaro”ti evamādinā paṭhamaṃ dhammuddesaṃ vitthāretvā pakāsesi.",
  "anya-e0902n:422_0": "Pucchā –",
  "anya-e0902n:422_1": "kathaṃ panāvuso āyasmā raṭṭhapālatthero rañño korabyassa dutiyampi dhammuddesaṃ vitthāretvā pakāsesi.",
  "anya-e0902n:423_0": "Vissajjanā –",
  "anya-e0902n:423_1": "“taṃ kiṃ maññasi mahārāja,",
  "anya-e0902n:423_2": "atthi te koci anusāyiko ābādho”ti evamādinā bhante āyasmā raṭṭhapālo rañño korabyassa dutiyaṃ dhammuddesaṃ vitthāretvā pakāsesi.",
  "anya-e0902n:424_0": "Pucchā –",
  "anya-e0902n:424_1": "kathaṃ panāvuso āyasmā raṭṭhapālatthero rañño korabyassa tatiyampi dhammuddesaṃ vitthāretvā pakāsesi.",
  "anya-e0902n:425_0": "Vissajjanā –",
  "anya-e0902n:425_1": "“taṃ kiṃ maññasi mahārāja,",
  "anya-e0902n:425_2": "yathā tvaṃ etarahi pañcahi kāmaguṇehi samappito samaṅgībhūto paricāresi,",
  "anya-e0902n:425_3": "lacchasi tvaṃ paratthāpi evamevāhaṃ imeheva pañcahi kāmaguṇehi samappito samaṅgībhūto paricāremī”ti evamādinā",
  "anya-e0902n:425_4": "bhante āyasmā raṭṭhapālo rañño korabyassa tatiyaṃ dhammuddesaṃ vitthāretvā pakāsesi.",
  "anya-e0902n:426_0": "Pucchā –",
  "anya-e0902n:426_1": "catutthampi kho āvuso dhammuddesaṃ āyasmā raṭṭhapālatthero rañño korabyassa kathaṃ vitthāretvā pakāsesi.",
  "anya-e0902n:427_0": "Vissajjanā –",
  "anya-e0902n:427_1": "“taṃ kiṃ maññasi mahārāja,",
  "anya-e0902n:427_2": "phītaṃ kuruṃ ajjhāvasasī”ti evamādinā bhante āyasmā raṭṭhapālatthero rañño korabyassa catutthaṃ dhammuddesaṃ vitthāretvā pakāsesi.",
  "anya-e0902n:428_0": "Maghadevasutta",
  "anya-e0902n:429_0": "Pucchā – maghadevasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:430_0": "Vissajjanā –",
  "anya-e0902n:430_1": "mithilāyaṃ bhante maghadevaambavane āyasmantaṃ ānandaṃ ārabbha bhāsitaṃ.",
  "anya-e0902n:430_2": "Bhagavā bhante aññatarasmiṃ padese sitaṃ pātvākāsi,",
  "anya-e0902n:430_3": "āyasmā ānando bhagavantaṃ etadavoca “ko nu kho bhante ko paccayo bhagavato sitassa pātukammāya,",
  "anya-e0902n:430_4": "na akāraṇena tathāgatā sitaṃ pātukarontī”ti,",
  "anya-e0902n:430_5": "tasmiṃ bhante vatthusmiṃ bhāsitaṃ.",
  "anya-e0902n:431_0": "Madhurasutta",
  "anya-e0902n:432_0": "Pucchā – madhurasuttaṃ panāvuso kattha kaṃ ārabbha kismiṃ vatthusmiṃ kena bhāsitaṃ.",
  "anya-e0902n:433_0": "Vissajjanā –",
  "anya-e0902n:433_1": "madhurāyaṃ bhante rājānaṃ mādhuraṃ avantiputtaṃ ārabbha āyasmatā mahākaccānattherena bhāsitaṃ,",
  "anya-e0902n:433_2": "rājā bhante mādhuro avantiputto āyasmantaṃ mahākaccānaṃ etadavoca “brahmaṇā bho kaccāna evamāhaṃsu brāhmaṇova seṭṭho vaṇṇo,",
  "anya-e0902n:433_3": "hīno añño vaṇṇo.",
  "anya-e0902n:433_4": "Brāhmaṇova sukko vaṇṇo,",
  "anya-e0902n:433_5": "kaṇho añño vaṇṇo.",
  "anya-e0902n:433_6": "Brāhmaṇāva sujjhanti,",
  "anya-e0902n:433_7": "no abrāhmaṇā.",
  "anya-e0902n:433_8": "Brāhmaṇāva brahmuno puttā orasā mukhato jātā brahmajā brahmanimmitā brahmadāyādāti.",
  "anya-e0902n:433_9": "Idha bhavaṃ kaccāno kimakkhāyī”ti.",
  "anya-e0902n:433_10": "Tasmiṃ bhante vatthusmiṃ bhāsitaṃ.",
  "anya-e0902n:434_0": "Bodhirājakumārasutta",
  "anya-e0902n:435_0": "Pucchā – bodhirājakumārasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:436_0": "Vissajjanā –",
  "anya-e0902n:436_1": "bhaggesu bhante susumāragire bodhiṃ rājakumāraṃ ārabbha bhāsitaṃ.",
  "anya-e0902n:436_2": "Bodhi bhante rājakumāro bhagavantaṃ etadavoca “mayaṃ kho bhante evaṃ hoti.",
  "anya-e0902n:436_3": "Na kho sukhena sukhaṃ adhigantabbaṃ,",
  "anya-e0902n:436_4": "dukkhena kho sukhaṃ adhigantabba”nti,",
  "anya-e0902n:436_5": "tasmiṃ bhante vatthusmiṃ bhāsitaṃ.",
  "anya-e0902n:437_0": "Pucchā –",
  "anya-e0902n:437_1": "evaṃ vutte kho āvuso bodhi rājakumāro bhagavantaṃ kathaṃ pucchi,",
  "anya-e0902n:437_2": "kathañcassa bhagavā byākāsi.",
  "anya-e0902n:438_0": "Vissajjanā –",
  "anya-e0902n:438_1": "evaṃ vutte bhante bodhirājakumāro bhagavantaṃ etadavoca “kīva cirena nu kho bhante bhikkhu tathāgataṃ",
  "anya-e0902n:438_2": "vināyakaṃ labhamāno yassatthāya kulaputtā sammadeva agārasmā anagāriyaṃ pabbajanti,",
  "anya-e0902n:438_3": "tadanuttaraṃ brahmacariyapariyosānaṃ diṭṭheva dhamme sayaṃ abhiññā sacchikatvā upasampajja vihareyyā”ti,",
  "anya-e0902n:438_4": "bhagavā ca bhante “tena hi rājakumāra taṃyevettha paṭipucchissāmi,",
  "anya-e0902n:438_5": "yathā te khameyya,",
  "anya-e0902n:438_6": "tathā naṃ byākareyyāsī”ti,",
  "anya-e0902n:438_7": "evamādinā vibhajitvā byākāsi.",
  "anya-e0902n:439_0": "Pucchā –",
  "anya-e0902n:439_1": "imañca panāvuso dhammadesanaṃ sutvā bodhirājakumāro imissaṃ dhammadesanāyaṃ pasanno kīdisaṃ pasannākāramakāsi.",
  "anya-e0902n:440_0": "Vissajjanā –",
  "anya-e0902n:440_1": "imañca pana bhante dhammadesanaṃ sutvā bodhirājakumāro “aho buddho aho dhammo aho dhammassa svākkhātatā,",
  "anya-e0902n:440_2": "yatra hi nāma sāyamanusiṭṭho,",
  "anya-e0902n:440_3": "pāto visesaṃ adhigamissati,",
  "anya-e0902n:440_4": "pātamanusiṭṭho sāyaṃ visesaṃ adhigamissatī”ti evamādinā imissaṃ dhammadesanāyaṃ pasanno pasannākāramakāsi.",
  "anya-e0902n:441_0": "Aṅgulimālasutta",
  "anya-e0902n:442_0": "Pucchā – aṅgulimālasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:443_0": "Vissajjanā –",
  "anya-e0902n:443_1": "sāvatthiyaṃ bhante āyasmantaṃ aṅgulimālattheraṃ ārabbha bhāsitaṃ.",
  "anya-e0902n:443_2": "Āyasmā bhante aṅgulimālatthero bhagavantaṃ etadavoca “idhāhaṃ bhante pubbaṇhasamayaṃ nivāsetvā pattacīvaramādāya sāvatthiṃ piṇḍāya pāvisiṃ,",
  "anya-e0902n:443_3": "addasaṃ kho ahaṃ bhante sāvatthiyaṃ sapadānaṃ piṇḍāya caramāno aññataraṃ itthiṃ mūḷhagabbhaṃ vighātagabbhaṃ",
  "anya-e0902n:443_4": "disvāna mayhaṃ etadahosi “kilissanti vata bho sattā,",
  "anya-e0902n:443_5": "kilissanti vata bho sattā”ti,",
  "anya-e0902n:443_6": "tasmiṃ bhante vatthusmiṃ bhāsitaṃ.",
  "anya-e0902n:444_0": "Piyajātikasutta",
  "anya-e0902n:445_0": "Pucchā – piyajātikasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:446_0": "Vissajjanā –",
  "anya-e0902n:446_1": "sāvatthiyaṃ bhante aññataraṃ gahapatiṃ ārabbha bhāsitaṃ,",
  "anya-e0902n:446_2": "sāvatthiyaṃ bhante aññatarassa gahapatissa ekaputtako piyo manāpo kālaṅkato hoti,",
  "anya-e0902n:446_3": "tassa kālaṃ kiriyāya neva kammantā paṭibhanti,",
  "anya-e0902n:446_4": "na bhattaṃ paṭibhāti,",
  "anya-e0902n:446_5": "so āḷāhanaṃ gantvā kandati “kahaṃ ekaputtaka kahaṃ ekaputtakā”ti,",
  "anya-e0902n:446_6": "tasmiṃ bhante vatthusmiṃ bhāsitaṃ.",
  "anya-e0902n:447_0": "Bāhitikasutta",
  "anya-e0902n:448_0": "Pucchā – bāhitika suttaṃ panāvuso kattha kaṃ ārabbha kismiṃ vatthusmiṃ kena bhāsitaṃ.",
  "anya-e0902n:449_0": "Vissajjanā –",
  "anya-e0902n:449_1": "sāvatthiyaṃ bhante rājānaṃ pasenadiṃ kosalaṃ ārabbha āyasmatā ānandattherena dhammabhaṇḍāgārikena bhāsitaṃ.",
  "anya-e0902n:449_2": "Rājā bhante pasenadi kosalo āyasmantaṃ ānandaṃ etadavoca “kiṃ nu kho bhante ānanda sobhagavā tathārūpaṃ kāyasamācāraṃ samācareyya,",
  "anya-e0902n:449_3": "yvassa kāyasamācāro opārambho samaṇehi brāhmaṇehī”ti,",
  "anya-e0902n:449_4": "tasmiṃ bhante vatthusmiṃ bhāsitaṃ.",
  "anya-e0902n:450_0": "Dhammacetiyasutta",
  "anya-e0902n:451_0": "Pucchā – dhammacetiyasuttaṃ panāvuso bhagavatā kattha kena saddhiṃ bhāsitaṃ.",
  "anya-e0902n:452_0": "Vissajjanā –",
  "anya-e0902n:452_1": "sakkesu bhante medāḷupe nāma sakyānaṃ nigame raññā pasenadinā kosalena saddhiṃ bhāsitaṃ.",
  "anya-e0902n:453_0": "Kaṇṇakatthalasutta",
  "anya-e0902n:454_0": "Pucchā – kaṇṇakatthalasuttaṃ panāvuso bhagavatā kattha kena saddhiṃ bhāsitaṃ.",
  "anya-e0902n:455_0": "Vissajjanā – uruññāyaṃ bhante kaṇṇakatthale migadāye raññā pasenadinā kosalena saddhiṃ bhāsitaṃ.",
  "anya-e0902n:456_0": "Brahmāyusutta",
  "anya-e0902n:457_0": "Pucchā –",
  "anya-e0902n:457_1": "tenāvuso bhagavatā…pe…",
  "anya-e0902n:457_2": "sammāsambuddhena brahmāyusuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:458_0": "Vissajjanā –",
  "anya-e0902n:458_1": "videhesu bhante mithilāyaṃ maghadevaambavane brahmāyuṃ brāhmaṇaṃ ārabbha bhāsitaṃ.",
  "anya-e0902n:458_2": "Brahmāyu bhante brāhmaṇo bhagavantaṃ upasaṅkamitvā aṭṭhapañhāni pucchi,",
  "anya-e0902n:458_3": "tasmiṃ bhante vatthusmiṃ bhāsitaṃ.",
  "anya-e0902n:459_0": "Pucchā –",
  "anya-e0902n:459_1": "tattha āvuso uttaro māṇavo kathaṃ bhagavato dvattiṃsamahāpurisalakkhaṇehi samannāgatataṃ attano ācariyassa brahmāyussa brāhmaṇassa sampaṭivedesi.",
  "anya-e0902n:460_0": "Vissajjanā –",
  "anya-e0902n:460_1": "tattha bhante uttaro māṇavo “suppatiṭṭhitapādo kho pana so bhavaṃ gotamo,",
  "anya-e0902n:460_2": "idampi tassa bhoto gotamassa mahāpurisassa mahāpurisalakkhaṇaṃ bhavatī”ti evamādinā bhagavato dvattiṃsamahāpurisalakkhaṇehi",
  "anya-e0902n:460_3": "samannāgatataṃ attano ācariyassa brahmāyussa brāhmaṇassa sampaṭivedesi.",
  "anya-e0902n:461_0": "Pucchā –",
  "anya-e0902n:461_1": "aparampi āvuso uttaro māṇavo bhagavato gamanakāle kīdisaṃ pāsādikaṃ ākāraṃ disvā ca sallakkhetvā ca attano",
  "anya-e0902n:461_2": "ācariyassa brahmāyussa brāhmaṇassa sampaṭivedesi.",
  "anya-e0902n:462_0": "Vissajjanā –",
  "anya-e0902n:462_1": "aparampi bhante uttaro māṇavo bhagavato gamanakāle paṭhamaṃ dakkhiṇaṃ pāduddharaṇādikaṃ ākāraṃ disvā",
  "anya-e0902n:462_2": "ca sallakkhetvā ca attano ācariyassa brahmāyussa brāhmaṇassa sampaṭivedesi.",
  "anya-e0902n:463_0": "Pucchā –",
  "anya-e0902n:463_1": "aparampi āvuso uttaro māṇavo bhagavato antaragharaṃ pavisanakāle kīdisaṃ pāsādikaṃ ākāraṃ disvā ca sallakkhetvā",
  "anya-e0902n:463_2": "ca attano ācariyassa brahmāyussa brāhmaṇassa sampaṭivedesi.",
  "anya-e0902n:464_0": "Vissajjanā –",
  "anya-e0902n:464_1": "aparampi bhante uttaro māṇavo bhagavato antaragharaṃ pavisanakāle na kāyassa unnamanādikaṃ pāsādikaṃ",
  "anya-e0902n:464_2": "disvā ca sallakkhetvā ca attano ācariyassa brahmāyussa brāhmaṇassa sampaṭivedesi.",
  "anya-e0902n:465_0": "Pucchā –",
  "anya-e0902n:465_1": "aparampi āvuso uttaro māṇavo bhagavato bhojanakāle kīdisaṃ pāsādikaṃ ākāraṃ disvā ca sallakkhetvā ca",
  "anya-e0902n:465_2": "attano ācariyassa brahmāyussa brāhmaṇassa sampaṭivedesi.",
  "anya-e0902n:466_0": "Vissajjanā –",
  "anya-e0902n:466_1": "aparampi bhante uttaro māṇavo bhagavato bhojanakāle pattodakādikaṃ paṭiggahaṇādikāle na pattassa unnamanādikaṃ",
  "anya-e0902n:466_2": "bhagavato pāsādikaṃ ākāraṃ disvā ca sallakkhetvā ca attano ācariyassa brahmāyussa brāhmaṇassa sampaṭivedesi.",
  "anya-e0902n:467_0": "Pucchā –",
  "anya-e0902n:467_1": "aparampi āvuso uttaro māṇavo bhagavato bhuttāvikāle kīdisaṃ pāsādikaṃ ākāraṃ disvā ca sallakkhetvā ca",
  "anya-e0902n:467_2": "attano ācariyassa brahmāyussa brāhmaṇassa sampaṭivedesi.",
  "anya-e0902n:468_0": "Vissajjanā –",
  "anya-e0902n:468_1": "aparampi bhante uttaro māṇavo bhagavato bhuttāvikāle pattodanādikaṃ paṭiggaṇhādikāle na pattassa unnamanādikaṃ",
  "anya-e0902n:468_2": "pāsādikaṃ ākāraṃ disvā ca sallakkhetvā ca attano ācariyassa brahmāyussa brāhmaṇassa sampaṭivedesi.",
  "anya-e0902n:469_0": "Pucchā –",
  "anya-e0902n:469_1": "aparampi āvuso uttaro māṇavo bhagavato cīvaradhāraṇe ca ārāmagatakāle ca dhammadesanākāle ca sabbairiyāpathesu",
  "anya-e0902n:469_2": "ca kīdisaṃ pāsādikaṃ ākāraṃ disvā ca sallakkhetvā ca attano ācariyassa brahmāyussa brāhmaṇassa sampaṭivedesi.",
  "anya-e0902n:470_0": "Vissajjanā –",
  "anya-e0902n:470_1": "aparampi bhante uttaro māṇavo bhagavato cīvaradhāraṇakāle ca ārāmagatakāle ca sabbesu ca iriyāpathesu",
  "anya-e0902n:470_2": "na accukkaṭṭhādikaṃ pāsādikaṃ ākāraṃ disvā ca sallakkhetvā ca attano ācariyassa brahmāyussa brāhmaṇassa",
  "anya-e0902n:470_3": "sampaṭivedesi.",
  "anya-e0902n:471_0": "Pucchā – kathañcāvuso brahmāyu brahmaṇo bhagavantaṃ pucchi, kathañcassa bhagavā byākāsi.",
  "anya-e0902n:472_0": "Vissajjanā –",
  "anya-e0902n:472_1": "“kathaṃ kho brāhmaṇo hoti,",
  "anya-e0902n:472_2": "kathaṃ bhavati vedagū.",
  "anya-e0902n:472_3": "Tevijjo bho kathaṃ hoti,",
  "anya-e0902n:472_4": "sottiyo kinti vuccati.",
  "anya-e0902n:472_5": "Arahaṃ bho kathaṃ hoti,",
  "anya-e0902n:472_6": "kathaṃ bhavati kevalī.",
  "anya-e0902n:472_7": "Muni ca bho kathaṃ hoti,",
  "anya-e0902n:472_8": "buddho kinti pavuccatī”ti –",
  "anya-e0902n:472_9": "evaṃ kho bhante brahmāyu brāhmaṇo bhagavantaṃ pañhaṃ apucchi.",
  "anya-e0902n:472_10": "Bhagavā bhante–",
  "anya-e0902n:473_0": "“Pubbenivāsaṃ yo vedi, saggāpāyañca passati;",
  "anya-e0902n:474_0": "Atho jātikkhayaṃ patto, abhiññāvosito muni;",
  "anya-e0902n:475_0": "Cittaṃ visuddhaṃ jānāti, muttaṃ rāgehi sabbaso;",
  "anya-e0902n:476_0": "Pahīnajātimaraṇo, brahmacariyassa kevalī;",
  "anya-e0902n:477_0": "Pāragū sabbadhammānaṃ, buddho tādī pavuccatī”ti –",
  "anya-e0902n:478_0": "Evaṃ kho bhante bhagavā brahmāyussa brāhmaṇassa vibhajitvā byākāsi.",
  "anya-e0902n:479_0": "Pucchā –",
  "anya-e0902n:479_1": "imañca panāvuso bhagavato byākaraṇaṃ sutvā brahmāyu brāhmaṇo bhagavati kīdisaṃ nipaccakāraṃ akāsi,",
  "anya-e0902n:479_2": "kathañcassa bhagavā punapi anupubbiṃ dhammakathaṃ kathesi.",
  "anya-e0902n:480_0": "Vissajjanā –",
  "anya-e0902n:480_1": "imañca pana bhante bhagavato byākaraṇaṃ sutvā brahmāyu brāhmaṇo uṭṭhāyāsanā ekaṃsaṃ uttarāsaṅgaṃ karitvā",
  "anya-e0902n:480_2": "bhagavato pādesu sirasā nipatitvā bhagavato pādāni mukhena ca paricumbati,",
  "anya-e0902n:480_3": "pāṇīhi ca parisambāhati,",
  "anya-e0902n:480_4": "nāmañca sāveti “brahmāyu ahaṃ bho gotama brāhmaṇo,",
  "anya-e0902n:480_5": "brahmāyu ahaṃ bho gotama brāhmaṇo”ti,",
  "anya-e0902n:480_6": "evaṃ paramanipaccakāraṃ akāsi,",
  "anya-e0902n:480_7": "bhagavā ca bhante dānakathaṃ sīlakathaṃ saggakathaṃ kāmānaṃ ādīnavaṃ okāraṃ saṃkilesaṃ nekkhamme ānisaṃsaṃ pakāsesi,",
  "anya-e0902n:480_8": "evaṃ kho bhante brahmāyussa brāhmaṇassa bhagavā anupubbiṃ kathaṃ kathesi.",
  "anya-e0902n:481_0": "Pucchā – imañca panāvuso dammadesanaṃ sutvā brahmāyussa brāhmaṇassa kīdiso dhammābhisamayo ahosi.",
  "anya-e0902n:482_0": "Vissajjanā –",
  "anya-e0902n:482_1": "imañca pana bhante dhammadesanaṃ sutvā brahmāyussa brāhmaṇassa tasmiṃyeva āsane virajaṃ vītamalaṃ dhammacakkhuṃ",
  "anya-e0902n:482_2": "udapādi “yaṃkiñci samudayadhammaṃ sabbaṃ taṃ nirodhadhamma”nti.",
  "anya-e0902n:483_0": "Selasutta",
  "anya-e0902n:484_0": "Pucchā – selasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:485_0": "Vissajjanā –",
  "anya-e0902n:485_1": "aṅguttarāpesu bhante āpaṇe nāma aṅguttarāpānaṃ nigameselaṃ brāhmaṇaṃ ārabbha bhāsitaṃ.",
  "anya-e0902n:485_2": "Selo bhante brāhmaṇo sapariso bhagavantaṃ upasaṅkamitvā bhagavantaṃ sammukhā sāruppāhi gāthāhi abhitthavi,",
  "anya-e0902n:485_3": "tasmiṃ bhante vatthusmiṃ bhāsitaṃ.",
  "anya-e0902n:486_0": "Paripuṇṇakāyo suruci, sujāto cārudassano;",
  "anya-e0902n:487_0": "Suvaṇṇavaṇṇosi bhagavā, susukkadāṭhosi vīriyavā;",
  "anya-e0902n:488_0": "Narassa hi sujātassa, ye bhavanti viyañcanā;",
  "anya-e0902n:489_0": "Sabbe te tava kāyasmiṃ, mahāpurisalakkhaṇā.",
  "anya-e0902n:490_0": "Assalāyanasutta",
  "anya-e0902n:491_0": "Pucchā – assalāyanasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:492_0": "Vissajjanā –",
  "anya-e0902n:492_1": "sāvatthiyaṃ bhante assalāyanaṃ māṇavaṃ ārabbha bhāsitaṃ,",
  "anya-e0902n:492_2": "assalāyano bhante māṇavo mahatā brāhmaṇagaṇena saddhiṃ bhagavantaṃ upasaṅkamitvā etadavoca “brāhmaṇā bho gotama evamāhaṃsu ‘brāhmaṇova seṭṭho vaṇṇo,",
  "anya-e0902n:492_3": "hīno añño vaṇṇo.",
  "anya-e0902n:492_4": "Brāhmaṇova sukko vaṇṇo,",
  "anya-e0902n:492_5": "kaṇho añño vaṇṇo.",
  "anya-e0902n:492_6": "Brāhmaṇāva sujjhanti,",
  "anya-e0902n:492_7": "no abrāhmaṇā.",
  "anya-e0902n:492_8": "Brāhmaṇāva brahmuno puttā orasā mukhato jātā brahmajā brahmanimmitā brahmadāyādā’ti,",
  "anya-e0902n:492_9": "idha bhavaṃ gotamo kimāhā”ti,",
  "anya-e0902n:492_10": "tasmiṃ bhante vatthusmiṃ bhāsitaṃ.",
  "anya-e0902n:493_0": "Ghoṭamukhasutta",
  "anya-e0902n:494_0": "Pucchā – ghoṭamukhasuttaṃ panāvuso kattha kaṃ ārabbha kismiṃ vatthusmiṃ kena bhāsitaṃ.",
  "anya-e0902n:495_0": "Vissajjanā –",
  "anya-e0902n:495_1": "bārāṇasiyaṃ bhante khemiyambavane ghoṭamukhaṃ brāhmaṇaṃ ārabbha āyasmatā udenena bhāsitaṃ.",
  "anya-e0902n:495_2": "Ghoṭamukho bhante brāhmaṇo āyasmantaṃ udenaṃ caṅkamantaṃ anucaṅkamamāno evamāha “ambho samaṇa natthi dhammiko paribbajo,",
  "anya-e0902n:495_3": "evaṃ me ettha hoti,",
  "anya-e0902n:495_4": "tañca kho bhavantarūpānaṃ vā adassanā,",
  "anya-e0902n:495_5": "yo vā panettha dhammā”ti,",
  "anya-e0902n:495_6": "tasmiṃ bhante vatthusmiṃ bhāsitaṃ.",
  "anya-e0902n:496_0": "Caṅkīsutta",
  "anya-e0902n:497_0": "Pucchā –",
  "anya-e0902n:497_1": "tenāvuso bhagavatā…pe…",
  "anya-e0902n:497_2": "sammāsambuddhena caṅkīsuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:498_0": "Vissajjanā –",
  "anya-e0902n:498_1": "kosalesu bhante opāsāde nāma kosalānaṃ nigame kāpaṭikaṃ māṇavaṃ ārabbha bhāsitaṃ,",
  "anya-e0902n:498_2": "kāpaṭiko bhante māṇavo bhagavantaṃ etadavoca “yadidaṃ bho gotama brāhmaṇānaṃ porāṇaṃ mantapadaṃ itihitihaparamparāya piṭakasampadāya,",
  "anya-e0902n:498_3": "tattha ca brāhmaṇā ekaṃsena niṭṭhaṃ gacchanti ‘idameva saccaṃ moghamañña’nti,",
  "anya-e0902n:498_4": "idha bhavaṃ gotamo kimāhā”ti,",
  "anya-e0902n:498_5": "tasmiṃ bhante vatthusmiṃ bhāsitaṃ.",
  "anya-e0902n:499_0": "Esukārīsutta",
  "anya-e0902n:500_0": "Pucchā – esukārīsuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:501_0": "Vissajjanā –",
  "anya-e0902n:501_1": "sāvatthiyaṃ bhante esukāriṃ brāhmaṇaṃ ārabbha bhāsitaṃ,",
  "anya-e0902n:501_2": "esukārī bhante brāhmaṇo bhagavantaṃ upasaṅkamitvā etadavoca “brāhmaṇā bho gotama catasso pāricariyā paññapenti,",
  "anya-e0902n:501_3": "brāhmaṇassa pāricariyaṃ paññapenti,",
  "anya-e0902n:501_4": "khattiyassa pāricariyaṃ paññapenti,",
  "anya-e0902n:501_5": "vessassa pāricariyaṃ paññapenti,",
  "anya-e0902n:501_6": "suddassa pāricariyaṃ paññapentī”ti,",
  "anya-e0902n:501_7": "tasmiṃ bhante vatthusmiṃ bhāsitaṃ.",
  "anya-e0902n:502_0": "Dhanañjānisutta",
  "anya-e0902n:503_0": "Pucchā – dhanañjānisuttaṃ panāvuso kattha kaṃ ārabbha kismiṃ vatthusmiṃ kena bhāsitaṃ.",
  "anya-e0902n:504_0": "Vissajjanā –",
  "anya-e0902n:504_1": "rājagahe bhante dhanañjāniṃ brāhmaṇaṃ ārabbha āyasmatā sāriputtattherena dhammasenāpatinā bhāsitaṃ,",
  "anya-e0902n:504_2": "dhanañjāni bhante brāhmaṇo pamādavihāraṃ vihāsi,",
  "anya-e0902n:504_3": "tasmiṃ bhante vatthusmiṃ bhāsitaṃ.",
  "anya-e0902n:505_0": "Pucchā –",
  "anya-e0902n:505_1": "atha kho āvuso āyasmā sāriputtatthero dhammasenāpati kathaṃ dhanañjāniṃ brāhmaṇaṃ pucchi,",
  "anya-e0902n:505_2": "kathañca so āyasmato sāriputtattherassa dhammasenāpatissa ārocesi.",
  "anya-e0902n:506_0": "Vissajjanā –",
  "anya-e0902n:506_1": "“kaccāsi dhanañjāni appamatto”ti,",
  "anya-e0902n:506_2": "evaṃ kho bhante āyasmā sāriputtatthero dhammasenāpati dhanañjāniṃ brāhmaṇaṃ pucchi,",
  "anya-e0902n:506_3": "dhanañjāni ca bhante brāhmaṇo “kuto bho sāriputta amhākaṃ appamādo,",
  "anya-e0902n:506_4": "yesaṃ no mātāpitaro posetabbā”ti,",
  "anya-e0902n:506_5": "evamādinā āyasmato sāriputtassa dhammasenāpatissa ārocesi.",
  "anya-e0902n:507_0": "Pucchā –",
  "anya-e0902n:507_1": "evaṃ vutte kho āvuso āyasmā sāriputtatthero dhammasenāpati dhanañjānissa brāhmaṇassa kīdisaṃ dhammakathaṃ kathesi.",
  "anya-e0902n:508_0": "Vissajjanā –",
  "anya-e0902n:508_1": "evaṃ vutte bhante āyasmā sāriputtatthero dhammasenāpati “taṃ kiṃ maññasi dhanañjāni,",
  "anya-e0902n:508_2": "idhekacco mātāpitūnaṃ hetu adhammacārī visamacārī assa,",
  "anya-e0902n:508_3": "tamenaṃ adhammacariyā visamacariyāhetu nirayaṃ nirayapālā upakaḍḍheyyu”nti,",
  "anya-e0902n:508_4": "evamādinā dhanañjānissa brāhmaṇassa dhammakathaṃ kathesi.",
  "anya-e0902n:509_0": "Pucchā –",
  "anya-e0902n:509_1": "puna pi āvuso āyasmā sāriputtatthero dhammasenāpati kathaṃ dhanañjānissa brāhmaṇassa aparenapi pariyāyena anusāsaniṃ adāsi.",
  "anya-e0902n:510_0": "Vissajjanā –",
  "anya-e0902n:510_1": "punapi bhante āyasmā sāriputtatthero dhammasenāpati “taṃ kiṃ maññasi dhanañjāni,",
  "anya-e0902n:510_2": "yo vā mātāpitūnaṃ hetu adhammacārī visamacārī assa,",
  "anya-e0902n:510_3": "yo vā mātāpitūnaṃ hetu dhammacārī samacārī assa,",
  "anya-e0902n:510_4": "katamaṃ seyyo”ti,",
  "anya-e0902n:510_5": "evamādinā dhanañjānissa brāhmaṇassa aparenapi pariyāyena ovādamadāsi.",
  "anya-e0902n:511_0": "Pucchā –",
  "anya-e0902n:511_1": "aparabhāge pi āvuso āyasmā sāriputtatthero dhammasenāpati kathaṃ dhanañjānissa brāhmaṇassa maraṇasamaye dhammakathaṃ kathesi,",
  "anya-e0902n:511_2": "kathañcassa abhisamparāyo ahosi.",
  "anya-e0902n:512_0": "Vissajjanā –",
  "anya-e0902n:512_1": "aparabhāge pi bhante āyasmā sāriputtatthero dhammasenāpati dhanañjānissa brāhmaṇassa maraṇasamayepi cattāro brahmavihāre desesi,",
  "anya-e0902n:512_2": "dhanañjāni ca bhante brāhmaṇo kāyassa bhedā paraṃ maraṇā brahmalokūpago ahosi.",
  "anya-e0902n:513_0": "Vāseṭṭhasutta",
  "anya-e0902n:514_0": "Pucchā – vāseṭṭhasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:515_0": "Vissajjanā –",
  "anya-e0902n:515_1": "icchānaṅgale bhante vāseṭṭhaṃ māṇavaṃ ārabbha bhāsitaṃ.",
  "anya-e0902n:515_2": "Vāseṭṭho bhante māṇavo bhagavantaṃ gāthāhi ajjhabhāsi –",
  "anya-e0902n:516_0": "“Anuññātapaṭiññātā, tevijjā mayamasmubho;",
  "anya-e0902n:517_0": "Ahaṃ pokkharasātissa, tārukkhassāyaṃ māṇavo.",
  "anya-e0902n:518_0": "Tevijjānaṃ yadakkhātaṃ, tatra kevalinesmase;",
  "anya-e0902n:519_0": "Padakasmā veyyākaraṇā, jappe ācariyasādisā;",
  "anya-e0902n:520_0": "Tesaṃ no jātivādasmiṃ, vivādo atthi gotama.",
  "anya-e0902n:521_0": "Jātiyā brāhmaṇo hoti, bhāradvājo iti bhāsati;",
  "anya-e0902n:522_0": "Ahañca kammunā brūmi, evaṃ jānāhi cakkhuma.",
  "anya-e0902n:523_0": "Tena sakkoma ñāpetuṃ, aññaṃmaññaṃ mayaṃ ubho;",
  "anya-e0902n:524_0": "Bhavantaṃ puṭṭhumāgamā, sambuddhaṃ iti vissutaṃ.",
  "anya-e0902n:525_0": "Candaṃ yathā khayātītaṃ, pecca pañjalikā janā;",
  "anya-e0902n:526_0": "Vandanā namassanti, evaṃ lokasmiṃ gotamaṃ.",
  "anya-e0902n:527_0": "Cakkhuṃ loke samuppannaṃ, mayaṃ pucchāma gotamaṃ;",
  "anya-e0902n:528_0": "Jātiyā brāhmaṇo hoti, udāhu bhavati kammunā;",
  "anya-e0902n:529_0": "Ajānataṃ no pabrūhi, yathā jānemu brāhmaṇanti.",
  "anya-e0902n:530_0": "Tasmiṃ bhante vatthusmiṃ bhāsitaṃ.",
  "anya-e0902n:531_0": "Subhasutta",
  "anya-e0902n:532_0": "Pucchā – subhasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:533_0": "Vissajjanā –",
  "anya-e0902n:533_1": "sāvatthiyaṃ bhante subhaṃ māṇavaṃ todeyyaputtaṃ ārabbha bhāsitaṃ.",
  "anya-e0902n:533_2": "Subho bhante māṇavo todeyyaputto bhagavantaṃ upasaṅkamitvā etadavoca “brāhmaṇā bho gotama evamāhaṃsu’ gahaṭṭho ārādhako hoti ñāyaṃ dhammaṃ kusalaṃ,",
  "anya-e0902n:533_3": "na pabbajito ārādhako hoti ñāyaṃ dhammaṃ kusalanti,",
  "anya-e0902n:533_4": "idha bhavaṃ gotamo kimāhā”ti,",
  "anya-e0902n:533_5": "tasmiṃ bhante vatthusmiṃ bhāsitaṃ.",
  "anya-e0902n:534_0": "Pucchā –",
  "anya-e0902n:534_1": "puna pi āvuso subho māṇavo todeyyaputto kathaṃ bhagavantaṃ pucchi,",
  "anya-e0902n:534_2": "kathañca bhagavā vibhajja byākāsi.",
  "anya-e0902n:535_0": "Vissajjanā –",
  "anya-e0902n:535_1": "“brāhmaṇā bho gotama evamāhaṃsu ‘mahaṭṭhamidaṃ mahākiccaṃ mahādhikaraṇaṃ mahāsamārambhaṃ,",
  "anya-e0902n:535_2": "gharāvāsakammaṭṭhānaṃ mahapphalaṃ hoti.",
  "anya-e0902n:535_3": "Appaṭṭhamidaṃ appakiccaṃ appādhikaraṇaṃ appasamārambhaṃ,",
  "anya-e0902n:535_4": "pabbajjā kammaṭṭhānaṃ appaphalaṃ hotī’ti.",
  "anya-e0902n:535_5": "Idha bhavaṃ gotamo kimāhā”ti.",
  "anya-e0902n:535_6": "Evaṃ kho bhante subho māṇavo todeyyaputto punapi bhagavantaṃ pucchi.",
  "anya-e0902n:535_7": "Bhagavā ca bhante “etthāpi kho ahaṃ māṇava vibhajjavādā,",
  "anya-e0902n:535_8": "nāhamettha ekaṃsavādoti” evamādinā vibhajja byākāsi.",
  "anya-e0902n:536_0": "Saṅgāravasutta",
  "anya-e0902n:537_0": "Pucchā – saṅgāravasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:538_0": "Vissajjanā –",
  "anya-e0902n:538_1": "kosalesu bhante cañcalikappe nāma gāme saṅgāravaṃ māṇavaṃ ārabbha bhāsitaṃ,",
  "anya-e0902n:538_2": "saṅgāravo bhante māṇavo bhagavantaṃ etadavoca “santi kho bho gotama eke samaṇabrāhmaṇā diṭṭhadhammābhiññāvosānapāramippattā",
  "anya-e0902n:538_3": "ādibrahmacariyaṃ paṭijānanti.",
  "anya-e0902n:538_4": "Tatra bho gotama ye te samaṇabrāhmaṇā diṭṭhadhammābhiññāvosānapāramippattā ādibrahmacariyaṃ paṭijānanti,",
  "anya-e0902n:538_5": "tesaṃ bhavaṃ gotamo katamo”ti,",
  "anya-e0902n:538_6": "tasmiṃ bhante vatthusmiṃ bhāsitaṃ.",
  "anya-e0902n:539_0": "Devadahasutta",
  "anya-e0902n:540_0": "Pucchā –",
  "anya-e0902n:540_1": "tenāvuso bhagavatā jānatā passatā arahatā sammāsambuddhena devadahasuttaṃ kattha kaṃ ārabbha bhāsitaṃ.",
  "anya-e0902n:541_0": "Vissajjanā – sakkesu bhante devadahe nāma sakyānaṃ nigame samma hule bhikkhū ārabbha bhāsitaṃ.",
  "anya-e0902n:542_0": "Pañcattayasutta",
  "anya-e0902n:543_0": "Pucchā – pañcattayasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n:544_0": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n:545_0": "Kintisutta",
  "anya-e0902n:546_0": "Pucchā – kintisuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n:547_0": "Vissajjanā – pisinārāyaṃ bhante baliharaṇe nāma vanasaṇḍe sambahule bhikkhū ārabbha bhāsitaṃ.",
  "anya-e0902n:548_0": "Pucchā –",
  "anya-e0902n:548_1": "tattha āvuso bhagavā kathaṃ paṭhamaṃ bhikkhū paṭipucchitvā ovādamadāsi,",
  "anya-e0902n:548_2": "yo bahujanassa atthāya hitāya sukhāya saṃvattati.",
  "anya-e0902n:549_0": "Vissajjanā –",
  "anya-e0902n:549_1": "tattha bhante bhagavā “kinti vo bhikkhave mayi hoti,",
  "anya-e0902n:549_2": "cīvarahetu vā samaṇo gotamo dhammaṃ deseti,",
  "anya-e0902n:549_3": "piṇḍapātahetu vā,",
  "anya-e0902n:549_4": "senāsanahetu vā,",
  "anya-e0902n:549_5": "itibhavābhavahetu vā samaṇo gotamo dhammaṃ desetī”ti bhikkhū pucchitvā “tasmātiha bhikkhave ye vo mayā dhammā abhiññā desitā.",
  "anya-e0902n:549_6": "Seyyathidaṃ,",
  "anya-e0902n:549_7": "cattāro satipaṭṭhānā cattāro sammappadhānā cattāro iddhipādā pañcindriyāni pañca balāni satta bojjhaṅgā ariyo aṭṭhaṅgiko maggo.",
  "anya-e0902n:549_8": "Tattha sabbeheva samaggehi sammodamānehi avivadamānehi sikkhitabbaṃ” evamādinā bhante bhikkhūnaṃ ovādamadāsi.",
  "anya-e0902n:550_0": "Pucchā –",
  "anya-e0902n:550_1": "kathañcāvuso bhagavā tattha dutiyampi bhikkhūnaṃ ovādaṃ adāsi.",
  "anya-e0902n:550_2": "Yo bahujanassa atthāya hitāya sukhāya saṃvattati.",
  "anya-e0902n:551_0": "Vissajjanā –",
  "anya-e0902n:551_1": "tattha bhante bhagavā “tesañca vo bhikkhave samaggānaṃ sammodamānānaṃ avivadamānānaṃ sikkhataṃ siyā aññatarassa bhikkhuno āpatti,",
  "anya-e0902n:551_2": "siyā vītikkamo.",
  "anya-e0902n:551_3": "Tatra bhikkhave na codanāya taritabbaṃ puggalo upaparikkhitabbo”ti evamādinā bhikkhūnaṃ dutiyampi ovādamadāsi.",
  "anya-e0902n:552_0": "Pucchā –",
  "anya-e0902n:552_1": "kathañcāvuso bhagavā tattha tatiyampi bhikkhūnaṃ ovādaṃ adāsi,",
  "anya-e0902n:552_2": "yo bahujanassa atthāya hitāya sukhāya saṃvattati.",
  "anya-e0902n:553_0": "Vissajjanā –",
  "anya-e0902n:553_1": "“tesañca vo bhikkhave samaggānaṃ sammodamānānaṃ avivadamānānaṃ sikkhataṃ aññamaññassa vacīsaṃhāro uppajjeyya",
  "anya-e0902n:553_2": "diṭṭhipaḷāso cetaso āghāto appaccayo anabhiraddhī”ti evamādinā bhante bhagavā tattha tatiyampi bhikkhūnaṃ",
  "anya-e0902n:553_3": "ovādamadāsi.",
  "anya-e0902n:554_0": "Pucchā –",
  "anya-e0902n:554_1": "tenāvuso bhikkhunā evaṃ satthu ovādānusāsanikārinā āyasmā nu te bhikkhu akusalā vuṭṭhāpetvā kusale patiṭṭhāpetīti",
  "anya-e0902n:554_2": "parehi puṭṭhena kathaṃ sammā byākaramānena byākātabbaṃ.",
  "anya-e0902n:555_0": "Vissajjanā –",
  "anya-e0902n:555_1": "“idhāhaṃ āvuso yena bhagavā tenupasaṅkamiṃ,",
  "anya-e0902n:555_2": "tassa me bhagavā dhammaṃ desesi,",
  "anya-e0902n:555_3": "tāhaṃ dhammaṃ sutvā tesaṃ bhikkhūnaṃ abhāsiṃ,",
  "anya-e0902n:555_4": "taṃ te bhikkhū dhammaṃ sutvā akusalā vuṭṭhahiṃsu kusale patiṭṭhahiṃsū”ti.",
  "anya-e0902n:555_5": "Evaṃ kho bhante tena bhikkhunā evaṃ satthu ovādānusāsanikārinā parehi puṭṭhena sammā byākaramānena byākātabbaṃ.",
  "anya-e0902n:556_0": "Sāmagāmasutta",
  "anya-e0902n:557_0": "Pucchā – sāmagāmasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:558_0": "Vissajjanā –",
  "anya-e0902n:558_1": "sakkesu bhante sāmagāme nāma sakyānaṃ nigame āyasmantañca ānandaṃ āyasmantañca cundaṃ ārabbha bhāsitaṃ,",
  "anya-e0902n:558_2": "āyasmā ca bhante ānando āyasmā ca cundo yena bhagavā tenupasaṅkamisu,",
  "anya-e0902n:558_3": "upasaṅkamitvā bhagavantaṃ abhivādetvā ekamantaṃ nisīdiṃsu,",
  "anya-e0902n:558_4": "ekamantaṃ nisinno kho āyasmā ānando bhagavantaṃ etadavoca “ayaṃ bhante cundo samaṇuddeso evamāha ‘nigaṇṭho bhante nāṭaputto pāvāyaṃ adhunā kālaṅkato,",
  "anya-e0902n:558_5": "tassa kālaṅkiriyāya bhinnā nigaṇṭhā dvedhikajātā bhaṇḍanajātā kalahajātā vivādāpannā aññamaññaṃ mukhasattīhi vitudantā viharanti…pe…",
  "anya-e0902n:558_6": "bhinnathūpe appaṭisaraṇe’ti.",
  "anya-e0902n:558_7": "Tassa mayhaṃ bhante evaṃ hoti ‘māheva bhagavato accayena saṅghe vivādo uppajji,",
  "anya-e0902n:558_8": "svāssa vivādo bahujanaahitāya bahujanaasukhāya bahuno janassa anatthāya ahitāya dukkhāya devamanussāna’nti”.",
  "anya-e0902n:558_9": "Tasmiṃ bhante vatthusmiṃ bhāsitaṃ.",
  "anya-e0902n:559_0": "Sunakkhattasutta",
  "anya-e0902n:560_0": "Pucchā – sunakkhattasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:561_0": "Vissajjanā –",
  "anya-e0902n:561_1": "vesāliyaṃ bhante sunakkhattaṃ licchaviputtaṃ ārabbha bhāsitaṃ,",
  "anya-e0902n:561_2": "sunakkhatto bhante licchaviputto bhagavantaṃ upasaṅkamitvā etadavoca “sutaṃ metaṃ bhante sambahulehi",
  "anya-e0902n:561_3": "kira bhikkhūhi bhagavato santike aññā byākatā khīṇā jāti,",
  "anya-e0902n:561_4": "vusitaṃ brahmacariyaṃ,",
  "anya-e0902n:561_5": "kataṃ karaṇīyaṃ,",
  "anya-e0902n:561_6": "nāparaṃ itthattāyāti pajānāmāti.",
  "anya-e0902n:561_7": "Kacci te bhante bhikkhū sammadeva aññaṃ byākaṃsu,",
  "anya-e0902n:561_8": "udāhu santetthekacce bhikkhū adhimānena aññaṃ byākaṃsū”ti,",
  "anya-e0902n:561_9": "tasmiṃ bhante vatthusmiṃ bhāsitaṃ.",
  "anya-e0902n:562_0": "Āneñjasappāyasutta",
  "anya-e0902n:563_0": "Pucchā – āneñjasappāyasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:564_0": "Vissajjanā – kurūsu bhante kammāsadhamme nāma kurūnaṃ nigame sambahule bhikkhū ārabbha bhāsitaṃ.",
  "anya-e0902n:565_0": "Gaṇakammoggallānasutta",
  "anya-e0902n:566_0": "Pucchā – gaṇakamoggallānasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:567_0": "Vissajjanā –",
  "anya-e0902n:567_1": "sāvatthiyaṃ bhante gaṇakamoggallānaṃ brāhmaṇaṃ ārabbha bhāsitaṃ,",
  "anya-e0902n:567_2": "gaṇakamoggallāno bhante brāhmaṇo bhagavantaṃ upasaṅkamitvā etadavoca “seyyāthāpi bho gotama imassa migāramātupāsādassa",
  "anya-e0902n:567_3": "dissati anupubbasikkhā anupubbakiriyā anupubbapaṭipadā yadidaṃ yāva pacchimasopānakaḷevarā…pe…",
  "anya-e0902n:567_4": "sakkā nukho bho gotama imasmimpi dhammavinaye evameva anupubbasikkhā anupubbakiriyā anupubbapaṭipadā paññapetu”nti,",
  "anya-e0902n:567_5": "tasmiṃ bhante vatthusmiṃ bhāsitaṃ.",
  "anya-e0902n:568_0": "Pucchā –",
  "anya-e0902n:568_1": "evaṃ vutte kho āvuso gaṇakamoggallāno brāhmaṇo bhagavantaṃ kiṃ avoca,",
  "anya-e0902n:568_2": "kathañcassa bhagavā byākāsi.",
  "anya-e0902n:569_0": "Vissajjanā –",
  "anya-e0902n:569_1": "evaṃ vutte bhante gaṇakamoggallāno brāhmaṇo bhagavantaṃ etadavoca “kiṃ nu kho bhoto gotamassa sāvakā",
  "anya-e0902n:569_2": "bhotā gotamena evaṃ ovadīyamānā evaṃ anusāsīyamānā sabbe accantaṃ niṭṭhaṃ nibbānaṃ ārodhenti,",
  "anya-e0902n:569_3": "udāhu ekacce nārādhentī”ti,",
  "anya-e0902n:569_4": "bhagavā ca bhante “appekacce kho brāhmaṇa mama sāvakā mayā evaṃ ovadīyamānā evaṃ anusāsīyamānā accantaṃ niṭṭhaṃ nibbānaṃ ārādhenti,",
  "anya-e0902n:569_5": "ekacce nārādhentī”ti evamādinā gaṇakamoggallānassa brāhmaṇassa byākāsi.",
  "anya-e0902n:570_0": "Pucchā –",
  "anya-e0902n:570_1": "imañca panāvuso dhammadesanaṃ sutvā gaṇako moggallāno imasmiṃ dhammavinaye pasanno kīdisaṃ pasannākāramakāsi.",
  "anya-e0902n:571_0": "Vissajjanā –",
  "anya-e0902n:571_1": "imañca pana bhante dhammadesanaṃ sutvā gaṇakamoggallāno brāhmaṇo “ye me bho gotama puggalā asaddhā jīvikatthā",
  "anya-e0902n:571_2": "na saddhā agārasmā anagāriyaṃ pabbajitā”ti evamādinā imasmiṃ dhammavinaye pasanno pasannākāramakāsi.",
  "anya-e0902n:572_0": "Gopakamoggallānasutta",
  "anya-e0902n:573_0": "Pucchā – gopakamoggallānasuttaṃ panāvuso kattha kaṃ ārabbha kismiṃ vatthusmiṃ kena bhāsitaṃ.",
  "anya-e0902n:574_0": "Vissajjanā –",
  "anya-e0902n:574_1": "rājagahe bhante gopakamoggallānaṃ brāhmaṇaṃ ārabbha āyasmatā ānandattherena dhammabhaṇḍāgārikena bhāsitaṃ,",
  "anya-e0902n:574_2": "gopakamoggallāno bhante brāhmaṇo āyasmantaṃ ānandaṃ etadavoca “atthi nu kho bho ānanda ekabhikkhupi tehi",
  "anya-e0902n:574_3": "dhammehi sabbena sabbaṃ sabbathā sabbaṃ samannāgato,",
  "anya-e0902n:574_4": "yehi dhammehi samannāgato so bhavaṃ gotamo ahosi arahaṃ sammāsambuddho”ti,",
  "anya-e0902n:574_5": "tasmiṃ bhante vatthusmiṃ bhāsitaṃ.",
  "anya-e0902n:575_0": "Pucchā –",
  "anya-e0902n:575_1": "kathañcāvuso tattha āyasmatā ānandattherena dhammabhaṇḍāgārikena bhikkhuno pasādanīyā dhammā pakāsitā,",
  "anya-e0902n:575_2": "ye tena bhagavatā jānatā passatā arahatā sammāsambuddhena akkhātā.",
  "anya-e0902n:575_3": "Yehi ca samannāgataṃ bhikkhuṃ aññe bhikkhū sakkareyyuṃ garuṃ kareyyuṃ māneyyuṃ pūjeyyuṃ sakkatvā garuṃ katvā upanissāya vihareyyuṃ.",
  "anya-e0902n:576_0": "Vissajjanā –",
  "anya-e0902n:576_1": "idha brāhmaṇa bhikkhu sīlavā hoti,",
  "anya-e0902n:576_2": "pātimokkhasaṃvarasaṃvuto viharati ācāragocarasampanno aṇumattesu vajjesu bhayadassāvī,",
  "anya-e0902n:576_3": "samādāya sikkhati sikkhāpadesu,",
  "anya-e0902n:576_4": "bahussuto hoti sutadharo sutasannicayo,",
  "anya-e0902n:576_5": "yeme dhammā ādikalyāṇā majjhekalyāṇā pariyosānakalyāṇā sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ abhivadanti,",
  "anya-e0902n:576_6": "tathārūpassa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhāti evamādinā",
  "anya-e0902n:576_7": "bhante tattha āyasmatā ānandattherena dhammabhaṇḍāgārikena dasa pasādanīyā dhammā pakāsitā.",
  "anya-e0902n:576_8": "Ye tena bhagatā jānatā passatā arahatā sammāsambuddhena akkhātā,",
  "anya-e0902n:576_9": "yehi samannāgataṃ bhikkhuṃ etarahi bhikkhū sakkareyyuṃ garuṃ kareyyuṃ māneyyuṃ pūjeyyuṃ sakkatvā garuṃ katvā upanissāya vihareyyuṃ.",
  "anya-e0902n:577_0": "Pucchā –",
  "anya-e0902n:577_1": "evaṃ vutte kho āvuso vassakāro brāhmaṇo magadhamahāmatto kīdisaṃ pasaṃsāvacanaṃ kathesi,",
  "anya-e0902n:577_2": "kathañcassa āyasmā ānandatthero dhammabhaṇḍāgāriko taṃ vacanaṃ paṭisodhetvā pakāsesi.",
  "anya-e0902n:578_0": "Vissajjanā –",
  "anya-e0902n:578_1": "evaṃ vutte vassakāro brāhmaṇo magadhamahāmatto upanandaṃ senāpatiṃ āmantesi “taṃ kiṃ maññasi bhavaṃ senāpati,",
  "anya-e0902n:578_2": "yadi me bhonto sakkātabbaṃ sakkaronti,",
  "anya-e0902n:578_3": "garuṃ kātabbaṃ garuṃ karonti,",
  "anya-e0902n:578_4": "mānetabbaṃ mānenti,",
  "anya-e0902n:578_5": "pūjetabbaṃ pūjentī”ti evamādikaṃ pasaṃsāvacanaṃ kathesi,",
  "anya-e0902n:578_6": "āyasmā ca bhante ānando “na ca kho brāhmaṇa so bhagavā sabbaṃ jhānaṃ vaṇṇesi,",
  "anya-e0902n:578_7": "napi so bhagavā sabbaṃ jhānaṃ na vaṇṇesī”ti evamādinā taṃ vacanaṃ paṭisodhetvā pakāsesi.",
  "anya-e0902n:579_0": "Mahāpuṇṇamasutta",
  "anya-e0902n:580_0": "Pucchā – mahāpuṇṇamasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:581_0": "Vissajjanā –",
  "anya-e0902n:581_1": "sāvatthiyaṃ bhante aññataraṃ saṭṭhimattānaṃ padhānīyabhikkhūnaṃ saṅghattheraṃ bhikkhuṃ ārabbha bhāsitaṃ,",
  "anya-e0902n:581_2": "aññataro bhante",
  "anya-e0902n:582_0": "Saṭṭhimattānaṃ padhānīyabhikkhūnaṃ saṅghatthero bhikkhu uṭṭhāyāsanā ekaṃsaṃ cīvaraṃ katvā yena bhagavā",
  "anya-e0902n:582_1": "tenañjaliṃ paṇāmetvā bhagavantaṃ etadavoca “puccheyyāhaṃ bhante bhagavantaṃ kiñcideva desaṃ,",
  "anya-e0902n:582_2": "sace me bhagavā okāsaṃ karoti pañhassa veyyākaraṇāyā”ti,",
  "anya-e0902n:582_3": "tasmiṃ bhante vatthusmiṃ bhāsitaṃ.",
  "anya-e0902n:583_0": "Cūḷapuṇṇamasutta",
  "anya-e0902n:584_0": "Pucchā – cūḷapuṇṇamasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n:585_0": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n:586_0": "Pucchā – kathañcāvuso tattha bhagavatā asappurisaaṅgāni vibhajitvā pakāsitāni.",
  "anya-e0902n:587_0": "Vissajjanā –",
  "anya-e0902n:587_1": "asappuriso bhikkhave assaddhammasamannāgato hoti,",
  "anya-e0902n:587_2": "asappurisabhatti hoti,",
  "anya-e0902n:587_3": "asappurisacintī hoti,",
  "anya-e0902n:587_4": "asappurisamantī hoti,",
  "anya-e0902n:587_5": "asappurisavāco hoti,",
  "anya-e0902n:587_6": "asappurisakammanto hoti,",
  "anya-e0902n:587_7": "asappurisadiṭṭhi hoti,",
  "anya-e0902n:587_8": "asappurisadānaṃ detīti evamādinā bhante tattha bhagavatā aṭṭha asappurisaaṅgāni vibhajitvā pakāsitāni.",
  "anya-e0902n:588_0": "Pucchā – kathaṃ panāvuso bhagavatā tattha sappurisaaṅgāni vibhajitvā pakāsitāni.",
  "anya-e0902n:589_0": "Vissajjanā –",
  "anya-e0902n:589_1": "sappuriso bhikkhave saddhammasamannāgato hoti,",
  "anya-e0902n:589_2": "sappurisabhatti hoti,",
  "anya-e0902n:589_3": "sappurisacintī hoti,",
  "anya-e0902n:589_4": "sappurisamantī hoti,",
  "anya-e0902n:589_5": "sappurisavāco hoti,",
  "anya-e0902n:589_6": "sappurisakammanto hoti,",
  "anya-e0902n:589_7": "sappurisadiṭṭhi hoti,",
  "anya-e0902n:589_8": "sappurisadānaṃ detīti evamādinā bhante bhagavatā tattha aṭṭhavidhāni sappurisaṅgāni vibhajitvā pakāsitāni.",
  "anya-e0902n:590_0": "Anupadasutta",
  "anya-e0902n:591_0": "Pucchā – anupadasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:592_0": "Vissajjanā –",
  "anya-e0902n:592_1": "sāvatthiyaṃ bhante sambahule bhikkhū ārabbha bhāsitaṃ,",
  "anya-e0902n:592_2": "sambahulā bhante bhikkhū āyasmato sāriputtassa dhammasenāpatissa sabhāgā tasmiṃ samaye sannipatiṃsu,",
  "anya-e0902n:592_3": "tasmiṃ bhante vatthusmiṃ bhāsitaṃ.",
  "anya-e0902n:593_0": "Pucchā –",
  "anya-e0902n:593_1": "kathañcāvuso tattha bhagavatā āyasmato sāriputtassa dhammasenāpatissa anupadadhammavipassanā vitthārena vibhajitvā pakāsitā.",
  "anya-e0902n:594_0": "Vissajjanā –",
  "anya-e0902n:594_1": "paṇḍito bhikkhave sāriputto mahāpañño bhikkhave sāriputto puthupañño bhikkhave sāriputto hāsapañño bhikkhave",
  "anya-e0902n:594_2": "sāriputto tikkhapañño bhikkhave sāriputto javanapañño bhikkhave sāriputto nibbedhikapañño bhikkhave sāriputto",
  "anya-e0902n:594_3": "sāriputto bhikkhave aḍḍhamāsaṃ anupadadhammavipassanaṃ vipassatīti evamādinā bhante tattha bhagavatā",
  "anya-e0902n:594_4": "āyasmato sāriputtassa dhammasenāpatissa anupadadhammavipassanā vitthārena pakāsitā.",
  "anya-e0902n:595_0": "Chabbisodhanasutta",
  "anya-e0902n:596_0": "Pucchā – tenāvuso…pe… sammāsambuddhena chabbisodhanasuttaṃ kattha kaṃ ārabbha bhāsitaṃ.",
  "anya-e0902n:597_0": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n:598_0": "Sappurisasutta",
  "anya-e0902n:599_0": "Pucchā – sappurisasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n:600_0": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n:601_0": "Sevitabbāsevitabbasutta",
  "anya-e0902n:602_0": "Pucchā – sevitabbāsevitabbasuttaṃ panāvuso bhagavatā kattha kaṃ ārabbha kena saddhiṃ bhāsitaṃ.",
  "anya-e0902n:603_0": "Vissajjanā –",
  "anya-e0902n:603_1": "sāvatthiyaṃ bhante sambahule bhikkhū ārabbha āyasmatā sāriputtattherena dhammasenāpatinā saddhiṃ bhāsitaṃ.",
  "anya-e0902n:604_0": "Bahudhātukasutta",
  "anya-e0902n:605_0": "Pucchā – bahudhātukasuttaṃ panāvuso kattha kaṃ ārabbha bhāsitaṃ.",
  "anya-e0902n:606_0": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n:607_0": "Isigilisutta",
  "anya-e0902n:608_0": "Pucchā – isigilisuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n:609_0": "Vissajjanā – rājagahe bhante isigilismiṃ pabbate sambahule bhikkhū ārabbha bhāsitaṃ.",
  "anya-e0902n:610_0": "Mahācattārīsakasutta",
  "anya-e0902n:611_0": "Pucchā – mahācattārīsakasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n:612_0": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n:613_0": "Ānāpānassatisutta",
  "anya-e0902n:614_0": "Pucchā – ānāpānassatisuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:615_0": "Vissajjanā –",
  "anya-e0902n:615_1": "sāvatthiyaṃ bhante sambahule bhikkhū ārabbha bhāsitaṃ,",
  "anya-e0902n:615_2": "therā bhante bhikkhū nave bhikkhū ovadanti anusāsanti,",
  "anya-e0902n:615_3": "appekacce therā bhikkhū dasapi bhikkhū ovadanti anusāsanti,",
  "anya-e0902n:615_4": "appekacce therā bhikkhū vīsampi bhikkhū ovadanti anusāsanti,",
  "anya-e0902n:615_5": "appekacce therā bhikkhū tiṃsampi bhikkhū ovadanti anusāsanti,",
  "anya-e0902n:615_6": "appekacce therā bhikkhū cattārīsampi bhikkhū ovadanti anusāsanti,",
  "anya-e0902n:615_7": "te ca bhante navā bhikkhū therehi bhikkhūhi ovadiyamānā anusāsiyamānā uḷāraṃ pubbenāparaṃ visesaṃ jānanti,",
  "anya-e0902n:615_8": "tasmiṃ bhante vatthusmiṃ bhāsitaṃ.",
  "anya-e0902n:616_0": "Kāyagatāsatisutta",
  "anya-e0902n:617_0": "Pucchā – kāyagatāsatisuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:618_0": "Vissajjanā –",
  "anya-e0902n:618_1": "sāvatthiyaṃ bhante sambahule bhikkhū ārabbha bhāsitaṃ,",
  "anya-e0902n:618_2": "sambahulānaṃ bhante bhikkhūnaṃ pacchābhattaṃ piṇḍapātapaṭikkantānaṃ upaṭṭhānasālāyaṃ sannisinnānaṃ sannipatitānaṃ",
  "anya-e0902n:618_3": "ayamantarakathā udapādi “acchariyaṃ āvuso,",
  "anya-e0902n:618_4": "abbhutaṃ āvuso,",
  "anya-e0902n:618_5": "yāvañcidaṃ tena bhagavatā jānatā passatā arahatā sammāsambuddhena kāyagatāsati bhāvitā bahulīkatā mahapphalā vuttā mahānisaṃsā”ti,",
  "anya-e0902n:618_6": "tasmiṃ bhante vatthusmiṃ bhāsitaṃ.",
  "anya-e0902n:619_0": "Saṅkhārūpapattisutta",
  "anya-e0902n:620_0": "Pucchā – saṅkhārūpapattisuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n:621_0": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n:622_0": "Pucchā – kathañcāvuso tattha bhagavatā saṅkhārūpapattiyo vibhajitvā pakāsitā.",
  "anya-e0902n:623_0": "Vissajjanā –",
  "anya-e0902n:623_1": "idha bhikkhave bhikkhu saddhāya samannāgato hoti,",
  "anya-e0902n:623_2": "sīlena samannāgato hoti,",
  "anya-e0902n:623_3": "sutena samannāgato hoti,",
  "anya-e0902n:623_4": "cāgena samannāgato hoti,",
  "anya-e0902n:623_5": "paññāya samannāgato hoti,",
  "anya-e0902n:623_6": "tassa evaṃ hoti “aho vatāhaṃ kāyassa bhedā paraṃ maraṇā khattiyamahāsālānaṃ sahabyataṃ upapajjeyya”nti",
  "anya-e0902n:623_7": "evamādinā bhante tattha bhagavatā saṅkhārūpapattiyo vibhajitvā pakāsitā.",
  "anya-e0902n:624_0": "Cūḷasuññatasutta",
  "anya-e0902n:625_0": "Pucchā – cūḷasuññatasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:626_0": "Vissajjanā –",
  "anya-e0902n:626_1": "sāvatthiyaṃ bhante āyasmantaṃ ānandaṃ ārabbha bhāsitaṃ,",
  "anya-e0902n:626_2": "āyasmā bhante ānando sāyanhasamayaṃ paṭisallānā vuṭṭhito bhagavantaṃ etadavoca “ekamidaṃ bhante samayaṃ",
  "anya-e0902n:626_3": "bhagavā sakkesu viharati nagarakaṃ nāma sakyānaṃ nigamo,",
  "anya-e0902n:626_4": "tattha me bhante bhagavato sammukhā sutaṃ,",
  "anya-e0902n:626_5": "sammukhā paṭiggahitaṃ,",
  "anya-e0902n:626_6": "suññatāvihārenāhaṃ ānanda etarahi bahulaṃ viharāmīti kacci metaṃ bhante sussutaṃ suggahitaṃ sumanasikataṃ sūpadhārita”nti,",
  "anya-e0902n:626_7": "tasmiṃ bhante vatthusmiṃ bhāsitaṃ.",
  "anya-e0902n:627_0": "Mahāsuññatasutta",
  "anya-e0902n:628_0": "Pucchā – mahāsuññatasuttaṃ panāvuto bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:629_0": "Vissajjanā –",
  "anya-e0902n:629_1": "sakkesu bhante kapilavatthusmiṃ āyasmantaṃ ānandaṃ ārabbha bhāsitaṃ,",
  "anya-e0902n:629_2": "āyasmā bhante ānando sambahulehi bhikkhūhi saddhiṃ ghaṭāya sakkassa vihāre cīvarakammaṃ karoti,",
  "anya-e0902n:629_3": "tasmiṃ bhante vatthusmiṃ bhāsitaṃ.",
  "anya-e0902n:630_0": "Acchariyaabbhutasutta",
  "anya-e0902n:631_0": "Pucchā –",
  "anya-e0902n:631_1": "acchariyaabbhutasuttaṃ panāvuso bhagavatā kattha kaṃ ārabbha kismiṃ vatthusmiṃ kena saddhiṃ bhāsitaṃ.",
  "anya-e0902n:632_0": "Vissajjanā –",
  "anya-e0902n:632_1": "sāvatthiyaṃ bhante sambahule bhikkhū ārabbha āyasmatā ānandattherena dhammabhaṇḍāgārikena saddhiṃ bhāsitaṃ.",
  "anya-e0902n:632_2": "Sambahulānaṃ bhante bhikkhūnaṃ pacchābhattaṃ piṇḍapātapaṭikkantānaṃ upaṭṭhānasālāyaṃ sannisinnānaṃ sannipatitānaṃ",
  "anya-e0902n:632_3": "ayamantarakathā udapādi “acchariyaṃ āvuso,",
  "anya-e0902n:632_4": "abbhutaṃ āvuso tathāgatassa mahiddhikatā mahānubhāvatā.",
  "anya-e0902n:632_5": "Yatra hi nāma tathāgato atīte buddhe parinibbute chinnapapañce chinnavaṭume pariyādinnavaṭṭe sabbadukkhavītivatte jānissati.",
  "anya-e0902n:632_6": "Evaṃjaccā te bhagavanto ahesuṃ itipi,",
  "anya-e0902n:632_7": "evaṃnāmā te bhagavanto ahesuṃ itipi,",
  "anya-e0902n:632_8": "evaṃgottā te bhagavanto ahesuṃ itipi,",
  "anya-e0902n:632_9": "evaṃsīlā te bhagavanto ahesuṃ itipi,",
  "anya-e0902n:632_10": "evaṃdhammā te bhagavanto ahesuṃ itipi,",
  "anya-e0902n:632_11": "evaṃpaññā te bhagavanto ahesuṃ itipi,",
  "anya-e0902n:632_12": "evaṃvihārī te bhagavanto ahesuṃ itipi,",
  "anya-e0902n:632_13": "evaṃvimuttā te bhagavanto ahesuṃ itipī”ti,",
  "anya-e0902n:632_14": "tasmiṃ bhante vatthusmiṃ bhāsitaṃ.",
  "anya-e0902n:633_0": "Bākulasutta",
  "anya-e0902n:634_0": "Pucchā – bākulasuttaṃ panāvuso kattha kaṃ ārabbha kena bhāsitaṃ.",
  "anya-e0902n:635_0": "Vissajjanā – rājagahe bhante acelaṃ kassapaṃ ārabbha āyasmatā bākulattherena bhāsitaṃ.",
  "anya-e0902n:636_0": "Dantabhūmisutta",
  "anya-e0902n:637_0": "Pucchā – dantabhūmisuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:638_0": "Vissajjanā –",
  "anya-e0902n:638_1": "rājagahe bhante jayasenaṃ rājakumāraṃ ārabbha bhāsitaṃ.",
  "anya-e0902n:638_2": "Jayaseno bhante rājakumāro aciravataṃ samaṇuddesaṃ upasaṅkamitvā etadavoca “sutaṃ metaṃ bho aggivessana",
  "anya-e0902n:638_3": "idha bhikkhu appamatto ātāpī pahitatto viharanto phuseyya cittassa ekaggata”nti,",
  "anya-e0902n:638_4": "tasmiṃ bhante vatthusmiṃ bhāsitaṃ.",
  "anya-e0902n:639_0": "Pucchā –",
  "anya-e0902n:639_1": "kathañcāvuso tattha bhagavatā aciravatassa samaṇuddesassa samassāsetvā dhammadesanānayo pakāsito.",
  "anya-e0902n:640_0": "Vissajjanā –",
  "anya-e0902n:640_1": "taṃ kutettha aggivessana labbhā,",
  "anya-e0902n:640_2": "yaṃ taṃ nekkhammena ñātabbaṃ nekkhammena daṭṭhabbaṃ nekkhammena pattabbaṃ nekkhammena sacchikātabbaṃ,",
  "anya-e0902n:640_3": "taṃ vata jayaseno rājakumāro kāmamajjhe vasanto kāme paribhuñjanto kāmavitakkehi khajjamāno kāmapariḷāhena",
  "anya-e0902n:640_4": "pariḍayhamāno kāmapariyosanāya ussuko ussati vā dakkhati vā sacchi vā karissatīti netaṃ ṭhānaṃ vijjatīti",
  "anya-e0902n:640_5": "evaṃ kho bhante bhagavato aciravatassa samaṇuddesassa samassāsetvā,",
  "anya-e0902n:640_6": "seyyathāpissu aggivessana dve hatthidammā vā assadammāvā godammā vā sudantā suvinītāti evamādinā bhante",
  "anya-e0902n:640_7": "bhagavatā aciravatassa samaṇuddesassa desanānayo pakāsito.",
  "anya-e0902n:641_0": "Pucchā – kathañcāvuso tattha bhagavā dve upamāyo dassetvā tatuttari dhammadesanaṃ pavaḍḍheti.",
  "anya-e0902n:642_0": "Vissajjanā –",
  "anya-e0902n:642_1": "seyyathāpi aggivessana rājākhattiyo muddhāvasitto nāgavanikaṃ āmantetīti evamādinā bhante bhagavā uttaripi dhammadesanaṃ pavaḍḍhesi.",
  "anya-e0902n:643_0": "Bhūmijasutta",
  "anya-e0902n:644_0": "Pucchā – tenāvuso…pe… sammāsambuddhena bhūmijasuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:645_0": "Vissajjanā –",
  "anya-e0902n:645_1": "rājagahe bhante jayasenaṃ rājakumāraṃ ārabbha bhāsitaṃ,",
  "anya-e0902n:645_2": "jayaseno bhante rājakumāro āyasmantaṃ bhūmijaṃ etadavoca “santi bho bhūmija eke samaṇabrāhmaṇā evaṃvādino",
  "anya-e0902n:645_3": "evaṃdiṭṭhino ‘āsañcepi karitvā brahmacariyaṃ caranti,",
  "anya-e0902n:645_4": "abhabbā phalassa adhigamāya.",
  "anya-e0902n:645_5": "Anāsañcepi karitvā brahmacariyaṃ caranti,",
  "anya-e0902n:645_6": "abhabbā phalassa adhigamāya.",
  "anya-e0902n:645_7": "Āsañca anāsañcepi karitvā brahmacariyaṃ caranti,",
  "anya-e0902n:645_8": "abhabbā phalassa adhigamāya.",
  "anya-e0902n:645_9": "Nevāsaṃ nānāsañcepi karitvā brahmacariyaṃ caranti,",
  "anya-e0902n:645_10": "ābhabbā phalassa adhigamāyā’ti.",
  "anya-e0902n:645_11": "Idha bhoto bhūmijassa satthā kiṃvādī kimakkhāyī”ti tasmiṃ bhante vatthusmiṃ bhāsitaṃ.",
  "anya-e0902n:646_0": "Pucchā –",
  "anya-e0902n:646_1": "kathañcāvuso tattha bhagavatā āyasmato bhūmijattherassa taṃ byākaraṇaṃ samanujānitvā tatuttari dhammadesanānayo paripūretvā pakāsito.",
  "anya-e0902n:647_0": "Vissajjanā –",
  "anya-e0902n:647_1": "taggha tvaṃ bhūmija evaṃ puṭṭho evaṃ byākaramāno vuttavādī ceva me hosi,",
  "anya-e0902n:647_2": "na ca maṃ abhūtena abbhācikkhasi,",
  "anya-e0902n:647_3": "evamādinā bhante bhagavatā āyasmato bhūmijassa taṃ vacanaṃ samanujānitvā “yehi kehici bhūmija samaṇā",
  "anya-e0902n:647_4": "vā brāhmaṇā vā micchādiṭṭhino micchāsaṅkappā micchāvācā micchākammantā micchāājīvā micchāvāyāmā micchāsatī",
  "anya-e0902n:647_5": "micchāsamādhino,",
  "anya-e0902n:647_6": "te āsañcepi karitvā brahmacariyaṃ caranti,",
  "anya-e0902n:647_7": "abhabbā phalassa adhigamāyā”ti evamādinā bhante bhagavatā āyasmato bhūmijassa uttari desanānayo paripūretvā pakāsito.",
  "anya-e0902n:648_0": "Anuruddhasutta",
  "anya-e0902n:649_0": "Pucchā – anuruddhasuttaṃ panāvuso kattha kaṃ ārabbha kismiṃ vatthusmiṃ kena bhāsitaṃ.",
  "anya-e0902n:650_0": "Vissajjanā –",
  "anya-e0902n:650_1": "sāvatthiyaṃ bhante pañcakaṅgaṃ thapatiṃ ārabbha āyasmatā anuruddhattherena bhāsitaṃ,",
  "anya-e0902n:650_2": "pañcakaṅgo bhante thapati āyasmantaṃ anuruddhaṃ etadavoca “idha maṃ bhante therā bhikkhū upasaṅkamitvā",
  "anya-e0902n:650_3": "evamāhaṃsu ‘appamāṇaṃ gahapati cetovimuttiṃ bhāvehī’ti,",
  "anya-e0902n:650_4": "ekacce therā evamāhaṃsu ‘mahaggataṃ gahapati cetovimuttiṃ bhāvehī”ti,",
  "anya-e0902n:650_5": "yā cāyaṃ bhante appamāṇā cetovimutti yā ca mahaggatā cetovimutti,",
  "anya-e0902n:650_6": "ime dhammā nānatthā ceva nānābyañjanā ca,",
  "anya-e0902n:650_7": "udāhu ekatthā byañjanameva nānanti” tasmiṃ bhante vatthusmiṃ bhāsitaṃ.",
  "anya-e0902n:651_0": "Upakkilesasutta",
  "anya-e0902n:652_0": "Pucchā – upakkilesasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n:653_0": "Vissajjanā – pācīnavaṃsadāye bhante āyasmantaṃ anuruddhattheraṃ ārabbha bhāsitaṃ.",
  "anya-e0902n:654_0": "Bālapaṇḍitasutta",
  "anya-e0902n:655_0": "Pucchā – bālapaṇḍitasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n:656_0": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n:657_0": "Pucchā –",
  "anya-e0902n:657_1": "kathañcāvuso tattha bhagavatā bālassa bālalakkhaṇāni ca bālassa diṭṭheva dhamme dukkhadomanassappaṭisaṃvedanā ca pakāsitā.",
  "anya-e0902n:658_0": "Vissajjanā –",
  "anya-e0902n:658_1": "tīṇimāni bhikkhave bālassa bālalakkhaṇāni bālanimittāni bālāpadānāni.",
  "anya-e0902n:658_2": "Katamāni tīṇi.",
  "anya-e0902n:658_3": "Idha bhikkhave bālo duccintitacintī ca hoti dubbhāsitabhāsī ca dukkaṭakammakārī cāti evamādinā bhante",
  "anya-e0902n:658_4": "tattha bhagavatā bālassa bālalakkhaṇāni ca bālassa diṭṭheva dhamme dukkhadomanassappaṭisaṃvedanā ca pakāsitā.",
  "anya-e0902n:659_0": "Pucchā –",
  "anya-e0902n:659_1": "kathañcāvuso tattha bhagavatā bālassa samparāyo ca tattha niraye bālassa dukkhadomanassapaṭisaṃvedanā ca pakāsitā.",
  "anya-e0902n:660_0": "Vissajjanā –",
  "anya-e0902n:660_1": "sa kho so bhikkhave bālo kāyena duccaritaṃ caritvā vācāya duccaritaṃ caritvā manasā duccaritaṃ caritvā",
  "anya-e0902n:660_2": "kāyassa bhedāparaṃ maraṇā apāyaṃ duggatiṃ vinipātaṃ nirayaṃ upapajjatīti evamādinā bhante tattha bhagavatā",
  "anya-e0902n:660_3": "bālassa samparāyo ca tattha ca bālassa niraye dukkhadomanassappaṭisaṃvedanā pakāsitā.",
  "anya-e0902n:661_0": "Pucchā –",
  "anya-e0902n:661_1": "kathañcāvuso tattha bhagavatā bālassa tiracchānayoniyaṃ dukkhadomanassapaṭisaṃvedanā pakāsitā.",
  "anya-e0902n:662_0": "Vissajjanā –",
  "anya-e0902n:662_1": "santi bhikkhave tiracchānagatā pāṇā tiṇabhakkhā te allānipi tiṇāni sukkhānipi tiṇāni dantullehakaṃ khādantīti",
  "anya-e0902n:662_2": "evamādinā bhante tattha bhagavatā bālassa tiracchānayoniyaṃ dukkhadomanassappaṭisaṃvedanā pakāsitā.",
  "anya-e0902n:663_0": "Pucchā –",
  "anya-e0902n:663_1": "kathañcāvuso tattha bhagavatā bālena sakiṃ vinipātagatena puna manussattadullabhatā pakāsitā.",
  "anya-e0902n:664_0": "Vissajjanā –",
  "anya-e0902n:664_1": "seyyathāpi bhikkhave puriso ekacchiggalaṃ yugaṃ mahāsamudde pakkhipeyya,",
  "anya-e0902n:664_2": "tamenaṃ puratthimo vāto pacchimena saṃhareyyāti evamādinā bhante tattha bhagavatā bālena sakiṃ vinipātagatena puna manussattassa dullabhatā pakāsitā.",
  "anya-e0902n:665_0": "Pucchā –",
  "anya-e0902n:665_1": "kathañcāvuso tattha bhagavatā bālassa kadāci karahaci dīghassa addhuno accayena manussattaṃ āgatassapi dukkhabahulatā pakāsitā.",
  "anya-e0902n:666_0": "Vissajjanā –",
  "anya-e0902n:666_1": "sa kho so bhikkhave bālo sace kadāci karahaci dīghassa addhuno accayena manussattaṃ āgacchatīti evamādinā",
  "anya-e0902n:666_2": "bhante tattha bhagavatā bālassa kadāci karahaci dīghassa addhuno accayena manussattaṃ āgatassapi dukkhabahulatā pakāsitā.",
  "anya-e0902n:667_0": "Pucchā –",
  "anya-e0902n:667_1": "kathañcāvuso tattha bhagavatā paṇḍitassa paṇḍitalakkhaṇāni ca paṇḍitassa diṭṭheva dhamme sukhasomanassappaṭisaṃvedanā ca pakāsitā.",
  "anya-e0902n:668_0": "Vissajjanā –",
  "anya-e0902n:668_1": "tīṇimāni bhikkhave paṇḍitassa paṇḍitalakkhaṇāni paṇḍitanimittāni paṇḍitāpadānāni.",
  "anya-e0902n:668_2": "Katamāni tīṇi.",
  "anya-e0902n:668_3": "Idha bhikkhave paṇḍito sucintitacintī ca hoti subhāsitabhāsī ca sukatakammakārī cāti evamādinā bhante tattha bhagavatā",
  "anya-e0902n:669_0": "Paṇḍitassa paṇḍitalakkhaṇāni ca diṭṭheva dhamme paṇḍitassa sukhasomanassapaṭisaṃvedanā ca pakāsitā.",
  "anya-e0902n:670_0": "Pucchā –",
  "anya-e0902n:670_1": "kathañcāvuso tattha bhagavatā paṇḍitassa samparāyo ca tattha sagge sukhasomanassappaṭisaṃvedanā ca pakāsitā.",
  "anya-e0902n:671_0": "Vissajjanā –",
  "anya-e0902n:671_1": "sa kho so bhikkhave paṇḍito kāyena sucaritaṃ caritvā vācāya manasā sucaritaṃ caritvā kāyassa bhedā paraṃ",
  "anya-e0902n:671_2": "maraṇā sugatiṃ saggaṃ lokaṃ upapajjatīti evamādinā bhante tattha bhagavatā paṇḍitassa samparāyo ca sagge",
  "anya-e0902n:671_3": "ca paṇḍitassa sukhasomanassappanisaṃvedanā pakāsitā.",
  "anya-e0902n:672_0": "Pucchā –",
  "anya-e0902n:672_1": "kathañcāvuso tattha bhagavatā paṇḍitassa kadāci karahaci dīghassa addhuno accayena manussattaṃ āgatassapi sukhabahulatā pakāsitā.",
  "anya-e0902n:673_0": "Vissajjanā –",
  "anya-e0902n:673_1": "sa kho so bhikkhave paṇḍito sace kadāci karahaci dīghassa addhuno accayena manussattaṃ āgacchati,",
  "anya-e0902n:673_2": "yāni tāni uccākulāni khattiyamahāsālakulaṃ vā brāhmaṇamahāsālakulaṃ vā gahapatimahāsālakulaṃ vā tathārūpe",
  "anya-e0902n:673_3": "kule paccājāyatīti evamādinā bhante tattha bhagavatā paṇḍitassa kadāci karahaci dīghassa addhuno accayena",
  "anya-e0902n:673_4": "manussattaṃ āgatassapi sukhabahulatā pakāsitā.",
  "anya-e0902n:674_0": "Cūḷakammavibhaṅgasutta",
  "anya-e0902n:675_0": "Pucchā –",
  "anya-e0902n:675_1": "tenāvuso jānatā passatā…pe…",
  "anya-e0902n:675_2": "sammāsambuddhena cūḷakammavibhaṅgasuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:676_0": "Vissajjanā –",
  "anya-e0902n:676_1": "sāvatthiyaṃ bhante subhaṃ māṇavaṃ todeyyaputtaṃ ārabbha bhāsitaṃ.",
  "anya-e0902n:676_2": "Subho bhante māṇavo todeyyaputto bhagavantaṃ upasaṅkamitvā etadavoca “ko nu kho bho gotama hetu ko paccayo,",
  "anya-e0902n:676_3": "yena manussānaṃyeva sataṃ manussabhūtānaṃ dissanti hīnappaṇītatā.",
  "anya-e0902n:676_4": "Dissanti hi bho gotama manussā appāyukā,",
  "anya-e0902n:676_5": "dissanti dīghāyukā.",
  "anya-e0902n:676_6": "Dissanti bavhābādhā,",
  "anya-e0902n:676_7": "dissanti appābādhā.",
  "anya-e0902n:676_8": "Dissanti dubbaṇṇā,",
  "anya-e0902n:676_9": "dissanti vaṇṇavanto.",
  "anya-e0902n:676_10": "Dissanti appesakkhā,",
  "anya-e0902n:676_11": "dissanti mahesakkhā.",
  "anya-e0902n:676_12": "Dissanti appabhogā,",
  "anya-e0902n:676_13": "dissanti mahābhogā.",
  "anya-e0902n:676_14": "Dissanti nīcakulīnā,",
  "anya-e0902n:676_15": "dissanti uccākulīnā.",
  "anya-e0902n:676_16": "Dissanti duppaññā,",
  "anya-e0902n:676_17": "dissanti paññavanto.",
  "anya-e0902n:676_18": "Ko nu kho bho gotama hetu ko paccayo,",
  "anya-e0902n:676_19": "yena manussānaṃyeva sataṃ manussabhūtānaṃ dissanti hīnappaṇītatā”ti tasmiṃ bhante vatthusmiṃ bhāsitaṃ.",
  "anya-e0902n:677_0": "Pucchā –",
  "anya-e0902n:677_1": "kathañcāvuso tattha bhagavatā sattānaṃ dīghāyukaappāyukasaṃvattanakakammāni vibhajitvā pakāsitāni.",
  "anya-e0902n:678_0": "Vissajjanā –",
  "anya-e0902n:678_1": "idha māṇava ekacco itthī vā puriso vā pāṇātipātī hoti,",
  "anya-e0902n:678_2": "luddo lohitapāṇi hatapahate niviṭṭho adayāpanno pāṇabhūtesūti evamādinā bhante tattha bhagavatā appāyukadīghāyukasaṃvattanakāni",
  "anya-e0902n:678_3": "kammāni vibhajitvā pakāsitāni.",
  "anya-e0902n:679_0": "Pucchā –",
  "anya-e0902n:679_1": "kathañcāvuso tattha bhagavatā sattānaṃ appābādhabavhābādhasaṃvattanakakammāni vibhajitvā pakāsitāni.",
  "anya-e0902n:680_0": "Vissajjanā –",
  "anya-e0902n:680_1": "idha māṇava ekacco itthī vā puriso vā sattānaṃ viheṭṭhakajātiko hoti pāṇinā vā leḍḍunāvā daṇḍenavā satthena",
  "anya-e0902n:680_2": "vāti evamādinā bhante tattha bhagavatā sattānaṃ appābādhabavhābādhasaṃvattanakakammāni vibhajitvā pakāsitāni.",
  "anya-e0902n:681_0": "Pucchā –",
  "anya-e0902n:681_1": "kathañcāvuso tattha bhagavatā sattānaṃ suvaṇṇadubbaṇṇasaṃvattanakakammāni vibhajitvā pakāsitāni.",
  "anya-e0902n:682_0": "Vissajjanā –",
  "anya-e0902n:682_1": "idha māṇava ekacco itthī vā puriso vā kodhano hoti upāyāsabahulo,",
  "anya-e0902n:682_2": "appampi vutto samāno abhisajjati kuppati byāpajjati patiṭṭhiyati,",
  "anya-e0902n:682_3": "kopañca dosañca appaccayañca pātukarotīti evamādinā bhante tattha bhagavatā sattānaṃ suvaṇṇadubbaṇṇasaṃvattanakakammāni vibhajitvā pakāsitāni.",
  "anya-e0902n:683_0": "Pucchā –",
  "anya-e0902n:683_1": "kathañcāvuso tattha bhagavatā sattānaṃ mahesakkha appesakkhasaṃvattanakakammāni vibhajitvā pakāsitāni.",
  "anya-e0902n:684_0": "Vissajjanā –",
  "anya-e0902n:684_1": "idha māṇava ekacco itthī vā puriso vā issāmanako hoti,",
  "anya-e0902n:684_2": "paralābhasakkāra garukāra mānanavandana pūjāsu issati upadussati issaṃ bandhatīti evamādinā bhante tattha",
  "anya-e0902n:684_3": "bhagavatā sattānaṃ appesakkhamahesakkhasaṃvattanakāni kammāni vibhajitvā pakāsitāni.",
  "anya-e0902n:685_0": "Pucchā – kathañcāvuso tattha bhagavatā mahābhogaappabhogasaṃvattanakakammāni vibhajitvā pakāsitāni.",
  "anya-e0902n:686_0": "Vissajjanā –",
  "anya-e0902n:686_1": "idha māṇava ekacco itthī vā puriso vā na dātā hoti,",
  "anya-e0902n:686_2": "samaṇassa vā brāhmaṇassa vā annaṃ pānaṃ vattaṃ yānaṃ mālāgandha vilepanaṃ seyyavasathapadīpeyyanti evamādinā",
  "anya-e0902n:686_3": "bhante tattha bhagavatā mahābhogaappabhogasaṃvattanakakammāni vibhajitvā pakāsitāni.",
  "anya-e0902n:687_0": "Pucchā –",
  "anya-e0902n:687_1": "kathañcāvuso tattha bhagavatā sattānaṃ uccākulīna nīcakulīnasaṃvattanakakammāni vibhajitvā pakāsitāni.",
  "anya-e0902n:688_0": "Vissajjanā –",
  "anya-e0902n:688_1": "idha māṇava ekacco itthī vā puriso vā thaddho hoti atimāni abhivādetabbaṃ na abhivādeti,",
  "anya-e0902n:688_2": "paccuṭṭhātabbaṃ na paccuṭṭheti,",
  "anya-e0902n:688_3": "āsanārahassa na āsanaṃ deti,",
  "anya-e0902n:688_4": "maggārahassa na maggaṃ deti,",
  "anya-e0902n:688_5": "sakkātabbaṃ na sakkaroti,",
  "anya-e0902n:688_6": "garukātabbaṃ na garukaroti,",
  "anya-e0902n:688_7": "mānetabbaṃ māneti,",
  "anya-e0902n:688_8": "pūjetabbaṃ na pūjetīti evamādinā bhante tattha bhagavatā sattānaṃ uccākulīna nīcakulīnasaṃvattanakakammāni vibhajitvā pakāsitāni.",
  "anya-e0902n:689_0": "Pucchā –",
  "anya-e0902n:689_1": "kathañcāvuso tattha bhagavatā sattānaṃ mahāpaññaduppaññasaṃvattanakakammāni vibhajitvā pakāsitāni.",
  "anya-e0902n:690_0": "Vissajjanā –",
  "anya-e0902n:690_1": "idha māṇava ekacco itthī vā puriso vā samaṇaṃ vā brāhmaṇaṃ vā upasaṅkamitvā na paripucchitā hoti “kiṃ bhante kusalaṃ,",
  "anya-e0902n:690_2": "kiṃ akusalaṃ.",
  "anya-e0902n:690_3": "Kiṃ sāvajjaṃ,",
  "anya-e0902n:690_4": "kiṃ anavajjaṃ.",
  "anya-e0902n:690_5": "Kiṃ sevitabbaṃ,",
  "anya-e0902n:690_6": "kiṃ na sevitabbaṃ.",
  "anya-e0902n:690_7": "Kiṃ me karīyamānaṃ dīgharattaṃ ahitāya dukkhāya hoti,",
  "anya-e0902n:690_8": "kiṃ vā pana me karīyamānaṃ dīgharattaṃ hitāya sukhāya hotī”ti evamādinā bhante tattha bhagavatā sattānaṃ",
  "anya-e0902n:690_9": "mahāpaññaduppaññasaṃvattanakakammāni vibhajitvā pakāsitāni.",
  "anya-e0902n:691_0": "Indriyabhāvanāsu",
  "anya-e0902n:692_0": "Pucchā – indriyabhāvanāsuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n:693_0": "Vissajjanā –",
  "anya-e0902n:693_1": "gajaṅgalāyaṃ bhante uttaraṃ nāma māṇavaṃ pārāsiviyantevāsiṃ ārabbha bhāsitaṃ,",
  "anya-e0902n:693_2": "uttaro bhante māṇavo pārāsiviyantevāsī bhagavatā puṭṭho bhagavantaṃ etadavoca “idha bho gotama cakkhunā rūpaṃ na passati,",
  "anya-e0902n:693_3": "sotena saddaṃ na suṇāti.",
  "anya-e0902n:693_4": "Evaṃ kho bho gotama deseti pārāsiviyo brāhmaṇo sāvakānaṃ indriyabhāvana”nti.",
  "anya-e0902n:693_5": "Tasmiṃ bhante vatthusmiṃ bhāsitaṃ."
}