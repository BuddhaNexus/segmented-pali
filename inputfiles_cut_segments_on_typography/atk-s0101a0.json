{
  "atk-s0101a0:0_0": "Namo tassa bhagavato arahato sammāsambuddhassa",
  "atk-s0101a0:1_0": "Dīghanikāye",
  "atk-s0101a0:2_0": "Karuṇāsītalahadayaṃ, paññāpajjotavihatamohatamaṃ;",
  "atk-s0101a0:3_0": "Sanarāmaralokagaruṃ, vande sugataṃ gativimuttaṃ.",
  "atk-s0101a0:4_0": "Buddhopi buddhabhāvaṃ, bhāvetvā ceva sacchikatvā ca;",
  "atk-s0101a0:5_0": "Yaṃ upagato gatamalaṃ, vande tamanuttaraṃ dhammaṃ.",
  "atk-s0101a0:6_0": "Sugatassa orasānaṃ, puttānaṃ mārasenamathanānaṃ;",
  "atk-s0101a0:7_0": "Aṭṭhannampi samūhaṃ, sirasā vande ariyasaṅghaṃ.",
  "atk-s0101a0:8_0": "Iti me pasannamatino, ratanattayavandanāmayaṃ puññaṃ;",
  "atk-s0101a0:9_0": "Yaṃ suvihatantarāyo, hutvā tassānubhāvena.",
  "atk-s0101a0:10_0": "Dīghassa dīghasuttaṅkitassa, nipuṇassa āgamavarassa;",
  "atk-s0101a0:11_0": "Buddhānubuddhasaṃvaṇṇitassa, saddhāvahaguṇassa.",
  "atk-s0101a0:12_0": "Atthappakāsanatthaṃ, aṭṭhakathā ādito vasisatehi;",
  "atk-s0101a0:13_0": "Pañcahi yā saṅgītā, anusaṅgītā ca pacchāpi.",
  "atk-s0101a0:14_0": "Sīhaḷadīpaṃ pana ābhatātha, vasinā mahāmahindena;",
  "atk-s0101a0:15_0": "Ṭhapitā sīhaḷabhāsāya, dīpavāsīnamatthāya.",
  "atk-s0101a0:16_0": "Apanetvāna tatohaṃ, sīhaḷabhāsaṃ manoramaṃ bhāsaṃ;",
  "atk-s0101a0:17_0": "Tantinayānucchavikaṃ, āropento vigatadosaṃ.",
  "atk-s0101a0:18_0": "Samayaṃ avilomento, therānaṃ theravaṃsapadīpānaṃ;",
  "atk-s0101a0:19_0": "Sunipuṇavinicchayānaṃ, mahāvihāre nivāsīnaṃ.",
  "atk-s0101a0:20_0": "Hitvā punappunāgatamatthaṃ, atthaṃ pakāsayissāmi;",
  "atk-s0101a0:21_0": "Sujanassa ca tuṭṭhatthaṃ, ciraṭṭhitatthañca dhammassa.",
  "atk-s0101a0:22_0": "Sīlakathā dhutadhammā, kammaṭṭhānāni ceva sabbāni;",
  "atk-s0101a0:23_0": "Cariyāvidhānasahito, jhānasamāpattivitthāro.",
  "atk-s0101a0:24_0": "Sabbā ca abhiññāyo, paññāsaṅkalananicchayo ceva;",
  "atk-s0101a0:25_0": "Khandhadhātāyatanindriyāni, ariyāni ceva cattāri.",
  "atk-s0101a0:26_0": "Saccāni paccayākāradesanā, suparisuddhanipuṇanayā;",
  "atk-s0101a0:27_0": "Avimuttatantimaggā, vipassanā bhāvanā ceva.",
  "atk-s0101a0:28_0": "Iti pana sabbaṃ yasmā, visuddhimagge mayā suparisuddhaṃ;",
  "atk-s0101a0:29_0": "Vuttaṃ tasmā bhiyyo, na taṃ idha vicārayissāmi.",
  "atk-s0101a0:30_0": "“Majjhe visuddhimaggo, esa catunnampi āgamānañhi;",
  "atk-s0101a0:31_0": "Ṭhatvā pakāsayissati, tattha yathā bhāsitaṃ atthaṃ”.",
  "atk-s0101a0:32_0": "Icceva kato tasmā, tampi gahetvāna saddhimetāya;",
  "atk-s0101a0:33_0": "Aṭṭhakathāya vijānatha, dīghāgamanissitaṃ atthanti.",
  "atk-s0101a0:34_0": "Nidānakathā",
  "atk-s0101a0:35_0": "Tattha dīghāgamo nāma sīlakkhandhavaggo,",
  "atk-s0101a0:35_1": "mahāvaggo,",
  "atk-s0101a0:35_2": "pāthikavaggoti vaggato tivaggo hoti;",
  "atk-s0101a0:35_3": "suttato catuttiṃsasuttasaṅgaho.",
  "atk-s0101a0:35_4": "Tassa vaggesu sīlakkhandhavaggo ādi,",
  "atk-s0101a0:35_5": "suttesu brahmajālaṃ.",
  "atk-s0101a0:35_6": "Brahmajālassāpi “evaṃ me suta”ntiādikaṃ āyasmatā ānandena paṭhamamahāsaṅgītikāle vuttaṃ nidānamādi.",
  "atk-s0101a0:36_0": "Paṭhamamahāsaṅgītikathā",
  "atk-s0101a0:37_0": "Paṭhamamahāsaṅgīti nāma cesā kiñcāpi vinayapiṭake tantimārūḷhā,",
  "atk-s0101a0:37_1": "nidānakosallatthaṃ pana idhāpi evaṃ veditabbā.",
  "atk-s0101a0:37_2": "Dhammacakkappavattanañhi ādiṃ katvā yāva subhaddaparibbājakavinayanā katabuddhakicce,",
  "atk-s0101a0:37_3": "kusinārāyaṃ upavattane mallānaṃ sālavane yamakasālānamantare visākhapuṇṇamadivase paccūsasamaye anupādisesāya",
  "atk-s0101a0:37_4": "nibbānadhātuyā parinibbute bhagavati lokanāthe,",
  "atk-s0101a0:37_5": "bhagavato dhātubhājanadivase sannipatitānaṃ sattannaṃ bhikkhusatasahassānaṃ saṅghatthero āyasmā mahākassapo",
  "atk-s0101a0:37_6": "sattāhaparinibbute bhagavati subhaddena vuḍḍhapabbajitena – “alaṃ, āvuso,",
  "atk-s0101a0:37_7": "mā socittha,",
  "atk-s0101a0:37_8": "mā paridevittha,",
  "atk-s0101a0:37_9": "sumuttā mayaṃ tena mahāsamaṇena,",
  "atk-s0101a0:37_10": "upaddutā ca homa –",
  "atk-s0101a0:37_11": "‘idaṃ vo kappati,",
  "atk-s0101a0:37_12": "idaṃ vo na kappatī’ti,",
  "atk-s0101a0:37_13": "idāni pana mayaṃ yaṃ icchissāma,",
  "atk-s0101a0:37_14": "taṃ karissāma,",
  "atk-s0101a0:37_15": "yaṃ na icchissāma na taṃ karissāmā”ti vuttavacanamanussaranto,",
  "atk-s0101a0:37_16": "īdisassa ca saṅghasannipātassa puna dullabhabhāvaṃ maññamāno,",
  "atk-s0101a0:37_17": "“ṭhānaṃ kho panetaṃ vijjati,",
  "atk-s0101a0:37_18": "yaṃ pāpabhikkhū ‘atītasatthukaṃ pāvacana’nti maññamānā pakkhaṃ labhitvā nacirasseva saddhammaṃ antaradhāpeyyuṃ,",
  "atk-s0101a0:37_19": "yāva ca dhammavinayo tiṭṭhati,",
  "atk-s0101a0:37_20": "tāva anatītasatthukameva pāvacanaṃ hoti.",
  "atk-s0101a0:37_21": "Vuttañhetaṃ bhagavatā –",
  "atk-s0101a0:38_0": "‘Yo vo, ānanda, mayā dhammo ca vinayo ca desito paññatto, so vo mamaccayena satthā’ti.",
  "atk-s0101a0:39_0": "‘Yaṃnūnāhaṃ dhammañca vinayañca saṅgāyeyyaṃ, yathayidaṃ sāsanaṃ addhaniyaṃ assa ciraṭṭhitikaṃ’.",
  "atk-s0101a0:40_0": "Yañcāhaṃ bhagavatā –",
  "atk-s0101a0:41_0": "‘Dhāressasi pana me tvaṃ, kassapa,",
  "atk-s0101a0:41_1": "sāṇāni paṃsukūlāni nibbasanānī’ti vatvā cīvare sādhāraṇaparibhogena.",
  "atk-s0101a0:42_0": "‘Ahaṃ,",
  "atk-s0101a0:42_1": "bhikkhave,",
  "atk-s0101a0:42_2": "yāvadeva ākaṅkhāmi vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharāmi;",
  "atk-s0101a0:42_3": "kassapopi,",
  "atk-s0101a0:42_4": "bhikkhave, yāvadeva,",
  "atk-s0101a0:42_5": "ākaṅkhati vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharatī’ti.",
  "atk-s0101a0:43_0": "Evamādinā nayena navānupubbavihārachaḷabhiññāppabhede uttarimanussadhamme attanā samasamaṭṭhapanena ca anuggahito,",
  "atk-s0101a0:43_1": "tathā ākāse pāṇiṃ cāletvā alaggacittatāya ceva candopamapaṭipadāya ca pasaṃsito,",
  "atk-s0101a0:43_2": "tassa kimaññaṃ āṇaṇyaṃ bhavissati.",
  "atk-s0101a0:43_3": "Nanu maṃ bhagavā rājā viya sakakavacaissariyānuppadānena attano kulavaṃsappatiṭṭhāpakaṃ puttaṃ ‘saddhammavaṃsappatiṭṭhāpako me ayaṃ bhavissatī’ti,",
  "atk-s0101a0:43_4": "mantvā iminā asādhāraṇena anuggahena anuggahesi,",
  "atk-s0101a0:43_5": "imāya ca uḷārāya pasaṃsāya pasaṃsīti cintayanto dhammavinayasaṅgāyanatthaṃ bhikkhūnaṃ ussāhaṃ janesi. Yathāha –",
  "atk-s0101a0:44_0": "“Atha kho āyasmā mahākassapo bhikkhū āmantesi –",
  "atk-s0101a0:44_1": "‘ekamidāhaṃ, āvuso,",
  "atk-s0101a0:44_2": "samayaṃ pāvāya kusināraṃ addhānamaggappaṭipanno mahatā bhikkhusaṅghena saddhiṃ pañcamattehi bhikkhusatehī”ti",
  "atk-s0101a0:44_3": "sabbaṃ subhaddakaṇḍaṃ vitthārato veditabbaṃ.",
  "atk-s0101a0:44_4": "Atthaṃ panassa mahāparinibbānāvasāne āgataṭṭhāneyeva kathayissāma.",
  "atk-s0101a0:45_0": "Tato paraṃ āha –",
  "atk-s0101a0:46_0": "“Handa mayaṃ, āvuso,",
  "atk-s0101a0:46_1": "dhammañca vinayañca saṅgāyāma,",
  "atk-s0101a0:46_2": "pure adhammo dippati,",
  "atk-s0101a0:46_3": "dhammo paṭibāhiyyati;",
  "atk-s0101a0:46_4": "pure avinayo dippati,",
  "atk-s0101a0:46_5": "vinayo paṭibāhiyyati;",
  "atk-s0101a0:46_6": "pure adhammavādino balavanto honti,",
  "atk-s0101a0:46_7": "dhammavādino dubbalā honti,",
  "atk-s0101a0:46_8": "pure avinayavādino balavanto honti,",
  "atk-s0101a0:46_9": "vinayavādino dubbalā hontī”ti.",
  "atk-s0101a0:47_0": "Bhikkhū āhaṃsu – “tena hi, bhante,",
  "atk-s0101a0:47_1": "thero bhikkhū uccinatū”ti.",
  "atk-s0101a0:47_2": "Thero pana sakalanavaṅgasatthusāsanapariyattidhare puthujjanasotāpannasakadāgāmianāgāmi sukkhavipassaka khīṇāsavabhikkhū anekasate,",
  "atk-s0101a0:47_3": "anekasahasse ca vajjetvā tipiṭakasabbapariyattippabhedadhare paṭisambhidāppatte mahānubhāve yebhuyyena",
  "atk-s0101a0:47_4": "bhagavato etadaggaṃ āropite tevijjādibhede khīṇāsavabhikkhūyeva ekūnapañcasate pariggahesi.",
  "atk-s0101a0:47_5": "Ye sandhāya idaṃ vuttaṃ –",
  "atk-s0101a0:47_6": "“atha kho āyasmā mahākassapo ekenūnāni pañca arahantasatāni uccinī”ti.",
  "atk-s0101a0:48_0": "Kissa pana thero ekenūnamakāsīti?",
  "atk-s0101a0:48_1": "Āyasmato ānandattherassa okāsakaraṇatthaṃ.",
  "atk-s0101a0:48_2": "Tenahāyasmatā sahāpi, vināpi,",
  "atk-s0101a0:48_3": "na sakkā dhammasaṅgītiṃ kātuṃ.",
  "atk-s0101a0:48_4": "So hāyasmā sekkho sakaraṇīyo,",
  "atk-s0101a0:48_5": "tasmā sahāpi na sakkā.",
  "atk-s0101a0:48_6": "Yasmā panassa kiñci dasabaladesitaṃ suttageyyādikaṃ appaccakkhaṃ nāma natthi. Yathāha –",
  "atk-s0101a0:49_0": "“Dvāsīti buddhato gaṇhiṃ, dve sahassāni bhikkhuto;",
  "atk-s0101a0:50_0": "Caturāsīti sahassāni, ye me dhammā pavattino”ti. ;",
  "atk-s0101a0:51_0": "Tasmā vināpi na sakkā.",
  "atk-s0101a0:52_0": "Yadi evaṃ sekkhopi samāno dhammasaṅgītiyā bahukārattā therena uccinitabbo assa,",
  "atk-s0101a0:52_1": "atha kasmā na uccinitoti?",
  "atk-s0101a0:52_2": "Parūpavādavivajjanato.",
  "atk-s0101a0:52_3": "Thero hi āyasmante ānande ativiya vissattho ahosi,",
  "atk-s0101a0:52_4": "tathā hi naṃ sirasmiṃ palitesu jātesupi ‘na vāyaṃ kumārako mattamaññāsī’ti,",
  "atk-s0101a0:52_5": "kumārakavādena ovadati.",
  "atk-s0101a0:52_6": "Sakyakulappasuto cāyasmā tathāgatassa bhātā cūḷapituputto.",
  "atk-s0101a0:52_7": "Tattha keci bhikkhū chandāgamanaṃ viya maññamānā –",
  "atk-s0101a0:52_8": "“bahū asekkhapaṭisambhidāppatte bhikkhū ṭhapetvā ānandaṃ sekkhapaṭisambhidāppattaṃ thero uccinī”ti upavadeyyuṃ.",
  "atk-s0101a0:52_9": "Taṃ parūpavādaṃ parivajjento,",
  "atk-s0101a0:52_10": "‘ānandaṃ vinā dhammasaṅgītiṃ na sakkā kātuṃ,",
  "atk-s0101a0:52_11": "bhikkhūnaṃyeva naṃ anumatiyā gahessāmī’ti na uccini.",
  "atk-s0101a0:53_0": "Atha sayameva bhikkhū ānandassatthāya theraṃ yāciṃsu. Yathāha –",
  "atk-s0101a0:54_0": "“Bhikkhū āyasmantaṃ mahākassapaṃ etadavocuṃ – ‘ayaṃ, bhante,",
  "atk-s0101a0:54_1": "āyasmā ānando kiñcāpi sekkho abhabbo chandā dosā mohā bhayā agatiṃ gantuṃ,",
  "atk-s0101a0:54_2": "bahu cānena bhagavato santike dhammo ca vinayo ca pariyatto, tena hi, bhante,",
  "atk-s0101a0:54_3": "thero āyasmantampi ānandaṃ uccinatū’ti.",
  "atk-s0101a0:54_4": "Atha kho āyasmā mahākassapo āyasmantampi ānandaṃ uccinī”ti.",
  "atk-s0101a0:55_0": "Evaṃ bhikkhūnaṃ anumatiyā uccinitena tenāyasmatā saddhiṃ pañcatherasatāni ahesuṃ.",
  "atk-s0101a0:56_0": "Atha kho therānaṃ bhikkhūnaṃ etadahosi –",
  "atk-s0101a0:56_1": "“kattha nu kho mayaṃ dhammañca vinayañca saṅgāyeyyāmā”ti?",
  "atk-s0101a0:56_2": "Atha kho therānaṃ bhikkhūnaṃ etadahosi –",
  "atk-s0101a0:56_3": "“rājagahaṃ kho mahāgocaraṃ pahūtasenāsanaṃ,",
  "atk-s0101a0:56_4": "yaṃnūna mayaṃ rājagahe vassaṃ vasantā dhammañca vinayañca saṅgāyeyyāma,",
  "atk-s0101a0:56_5": "na aññe bhikkhū rājagahe vassaṃ upagaccheyyu”nti.",
  "atk-s0101a0:57_0": "Kasmā pana nesaṃ etadahosi?",
  "atk-s0101a0:57_1": "“Idaṃ pana amhākaṃ thāvarakammaṃ,",
  "atk-s0101a0:57_2": "koci visabhāgapuggalo saṅghamajjhaṃ pavisitvā ukkoṭeyyā”ti.",
  "atk-s0101a0:57_3": "Athāyasmā mahākassapo ñattidutiyena kammena sāvesi –",
  "atk-s0101a0:58_0": "“Suṇātu me,",
  "atk-s0101a0:58_1": "āvuso saṅgho,",
  "atk-s0101a0:58_2": "yadi saṅghassa pattakallaṃ saṅgho imāni pañca bhikkhusatāni sammanneyya rājagahe vassaṃ vasantāni dhammañca vinayañca saṅgāyituṃ,",
  "atk-s0101a0:58_3": "na aññehi bhikkhūhi rājagahe vassaṃ vasitabba”nti.",
  "atk-s0101a0:58_4": "Esā ñatti.",
  "atk-s0101a0:59_0": "“Suṇātu me,",
  "atk-s0101a0:59_1": "āvuso saṅgho,",
  "atk-s0101a0:59_2": "saṅgho imāni pañcabhikkhusatāni sammanna”ti ‘rājagahe vassaṃ vasantāni dhammañca vinayañca saṅgāyituṃ,",
  "atk-s0101a0:59_3": "na aññehi bhikkhūhi rājagahe vassaṃ vasitabbanti.",
  "atk-s0101a0:59_4": "Yassāyasmato khamati imesaṃ pañcannaṃ bhikkhusatānaṃ sammuti’ rājagahe vassaṃ vasantānaṃ dhammañca vinayañca saṅgāyituṃ,",
  "atk-s0101a0:59_5": "na aññehi bhikkhūhi rājagahe vassaṃ vasitabbanti,",
  "atk-s0101a0:59_6": "so tuṇhassa;",
  "atk-s0101a0:59_7": "yassa nakkhamati,",
  "atk-s0101a0:59_8": "so bhāseyya.",
  "atk-s0101a0:60_0": "“Sammatāni saṅghena imāni pañcabhikkhusatāni rājagahe vassaṃ vasantāni dhammañca vinayañca saṅgāyituṃ,",
  "atk-s0101a0:60_1": "na aññehi bhikkhūhi rājagahe vassaṃ vasitabbanti,",
  "atk-s0101a0:60_2": "khamati saṅghassa,",
  "atk-s0101a0:60_3": "tasmā tuṇhī,",
  "atk-s0101a0:60_4": "evametaṃ dhārayāmī”ti.",
  "atk-s0101a0:61_0": "Ayaṃ pana kammavācā tathāgatassa parinibbānato ekavīsatime divase katā.",
  "atk-s0101a0:61_1": "Bhagavā hi visākhapuṇṇamāyaṃ paccūsasamaye parinibbuto,",
  "atk-s0101a0:61_2": "athassa sattāhaṃ suvaṇṇavaṇṇaṃ sarīraṃ gandhamālādīhi pūjayiṃsu.",
  "atk-s0101a0:61_3": "Evaṃ sattāhaṃ sādhukīḷanadivasā nāma ahesuṃ.",
  "atk-s0101a0:61_4": "Tato sattāhaṃ citakāya agginā jhāyi,",
  "atk-s0101a0:61_5": "sattāhaṃ sattipañjaraṃ katvā sandhāgārasālāyaṃ dhātupūjaṃ kariṃsūti,",
  "atk-s0101a0:61_6": "ekavīsati divasā gatā.",
  "atk-s0101a0:61_7": "Jeṭṭhamūlasukkapakkhapañcamiyaṃyeva dhātuyo bhājayiṃsu.",
  "atk-s0101a0:61_8": "Etasmiṃ dhātubhājanadivase sannipatitassa mahābhikkhusaṅghassa subhaddena vuḍḍhapabbajitena kataṃ anācāraṃ",
  "atk-s0101a0:61_9": "ārocetvā vuttanayeneva ca bhikkhū uccinitvā ayaṃ kammavācā katā.",
  "atk-s0101a0:62_0": "Imañca pana kammavācaṃ katvā thero bhikkhū āmantesi – “āvuso,",
  "atk-s0101a0:62_1": "idāni tumhākaṃ cattālīsa divasā okāso kato,",
  "atk-s0101a0:62_2": "tato paraṃ ‘ayaṃ nāma no palibodho atthī’ti,",
  "atk-s0101a0:62_3": "vattuṃ na labbhā,",
  "atk-s0101a0:62_4": "tasmā etthantare yassa rogapalibodho vā ācariyupajjhāyapalibodho vā mātāpitupalibodho vā atthi,",
  "atk-s0101a0:62_5": "pattaṃ vā pana pacitabbaṃ,",
  "atk-s0101a0:62_6": "cīvaraṃ vā kātabbaṃ,",
  "atk-s0101a0:62_7": "so taṃ palibodhaṃ chinditvā taṃ karaṇīyaṃ karotū”ti.",
  "atk-s0101a0:63_0": "Evañca pana vatvā thero attano pañcasatāya parisāya parivuto rājagahaṃ gato.",
  "atk-s0101a0:63_1": "Aññepi mahātherā attano attano parivāre gahetvā sokasallasamappitaṃ mahājanaṃ assāsetukāmā taṃ taṃ disaṃ pakkantā.",
  "atk-s0101a0:63_2": "Puṇṇatthero pana sattasatabhikkhuparivāro ‘tathāgatassa parinibbānaṭṭhānaṃ āgatāgataṃ mahājanaṃ assāsessāmī’ti kusinārāyaṃyeva aṭṭhāsi.",
  "atk-s0101a0:64_0": "Āyasmā ānando yathā pubbe aparinibbutassa,",
  "atk-s0101a0:64_1": "evaṃ parinibbutassāpi bhagavato sayameva pattacīvaramādāya pañcahi bhikkhusatehi saddhiṃ yena sāvatthi tena cārikaṃ pakkāmi.",
  "atk-s0101a0:64_2": "Gacchato gacchato panassa parivārā bhikkhū gaṇanapathaṃ vītivattā.",
  "atk-s0101a0:64_3": "Tenāyasmatā gatagataṭṭhāne mahāparidevo ahosi.",
  "atk-s0101a0:64_4": "Anupubbena pana sāvatthimanuppatte there sāvatthivāsino manussā “thero kira āgato”ti sutvā gandhamālādihatthā paccuggantvā – “bhante, ānanda,",
  "atk-s0101a0:64_5": "pubbe bhagavatā saddhiṃ āgacchatha,",
  "atk-s0101a0:64_6": "ajja kuhiṃ bhagavantaṃ ṭhapetvā āgatatthā”tiādīni vadamānā parodiṃsu.",
  "atk-s0101a0:64_7": "Buddhassa bhagavato parinibbānadivase viya mahāparidevo ahosi.",
  "atk-s0101a0:65_0": "Tatra sudaṃ āyasmā ānando aniccatādipaṭisaṃyuttāya dhammiyākathāya taṃ mahājanaṃ saññāpetvā jetavanaṃ",
  "atk-s0101a0:65_1": "pavisitvā dasabalena vasitagandhakuṭiṃ vanditvā dvāraṃ vivaritvā mañcapīṭhaṃ nīharitvā papphoṭetvā gandhakuṭiṃ",
  "atk-s0101a0:65_2": "sammajjitvā milātamālākacavaraṃ chaḍḍetvā mañcapīṭhaṃ atiharitvā puna yathāṭhāne ṭhapetvā bhagavato ṭhitakāle",
  "atk-s0101a0:65_3": "karaṇīyaṃ vattaṃ sabbamakāsi.",
  "atk-s0101a0:65_4": "Kurumāno ca nhānakoṭṭhakasammajjanaudakupaṭṭhāpanādikālesu gandhakuṭiṃ vanditvā –",
  "atk-s0101a0:65_5": "“nanu bhagavā,",
  "atk-s0101a0:65_6": "ayaṃ tumhākaṃ nhānakālo,",
  "atk-s0101a0:65_7": "ayaṃ dhammadesanākālo,",
  "atk-s0101a0:65_8": "ayaṃ bhikkhūnaṃ ovādadānakālo,",
  "atk-s0101a0:65_9": "ayaṃ sīhaseyyakappanakālo,",
  "atk-s0101a0:65_10": "ayaṃ mukhadhovanakālo”tiādinā nayena paridevamānova akāsi,",
  "atk-s0101a0:65_11": "yathā taṃ bhagavato guṇagaṇāmatarasaññutāya patiṭṭhitapemo ceva akhīṇāsavo ca anekesu ca jātisatasahassesu aññamaññassūpakārasañjanitacittamaddavo.",
  "atk-s0101a0:65_12": "Tamenaṃ aññatarā devatā – “bhante, ānanda,",
  "atk-s0101a0:65_13": "tumhe evaṃ paridevamānā kathaṃ aññe assāsessathā”ti saṃvejesi.",
  "atk-s0101a0:65_14": "So tassā vacanena saṃviggahadayo santhambhitvā tathāgatassa parinibbānato pabhuti ṭhānanisajjabahulattā",
  "atk-s0101a0:65_15": "ussannadhātukaṃ kāyaṃ samassāsetuṃ dutiyadivase khīravirecanaṃ pivitvā vihāreyeva nisīdi.",
  "atk-s0101a0:65_16": "Yaṃ sandhāya subhena māṇavena pahitaṃ māṇavakaṃ etadavoca –",
  "atk-s0101a0:66_0": "“Akālo, kho māṇavaka, atthi me ajja bhesajjamattā pītā, appeva nāma svepi upasaṅkameyyāmā”ti.",
  "atk-s0101a0:67_0": "Dutiyadivase cetakattherena pacchāsamaṇena gantvā subhena māṇavena puṭṭho imasmiṃ dīghanikāye subhasuttaṃ nāma dasamaṃ suttaṃ abhāsi.",
  "atk-s0101a0:68_0": "Atha ānandatthero jetavanamahāvihāre khaṇḍaphullappaṭisaṅkharaṇaṃ kārāpetvā upakaṭṭhāya vassūpanāyikāya",
  "atk-s0101a0:68_1": "bhikkhusaṅghaṃ ohāya rājagahaṃ gato tathā aññepi dhammasaṅgāhakā bhikkhūti.",
  "atk-s0101a0:68_2": "Evañhi gate,",
  "atk-s0101a0:68_3": "te sandhāya ca idaṃ vuttaṃ –",
  "atk-s0101a0:68_4": "“atha kho therā bhikkhū rājagahaṃ agamaṃsu,",
  "atk-s0101a0:68_5": "dhammañca vinayañca saṅgāyitu”nti.",
  "atk-s0101a0:68_6": "Te āsaḷhīpuṇṇamāyaṃ uposathaṃ katvā pāṭipadadivase sannipatitvā vassaṃ upagacchiṃsu.",
  "atk-s0101a0:69_0": "Tena kho pana samayena rājagahaṃ parivāretvā aṭṭhārasa mahāvihārā honti,",
  "atk-s0101a0:69_1": "te sabbepi chaḍḍitapatitauklāpā ahesuṃ.",
  "atk-s0101a0:69_2": "Bhagavato hi parinibbāne sabbepi bhikkhū attano attano pattacīvaramādāya vihāre ca pariveṇe ca chaḍḍetvā agamaṃsu.",
  "atk-s0101a0:69_3": "Tattha katikavattaṃ kurumānā therā bhagavato vacanapūjanatthaṃ titthiyavādaparimocanatthañca –",
  "atk-s0101a0:69_4": "‘paṭhamaṃ māsaṃ khaṇḍaphullappaṭisaṅkharaṇaṃ karomā’ti cintesuṃ.",
  "atk-s0101a0:69_5": "Titthiyā hi evaṃ vadeyyuṃ –",
  "atk-s0101a0:69_6": "“samaṇassa gotamassa sāvakā satthari ṭhiteyeva vihāre paṭijaggiṃsu,",
  "atk-s0101a0:69_7": "parinibbute chaḍḍesuṃ,",
  "atk-s0101a0:69_8": "kulānaṃ mahādhanapariccāgo vinassatī”ti.",
  "atk-s0101a0:69_9": "Tesañca vādaparimocanatthaṃ cintesunti vuttaṃ hoti.",
  "atk-s0101a0:69_10": "Evaṃ cintayitvā ca pana katikavattaṃ kariṃsu.",
  "atk-s0101a0:69_11": "Yaṃ sandhāya vuttaṃ –",
  "atk-s0101a0:70_0": "“Atha kho therānaṃ bhikkhūnaṃ etadahosi –",
  "atk-s0101a0:70_1": "bhagavatā,",
  "atk-s0101a0:70_2": "kho āvuso,",
  "atk-s0101a0:70_3": "khaṇḍaphullappaṭisaṅkharaṇaṃ vaṇṇitaṃ,",
  "atk-s0101a0:70_4": "handa mayaṃ, āvuso,",
  "atk-s0101a0:70_5": "paṭhamaṃ māsaṃ khaṇḍaphullappaṭisaṅkharaṇaṃ karoma,",
  "atk-s0101a0:70_6": "majjhimaṃ māsaṃ sannipatitvā dhammañca vinayañca saṅgāyissāmā”ti.",
  "atk-s0101a0:71_0": "Te dutiyadivase gantvā rājadvāre aṭṭhaṃsu.",
  "atk-s0101a0:71_1": "Rājā āgantvā vanditvā –",
  "atk-s0101a0:71_2": "“kiṃ bhante,",
  "atk-s0101a0:71_3": "āgatatthā”ti attanā kattabbakiccaṃ pucchi.",
  "atk-s0101a0:71_4": "Therā aṭṭhārasa mahāvihārapaṭisaṅkharaṇatthāya hatthakammaṃ paṭivedesuṃ.",
  "atk-s0101a0:71_5": "Rājā hatthakammakārake manusse adāsi.",
  "atk-s0101a0:71_6": "Therā paṭhamaṃ māsaṃ sabbavihāre paṭisaṅkharāpetvā rañño ārocesuṃ –",
  "atk-s0101a0:71_7": "“niṭṭhitaṃ, mahārāja,",
  "atk-s0101a0:71_8": "vihārapaṭisaṅkharaṇaṃ,",
  "atk-s0101a0:71_9": "idāni dhammavinayasaṅgahaṃ karomā”ti.",
  "atk-s0101a0:71_10": "“Sādhu bhante visaṭṭhā karotha,",
  "atk-s0101a0:71_11": "mayhaṃ āṇācakkaṃ,",
  "atk-s0101a0:71_12": "tumhākañca dhammacakkaṃ hotu, āṇāpetha, bhante,",
  "atk-s0101a0:71_13": "kiṃ karomī”ti.",
  "atk-s0101a0:71_14": "“Saṅgahaṃ karontānaṃ bhikkhūnaṃ sannisajjaṭṭhānaṃ mahārājā”ti.",
  "atk-s0101a0:71_15": "“Kattha karomi,",
  "atk-s0101a0:71_16": "bhante”ti?",
  "atk-s0101a0:71_17": "“Vebhārapabbatapasse sattapaṇṇi guhādvāre kātuṃ yuttaṃ mahārājā”ti. “Sādhu,",
  "atk-s0101a0:71_18": "bhante”ti kho rājā ajātasattu vissakammunā nimmitasadisaṃ suvibhattabhittithambhasopānaṃ,",
  "atk-s0101a0:71_19": "nānāvidhamālākammalatākammavicittaṃ,",
  "atk-s0101a0:71_20": "abhibhavantamiva rājabhavanavibhūtiṃ,",
  "atk-s0101a0:71_21": "avahasantamiva devavimānasiriṃ,",
  "atk-s0101a0:71_22": "siriyā niketanamiva ekanipātatitthamiva ca devamanussanayanavihaṃgānaṃ,",
  "atk-s0101a0:71_23": "lokarāmaṇeyyakamiva sampiṇḍitaṃ daṭṭhabbasāramaṇḍaṃ maṇḍapaṃ kārāpetvā vividhakusumadāmolambakaviniggalantacāruvitānaṃ",
  "atk-s0101a0:71_24": "nānāratanavicittamaṇikoṭṭimatalamiva ca,",
  "atk-s0101a0:71_25": "naṃ nānāpupphūpahāravicittasupariniṭṭhitabhūmikammaṃ brahmavimānasadisaṃ alaṅkaritvā,",
  "atk-s0101a0:71_26": "tasmiṃ mahāmaṇḍape pañcasatānaṃ bhikkhūnaṃ anagghāni pañca kappiyapaccattharaṇasatāni paññapetvā,",
  "atk-s0101a0:71_27": "dakkhiṇabhāgaṃ nissāya uttarābhimukhaṃ therāsanaṃ,",
  "atk-s0101a0:71_28": "maṇḍapamajjhe puratthābhimukhaṃ buddhassa bhagavato āsanārahaṃ dhammāsanaṃ paññapetvā,",
  "atk-s0101a0:71_29": "dantakhacitaṃ bījaniñcettha ṭhapetvā,",
  "atk-s0101a0:71_30": "bhikkhusaṅghassa ārocāpesi –",
  "atk-s0101a0:71_31": "“niṭṭhitaṃ, bhante,",
  "atk-s0101a0:71_32": "mama kicca”nti.",
  "atk-s0101a0:72_0": "Tasmiñca pana divase ekacce bhikkhū āyasmantaṃ ānandaṃ sandhāya evamāhaṃsu –",
  "atk-s0101a0:72_1": "“imasmiṃ bhikkhusaṅghe eko bhikkhu vissagandhaṃ vāyanto vicaratī”ti.",
  "atk-s0101a0:72_2": "Thero taṃ sutvā imasmiṃ bhikkhusaṅghe añño vissagandhaṃ vāyanto vicaraṇakabhikkhu nāma natthi.",
  "atk-s0101a0:72_3": "Addhā ete maṃ sandhāya vadantīti saṃvegaṃ āpajji.",
  "atk-s0101a0:72_4": "Ekacce naṃ āhaṃsuyeva –",
  "atk-s0101a0:72_5": "“sve āvuso, ānanda,",
  "atk-s0101a0:72_6": "sannipāto,",
  "atk-s0101a0:72_7": "tvañca sekkho sakaraṇīyo,",
  "atk-s0101a0:72_8": "tena te na yuttaṃ sannipātaṃ gantuṃ,",
  "atk-s0101a0:72_9": "appamatto hohī”ti.",
  "atk-s0101a0:73_0": "Atha kho āyasmā ānando –",
  "atk-s0101a0:73_1": "‘sve sannipāto,",
  "atk-s0101a0:73_2": "na kho metaṃ patirūpaṃ yvāhaṃ sekkho samāno sannipātaṃ gaccheyya’nti,",
  "atk-s0101a0:73_3": "bahudeva rattiṃ kāyagatāya satiyā vītināmetvā rattiyā paccūsasamaye caṅkamā orohitvā vihāraṃ pavisitvā “nipajjissāmī”ti kāyaṃ āvajjesi,",
  "atk-s0101a0:73_4": "dve pādā bhūmito muttā,",
  "atk-s0101a0:73_5": "apattañca sīsaṃ bimbohanaṃ,",
  "atk-s0101a0:73_6": "etasmiṃ antare anupādāya āsavehi cittaṃ vimucci.",
  "atk-s0101a0:73_7": "Ayañhi āyasmā caṅkamena bahi vītināmetvā visesaṃ nibbattetuṃ asakkonto cintesi –",
  "atk-s0101a0:73_8": "“nanu maṃ bhagavā etadavoca –",
  "atk-s0101a0:73_9": "‘katapuññosi tvaṃ, ānanda,",
  "atk-s0101a0:73_10": "padhānamanuyuñja,",
  "atk-s0101a0:73_11": "khippaṃ hohisi anāsavo’ti.",
  "atk-s0101a0:73_12": "Buddhānañca kathādoso nāma natthi,",
  "atk-s0101a0:73_13": "mama pana accāraddhaṃ vīriyaṃ,",
  "atk-s0101a0:73_14": "tena me cittaṃ uddhaccāya saṃvattati.",
  "atk-s0101a0:73_15": "Handāhaṃ vīriyasamataṃ yojemī”ti,",
  "atk-s0101a0:73_16": "caṅkamā orohitvā pādadhovanaṭṭhāne ṭhatvā pāde dhovitvā vihāraṃ pavisitvā mañcake nisīditvā,",
  "atk-s0101a0:73_17": "“thokaṃ vissamissāmī”ti kāyaṃ mañcake apanāmesi.",
  "atk-s0101a0:73_18": "Dve pādā bhūmito muttā,",
  "atk-s0101a0:73_19": "sīsaṃ bimbohanamappattaṃ,",
  "atk-s0101a0:73_20": "etasmiṃ antare anupādāya āsavehi cittaṃ vimuttaṃ,",
  "atk-s0101a0:73_21": "catuiriyāpathavirahitaṃ therassa arahattaṃ.",
  "atk-s0101a0:73_22": "Tena “imasmiṃ sāsane anipanno anisinno aṭṭhito acaṅkamanto ko bhikkhu arahattaṃ patto”ti vutte “ānandatthero”ti vattuṃ vaṭṭati.",
  "atk-s0101a0:74_0": "Atha therā bhikkhū dutiyadivase pañcamiyaṃ kāḷapakkhassa katabhattakiccā pattacīvaraṃ paṭisāmetvā dhammasabhāyaṃ sannipatiṃsu.",
  "atk-s0101a0:74_1": "Atha kho āyasmā ānando arahā samāno sannipātaṃ agamāsi.",
  "atk-s0101a0:74_2": "Kathaṃ agamāsi?",
  "atk-s0101a0:74_3": "“Idānimhi sannipātamajjhaṃ pavisanāraho”ti haṭṭhatuṭṭhacitto ekaṃsaṃ cīvaraṃ katvā bandhanā muttatālapakkaṃ viya,",
  "atk-s0101a0:74_4": "paṇḍukambale nikkhittajātimaṇi viya,",
  "atk-s0101a0:74_5": "vigatavalāhake nabhe samuggatapuṇṇacando viya,",
  "atk-s0101a0:74_6": "bālātapasamphassavikasitareṇupiñjaragabbhaṃ padumaṃ viya ca,",
  "atk-s0101a0:74_7": "parisuddhena pariyodātena sappabhena sassirīkena ca mukhavarena attano arahattappattiṃ ārocayamāno viya agamāsi.",
  "atk-s0101a0:74_8": "Atha naṃ disvā āyasmato mahākassapassa etadahosi –",
  "atk-s0101a0:74_9": "“sobhati vata bho arahattappatto ānando,",
  "atk-s0101a0:74_10": "sace satthā dhareyya,",
  "atk-s0101a0:74_11": "addhā ajjānandassa sādhukāraṃ dadeyya, handa,",
  "atk-s0101a0:74_12": "dānissāhaṃ satthārā dātabbaṃ sādhukāraṃ dadāmī”ti,",
  "atk-s0101a0:74_13": "tikkhattuṃ sādhukāramadāsi.",
  "atk-s0101a0:75_0": "Majjhimabhāṇakā pana vadanti –",
  "atk-s0101a0:75_1": "“ānandatthero attano arahattappattiṃ ñāpetukāmo bhikkhūhi saddhiṃ nāgato,",
  "atk-s0101a0:75_2": "bhikkhū yathāvuḍḍhaṃ attano attano pattāsane nisīdantā ānandattherassa āsanaṃ ṭhapetvā nisinnā.",
  "atk-s0101a0:75_3": "Tattha keci evamāhaṃsu –",
  "atk-s0101a0:75_4": "‘etaṃ āsanaṃ kassā’ti?",
  "atk-s0101a0:75_5": "‘Ānandassā’ti.",
  "atk-s0101a0:75_6": "‘Ānando pana kuhiṃ gato’ti?",
  "atk-s0101a0:75_7": "Tasmiṃ samaye thero cintesi –",
  "atk-s0101a0:75_8": "‘idāni mayhaṃ gamanakālo’ti.",
  "atk-s0101a0:75_9": "Tato attano ānubhāvaṃ dassento pathaviyaṃ nimujjitvā attano āsaneyeva attānaṃ dassesī”ti,",
  "atk-s0101a0:75_10": "ākāsena gantvā nisīdītipi eke.",
  "atk-s0101a0:75_11": "Yathā vā tathā vā hotu.",
  "atk-s0101a0:75_12": "Sabbathāpi taṃ disvā āyasmato mahākassapassa sādhukāradānaṃ yuttameva.",
  "atk-s0101a0:76_0": "Evaṃ āgate pana tasmiṃ āyasmante mahākassapatthero bhikkhū āmantesi – “āvuso,",
  "atk-s0101a0:76_1": "kiṃ paṭhamaṃ saṅgāyāma,",
  "atk-s0101a0:76_2": "dhammaṃ vā vinayaṃ vā”ti?",
  "atk-s0101a0:76_3": "Bhikkhū āhaṃsu – “bhante,",
  "atk-s0101a0:76_4": "mahākassapa,",
  "atk-s0101a0:76_5": "vinayo nāma buddhasāsanassa āyu.",
  "atk-s0101a0:76_6": "Vinaye ṭhite sāsanaṃ ṭhitaṃ nāma hoti.",
  "atk-s0101a0:76_7": "Tasmā paṭhamaṃ vinayaṃ saṅgāyāmā”ti.",
  "atk-s0101a0:76_8": "“Kaṃ dhuraṃ katvā”ti?",
  "atk-s0101a0:76_9": "“Āyasmantaṃ upāli”nti.",
  "atk-s0101a0:76_10": "“Kiṃ ānando nappahotī”ti?",
  "atk-s0101a0:76_11": "“No nappahoti”.",
  "atk-s0101a0:76_12": "Api ca kho pana sammāsambuddho dharamānoyeva vinayapariyattiṃ nissāya āyasmantaṃ upāliṃ etadagge ṭhapesi –",
  "atk-s0101a0:76_13": "“etadaggaṃ,",
  "atk-s0101a0:76_14": "bhikkhave,",
  "atk-s0101a0:76_15": "mama sāvakānaṃ bhikkhūnaṃ vinayadharānaṃ yadidaṃ upālī”ti.",
  "atk-s0101a0:76_16": "‘Tasmā upālittheraṃ pucchitvā vinayaṃ saṅgāyāmā’ti.",
  "atk-s0101a0:77_0": "Tato thero vinayaṃ pucchanatthāya attanāva attānaṃ sammanni.",
  "atk-s0101a0:77_1": "Upālittheropi vissajjanatthāya sammanni.",
  "atk-s0101a0:77_2": "Tatrāyaṃ pāḷi –",
  "atk-s0101a0:77_3": "atha kho āyasmā mahākassapo saṅghaṃ ñāpesi –",
  "atk-s0101a0:78_0": "“Suṇātu me, āvuso, saṅgho, yadi saṅghassa pattakallaṃ,",
  "atk-s0101a0:79_0": "Ahaṃ upāliṃ vinayaṃ puccheyya”nti.",
  "atk-s0101a0:80_0": "Āyasmāpi upāli saṅghaṃ ñāpesi –",
  "atk-s0101a0:81_0": "“Suṇātu me, bhante, saṅgho, yadi saṅghassa pattakallaṃ,",
  "atk-s0101a0:82_0": "Ahaṃ āyasmatā mahākassapena vinayaṃ puṭṭho vissajjeyya”nti. ;",
  "atk-s0101a0:83_0": "Evaṃ attānaṃ sammannitvā āyasmā upāli uṭṭhāyāsanā ekaṃsaṃ cīvaraṃ katvā there bhikkhū vanditvā dhammāsane nisīdi dantakhacitaṃ bījaniṃ gahetvā,",
  "atk-s0101a0:83_1": "tato mahākassapatthero therāsane nisīditvā āyasmantaṃ upāliṃ vinayaṃ pucchi.",
  "atk-s0101a0:83_2": "“Paṭhamaṃ āvuso, upāli,",
  "atk-s0101a0:83_3": "pārājikaṃ kattha paññatta”nti?",
  "atk-s0101a0:83_4": "“Vesāliyaṃ,",
  "atk-s0101a0:83_5": "bhante”ti.",
  "atk-s0101a0:83_6": "“Kaṃ ārabbhā”ti?",
  "atk-s0101a0:83_7": "“Sudinnaṃ kalandaputtaṃ ārabbhā”ti.",
  "atk-s0101a0:83_8": "“Kismiṃ vatthusmi”nti?",
  "atk-s0101a0:83_9": "“Methunadhamme”ti.",
  "atk-s0101a0:84_0": "“Atha kho āyasmā mahākassapo āyasmantaṃ upāliṃ paṭhamassa pārājikassa vatthumpi pucchi,",
  "atk-s0101a0:84_1": "nidānampi pucchi,",
  "atk-s0101a0:84_2": "puggalampi pucchi,",
  "atk-s0101a0:84_3": "paññattimpi pucchi,",
  "atk-s0101a0:84_4": "anupaññattimpi pucchi,",
  "atk-s0101a0:84_5": "āpattimpi pucchi,",
  "atk-s0101a0:84_6": "anāpattimpi pucchi”.",
  "atk-s0101a0:84_7": "Puṭṭho puṭṭho āyasmā upāli vissajjesi.",
  "atk-s0101a0:85_0": "Kiṃ panettha paṭhamapārājike kiñci apanetabbaṃ vā pakkhipitabbaṃ vā atthi natthīti?",
  "atk-s0101a0:85_1": "Apanetabbaṃ natthi.",
  "atk-s0101a0:85_2": "Buddhassa hi bhagavato bhāsite apanetabbaṃ nāma natthi.",
  "atk-s0101a0:85_3": "Na hi tathāgatā ekabyañjanampi niratthakaṃ vadanti.",
  "atk-s0101a0:85_4": "Sāvakānaṃ pana devatānaṃ vā bhāsite apanetabbampi hoti,",
  "atk-s0101a0:85_5": "taṃ dhammasaṅgāhakattherā apanayiṃsu.",
  "atk-s0101a0:85_6": "Pakkhipitabbaṃ pana sabbatthāpi atthi,",
  "atk-s0101a0:85_7": "tasmā yaṃ yattha pakkhipituṃ yuttaṃ,",
  "atk-s0101a0:85_8": "taṃ pakkhipiṃsuyeva.",
  "atk-s0101a0:85_9": "Kiṃ pana tanti?",
  "atk-s0101a0:85_10": "‘Tena samayenā’ti vā,",
  "atk-s0101a0:85_11": "‘tena kho pana samayenā’ti vā,",
  "atk-s0101a0:85_12": "‘atha khoti vā’,",
  "atk-s0101a0:85_13": "‘evaṃ vutteti’ vā,",
  "atk-s0101a0:85_14": "‘etadavocā’ti vā,",
  "atk-s0101a0:85_15": "evamādikaṃ sambandhavacanamattaṃ.",
  "atk-s0101a0:85_16": "Evaṃ pakkhipitabbayuttaṃ pakkhipitvā pana –",
  "atk-s0101a0:85_17": "“idaṃ paṭhamapārājika”nti ṭhapesuṃ.",
  "atk-s0101a0:85_18": "Paṭhamapārājike saṅgahamārūḷhe pañca arahantasatāni saṅgahaṃ āropitanayeneva gaṇasajjhāyamakaṃsu –",
  "atk-s0101a0:85_19": "“tena samayena buddho bhagavā verañjāyaṃ viharatī”ti.",
  "atk-s0101a0:85_20": "Tesaṃ sajjhāyāraddhakāleyeva sādhukāraṃ dadamānā viya mahāpathavī udakapariyantaṃ katvā akampittha.",
  "atk-s0101a0:86_0": "Eteneva nayena sesāni tīṇi pārājikāni saṅgahaṃ āropetvā “idaṃ pārājikakaṇḍa”nti ṭhapesuṃ.",
  "atk-s0101a0:86_1": "Terasa saṅghādisesāni “terasaka”nti ṭhapesuṃ.",
  "atk-s0101a0:86_2": "Dve sikkhāpadāni “aniyatānī”ti ṭhapesuṃ.",
  "atk-s0101a0:86_3": "Tiṃsa sikkhāpadāni “nissaggiyāni pācittiyānī”ti ṭhapesuṃ.",
  "atk-s0101a0:86_4": "Dvenavuti sikkhāpadāni “pācittiyānī”ti ṭhapesuṃ.",
  "atk-s0101a0:86_5": "Cattāri sikkhāpadāni “pāṭidesanīyānī”ti ṭhapesuṃ.",
  "atk-s0101a0:86_6": "Pañcasattati sikkhāpadāni “sekhiyānī”ti ṭhapesuṃ.",
  "atk-s0101a0:86_7": "Satta dhamme “adhikaraṇasamathā”ti ṭhapesuṃ.",
  "atk-s0101a0:86_8": "Evaṃ sattavīsādhikāni dve sikkhāpadasatāni “mahāvibhaṅgo”ti kittetvā ṭhapesuṃ.",
  "atk-s0101a0:86_9": "Mahāvibhaṅgāvasānepi purimanayeneva mahāpathavī akampittha.",
  "atk-s0101a0:87_0": "Tato bhikkhunīvibhaṅge aṭṭha sikkhāpadāni “pārājikakaṇḍaṃ nāma ida”nti ṭhapesuṃ.",
  "atk-s0101a0:87_1": "Sattarasa sikkhāpadāni “sattarasaka”nti ṭhapesuṃ.",
  "atk-s0101a0:87_2": "Tiṃsa sikkhāpadāni “nissaggiyāni pācittiyānī”ti ṭhapesuṃ.",
  "atk-s0101a0:87_3": "Chasaṭṭhisatasikkhāpadāni “pācittiyānī”ti ṭhapesuṃ.",
  "atk-s0101a0:87_4": "Aṭṭha sikkhāpadāni “pāṭidesanīyānī”ti ṭhapesuṃ.",
  "atk-s0101a0:87_5": "Pañcasattati sikkhāpadāni “sekhiyānī”ti ṭhapesuṃ.",
  "atk-s0101a0:87_6": "Satta dhamme “adhikaraṇasamathā”ti ṭhapesuṃ.",
  "atk-s0101a0:87_7": "Evaṃ tīṇi sikkhāpadasatāni cattāri ca sikkhāpadāni “bhikkhunīvibhaṅgo”ti kittetvā –",
  "atk-s0101a0:87_8": "“ayaṃ ubhato vibhaṅgo nāma catusaṭṭhibhāṇavāro”ti ṭhapesuṃ.",
  "atk-s0101a0:87_9": "Ubhatovibhaṅgāvasānepi vuttanayeneva mahāpathavikampo ahosi.",
  "atk-s0101a0:88_0": "Etenevupāyena asītibhāṇavāraparimāṇaṃ khandhakaṃ,",
  "atk-s0101a0:88_1": "pañcavīsatibhāṇavāraparimāṇaṃ parivārañca saṅgahaṃ āropetvā “idaṃ vinayapiṭakaṃ nāmā”ti ṭhapesuṃ.",
  "atk-s0101a0:88_2": "Vinayapiṭakāvasānepi vuttanayeneva mahāpathavikampo ahosi.",
  "atk-s0101a0:88_3": "Taṃ āyasmantaṃ upāliṃ paṭicchāpesuṃ – “āvuso,",
  "atk-s0101a0:88_4": "imaṃ tuyhaṃ nissitake vācehī”ti.",
  "atk-s0101a0:88_5": "Vinayapiṭakasaṅgahāvasāne upālitthero dantakhacitaṃ bījaniṃ nikkhipitvā dhammāsanā orohitvā there bhikkhū vanditvā attano pattāsane nisīdi.",
  "atk-s0101a0:89_0": "Vinayaṃ saṅgāyitvā dhammaṃ saṅgāyitukāmo āyasmā mahākassapo bhikkhū pucchi –",
  "atk-s0101a0:89_1": "“dhammaṃ saṅgāyante hi kaṃ puggalaṃ dhuraṃ katvā dhammo saṅgāyitabbo”ti? Bhikkhū –",
  "atk-s0101a0:89_2": "“ānandattheraṃ dhuraṃ katvā”ti āhaṃsu.",
  "atk-s0101a0:90_0": "Atha kho āyasmā mahākassapo saṅghaṃ ñāpesi –",
  "atk-s0101a0:91_0": "“Suṇātu me, āvuso, saṅgho, yadi saṅghassa pattakallaṃ,",
  "atk-s0101a0:92_0": "Ahaṃ ānandaṃ dhammaṃ puccheyya”nti;",
  "atk-s0101a0:93_0": "Atha kho āyasmā ānando saṅghaṃ ñāpesi –",
  "atk-s0101a0:94_0": "“Suṇātu me, bhante, saṅgho, yadi saṅghassa pattakallaṃ,",
  "atk-s0101a0:95_0": "Ahaṃ āyasmatā mahākassapena dhammaṃ puṭṭho vissajjeyya”nti;",
  "atk-s0101a0:96_0": "Atha kho āyasmā ānando uṭṭhāyāsanā ekaṃsaṃ cīvaraṃ katvā there bhikkhū vanditvā dhammāsane nisīdi dantakhacitaṃ bījaniṃ gahetvā.",
  "atk-s0101a0:96_1": "Atha kho āyasmā mahākassapo bhikkhū pucchi – “kataraṃ, āvuso,",
  "atk-s0101a0:96_2": "piṭakaṃ paṭhamaṃ saṅgāyāmā”ti?",
  "atk-s0101a0:96_3": "“Suttantapiṭakaṃ,",
  "atk-s0101a0:96_4": "bhante”ti.",
  "atk-s0101a0:96_5": "“Suttantapiṭake catasso saṅgītiyo,",
  "atk-s0101a0:96_6": "tāsu paṭhamaṃ kataraṃ saṅgīti”nti?",
  "atk-s0101a0:96_7": "“Dīghasaṅgītiṃ,",
  "atk-s0101a0:96_8": "bhante”ti.",
  "atk-s0101a0:96_9": "“Dīghasaṅgītiyaṃ catutiṃsa suttāni,",
  "atk-s0101a0:96_10": "tayo vaggā,",
  "atk-s0101a0:96_11": "tesu paṭhamaṃ kataraṃ vagga”nti?",
  "atk-s0101a0:96_12": "“Sīlakkhandhavaggaṃ,",
  "atk-s0101a0:96_13": "bhante”ti.",
  "atk-s0101a0:96_14": "“Sīlakkhandhavagge terasa suttantā,",
  "atk-s0101a0:96_15": "tesu paṭhamaṃ kataraṃ sutta”nti?",
  "atk-s0101a0:96_16": "“Brahmajālasuttaṃ nāma bhante,",
  "atk-s0101a0:96_17": "tividhasīlālaṅkataṃ,",
  "atk-s0101a0:96_18": "nānāvidhamicchājīvakuha lapanādividdhaṃsanaṃ,",
  "atk-s0101a0:96_19": "dvāsaṭṭhidiṭṭhijālaviniveṭhanaṃ,",
  "atk-s0101a0:96_20": "dasasahassilokadhātukampanaṃ,",
  "atk-s0101a0:96_21": "taṃ paṭhamaṃ saṅgāyāmā”ti.",
  "atk-s0101a0:97_0": "Atha kho āyasmā mahākassapo āyasmantaṃ ānandaṃ etadavoca,",
  "atk-s0101a0:97_1": "“brahmajālaṃ,",
  "atk-s0101a0:97_2": "āvuso ānanda,",
  "atk-s0101a0:97_3": "kattha bhāsita”nti?",
  "atk-s0101a0:97_4": "“Antarā ca, bhante,",
  "atk-s0101a0:97_5": "rājagahaṃ antarā ca nāḷandaṃ rājāgārake ambalaṭṭhikāya”nti.",
  "atk-s0101a0:97_6": "“Kaṃ ārabbhā”ti?",
  "atk-s0101a0:97_7": "“Suppiyañca paribbājakaṃ,",
  "atk-s0101a0:97_8": "brahmadattañca māṇava”nti.",
  "atk-s0101a0:97_9": "“Kismiṃ vatthusmi”nti?",
  "atk-s0101a0:97_10": "“Vaṇṇāvaṇṇe”ti.",
  "atk-s0101a0:97_11": "Atha kho āyasmā mahākassapo āyasmantaṃ ānandaṃ brahmajālassa nidānampi pucchi,",
  "atk-s0101a0:97_12": "puggalampi pucchi,",
  "atk-s0101a0:97_13": "vatthumpi pucchi.",
  "atk-s0101a0:97_14": "Āyasmā ānando vissajjesi.",
  "atk-s0101a0:97_15": "Vissajjanāvasāne pañca arahantasatāni gaṇasajjhāyamakaṃsu.",
  "atk-s0101a0:97_16": "Vuttanayeneva ca pathavikampo ahosi.",
  "atk-s0101a0:98_0": "Evaṃ brahmajālaṃ saṅgāyitvā tato paraṃ “sāmaññaphalaṃ,",
  "atk-s0101a0:98_1": "panāvuso ānanda,",
  "atk-s0101a0:98_2": "kattha bhāsita”ntiādinā nayena pucchāvissajjanānukkamena saddhiṃ brahmajālena sabbepi terasa suttante saṅgāyitvā –",
  "atk-s0101a0:98_3": "“ayaṃ sīlakkhandhavaggo nāmā”ti kittetvā ṭhapesuṃ.",
  "atk-s0101a0:99_0": "Tadanantaraṃ mahāvaggaṃ,",
  "atk-s0101a0:99_1": "tadanantaraṃ pāthikavagganti,",
  "atk-s0101a0:99_2": "evaṃ tivaggasaṅgahaṃ catutiṃsasuttapaṭimaṇḍitaṃ catusaṭṭhibhāṇavāraparimāṇaṃ tantiṃ saṅgāyitvā “ayaṃ",
  "atk-s0101a0:99_3": "dīghanikāyo nāmā”ti vatvā āyasmantaṃ ānandaṃ paṭicchāpesuṃ – “āvuso,",
  "atk-s0101a0:99_4": "imaṃ tuyhaṃ nissitake vācehī”ti.",
  "atk-s0101a0:100_0": "Tato anantaraṃ asītibhāṇavāraparimāṇaṃ majjhimanikāyaṃ saṅgāyitvā dhammasenāpatisāriputtattherassa nissitake paṭicchāpesuṃ –",
  "atk-s0101a0:100_1": "“imaṃ tumhe pariharathā”ti.",
  "atk-s0101a0:101_0": "Tato anantaraṃ satabhāṇavāraparimāṇaṃ saṃyuttanikāyaṃ saṅgāyitvā mahākassapattheraṃ paṭicchāpesuṃ – “bhante,",
  "atk-s0101a0:101_1": "imaṃ tumhākaṃ nissitake vācethā”ti.",
  "atk-s0101a0:102_0": "Tato anantaraṃ vīsatibhāṇavārasataparimāṇaṃ aṅguttaranikāyaṃ saṅgāyitvā anuruddhattheraṃ paṭicchāpesuṃ –",
  "atk-s0101a0:102_1": "“imaṃ tumhākaṃ nissitake vācethā”ti.",
  "atk-s0101a0:103_0": "Tato anantaraṃ dhammasaṅgahavibhaṅgadhātukathāpuggalapaññattikathāvatthuyamakapaṭṭhānaṃ abhidhammoti vuccati.",
  "atk-s0101a0:103_1": "Evaṃ saṃvaṇṇitaṃ sukhumañāṇagocaraṃ tantiṃ saṅgāyitvā –",
  "atk-s0101a0:103_2": "“idaṃ abhidhammapiṭakaṃ nāmā”ti vatvā pañca arahantasatāni sajjhāyamakaṃsu.",
  "atk-s0101a0:103_3": "Vuttanayeneva pathavikampo ahosīti.",
  "atk-s0101a0:104_0": "Tato paraṃ jātakaṃ, niddeso,",
  "atk-s0101a0:104_1": "paṭisambhidāmaggo, apadānaṃ,",
  "atk-s0101a0:104_2": "suttanipāto,",
  "atk-s0101a0:104_3": "khuddakapāṭho,",
  "atk-s0101a0:104_4": "dhammapadaṃ, udānaṃ,",
  "atk-s0101a0:104_5": "itivuttakaṃ,",
  "atk-s0101a0:104_6": "vimānavatthu,",
  "atk-s0101a0:104_7": "petavatthu,",
  "atk-s0101a0:104_8": "theragāthā,",
  "atk-s0101a0:104_9": "therīgāthāti imaṃ tantiṃ saṅgāyitvā “khuddakagantho nāmāya”nti ca vatvā “abhidhammapiṭakasmiṃyeva saṅgahaṃ āropayiṃsū”ti dīghabhāṇakā vadanti.",
  "atk-s0101a0:104_10": "Majjhimabhāṇakā pana “cariyāpiṭakabuddhavaṃsehi saddhiṃ sabbampetaṃ khuddakaganthaṃ nāma suttantapiṭake pariyāpanna”nti vadanti.",
  "atk-s0101a0:105_0": "Evametaṃ sabbampi buddhavacanaṃ rasavasena ekavidhaṃ,",
  "atk-s0101a0:105_1": "dhammavinayavasena duvidhaṃ,",
  "atk-s0101a0:105_2": "paṭhamamajjhimapacchimavasena tividhaṃ.",
  "atk-s0101a0:105_3": "Tathā piṭakavasena.",
  "atk-s0101a0:105_4": "Nikāyavasena pañcavidhaṃ,",
  "atk-s0101a0:105_5": "aṅgavasena navavidhaṃ,",
  "atk-s0101a0:105_6": "dhammakkhandhavasena caturāsītisahassavidhanti veditabbaṃ.",
  "atk-s0101a0:106_0": "Kathaṃ rasavasena ekavidhaṃ?",
  "atk-s0101a0:106_1": "Yañhi bhagavatā anuttaraṃ sammāsambodhiṃ abhisambujjhitvā yāva anupādisesāya nibbānadhātuyā parinibbāyati,",
  "atk-s0101a0:106_2": "etthantare pañcacattālīsavassāni devamanussanāgayakkhādayo anusāsantena vā paccavekkhantena vā vuttaṃ,",
  "atk-s0101a0:106_3": "sabbaṃ taṃ ekarasaṃ vimuttirasameva hoti.",
  "atk-s0101a0:106_4": "Evaṃ rasavasena ekavidhaṃ.",
  "atk-s0101a0:107_0": "Kathaṃ dhammavinayavasena duvidhaṃ?",
  "atk-s0101a0:107_1": "Sabbameva cetaṃ dhammo ceva vinayo cāti saṅkhyaṃ gacchati.",
  "atk-s0101a0:107_2": "Tattha vinayapiṭakaṃ vinayo,",
  "atk-s0101a0:107_3": "avasesaṃ buddhavacanaṃ dhammo.",
  "atk-s0101a0:107_4": "Tenevāha “yannūna mayaṃ dhammañca vinayañca saṅgāyeyyāmā”ti.",
  "atk-s0101a0:107_5": "“Ahaṃ upāliṃ vinayaṃ puccheyyaṃ,",
  "atk-s0101a0:107_6": "ānandaṃ dhammaṃ puccheyya”nti ca.",
  "atk-s0101a0:107_7": "Evaṃ dhammavinayavasena duvidhaṃ.",
  "atk-s0101a0:108_0": "Kathaṃ paṭhamamajjhimapacchimavasena tividhaṃ?",
  "atk-s0101a0:108_1": "Sabbameva hidaṃ paṭhamabuddhavacanaṃ,",
  "atk-s0101a0:108_2": "majjhimabuddhavacanaṃ,",
  "atk-s0101a0:108_3": "pacchimabuddhavacananti tippabhedaṃ hoti. Tattha –",
  "atk-s0101a0:109_0": "“Anekajātisaṃsāraṃ, sandhāvissaṃ anibbisaṃ;",
  "atk-s0101a0:110_0": "Gahakāraṃ gavesanto, dukkhā jāti punappunaṃ.",
  "atk-s0101a0:111_0": "Gahakāraka diṭṭhosi, puna gehaṃ na kāhasi;",
  "atk-s0101a0:112_0": "Sabbā te phāsukā bhaggā, gahakūṭaṃ visaṅkhataṃ;",
  "atk-s0101a0:113_0": "Visaṅkhāragataṃ cittaṃ, taṇhānaṃ khayamajjhagā”ti. ;",
  "atk-s0101a0:114_0": "Idaṃ paṭhamabuddhavacanaṃ.",
  "atk-s0101a0:114_1": "Keci “yadā have pātubhavanti dhammā”ti khandhake udānagāthaṃ vadanti.",
  "atk-s0101a0:114_2": "Esā pana pāṭipadadivase sabbaññubhāvappattassa somanassamayañāṇena paccayākāraṃ paccavekkhantassa uppannā udānagāthāti veditabbā.",
  "atk-s0101a0:115_0": "Yaṃ pana parinibbānakāle abhāsi –",
  "atk-s0101a0:115_1": "“handa dāni,",
  "atk-s0101a0:115_2": "bhikkhave,",
  "atk-s0101a0:115_3": "āmantayāmi vo,",
  "atk-s0101a0:115_4": "vayadhammā saṅkhārā,",
  "atk-s0101a0:115_5": "appamādena sampādethā”ti idaṃ pacchimabuddhavacanaṃ.",
  "atk-s0101a0:115_6": "Ubhinnamantare yaṃ vuttaṃ,",
  "atk-s0101a0:115_7": "etaṃ majjhimabuddhavacanaṃ nāma.",
  "atk-s0101a0:115_8": "Evaṃ paṭhamamajjhimapacchimabuddhavacanavasena tividhaṃ.",
  "atk-s0101a0:116_0": "Kathaṃ piṭakavasena tividhaṃ?",
  "atk-s0101a0:116_1": "Sabbampi cetaṃ vinayapiṭakaṃ suttantapiṭakaṃ abhidhammapiṭakanti tippabhedameva hoti.",
  "atk-s0101a0:116_2": "Tattha paṭhamasaṅgītiyaṃ saṅgītañca asaṅgītañca sabbampi samodhānetvā ubhayāni pātimokkhāni,",
  "atk-s0101a0:116_3": "dve vibhaṅgā,",
  "atk-s0101a0:116_4": "dvāvīsati khandhakā,",
  "atk-s0101a0:116_5": "soḷasaparivārāti –",
  "atk-s0101a0:116_6": "idaṃ vinayapiṭakaṃ nāma.",
  "atk-s0101a0:116_7": "Brahmajālādicatuttiṃsasuttasaṅgaho dīghanikāyo,",
  "atk-s0101a0:116_8": "mūlapariyāyasuttādidiyaḍḍhasatadvesuttasaṅgaho majjhimanikāyo,",
  "atk-s0101a0:116_9": "oghataraṇasuttādisattasuttasahassasattasatadvāsaṭṭhisuttasaṅgaho saṃyuttanikāyo,",
  "atk-s0101a0:116_10": "cittapariyādānasuttādinavasuttasahassapañcasatasattapaññāsasuttasaṅgaho aṅguttaranikāyo,",
  "atk-s0101a0:116_11": "khuddakapāṭha-",
  "atk-s0101a0:116_12": "dhammapada- udāna-",
  "atk-s0101a0:116_13": "itivuttaka-",
  "atk-s0101a0:116_14": "suttanipāta-",
  "atk-s0101a0:116_15": "vimānavatthu-",
  "atk-s0101a0:116_16": "petavatthu-",
  "atk-s0101a0:116_17": "theragāthā-",
  "atk-s0101a0:116_18": "therīgāthā- jātaka- niddesa-",
  "atk-s0101a0:116_19": "paṭisambhidāmagga- apadāna-",
  "atk-s0101a0:116_20": "buddhavaṃsa-",
  "atk-s0101a0:116_21": "cariyāpiṭakavasena pannarasappabhedo khuddakanikāyoti idaṃ suttantapiṭakaṃ nāma.",
  "atk-s0101a0:116_22": "Dhammasaṅgaho, vibhaṅgo,",
  "atk-s0101a0:116_23": "dhātukathā,",
  "atk-s0101a0:116_24": "puggalapaññatti,",
  "atk-s0101a0:116_25": "kathāvatthu, yamakaṃ,",
  "atk-s0101a0:116_26": "paṭṭhānanti –",
  "atk-s0101a0:116_27": "idaṃ abhidhammapiṭakaṃ nāma. Tattha –",
  "atk-s0101a0:117_0": "“Vividhavisesanayattā, vinayanato ceva kāyavācānaṃ;",
  "atk-s0101a0:118_0": "Vinayatthavidūhi ayaṃ, vinayo vinayoti akkhāto”.",
  "atk-s0101a0:119_0": "Vividhā hi ettha pañcavidhapātimokkhuddesapārājikādi satta āpattikkhandhamātikā vibhaṅgādippabhedā nayā.",
  "atk-s0101a0:119_1": "Visesabhūtā ca daḷhīkammasithilakaraṇappayojanā anupaññattinayā.",
  "atk-s0101a0:119_2": "Kāyikavācasikaajjhācāranisedhanato cesa kāyaṃ vācañca vineti,",
  "atk-s0101a0:119_3": "tasmā vividhanayattā visesanayattā kāyavācānaṃ vinayanato ceva vinayoti akkhāto.",
  "atk-s0101a0:119_4": "Tenetametassa vacanatthakosallatthaṃ vuttaṃ –",
  "atk-s0101a0:120_0": "“Vividhavisesanayattā, vinayanato ceva kāyavācānaṃ;",
  "atk-s0101a0:121_0": "Vinayatthavidūhi ayaṃ, vinayo vinayoti akkhāto”ti.",
  "atk-s0101a0:122_0": "Itaraṃ pana –",
  "atk-s0101a0:123_0": "“Atthānaṃ sūcanato suvuttato, savanatotha sūdanato;",
  "atk-s0101a0:124_0": "Suttāṇā suttasabhāgato ca, suttanti akkhātaṃ.",
  "atk-s0101a0:125_0": "Tañhi attatthaparatthādibhede atthe sūceti.",
  "atk-s0101a0:125_1": "Suvuttā cettha atthā,",
  "atk-s0101a0:125_2": "veneyyajjhāsayānulomena vuttattā.",
  "atk-s0101a0:125_3": "Savati cetaṃ atthe sassamiva phalaṃ,",
  "atk-s0101a0:125_4": "pasavatīti vuttaṃ hoti.",
  "atk-s0101a0:125_5": "Sūdati cetaṃ dhenu viya khīraṃ,",
  "atk-s0101a0:125_6": "paggharāpetīti vuttaṃ hoti.",
  "atk-s0101a0:125_7": "Suṭṭhu ca ne tāyati,",
  "atk-s0101a0:125_8": "rakkhatīti vuttaṃ hoti.",
  "atk-s0101a0:125_9": "Suttasabhāgañcetaṃ,",
  "atk-s0101a0:125_10": "yathā hi tacchakānaṃ suttaṃ pamāṇaṃ hoti,",
  "atk-s0101a0:125_11": "evametampi viññūnaṃ.",
  "atk-s0101a0:125_12": "Yathā ca suttena saṅgahitāni pupphāni na vikirīyanti,",
  "atk-s0101a0:125_13": "na viddhaṃsīyanti,",
  "atk-s0101a0:125_14": "evameva tena saṅgahitā atthā.",
  "atk-s0101a0:125_15": "Tenetametassa vacanatthakosallatthaṃ vuttaṃ –",
  "atk-s0101a0:126_0": "“Atthānaṃ sūcanato, suvuttato savanatotha sūdanato;",
  "atk-s0101a0:127_0": "Suttāṇā suttasabhāgato ca, suttanti akkhāta”nti.",
  "atk-s0101a0:128_0": "Itaro pana –",
  "atk-s0101a0:129_0": "“Yaṃ ettha vuḍḍhimanto, salakkhaṇā pūjitā paricchinnā;",
  "atk-s0101a0:130_0": "Vuttādhikā ca dhammā, abhidhammo tena akkhāto”.",
  "atk-s0101a0:131_0": "Ayañhi abhisaddo vuḍḍhilakkhaṇapūjitaparicchinnādhikesu dissati.",
  "atk-s0101a0:131_1": "Tathā hesa “bāḷhā me dukkhā vedanā abhikkamanti,",
  "atk-s0101a0:131_2": "no paṭikkamantī”tiādīsu vuḍḍhiyaṃ āgato.",
  "atk-s0101a0:131_3": "“Yā tā rattiyo abhiññātā abhilakkhitā”tiādīsu salakkhaṇe.",
  "atk-s0101a0:131_4": "“Rājābhirājā manujindo”tiādīsu pūjite.",
  "atk-s0101a0:131_5": "“Paṭibalo vinetuṃ abhidhamme abhivinaye”tiādīsu paricchinne.",
  "atk-s0101a0:131_6": "Aññamaññasaṅkaravirahite dhamme ca vinaye cāti vuttaṃ hoti.",
  "atk-s0101a0:131_7": "“Abhikkantena vaṇṇenā”tiādīsu adhike.",
  "atk-s0101a0:132_0": "Ettha ca “rūpūpapattiyā maggaṃ bhāveti”,",
  "atk-s0101a0:132_1": "“mettāsahagatena cetasā ekaṃ disaṃ pharitvā viharatī”tiādinā nayena vuḍḍhimantopi dhammā vuttā.",
  "atk-s0101a0:132_2": "“Rūpārammaṇaṃ vā saddārammaṇaṃ vā”tiādinā nayena ārammaṇādīhi lakkhaṇīyattā salakkhaṇāpi.",
  "atk-s0101a0:132_3": "“Sekkhā dhammā,",
  "atk-s0101a0:132_4": "asekkhā dhammā,",
  "atk-s0101a0:132_5": "lokuttarā dhammā”tiādinā nayena pūjitāpi,",
  "atk-s0101a0:132_6": "pūjārahāti adhippāyo.",
  "atk-s0101a0:132_7": "“Phasso hoti,",
  "atk-s0101a0:132_8": "vedanā hotī”tiādinā nayena sabhāvaparicchinnattā paricchinnāpi.",
  "atk-s0101a0:132_9": "“Mahaggatā dhammā,",
  "atk-s0101a0:132_10": "appamāṇā dhammā,",
  "atk-s0101a0:132_11": "anuttarā dhammā”tiādinā nayena adhikāpi dhammā vuttā.",
  "atk-s0101a0:132_12": "Tenetametassa vacanatthakosallatthaṃ vuttaṃ –",
  "atk-s0101a0:133_0": "“Yaṃ ettha vuḍḍhimanto, salakkhaṇā pūjitā paricchinnā;",
  "atk-s0101a0:134_0": "Vuttādhikā ca dhammā, abhidhammo tena akkhāto”ti.",
  "atk-s0101a0:135_0": "Yaṃ panettha avisiṭṭhaṃ, taṃ –",
  "atk-s0101a0:136_0": "“Piṭakaṃ piṭakatthavidū, pariyattibbhājanatthato āhu;",
  "atk-s0101a0:137_0": "Tena samodhānetvā, tayopi vinayādayo ñeyyā”.",
  "atk-s0101a0:138_0": "Pariyattipi hi “mā piṭakasampadānenā”tiādīsu piṭakanti vuccati.",
  "atk-s0101a0:138_1": "“Atha puriso āgaccheyya kudālapiṭakamādāyā”tiādīsu yaṃ kiñci bhājanampi.",
  "atk-s0101a0:138_2": "Tasmā ‘piṭakaṃ piṭakatthavidū pariyattibhājanatthato āhu.",
  "atk-s0101a0:139_0": "Idāni ‘tena samodhānetvā tayopi vinayādayo ñeyyā’ti,",
  "atk-s0101a0:139_1": "tena evaṃ duvidhatthena piṭakasaddena saha samāsaṃ katvā vinayo ca so piṭakañca pariyattibhāvato,",
  "atk-s0101a0:139_2": "tassa tassa atthassa bhājanato cāti vinayapiṭakaṃ,",
  "atk-s0101a0:139_3": "yathāvutteneva nayena suttantañca taṃ piṭakañcāti suttantapiṭakaṃ,",
  "atk-s0101a0:139_4": "abhidhammo ca so piṭakañcāti abhidhammapiṭakanti.",
  "atk-s0101a0:139_5": "Evamete tayopi vinayādayo ñeyyā.",
  "atk-s0101a0:140_0": "Evaṃ ñatvā ca punapi tesuyeva piṭakesu nānappakārakosallatthaṃ –",
  "atk-s0101a0:141_0": "“Desanāsāsanakathābhedaṃ tesu yathārahaṃ;",
  "atk-s0101a0:142_0": "Sikkhāppahānagambhīrabhāvañca paridīpaye.",
  "atk-s0101a0:143_0": "Pariyattibhedaṃ sampattiṃ, vipattiñcāpi yaṃ yahiṃ;",
  "atk-s0101a0:144_0": "Pāpuṇāti yathā bhikkhu, tampi sabbaṃ vibhāvaye”.",
  "atk-s0101a0:145_0": "Tatrāyaṃ paridīpanā vibhāvanā ca.",
  "atk-s0101a0:145_1": "Etāni hi tīṇi piṭakāni yathākkamaṃ āṇāvohāraparamatthadesanā,",
  "atk-s0101a0:145_2": "yathāparādhayathānulomayathādhammasāsanāni,",
  "atk-s0101a0:145_3": "saṃvarāsaṃvaradiṭṭhiviniveṭhananāmarūpaparicchedakathāti ca vuccanti.",
  "atk-s0101a0:145_4": "Ettha hi vinayapiṭakaṃ āṇārahena bhagavatā āṇābāhullato desitattā āṇādesanā,",
  "atk-s0101a0:145_5": "suttantapiṭakaṃ vohārakusalena bhagavatā vohārabāhullato desitattā vohāradesanā,",
  "atk-s0101a0:145_6": "abhidhammapiṭakaṃ paramatthakusalena bhagavatā paramatthabāhullato desitattā paramatthadesanāti vuccati.",
  "atk-s0101a0:146_0": "Tathā paṭhamaṃ –",
  "atk-s0101a0:146_1": "‘ye te pacurāparādhā sattā,",
  "atk-s0101a0:146_2": "te yathāparādhaṃ ettha sāsitā’ti yathāparādhasāsanaṃ, dutiyaṃ –",
  "atk-s0101a0:146_3": "‘anekajjhāsayānusayacariyādhimuttikā sattā yathānulomaṃ ettha sāsitā’ti yathānulomasāsanaṃ, tatiyaṃ –",
  "atk-s0101a0:146_4": "‘dhammapuñjamatte “ahaṃ mamā”ti saññino sattā yathādhammaṃ ettha sāsitā’ti yathādhammasāsananti vuccati.",
  "atk-s0101a0:147_0": "Tathā paṭhamaṃ –",
  "atk-s0101a0:147_1": "ajjhācārapaṭipakkhabhūto saṃvarāsaṃvaro ettha kathitoti saṃvarāsaṃvarakathā.",
  "atk-s0101a0:147_2": "Saṃvarāsaṃvaroti khuddako ceva mahanto ca saṃvaro,",
  "atk-s0101a0:147_3": "kammākammaṃ viya,",
  "atk-s0101a0:147_4": "phalāphalaṃ viya ca, dutiyaṃ –",
  "atk-s0101a0:147_5": "“dvāsaṭṭhidiṭṭhipaṭipakkhabhūtā diṭṭhiviniveṭhanā ettha kathitā”ti diṭṭhiviniveṭhanakathā, tatiyaṃ –",
  "atk-s0101a0:147_6": "“rāgādipaṭipakkhabhūto nāmarūpaparicchedo ettha kathito”ti nāmarūpaparicchedakathāti vuccati.",
  "atk-s0101a0:148_0": "Tīsupi cetesu tisso sikkhā,",
  "atk-s0101a0:148_1": "tīṇi pahānāni,",
  "atk-s0101a0:148_2": "catubbidho ca gambhīrabhāvo veditabbo.",
  "atk-s0101a0:148_3": "Tathā hi vinayapiṭake visesena adhisīlasikkhā vuttā,",
  "atk-s0101a0:148_4": "suttantapiṭake adhicittasikkhā,",
  "atk-s0101a0:148_5": "abhidhammapiṭake adhipaññāsikkhā.",
  "atk-s0101a0:149_0": "Vinayapiṭake ca vītikkamappahānaṃ,",
  "atk-s0101a0:149_1": "kilesānaṃ vītikkamapaṭipakkhattā sīlassa.",
  "atk-s0101a0:149_2": "Suttantapiṭake pariyuṭṭhānappahānaṃ,",
  "atk-s0101a0:149_3": "pariyuṭṭhānapaṭipakkhattā samādhissa.",
  "atk-s0101a0:149_4": "Abhidhammapiṭake anusayappahānaṃ,",
  "atk-s0101a0:149_5": "anusayapaṭipakkhattā paññāya.",
  "atk-s0101a0:149_6": "Paṭhame ca tadaṅgappahānaṃ,",
  "atk-s0101a0:149_7": "itaresu vikkhambhanasamucchedappahānāni.",
  "atk-s0101a0:149_8": "Paṭhame ca duccaritasaṃkilesappahānaṃ,",
  "atk-s0101a0:149_9": "itaresu taṇhādiṭṭhisaṃkilesappahānaṃ.",
  "atk-s0101a0:150_0": "Ekamekasmiñcettha catubbidhopi dhammatthadesanā paṭivedhagambhīrabhāvo veditabbo.",
  "atk-s0101a0:150_1": "Tattha dhammoti tanti.",
  "atk-s0101a0:150_2": "Atthoti tassāyeva attho.",
  "atk-s0101a0:150_3": "Desanāti tassā manasā vavatthāpitāya tantiyā desanā.",
  "atk-s0101a0:150_4": "Paṭivedhoti tantiyā tantiatthassa ca yathābhūtāvabodho.",
  "atk-s0101a0:150_5": "Tīsupi cetesu ete dhammatthadesanāpaṭivedhā.",
  "atk-s0101a0:150_6": "Yasmā sasādīhi viya mahāsamuddo mandabuddhīhi dukkhogāḷhā alabbhaneyyapatiṭṭhā ca,",
  "atk-s0101a0:150_7": "tasmā gambhīrā.",
  "atk-s0101a0:150_8": "Evaṃ ekamekasmiṃ ettha catubbidhopi gambhīrabhāvo veditabbo.",
  "atk-s0101a0:151_0": "Aparo nayo,",
  "atk-s0101a0:151_1": "dhammoti hetu.",
  "atk-s0101a0:151_2": "Vuttañhetaṃ –",
  "atk-s0101a0:151_3": "“hetumhi ñāṇaṃ dhammapaṭisambhidā”ti.",
  "atk-s0101a0:151_4": "Atthoti hetuphalaṃ,",
  "atk-s0101a0:151_5": "vuttañhetaṃ –",
  "atk-s0101a0:151_6": "“hetuphale ñāṇaṃ atthapaṭisambhidā”ti.",
  "atk-s0101a0:151_7": "Desanāti paññatti,",
  "atk-s0101a0:151_8": "yathā dhammaṃ dhammābhilāpoti adhippāyo.",
  "atk-s0101a0:151_9": "Anulomapaṭilomasaṅkhepavitthārādivasena vā kathanaṃ.",
  "atk-s0101a0:151_10": "Paṭivedhoti abhisamayo,",
  "atk-s0101a0:151_11": "so ca lokiyalokuttaro visayato asammohato ca,",
  "atk-s0101a0:151_12": "atthānurūpaṃ dhammesu,",
  "atk-s0101a0:151_13": "dhammānurūpaṃ atthesu,",
  "atk-s0101a0:151_14": "paññattipathānurūpaṃ paññattīsu avabodho.",
  "atk-s0101a0:151_15": "Tesaṃ tesaṃ vā tattha tattha vuttadhammānaṃ paṭivijjhitabbo salakkhaṇasaṅkhāto aviparītasabhāvo.",
  "atk-s0101a0:152_0": "Idāni yasmā etesu piṭakesu yaṃ yaṃ dhammajātaṃ vā atthajātaṃ vā,",
  "atk-s0101a0:152_1": "yā cāyaṃ yathā yathā ñāpetabbo attho sotūnaṃ ñāṇassa abhimukho hoti,",
  "atk-s0101a0:152_2": "tathā tathā tadatthajotikā desanā,",
  "atk-s0101a0:152_3": "yo cettha aviparītāvabodhasaṅkhāto paṭivedho,",
  "atk-s0101a0:152_4": "tesaṃ tesaṃ vā dhammānaṃ paṭivijjhitabbo salakkhaṇasaṅkhāto aviparītasabhāvo.",
  "atk-s0101a0:152_5": "Sabbampetaṃ anupacitakusalasambhārehi duppaññehi sasādīhi viya mahāsamuddo dukkhogāḷhaṃ alabbhaneyyapatiṭṭhañca,",
  "atk-s0101a0:152_6": "tasmā gambhīraṃ.",
  "atk-s0101a0:152_7": "Evampi ekamekasmiṃ ettha catubbidhopi gambhīrabhāvo veditabbo.",
  "atk-s0101a0:153_0": "Ettāvatā ca –",
  "atk-s0101a0:154_0": "“Desanāsāsanakathā, bhedaṃ tesu yathārahaṃ;",
  "atk-s0101a0:155_0": "Sikkhāppahānagambhīra, bhāvañca paridīpaye”ti –",
  "atk-s0101a0:156_0": "Ayaṃ gāthā vuttatthāva hoti.",
  "atk-s0101a0:157_0": "“Pariyattibhedaṃ sampattiṃ, vipattiñcāpi yaṃ yahiṃ;",
  "atk-s0101a0:158_0": "Pāpuṇāti yathā bhikkhu, tampi sabbaṃ vibhāvaye”ti –",
  "atk-s0101a0:159_0": "Ettha pana tīsu piṭakesu tividho pariyattibhedo daṭṭhabbo.",
  "atk-s0101a0:159_1": "Tisso hi pariyattiyo –",
  "atk-s0101a0:159_2": "alagaddūpamā,",
  "atk-s0101a0:159_3": "nissaraṇatthā,",
  "atk-s0101a0:159_4": "bhaṇḍāgārikapariyattīti.",
  "atk-s0101a0:160_0": "Tattha yā duggahitā,",
  "atk-s0101a0:160_1": "upārambhādihetu pariyāpuṭā,",
  "atk-s0101a0:160_2": "ayaṃ alagaddūpamā.",
  "atk-s0101a0:160_3": "Yaṃ sandhāya vuttaṃ “seyyathāpi,",
  "atk-s0101a0:160_4": "bhikkhave,",
  "atk-s0101a0:160_5": "puriso alagaddatthiko alagaddagavesī alagaddapariyesanaṃ caramāno,",
  "atk-s0101a0:160_6": "so passeyya mahantaṃ alagaddaṃ,",
  "atk-s0101a0:160_7": "tamenaṃ bhoge vā naṅguṭṭhe vā gaṇheyya,",
  "atk-s0101a0:160_8": "tassa so alagaddo paṭiparivattitvā hatthe vā bāhāyaṃ vā aññatarasmiṃ vā aṅgapaccaṅge ḍaṃseyya,",
  "atk-s0101a0:160_9": "so tato nidānaṃ maraṇaṃ vā nigaccheyya,",
  "atk-s0101a0:160_10": "maraṇamattaṃ vā dukkhaṃ.",
  "atk-s0101a0:160_11": "Taṃ kissa hetu?",
  "atk-s0101a0:160_12": "Duggahitattā,",
  "atk-s0101a0:160_13": "bhikkhave,",
  "atk-s0101a0:160_14": "alagaddassa.",
  "atk-s0101a0:160_15": "Evameva kho,",
  "atk-s0101a0:160_16": "bhikkhave,",
  "atk-s0101a0:160_17": "idhekacce moghapurisā dhammaṃ pariyāpuṇanti,",
  "atk-s0101a0:160_18": "suttaṃ…pe… vedallaṃ,",
  "atk-s0101a0:160_19": "te taṃ dhammaṃ pariyāpuṇitvā tesaṃ dhammānaṃ paññāya atthaṃ na upaparikkhanti,",
  "atk-s0101a0:160_20": "tesaṃ te dhammā paññāya atthaṃ anupaparikkhataṃ na nijjhānaṃ khamanti,",
  "atk-s0101a0:160_21": "te upārambhānisaṃsā ceva dhammaṃ pariyāpuṇanti,",
  "atk-s0101a0:160_22": "itivādappamokkhānisaṃsā ca,",
  "atk-s0101a0:160_23": "yassa catthāya dhammaṃ pariyāpuṇanti,",
  "atk-s0101a0:160_24": "tañcassa atthaṃ nānubhonti,",
  "atk-s0101a0:160_25": "tesaṃ te dhammā duggahitā dīgharattaṃ ahitāya dukkhāya saṃvattanti.",
  "atk-s0101a0:160_26": "Taṃ kissa hetu?",
  "atk-s0101a0:160_27": "Duggahitattā,",
  "atk-s0101a0:160_28": "bhikkhave,",
  "atk-s0101a0:160_29": "dhammāna”nti.",
  "atk-s0101a0:161_0": "Yā pana suggahitā sīlakkhandhādipāripūriṃyeva ākaṅkhamānena pariyāpuṭā,",
  "atk-s0101a0:161_1": "na upārambhādihetu,",
  "atk-s0101a0:161_2": "ayaṃ nissaraṇatthā.",
  "atk-s0101a0:161_3": "Yaṃ sandhāya vuttaṃ –",
  "atk-s0101a0:161_4": "“tesaṃ te dhammā suggahitā dīgharattaṃ hitāya sukhāya saṃvattanti.",
  "atk-s0101a0:161_5": "Taṃ kissa hetu?",
  "atk-s0101a0:161_6": "Suggahitattā,",
  "atk-s0101a0:161_7": "bhikkhave,",
  "atk-s0101a0:161_8": "dhammāna”nti.",
  "atk-s0101a0:162_0": "Yaṃ pana pariññātakkhandho pahīnakileso bhāvitamaggo paṭividdhākuppo sacchikatanirodho khīṇāsavo kevalaṃ",
  "atk-s0101a0:162_1": "paveṇīpālanatthāya vaṃsānurakkhaṇatthāya pariyāpuṇāti,",
  "atk-s0101a0:162_2": "ayaṃ bhaṇḍāgārikapariyattīti.",
  "atk-s0101a0:163_0": "Vinaye pana suppaṭipanno bhikkhu sīlasampadaṃ nissāya tisso vijjā pāpuṇāti,",
  "atk-s0101a0:163_1": "tāsaṃyeva ca tattha pabhedavacanato.",
  "atk-s0101a0:163_2": "Sutte suppaṭipanno samādhisampadaṃ nissāya cha abhiññā pāpuṇāti,",
  "atk-s0101a0:163_3": "tāsaṃyeva ca tattha pabhedavacanato.",
  "atk-s0101a0:163_4": "Abhidhamme suppaṭipanno paññāsampadaṃ nissāya catasso paṭisambhidā pāpuṇāti,",
  "atk-s0101a0:163_5": "tāsañca tattheva pabhedavacanato,",
  "atk-s0101a0:163_6": "evametesu suppaṭipanno yathākkamena imaṃ vijjāttayachaḷabhiññācatuppaṭisambhidābhedaṃ sampattiṃ pāpuṇāti.",
  "atk-s0101a0:164_0": "Vinaye pana duppaṭipanno anuññātasukhasamphassaattharaṇapāvuraṇādiphassasāmaññato paṭikkhittesu upādinnakaphassādīsu anavajjasaññī hoti.",
  "atk-s0101a0:164_1": "Vuttampi hetaṃ –",
  "atk-s0101a0:164_2": "“tathāhaṃ bhagavatā dhammaṃ desitaṃ ājānāmi,",
  "atk-s0101a0:164_3": "yathā ye me antarāyikā dhammā antarāyikā vuttā bhagavatā,",
  "atk-s0101a0:164_4": "te paṭisevato nālaṃ antarāyāyā”ti.",
  "atk-s0101a0:164_5": "Tato dussīlabhāvaṃ pāpuṇāti.",
  "atk-s0101a0:164_6": "Sutte duppaṭipanno –",
  "atk-s0101a0:164_7": "“cattāro me,",
  "atk-s0101a0:164_8": "bhikkhave,",
  "atk-s0101a0:164_9": "puggalā santo saṃvijjamānā”tiādīsu adhippāyaṃ ajānanto duggahitaṃ gaṇhāti,",
  "atk-s0101a0:164_10": "yaṃ sandhāya vuttaṃ –",
  "atk-s0101a0:164_11": "“attanā duggahitena amhe ceva abbhācikkhati,",
  "atk-s0101a0:164_12": "attānañca khaṇati,",
  "atk-s0101a0:164_13": "bahuñca apuññaṃ pasavatī”ti.",
  "atk-s0101a0:164_14": "Tato micchādiṭṭhitaṃ pāpuṇāti.",
  "atk-s0101a0:164_15": "Abhidhamme duppaṭipanno dhammacintaṃ atidhāvanto acinteyyānipi cinteti.",
  "atk-s0101a0:164_16": "Tato cittakkhepaṃ pāpuṇāti,",
  "atk-s0101a0:164_17": "vuttañhetaṃ –",
  "atk-s0101a0:164_18": "“cattārimāni,",
  "atk-s0101a0:164_19": "bhikkhave,",
  "atk-s0101a0:164_20": "acinteyyāni,",
  "atk-s0101a0:164_21": "na cintetabbāni,",
  "atk-s0101a0:164_22": "yāni cintento ummādassa vighātassa bhāgī assā”ti.",
  "atk-s0101a0:164_23": "Evametesu duppaṭipanno yathākkamena imaṃ dussīlabhāva micchādiṭṭhitā cittakkhepabhedaṃ vipattiṃ pāpuṇātī”ti.",
  "atk-s0101a0:165_0": "Ettāvatā ca –",
  "atk-s0101a0:166_0": "“Pariyattibhedaṃ sampattiṃ, vipattiñcāpi yaṃ yahiṃ;",
  "atk-s0101a0:167_0": "Pāpuṇāti yathā bhikkhu, tampi sabbaṃ vibhāvaye”ti –",
  "atk-s0101a0:168_0": "Ayampi gāthā vuttatthāva hoti.",
  "atk-s0101a0:168_1": "Evaṃ nānappakārato piṭakāni ñatvā tesaṃ vasenetaṃ buddhavacanaṃ tividhanti ñātabbaṃ.",
  "atk-s0101a0:169_0": "Kathaṃ nikāyavasena pañcavidhaṃ?",
  "atk-s0101a0:169_1": "Sabbameva cetaṃ dīghanikāyo,",
  "atk-s0101a0:169_2": "majjhimanikāyo,",
  "atk-s0101a0:169_3": "saṃyuttanikāyo,",
  "atk-s0101a0:169_4": "aṅguttaranikāyo,",
  "atk-s0101a0:169_5": "khuddakanikāyoti pañcappabhedaṃ hoti.",
  "atk-s0101a0:169_6": "Tattha katamo dīghanikāyo?",
  "atk-s0101a0:169_7": "Tivaggasaṅgahāni brahmajālādīni catuttiṃsa suttāni.",
  "atk-s0101a0:170_0": "“Catuttiṃseva suttantā, tivaggo yassa saṅgaho;",
  "atk-s0101a0:171_0": "Esa dīghanikāyoti, paṭhamo anulomiko”ti.",
  "atk-s0101a0:172_0": "Kasmā panesa dīghanikāyoti vuccati?",
  "atk-s0101a0:172_1": "Dīghappamāṇānaṃ suttānaṃ samūhato nivāsato ca.",
  "atk-s0101a0:172_2": "Samūhanivāsā hi nikāyoti vuccanti. “Nāhaṃ,",
  "atk-s0101a0:172_3": "bhikkhave,",
  "atk-s0101a0:172_4": "aññaṃ ekanikāyampi samanupassāmi evaṃ cittaṃ,",
  "atk-s0101a0:172_5": "yathayidaṃ,",
  "atk-s0101a0:172_6": "bhikkhave,",
  "atk-s0101a0:172_7": "tiracchānagatā pāṇā”.",
  "atk-s0101a0:172_8": "Poṇikanikāyo cikkhallikanikāyoti evamādīni cettha sādhakāni sāsanato lokato ca.",
  "atk-s0101a0:172_9": "Evaṃ sesānampi nikāyabhāve vacanattho veditabbo.",
  "atk-s0101a0:173_0": "Katamo majjhimanikāyo?",
  "atk-s0101a0:173_1": "Majjhimappamāṇāni pañcadasavaggasaṅgahāni mūlapariyāyasuttādīni diyaḍḍhasataṃ dve ca suttāni.",
  "atk-s0101a0:174_0": "“Diyaḍḍhasatasuttantā, dve ca suttāni yattha so;",
  "atk-s0101a0:175_0": "Nikāyo majjhimo pañca, dasavaggapariggaho”ti.",
  "atk-s0101a0:176_0": "Katamo saṃyuttanikāyo?",
  "atk-s0101a0:176_1": "Devatāsaṃyuttādivasena kathitāni oghataraṇādīni satta suttasahassāni satta ca suttasatāni dvāsaṭṭhi ca suttāni.",
  "atk-s0101a0:177_0": "“Sattasuttasahassāni, sattasuttasatāni ca;",
  "atk-s0101a0:178_0": "Dvāsaṭṭhi ceva suttantā, eso saṃyuttasaṅgaho”ti.",
  "atk-s0101a0:179_0": "Katamo aṅguttaranikāyo?",
  "atk-s0101a0:179_1": "Ekekaaṅgātirekavasena kathitāni cittapariyādānādīni nava suttasahassāni pañca suttasatāni sattapaññāsañca suttāni.",
  "atk-s0101a0:180_0": "“Nava suttasahassāni, pañca suttasatāni ca;",
  "atk-s0101a0:181_0": "Sattapaññāsa suttāni, saṅkhyā aṅguttare aya”nti.",
  "atk-s0101a0:182_0": "Katamo khuddakanikāyo?",
  "atk-s0101a0:182_1": "Sakalaṃ vinayapiṭakaṃ,",
  "atk-s0101a0:182_2": "abhidhammapiṭakaṃ,",
  "atk-s0101a0:182_3": "khuddakapāṭhādayo ca pubbe dassitā pañcadasappabhedā,",
  "atk-s0101a0:182_4": "ṭhapetvā cattāro nikāye avasesaṃ buddhavacanaṃ.",
  "atk-s0101a0:183_0": "“Ṭhapetvā caturopete, nikāye dīghaādike;",
  "atk-s0101a0:184_0": "Tadaññaṃ buddhavacanaṃ, nikāyo khuddako mato”ti.",
  "atk-s0101a0:185_0": "Evaṃ nikāyavasena pañcavidhaṃ.",
  "atk-s0101a0:186_0": "Kathaṃ aṅgavasena navavidhaṃ?",
  "atk-s0101a0:186_1": "Sabbameva hidaṃ suttaṃ, geyyaṃ,",
  "atk-s0101a0:186_2": "veyyākaraṇaṃ, gāthā, udānaṃ,",
  "atk-s0101a0:186_3": "itivuttakaṃ, jātakaṃ,",
  "atk-s0101a0:186_4": "abbhutadhammaṃ,",
  "atk-s0101a0:186_5": "vedallanti navappabhedaṃ hoti.",
  "atk-s0101a0:186_6": "Tattha ubhatovibhaṅganiddesakhandhakaparivārā,",
  "atk-s0101a0:186_7": "suttanipāte maṅgalasuttaratanasuttanālakasuttatuvaṭṭakasuttāni ca aññampi ca suttanāmakaṃ tathāgatavacanaṃ suttanti veditabbaṃ.",
  "atk-s0101a0:186_8": "Sabbampi sagāthakaṃ suttaṃ geyyanti veditabbaṃ.",
  "atk-s0101a0:186_9": "Visesena saṃyuttake sakalopi sagāthavaggo,",
  "atk-s0101a0:186_10": "sakalampi abhidhammapiṭakaṃ,",
  "atk-s0101a0:186_11": "niggāthakaṃ suttaṃ,",
  "atk-s0101a0:186_12": "yañca aññampi aṭṭhahi aṅgehi asaṅgahitaṃ buddhavacanaṃ,",
  "atk-s0101a0:186_13": "taṃ veyyākaraṇanti veditabbaṃ.",
  "atk-s0101a0:186_14": "Dhammapadaṃ,",
  "atk-s0101a0:186_15": "theragāthā,",
  "atk-s0101a0:186_16": "therīgāthā,",
  "atk-s0101a0:186_17": "suttanipāte nosuttanāmikā suddhikagāthā ca gāthāti veditabbā.",
  "atk-s0101a0:186_18": "Somanassaññāṇamayikagāthā paṭisaṃyuttā dveasīti suttantā udānanti veditabbaṃ.",
  "atk-s0101a0:186_19": "“Vuttañhetaṃ bhagavatā”tiādinayappavattā dasuttarasatasuttantā itivuttakanti veditabbaṃ.",
  "atk-s0101a0:186_20": "Apaṇṇakajātakādīni paññāsādhikāni pañcajātakasatāni ‘jātaka’nti veditabbaṃ.",
  "atk-s0101a0:186_21": "“Cattārome,",
  "atk-s0101a0:186_22": "bhikkhave,",
  "atk-s0101a0:186_23": "acchariyā abbhutā dhammā ānande”tiādinayappavattā sabbepi acchariyabbhutadhammapaṭisaṃyuttasuttantā abbhutadhammanti veditabbaṃ.",
  "atk-s0101a0:186_24": "Cūḷavedalla-",
  "atk-s0101a0:186_25": "mahāvedalla-",
  "atk-s0101a0:186_26": "sammādiṭṭhi-",
  "atk-s0101a0:186_27": "sakkapañha-",
  "atk-s0101a0:186_28": "saṅkhārabhājaniya-",
  "atk-s0101a0:186_29": "mahāpuṇṇamasuttādayo sabbepi vedañca tuṭṭhiñca laddhā laddhā pucchitasuttantā vedallanti veditabbaṃ.",
  "atk-s0101a0:186_30": "Evaṃ aṅgavasena navavidhaṃ.",
  "atk-s0101a0:187_0": "Kathaṃ dhammakkhandhavasena caturāsītisahassavidhaṃ? Sabbameva cetaṃ buddhavacanaṃ –",
  "atk-s0101a0:188_0": "“Dvāsīti buddhato gaṇhiṃ, dve sahassāni bhikkhuto;",
  "atk-s0101a0:189_0": "Caturāsīti sahassāni, ye me dhammā pavattino”ti.",
  "atk-s0101a0:190_0": "Evaṃ paridīpitadhammakkhandhavasena caturāsītisahassappabhedaṃ hoti.",
  "atk-s0101a0:190_1": "Tattha ekānusandhikaṃ suttaṃ eko dhammakkhandho.",
  "atk-s0101a0:190_2": "Yaṃ anekānusandhikaṃ,",
  "atk-s0101a0:190_3": "tattha anusandhivasena dhammakkhandhagaṇanā.",
  "atk-s0101a0:190_4": "Gāthābandhesu pañhāpucchanaṃ eko dhammakkhandho,",
  "atk-s0101a0:190_5": "vissajjanaṃ eko.",
  "atk-s0101a0:190_6": "Abhidhamme ekamekaṃ tikadukabhājanaṃ,",
  "atk-s0101a0:190_7": "ekamekañca cittavārabhājanaṃ,",
  "atk-s0101a0:190_8": "ekameko dhammakkhandho.",
  "atk-s0101a0:190_9": "Vinaye atthi vatthu,",
  "atk-s0101a0:190_10": "atthi mātikā,",
  "atk-s0101a0:190_11": "atthi padabhājanīyaṃ,",
  "atk-s0101a0:190_12": "atthi antarāpatti,",
  "atk-s0101a0:190_13": "atthi āpatti,",
  "atk-s0101a0:190_14": "atthi anāpatti,",
  "atk-s0101a0:190_15": "atthi tikacchedo.",
  "atk-s0101a0:190_16": "Tattha ekameko koṭṭhāso ekameko dhammakkhandhoti veditabbo.",
  "atk-s0101a0:190_17": "Evaṃ dhammakkhandhavasena caturāsītisahassavidhaṃ.",
  "atk-s0101a0:191_0": "Evametaṃ abhedato rasavasena ekavidhaṃ,",
  "atk-s0101a0:191_1": "bhedato dhammavinayādivasena duvidhādibhedaṃ buddhavacanaṃ saṅgāyantena mahākassapappamukhena vasīgaṇena “ayaṃ dhammo,",
  "atk-s0101a0:191_2": "ayaṃ vinayo,",
  "atk-s0101a0:191_3": "idaṃ paṭhamabuddhavacanaṃ,",
  "atk-s0101a0:191_4": "idaṃ majjhimabuddhavacanaṃ,",
  "atk-s0101a0:191_5": "idaṃ pacchimabuddhavacanaṃ,",
  "atk-s0101a0:191_6": "idaṃ vinayapiṭakaṃ,",
  "atk-s0101a0:191_7": "idaṃ suttantapiṭakaṃ,",
  "atk-s0101a0:191_8": "idaṃ abhidhammapiṭakaṃ,",
  "atk-s0101a0:191_9": "ayaṃ dīghanikāyo…pe…",
  "atk-s0101a0:191_10": "ayaṃ khuddakanikāyo,",
  "atk-s0101a0:191_11": "imāni suttādīni navaṅgāni,",
  "atk-s0101a0:191_12": "imāni caturāsīti dhammakkhandhasahassānī”ti,",
  "atk-s0101a0:191_13": "imaṃ pabhedaṃ vavatthapetvāva saṅgītaṃ.",
  "atk-s0101a0:191_14": "Na kevalañca imameva,",
  "atk-s0101a0:191_15": "aññampi uddānasaṅgaha-",
  "atk-s0101a0:191_16": "vaggasaṅgaha-",
  "atk-s0101a0:191_17": "peyyālasaṅgaha-",
  "atk-s0101a0:191_18": "ekakanipāta-",
  "atk-s0101a0:191_19": "dukanipātādinipātasaṅgaha-",
  "atk-s0101a0:191_20": "saṃyuttasaṅgaha-",
  "atk-s0101a0:191_21": "paṇṇāsasaṅgahādi-",
  "atk-s0101a0:191_22": "anekavidhaṃ tīsu piṭakesu sandissamānaṃ saṅgahappabhedaṃ vavatthapetvā eva sattahi māsehi saṅgītaṃ.",
  "atk-s0101a0:192_0": "Saṅgītipariyosāne cassa –",
  "atk-s0101a0:192_1": "“idaṃ mahākassapattherena dasabalassa sāsanaṃ pañcavassasahassaparimāṇakālaṃ pavattanasamatthaṃ kata”nti",
  "atk-s0101a0:192_2": "sañjātappamodā sādhukāraṃ viya dadamānā ayaṃ mahāpathavī udakapariyantaṃ katvā anekappakāraṃ kampi saṅkampi",
  "atk-s0101a0:192_3": "sampakampi sampavedhi,",
  "atk-s0101a0:192_4": "anekāni ca acchariyāni pāturahesunti,",
  "atk-s0101a0:192_5": "ayaṃ paṭhamamahāsaṅgīti nāma. Yā loke –",
  "atk-s0101a0:193_0": "“Satehi pañcahi katā, tena pañcasatāti ca;",
  "atk-s0101a0:194_0": "Thereheva katattā ca, therikāti pavuccatī”ti.",
  "atk-s0101a0:195_0": "Paribbājakakathāvaṇṇanā",
  "atk-s0101a0:196_0": "Imissā paṭhamamahāsaṅgītiyā vattamānāya vinayasaṅgahāvasāne suttantapiṭake ādinikāyassa ādisuttaṃ brahmajālaṃ pucchantena āyasmatā mahākassapena –",
  "atk-s0101a0:196_1": "“brahmajālaṃ,",
  "atk-s0101a0:196_2": "āvuso ānanda,",
  "atk-s0101a0:196_3": "kattha bhāsita”nti,",
  "atk-s0101a0:196_4": "evamādivuttavacanapariyosāne yattha ca bhāsitaṃ,",
  "atk-s0101a0:196_5": "yañcārabbha bhāsitaṃ,",
  "atk-s0101a0:196_6": "taṃ sabbaṃ pakāsento āyasmā ānando evaṃ me sutantiādimāha.",
  "atk-s0101a0:196_7": "Tena vuttaṃ “brahmajālassāpi evaṃ me sutantiādikaṃ āyasmatā ānandena paṭhamamahāsaṅgītikāle vuttaṃ nidānamādī”ti.",
  "atk-s0101a0:197_0": "1.",
  "atk-s0101a0:197_1": "Tattha evanti nipātapadaṃ.",
  "atk-s0101a0:197_2": "Metiādīni nāmapadāni.",
  "atk-s0101a0:197_3": "Paṭipanno hotīti ettha paṭīti upasaggapadaṃ,",
  "atk-s0101a0:197_4": "hotīti ākhyātapadanti.",
  "atk-s0101a0:197_5": "Iminā tāva nayena padavibhāgo veditabbo.",
  "atk-s0101a0:198_0": "Atthato pana evaṃ-",
  "atk-s0101a0:198_1": "saddo tāva upamūpadesasampahaṃsanagarahaṇavacanasampaṭiggahākāranidassanāvadhāraṇādianekatthappabhedo.",
  "atk-s0101a0:198_2": "Tathāhesa –",
  "atk-s0101a0:198_3": "“evaṃ jātena maccena,",
  "atk-s0101a0:198_4": "kattabbaṃ kusalaṃ bahu”nti evamādīsu upamāyaṃ āgato.",
  "atk-s0101a0:198_5": "“Evaṃ te abhikkamitabbaṃ,",
  "atk-s0101a0:198_6": "evaṃ te paṭikkamitabba”ntiādīsu upadese.",
  "atk-s0101a0:198_7": "“Evametaṃ bhagavā,",
  "atk-s0101a0:198_8": "evametaṃ sugatā”tiādīsu sampahaṃsane.",
  "atk-s0101a0:198_9": "“Evamevaṃ panāyaṃ vasalī yasmiṃ vā tasmiṃ vā tassa muṇḍakassa samaṇakassa vaṇṇaṃ bhāsatī”tiādīsu garahaṇe. “Evaṃ,",
  "atk-s0101a0:198_10": "bhanteti kho te bhikkhū bhagavato paccassosu”ntiādīsu vacanasampaṭiggahe.",
  "atk-s0101a0:198_11": "“Evaṃ byā kho ahaṃ, bhante,",
  "atk-s0101a0:198_12": "bhagavatā dhammaṃ desitaṃ ājānāmī”tiādīsu ākāre.",
  "atk-s0101a0:198_13": "“Ehi tvaṃ, māṇavaka,",
  "atk-s0101a0:198_14": "yena samaṇo ānando tenupasaṅkama,",
  "atk-s0101a0:198_15": "upasaṅkamitvā mama vacanena samaṇaṃ ānandaṃ appābādhaṃ appātaṅkaṃ lahuṭṭhānaṃ balaṃ phāsuvihāraṃ puccha.",
  "atk-s0101a0:198_16": "“Subho māṇavo todeyyaputto bhavantaṃ ānandaṃ appābādhaṃ appātaṅkaṃ lahuṭṭhānaṃ balaṃ phāsuvihāraṃ pucchatī”ti.",
  "atk-s0101a0:198_17": "“Evañca vadehi,",
  "atk-s0101a0:198_18": "sādhu kira bhavaṃ ānando yena subhassa māṇavassa todeyyaputtassa nivesanaṃ,",
  "atk-s0101a0:198_19": "tenupasaṅkamatu anukampaṃ upādāyā”tiādīsu nidassane.",
  "atk-s0101a0:198_20": "“Taṃ kiṃ maññatha, kālāmā,",
  "atk-s0101a0:198_21": "ime dhammā kusalā vā akusalā vāti? Akusalā, bhante.",
  "atk-s0101a0:198_22": "Sāvajjā vā anavajjā vāti? Sāvajjā, bhante.",
  "atk-s0101a0:198_23": "Viññugarahitā vā viññuppasatthā vāti?",
  "atk-s0101a0:198_24": "Viññugarahitā, bhante.",
  "atk-s0101a0:198_25": "Samattā samādinnā ahitāya dukkhāya saṃvattanti no vā,",
  "atk-s0101a0:198_26": "kathaṃ vo ettha hotīti? Samattā, bhante,",
  "atk-s0101a0:198_27": "samādinnā ahitāya dukkhāya saṃvattanti,",
  "atk-s0101a0:198_28": "evaṃ no ettha hotī”tiādīsu avadhāraṇe.",
  "atk-s0101a0:198_29": "Svāyamidha ākāranidassanāvadhāraṇesu daṭṭhabbo.",
  "atk-s0101a0:199_0": "Tattha ākāratthena evaṃ-",
  "atk-s0101a0:199_1": "saddena etamatthaṃ dīpeti,",
  "atk-s0101a0:199_2": "nānānayanipuṇamanekajjhāsayasamuṭṭhānaṃ,",
  "atk-s0101a0:199_3": "atthabyañjanasampannaṃ,",
  "atk-s0101a0:199_4": "vividhapāṭihāriyaṃ,",
  "atk-s0101a0:199_5": "dhammatthadesanāpaṭivedhagambhīraṃ,",
  "atk-s0101a0:199_6": "sabbasattānaṃ sakasakabhāsānurūpato sotapathamāgacchantaṃ tassa bhagavato vacanaṃ sabbappakārena ko samattho viññātuṃ,",
  "atk-s0101a0:199_7": "sabbathāmena pana sotukāmataṃ janetvāpi ‘evaṃ me sutaṃ’ mayāpi ekenākārena sutanti.",
  "atk-s0101a0:200_0": "Nidassanatthena –",
  "atk-s0101a0:200_1": "“nāhaṃ sayambhū,",
  "atk-s0101a0:200_2": "na mayā idaṃ sacchikata”nti attānaṃ parimocento –",
  "atk-s0101a0:200_3": "‘evaṃ me sutaṃ’,",
  "atk-s0101a0:200_4": "‘mayāpi evaṃ suta’nti idāni vattabbaṃ sakalaṃ suttaṃ nidasseti.",
  "atk-s0101a0:201_0": "Avadhāraṇatthena –",
  "atk-s0101a0:201_1": "“etadaggaṃ,",
  "atk-s0101a0:201_2": "bhikkhave,",
  "atk-s0101a0:201_3": "mama sāvakānaṃ bhikkhūnaṃ bahussutānaṃ yadidaṃ ānando,",
  "atk-s0101a0:201_4": "gatimantānaṃ,",
  "atk-s0101a0:201_5": "satimantānaṃ,",
  "atk-s0101a0:201_6": "dhitimantānaṃ,",
  "atk-s0101a0:201_7": "upaṭṭhākānaṃ yadidaṃ ānando”ti.",
  "atk-s0101a0:201_8": "Evaṃ bhagavatā –",
  "atk-s0101a0:201_9": "“āyasmā ānando atthakusalo,",
  "atk-s0101a0:201_10": "dhammakusalo,",
  "atk-s0101a0:201_11": "byañjanakusalo,",
  "atk-s0101a0:201_12": "niruttikusalo,",
  "atk-s0101a0:201_13": "pubbāparakusalo”ti.",
  "atk-s0101a0:201_14": "Evaṃ dhammasenāpatinā ca pasatthabhāvānurūpaṃ attano dhāraṇabalaṃ dassento sattānaṃ sotukāmataṃ janeti –",
  "atk-s0101a0:201_15": "‘evaṃ me sutaṃ’,",
  "atk-s0101a0:201_16": "tañca kho atthato vā byañjanato vā anūnamanadhikaṃ,",
  "atk-s0101a0:201_17": "evameva na aññathā daṭṭhabba”nti.",
  "atk-s0101a0:202_0": "Me-",
  "atk-s0101a0:202_1": "saddo tīsu atthesu dissati.",
  "atk-s0101a0:202_2": "Tathā hissa –",
  "atk-s0101a0:202_3": "“gāthābhigītaṃ me abhojaneyya”ntiādīsu mayāti attho.",
  "atk-s0101a0:202_4": "“Sādhu me, bhante,",
  "atk-s0101a0:202_5": "bhagavā saṅkhittena dhammaṃ desetū”tiādīsu mayhanti attho.",
  "atk-s0101a0:202_6": "“Dhammadāyādā me,",
  "atk-s0101a0:202_7": "bhikkhave,",
  "atk-s0101a0:202_8": "bhavathā”tiādīsu mamāti attho.",
  "atk-s0101a0:202_9": "Idha pana mayā sutanti ca,",
  "atk-s0101a0:202_10": "mama sutanti ca atthadvaye yujjati.",
  "atk-s0101a0:203_0": "Sutanti ayaṃ suta-",
  "atk-s0101a0:203_1": "saddo saupasaggo ca anupasaggo ca –",
  "atk-s0101a0:203_2": "gamanavissutakilinna-",
  "atk-s0101a0:203_3": "upacitānuyoga-",
  "atk-s0101a0:203_4": "sotaviññeyya-",
  "atk-s0101a0:203_5": "sotadvārānusāra-",
  "atk-s0101a0:203_6": "viññātādianekatthappabhedo,",
  "atk-s0101a0:203_7": "tathā hissa “senāya pasuto”tiādīsu gacchantoti attho.",
  "atk-s0101a0:203_8": "“Sutadhammassa passato”tiādīsu vissutadhammassāti attho.",
  "atk-s0101a0:203_9": "“Avassutā avassutassā”tiādīsu kilinnākilinnassāti attho.",
  "atk-s0101a0:203_10": "“Tumhehi puññaṃ pasutaṃ anappaka”ntiādīsu upacitanti attho.",
  "atk-s0101a0:203_11": "“Ye jhānapasutā dhīrā”tiādīsu jhānānuyuttāti attho.",
  "atk-s0101a0:203_12": "‘Diṭṭhaṃ sutaṃ muta’ntiādīsu sotaviññeyyanti attho.",
  "atk-s0101a0:203_13": "“Sutadharo sutasannicayo”tiādīsu sotadvārānusāraviññātadharoti attho.",
  "atk-s0101a0:203_14": "Idha panassa sotadvārānusārena upadhāritanti vā upadhāraṇanti vāti attho.",
  "atk-s0101a0:203_15": "‘Me’ saddassa hi ‘mayā’ti atthe sati ‘evaṃ mayā sutaṃ’ sotadvārānusārena upadhāritanti yujjati.",
  "atk-s0101a0:203_16": "‘Mamā’ti atthe sati evaṃ mama sutaṃ sotadvārānusārena upadhāraṇanti yujjati.",
  "atk-s0101a0:204_0": "Evametesu tīsu padesu evanti sotaviññāṇādiviññāṇakiccanidassanaṃ.",
  "atk-s0101a0:204_1": "Meti vuttaviññāṇasamaṅgipuggalanidassanaṃ.",
  "atk-s0101a0:204_2": "Sutanti assavanabhāvapaṭikkhepato anūnādhikāviparītaggahaṇanidassanaṃ.",
  "atk-s0101a0:204_3": "Tathā evanti tassā sotadvārānusārena pavattāya viññāṇavīthiyā nānappakārena ārammaṇe pavattibhāvappakāsanaṃ.",
  "atk-s0101a0:204_4": "Meti attappakāsanaṃ.",
  "atk-s0101a0:204_5": "Sutanti dhammappakāsanaṃ.",
  "atk-s0101a0:204_6": "Ayañhettha saṅkhepo –",
  "atk-s0101a0:204_7": "“nānappakārena ārammaṇe pavattāya viññāṇavīthiyā mayā na aññaṃ kataṃ,",
  "atk-s0101a0:204_8": "idaṃ pana kataṃ,",
  "atk-s0101a0:204_9": "ayaṃ dhammo suto”ti.",
  "atk-s0101a0:205_0": "Tathā evanti niddisitabbadhammappakāsanaṃ.",
  "atk-s0101a0:205_1": "Meti puggalappakāsanaṃ.",
  "atk-s0101a0:205_2": "Sutanti puggalakiccappakāsanaṃ.",
  "atk-s0101a0:205_3": "Idaṃ vuttaṃ hoti.",
  "atk-s0101a0:205_4": "“Yaṃ suttaṃ niddisissāmi,",
  "atk-s0101a0:205_5": "taṃ mayā evaṃ suta”nti.",
  "atk-s0101a0:206_0": "Tathā evanti yassa cittasantānassa nānākārappavattiyā nānatthabyañjanaggahaṇaṃ hoti,",
  "atk-s0101a0:206_1": "tassa nānākāraniddeso.",
  "atk-s0101a0:206_2": "Evanti hi ayamākārapaññatti.",
  "atk-s0101a0:206_3": "Meti kattuniddeso.",
  "atk-s0101a0:206_4": "Sutanti visayaniddeso.",
  "atk-s0101a0:206_5": "Ettāvatā nānākārappavattena cittasantānena taṃ samaṅgino kattu visayaggahaṇasanniṭṭhānaṃ kataṃ hoti.",
  "atk-s0101a0:207_0": "Athavā evanti puggalakiccaniddeso.",
  "atk-s0101a0:207_1": "Sutanti viññāṇakiccaniddeso.",
  "atk-s0101a0:207_2": "Meti ubhayakiccayuttapuggalaniddeso.",
  "atk-s0101a0:207_3": "Ayaṃ panettha saṅkhepo,",
  "atk-s0101a0:207_4": "“mayā savanakiccaviññāṇasamaṅginā puggalena viññāṇavasena laddhasavanakiccavohārena suta”nti.",
  "atk-s0101a0:208_0": "Tattha evanti ca meti ca saccikaṭṭhaparamatthavasena avijjamānapaññatti.",
  "atk-s0101a0:208_1": "Kiñhettha taṃ paramatthato atthi,",
  "atk-s0101a0:208_2": "yaṃ evanti vā meti vā niddesaṃ labhetha?",
  "atk-s0101a0:208_3": "Sutanti vijjamānapaññatti.",
  "atk-s0101a0:208_4": "Yañhi taṃ ettha sotena upaladdhaṃ,",
  "atk-s0101a0:208_5": "taṃ paramatthato vijjamānanti.",
  "atk-s0101a0:208_6": "Tathā ‘eva’nti ca, meti ca,",
  "atk-s0101a0:208_7": "taṃ taṃ upādāya vattabbato upādāpaññatti.",
  "atk-s0101a0:208_8": "‘Suta’nti diṭṭhādīni upanidhāya vattabbato upanidhāpaññatti.",
  "atk-s0101a0:208_9": "Ettha ca evanti vacanena asammohaṃ dīpeti.",
  "atk-s0101a0:208_10": "Na hi sammūḷho nānappakārapaṭivedhasamattho hoti.",
  "atk-s0101a0:208_11": "‘Suta’nti vacanena sutassa asammosaṃ dīpeti.",
  "atk-s0101a0:208_12": "Yassa hi sutaṃ sammuṭṭhaṃ hoti,",
  "atk-s0101a0:208_13": "na so kālantarena mayā sutanti paṭijānāti.",
  "atk-s0101a0:208_14": "Iccassa asammohena paññāsiddhi,",
  "atk-s0101a0:208_15": "asammosena pana satisiddhi.",
  "atk-s0101a0:208_16": "Tattha paññāpubbaṅgamāya satiyā byañjanāvadhāraṇasamatthatā,",
  "atk-s0101a0:208_17": "satipubbaṅgamāya paññāya atthapaṭivedhasamatthatā.",
  "atk-s0101a0:208_18": "Tadubhayasamatthatāyogena atthabyañjanasampannassa dhammakosassa anupālanasamatthato dhammabhaṇḍāgārikattasiddhi.",
  "atk-s0101a0:209_0": "Aparo nayo,",
  "atk-s0101a0:209_1": "evanti vacanena yoniso manasikāraṃ dīpeti.",
  "atk-s0101a0:209_2": "Ayoniso manasikaroto hi nānappakārapaṭivedhābhāvato.",
  "atk-s0101a0:209_3": "Sutanti vacanena avikkhepaṃ dīpeti,",
  "atk-s0101a0:209_4": "vikkhittacittassa savanābhāvato.",
  "atk-s0101a0:209_5": "Tathā hi vikkhittacitto puggalo sabbasampattiyā vuccamānopi “na mayā sutaṃ,",
  "atk-s0101a0:209_6": "puna bhaṇathā”ti bhaṇati.",
  "atk-s0101a0:209_7": "Yoniso manasikārena cettha attasammāpaṇidhiṃ pubbe ca katapuññataṃ sādheti,",
  "atk-s0101a0:209_8": "sammā appaṇihitattassa pubbe akatapuññassa vā tadabhāvato.",
  "atk-s0101a0:209_9": "Avikkhepena saddhammassavanaṃ sappurisūpanissayañca sādheti.",
  "atk-s0101a0:209_10": "Na hi vikkhittacitto sotuṃ sakkoti,",
  "atk-s0101a0:209_11": "na ca sappurise anupassayamānassa savanaṃ atthīti.",
  "atk-s0101a0:210_0": "Aparo nayo,",
  "atk-s0101a0:210_1": "yasmā evanti yassa cittasantānassa nānākārappavattiyā nānatthabyañjanaggahaṇaṃ hoti,",
  "atk-s0101a0:210_2": "tassa nānākāraniddesoti vuttaṃ,",
  "atk-s0101a0:210_3": "so ca evaṃ bhaddako ākāro na sammāappaṇihitattano pubbe akatapuññassa vā hoti,",
  "atk-s0101a0:210_4": "tasmā evanti iminā bhaddakenākārena pacchimacakkadvayasampattimattano dīpeti.",
  "atk-s0101a0:210_5": "Sutanti savanayogena purimacakkadvayasampattiṃ.",
  "atk-s0101a0:210_6": "Na hi appatirūpadese vasato sappurisūpanissayavirahitassa vā savanaṃ atthi.",
  "atk-s0101a0:210_7": "Iccassa pacchimacakkadvayasiddhiyā āsayasuddhisiddhā hoti,",
  "atk-s0101a0:210_8": "purimacakkadvayasiddhiyā payogasuddhi,",
  "atk-s0101a0:210_9": "tāya ca āsayasuddhiyā adhigamabyattisiddhi,",
  "atk-s0101a0:210_10": "payogasuddhiyā āgamabyattisiddhi.",
  "atk-s0101a0:210_11": "Iti payogāsayasuddhassa āgamādhigamasampannassa vacanaṃ aruṇuggaṃ viya sūriyassa udayato yoniso manasikāro",
  "atk-s0101a0:210_12": "viya ca kusalakammassa arahati bhagavato vacanassa pubbaṅgamaṃ bhavitunti ṭhāne nidānaṃ ṭhapento –",
  "atk-s0101a0:210_13": "“evaṃ me suta”ntiādimāha.",
  "atk-s0101a0:211_0": "Aparo nayo,",
  "atk-s0101a0:211_1": "‘eva’nti iminā nānappakārapaṭivedhadīpakena vacanena attano atthapaṭibhānapaṭisambhidāsampattisabbhāvaṃ dīpeti.",
  "atk-s0101a0:211_2": "‘Suta’nti iminā sotabbappabhedapaṭivedhadīpakena dhammaniruttipaṭisambhidāsampattisabbhāvaṃ.",
  "atk-s0101a0:211_3": "‘Eva’nti ca idaṃ yoniso manasikāradīpakaṃ vacanaṃ bhāsamāno –",
  "atk-s0101a0:211_4": "“ete mayā dhammā manasānupekkhitā,",
  "atk-s0101a0:211_5": "diṭṭhiyā suppaṭividdhā”ti dīpeti.",
  "atk-s0101a0:211_6": "‘Suta’nti idaṃ savanayogadīpakaṃ vacanaṃ bhāsamāno –",
  "atk-s0101a0:211_7": "“bahū mayā dhammā sutā dhātā vacasā paricitā”ti dīpeti.",
  "atk-s0101a0:211_8": "Tadubhayenāpi atthabyañjanapāripūriṃ dīpento savane ādaraṃ janeti.",
  "atk-s0101a0:211_9": "Atthabyañjanaparipuṇṇañhi dhammaṃ ādarena assuṇanto mahatā hitā paribāhiro hotīti,",
  "atk-s0101a0:211_10": "tasmā ādaraṃ janetvā sakkaccaṃ ayaṃ dhammo sotabboti.",
  "atk-s0101a0:212_0": "“Evaṃ me suta”nti iminā pana sakalena vacanena āyasmā ānando tathāgatappaveditaṃ dhammaṃ attano adahanto asappurisabhūmiṃ atikkamati.",
  "atk-s0101a0:212_1": "Sāvakattaṃ paṭijānanto sappurisabhūmiṃ okkamati.",
  "atk-s0101a0:212_2": "Tathā asaddhammā cittaṃ vuṭṭhāpeti,",
  "atk-s0101a0:212_3": "saddhamme cittaṃ patiṭṭhāpeti.",
  "atk-s0101a0:212_4": "“Kevalaṃ sutamevetaṃ mayā,",
  "atk-s0101a0:212_5": "tasseva bhagavato vacana”nti dīpento attānaṃ parimoceti,",
  "atk-s0101a0:212_6": "satthāraṃ apadisati,",
  "atk-s0101a0:212_7": "jinavacanaṃ appeti,",
  "atk-s0101a0:212_8": "dhammanettiṃ patiṭṭhāpeti.",
  "atk-s0101a0:213_0": "Apica “evaṃ me suta”nti attanā uppāditabhāvaṃ appaṭijānanto purimavacanaṃ vivaranto –",
  "atk-s0101a0:213_1": "“sammukhā paṭiggahitamidaṃ mayā tassa bhagavato catuvesārajjavisāradassa dasabaladharassa āsabhaṭṭhānaṭṭhāyino",
  "atk-s0101a0:213_2": "sīhanādanādino sabbasattuttamassa dhammissarassa dhammarājassa dhammādhipatino dhammadīpassa dhammasaraṇassa",
  "atk-s0101a0:213_3": "saddhammavaracakkavattino sammāsambuddhassa vacanaṃ,",
  "atk-s0101a0:213_4": "na ettha atthe vā dhamme vā pade vā byañjane vā kaṅkhā vā vimati vā kātabbā”ti sabbesaṃ devamanussānaṃ imasmiṃ dhamme assaddhiyaṃ vināseti,",
  "atk-s0101a0:213_5": "saddhāsampadaṃ uppādeti.",
  "atk-s0101a0:213_6": "Tenetaṃ vuccati –",
  "atk-s0101a0:214_0": "“Vināsayati assaddhaṃ, saddhaṃ vaḍḍheti sāsane;",
  "atk-s0101a0:215_0": "Evaṃ me sutamiccevaṃ, vadaṃ gotamasāvako”ti.",
  "atk-s0101a0:216_0": "Ekanti gaṇanaparicchedaniddeso.",
  "atk-s0101a0:216_1": "Samayanti paricchinnaniddeso.",
  "atk-s0101a0:216_2": "Ekaṃ samayanti aniyamitaparidīpanaṃ.",
  "atk-s0101a0:216_3": "Tattha samayasaddo –",
  "atk-s0101a0:217_0": "“Samavāye khaṇe kāle, samūhe hetudiṭṭhisu;",
  "atk-s0101a0:218_0": "Paṭilābhe pahāne ca, paṭivedhe ca dissati”.",
  "atk-s0101a0:219_0": "Tathā hissa –",
  "atk-s0101a0:219_1": "“appevanāma svepi upasaṅkameyyāma kālañca samayañca upādāyā”ti evamādīsu samavāyo attho.",
  "atk-s0101a0:219_2": "“Ekova kho bhikkhave,",
  "atk-s0101a0:219_3": "khaṇo ca samayo ca brahmacariyavāsāyā”tiādīsu khaṇo.",
  "atk-s0101a0:219_4": "“Uṇhasamayo pariḷāhasamayo”tiādīsu kālo.",
  "atk-s0101a0:219_5": "“Mahāsamayo pavanasmi”ntiādīsu samūho.",
  "atk-s0101a0:219_6": "“Samayopi kho te, bhaddāli,",
  "atk-s0101a0:219_7": "appaṭividdho ahosi,",
  "atk-s0101a0:219_8": "bhagavā kho sāvatthiyaṃ viharati,",
  "atk-s0101a0:219_9": "bhagavāpi maṃ jānissati,",
  "atk-s0101a0:219_10": "bhaddāli nāma bhikkhu satthusāsane sikkhāya aparipūrakārī’ti.",
  "atk-s0101a0:219_11": "Ayampi kho,",
  "atk-s0101a0:219_12": "te bhaddāli,",
  "atk-s0101a0:219_13": "samayo appaṭividdho ahosī”tiādīsu hetu.",
  "atk-s0101a0:219_14": "“Tena kho pana samayena uggahamāno paribbājako samaṇamuṇḍikāputto samayappavādake tindukācīre ekasālake mallikāya ārāme paṭivasatī”tiādīsu diṭṭhi.",
  "atk-s0101a0:220_0": "“Diṭṭhe dhamme ca yo attho, yo cattho samparāyiko;",
  "atk-s0101a0:221_0": "Atthābhisamayā dhīro, paṇḍitoti pavuccatī”ti. –",
  "atk-s0101a0:222_0": "Ādīsu paṭilābho.",
  "atk-s0101a0:222_1": "“Sammā mānābhisamayā antamakāsi dukkhassā”tiādīsu pahānaṃ.",
  "atk-s0101a0:222_2": "“Dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho”tiādīsu paṭivedho.",
  "atk-s0101a0:222_3": "Idha panassa kālo attho.",
  "atk-s0101a0:222_4": "Tena saṃvaccharautumāsaḍḍhamāsarattidivapubbaṇhamajjhanhikasāyanhapaṭhamamajjhi-",
  "atk-s0101a0:222_5": "mapacchimayāmamuhuttādīsu kālappabhedabhūtesu samayesu ekaṃ samayanti dīpeti.",
  "atk-s0101a0:223_0": "Tattha kiñcāpi etesu saṃvaccharādīsu samayesu yaṃ yaṃ suttaṃ yasmiṃ yasmiṃ saṃvacchare utumhi māse pakkhe rattibhāge vā divasabhāge vā vuttaṃ,",
  "atk-s0101a0:223_1": "sabbaṃ taṃ therassa suviditaṃ suvavatthāpitaṃ paññāya.",
  "atk-s0101a0:223_2": "Yasmā pana –",
  "atk-s0101a0:223_3": "“evaṃ me sutaṃ” asukasaṃvacchare asukautumhi asukamāse asukapakkhe asukarattibhāge asukadivasabhāge vāti",
  "atk-s0101a0:223_4": "evaṃ vutte na sakkā sukhena dhāretuṃ vā uddisituṃ vā uddisāpetuṃ vā,",
  "atk-s0101a0:223_5": "bahu ca vattabbaṃ hoti,",
  "atk-s0101a0:223_6": "tasmā ekeneva padena tamatthaṃ samodhānetvā “ekaṃ samaya”nti āha.",
  "atk-s0101a0:223_7": "Ye vā ime gabbhokkantisamayo,",
  "atk-s0101a0:223_8": "jātisamayo,",
  "atk-s0101a0:223_9": "saṃvegasamayo,",
  "atk-s0101a0:223_10": "abhinikkhamanasamayo,",
  "atk-s0101a0:223_11": "dukkarakārikasamayo,",
  "atk-s0101a0:223_12": "māravijayasamayo,",
  "atk-s0101a0:223_13": "abhisambodhisamayo diṭṭhadhammasukhavihārasamayo,",
  "atk-s0101a0:223_14": "desanāsamayo,",
  "atk-s0101a0:223_15": "parinibbānasamayoti,",
  "atk-s0101a0:223_16": "evamādayo bhagavato devamanussesu ativiya pakāsā anekakālappabhedā eva samayā.",
  "atk-s0101a0:223_17": "Tesu samayesu desanāsamayasaṅkhātaṃ ekaṃ samayanti dīpeti.",
  "atk-s0101a0:223_18": "Yo cāyaṃ ñāṇakaruṇākiccasamayesu karuṇākiccasamayo,",
  "atk-s0101a0:223_19": "attahitaparahitapaṭipattisamayesu parahitapaṭipattisamayo,",
  "atk-s0101a0:223_20": "sannipatitānaṃ karaṇīyadvayasamayesu dhammikathāsamayo desanāpaṭipattisamayesu desanāsamayo,",
  "atk-s0101a0:223_21": "tesupi samayesu aññataraṃ samayaṃ sandhāya “ekaṃ samaya”nti āha.",
  "atk-s0101a0:224_0": "Kasmā panettha yathā abhidhamme “yasmiṃ samaye kāmāvacara”nti ca,",
  "atk-s0101a0:224_1": "ito aññesu ca suttapadesu –",
  "atk-s0101a0:224_2": "“yasmiṃ samaye,",
  "atk-s0101a0:224_3": "bhikkhave,",
  "atk-s0101a0:224_4": "bhikkhu vivicceva kāmehī”ti ca bhummavacananiddeso kato,",
  "atk-s0101a0:224_5": "vinaye ca –",
  "atk-s0101a0:224_6": "“tena samayena buddho bhagavā”ti karaṇavacanena,",
  "atk-s0101a0:224_7": "tathā akatvā “ekaṃ samaya”nti upayogavacananiddeso katoti?",
  "atk-s0101a0:224_8": "Tattha tathā idha ca aññathā atthasambhavato.",
  "atk-s0101a0:224_9": "Tattha hi abhidhamme ito aññesu suttapadesu ca adhikaraṇattho bhāvena bhāvalakkhaṇattho ca sambhavati.",
  "atk-s0101a0:224_10": "Adhikaraṇañhi kālattho,",
  "atk-s0101a0:224_11": "samūhattho ca samayo,",
  "atk-s0101a0:224_12": "tattha tattha vuttānaṃ phassādidhammānaṃ khaṇasamavāyahetusaṅkhātassa ca samayassa bhāvena tesaṃ bhāvo lakkhīyati,",
  "atk-s0101a0:224_13": "tasmā tadatthajotanatthaṃ tattha bhummavacananiddeso kato.",
  "atk-s0101a0:225_0": "Vinaye ca hetuattho karaṇattho ca sambhavati.",
  "atk-s0101a0:225_1": "Yo hi so sikkhāpadapaññattisamayo sāriputtādīhipi dubbiññeyyo,",
  "atk-s0101a0:225_2": "tena samayena hetubhūtena karaṇabhūtena ca sikkhāpadāni paññāpayanto sikkhāpadapaññattihetuñca apekkhamāno bhagavā tattha tattha vihāsi,",
  "atk-s0101a0:225_3": "tasmā tadatthajotanatthaṃ tattha karaṇavacanena niddeso kato.",
  "atk-s0101a0:226_0": "Idha pana aññasmiñca evaṃ jātike accantasaṃyogattho sambhavati.",
  "atk-s0101a0:226_1": "Yañhi samayaṃ bhagavā imaṃ aññaṃ vā suttantaṃ desesi,",
  "atk-s0101a0:226_2": "accantameva taṃ samayaṃ karuṇāvihārena vihāsi,",
  "atk-s0101a0:226_3": "tasmā tadatthajotanatthaṃ idha upayogavacananiddeso katoti.",
  "atk-s0101a0:227_0": "Tenetaṃ vuccati –",
  "atk-s0101a0:228_0": "“Taṃ taṃ atthamapekkhitvā, bhummena karaṇena ca;",
  "atk-s0101a0:229_0": "Aññatra samayo vutto, upayogena so idhā”ti.",
  "atk-s0101a0:230_0": "Porāṇā pana vaṇṇayanti –",
  "atk-s0101a0:230_1": "“tasmiṃ samaye”ti vā,",
  "atk-s0101a0:230_2": "“tena samayenā”ti vā,",
  "atk-s0101a0:230_3": "“ekaṃ samaya”nti vā,",
  "atk-s0101a0:230_4": "abhilāpamattabhedo esa,",
  "atk-s0101a0:230_5": "sabbattha bhummamevatthoti.",
  "atk-s0101a0:230_6": "Tasmā “ekaṃ samaya”nti vuttepi “ekasmiṃ samaye”ti attho veditabbo.",
  "atk-s0101a0:231_0": "Bhagavāti garu.",
  "atk-s0101a0:231_1": "Garuñhi loke bhagavāti vadanti.",
  "atk-s0101a0:231_2": "Ayañca sabbaguṇavisiṭṭhatāya sabbasattānaṃ garu,",
  "atk-s0101a0:231_3": "tasmā bhagavāti veditabbo.",
  "atk-s0101a0:231_4": "Porāṇehipi vuttaṃ –",
  "atk-s0101a0:232_0": "“Bhagavāti vacanaṃ seṭṭhaṃ, bhagavāti vacanamuttamaṃ;",
  "atk-s0101a0:233_0": "Garu gāravayutto so, bhagavā tena vuccatī”ti.",
  "atk-s0101a0:234_0": "Api ca –",
  "atk-s0101a0:235_0": "“Bhāgyavā bhaggavā yutto, bhagehi ca vibhattavā;",
  "atk-s0101a0:236_0": "Bhattavā vantagamano, bhavesu bhagavā tato”ti.",
  "atk-s0101a0:237_0": "Imissā gāthāya vasenassa padassa vitthāraattho veditabbo.",
  "atk-s0101a0:237_1": "So ca visuddhimagge buddhānussatiniddese vuttoyeva.",
  "atk-s0101a0:238_0": "Ettāvatā cettha evaṃ me sutanti vacanena yathāsutaṃ dhammaṃ dassento bhagavato dhammakāyaṃ paccakkhaṃ karoti.",
  "atk-s0101a0:238_1": "Tena “nayidaṃ atikkantasatthukaṃ pāvacanaṃ,",
  "atk-s0101a0:238_2": "ayaṃ vo satthā”ti satthu adassanena ukkaṇṭhitaṃ janaṃ samassāseti.",
  "atk-s0101a0:239_0": "Ekaṃ samayaṃ bhagavāti vacanena tasmiṃ samaye bhagavato avijjamānabhāvaṃ dassento rūpakāyaparinibbānaṃ sādheti.",
  "atk-s0101a0:239_1": "Tena “evaṃvidhassa nāma ariyadhammassa desako dasabaladharo vajirasaṅghāta samānakāyo sopi bhagavā parinibbuto,",
  "atk-s0101a0:239_2": "kena aññena jīvite āsā janetabbā”ti jīvitamadamattaṃ janaṃ saṃvejeti,",
  "atk-s0101a0:239_3": "saddhamme cassa ussāhaṃ janeti.",
  "atk-s0101a0:240_0": "Evanti ca bhaṇanto desanāsampattiṃ niddisati.",
  "atk-s0101a0:240_1": "Me sutanti sāvakasampattiṃ.",
  "atk-s0101a0:240_2": "Ekaṃ samayanti kālasampattiṃ.",
  "atk-s0101a0:240_3": "Bhagavāti desakasampattiṃ.",
  "atk-s0101a0:241_0": "Antarā ca rājagahaṃ antarā ca nāḷandanti antarā-",
  "atk-s0101a0:241_1": "saddo kāraṇakhaṇacittavemajjhavivarādīsu dissati.",
  "atk-s0101a0:241_2": "“Tadantaraṃ ko jāneyya aññatra tathāgatā”ti ca,",
  "atk-s0101a0:241_3": "“janā saṅgamma mantenti mañca tañca kimantara”nti ca ādīsu hi kāraṇe antarā- saddo.",
  "atk-s0101a0:241_4": "“Addasa maṃ, bhante,",
  "atk-s0101a0:241_5": "aññatarā itthī vijjantarikāya bhājanaṃ dhovantī”tiādīsu khaṇe.",
  "atk-s0101a0:241_6": "“Yassantarato na santi kopā”tiādīsu citte.",
  "atk-s0101a0:241_7": "“Antarā vosānamāpādī”tiādīsu vemajjhe.",
  "atk-s0101a0:241_8": "“Api cāyaṃ,",
  "atk-s0101a0:241_9": "bhikkhave,",
  "atk-s0101a0:241_10": "tapodā dvinnaṃ mahānirayānaṃ antarikāya āgacchatī”tiādīsu vivare.",
  "atk-s0101a0:241_11": "Svāyamidha vivare vattati,",
  "atk-s0101a0:241_12": "tasmā rājagahassa ca nāḷandāya ca vivareti evametthattho veditabbo. Antarā-",
  "atk-s0101a0:241_13": "saddena pana yuttattā upayogavacanaṃ kataṃ.",
  "atk-s0101a0:241_14": "Īdisesu ca ṭhānesu akkharacintakā “antarā gāmañca nadiñca yātī”ti evaṃ ekameva antarāsaddaṃ payujjanti,",
  "atk-s0101a0:241_15": "so dutiyapadenapi yojetabbo hoti,",
  "atk-s0101a0:241_16": "ayojiyamāne upayogavacanaṃ na pāpuṇāti.",
  "atk-s0101a0:241_17": "Idha pana yojetvāyeva vuttoti.",
  "atk-s0101a0:242_0": "Addhānamaggappaṭipanno hotīti addhānasaṅkhātaṃ maggaṃ paṭipanno hoti,",
  "atk-s0101a0:242_1": "“dīghamagga”nti attho.",
  "atk-s0101a0:242_2": "Addhānagamanasamayassa hi vibhaṅge “aḍḍhayojanaṃ gacchissāmīti bhuñjitabba”ntiādivacanato aḍḍhayojanampi addhānamaggo hoti.",
  "atk-s0101a0:242_3": "Rājagahato pana nāḷandā yojanameva.",
  "atk-s0101a0:243_0": "Mahatā bhikkhusaṅghena saddhinti ‘mahatā’ti guṇamahattenapi mahatā,",
  "atk-s0101a0:243_1": "saṅkhyāmahattenapi mahatā.",
  "atk-s0101a0:243_2": "So hi bhikkhusaṅgho guṇehipi mahā ahosi,",
  "atk-s0101a0:243_3": "appicchatādiguṇasamannāgatattā.",
  "atk-s0101a0:243_4": "Saṅkhyāyapi mahā,",
  "atk-s0101a0:243_5": "pañcasatasaṅkhyattā.",
  "atk-s0101a0:243_6": "Bhikkhūnaṃ saṅgho ‘bhikkhusaṅgho’,",
  "atk-s0101a0:243_7": "tena bhikkhusaṅghena.",
  "atk-s0101a0:243_8": "Diṭṭhisīlasāmaññasaṅghātasaṅkhātena samaṇagaṇenāti attho.",
  "atk-s0101a0:243_9": "Saddhinti ekato.",
  "atk-s0101a0:244_0": "Pañcamattehi bhikkhusatehīti pañcamattā etesanti pañcamattāni.",
  "atk-s0101a0:244_1": "Mattāti pamāṇaṃ vuccati,",
  "atk-s0101a0:244_2": "tasmā yathā “bhojane mattaññū”ti vutte “bhojane mattaṃ jānāti,",
  "atk-s0101a0:244_3": "pamāṇaṃ jānātī”ti attho hoti,",
  "atk-s0101a0:244_4": "evamidhāpi –",
  "atk-s0101a0:244_5": "“tesaṃ bhikkhusatānaṃ pañcamattā pañcapamāṇa”nti evamattho daṭṭhabbo.",
  "atk-s0101a0:244_6": "Bhikkhūnaṃ satāni bhikkhusatāni,",
  "atk-s0101a0:244_7": "tehi pañcamattehi bhikkhusatehi.",
  "atk-s0101a0:245_0": "Suppiyopi kho paribbājakoti suppiyoti tassa nāmaṃ. Pi-",
  "atk-s0101a0:245_1": "kāro maggappaṭipannasabhāgatāya puggalasampiṇḍanattho. Kho-",
  "atk-s0101a0:245_2": "kāro padasandhikaro,",
  "atk-s0101a0:245_3": "byañjanasiliṭṭhatāvasena vutto.",
  "atk-s0101a0:245_4": "Paribbājakoti sañjayassa antevāsī channaparibbājako.",
  "atk-s0101a0:245_5": "Idaṃ vuttaṃ hoti –",
  "atk-s0101a0:245_6": "“yadā bhagavā taṃ addhānamaggaṃ paṭipanno,",
  "atk-s0101a0:245_7": "tadā suppiyopi paribbājako paṭipanno ahosī”ti.",
  "atk-s0101a0:245_8": "Atītakālattho hettha hoti- saddo.",
  "atk-s0101a0:246_0": "Saddhiṃ antevāsinā brahmadattena māṇavenāti –",
  "atk-s0101a0:246_1": "ettha ante vasatīti antevāsī.",
  "atk-s0101a0:246_2": "Samīpacāro santikāvacaro sissoti attho.",
  "atk-s0101a0:246_3": "Brahmadattoti tassa nāmaṃ.",
  "atk-s0101a0:246_4": "Māṇavoti sattopi coropi taruṇopi vuccati.",
  "atk-s0101a0:247_0": "“Coditā devadūtehi, ye pamajjanti māṇavā;",
  "atk-s0101a0:248_0": "Te dīgharattaṃ socanti, hīnakāyūpagā narā”ti. –",
  "atk-s0101a0:249_0": "Ādīsu hi satto māṇavoti vutto.",
  "atk-s0101a0:249_1": "“Māṇavehipi samāgacchanti katakammehipi akatakammehipī”tiādīsu coro.",
  "atk-s0101a0:249_2": "“Ambaṭṭho māṇavo,",
  "atk-s0101a0:249_3": "aṅgako māṇavo”tiādīsu taruṇo ‘māṇavo’ti vutto.",
  "atk-s0101a0:249_4": "Idhāpi ayamevattho.",
  "atk-s0101a0:249_5": "Idañhi vuttaṃ hoti –",
  "atk-s0101a0:249_6": "brahmadattena nāma taruṇantevāsinā saddhinti.",
  "atk-s0101a0:250_0": "Tatrāti tasmiṃ addhānamagge,",
  "atk-s0101a0:250_1": "tesu vā dvīsu janesu.",
  "atk-s0101a0:250_2": "Sudanti nipātamattaṃ.",
  "atk-s0101a0:250_3": "Anekapariyāyenāti pariyāya-",
  "atk-s0101a0:250_4": "saddo tāva vāradesanākāraṇesu vattati.",
  "atk-s0101a0:250_5": "“Kassa nu kho, ānanda,",
  "atk-s0101a0:250_6": "ajja pariyāyo bhikkhuniyo ovaditu”ntiādīsu hi vāre pariyāyasaddo vattati.",
  "atk-s0101a0:250_7": "“Madhupiṇḍikapariyāyotveva naṃ dhārehī”tiādīsu desanāyaṃ.",
  "atk-s0101a0:250_8": "“Imināpi kho,",
  "atk-s0101a0:250_9": "te rājañña,",
  "atk-s0101a0:250_10": "pariyāyena evaṃ hotū”tiādīsu kāraṇe.",
  "atk-s0101a0:250_11": "Svāyamidhāpi kāraṇe vattati,",
  "atk-s0101a0:250_12": "tasmā ayamettha attho –",
  "atk-s0101a0:250_13": "“anekavidhena kāraṇenā”ti,",
  "atk-s0101a0:250_14": "“bahūhi kāraṇehī”ti vuttaṃ hoti.",
  "atk-s0101a0:251_0": "Buddhassa avaṇṇaṃ bhāsatīti avaṇṇavirahitassa aparimāṇavaṇṇasamannāgatassāpi buddhassa bhagavato –",
  "atk-s0101a0:251_1": "“yaṃ loke jātivuḍḍhesu kattabbaṃ abhivādanādisāmīcikammaṃ ‘sāmaggiraso’ti vuccati,",
  "atk-s0101a0:251_2": "taṃ samaṇassa gotamassa natthi tasmā arasarūpo samaṇo gotamo, nibbhogo,",
  "atk-s0101a0:251_3": "akiriyavādo,",
  "atk-s0101a0:251_4": "ucchedavādo, jegucchī, venayiko, tapassī,",
  "atk-s0101a0:251_5": "apagabbho.",
  "atk-s0101a0:251_6": "Natthi samaṇassa gotamassa uttarimanussadhammo alamariyañāṇadassanaviseso.",
  "atk-s0101a0:251_7": "Takkapariyāhataṃ samaṇo gotamo dhammaṃ deseti,",
  "atk-s0101a0:251_8": "vīmaṃsānucaritaṃ,",
  "atk-s0101a0:251_9": "sayaṃpaṭibhānaṃ.",
  "atk-s0101a0:251_10": "Samaṇo gotamo na sabbaññū,",
  "atk-s0101a0:251_11": "na lokavidū,",
  "atk-s0101a0:251_12": "na anuttaro,",
  "atk-s0101a0:251_13": "na aggapuggalo”ti.",
  "atk-s0101a0:251_14": "Evaṃ taṃ taṃ akāraṇameva kāraṇanti vatvā tathā tathā avaṇṇaṃ dosaṃ nindaṃ bhāsati.",
  "atk-s0101a0:252_0": "Yathā ca buddhassa,",
  "atk-s0101a0:252_1": "evaṃ dhammassāpi taṃ taṃ akāraṇameva kāraṇato vatvā –",
  "atk-s0101a0:252_2": "“samaṇassa gotamassa dhammo durakkhāto,",
  "atk-s0101a0:252_3": "duppaṭivedito,",
  "atk-s0101a0:252_4": "aniyyāniko,",
  "atk-s0101a0:252_5": "anupasamasaṃvattaniko”ti tathā tathā avaṇṇaṃ bhāsati.",
  "atk-s0101a0:253_0": "Yathā ca dhammassa,",
  "atk-s0101a0:253_1": "evaṃ saṅghassāpi yaṃ vā taṃ vā akāraṇameva kāraṇato vatvā –",
  "atk-s0101a0:253_2": "“micchāpaṭipanno samaṇassa gotamassa sāvakasaṅgho,",
  "atk-s0101a0:253_3": "kuṭilapaṭipanno,",
  "atk-s0101a0:253_4": "paccanīkapaṭipadaṃ ananulomapaṭipadaṃ adhammānulomapaṭipadaṃ paṭipanno”ti tathā tathā avaṇṇaṃ bhāsati.",
  "atk-s0101a0:254_0": "Antevāsī panassa –",
  "atk-s0101a0:254_1": "“amhākaṃ ācariyo aparāmasitabbaṃ parāmasati,",
  "atk-s0101a0:254_2": "anakkamitabbaṃ akkamati,",
  "atk-s0101a0:254_3": "svāyaṃ aggiṃ gilanto viya,",
  "atk-s0101a0:254_4": "hatthena asidhāraṃ parāmasanto viya,",
  "atk-s0101a0:254_5": "muṭṭhinā sineruṃ padāletukāmo viya,",
  "atk-s0101a0:254_6": "kakacadantapantiyaṃ kīḷamāno viya,",
  "atk-s0101a0:254_7": "pabhinnamadaṃ caṇḍahatthiṃ hatthena gaṇhanto viya ca vaṇṇārahasseva ratanattayassa avaṇṇaṃ bhāsamāno anayabyasanaṃ pāpuṇissati.",
  "atk-s0101a0:254_8": "Ācariye kho pana gūthaṃ vā aggiṃ vā kaṇṭakaṃ vā kaṇhasappaṃ vā akkamante,",
  "atk-s0101a0:254_9": "sūlaṃ vā abhirūhante,",
  "atk-s0101a0:254_10": "halāhalaṃ vā visaṃ khādante,",
  "atk-s0101a0:254_11": "khārodakaṃ vā pakkhalante,",
  "atk-s0101a0:254_12": "narakapapātaṃ vā papatante,",
  "atk-s0101a0:254_13": "na antevāsinā taṃ sabbamanukātabbaṃ hoti.",
  "atk-s0101a0:254_14": "Kammassakā hi sattā attano kammānurūpameva gatiṃ gacchanti.",
  "atk-s0101a0:254_15": "Neva pitā puttassa kammena gacchati,",
  "atk-s0101a0:254_16": "na putto pitu kammena,",
  "atk-s0101a0:254_17": "na mātā puttassa,",
  "atk-s0101a0:254_18": "na putto mātuyā,",
  "atk-s0101a0:254_19": "na bhātā bhaginiyā,",
  "atk-s0101a0:254_20": "na bhaginī bhātu,",
  "atk-s0101a0:254_21": "na ācariyo antevāsino,",
  "atk-s0101a0:254_22": "na antevāsī ācariyassa kammena gacchati.",
  "atk-s0101a0:254_23": "Mayhañca ācariyo tiṇṇaṃ ratanānaṃ avaṇṇaṃ bhāsati,",
  "atk-s0101a0:254_24": "mahāsāvajjo kho panāriyūpavādoti.",
  "atk-s0101a0:254_25": "Evaṃ yoniso ummujjitvā ācariyavādaṃ maddamāno sammākāraṇameva kāraṇato apadisanto anekapariyāyena tiṇṇaṃ ratanānaṃ vaṇṇaṃ bhāsitumāraddho,",
  "atk-s0101a0:254_26": "yathā taṃ paṇḍitajātiko kulaputto”.",
  "atk-s0101a0:254_27": "Tena vuttaṃ –",
  "atk-s0101a0:254_28": "“suppiyassa pana paribbājakassa antevāsī brahmadatto māṇavo anekapariyāyena buddhassa vaṇṇaṃ bhāsati,",
  "atk-s0101a0:254_29": "dhammassa vaṇṇaṃ bhāsati,",
  "atk-s0101a0:254_30": "saṅghassa vaṇṇaṃ bhāsatī”ti.",
  "atk-s0101a0:255_0": "Tattha vaṇṇanti vaṇṇa-",
  "atk-s0101a0:255_1": "saddo saṇṭhāna- jāti-",
  "atk-s0101a0:255_2": "rūpāyatana- kāraṇa- pamāṇa- guṇa-",
  "atk-s0101a0:255_3": "pasaṃsādīsu dissati.",
  "atk-s0101a0:255_4": "Tattha “mahantaṃ sapparājavaṇṇaṃ abhinimminitvā”tiādīsu saṇṭhānaṃ vuccati.",
  "atk-s0101a0:255_5": "“Brāhmaṇova seṭṭho vaṇṇo,",
  "atk-s0101a0:255_6": "hīno añño vaṇṇo”tiādīsu jāti.",
  "atk-s0101a0:255_7": "“Paramāya vaṇṇapokkharatāya samannāgato”tiādīsu rūpāyatanaṃ.",
  "atk-s0101a0:256_0": "“Na harāmi na bhañjāmi, ārā siṅghāmi vārijaṃ;",
  "atk-s0101a0:257_0": "Atha kena nu vaṇṇena, gandhatthenoti vuccatī”ti. –",
  "atk-s0101a0:258_0": "Ādīsu kāraṇaṃ.",
  "atk-s0101a0:258_1": "“Tayo pattassa vaṇṇā”tiādīsu pamāṇaṃ.",
  "atk-s0101a0:258_2": "“Kadā saññūḷhā pana,",
  "atk-s0101a0:258_3": "te gahapati,",
  "atk-s0101a0:258_4": "ime samaṇassa gotamassa vaṇṇā”tiādīsu guṇo.",
  "atk-s0101a0:258_5": "“Vaṇṇārahassa vaṇṇaṃ bhāsatī”tiādīsu pasaṃsā.",
  "atk-s0101a0:258_6": "Idha guṇopi pasaṃsāpi.",
  "atk-s0101a0:258_7": "Ayaṃ kira taṃ taṃ bhūtameva kāraṇaṃ apadisanto anekapariyāyena ratanattayassa guṇūpasañhitaṃ pasaṃsaṃ abhāsi. Tattha –",
  "atk-s0101a0:258_8": "“itipi so bhagavā arahaṃ sammāsambuddho”tiādinā nayena,",
  "atk-s0101a0:258_9": "“ye bhikkhave,",
  "atk-s0101a0:258_10": "buddhe pasannā agge te pasannā”tiādinā “ekapuggalo,",
  "atk-s0101a0:258_11": "bhikkhave,",
  "atk-s0101a0:258_12": "loke uppajjamāno uppajjati…pe…",
  "atk-s0101a0:258_13": "asamo asamasamo”tiādinā ca nayena buddhassa vaṇṇo veditabbo.",
  "atk-s0101a0:258_14": "“Svākkhāto bhagavatā dhammo”ti ca “ālayasamugghāto vaṭṭupacchedo”ti ca,",
  "atk-s0101a0:258_15": "“ye bhikkhave,",
  "atk-s0101a0:258_16": "ariye aṭṭhaṅgike magge pasannā,",
  "atk-s0101a0:258_17": "agge te pasannā”ti ca evamādīhi nayehi dhammassa vaṇṇo veditabbo.",
  "atk-s0101a0:258_18": "“Suppaṭipanno bhagavato sāvakasaṅgho”ti ca, “ye,",
  "atk-s0101a0:258_19": "bhikkhave,",
  "atk-s0101a0:258_20": "saṅghe pasannā,",
  "atk-s0101a0:258_21": "agge te pasannā”ti ca evamādīhi pana nayehi saṅghassa vaṇṇo veditabbo.",
  "atk-s0101a0:258_22": "Pahontena pana dhammakathikena pañcanikāye navaṅgaṃ satthusāsanaṃ caturāsītidhammakkhandhasahassāni ogāhitvā buddhādīnaṃ vaṇṇo pakāsetabbo.",
  "atk-s0101a0:258_23": "Imasmiñhi ṭhāne buddhādīnaṃ guṇe pakāsento atitthena pakkhando dhammakathikoti na sakkā vattuṃ.",
  "atk-s0101a0:258_24": "Īdisesu hi ṭhānesu dhammakathikassa thāmo veditabbo.",
  "atk-s0101a0:258_25": "Brahmadatto pana māṇavo anussavādimattasambandhitena attano thāmena ratanattayassa vaṇṇaṃ bhāsati.",
  "atk-s0101a0:259_0": "Itiha te ubho ācariyantevāsīti evaṃ te dve ācariyantevāsikā.",
  "atk-s0101a0:259_1": "Aññamaññassāti añño aññassa.",
  "atk-s0101a0:259_2": "Ujuvipaccanīkavādāti īsakampi apariharitvā ujumeva vividhapaccanīkavādā,",
  "atk-s0101a0:259_3": "anekavāraṃ viruddhavādā eva hutvāti attho.",
  "atk-s0101a0:259_4": "Ācariyena hi ratanattayassa avaṇṇe bhāsite antevāsī vaṇṇaṃ bhāsati,",
  "atk-s0101a0:259_5": "puna itaro avaṇṇaṃ,",
  "atk-s0101a0:259_6": "itaro vaṇṇanti evaṃ ācariyo sāraphalake visarukkhaāṇiṃ ākoṭayamāno viya punappunaṃ ratanattayassa avaṇṇaṃ bhāsati.",
  "atk-s0101a0:259_7": "Antevāsī pana suvaṇṇarajatamaṇimayāya āṇiyā taṃ āṇiṃ paṭibāhayamāno viya punappunaṃ ratanattayassa vaṇṇaṃ bhāsati.",
  "atk-s0101a0:259_8": "Tena vuttaṃ –",
  "atk-s0101a0:259_9": "“ujuvipaccanīkavādā”ti.",
  "atk-s0101a0:260_0": "Bhagavantaṃ piṭṭhito piṭṭhito anubandhā honti bhikkhusaṅghañcāti bhagavantañca bhikkhusaṅghañca pacchato",
  "atk-s0101a0:260_1": "pacchato dassanaṃ avijahantā iriyāpathānubandhanena anubandhā honti,",
  "atk-s0101a0:260_2": "sīsānulokino hutvā anugatā hontīti attho.",
  "atk-s0101a0:261_0": "Kasmā pana bhagavā taṃ addhānaṃ paṭipanno?",
  "atk-s0101a0:261_1": "Kasmā ca suppiyo anubandho?",
  "atk-s0101a0:261_2": "Kasmā ca so ratanattayassa avaṇṇaṃ bhāsatīti?",
  "atk-s0101a0:261_3": "Bhagavā tāva tasmiṃ kāle rājagahaparivattakesu aṭṭhārasasu mahāvihāresu aññatarasmiṃ vasitvā pātova sarīrappaṭijagganaṃ",
  "atk-s0101a0:261_4": "katvā bhikkhācāravelāyaṃ bhikkhusaṅghaparivuto rājagahe piṇḍāya carati.",
  "atk-s0101a0:261_5": "So taṃ divasaṃ bhikkhusaṅghassa sulabhapiṇḍapātaṃ katvā pacchābhattaṃ piṇḍapātapaṭikkanto bhikkhusaṅghaṃ pattacīvaraṃ gāhāpetvā –",
  "atk-s0101a0:261_6": "“nāḷandaṃ gamissāmī”ti,",
  "atk-s0101a0:261_7": "rājagahato nikkhamitvā taṃ addhānaṃ paṭipanno.",
  "atk-s0101a0:261_8": "Suppiyopi kho tasmiṃ kāle rājagahaparivattake aññatarasmiṃ paribbājakārāme vasitvā paribbājakaparivuto rājagahe bhikkhāya carati.",
  "atk-s0101a0:261_9": "Sopi taṃ divasaṃ paribbājakaparisāya sulabhabhikkhaṃ katvā bhuttapātarāso paribbājake paribbājakaparikkhāraṃ gāhāpetvā –",
  "atk-s0101a0:261_10": "nāḷandaṃ gamissāmicceva bhagavato taṃ maggaṃ paṭipannabhāvaṃ ajānantova anubandho.",
  "atk-s0101a0:261_11": "Sace pana jāneyya nānubandheyya.",
  "atk-s0101a0:261_12": "So ajānitvāva gacchanto gīvaṃ ukkhipitvā olokayamāno bhagavantaṃ addasa buddhasiriyā sobhamānaṃ rattakambalaparikkhittamiva jaṅgamakanakagirisikharaṃ.",
  "atk-s0101a0:262_0": "Tasmiṃ kira samaye dasabalassa sarīrato nikkhamitvā chabbaṇṇarasmiyo samantā asītihatthappamāṇe padese",
  "atk-s0101a0:262_1": "ādhāvanti vidhāvanti ratanāveḷaratanadāmaratanacuṇṇavippakiṇṇaṃ viya,",
  "atk-s0101a0:262_2": "pasāritaratanacittakañcanapaṭamiva,",
  "atk-s0101a0:262_3": "rattasuvaṇṇarasanisiñcamānamiva,",
  "atk-s0101a0:262_4": "ukkāsatanipātasamākulamiva,",
  "atk-s0101a0:262_5": "nirantaravippakiṇṇakaṇikārapupphamiva vāyuvegakkhittacīnapiṭṭhacuṇṇamiva,",
  "atk-s0101a0:262_6": "indadhanuvijjulatātārāgaṇappabhāvisaravipphuritaviccharitamiva ca taṃ vanantaraṃ hoti.",
  "atk-s0101a0:263_0": "Asīti anubyañjanānurañjitañca pana bhagavato sarīraṃ vikasitakamaluppalamiva,",
  "atk-s0101a0:263_1": "saraṃ sabbapāliphullamiva pāricchattakaṃ,",
  "atk-s0101a0:263_2": "tārāmarīcivikasitamiva,",
  "atk-s0101a0:263_3": "gaganatalaṃ siriyā avahasantamiva,",
  "atk-s0101a0:263_4": "byāmappabhāparikkhepavilāsinī cassa dvattiṃsavaralakkhaṇamālā ganthetvā ṭhapitadvattiṃsacandamālāya dvattiṃsasūriyamālāya",
  "atk-s0101a0:263_5": "paṭipāṭiyā ṭhapitadvattiṃsacakkavattidvattiṃsasakkadevarājadvattiṃsamahābrahmānaṃ siriṃ siriyā abhibhavantimiva.",
  "atk-s0101a0:263_6": "Tañca pana bhagavantaṃ parivāretvā ṭhitā bhikkhū sabbeva appicchā santuṭṭhā pavivittā asaṃsaṭṭhā codakā",
  "atk-s0101a0:263_7": "pāpagarahino vattāro vacanakkhamā sīlasampannā samādhipaññāvimuttivimuttiññāṇadassanasampannā.",
  "atk-s0101a0:263_8": "Tesaṃ majjhe bhagavā rattakambalapākāraparikkhitto viya kañcanathambho,",
  "atk-s0101a0:263_9": "rattapadumasaṇḍamajjhagatā viya suvaṇṇanāvā,",
  "atk-s0101a0:263_10": "pavāḷavedikāparikkhitto viya aggikkhandho,",
  "atk-s0101a0:263_11": "tārāgaṇaparivārito viya puṇṇacando migapakkhīnampi cakkhūni pīṇayati,",
  "atk-s0101a0:263_12": "pageva devamanussānaṃ.",
  "atk-s0101a0:263_13": "Tasmiñca pana divase yebhuyyena asītimahātherā meghavaṇṇaṃ paṃsukūlaṃ ekaṃsaṃ karitvā kattaradaṇḍaṃ ādāya",
  "atk-s0101a0:263_14": "suvammavammitā viya gandhahatthino vigatadosā vantadosā bhinnakilesā vijaṭitajaṭā chinnabandhanā bhagavantaṃ",
  "atk-s0101a0:263_15": "parivārayiṃsu.",
  "atk-s0101a0:263_16": "So sayaṃ vītarāgo vītarāgehi,",
  "atk-s0101a0:263_17": "sayaṃ vītadoso vītadosehi,",
  "atk-s0101a0:263_18": "sayaṃ vītamoho vītamohehi,",
  "atk-s0101a0:263_19": "sayaṃ vītataṇho vītataṇhehi,",
  "atk-s0101a0:263_20": "sayaṃ nikkileso nikkilesehi,",
  "atk-s0101a0:263_21": "sayaṃ buddho anubuddhehi parivārito;",
  "atk-s0101a0:263_22": "pattaparivāritaṃ viya kesaraṃ,",
  "atk-s0101a0:263_23": "kesaraparivāritā viya kaṇṇikā,",
  "atk-s0101a0:263_24": "aṭṭhanāgasahassaparivārito viya chaddanto nāgarājā,",
  "atk-s0101a0:263_25": "navutihaṃsasahassaparivārito viya dhataraṭṭho haṃsarājā,",
  "atk-s0101a0:263_26": "senaṅgaparivārito viya cakkavattirājā,",
  "atk-s0101a0:263_27": "devagaṇaparivārito viya sakko devarājā,",
  "atk-s0101a0:263_28": "brahmagaṇaparivārito viya hārito mahābrahmā,",
  "atk-s0101a0:263_29": "aparimitakālasañcitapuññabalanibbattāya acinteyyāya anopamāya buddhalīlāya cando viya gaganatalaṃ taṃ maggaṃ paṭipanno hoti.",
  "atk-s0101a0:264_0": "Athevaṃ bhagavantaṃ anopamāya buddhalīlāya gacchantaṃ bhikkhū ca okkhittacakkhū santindriye santamānase",
  "atk-s0101a0:264_1": "uparinabhe ṭhitaṃ puṇṇacandaṃ viya bhagavantaṃyeva namassamāne disvāva paribbājako attano parisaṃ avalokesi.",
  "atk-s0101a0:264_2": "Sā hoti kājadaṇḍake olambetvā gahitoluggaviluggapiṭṭhakatidaṇḍamorapiñchamattikāpattapasibbakakuṇḍikādianekaparikkhārabhārabharitā.",
  "atk-s0101a0:264_3": "“Asukassa hatthā sobhaṇā,",
  "atk-s0101a0:264_4": "asukassa pādā”ti evamādiniratthakavacanā mukharā vikiṇṇavācā adassanīyā apāsādikā.",
  "atk-s0101a0:264_5": "Tassa taṃ disvā vippaṭisāro udapādi.",
  "atk-s0101a0:265_0": "Idāni tena bhagavato vaṇṇo vattabbo bhaveyya.",
  "atk-s0101a0:265_1": "Yasmā panesa lābhasakkārahāniyā ceva pakkhahāniyā ca niccampi bhagavantaṃ usūyati.",
  "atk-s0101a0:265_2": "Aññatitthiyānañhi yāva buddho loke nuppajjati,",
  "atk-s0101a0:265_3": "tāvadeva lābhasakkārā nibbattanti,",
  "atk-s0101a0:265_4": "buddhuppādato pana paṭṭhāya parihīnalābhasakkārā honti,",
  "atk-s0101a0:265_5": "sūriyuggamane khajjopanakā viya nissirīkataṃ āpajjanti.",
  "atk-s0101a0:265_6": "Upatissakolitānañca sañjayassa santike pabbajitakāleyeva paribbājakā mahāparisā ahesuṃ,",
  "atk-s0101a0:265_7": "tesu pana pakkantesu sāpi tesaṃ parisā bhinnā.",
  "atk-s0101a0:265_8": "Iti imehi dvīhi kāraṇehi ayaṃ paribbājako yasmā niccampi bhagavantaṃ usūyati,",
  "atk-s0101a0:265_9": "tasmā taṃ usūyavisuggāraṃ uggiranto ratanattayassa avaṇṇameva bhāsatīti veditabbo.",
  "atk-s0101a0:266_0": "2.",
  "atk-s0101a0:266_1": "Atha kho bhagavā ambalaṭṭhikāyaṃ rājāgārake ekarattivāsaṃ upagacchi saddhiṃ bhikkhusaṅghenāti bhagavā",
  "atk-s0101a0:266_2": "tāya buddhalīlāya gacchamāno anupubbena ambalaṭṭhikādvāraṃ pāpuṇitvā sūriyaṃ oloketvā –",
  "atk-s0101a0:266_3": "“akālo dāni gantuṃ,",
  "atk-s0101a0:266_4": "atthasamīpaṃ gato sūriyo”ti ambalaṭṭhikāyaṃ rājāgārake ekarattivāsaṃ upagacchi.",
  "atk-s0101a0:267_0": "Tattha ambalaṭṭhikāti rañño uyyānaṃ.",
  "atk-s0101a0:267_1": "Tassa kira dvārasamīpe taruṇaambarukkho atthi,",
  "atk-s0101a0:267_2": "taṃ “ambalaṭṭhikā”ti vadanti.",
  "atk-s0101a0:267_3": "Tassa avidūre bhavattā uyyānampi ambalaṭṭhikā tveva saṅkhyaṃ gataṃ.",
  "atk-s0101a0:267_4": "Taṃ chāyūdakasampannaṃ pākāraparikkhittaṃ suyojitadvāraṃ mañjusā viya suguttaṃ.",
  "atk-s0101a0:267_5": "Tattha rañño kīḷanatthaṃ paṭibhānacittavicittaṃ agāraṃ akaṃsu.",
  "atk-s0101a0:267_6": "Taṃ “rājāgāraka”nti vuccati.",
  "atk-s0101a0:268_0": "Suppiyopi khoti suppiyopi tasmiṃ ṭhāne sūriyaṃ oloketvā –",
  "atk-s0101a0:268_1": "“akālo dāni gantuṃ,",
  "atk-s0101a0:268_2": "bahū khuddakamahallakā paribbājakā,",
  "atk-s0101a0:268_3": "bahuparissayo ca ayaṃ maggo corehipi vāḷayakkhehipi vāḷamigehipi.",
  "atk-s0101a0:268_4": "Ayaṃ kho pana samaṇo gotamo uyyānaṃ paviṭṭho,",
  "atk-s0101a0:268_5": "samaṇassa ca gotamassa vasanaṭṭhāne devatā ārakkhaṃ gaṇhanti,",
  "atk-s0101a0:268_6": "handāhampi idha ekarattivāsaṃ upagantvā sveva gamissāmī”ti tadevuyyānaṃ pāvisi.",
  "atk-s0101a0:268_7": "Tato bhikkhusaṅgho bhagavato vattaṃ dassetvā attano attano vasanaṭṭhānaṃ sallakkhesi.",
  "atk-s0101a0:268_8": "Paribbājakopi uyyānassa ekapasse paribbājakaparikkhāre otāretvā vāsaṃ upagacchi saddhiṃ attano parisāya.",
  "atk-s0101a0:268_9": "Pāḷiyamārūḷhavaseneva pana –",
  "atk-s0101a0:268_10": "“saddhiṃ attano antevāsinā brahmadattena māṇavenā”ti vuttaṃ.",
  "atk-s0101a0:269_0": "Evaṃ vāsaṃ upagato pana so paribbājako rattibhāge dasabalaṃ olokesi.",
  "atk-s0101a0:269_1": "Tasmiñca samaye samantā vippakiṇṇatārakā viya padīpā jalanti,",
  "atk-s0101a0:269_2": "majjhe bhagavā nisinno hoti,",
  "atk-s0101a0:269_3": "bhikkhusaṅgho ca bhagavantaṃ parivāretvā.",
  "atk-s0101a0:269_4": "Tattha ekabhikkhussapi hatthakukkuccaṃ vā pādakukkuccaṃ vā ukkāsitasaddo vā khipitasaddo vā natthi.",
  "atk-s0101a0:269_5": "Sā hi parisā attano ca sikkhitasikkhatāya satthari ca gāravenāti dvīhi kāraṇehi nivāte padīpasikhā viya niccalā sannisinnāva ahosi.",
  "atk-s0101a0:269_6": "Paribbājako taṃ vibhūtiṃ disvā attano parisaṃ olokesi.",
  "atk-s0101a0:269_7": "Tattha keci hatthaṃ khipanti,",
  "atk-s0101a0:269_8": "keci pādaṃ,",
  "atk-s0101a0:269_9": "keci vippalapanti,",
  "atk-s0101a0:269_10": "keci nillālitajivhā paggharitakheḷā,",
  "atk-s0101a0:269_11": "dante khādantā kākacchamānā gharugharupassāsino sayanti.",
  "atk-s0101a0:269_12": "So ratanattayassa guṇavaṇṇe vattabbepi issāvasena puna avaṇṇameva ārabhi.",
  "atk-s0101a0:269_13": "Brahmadatto pana vuttanayeneva vaṇṇaṃ.",
  "atk-s0101a0:269_14": "Tena vuttaṃ –",
  "atk-s0101a0:269_15": "“tatrāpi sudaṃ suppiyo paribbājako”ti sabbaṃ vattabbaṃ.",
  "atk-s0101a0:269_16": "Tattha tatrāpīti tasmimpi,",
  "atk-s0101a0:269_17": "ambalaṭṭhikāyaṃ uyyāneti attho.",
  "atk-s0101a0:270_0": "3.",
  "atk-s0101a0:270_1": "Sambahulānanti bahukānaṃ.",
  "atk-s0101a0:270_2": "Tattha vinayapariyāyena tayo janā “sambahulā”ti vuccanti.",
  "atk-s0101a0:270_3": "Tato paraṃ saṅgho.",
  "atk-s0101a0:270_4": "Suttantapariyāyena pana tayo tayova tato paṭṭhāya sambahulā.",
  "atk-s0101a0:270_5": "Idha suttantapariyāyena “sambahulā”ti veditabbā.",
  "atk-s0101a0:270_6": "Maṇḍalamāḷeti katthaci dve kaṇṇikā gahetvā haṃsavaṭṭakacchannena katā kūṭāgārasālāpi “maṇḍalamāḷo”ti vuccati,",
  "atk-s0101a0:270_7": "katthaci ekaṃ kaṇṇikaṃ gahetvā thambhapantiṃ parikkhipitvā katā upaṭṭhānasālāpi “maṇḍalamāḷo”ti vuccati.",
  "atk-s0101a0:270_8": "Idha pana nisīdanasālā “maṇḍalamāḷo”ti veditabbo.",
  "atk-s0101a0:270_9": "Sannisinnānanti nisajjanavasena.",
  "atk-s0101a0:270_10": "Sannipatitānanti samodhānavasena.",
  "atk-s0101a0:270_11": "Ayaṃ saṅkhiyadhammoti saṅkhiyā vuccati kathā,",
  "atk-s0101a0:270_12": "kathādhammoti attho.",
  "atk-s0101a0:270_13": "Udapādīti uppanno.",
  "atk-s0101a0:270_14": "Katamo pana soti?",
  "atk-s0101a0:270_15": "Acchariyaṃ āvusoti evamādi.",
  "atk-s0101a0:270_16": "Tattha andhassa pabbatārohaṇaṃ viya niccaṃ na hotīti acchariyaṃ.",
  "atk-s0101a0:270_17": "Ayaṃ tāva saddanayo.",
  "atk-s0101a0:270_18": "Ayaṃ pana aṭṭhakathānayo –",
  "atk-s0101a0:270_19": "accharāyogganti acchariyaṃ.",
  "atk-s0101a0:270_20": "Accharaṃ paharituṃ yuttanti attho.",
  "atk-s0101a0:270_21": "Abhūtapubbaṃ bhūtanti abbhutaṃ.",
  "atk-s0101a0:270_22": "Ubhayaṃ petaṃ vimhayassevādhivacanaṃ.",
  "atk-s0101a0:270_23": "Yāvañcidanti yāva ca idaṃ tena suppaṭividitatāya appameyyattaṃ dasseti.",
  "atk-s0101a0:271_0": "Tena bhagavatā jānatā…pe…",
  "atk-s0101a0:271_1": "suppaṭividitāti etthāyaṃ saṅkhepattho.",
  "atk-s0101a0:271_2": "Yo so bhagavā samatiṃsa pāramiyo pūretvā sabbakilese bhañjitvā anuttaraṃ sammāsambodhiṃ abhisambuddho,",
  "atk-s0101a0:271_3": "tena bhagavatā tesaṃ tesaṃ sattānaṃ āsayānusayaṃ jānatā,",
  "atk-s0101a0:271_4": "hatthatale ṭhapitaṃ āmalakaṃ viya sabbañeyyadhammaṃ passatā.",
  "atk-s0101a0:272_0": "Api ca pubbenivāsādīhi jānatā,",
  "atk-s0101a0:272_1": "dibbena cakkhunā passatā.",
  "atk-s0101a0:272_2": "Tīhi vijjāhi chahi vā pana abhiññāhi jānatā,",
  "atk-s0101a0:272_3": "sabbattha appaṭihatena samantacakkhunā passatā.",
  "atk-s0101a0:272_4": "Sabbadhammajānanasamatthāya vā paññāya jānatā,",
  "atk-s0101a0:272_5": "sabbasattānaṃ cakkhuvisayātītāni tirokuṭṭādigatānipi rūpāni ativisuddhena maṃsacakkhunā passatā.",
  "atk-s0101a0:272_6": "Attahitasādhikāya vā samādhipadaṭṭhānāya paṭivedhapaññāya jānatā,",
  "atk-s0101a0:272_7": "parahitasādhikāya karuṇāpadaṭṭhānāya desanāpaññāya passatā.",
  "atk-s0101a0:273_0": "Arīnaṃ hatattā paccayādīnañca arahattā arahatā.",
  "atk-s0101a0:273_1": "Sammā sāmañca sabbadhammānaṃ buddhattā sammāsambuddhena antarāyikadhamme vā jānatā,",
  "atk-s0101a0:273_2": "niyyānikadhamme passatā,",
  "atk-s0101a0:273_3": "kilesārīnaṃ hatattā arahatā.",
  "atk-s0101a0:273_4": "Sammā sāmañca sabbadhammānaṃ buddhattā sammāsambuddhenāti.",
  "atk-s0101a0:273_5": "Evaṃ catūvesārajjavasena catūhākārehi thomitena sattānaṃ nānādhimuttikatā nānajjhāsayatā suppaṭividitā yāva ca suṭṭhu paṭividitā.",
  "atk-s0101a0:274_0": "Idānissa suppaṭividitabhāvaṃ dassetuṃ ayañhītiādimāha.",
  "atk-s0101a0:274_1": "Idaṃ vuttaṃ hoti yā ca ayaṃ bhagavatā “dhātuso,",
  "atk-s0101a0:274_2": "bhikkhave,",
  "atk-s0101a0:274_3": "sattā saṃsandanti samenti,",
  "atk-s0101a0:274_4": "hīnādhimuttikā hīnādhimuttikehi saddhiṃ saṃsandanti samenti,",
  "atk-s0101a0:274_5": "kalyāṇādhimuttikā kalyāṇādhimuttikehi saddhiṃ saṃsandanti samenti.",
  "atk-s0101a0:274_6": "Atītampi kho,",
  "atk-s0101a0:274_7": "bhikkhave,",
  "atk-s0101a0:274_8": "addhānaṃ dhātusova sattā saṃsandiṃsu samiṃsu,",
  "atk-s0101a0:274_9": "hīnādhimuttikā hīnādhimuttikehi…pe…",
  "atk-s0101a0:274_10": "kalyāṇādhimuttikā kalyāṇādhimuttikehi saddhiṃ saṃsandiṃsu samiṃsu,",
  "atk-s0101a0:274_11": "anāgatampi kho,",
  "atk-s0101a0:274_12": "bhikkhave,",
  "atk-s0101a0:274_13": "addhānaṃ…pe…",
  "atk-s0101a0:274_14": "saṃsandissanti samessanti,",
  "atk-s0101a0:274_15": "etarahipi kho,",
  "atk-s0101a0:274_16": "bhikkhave,",
  "atk-s0101a0:274_17": "paccuppannaṃ addhānaṃ dhātusova sattā saṃsandanti samenti,",
  "atk-s0101a0:274_18": "hīnādhimuttikā hīnādhimuttikehi…pe…",
  "atk-s0101a0:274_19": "kalyāṇādhimuttikā kalyāṇādhimuttikehi saddhiṃ saṃsandanti samentī”ti evaṃ sattānaṃ nānādhimuttikatā,",
  "atk-s0101a0:274_20": "nānajjhāsayatā,",
  "atk-s0101a0:274_21": "nānādiṭṭhikatā,",
  "atk-s0101a0:274_22": "nānākhantitā,",
  "atk-s0101a0:274_23": "nānārucitā,",
  "atk-s0101a0:274_24": "nāḷiyā minantena viya tulāya tulayantena viya ca nānādhimuttikatāñāṇena sabbaññutaññāṇena viditā,",
  "atk-s0101a0:274_25": "sā yāva suppaṭividitā.",
  "atk-s0101a0:274_26": "Dvepi nāma sattā ekajjhāsayā dullabhā lokasmiṃ.",
  "atk-s0101a0:274_27": "Ekasmiṃ gantukāme eko ṭhātukāmo hoti,",
  "atk-s0101a0:274_28": "ekasmiṃ pivitukāme eko bhuñjitukāmo.",
  "atk-s0101a0:274_29": "Imesu cāpi dvīsu ācariyantevāsīsu ayañhi “suppiyo paribbājako…pe…",
  "atk-s0101a0:274_30": "bhagavantaṃ piṭṭhito piṭṭhito anubandhā honti bhikkhusaṅghañcā”ti.",
  "atk-s0101a0:274_31": "Tattha itihameti itiha ime,",
  "atk-s0101a0:274_32": "evaṃ imeti attho.",
  "atk-s0101a0:274_33": "Sesaṃ vuttanayameva.",
  "atk-s0101a0:275_0": "4.",
  "atk-s0101a0:275_1": "Atha kho bhagavā tesaṃ bhikkhūnaṃ imaṃ saṅkhiyadhammaṃ viditvāti ettha viditvāti sabbaññutaññāṇena jānitvā.",
  "atk-s0101a0:275_2": "Bhagavā hi katthaci maṃsacakkhunā disvā jānāti –",
  "atk-s0101a0:275_3": "“addasā kho bhagavā mahantaṃ dārukkhandhaṃ gaṅgāya nadiyā sotena vuyhamāna”ntiādīsu viya.",
  "atk-s0101a0:275_4": "Katthaci dibbacakkhunā disvā jānāti –",
  "atk-s0101a0:275_5": "“addasā kho bhagavā dibbena cakkhunā visuddhena atikkantamānusakena tā devatāyo sahassasseva pāṭaligāme vatthūni parigaṇhantiyo”tiādīsu viya.",
  "atk-s0101a0:275_6": "Katthaci pakatisotena sutvā jānāti –",
  "atk-s0101a0:275_7": "“assosi kho bhagavā āyasmato ānandassa subhaddena paribbājakena saddhiṃ imaṃ kathāsallāpa”ntiādīsu viya.",
  "atk-s0101a0:275_8": "Katthaci dibbasotena sutvā jānāti –",
  "atk-s0101a0:275_9": "“assosi kho bhagavā dibbāya sotadhātuyā visuddhāya atikkantamānusikāya sandhānassa gahapatissa nigrodhena",
  "atk-s0101a0:275_10": "paribbājakena saddhiṃ imaṃ kathāsallāpa”ntiādīsu viya.",
  "atk-s0101a0:275_11": "Idha pana sabbaññutaññāṇena sutvā aññāsi.",
  "atk-s0101a0:275_12": "Kiṃ karonto aññāsi?",
  "atk-s0101a0:275_13": "Pacchimayāmakiccaṃ,",
  "atk-s0101a0:275_14": "kiccañca nāmetaṃ sātthakaṃ,",
  "atk-s0101a0:275_15": "niratthakanti duvidhaṃ hoti.",
  "atk-s0101a0:275_16": "Tattha niratthakakiccaṃ bhagavatā bodhipallaṅkeyeva arahattamaggena samugghātaṃ kataṃ.",
  "atk-s0101a0:275_17": "Sātthakaṃyeva pana bhagavato kiccaṃ hoti.",
  "atk-s0101a0:275_18": "Taṃ pañcavidhaṃ –",
  "atk-s0101a0:275_19": "purebhattakiccaṃ,",
  "atk-s0101a0:275_20": "pacchābhattakiccaṃ,",
  "atk-s0101a0:275_21": "purimayāmakiccaṃ,",
  "atk-s0101a0:275_22": "majjhimayāmakiccaṃ,",
  "atk-s0101a0:275_23": "pacchimayāmakiccanti.",
  "atk-s0101a0:276_0": "Tatridaṃ purebhattakiccaṃ –",
  "atk-s0101a0:277_0": "Bhagavā hi pātova uṭṭhāya upaṭṭhākānuggahatthaṃ sarīraphāsukatthañca mukhadhovanādisarīraparikammaṃ katvā",
  "atk-s0101a0:277_1": "yāva bhikkhācāravelā tāva vivittāsane vītināmetvā,",
  "atk-s0101a0:277_2": "bhikkhācāravelāyaṃ nivāsetvā kāyabandhanaṃ bandhitvā cīvaraṃ pārupitvā pattamādāya kadāci ekako,",
  "atk-s0101a0:277_3": "kadāci bhikkhusaṅghaparivuto,",
  "atk-s0101a0:277_4": "gāmaṃ vā nigamaṃ vā piṇḍāya pavisati;",
  "atk-s0101a0:277_5": "kadāci pakatiyā,",
  "atk-s0101a0:277_6": "kadāci anekehi pāṭihāriyehi vattamānehi.",
  "atk-s0101a0:277_7": "Seyyathidaṃ,",
  "atk-s0101a0:277_8": "piṇḍāya pavisato lokanāthassa purato purato gantvā mudugatavātā pathaviṃ sodhenti,",
  "atk-s0101a0:277_9": "valāhakā udakaphusitāni muñcantā magge reṇuṃ vūpasametvā upari vitānaṃ hutvā tiṭṭhanti,",
  "atk-s0101a0:277_10": "apare vātā pupphāni upasaṃharitvā magge okiranti,",
  "atk-s0101a0:277_11": "unnatā bhūmippadesā onamanti,",
  "atk-s0101a0:277_12": "onatā unnamanti,",
  "atk-s0101a0:277_13": "pādanikkhepasamaye samāva bhūmi hoti,",
  "atk-s0101a0:277_14": "sukhasamphassāni padumapupphāni vā pāde sampaṭicchanti.",
  "atk-s0101a0:277_15": "Indakhīlassa anto ṭhapitamatte dakkhiṇapāde sarīrato chabbaṇṇarasmiyo nikkhamitvā suvaṇṇarasapiñjarāni",
  "atk-s0101a0:277_16": "viya citrapaṭaparikkhittāni viya ca pāsādakūṭāgārādīni alaṅkarontiyo ito cito ca dhāvanti,",
  "atk-s0101a0:277_17": "hatthiassavihaṅgādayo sakasakaṭṭhānesu ṭhitāyeva madhurenākārena saddaṃ karonti,",
  "atk-s0101a0:277_18": "tathā bherivīṇādīni tūriyāni manussānañca kāyūpagāni ābharaṇāni.",
  "atk-s0101a0:277_19": "Tena saññāṇena manussā jānanti –",
  "atk-s0101a0:277_20": "“ajja bhagavā idha piṇḍāya paviṭṭho”ti.",
  "atk-s0101a0:277_21": "Te sunivatthā supārutā gandhapupphādīni ādāya gharā nikkhamitvā antaravīthiṃ paṭipajjitvā bhagavantaṃ gandhapupphādīhi sakkaccaṃ pūjetvā vanditvā – “amhākaṃ, bhante,",
  "atk-s0101a0:277_22": "dasa bhikkhū,",
  "atk-s0101a0:277_23": "amhākaṃ vīsati,",
  "atk-s0101a0:277_24": "paññāsaṃ…pe…",
  "atk-s0101a0:277_25": "sataṃ dethā”ti yācitvā bhagavatopi pattaṃ gahetvā āsanaṃ paññapetvā sakkaccaṃ piṇḍapātena paṭimānenti.",
  "atk-s0101a0:277_26": "Bhagavā katabhattakicco tesaṃ sattānaṃ cittasantānāni oloketvā tathā dhammaṃ deseti,",
  "atk-s0101a0:277_27": "yathā keci saraṇagamanesu patiṭṭhahanti,",
  "atk-s0101a0:277_28": "keci pañcasu sīlesu,",
  "atk-s0101a0:277_29": "keci sotāpattisakadāgāmianāgāmiphalānaṃ aññatarasmiṃ;",
  "atk-s0101a0:277_30": "keci pabbajitvā aggaphale arahatteti.",
  "atk-s0101a0:277_31": "Evaṃ mahājanaṃ anuggahetvā uṭṭhāyāsanā vihāraṃ gacchati.",
  "atk-s0101a0:277_32": "Tattha gantvā maṇḍalamāḷe paññattavarabuddhāsane nisīdati,",
  "atk-s0101a0:277_33": "bhikkhūnaṃ bhattakiccapariyosānaṃ āgamayamāno.",
  "atk-s0101a0:277_34": "Tato bhikkhūnaṃ bhattakiccapariyosāne upaṭṭhāko bhagavato nivedeti.",
  "atk-s0101a0:277_35": "Atha bhagavā gandhakuṭiṃ pavisati.",
  "atk-s0101a0:277_36": "Idaṃ tāva purebhattakiccaṃ.",
  "atk-s0101a0:278_0": "Atha bhagavā evaṃ katapurebhattakicco gandhakuṭiyā upaṭṭhāne nisīditvā pāde pakkhāletvā pādapīṭhe ṭhatvā bhikkhusaṅghaṃ ovadati –",
  "atk-s0101a0:278_1": "“bhikkhave,",
  "atk-s0101a0:278_2": "appamādena sampādetha,",
  "atk-s0101a0:278_3": "dullabho buddhuppādo lokasmiṃ,",
  "atk-s0101a0:278_4": "dullabho manussattapaṭilābho,",
  "atk-s0101a0:278_5": "dullabhā sampatti,",
  "atk-s0101a0:278_6": "dullabhā pabbajjā,",
  "atk-s0101a0:278_7": "dullabhaṃ saddhammassavana”nti.",
  "atk-s0101a0:278_8": "Tattha keci bhagavantaṃ kammaṭṭhānaṃ pucchanti.",
  "atk-s0101a0:278_9": "Bhagavāpi tesaṃ cariyānurūpaṃ kammaṭṭhānaṃ deti.",
  "atk-s0101a0:278_10": "Tato sabbepi bhagavantaṃ vanditvā attano attano rattiṭṭhānadivāṭṭhānāni gacchanti.",
  "atk-s0101a0:278_11": "Keci araññaṃ,",
  "atk-s0101a0:278_12": "keci rukkhamūlaṃ,",
  "atk-s0101a0:278_13": "keci pabbatādīnaṃ aññataraṃ,",
  "atk-s0101a0:278_14": "keci cātumahārājikabhavanaṃ…pe…",
  "atk-s0101a0:278_15": "keci vasavattibhavananti.",
  "atk-s0101a0:278_16": "Tato bhagavā gandhakuṭiṃ pavisitvā sace ākaṅkhati,",
  "atk-s0101a0:278_17": "dakkhiṇena passena sato sampajāno muhuttaṃ sīhaseyyaṃ kappeti.",
  "atk-s0101a0:278_18": "Atha samassāsitakāyo vuṭṭhahitvā dutiyabhāge lokaṃ voloketi.",
  "atk-s0101a0:278_19": "Tatiyabhāge yaṃ gāmaṃ vā nigamaṃ vā upanissāya viharati tattha mahājano purebhattaṃ dānaṃ datvā pacchābhattaṃ",
  "atk-s0101a0:278_20": "sunivattho supāruto gandhapupphādīni ādāya vihāre sannipatati.",
  "atk-s0101a0:278_21": "Tato bhagavā sampattaparisāya anurūpena pāṭihāriyena gantvā dhammasabhāyaṃ paññattavarabuddhāsane nisajja dhammaṃ deseti kālayuttaṃ samayayuttaṃ,",
  "atk-s0101a0:278_22": "atha kālaṃ viditvā parisaṃ uyyojeti,",
  "atk-s0101a0:278_23": "manussā bhagavantaṃ vanditvā pakkamanti.",
  "atk-s0101a0:278_24": "Idaṃ pacchābhattakiccaṃ.",
  "atk-s0101a0:279_0": "So evaṃ niṭṭhitapacchābhattakicco sace gattāni osiñcitukāmo hoti,",
  "atk-s0101a0:279_1": "buddhāsanā vuṭṭhāya nhānakoṭṭhakaṃ pavisitvā upaṭṭhākena paṭiyāditaudakena gattāni utuṃ gaṇhāpeti.",
  "atk-s0101a0:279_2": "Upaṭṭhākopi buddhāsanaṃ ānetvā gandhakuṭipariveṇe paññapeti.",
  "atk-s0101a0:279_3": "Bhagavā surattadupaṭṭaṃ nivāsetvā kāyabandhanaṃ bandhitvā uttarāsaṅgaṃ ekaṃsaṃ karitvā tattha gantvā nisīdati ekakova muhuttaṃ paṭisallīno,",
  "atk-s0101a0:279_4": "atha bhikkhū tato tato āgamma bhagavato upaṭṭhānaṃ āgacchanti.",
  "atk-s0101a0:279_5": "Tattha ekacce pañhaṃ pucchanti,",
  "atk-s0101a0:279_6": "ekacce kammaṭṭhānaṃ,",
  "atk-s0101a0:279_7": "ekacce dhammassavanaṃ yācanti.",
  "atk-s0101a0:279_8": "Bhagavā tesaṃ adhippāyaṃ sampādento purimayāmaṃ vītināmeti.",
  "atk-s0101a0:279_9": "Idaṃ purimayāmakiccaṃ.",
  "atk-s0101a0:280_0": "Purimayāmakiccapariyosāne pana bhikkhūsu bhagavantaṃ vanditvā pakkantesu sakaladasasahassilokadhātudevatāyo",
  "atk-s0101a0:280_1": "okāsaṃ labhamānā bhagavantaṃ upasaṅkamitvā pañhaṃ pucchanti,",
  "atk-s0101a0:280_2": "yathābhisaṅkhataṃ antamaso caturakkharampi.",
  "atk-s0101a0:280_3": "Bhagavā tāsaṃ devatānaṃ pañhaṃ vissajjento majjhimayāmaṃ vītināmeti.",
  "atk-s0101a0:280_4": "Idaṃ majjhimayāmakiccaṃ.",
  "atk-s0101a0:281_0": "Pacchimayāmaṃ pana tayo koṭṭhāse katvā purebhattato paṭṭhāya nisajjāya pīḷitassa sarīrassa kilāsubhāvamocanatthaṃ ekaṃ koṭṭhāsaṃ caṅkamena vītināmeti.",
  "atk-s0101a0:281_1": "Dutiyakoṭṭhāse gandhakuṭiṃ pavisitvā dakkhiṇena passena sato sampajāno sīhaseyyaṃ kappeti.",
  "atk-s0101a0:281_2": "Tatiyakoṭṭhāse paccuṭṭhāya nisīditvā purimabuddhānaṃ santike dānasīlādivasena katādhikārapuggaladassanatthaṃ buddhacakkhunā lokaṃ voloketi.",
  "atk-s0101a0:281_3": "Idaṃ pacchimayāmakiccaṃ.",
  "atk-s0101a0:282_0": "Tasmiṃ pana divase bhagavā purebhattakiccaṃ rājagahe pariyosāpetvā pacchābhatte maggaṃ āgato,",
  "atk-s0101a0:282_1": "purimayāme bhikkhūnaṃ kammaṭṭhānaṃ kathetvā,",
  "atk-s0101a0:282_2": "majjhimayāme devatānaṃ pañhaṃ vissajjetvā,",
  "atk-s0101a0:282_3": "pacchimayāme caṅkamaṃ āruyha caṅkamamāno pañcannaṃ bhikkhusatānaṃ imaṃ sabbaññutaññāṇaṃ ārabbha pavattaṃ kathaṃ sabbaññutaññāṇeneva sutvā aññāsīti.",
  "atk-s0101a0:282_4": "Tena vuttaṃ –",
  "atk-s0101a0:282_5": "“pacchimayāmakiccaṃ karonto aññāsī”ti.",
  "atk-s0101a0:283_0": "Ñatvā ca panassa etadahosi –",
  "atk-s0101a0:283_1": "“ime bhikkhū mayhaṃ sabbaññutaññāṇaṃ ārabbha guṇaṃ kathenti,",
  "atk-s0101a0:283_2": "etesañca sabbaññutaññāṇakiccaṃ na pākaṭaṃ,",
  "atk-s0101a0:283_3": "mayhameva pākaṭaṃ.",
  "atk-s0101a0:283_4": "Mayi pana gate ete attano kathaṃ nirantaraṃ ārocessanti,",
  "atk-s0101a0:283_5": "tato nesaṃ ahaṃ taṃ aṭṭhuppattiṃ katvā tividhaṃ sīlaṃ vibhajanto,",
  "atk-s0101a0:283_6": "dvāsaṭṭhiyā ṭhānesu appaṭivattiyaṃ sīhanādaṃ nadanto,",
  "atk-s0101a0:283_7": "paccayākāraṃ samodhānetvā buddhaguṇe pākaṭe katvā,",
  "atk-s0101a0:283_8": "sineruṃ ukkhipento viya suvaṇṇakūṭena nabhaṃ paharanto viya ca dasasahassilokadhātukampanaṃ brahmajālasuttantaṃ",
  "atk-s0101a0:283_9": "arahattanikūṭena niṭṭhāpento desessāmi,",
  "atk-s0101a0:283_10": "sā me desanā parinibbutassāpi pañcavassasahassāni sattānaṃ amatamahānibbānaṃ sampāpikā bhavissatī”ti.",
  "atk-s0101a0:283_11": "Evaṃ cintetvā yena maṇḍalamāḷo tenupasaṅkamīti.",
  "atk-s0101a0:283_12": "Yenāti yena disābhāgena,",
  "atk-s0101a0:283_13": "so upasaṅkamitabbo.",
  "atk-s0101a0:283_14": "Bhummatthe vā etaṃ karaṇavacanaṃ,",
  "atk-s0101a0:283_15": "yasmiṃ padese so maṇḍalamāḷo,",
  "atk-s0101a0:283_16": "tattha gatoti ayamettha attho.",
  "atk-s0101a0:284_0": "Paññatte āsane nisīdīti buddhakāle kira yattha yattha ekopi bhikkhu viharati sabbattha buddhāsanaṃ paññattameva hoti. Kasmā?",
  "atk-s0101a0:284_1": "Bhagavā kira attano santike kammaṭṭhānaṃ gahetvā phāsukaṭṭhāne viharante manasi karoti –",
  "atk-s0101a0:284_2": "“asuko mayhaṃ santike kammaṭṭhānaṃ gahetvā gato,",
  "atk-s0101a0:284_3": "sakkhissati nu kho visesaṃ nibbattetuṃ no vā”ti.",
  "atk-s0101a0:284_4": "Atha naṃ passati kammaṭṭhānaṃ vissajjetvā akusalavitakkaṃ vitakkayamānaṃ,",
  "atk-s0101a0:284_5": "tato “kathañhi nāma mādisassa satthu santike kammaṭṭhānaṃ gahetvā viharantaṃ imaṃ kulaputtaṃ akusalavitakkā",
  "atk-s0101a0:284_6": "abhibhavitvā anamatagge vaṭṭadukkhe saṃsāressantī”ti tassa anuggahatthaṃ tattheva attānaṃ dassetvā taṃ",
  "atk-s0101a0:284_7": "kulaputtaṃ ovaditvā ākāsaṃ uppatitvā puna attano vasanaṭṭhānameva gacchati.",
  "atk-s0101a0:284_8": "Athevaṃ ovadiyamānā te bhikkhū cintayiṃsu –",
  "atk-s0101a0:284_9": "“satthā amhākaṃ manaṃ jānitvā āgantvā amhākaṃ samīpe ṭhitaṃyeva attānaṃ dasseti”.",
  "atk-s0101a0:284_10": "Tasmiṃ khaṇe – “bhante,",
  "atk-s0101a0:284_11": "idha nisīdatha,",
  "atk-s0101a0:284_12": "idha nisīdathā”ti āsanapariyesanaṃ nāma bhāroti.",
  "atk-s0101a0:284_13": "Te āsanaṃ paññapetvāva viharanti.",
  "atk-s0101a0:284_14": "Yassa pīṭhaṃ atthi,",
  "atk-s0101a0:284_15": "so taṃ paññapeti.",
  "atk-s0101a0:284_16": "Yassa natthi,",
  "atk-s0101a0:284_17": "so mañcaṃ vā phalakaṃ vā kaṭṭhaṃ vā pāsāṇaṃ vā vālukapuñjaṃ vā paññapeti.",
  "atk-s0101a0:284_18": "Taṃ alabhamānā purāṇapaṇṇānipi saṅkaḍḍhitvā tattha paṃsukūlaṃ pattharitvā ṭhapenti.",
  "atk-s0101a0:284_19": "Idha pana rañño nisīdanāsanameva atthi,",
  "atk-s0101a0:284_20": "taṃ papphoṭetvā paññapetvā parivāretvā te bhikkhū bhagavato adhimuttikañāṇamārabbha guṇaṃ thomayamānā nisīdiṃsu.",
  "atk-s0101a0:284_21": "Taṃ sandhāya vuttaṃ –",
  "atk-s0101a0:284_22": "“paññatte āsane nisīdī”ti.",
  "atk-s0101a0:285_0": "Evaṃ nisinno pana jānantoyeva kathāsamuṭṭhāpanatthaṃ bhikkhū pucchi.",
  "atk-s0101a0:285_1": "Te cassa sabbaṃ kathayiṃsu.",
  "atk-s0101a0:285_2": "Tena vuttaṃ –",
  "atk-s0101a0:285_3": "“nisajja kho bhagavā”tiādi.",
  "atk-s0101a0:285_4": "Tattha kāya nutthāti katamāya nu kathāya sannisinnā bhavathāti attho.",
  "atk-s0101a0:285_5": "Kāya netthātipi pāḷi,",
  "atk-s0101a0:285_6": "tassā katamāya nu etthāti attho kāya notthātipi pāḷi.",
  "atk-s0101a0:285_7": "Tassāpi purimoyeva attho.",
  "atk-s0101a0:286_0": "Antarākathāti,",
  "atk-s0101a0:286_1": "kammaṭṭhānamanasikārauddesaparipucchādīnaṃ antarā aññā ekā kathā.",
  "atk-s0101a0:286_2": "Vippakatāti,",
  "atk-s0101a0:286_3": "mama āgamanapaccayā apariniṭṭhitā sikhaṃ appattā.",
  "atk-s0101a0:286_4": "Tena kiṃ dasseti?",
  "atk-s0101a0:286_5": "“Nāhaṃ tumhākaṃ kathābhaṅgatthaṃ āgato,",
  "atk-s0101a0:286_6": "ahaṃ pana sabbaññutāya tumhākaṃ kathaṃ niṭṭhāpetvā matthakappattaṃ katvā dassāmīti āgato”ti nisajjeva sabbaññupavāraṇaṃ pavāreti.",
  "atk-s0101a0:286_7": "Ayaṃ kho no, bhante,",
  "atk-s0101a0:286_8": "antarākathā vippakatā,",
  "atk-s0101a0:286_9": "atha bhagavā anuppattoti etthāpi ayamadhippāyo.",
  "atk-s0101a0:286_10": "Ayaṃ bhante amhākaṃ bhagavato sabbaññutaññāṇaṃ ārabbha guṇakathā vippakatā,",
  "atk-s0101a0:286_11": "na rājakathādikā tiracchānakathā,",
  "atk-s0101a0:286_12": "atha bhagavā anuppatto;",
  "atk-s0101a0:286_13": "taṃ no idāni niṭṭhāpetvā desethāti.",
  "atk-s0101a0:287_0": "Ettāvatā ca yaṃ āyasmatā ānandena kamalakuvalayujjalavimalasādhurasasalilāya pokkharaṇiyā sukhāvataraṇatthaṃ",
  "atk-s0101a0:287_1": "nimmalasilātalaracanavilāsasobhitaratanasopānaṃ,",
  "atk-s0101a0:287_2": "vippakiṇṇamuttātalasadisavālukākiṇṇapaṇḍarabhūmibhāgaṃ titthaṃ viya suvibhattabhittivicitravedikāparikkhittassa nakkhattapathaṃ phusitukāmatāya viya,",
  "atk-s0101a0:287_3": "vijambhitasamussayassa pāsādavarassa sukhārohaṇatthaṃ dantamayasaṇhamuduphalakakañcanalatāvinaddhamaṇigaṇappabhāsamudayujjalasobhaṃ sopānaṃ viya,",
  "atk-s0101a0:287_4": "suvaṇṇavalayanūpurādisaṅghaṭṭanasaddasammissitakathitahasitamadhurassaragehajanavicaritassa uḷārissarivibhavasobhitassa",
  "atk-s0101a0:287_5": "mahāgharassa sukhappavesanatthaṃ suvaṇṇarajatamaṇimuttapavāḷādijutivissaravijjotitasuppatiṭṭhitavisāladvārabāhaṃ",
  "atk-s0101a0:287_6": "mahādvāraṃ viya ca atthabyañjanasampannassa buddhaguṇānubhāvasaṃsūcakassa imassa suttassa sukhāvagahaṇatthaṃ",
  "atk-s0101a0:287_7": "kāladesadesakavatthuparisāpadesapaṭimaṇḍitaṃ nidānaṃ bhāsitaṃ,",
  "atk-s0101a0:287_8": "tassatthavaṇṇanā samattāti.",
  "atk-s0101a0:288_0": "5. Idāni –",
  "atk-s0101a0:288_1": "“mamaṃ vā,",
  "atk-s0101a0:288_2": "bhikkhave,",
  "atk-s0101a0:288_3": "pare avaṇṇaṃ bhāseyyu”ntiādinā nayena bhagavatā nikkhittassa suttassa vaṇṇanāya okāso anuppatto.",
  "atk-s0101a0:288_4": "Sā panesā suttavaṇṇanā.",
  "atk-s0101a0:288_5": "Yasmā suttanikkhepaṃ vicāretvā vuccamānā pākaṭā hoti,",
  "atk-s0101a0:288_6": "tasmā suttanikkhepaṃ tāva vicārayissāma.",
  "atk-s0101a0:288_7": "Cattāro hi suttanikkhepā –",
  "atk-s0101a0:288_8": "attajjhāsayo,",
  "atk-s0101a0:288_9": "parajjhāsayo,",
  "atk-s0101a0:288_10": "pucchāvasiko,",
  "atk-s0101a0:288_11": "aṭṭhuppattikoti.",
  "atk-s0101a0:289_0": "Tattha yāni suttāni bhagavā parehi anajjhiṭṭho kevalaṃ attano ajjhāsayeneva kathesi;",
  "atk-s0101a0:289_1": "seyyathidaṃ,",
  "atk-s0101a0:289_2": "ākaṅkheyyasuttaṃ,",
  "atk-s0101a0:289_3": "vatthasuttaṃ,",
  "atk-s0101a0:289_4": "mahāsatipaṭṭhānaṃ,",
  "atk-s0101a0:289_5": "mahāsaḷāyatanavibhaṅgasuttaṃ,",
  "atk-s0101a0:289_6": "ariyavaṃsasuttaṃ,",
  "atk-s0101a0:289_7": "sammappadhānasuttantahārako,",
  "atk-s0101a0:289_8": "iddhipādaindriyabalabojjhaṅgamaggaṅgasuttantahārakoti evamādīni;",
  "atk-s0101a0:289_9": "tesaṃ attajjhāsayo nikkhepo.",
  "atk-s0101a0:290_0": "Yāni pana “paripakkā kho rāhulassa vimuttiparipācaniyā dhammā;",
  "atk-s0101a0:290_1": "yaṃnūnāhaṃ rāhulaṃ uttariṃ āsavānaṃ khaye vineyya”nti;",
  "atk-s0101a0:290_2": "evaṃ paresaṃ ajjhāsayaṃ khantiṃ manaṃ abhinīhāraṃ bujjhanabhāvañca avekkhitvā parajjhāsayavasena kathitāni;",
  "atk-s0101a0:290_3": "seyyathidaṃ,",
  "atk-s0101a0:290_4": "cūḷarāhulovādasuttaṃ,",
  "atk-s0101a0:290_5": "mahārāhulovādasuttaṃ,",
  "atk-s0101a0:290_6": "dhammacakkappavattanaṃ,",
  "atk-s0101a0:290_7": "dhātuvibhaṅgasuttanti evamādīni;",
  "atk-s0101a0:290_8": "tesaṃ parajjhāsayo nikkhepo.",
  "atk-s0101a0:291_0": "Bhagavantaṃ pana upasaṅkamitvā catasso parisā,",
  "atk-s0101a0:291_1": "cattāro vaṇṇā, nāgā, supaṇṇā,",
  "atk-s0101a0:291_2": "gandhabbā, asurā, yakkhā,",
  "atk-s0101a0:291_3": "mahārājāno,",
  "atk-s0101a0:291_4": "tāvatiṃsādayo devā,",
  "atk-s0101a0:291_5": "mahābrahmāti evamādayo –",
  "atk-s0101a0:291_6": "“bojjhaṅgā bojjhaṅgā”ti, bhante, vuccanti.",
  "atk-s0101a0:291_7": "“Nīvaraṇā nīvaraṇā”ti, bhante, vuccanti;",
  "atk-s0101a0:291_8": "“ime nu kho, bhante,",
  "atk-s0101a0:291_9": "pañcupādānakkhandhā”.",
  "atk-s0101a0:291_10": "“Kiṃ sūdha vittaṃ purisassa seṭṭha”ntiādinā nayena pañhaṃ pucchanti.",
  "atk-s0101a0:291_11": "Evaṃ puṭṭhena bhagavatā yāni kathitāni bojjhaṅgasaṃyuttādīni,",
  "atk-s0101a0:291_12": "yāni vā panaññānipi devatāsaṃyutta-",
  "atk-s0101a0:291_13": "mārasaṃyutta-",
  "atk-s0101a0:291_14": "brahmasaṃyutta-",
  "atk-s0101a0:291_15": "sakkapañha-",
  "atk-s0101a0:291_16": "cūḷavedalla-",
  "atk-s0101a0:291_17": "mahāvedalla-",
  "atk-s0101a0:291_18": "sāmaññaphala- āḷavaka- sūciloma-",
  "atk-s0101a0:291_19": "kharalomasuttādīni;",
  "atk-s0101a0:291_20": "tesaṃ pucchāvasiko nikkhepo.",
  "atk-s0101a0:292_0": "Yāni pana tāni uppannaṃ kāraṇaṃ paṭicca kathitāni,",
  "atk-s0101a0:292_1": "seyyathidaṃ –",
  "atk-s0101a0:292_2": "dhammadāyādaṃ,",
  "atk-s0101a0:292_3": "cūḷasīhanādaṃ,",
  "atk-s0101a0:292_4": "candūpamaṃ,",
  "atk-s0101a0:292_5": "puttamaṃsūpamaṃ,",
  "atk-s0101a0:292_6": "dārukkhandhūpamaṃ,",
  "atk-s0101a0:292_7": "aggikkhandhūpamaṃ,",
  "atk-s0101a0:292_8": "pheṇapiṇḍūpamaṃ,",
  "atk-s0101a0:292_9": "pāricchattakūpamanti evamādīni;",
  "atk-s0101a0:292_10": "tesaṃ aṭṭhuppattiko nikkhepo.",
  "atk-s0101a0:293_0": "Evametesu catūsu nikkhepesu imassa suttassa aṭṭhuppattiko nikkhepo.",
  "atk-s0101a0:293_1": "Aṭṭhuppattiyā hi idaṃ bhagavatā nikkhittaṃ.",
  "atk-s0101a0:293_2": "Katarāya aṭṭhuppattiyā?",
  "atk-s0101a0:293_3": "Vaṇṇāvaṇṇe.",
  "atk-s0101a0:293_4": "Ācariyo ratanattayassa avaṇṇaṃ abhāsi,",
  "atk-s0101a0:293_5": "antevāsī vaṇṇaṃ.",
  "atk-s0101a0:293_6": "Iti imaṃ vaṇṇāvaṇṇaṃ aṭṭhuppattiṃ katvā desanākusalo bhagavā –",
  "atk-s0101a0:293_7": "“mamaṃ vā,",
  "atk-s0101a0:293_8": "bhikkhave,",
  "atk-s0101a0:293_9": "pare avaṇṇaṃ bhāseyyu”nti desanaṃ ārabhi.",
  "atk-s0101a0:293_10": "Tattha mamanti,",
  "atk-s0101a0:293_11": "sāmivacanaṃ,",
  "atk-s0101a0:293_12": "mamāti attho.",
  "atk-s0101a0:293_13": "Vāsaddo vikappanattho. Pareti,",
  "atk-s0101a0:293_14": "paṭiviruddhā sattā.",
  "atk-s0101a0:293_15": "Tatrāti ye avaṇṇaṃ vadanti tesu.",
  "atk-s0101a0:294_0": "Na āghātotiādīhi kiñcāpi tesaṃ bhikkhūnaṃ āghātoyeva natthi,",
  "atk-s0101a0:294_1": "atha kho āyatiṃ kulaputtānaṃ īdisesupi ṭhānesu akusaluppattiṃ paṭisedhento dhammanettiṃ ṭhapeti.",
  "atk-s0101a0:294_2": "Tattha āhanati cittanti ‘āghāto’;",
  "atk-s0101a0:294_3": "kopassetaṃ adhivacanaṃ.",
  "atk-s0101a0:294_4": "Appatītā honti tena atuṭṭhā asomanassikāti appaccayo;",
  "atk-s0101a0:294_5": "domanassassetaṃ adhivacanaṃ.",
  "atk-s0101a0:294_6": "Neva attano na paresaṃ hitaṃ abhirādhayatīti anabhiraddhi;",
  "atk-s0101a0:294_7": "kopassetaṃ adhivacanaṃ.",
  "atk-s0101a0:294_8": "Evamettha dvīhi padehi saṅkhārakkhandho,",
  "atk-s0101a0:294_9": "ekena vedanākkhandhoti dve khandhā vuttā.",
  "atk-s0101a0:294_10": "Tesaṃ vasena sesānampi sampayuttadhammānaṃ kāraṇaṃ paṭikkhittameva.",
  "atk-s0101a0:295_0": "Evaṃ paṭhamena nayena manopadosaṃ nivāretvā,",
  "atk-s0101a0:295_1": "dutiyena nayena tattha ādīnavaṃ dassento āha –",
  "atk-s0101a0:295_2": "“tatra ce tumhe assatha kupitā vā anattamanā vā,",
  "atk-s0101a0:295_3": "tumhaṃ yevassa tena antarāyo”ti.",
  "atk-s0101a0:295_4": "Tattha ‘tatra ce tumhe assathā’ti tesu avaṇṇabhāsakesu,",
  "atk-s0101a0:295_5": "tasmiṃ vā avaṇṇe tumhe bhaveyyātha ce;",
  "atk-s0101a0:295_6": "yadi bhaveyyāthāti attho.",
  "atk-s0101a0:295_7": "‘Kupitā’ kopena,",
  "atk-s0101a0:295_8": "anattamanā domanassena.",
  "atk-s0101a0:295_9": "‘Tumhaṃ yevassa tena antarāyo’ti tumhākaṃyeva tena kopena,",
  "atk-s0101a0:295_10": "tāya ca anattamanatāya paṭhamajjhānādīnaṃ antarāyo bhaveyya.",
  "atk-s0101a0:296_0": "Evaṃ dutiyena nayena ādīnavaṃ dassetvā,",
  "atk-s0101a0:296_1": "tatiyena nayena vacanatthasallakkhaṇamattepi asamatthataṃ dassento –",
  "atk-s0101a0:296_2": "“api nu tumhe paresa”ntiādimāha.",
  "atk-s0101a0:296_3": "Tattha paresanti yesaṃ kesaṃ ci.",
  "atk-s0101a0:296_4": "Kupito hi neva buddhapaccekabuddhaariyasāvakānaṃ,",
  "atk-s0101a0:296_5": "na mātāpitūnaṃ,",
  "atk-s0101a0:296_6": "na paccatthikānaṃ subhāsitadubbhāsitassa atthaṃ ājānāti. Yathāha –",
  "atk-s0101a0:297_0": "“Kuddho atthaṃ na jānāti, kuddho dhammaṃ na passati;",
  "atk-s0101a0:298_0": "Andhaṃ tamaṃ tadā hoti, yaṃ kodho sahate naraṃ.",
  "atk-s0101a0:299_0": "Anatthajanano kodho, kodho cittappakopano;",
  "atk-s0101a0:300_0": "Bhayamantarato jātaṃ, taṃ jano nāvabujjhatī”ti. ;",
  "atk-s0101a0:301_0": "Evaṃ sabbathāpi avaṇṇe manopadosaṃ nisedhetvā idāni paṭipajjitabbākāraṃ dassento –",
  "atk-s0101a0:301_1": "“tatra tumhehi abhūtaṃ abhūtato”tiādimāha.",
  "atk-s0101a0:302_0": "Tattha tatra tumhehīti,",
  "atk-s0101a0:302_1": "tasmiṃ avaṇṇe tumhehi.",
  "atk-s0101a0:302_2": "Abhūtaṃ abhūtato nibbeṭhetabbanti yaṃ abhūtaṃ,",
  "atk-s0101a0:302_3": "taṃ abhūtabhāveneva apanetabbaṃ. Kathaṃ?",
  "atk-s0101a0:302_4": "Itipetaṃ abhūtantiādinā nayena.",
  "atk-s0101a0:302_5": "Tatrāyaṃ yojanā –",
  "atk-s0101a0:302_6": "“tumhākaṃ satthā na sabbaññū,",
  "atk-s0101a0:302_7": "dhammo durakkhāto,",
  "atk-s0101a0:302_8": "saṅgho duppaṭipanno”tiādīni sutvā na tuṇhī bhavitabbaṃ.",
  "atk-s0101a0:302_9": "Evaṃ pana vattabbaṃ –",
  "atk-s0101a0:302_10": "“iti petaṃ abhūtaṃ,",
  "atk-s0101a0:302_11": "yaṃ tumhehi vuttaṃ,",
  "atk-s0101a0:302_12": "taṃ imināpi kāraṇena abhūtaṃ,",
  "atk-s0101a0:302_13": "imināpi kāraṇena atacchaṃ,",
  "atk-s0101a0:302_14": "‘natthi cetaṃ amhesu’,",
  "atk-s0101a0:302_15": "‘na ca panetaṃ amhesu saṃvijjati’,",
  "atk-s0101a0:302_16": "sabbaññūyeva amhākaṃ satthā,",
  "atk-s0101a0:302_17": "svākkhāto dhammo,",
  "atk-s0101a0:302_18": "suppaṭipanno saṅgho,",
  "atk-s0101a0:302_19": "tatra idañcidañca kāraṇa”nti.",
  "atk-s0101a0:302_20": "Ettha ca dutiyaṃ padaṃ paṭhamassa,",
  "atk-s0101a0:302_21": "catutthañca tatiyassa vevacananti veditabbaṃ.",
  "atk-s0101a0:302_22": "Idañca avaṇṇeyeva nibbeṭhanaṃ kātabbaṃ,",
  "atk-s0101a0:302_23": "na sabbattha.",
  "atk-s0101a0:302_24": "Yadi hi “tvaṃ dussīlo,",
  "atk-s0101a0:302_25": "tavācariyo dussīlo,",
  "atk-s0101a0:302_26": "idañcidañca tayā kataṃ,",
  "atk-s0101a0:302_27": "tavācariyena kata”nti vutte tuṇhībhūto adhivāseti,",
  "atk-s0101a0:302_28": "āsaṅkanīyo hoti.",
  "atk-s0101a0:302_29": "Tasmā manopadosaṃ akatvā avaṇṇo nibbeṭhetabbo. “Oṭṭhosi,",
  "atk-s0101a0:302_30": "goṇosī”tiādinā pana nayena dasahi akkosavatthūhi akkosantaṃ puggalaṃ ajjhupekkhitvā adhivāsanakhantiyeva tattha kātabbā.",
  "atk-s0101a0:303_0": "6.",
  "atk-s0101a0:303_1": "Evaṃ avaṇṇabhūmiyaṃ tādilakkhaṇaṃ dassetvā idāni vaṇṇabhūmiyaṃ dassetuṃ “mamaṃ vā,",
  "atk-s0101a0:303_2": "bhikkhave,",
  "atk-s0101a0:303_3": "pare vaṇṇaṃ bhāseyyu”ntiādimāha.",
  "atk-s0101a0:303_4": "Tattha pareti ye keci pasannā devamanussā.",
  "atk-s0101a0:303_5": "Ānandanti etenāti ānando,",
  "atk-s0101a0:303_6": "pītiyā etaṃ adhivacanaṃ.",
  "atk-s0101a0:303_7": "Sumanassa bhāvo somanassaṃ,",
  "atk-s0101a0:303_8": "cetasikasukhassetaṃ adhivacanaṃ.",
  "atk-s0101a0:303_9": "Uppilāvino bhāvo uppilāvitattaṃ.",
  "atk-s0101a0:303_10": "Kassa uppilāvitattanti? Cetasoti.",
  "atk-s0101a0:303_11": "Uddhaccāvahāya uppilāpanapītiyā etaṃ adhivacanaṃ.",
  "atk-s0101a0:303_12": "Idhāpi dvīhi padehi saṅkhārakkhandho,",
  "atk-s0101a0:303_13": "ekena vedanākkhandho vutto.",
  "atk-s0101a0:304_0": "Evaṃ paṭhamanayena uppilāvitattaṃ nivāretvā,",
  "atk-s0101a0:304_1": "dutiyena tattha ādīnavaṃ dassento –",
  "atk-s0101a0:304_2": "“tatra ce tumhe assathā”tiādimāha.",
  "atk-s0101a0:304_3": "Idhāpi tumhaṃ yevassa tena antarāyoti tena uppilāvitattena tumhākaṃyeva paṭhamajjhānādīnaṃ antarāyo bhaveyyāti attho veditabbo.",
  "atk-s0101a0:304_4": "Kasmā panetaṃ vuttaṃ?",
  "atk-s0101a0:304_5": "Nanu bhagavatā –",
  "atk-s0101a0:305_0": "“Buddhoti kittayantassa, kāye bhavati yā pīti;",
  "atk-s0101a0:306_0": "Varameva hi sā pīti, kasiṇenāpi jambudīpassa.",
  "atk-s0101a0:307_0": "Dhammoti kittayantassa, kāye bhavati yā pīti;",
  "atk-s0101a0:308_0": "Varameva hi sā pīti, kasiṇenāpi jambudīpassa.",
  "atk-s0101a0:309_0": "Saṅghoti kittayantassa, kāye bhavati yā pīti;",
  "atk-s0101a0:310_0": "Varameva hi sā pīti, kasiṇenāpi jambudīpassā”ti ca.",
  "atk-s0101a0:311_0": "“Ye,",
  "atk-s0101a0:311_1": "bhikkhave,",
  "atk-s0101a0:311_2": "buddhe pasannā,",
  "atk-s0101a0:311_3": "agge te pasannā”ti ca evamādīhi anekasatehi suttehi ratanattaye pītisomanassameva vaṇṇitanti.",
  "atk-s0101a0:311_4": "Saccaṃ vaṇṇitaṃ,",
  "atk-s0101a0:311_5": "taṃ pana nekkhammanissitaṃ. Idha –",
  "atk-s0101a0:311_6": "“amhākaṃ buddho,",
  "atk-s0101a0:311_7": "amhākaṃ dhammo”tiādinā nayena āyasmato channassa uppannasadisaṃ gehassitaṃ pītisomanassaṃ adhippetaṃ.",
  "atk-s0101a0:311_8": "Idañhi jhānādipaṭilābhāya antarāyakaraṃ hoti.",
  "atk-s0101a0:311_9": "Tenevāyasmā channopi yāva buddho na parinibbāyi,",
  "atk-s0101a0:311_10": "tāva visesaṃ nibbattetuṃ nāsakkhi,",
  "atk-s0101a0:311_11": "parinibbānakāle paññattena pana brahmadaṇḍena tajjito taṃ pītisomanassaṃ pahāya visesaṃ nibbattesi.",
  "atk-s0101a0:311_12": "Tasmā antarāyakaraṃyeva sandhāya idaṃ vuttanti veditabbaṃ.",
  "atk-s0101a0:311_13": "Ayañhi lobhasahagatā pīti.",
  "atk-s0101a0:311_14": "Lobho ca kodhasadisova. Yathāha –",
  "atk-s0101a0:312_0": "“Luddho atthaṃ na jānāti, luddho dhammaṃ na passati;",
  "atk-s0101a0:313_0": "Andhaṃ tamaṃ tadā hoti, yaṃ lobho sahate naraṃ.",
  "atk-s0101a0:314_0": "Anatthajanano lobho, lobho cittappakopano;",
  "atk-s0101a0:315_0": "Bhayamantarato jātaṃ, taṃ jano nāvabujjhatī”ti. ;",
  "atk-s0101a0:316_0": "Tatiyavāro pana idha anāgatopi atthato āgato yevāti veditabbo.",
  "atk-s0101a0:316_1": "Yatheva hi kuddho,",
  "atk-s0101a0:316_2": "evaṃ luddhopi atthaṃ na jānātīti.",
  "atk-s0101a0:317_0": "Paṭipajjitabbākāradassanavāre panāyaṃ yojanā –",
  "atk-s0101a0:317_1": "“tumhākaṃ satthā sabbaññū arahaṃ sammāsambuddho,",
  "atk-s0101a0:317_2": "dhammo svākkhāto,",
  "atk-s0101a0:317_3": "saṅgho suppaṭipanno”tiādīni sutvā na tuṇhī bhavitabbaṃ.",
  "atk-s0101a0:317_4": "Evaṃ pana paṭijānitabbaṃ –",
  "atk-s0101a0:317_5": "“itipetaṃ bhūtaṃ,",
  "atk-s0101a0:317_6": "yaṃ tumhehi vuttaṃ,",
  "atk-s0101a0:317_7": "taṃ imināpi kāraṇena bhūtaṃ,",
  "atk-s0101a0:317_8": "imināpi kāraṇena tacchaṃ.",
  "atk-s0101a0:317_9": "So hi bhagavā itipi arahaṃ,",
  "atk-s0101a0:317_10": "itipi sammāsambuddho;",
  "atk-s0101a0:317_11": "dhammo itipi svākkhāto,",
  "atk-s0101a0:317_12": "itipi sandiṭṭhiko;",
  "atk-s0101a0:317_13": "saṅgho itipi suppaṭipanno,",
  "atk-s0101a0:317_14": "itipi ujuppaṭipanno”ti.",
  "atk-s0101a0:317_15": "“Tvaṃ sīlavā”ti pucchitenāpi sace sīlavā,",
  "atk-s0101a0:317_16": "“sīlavāhamasmī”ti paṭijānitabbameva.",
  "atk-s0101a0:317_17": "“Tvaṃ paṭhamassa jhānassa lābhī…pe…",
  "atk-s0101a0:317_18": "arahā”ti puṭṭhenāpi sabhāgānaṃ bhikkhūnaṃyeva paṭijānitabbaṃ.",
  "atk-s0101a0:317_19": "Evañhi pāpicchatā ceva parivajjitā hoti,",
  "atk-s0101a0:317_20": "sāsanassa ca amoghatā dīpitā hotīti.",
  "atk-s0101a0:317_21": "Sesaṃ vuttanayeneva veditabbaṃ.",
  "atk-s0101a0:318_0": "Cūḷasīlavaṇṇanā",
  "atk-s0101a0:319_0": "7.",
  "atk-s0101a0:319_1": "Appamattakaṃ kho panetaṃ,",
  "atk-s0101a0:319_2": "bhikkhaveti ko anusandhi?",
  "atk-s0101a0:319_3": "Idaṃ suttaṃ dvīhi padehi ābaddhaṃ vaṇṇena ca avaṇṇena ca.",
  "atk-s0101a0:319_4": "Tattha avaṇṇo –",
  "atk-s0101a0:319_5": "“iti petaṃ abhūtaṃ iti petaṃ ataccha”nti,",
  "atk-s0101a0:319_6": "ettheva udakantaṃ patvā aggiviya nivatto.",
  "atk-s0101a0:319_7": "Vaṇṇo pana bhūtaṃ bhūtato paṭijānitabbaṃ –",
  "atk-s0101a0:319_8": "“iti petaṃ bhūta”nti evaṃ anuvattatiyeva.",
  "atk-s0101a0:319_9": "So pana duvidho brahmadattena bhāsitavaṇṇo ca bhikkhusaṅghena acchariyaṃ āvusotiādinā nayena āraddhavaṇṇo ca.",
  "atk-s0101a0:319_10": "Tesu bhikkhusaṅghena vuttavaṇṇassa upari suññatāpakāsane anusandhiṃ dassessati.",
  "atk-s0101a0:319_11": "Idha pana brahmadattena vuttavaṇṇassa anusandhiṃ dassetuṃ “appamattakaṃ kho panetaṃ,",
  "atk-s0101a0:319_12": "bhikkhave”ti desanā āraddhā.",
  "atk-s0101a0:320_0": "Tattha appamattakanti parittassa nāmaṃ.",
  "atk-s0101a0:320_1": "Oramattakanti tasseva vevacanaṃ.",
  "atk-s0101a0:320_2": "Mattāti vuccati pamāṇaṃ.",
  "atk-s0101a0:320_3": "Appaṃ mattā etassāti appamattakaṃ.",
  "atk-s0101a0:320_4": "Oraṃ mattā etassāti oramattakaṃ.",
  "atk-s0101a0:320_5": "Sīlameva sīlamattakaṃ.",
  "atk-s0101a0:320_6": "Idaṃ vuttaṃ hoti –",
  "atk-s0101a0:320_7": "‘appamattakaṃ kho,",
  "atk-s0101a0:320_8": "panetaṃ bhikkhave,",
  "atk-s0101a0:320_9": "oramattakaṃ sīlamattakaṃ’ nāma yena “tathāgatassa vaṇṇaṃ vadāmī”ti ussāhaṃ katvāpi vaṇṇaṃ vadamāno puthujjano vadeyyāti.",
  "atk-s0101a0:320_10": "Tattha siyā –",
  "atk-s0101a0:320_11": "nanu idaṃ sīlaṃ nāma yogino aggavibhūsanaṃ?",
  "atk-s0101a0:320_12": "Yathāhu porāṇā –",
  "atk-s0101a0:321_0": "“Sīlaṃ yogissa’laṅkāro, sīlaṃ yogissa maṇḍanaṃ;",
  "atk-s0101a0:322_0": "Sīlehi’laṅkato yogī, maṇḍane aggataṃ gato”ti.",
  "atk-s0101a0:323_0": "Bhagavatāpi ca anekesu suttasatesu sīlaṃ mahantameva katvā kathitaṃ. Yathāha –",
  "atk-s0101a0:323_1": "“ākaṅkheyya ce,",
  "atk-s0101a0:323_2": "bhikkhave,",
  "atk-s0101a0:323_3": "bhikkhu ‘sabrahmacārīnaṃ piyo cassaṃ manāpo ca garu ca bhāvanīyo cā’ti,",
  "atk-s0101a0:323_4": "sīlesvevassa paripūrakārī”ti ca.",
  "atk-s0101a0:324_0": "“Kikīva aṇḍaṃ, camarīva vāladhiṃ;",
  "atk-s0101a0:325_0": "Piyaṃva puttaṃ, nayanaṃva ekakaṃ.",
  "atk-s0101a0:326_0": "Tatheva sīlaṃ, anurakkhamānā;",
  "atk-s0101a0:327_0": "Supesalā hotha, sadā sagāravā”ti ca.",
  "atk-s0101a0:328_0": "“Na pupphagandho paṭivātameti;",
  "atk-s0101a0:329_0": "Na candanaṃ taggaramallikā vā.",
  "atk-s0101a0:330_0": "Satañca gandho paṭivātameti;",
  "atk-s0101a0:331_0": "Sabbā disā sappuriso pavāyati.",
  "atk-s0101a0:332_0": "Candanaṃ tagaraṃ vāpi, uppalaṃ atha vassikī;",
  "atk-s0101a0:333_0": "Etesaṃ gandhajātānaṃ, sīlagandho anuttaro.",
  "atk-s0101a0:334_0": "Appamatto ayaṃ gandho, yvāyaṃ tagaracandanaṃ;",
  "atk-s0101a0:335_0": "Yo ca sīlavataṃ gandho, vāti devesu uttamo.",
  "atk-s0101a0:336_0": "Tesaṃ sampannasīlānaṃ, appamādavihārinaṃ;",
  "atk-s0101a0:337_0": "Sammadaññā vimuttānaṃ, māro maggaṃ na vindatī”ti ca. ;",
  "atk-s0101a0:338_0": "“Sīle patiṭṭhāya naro sapañño, cittaṃ paññañca bhāvayaṃ;",
  "atk-s0101a0:339_0": "Ātāpī nipako bhikkhu, so imaṃ vijaṭaye jaṭa”nti ca. ;",
  "atk-s0101a0:340_0": "“Seyyathāpi,",
  "atk-s0101a0:340_1": "bhikkhave,",
  "atk-s0101a0:340_2": "ye keci bījagāmabhūtagāmā vuḍḍhiṃ virūḷhiṃ vepullaṃ āpajjanti,",
  "atk-s0101a0:340_3": "sabbe te pathaviṃ nissāya,",
  "atk-s0101a0:340_4": "pathaviyaṃ patiṭṭhāya;",
  "atk-s0101a0:340_5": "evamete bījagāmabhūtagāmā vuḍḍhiṃ virūḷhiṃ vepullaṃ āpajjanti.",
  "atk-s0101a0:340_6": "Evameva kho,",
  "atk-s0101a0:340_7": "bhikkhave,",
  "atk-s0101a0:340_8": "bhikkhu sīlaṃ nissāya sīle patiṭṭhāya sattabojjhaṅge bhāvento sattabojjhaṅge bahulīkaronto vuḍḍhiṃ virūḷhiṃ vepullaṃ pāpuṇāti dhammesū”ti ca.",
  "atk-s0101a0:340_9": "Evaṃ aññānipi anekāni suttāni daṭṭhabbāni.",
  "atk-s0101a0:340_10": "Evamanekesu suttasatesu sīlaṃ mahantameva katvā kathitaṃ.",
  "atk-s0101a0:340_11": "Taṃ “kasmā imasmiṃ ṭhāne appamattaka”nti āhāti?",
  "atk-s0101a0:340_12": "Upari guṇe upanidhāya.",
  "atk-s0101a0:340_13": "Sīlañhi samādhiṃ na pāpuṇāti,",
  "atk-s0101a0:340_14": "samādhi paññaṃ na pāpuṇāti,",
  "atk-s0101a0:340_15": "tasmā uparimaṃ upanidhāya heṭṭhimaṃ oramattakaṃ nāma hoti.",
  "atk-s0101a0:340_16": "Kathaṃ sīlaṃ samādhiṃ na pāpuṇāti?",
  "atk-s0101a0:340_17": "Bhagavā hi abhisambodhito sattame saṃvacchare sāvatthinagara –",
  "atk-s0101a0:340_18": "dvāre kaṇḍambarukkhamūle dvādasayojane ratanamaṇḍape yojanappamāṇe ratanapallaṅke nisīditvā tiyojanike",
  "atk-s0101a0:340_19": "dibbasetacchatte dhāriyamāne dvādasayojanāya parisāya attādānaparidīpanaṃ titthiyamaddanaṃ –",
  "atk-s0101a0:340_20": "“uparimakāyato aggikkhandho pavattati,",
  "atk-s0101a0:340_21": "heṭṭhimakāyato udakadhārā pavattati…pe…",
  "atk-s0101a0:340_22": "ekekalomakūpato aggikkhandho pavattati,",
  "atk-s0101a0:340_23": "ekekalomakūpato udakadhārā pavattati,",
  "atk-s0101a0:340_24": "channaṃ vaṇṇāna”ntiādinayappavattaṃ yamakapāṭihāriyaṃ dasseti.",
  "atk-s0101a0:340_25": "Tassa suvaṇṇavaṇṇasarīrato suvaṇṇavaṇṇā rasmiyo uggantvā yāva bhavaggā gacchanti,",
  "atk-s0101a0:340_26": "sakaladasasahassacakkavāḷassa alaṅkaraṇakālo viya hoti,",
  "atk-s0101a0:340_27": "dutiyā dutiyā rasmiyo purimāya purimāya yamakayamakā viya ekakkhaṇe viya pavattanti.",
  "atk-s0101a0:341_0": "Dvinnañca cittānaṃ ekakkhaṇe pavatti nāma natthi.",
  "atk-s0101a0:341_1": "Buddhānaṃ pana bhagavantānaṃ bhavaṅgaparivāsassa lahukatāya pañcahākārehi āciṇṇavasitāya ca,",
  "atk-s0101a0:341_2": "tā ekakkhaṇe viya pavattanti.",
  "atk-s0101a0:341_3": "Tassā tassā pana rasmiyā āvajjanaparikammādhiṭṭhānāni visuṃ visuṃyeva.",
  "atk-s0101a0:342_0": "Nīlarasmiatthāya hi bhagavā nīlakasiṇaṃ samāpajjati,",
  "atk-s0101a0:342_1": "pītarasmiatthāya pītakasiṇaṃ,",
  "atk-s0101a0:342_2": "lohitaodātarasmiatthāya lohitaodātakasiṇaṃ,",
  "atk-s0101a0:342_3": "aggikkhandhatthāya tejokasiṇaṃ,",
  "atk-s0101a0:342_4": "udakadhāratthāya āpokasiṇaṃ samāpajjati.",
  "atk-s0101a0:342_5": "Satthā caṅkamati,",
  "atk-s0101a0:342_6": "nimmito tiṭṭhati vā nisīdati vā seyyaṃ vā kappetīti sabbaṃ vitthāretabbaṃ.",
  "atk-s0101a0:342_7": "Ettha ekampi sīlassa kiccaṃ natthi,",
  "atk-s0101a0:342_8": "sabbaṃ samādhikiccameva.",
  "atk-s0101a0:342_9": "Evaṃ sīlaṃ samādhiṃ na pāpuṇāti.",
  "atk-s0101a0:343_0": "Yaṃ pana bhagavā kappasatasahassādhikāni cattāri asaṅkhyeyyāni pāramiyo pūretvā,",
  "atk-s0101a0:343_1": "ekūnatiṃsavassakāle cakkavattisirīnivāsabhūtā bhavanā nikkhamma anomānadītīre pabbajitvā,",
  "atk-s0101a0:343_2": "chabbassāni padhānayogaṃ katvā,",
  "atk-s0101a0:343_3": "visākhapuṇṇamāyaṃ uruvelagāme sujātāya dinnaṃ pakkhittadibbojaṃ madhupāyāsaṃ paribhuñjitvā,",
  "atk-s0101a0:343_4": "sāyanhasamaye dakkhiṇuttarena bodhimaṇḍaṃ pavisitvā assatthadumarājānaṃ tikkhattuṃ padakkhiṇaṃ katvā,",
  "atk-s0101a0:343_5": "pubbuttarabhāge ṭhito tiṇasanthāraṃ santharitvā,",
  "atk-s0101a0:343_6": "tisandhipallaṅkaṃ ābhujitvā,",
  "atk-s0101a0:343_7": "caturaṅgasamannāgataṃ mettākammaṭṭhānaṃ pubbaṅgamaṃ katvā,",
  "atk-s0101a0:343_8": "vīriyādhiṭṭhānaṃ adhiṭṭhāya,",
  "atk-s0101a0:343_9": "cuddasahatthapallaṅkavaragato suvaṇṇapīṭhe ṭhapitaṃ rajatakkhandhaṃ viya paññāsahatthaṃ bodhikkhandhaṃ piṭṭhito katvā,",
  "atk-s0101a0:343_10": "upari maṇichattena viya bodhisākhāya dhāriyamāno,",
  "atk-s0101a0:343_11": "suvaṇṇavaṇṇe cīvare pavāḷasadisesu bodhiaṅkuresu patamānesu,",
  "atk-s0101a0:343_12": "sūriye atthaṃ upagacchante mārabalaṃ vidhamitvā,",
  "atk-s0101a0:343_13": "paṭhamayāme pubbenivāsaṃ anussaritvā,",
  "atk-s0101a0:343_14": "majjhimayāme dibbacakkhuṃ visodhetvā,",
  "atk-s0101a0:343_15": "paccūsakāle sabbabuddhānamāciṇṇe paccayākāre ñāṇaṃ otāretvā,",
  "atk-s0101a0:343_16": "ānāpānacatutthajjhānaṃ nibbattetvā,",
  "atk-s0101a0:343_17": "tadeva pādakaṃ katvā vipassanaṃ vaḍḍhetvā,",
  "atk-s0101a0:343_18": "maggapaṭipāṭiyā adhigatena catutthamaggena sabbakilese khepetvā sabbabuddhaguṇe paṭivijjhi,",
  "atk-s0101a0:343_19": "idamassa paññākiccaṃ.",
  "atk-s0101a0:343_20": "Evaṃ samādhi paññaṃ na pāpuṇāti.",
  "atk-s0101a0:344_0": "Tattha yathā hatthe udakaṃ pātiyaṃ udakaṃ na pāpuṇāti,",
  "atk-s0101a0:344_1": "pātiyaṃ udakaṃ ghaṭe udakaṃ na pāpuṇāti,",
  "atk-s0101a0:344_2": "ghaṭe udakaṃ kolambe udakaṃ na pāpuṇāti,",
  "atk-s0101a0:344_3": "kolambe udakaṃ cāṭiyaṃ udakaṃ na pāpuṇāti,",
  "atk-s0101a0:344_4": "cāṭiyaṃ udakaṃ mahākumbhiyaṃ udakaṃ na pāpuṇāti,",
  "atk-s0101a0:344_5": "mahākumbhiyaṃ udakaṃ kusobbhe udakaṃ na pāpuṇāti,",
  "atk-s0101a0:344_6": "kusobbhe udakaṃ kandare udakaṃ na pāpuṇāti,",
  "atk-s0101a0:344_7": "kandare udakaṃ kunnadiyaṃ udakaṃ na pāpuṇāti,",
  "atk-s0101a0:344_8": "kunnadiyaṃ udakaṃ pañcamahānadiyaṃ udakaṃ na pāpuṇāti,",
  "atk-s0101a0:344_9": "pañcamahānadiyaṃ udakaṃ cakkavāḷamahāsamudde udakaṃ na pāpuṇāti,",
  "atk-s0101a0:344_10": "cakkavāḷamahāsamudde udakaṃ sinerupādake mahāsamudde udakaṃ na pāpuṇāti.",
  "atk-s0101a0:344_11": "Pātiyaṃ udakaṃ upanidhāya hatthe udakaṃ parittaṃ…pe…",
  "atk-s0101a0:344_12": "sinerupādakamahāsamudde udakaṃ upanidhāya cakkavāḷamahāsamudde udakaṃ parittaṃ.",
  "atk-s0101a0:344_13": "Iti uparūpari udakaṃ bahukaṃ upādāya heṭṭhā heṭṭhā udakaṃ parittaṃ hoti.",
  "atk-s0101a0:345_0": "Evameva upari upari guṇe upādāya heṭṭhā heṭṭhā sīlaṃ appamattakaṃ oramattakanti veditabbaṃ. Tenāha –",
  "atk-s0101a0:345_1": "“appamattakaṃ kho panetaṃ,",
  "atk-s0101a0:345_2": "bhikkhave,",
  "atk-s0101a0:345_3": "oramattakaṃ sīlamattaka”nti.",
  "atk-s0101a0:346_0": "Yena puthujjanoti, ettha –",
  "atk-s0101a0:347_0": "“Duve puthujjanā vuttā, buddhenādiccabandhunā;",
  "atk-s0101a0:348_0": "Andho puthujjano eko, kalyāṇeko puthujjano”ti.",
  "atk-s0101a0:349_0": "Tattha yassa khandhadhātuāyatanādīsu uggahaparipucchāsavanadhāraṇapaccavekkhaṇāni natthi,",
  "atk-s0101a0:349_1": "ayaṃ andhaputhujjano.",
  "atk-s0101a0:349_2": "Yassa tāni atthi,",
  "atk-s0101a0:349_3": "so kalyāṇaputhujjano.",
  "atk-s0101a0:349_4": "Duvidhopi panesa –",
  "atk-s0101a0:350_0": "“Puthūnaṃ jananādīhi, kāraṇehi puthujjano;",
  "atk-s0101a0:351_0": "Puthujjanantogadhattā, puthuvāyaṃ jano iti”.",
  "atk-s0101a0:352_0": "So hi puthūnaṃ nānappakārānaṃ kilesādīnaṃ jananādīhi kāraṇehi puthujjano. Yathāha –",
  "atk-s0101a0:353_0": "“Puthu kilese janentīti puthujjanā,",
  "atk-s0101a0:353_1": "puthu avihatasakkāyadiṭṭhikāti puthujjanā,",
  "atk-s0101a0:353_2": "puthu satthārānaṃ mukhullokikāti puthujjanā,",
  "atk-s0101a0:353_3": "puthu sabbagatīhi avuṭṭhitāti puthujjanā,",
  "atk-s0101a0:353_4": "puthu nānābhisaṅkhāre abhisaṅkharontīti puthujjanā,",
  "atk-s0101a0:353_5": "puthu nānāoghehi vuyhanti,",
  "atk-s0101a0:353_6": "puthu santāpehi santappanti,",
  "atk-s0101a0:353_7": "puthu pariḷāhehi pariḍayhanti,",
  "atk-s0101a0:353_8": "puthu pañcasu kāmaguṇesu rattā giddhā gathitā mucchitā ajjhopannā laggā laggitā palibuddhāti puthujjanā,",
  "atk-s0101a0:353_9": "puthu pañcahi nīvaraṇehi āvutā nivutā ovutā pihitā paṭicchannā paṭikujjitāti puthujjanā”ti.",
  "atk-s0101a0:353_10": "Puthūnaṃ gaṇanapathamatītānaṃ ariyadhammaparammukhānaṃ nīcadhammasamācārānaṃ janānaṃ antogadhattāpi puthujjano,",
  "atk-s0101a0:353_11": "puthuvāyaṃ visuṃyeva saṅkhyaṃ gato visaṃsaṭṭho sīlasutādiguṇayuttehi ariyehi janehīti puthujjanoti.",
  "atk-s0101a0:354_0": "Tathāgatassāti aṭṭhahi kāraṇehi bhagavā tathāgato.",
  "atk-s0101a0:354_1": "Tathā āgatoti tathāgato,",
  "atk-s0101a0:354_2": "tathā gatoti tathāgato,",
  "atk-s0101a0:354_3": "tathalakkhaṇaṃ āgatoti tathāgato,",
  "atk-s0101a0:354_4": "tathadhamme yāthāvato abhisambuddhoti tathāgato,",
  "atk-s0101a0:354_5": "tathadassitāya tathāgato,",
  "atk-s0101a0:354_6": "tathavāditāya tathāgato,",
  "atk-s0101a0:354_7": "tathākāritāya tathāgato,",
  "atk-s0101a0:354_8": "abhibhavanaṭṭhena tathāgatoti.",
  "atk-s0101a0:355_0": "Kathaṃ bhagavā tathā āgatoti tathāgato?",
  "atk-s0101a0:355_1": "Yathā sabbalokahitāya ussukkamāpannā purimakā sammāsambuddhā āgatā,",
  "atk-s0101a0:355_2": "yathā vipassī bhagavā āgato,",
  "atk-s0101a0:355_3": "yathā sikhī bhagavā,",
  "atk-s0101a0:355_4": "yathā vessabhū bhagavā,",
  "atk-s0101a0:355_5": "yathā kakusandho bhagavā,",
  "atk-s0101a0:355_6": "yathā koṇāgamano bhagavā,",
  "atk-s0101a0:355_7": "yathā kassapo bhagavā āgato.",
  "atk-s0101a0:355_8": "Kiṃ vuttaṃ hoti?",
  "atk-s0101a0:355_9": "Yena abhinīhārena ete bhagavanto āgatā,",
  "atk-s0101a0:355_10": "teneva amhākampi bhagavā āgato.",
  "atk-s0101a0:355_11": "Atha vā yathā vipassī bhagavā…pe…",
  "atk-s0101a0:355_12": "yathā kassapo bhagavā dānapāramiṃ pūretvā,",
  "atk-s0101a0:355_13": "sīlanekkhammapaññāvīriyakhantisaccaadhiṭṭhānamettāupekkhāpāramiṃ pūretvā,",
  "atk-s0101a0:355_14": "imā dasa pāramiyo,",
  "atk-s0101a0:355_15": "dasa upapāramiyo,",
  "atk-s0101a0:355_16": "dasa paramatthapāramiyoti samatiṃsapāramiyo pūretvā aṅgapariccāgaṃ,",
  "atk-s0101a0:355_17": "nayanadhanarajjaputtadārapariccāganti ime pañca mahāpariccāge pariccajitvā pubbayogapubbacariyadhammakkhānañātatthacariyādayo",
  "atk-s0101a0:355_18": "pūretvā buddhicariyāya koṭiṃ patvā āgato;",
  "atk-s0101a0:355_19": "tathā amhākampi bhagavā āgato.",
  "atk-s0101a0:355_20": "Atha vā yathā vipassī bhagavā…pe…",
  "atk-s0101a0:355_21": "kassapo bhagavā cattāro satipaṭṭhāne,",
  "atk-s0101a0:355_22": "cattāro sammappadhāne,",
  "atk-s0101a0:355_23": "cattāro iddhipāde,",
  "atk-s0101a0:355_24": "pañcindriyāni,",
  "atk-s0101a0:355_25": "pañca balāni,",
  "atk-s0101a0:355_26": "satta bojjhaṅge,",
  "atk-s0101a0:355_27": "ariyaṃ aṭṭhaṅgikaṃ maggaṃ bhāvetvā brūhetvā āgato,",
  "atk-s0101a0:355_28": "tathā amhākampi bhagavā āgato.",
  "atk-s0101a0:355_29": "Evaṃ tathā āgatoti tathāgato.",
  "atk-s0101a0:356_0": "“Yatheva lokamhi vipassiādayo,",
  "atk-s0101a0:357_0": "Sabbaññubhāvaṃ munayo idhāgatā;",
  "atk-s0101a0:358_0": "Tathā ayaṃ sakyamunīpi āgato,",
  "atk-s0101a0:359_0": "Tathāgato vuccati tena cakkhumā”ti.",
  "atk-s0101a0:360_0": "Evaṃ tathā āgatoti tathāgato.",
  "atk-s0101a0:361_0": "Kathaṃ tathā gatoti tathāgato? Yathā sampatijāto vipassī bhagavā gato…pe… kassapo bhagavā gato.",
  "atk-s0101a0:362_0": "Kathañca so bhagavā gato?",
  "atk-s0101a0:362_1": "So hi sampati jātova samehi pādehi pathaviyaṃ patiṭṭhāya uttarābhimukho sattapadavītihārena gato. Yathāha –",
  "atk-s0101a0:362_2": "“sampatijāto kho, ānanda,",
  "atk-s0101a0:362_3": "bodhisatto samehi pādehi patiṭṭhahitvā uttarābhimukho sattapadavītihārena gacchati,",
  "atk-s0101a0:362_4": "setamhi chatte anudhāriyamāne sabbā ca disā anuviloketi,",
  "atk-s0101a0:362_5": "āsabhiṃ vācaṃ bhāsati –",
  "atk-s0101a0:362_6": "‘aggohamasmi lokassa,",
  "atk-s0101a0:362_7": "jeṭṭhohamasmi lokassa,",
  "atk-s0101a0:362_8": "seṭṭhohamasmi lokassa,",
  "atk-s0101a0:362_9": "ayamantimā jāti,",
  "atk-s0101a0:362_10": "natthidāni punabbhavo’ti”.",
  "atk-s0101a0:363_0": "Tañcassa gamanaṃ tathaṃ ahosi?",
  "atk-s0101a0:363_1": "Avitathaṃ anekesaṃ visesādhigamānaṃ pubbanimittabhāvena.",
  "atk-s0101a0:363_2": "Yañhi so sampatijātova samehi pādehi patiṭṭhahi.",
  "atk-s0101a0:363_3": "Idamassa caturiddhipādapaṭilābhassa pubbanimittaṃ.",
  "atk-s0101a0:364_0": "Uttarābhimukhabhāvo pana sabbalokuttarabhāvassa pubbanimittaṃ.",
  "atk-s0101a0:365_0": "Sattapadavītihāro, sattabojjhaṅgaratanapaṭilābhassa.",
  "atk-s0101a0:366_0": "“Suvaṇṇadaṇḍā vītipatanti cāmarā”ti, ettha vuttacāmarukkhepo pana sabbatitthiyanimmaddanassa.",
  "atk-s0101a0:367_0": "Setacchattadhāraṇaṃ, arahattavimuttivaravimalasetacchattapaṭilābhassa.",
  "atk-s0101a0:368_0": "Sattamapadūpari ṭhatvā sabbadisānuvilokanaṃ, sabbaññutānāvaraṇañāṇapaṭilābhassa.",
  "atk-s0101a0:369_0": "Āsabhivācābhāsanaṃ appaṭivattiyavaradhammacakkappavattanassa pubbanimittaṃ.",
  "atk-s0101a0:370_0": "Tathā ayaṃ bhagavāpi gato,",
  "atk-s0101a0:370_1": "tañcassa gamanaṃ tathaṃ ahosi,",
  "atk-s0101a0:370_2": "avitathaṃ,",
  "atk-s0101a0:370_3": "tesaṃyeva visesādhigamānaṃ pubbanimittabhāvena.",
  "atk-s0101a0:371_0": "Tenāhu porāṇā –",
  "atk-s0101a0:372_0": "“Muhuttajātova gavampatī yathā,",
  "atk-s0101a0:373_0": "Samehi pādehi phusī vasundharaṃ;",
  "atk-s0101a0:374_0": "So vikkamī satta padāni gotamo,",
  "atk-s0101a0:375_0": "Setañca chattaṃ anudhārayuṃ marū.",
  "atk-s0101a0:376_0": "Gantvāna so satta padāni gotamo,",
  "atk-s0101a0:377_0": "Disā vilokesi samā samantato;",
  "atk-s0101a0:378_0": "Aṭṭhaṅgupetaṃ giramabbhudīrayi,",
  "atk-s0101a0:379_0": "Sīho yathā pabbatamuddhaniṭṭhito”ti.",
  "atk-s0101a0:380_0": "Evaṃ tathā gatoti tathāgato.",
  "atk-s0101a0:381_0": "Atha vā yathā vipassī bhagavā…pe…",
  "atk-s0101a0:381_1": "yathā kassapo bhagavā,",
  "atk-s0101a0:381_2": "ayampi bhagavā tatheva nekkhammena kāmacchandaṃ pahāya gato,",
  "atk-s0101a0:381_3": "abyāpādena byāpādaṃ,",
  "atk-s0101a0:381_4": "ālokasaññāya thinamiddhaṃ,",
  "atk-s0101a0:381_5": "avikkhepena uddhaccakukkuccaṃ,",
  "atk-s0101a0:381_6": "dhammavavatthānena vicikicchaṃ pahāya ñāṇena avijjaṃ padāletvā,",
  "atk-s0101a0:381_7": "pāmojjena aratiṃ vinodetvā,",
  "atk-s0101a0:381_8": "paṭhamajjhānena nīvaraṇakavāṭaṃ ugghāṭetvā,",
  "atk-s0101a0:381_9": "dutiyajjhānena vitakkavicāraṃ vūpasametvā,",
  "atk-s0101a0:381_10": "tatiyajjhānena pītiṃ virājetvā,",
  "atk-s0101a0:381_11": "catutthajjhānena sukhadukkhaṃ pahāya,",
  "atk-s0101a0:381_12": "ākāsānañcāyatanasamāpattiyā rūpasaññāpaṭighasaññānānattasaññāyo samatikkamitvā,",
  "atk-s0101a0:381_13": "viññāṇañcāyatanasamāpattiyā ākāsānañcāyatanasaññaṃ,",
  "atk-s0101a0:381_14": "ākiñcaññāyatanasamāpattiyā viññāṇañcāyatanasaññaṃ,",
  "atk-s0101a0:381_15": "nevasaññānāsaññāyatanasamāpattiyā ākiñcaññāyatanasaññaṃ samatikkamitvā gato.",
  "atk-s0101a0:382_0": "Aniccānupassanāya niccasaññaṃ pahāya,",
  "atk-s0101a0:382_1": "dukkhānupassanāya sukhasaññaṃ,",
  "atk-s0101a0:382_2": "anattānupassanāya attasaññaṃ,",
  "atk-s0101a0:382_3": "nibbidānupassanāya nandiṃ,",
  "atk-s0101a0:382_4": "virāgānupassanāya rāgaṃ,",
  "atk-s0101a0:382_5": "nirodhānupassanāya samudayaṃ,",
  "atk-s0101a0:382_6": "paṭinissaggānupassanāya ādānaṃ,",
  "atk-s0101a0:382_7": "khayānupassanāya ghanasaññaṃ,",
  "atk-s0101a0:382_8": "vayānupassanāya āyūhanaṃ,",
  "atk-s0101a0:382_9": "vipariṇāmānupassanāya dhuvasaññaṃ,",
  "atk-s0101a0:382_10": "animittānupassanāya nimittaṃ,",
  "atk-s0101a0:382_11": "appaṇihitānupassanāya paṇidhiṃ,",
  "atk-s0101a0:382_12": "suññatānupassanāya abhinivesaṃ,",
  "atk-s0101a0:382_13": "adhipaññādhammavipassanāya sārādānābhinivesaṃ,",
  "atk-s0101a0:382_14": "yathābhūtañāṇadassanena sammohābhinivesaṃ,",
  "atk-s0101a0:382_15": "ādīnavānupassanāya ālayābhinivesaṃ,",
  "atk-s0101a0:382_16": "paṭisaṅkhānupassanāya appaṭisaṅkhaṃ,",
  "atk-s0101a0:382_17": "vivaṭṭānupassanāya saṃyogābhinivesaṃ,",
  "atk-s0101a0:382_18": "sotāpattimaggena diṭṭhekaṭṭhe kilese bhañjitvā,",
  "atk-s0101a0:382_19": "sakadāgāmimaggena oḷārike kilese pahāya,",
  "atk-s0101a0:382_20": "anāgāmimaggena aṇusahagate kilese samugghāṭetvā,",
  "atk-s0101a0:382_21": "arahattamaggena sabbakilese samucchinditvā gato.",
  "atk-s0101a0:382_22": "Evampi tathā gatoti tathāgato.",
  "atk-s0101a0:383_0": "Kathaṃ tathalakkhaṇaṃ āgatoti tathāgato?Pathavīdhātuyā kakkhaḷattalakkhaṇaṃ tathaṃ avitathaṃ.",
  "atk-s0101a0:383_1": "Āpodhātuyā paggharaṇalakkhaṇaṃ.",
  "atk-s0101a0:383_2": "Tejodhātuyā uṇhattalakkhaṇaṃ.",
  "atk-s0101a0:383_3": "Vāyodhātuyā vitthambhanalakkhaṇaṃ.",
  "atk-s0101a0:383_4": "Ākāsadhātuyā asamphuṭṭhalakkhaṇaṃ.",
  "atk-s0101a0:383_5": "Viññāṇadhātuyā vijānanalakkhaṇaṃ.",
  "atk-s0101a0:384_0": "Rūpassa ruppanalakkhaṇaṃ.",
  "atk-s0101a0:384_1": "Vedanāya vedayitalakkhaṇaṃ.",
  "atk-s0101a0:384_2": "Saññāya sañjānanalakkhaṇaṃ.",
  "atk-s0101a0:384_3": "Saṅkhārānaṃ abhisaṅkharaṇalakkhaṇaṃ.",
  "atk-s0101a0:384_4": "Viññāṇassa vijānanalakkhaṇaṃ.",
  "atk-s0101a0:385_0": "Vitakkassa abhiniropanalakkhaṇaṃ.",
  "atk-s0101a0:385_1": "Vicārassa anumajjanalakkhaṇaṃ pītiyā pharaṇalakkhaṇaṃ.",
  "atk-s0101a0:385_2": "Sukhassa sātalakkhaṇaṃ.",
  "atk-s0101a0:385_3": "Cittekaggatāya avikkhepalakkhaṇaṃ.",
  "atk-s0101a0:385_4": "Phassassa phusanalakkhaṇaṃ.",
  "atk-s0101a0:386_0": "Saddhindriyassa adhimokkhalakkhaṇaṃ.",
  "atk-s0101a0:386_1": "Vīriyindriyassa paggahalakkhaṇaṃ.",
  "atk-s0101a0:386_2": "Satindriyassa upaṭṭhānalakkhaṇaṃ.",
  "atk-s0101a0:386_3": "Samādhindriyassa avikkhepalakkhaṇaṃ.",
  "atk-s0101a0:386_4": "Paññindriyassa pajānanalakkhaṇaṃ.",
  "atk-s0101a0:387_0": "Saddhābalassa assaddhiye akampiyalakkhaṇaṃ.",
  "atk-s0101a0:387_1": "Vīriyabalassa kosajje,",
  "atk-s0101a0:387_2": "satibalassa muṭṭhassacce.",
  "atk-s0101a0:387_3": "Samādhibalassa uddhacce,",
  "atk-s0101a0:387_4": "paññābalassa avijjāya akampiyalakkhaṇaṃ.",
  "atk-s0101a0:388_0": "Satisambojjhaṅgassa upaṭṭhānalakkhaṇaṃ.",
  "atk-s0101a0:388_1": "Dhammavicayasambojjhaṅgassa pavicayalakkhaṇaṃ.",
  "atk-s0101a0:388_2": "Vīriyasambojjhaṅgassa paggahalakkhaṇaṃ.",
  "atk-s0101a0:388_3": "Pītisambojjhaṅgassa pharaṇalakkhaṇaṃ.",
  "atk-s0101a0:388_4": "Passaddhisambojjhaṅgassa vūpasamalakkhaṇaṃ.",
  "atk-s0101a0:388_5": "Samādhisambojjhaṅgassa avikkhepalakkhaṇaṃ.",
  "atk-s0101a0:388_6": "Upekkhāsambojjhaṅgassa paṭisaṅkhānalakkhaṇaṃ.",
  "atk-s0101a0:389_0": "Sammādiṭṭhiyā dassanalakkhaṇaṃ.",
  "atk-s0101a0:389_1": "Sammāsaṅkappassa abhiniropanalakkhaṇaṃ.",
  "atk-s0101a0:389_2": "Sammāvācāya pariggahalakkhaṇaṃ.",
  "atk-s0101a0:389_3": "Sammākammantassa samuṭṭhānalakkhaṇaṃ.",
  "atk-s0101a0:389_4": "Sammāājīvassa vodānalakkhaṇaṃ.",
  "atk-s0101a0:389_5": "Sammāvāyāmassa paggahalakkhaṇaṃ.",
  "atk-s0101a0:389_6": "Sammāsatiyā upaṭṭhānalakkhaṇaṃ.",
  "atk-s0101a0:389_7": "Sammāsamādhissa avikkhepalakkhaṇaṃ.",
  "atk-s0101a0:390_0": "Avijjāya aññāṇalakkhaṇaṃ.",
  "atk-s0101a0:390_1": "Saṅkhārānaṃ cetanālakkhaṇaṃ.",
  "atk-s0101a0:390_2": "Viññāṇassa vijānanalakkhaṇaṃ.",
  "atk-s0101a0:390_3": "Nāmassa namanalakkhaṇaṃ.",
  "atk-s0101a0:390_4": "Rūpassa ruppanalakkhaṇaṃ.",
  "atk-s0101a0:390_5": "Saḷāyatanassa āyatanalakkhaṇaṃ.",
  "atk-s0101a0:390_6": "Phassassa phusanalakkhaṇaṃ.",
  "atk-s0101a0:390_7": "Vedanāya vedayitalakkhaṇaṃ.",
  "atk-s0101a0:390_8": "Taṇhāya hetulakkhaṇaṃ.",
  "atk-s0101a0:390_9": "Upādānassa gahaṇalakkhaṇaṃ.",
  "atk-s0101a0:390_10": "Bhavassa āyūhanalakkhaṇaṃ.",
  "atk-s0101a0:390_11": "Jātiyā nibbattilakkhaṇaṃ.",
  "atk-s0101a0:390_12": "Jarāya jīraṇalakkhaṇaṃ.",
  "atk-s0101a0:390_13": "Maraṇassa cutilakkhaṇaṃ.",
  "atk-s0101a0:391_0": "Dhātūnaṃ suññatālakkhaṇaṃ.",
  "atk-s0101a0:391_1": "Āyatanānaṃ āyatanalakkhaṇaṃ.",
  "atk-s0101a0:391_2": "Satipaṭṭhānānaṃ upaṭṭhānalakkhaṇaṃ.",
  "atk-s0101a0:391_3": "Sammappadhānānaṃ padahanalakkhaṇaṃ.",
  "atk-s0101a0:391_4": "Iddhipādānaṃ ijjhanalakkhaṇaṃ.",
  "atk-s0101a0:391_5": "Indriyānaṃ adhipatilakkhaṇaṃ.",
  "atk-s0101a0:391_6": "Balānaṃ akampiyalakkhaṇaṃ.",
  "atk-s0101a0:391_7": "Bojjhaṅgānaṃ niyyānalakkhaṇaṃ.",
  "atk-s0101a0:391_8": "Maggassa hetulakkhaṇaṃ.",
  "atk-s0101a0:392_0": "Saccānaṃ tathalakkhaṇaṃ.",
  "atk-s0101a0:392_1": "Samathassa avikkhepalakkhaṇaṃ.",
  "atk-s0101a0:392_2": "Vipassanāya anupassanālakkhaṇaṃ.",
  "atk-s0101a0:392_3": "Samathavipassanānaṃ ekarasalakkhaṇaṃ.",
  "atk-s0101a0:392_4": "Yuganaddhānaṃ anativattanalakkhaṇaṃ.",
  "atk-s0101a0:393_0": "Sīlavisuddhiyā saṃvaralakkhaṇaṃ.",
  "atk-s0101a0:393_1": "Cittavisuddhiyā avikkhepalakkhaṇaṃ.",
  "atk-s0101a0:393_2": "Diṭṭhivisuddhiyā dassanalakkhaṇaṃ.",
  "atk-s0101a0:394_0": "Khaye ñāṇassa samucchedanalakkhaṇaṃ. Anuppāde ñāṇassa passaddhilakkhaṇaṃ.",
  "atk-s0101a0:395_0": "Chandassa mūlalakkhaṇaṃ.",
  "atk-s0101a0:395_1": "Manasikārassa samuṭṭhāpanalakkhaṇaṃ.",
  "atk-s0101a0:395_2": "Phassassa samodhānalakkhaṇaṃ.",
  "atk-s0101a0:395_3": "Vedanāya samosaraṇalakkhaṇaṃ.",
  "atk-s0101a0:395_4": "Samādhissa pamukhalakkhaṇaṃ.",
  "atk-s0101a0:395_5": "Satiyā ādhipateyyalakkhaṇaṃ.",
  "atk-s0101a0:395_6": "Paññāya tatuttariyalakkhaṇaṃ.",
  "atk-s0101a0:395_7": "Vimuttiyā sāralakkhaṇaṃ…",
  "atk-s0101a0:395_8": "amatogadhassa nibbānassa pariyosānalakkhaṇaṃ tathaṃ avitathaṃ.",
  "atk-s0101a0:395_9": "Evaṃ tathalakkhaṇaṃ ñāṇagatiyā āgato avirajjhitvā patto anuppattoti tathāgato.",
  "atk-s0101a0:395_10": "Evaṃ tathalakkhaṇaṃ āgatoti tathāgato.",
  "atk-s0101a0:396_0": "Kathaṃ tathadhamme yāthāvato abhisambuddhoti tathāgato?",
  "atk-s0101a0:396_1": "Tathadhammā nāma cattāri ariyasaccāni. Yathāha –",
  "atk-s0101a0:396_2": "“cattārimāni,",
  "atk-s0101a0:396_3": "bhikkhave,",
  "atk-s0101a0:396_4": "tathāni avitathāni anaññathāni.",
  "atk-s0101a0:396_5": "Katamāni cattāri?",
  "atk-s0101a0:396_6": "‘Idaṃ dukkha’nti bhikkhave,",
  "atk-s0101a0:396_7": "tathametaṃ avitathametaṃ anaññathameta”nti vitthāro.",
  "atk-s0101a0:396_8": "Tāni ca bhagavā abhisambuddho,",
  "atk-s0101a0:396_9": "tasmā tathānaṃ dhammānaṃ abhisambuddhattā tathāgatoti vuccati.",
  "atk-s0101a0:396_10": "Abhisambuddhattho hettha gatasaddo.",
  "atk-s0101a0:397_0": "Api ca jarāmaraṇassa jātipaccayasambhūtasamudāgataṭṭho tatho avitatho anaññatho…pe…,",
  "atk-s0101a0:397_1": "saṅkhārānaṃ avijjāpaccayasambhūtasamudāgataṭṭho tatho avitatho anaññatho…pe…,",
  "atk-s0101a0:397_2": "tathā avijjāya saṅkhārānaṃ paccayaṭṭho,",
  "atk-s0101a0:397_3": "saṅkhārānaṃ viññāṇassa paccayaṭṭho…pe…,",
  "atk-s0101a0:397_4": "jātiyā jarāmaraṇassa paccayaṭṭho tatho avitatho anaññatho.",
  "atk-s0101a0:397_5": "Taṃ sabbaṃ bhagavā abhisambuddho,",
  "atk-s0101a0:397_6": "tasmāpi tathānaṃ dhammānaṃ abhisambuddhattā tathāgatoti vuccati.",
  "atk-s0101a0:397_7": "Evaṃ tathadhamme yāthāvato abhisambuddhoti tathāgato.",
  "atk-s0101a0:398_0": "Kathaṃ tathadassitāya tathāgato?",
  "atk-s0101a0:398_1": "Bhagavā yaṃ sadevake loke…pe…,",
  "atk-s0101a0:398_2": "sadevamanussāya pajāya aparimāṇāsu lokadhātūsu aparimāṇānaṃ sattānaṃ cakkhudvāre āpāthamāgacchantaṃ rūpārammaṇaṃ nāma atthi,",
  "atk-s0101a0:398_3": "taṃ sabbākārato jānāti passati.",
  "atk-s0101a0:398_4": "Evaṃ jānatā passatā ca,",
  "atk-s0101a0:398_5": "tena taṃ iṭṭhāniṭṭhādivasena vā diṭṭhasutamutaviññātesu labbhamānakapadavasena vā.",
  "atk-s0101a0:398_6": "“Katamaṃ taṃ rūpaṃ rūpāyatanaṃ?",
  "atk-s0101a0:398_7": "Yaṃ rūpaṃ catunnaṃ mahābhūtānaṃ upādāya vaṇṇanibhā sanidassanaṃ sappaṭighaṃ nīlaṃ pītaka”ntiādinā nayena",
  "atk-s0101a0:398_8": "anekehi nāmehi terasahi vārehi dvepaññāsāya nayehi vibhajjamānaṃ tathameva hoti,",
  "atk-s0101a0:398_9": "vitathaṃ natthi.",
  "atk-s0101a0:398_10": "Esa nayo sotadvārādīsupi āpāthaṃ āgacchantesu saddādīsu.",
  "atk-s0101a0:398_11": "Vuttañcetaṃ bhagavatā –",
  "atk-s0101a0:398_12": "“yaṃ bhikkhave,",
  "atk-s0101a0:398_13": "sadevakassa lokassa…pe…",
  "atk-s0101a0:398_14": "sadevamanussāya pajāya diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā,",
  "atk-s0101a0:398_15": "tamahaṃ jānāmi.",
  "atk-s0101a0:398_16": "Tamahaṃ abbhaññāsiṃ,",
  "atk-s0101a0:398_17": "taṃ tathāgatassa viditaṃ,",
  "atk-s0101a0:398_18": "taṃ tathāgato na upaṭṭhāsī”ti.",
  "atk-s0101a0:398_19": "Evaṃ tathadassitāya tathāgato.",
  "atk-s0101a0:398_20": "Tattha tathadassī atthe tathāgatoti padasambhavo veditabbo.",
  "atk-s0101a0:399_0": "Kathaṃ tathavāditāya tathāgato?",
  "atk-s0101a0:399_1": "Yaṃ rattiṃ bhagavā bodhimaṇḍe aparājitapallaṅke nisinno tiṇṇaṃ mārānaṃ matthakaṃ madditvā anuttaraṃ sammāsambodhiṃ abhisambuddho,",
  "atk-s0101a0:399_2": "yañca rattiṃ yamakasālānamantare anupādisesāya nibbānadhātuyā parinibbāyi,",
  "atk-s0101a0:399_3": "etthantare pañcacattālīsavassaparimāṇe kāle paṭhamabodhiyāpi majjhimabodhiyāpi pacchimabodhiyāpi yaṃ bhagavatā bhāsitaṃ – suttaṃ,",
  "atk-s0101a0:399_4": "geyyaṃ…pe… vedallaṃ,",
  "atk-s0101a0:399_5": "taṃ sabbaṃ atthato ca byañjanato ca anupavajjaṃ,",
  "atk-s0101a0:399_6": "anūnamanadhikaṃ,",
  "atk-s0101a0:399_7": "sabbākāraparipuṇṇaṃ,",
  "atk-s0101a0:399_8": "rāgamadanimmadanaṃ,",
  "atk-s0101a0:399_9": "dosamohamadanimmadanaṃ.",
  "atk-s0101a0:399_10": "Natthi tattha vālaggamattampi avakkhalitaṃ,",
  "atk-s0101a0:399_11": "sabbaṃ taṃ ekamuddikāya lañchitaṃ viya,",
  "atk-s0101a0:399_12": "ekanāḷiyā mitaṃ viya,",
  "atk-s0101a0:399_13": "ekatulāya tulitaṃ viya ca,",
  "atk-s0101a0:399_14": "tathameva hoti avitathaṃ anaññathaṃ. Tenāha – “yañca, cunda,",
  "atk-s0101a0:399_15": "rattiṃ tathāgato anuttaraṃ sammāsambodhiṃ abhisambujjhati,",
  "atk-s0101a0:399_16": "yañca rattiṃ anupādisesāya nibbānadhātuyā parinibbāyati,",
  "atk-s0101a0:399_17": "yaṃ etasmiṃ antare bhāsati lapati niddisati,",
  "atk-s0101a0:399_18": "sabbaṃ taṃ tatheva hoti,",
  "atk-s0101a0:399_19": "no aññathā.",
  "atk-s0101a0:399_20": "Tasmā ‘tathāgato’ti vuccatī”ti.",
  "atk-s0101a0:399_21": "Gadattho hettha gatasaddo.",
  "atk-s0101a0:399_22": "Evaṃ tathavāditāya tathāgato.",
  "atk-s0101a0:400_0": "Api ca āgadanaṃ āgado,",
  "atk-s0101a0:400_1": "vacananti attho.",
  "atk-s0101a0:400_2": "Tayo aviparīto āgado assāti, da-",
  "atk-s0101a0:400_3": "kārassa ta-",
  "atk-s0101a0:400_4": "kāraṃ katvā tathāgatoti evametasmiṃ atthe padasiddhi veditabbā.",
  "atk-s0101a0:401_0": "Kathaṃ tathākāritāya tathāgato?",
  "atk-s0101a0:401_1": "Bhagavato hi vācāya kāyo anulometi,",
  "atk-s0101a0:401_2": "kāyassapi vācā,",
  "atk-s0101a0:401_3": "tasmā yathāvādī tathākārī,",
  "atk-s0101a0:401_4": "yathākārī tathāvādī ca hoti.",
  "atk-s0101a0:401_5": "Evaṃbhūtassa cassa yathāvācā,",
  "atk-s0101a0:401_6": "kāyopi tathā gato pavattoti attho.",
  "atk-s0101a0:401_7": "Yathā ca kāyo,",
  "atk-s0101a0:401_8": "vācāpi tathā gatā pavattāti tathāgato.",
  "atk-s0101a0:401_9": "Tenevāha –",
  "atk-s0101a0:401_10": "“yathāvādī,",
  "atk-s0101a0:401_11": "bhikkhave,",
  "atk-s0101a0:401_12": "tathāgato tathākārī,",
  "atk-s0101a0:401_13": "yathākārī tathāvādī.",
  "atk-s0101a0:401_14": "Iti yathāvādī tathākārī yathākārī tathāvādī.",
  "atk-s0101a0:401_15": "Tasmā ‘tathāgato’ti vuccatī”ti.",
  "atk-s0101a0:401_16": "Evaṃ tathākāritāya tathāgato.",
  "atk-s0101a0:402_0": "Kathaṃ abhibhavanaṭṭhena tathāgato?",
  "atk-s0101a0:402_1": "Upari bhavaggaṃ heṭṭhā avīciṃ pariyantaṃ katvā tiriyaṃ aparimāṇāsu lokadhātūsu sabbasatte abhibhavati sīlenapi samādhināpi paññāyapi vimuttiyāpi,",
  "atk-s0101a0:402_2": "vimuttiñāṇadassanenapi na tassa tulā vā pamāṇaṃ vā atthi;",
  "atk-s0101a0:402_3": "atulo appameyyo anuttaro rājātirājā devadevo sakkānaṃ atisakko brahmānaṃ atibrahmā. Tenāha –",
  "atk-s0101a0:402_4": "“sadevake,",
  "atk-s0101a0:402_5": "bhikkhave, loke…pe…",
  "atk-s0101a0:402_6": "sadevamanussāya pajāya tathāgato abhibhū anabhibhūto aññadatthudaso vasavattī,",
  "atk-s0101a0:402_7": "tasmā ‘tathāgato’ti vuccatī”ti.",
  "atk-s0101a0:403_0": "Tatrevaṃ padasiddhi veditabbā.",
  "atk-s0101a0:403_1": "Agado viya agado.",
  "atk-s0101a0:403_2": "Ko panesa?",
  "atk-s0101a0:403_3": "Desanāvilāsamayo ceva puññussayo ca.",
  "atk-s0101a0:403_4": "Tena hesa mahānubhāvo bhisakko dibbāgadena sappe viya sabbaparappavādino sadevakañca lokaṃ abhibhavati.",
  "atk-s0101a0:403_5": "Iti sabbālokābhibhavane tatho aviparīto desanāvilāsamayo ceva puññussayo ca agado assāti. Da-",
  "atk-s0101a0:403_6": "kārassa ta-",
  "atk-s0101a0:403_7": "kāraṃ katvā tathāgatoti veditabbo.",
  "atk-s0101a0:403_8": "Evaṃ abhibhavanaṭṭhena tathāgato.",
  "atk-s0101a0:404_0": "Api ca tathāya gatotipi tathāgato,",
  "atk-s0101a0:404_1": "tathaṃ gatotipi tathāgato.",
  "atk-s0101a0:404_2": "Gatoti avagato,",
  "atk-s0101a0:404_3": "atīto patto paṭipannoti attho.",
  "atk-s0101a0:405_0": "Tattha sakalalokaṃ tīraṇapariññāya tathāya gato avagatoti tathāgato.",
  "atk-s0101a0:405_1": "Lokasamudayaṃ pahānapariññāya tathāya gato atītoti tathāgato.",
  "atk-s0101a0:405_2": "Lokanirodhaṃ sacchikiriyāya tathāya gato pattoti tathāgato.",
  "atk-s0101a0:405_3": "Lokanirodhagāminiṃ paṭipadaṃ tathaṃ gato paṭipannoti tathāgato.",
  "atk-s0101a0:405_4": "Tena vuttaṃ bhagavatā –",
  "atk-s0101a0:406_0": "“Loko,",
  "atk-s0101a0:406_1": "bhikkhave,",
  "atk-s0101a0:406_2": "tathāgatena abhisambuddho,",
  "atk-s0101a0:406_3": "lokasmā tathāgato visaṃyutto.",
  "atk-s0101a0:406_4": "Lokasamudayo,",
  "atk-s0101a0:406_5": "bhikkhave,",
  "atk-s0101a0:406_6": "tathāgatena abhisambuddho,",
  "atk-s0101a0:406_7": "lokasamudayo tathāgatassa pahīno.",
  "atk-s0101a0:406_8": "Lokanirodho,",
  "atk-s0101a0:406_9": "bhikkhave,",
  "atk-s0101a0:406_10": "tathāgatena abhisambuddho,",
  "atk-s0101a0:406_11": "lokanirodho tathāgatassa sacchikato.",
  "atk-s0101a0:406_12": "Lokanirodhagāminī paṭipadā,",
  "atk-s0101a0:406_13": "bhikkhave,",
  "atk-s0101a0:406_14": "tathāgatena abhisambuddhā,",
  "atk-s0101a0:406_15": "lokanirodhagāminī paṭipadā tathāgatassa bhāvitā.",
  "atk-s0101a0:406_16": "Yaṃ bhikkhave,",
  "atk-s0101a0:406_17": "sadevakassa lokassa…pe…",
  "atk-s0101a0:406_18": "sabbaṃ taṃ tathāgatena abhisambuddhaṃ. Tasmā,",
  "atk-s0101a0:406_19": "tathāgatoti vuccatī”ti.",
  "atk-s0101a0:407_0": "Tassapi evaṃ attho veditabbo.",
  "atk-s0101a0:407_1": "Idampi ca tathāgatassa tathāgatabhāvadīpane mukhamattameva.",
  "atk-s0101a0:407_2": "Sabbākārena pana tathāgatova tathāgatassa tathāgatabhāvaṃ vaṇṇeyya.",
  "atk-s0101a0:408_0": "Katamañca taṃ bhikkhaveti yena appamattakena oramattakena sīlamattakena puthujjano tathāgatassa vaṇṇaṃ vadamāno vadeyya,",
  "atk-s0101a0:408_1": "taṃ katamanti pucchati?",
  "atk-s0101a0:408_2": "Tattha pucchā nāma adiṭṭhajotanā pucchā,",
  "atk-s0101a0:408_3": "diṭṭhasaṃsandanā pucchā,",
  "atk-s0101a0:408_4": "vimaticchedanā pucchā,",
  "atk-s0101a0:408_5": "anumatipucchā,",
  "atk-s0101a0:408_6": "kathetukamyatā pucchāti pañcavidhā hoti.",
  "atk-s0101a0:409_0": "Tattha katamā adiṭṭhajotanā pucchā?",
  "atk-s0101a0:409_1": "Pakatiyā lakkhaṇaṃ aññātaṃ hoti,",
  "atk-s0101a0:409_2": "adiṭṭhaṃ atulitaṃ atīritaṃ avibhūtaṃ avibhāvitaṃ,",
  "atk-s0101a0:409_3": "tassa ñāṇāya dassanāya tulanāya tīraṇāya vibhāvanāya pañhaṃ pucchati,",
  "atk-s0101a0:409_4": "ayaṃ adiṭṭhajotanā pucchā.",
  "atk-s0101a0:410_0": "Katamā diṭṭhasaṃsandanā pucchā?",
  "atk-s0101a0:410_1": "Pakatiyā lakkhaṇaṃ ñātaṃ hoti,",
  "atk-s0101a0:410_2": "diṭṭhaṃ tulitaṃ tīritaṃ vibhūtaṃ vibhāvitaṃ,",
  "atk-s0101a0:410_3": "tassa aññehi paṇḍitehi saddhiṃ saṃsandanatthāya pañhaṃ pucchati,",
  "atk-s0101a0:410_4": "ayaṃ diṭṭhasaṃsandanā pucchā.",
  "atk-s0101a0:411_0": "Katamā vimaticchedanā pucchā?",
  "atk-s0101a0:411_1": "Pakatiyā saṃsayapakkhando hoti,",
  "atk-s0101a0:411_2": "vimatipakkhando,",
  "atk-s0101a0:411_3": "dveḷhakajāto,",
  "atk-s0101a0:411_4": "“evaṃ nu kho,",
  "atk-s0101a0:411_5": "na nu kho,",
  "atk-s0101a0:411_6": "kinnu kho,",
  "atk-s0101a0:411_7": "kathaṃ nu kho”ti.",
  "atk-s0101a0:411_8": "So vimaticchedanatthāya pañhaṃ pucchati.",
  "atk-s0101a0:411_9": "Ayaṃ vimaticchedanā pucchā.",
  "atk-s0101a0:412_0": "Katamā anumatipucchā?",
  "atk-s0101a0:412_1": "Bhagavā bhikkhūnaṃ anumatiyā pañhaṃ pucchati –",
  "atk-s0101a0:412_2": "“taṃ kiṃ maññatha,",
  "atk-s0101a0:412_3": "bhikkhave,",
  "atk-s0101a0:412_4": "rūpaṃ niccaṃ vā aniccaṃ vā”ti. Aniccaṃ, bhante.",
  "atk-s0101a0:412_5": "Yaṃ panāniccaṃ,",
  "atk-s0101a0:412_6": "dukkhaṃ vā taṃ sukhaṃ vāti?",
  "atk-s0101a0:412_7": "Dukkhaṃ bhanteti sabbaṃ vattabbaṃ,",
  "atk-s0101a0:412_8": "ayaṃ anumatipucchā.",
  "atk-s0101a0:413_0": "Katamā kathetukamyatā pucchā?",
  "atk-s0101a0:413_1": "Bhagavā bhikkhūnaṃ kathetukamyatāya pañhaṃ pucchati.",
  "atk-s0101a0:413_2": "Cattārome,",
  "atk-s0101a0:413_3": "bhikkhave,",
  "atk-s0101a0:413_4": "satipaṭṭhānā.",
  "atk-s0101a0:413_5": "Katame cattāro?…Pe…",
  "atk-s0101a0:413_6": "aṭṭhime bhikkhave maggaṅgā.",
  "atk-s0101a0:413_7": "Katame aṭṭhāti,",
  "atk-s0101a0:413_8": "ayaṃ kathetukamyatā pucchā.",
  "atk-s0101a0:414_0": "Iti imāsu pañcasu pucchāsu adiṭṭhassa tāva kassaci dhammassa abhāvato tathāgatassa adiṭṭhajotanā pucchā natthi.",
  "atk-s0101a0:414_1": "“Idaṃ nāma aññehi paṇḍitehi samaṇabrāhmaṇehi saddhiṃ saṃsanditvā desessāmī”ti samannāhārasseva anuppajjanato diṭṭhasaṃsandanā pucchāpi natthi.",
  "atk-s0101a0:414_2": "Yasmā pana buddhānaṃ ekadhammepi āsappanā parisappanā natthi,",
  "atk-s0101a0:414_3": "bodhimaṇḍeyeva sabbā kaṅkhā chinnā;",
  "atk-s0101a0:414_4": "tasmā vimaticchedanā pucchāpi natthiyeva.",
  "atk-s0101a0:414_5": "Avasesā pana dve pucchā buddhānaṃ atthi,",
  "atk-s0101a0:414_6": "tāsu ayaṃ kathetukamyatā pucchā nāma.",
  "atk-s0101a0:415_0": "8. Idāni taṃ kathetukamyatāya pucchāya pucchitamatthaṃ kathetuṃ “pāṇātipātaṃ pahāyā”tiādimāha.",
  "atk-s0101a0:416_0": "Tattha pāṇassa atipāto pāṇātipāto,",
  "atk-s0101a0:416_1": "pāṇavadho,",
  "atk-s0101a0:416_2": "pāṇaghātoti vuttaṃ hoti.",
  "atk-s0101a0:416_3": "Pāṇoti cettha vohārato satto,",
  "atk-s0101a0:416_4": "paramatthato jīvitindriyaṃ,",
  "atk-s0101a0:416_5": "tasmiṃ pana pāṇe pāṇasaññino jīvitindriyupacchedakaupakkamasamuṭṭhāpikā kāyavacīdvārānaṃ aññataradvārappavattā vadhakacetanā pāṇātipāto.",
  "atk-s0101a0:416_6": "So guṇavirahitesu tiracchānagatādīsu pāṇesu khuddake pāṇe appasāvajjo,",
  "atk-s0101a0:416_7": "mahāsarīre mahāsāvajjo, kasmā?",
  "atk-s0101a0:416_8": "Payogamahantatāya.",
  "atk-s0101a0:416_9": "Payogasamattepi vatthumahantatāya.",
  "atk-s0101a0:416_10": "Guṇavantesu manussādīsu appaguṇe pāṇe appasāvajjo,",
  "atk-s0101a0:416_11": "mahāguṇe mahāsāvajjo.",
  "atk-s0101a0:416_12": "Sarīraguṇānaṃ pana samabhāve sati kilesānaṃ upakkamānañca mudutāya appasāvajjo,",
  "atk-s0101a0:416_13": "tibbatāya mahāsāvajjoti veditabbo.",
  "atk-s0101a0:417_0": "Tassa pañca sambhārā honti – pāṇo,",
  "atk-s0101a0:417_1": "pāṇasaññitā,",
  "atk-s0101a0:417_2": "vadhakacittaṃ, upakkamo,",
  "atk-s0101a0:417_3": "tena maraṇanti.",
  "atk-s0101a0:417_4": "Cha payogā –",
  "atk-s0101a0:417_5": "sāhatthiko, āṇattiko,",
  "atk-s0101a0:417_6": "nissaggiyo, thāvaro,",
  "atk-s0101a0:417_7": "vijjāmayo,",
  "atk-s0101a0:417_8": "iddhimayoti.",
  "atk-s0101a0:417_9": "Imasmiṃ panatthe vitthāriyamāne ativiya papañco hoti,",
  "atk-s0101a0:417_10": "tasmā taṃ na vitthārayāma,",
  "atk-s0101a0:417_11": "aññañca evarūpaṃ.",
  "atk-s0101a0:417_12": "Atthikehi pana samantapāsādikaṃ vinayaṭṭhakathaṃ oloketvā gahetabbaṃ.",
  "atk-s0101a0:418_0": "Pahāyāti imaṃ pāṇātipātacetanāsaṅkhātaṃ dussīlyaṃ pajahitvā.",
  "atk-s0101a0:418_1": "Paṭiviratoti pahīnakālato paṭṭhāya tato dussīlyato orato viratova.",
  "atk-s0101a0:418_2": "Natthi tassa vītikkamissāmīti cakkhusotaviññeyyā dhammā pageva kāyikāti imināva nayena aññesupi evarūpesu padesu attho veditabbo.",
  "atk-s0101a0:419_0": "Samaṇoti bhagavā samitapāpatāya laddhavohāro.",
  "atk-s0101a0:419_1": "Gotamoti gottavasena.",
  "atk-s0101a0:419_2": "Na kevalañca bhagavāyeva pāṇātipātā paṭivirato,",
  "atk-s0101a0:419_3": "bhikkhusaṅghopi paṭivirato,",
  "atk-s0101a0:419_4": "desanā pana ādito paṭṭhāya evaṃ āgatā,",
  "atk-s0101a0:419_5": "atthaṃ pana dīpentena bhikkhusaṅghavasenāpi dīpetuṃ vaṭṭati.",
  "atk-s0101a0:420_0": "Nihitadaṇḍo nihitasatthoti parūpaghātatthāya daṇḍaṃ vā satthaṃ vā ādāya avattanato nikkhittadaṇḍo ceva nikkhittasattho cāti attho.",
  "atk-s0101a0:420_1": "Ettha ca ṭhapetvā daṇḍaṃ sabbampi avasesaṃ upakaraṇaṃ sattānaṃ viheṭhanabhāvato satthanti veditabbaṃ.",
  "atk-s0101a0:420_2": "Yaṃ pana bhikkhū kattaradaṇḍaṃ vā dantakaṭṭhaṃ vā vāsiṃ pipphalikaṃ vā gahetvā vicaranti,",
  "atk-s0101a0:420_3": "na taṃ parūpaghātatthāya.",
  "atk-s0101a0:420_4": "Tasmā nihitadaṇḍo nihitasattho tveva saṅkhyaṃ gacchati.",
  "atk-s0101a0:421_0": "Lajjīti pāpajigucchanalakkhaṇāya lajjāya samannāgato.",
  "atk-s0101a0:421_1": "Dayāpannoti dayaṃ mettacittataṃ āpanno.",
  "atk-s0101a0:421_2": "Sabbapāṇabhūtahitānukampīti;",
  "atk-s0101a0:421_3": "sabbe pāṇabhūte hitena anukampako.",
  "atk-s0101a0:421_4": "Tāya dayāpannatāya sabbesaṃ pāṇabhūtānaṃ hitacittakoti attho.",
  "atk-s0101a0:421_5": "Viharatīti iriyati yapeti yāpeti pāleti.",
  "atk-s0101a0:421_6": "Iti vā hi,",
  "atk-s0101a0:421_7": "bhikkhaveti evaṃ vā bhikkhave.",
  "atk-s0101a0:421_8": "Vā saddo upari “adinnādānaṃ pahāyā”tiādīni apekkhitvā vikappattho vutto,",
  "atk-s0101a0:421_9": "evaṃ sabbattha purimaṃ vā pacchimaṃ vā apekkhitvā vikappabhāvo veditabbo.",
  "atk-s0101a0:422_0": "Ayaṃ panettha saṅkhepo –",
  "atk-s0101a0:422_1": "bhikkhave,",
  "atk-s0101a0:422_2": "puthujjano tathāgatassa vaṇṇaṃ vadamāno evaṃ vadeyya –",
  "atk-s0101a0:422_3": "“samaṇo gotamo pāṇaṃ na hanati,",
  "atk-s0101a0:422_4": "na ghāteti,",
  "atk-s0101a0:422_5": "na tattha samanuñño hoti,",
  "atk-s0101a0:422_6": "virato imasmā dussīlyā; aho,",
  "atk-s0101a0:422_7": "vata re buddhaguṇā mahantā”ti,",
  "atk-s0101a0:422_8": "iti mahantaṃ ussāhaṃ katvā vaṇṇaṃ vattukāmopi appamattakaṃ oramattakaṃ ācārasīlamattakameva vakkhati.",
  "atk-s0101a0:422_9": "Upari asādhāraṇabhāvaṃ nissāya vaṇṇaṃ vattuṃ na sakkhissati.",
  "atk-s0101a0:422_10": "Na kevalañca puthujjanova sotāpannasakadāgāmianāgāmiarahantopi paccekabuddhāpi na sakkontiyeva;",
  "atk-s0101a0:422_11": "tathāgatoyeva pana sakkoti,",
  "atk-s0101a0:422_12": "taṃ vo upari vakkhāmīti,",
  "atk-s0101a0:422_13": "ayamettha sādhippāyā atthavaṇṇanā.",
  "atk-s0101a0:422_14": "Ito paraṃ pana apubbapadameva vaṇṇayissāma.",
  "atk-s0101a0:423_0": "Adinnādānaṃ pahāyāti ettha adinnassa ādānaṃ adinnādānaṃ,",
  "atk-s0101a0:423_1": "parasaṃharaṇaṃ, theyyaṃ,",
  "atk-s0101a0:423_2": "corikāti vuttaṃ hoti.",
  "atk-s0101a0:423_3": "Tattha adinnanti parapariggahitaṃ,",
  "atk-s0101a0:423_4": "yattha paro yathākāmakāritaṃ āpajjanto adaṇḍāraho anupavajjo ca hoti.",
  "atk-s0101a0:423_5": "Tasmiṃ parapariggahite parapariggahitasaññino,",
  "atk-s0101a0:423_6": "tadādāyakaupakkamasamuṭṭhāpikā theyyacetanā adinnādānaṃ.",
  "atk-s0101a0:423_7": "Taṃ hīne parasantake appasāvajjaṃ,",
  "atk-s0101a0:423_8": "paṇīte mahāsāvajjaṃ, kasmā?",
  "atk-s0101a0:423_9": "Vatthupaṇītatāya.",
  "atk-s0101a0:423_10": "Vatthusamatte sati guṇādhikānaṃ santake vatthusmiṃ mahāsāvajjaṃ.",
  "atk-s0101a0:423_11": "Taṃ taṃ guṇādhikaṃ upādāya tato tato hīnaguṇassa santake vatthusmiṃ appasāvajjaṃ.",
  "atk-s0101a0:424_0": "Tassa pañca sambhārā honti –",
  "atk-s0101a0:424_1": "parapariggahitaṃ,",
  "atk-s0101a0:424_2": "parapariggahitasaññitā,",
  "atk-s0101a0:424_3": "theyyacittaṃ, upakkamo,",
  "atk-s0101a0:424_4": "tena haraṇanti.",
  "atk-s0101a0:424_5": "Cha payogā –",
  "atk-s0101a0:424_6": "sāhatthikādayova.",
  "atk-s0101a0:424_7": "Te ca kho yathānurūpaṃ theyyāvahāro,",
  "atk-s0101a0:424_8": "pasayhāvahāro,",
  "atk-s0101a0:424_9": "paṭicchannāvahāro,",
  "atk-s0101a0:424_10": "parikappāvahāro,",
  "atk-s0101a0:424_11": "kusāvahāroti imesaṃ avahārānaṃ vasena pavattā,",
  "atk-s0101a0:424_12": "ayamettha saṅkhepo.",
  "atk-s0101a0:424_13": "Vitthāro pana samantapāsādikāyaṃ vutto.",
  "atk-s0101a0:425_0": "Dinnameva ādiyatīti dinnādāyī.",
  "atk-s0101a0:425_1": "Cittenapi dinnameva paṭikaṅkhatīti dinnapāṭikaṅkhī.",
  "atk-s0101a0:425_2": "Thenetīti theno.",
  "atk-s0101a0:425_3": "Na thenena athenena.",
  "atk-s0101a0:425_4": "Athenattāyeva sucibhūtena.",
  "atk-s0101a0:425_5": "Attanāti attabhāvena.",
  "atk-s0101a0:425_6": "Athenaṃ sucibhūtaṃ attānaṃ katvā viharatīti vuttaṃ hoti.",
  "atk-s0101a0:425_7": "Sesaṃ paṭhamasikkhāpade vuttanayeneva yojetabbaṃ.",
  "atk-s0101a0:425_8": "Yathā ca idha,",
  "atk-s0101a0:425_9": "evaṃ sabbattha.",
  "atk-s0101a0:426_0": "Abrahmacariyanti aseṭṭhacariyaṃ.",
  "atk-s0101a0:426_1": "Brahmaṃ seṭṭhaṃ ācāraṃ caratīti brahmacārī.",
  "atk-s0101a0:426_2": "Ārācārīti abrahmacariyato dūracārī.",
  "atk-s0101a0:426_3": "Methunāti rāgapariyuṭṭhānavasena sadisattā methunakāti laddhavohārehi paṭisevitabbato methunāti saṅkhyaṃ gatā asaddhammā.",
  "atk-s0101a0:426_4": "Gāmadhammāti gāmavāsīnaṃ dhammā.",
  "atk-s0101a0:427_0": "9.",
  "atk-s0101a0:427_1": "Musāvādaṃ pahāyāti ettha musāti visaṃvādanapurekkhārassa atthabhañjanako vacīpayogo kāyapayogo,",
  "atk-s0101a0:427_2": "vā visaṃvādanādhippāyena panassa paravisaṃvādakakāyavacīpayogasamuṭṭhāpikā cetanā musāvādo.",
  "atk-s0101a0:428_0": "Aparo nayo,",
  "atk-s0101a0:428_1": "‘musā’ti abhūtaṃ atacchaṃ vatthu.",
  "atk-s0101a0:428_2": "‘Vādo’ti tassa bhūtato tacchato viññāpanaṃ.",
  "atk-s0101a0:428_3": "Lakkhaṇato pana atathaṃ vatthuṃ tathato paraṃ viññāpetukāmassa tathāviññattisamuṭṭhāpikā cetanā musāvādo.",
  "atk-s0101a0:428_4": "So yamatthaṃ bhañjati,",
  "atk-s0101a0:428_5": "tassa appatāya appasāvajjo,",
  "atk-s0101a0:428_6": "mahantatāya mahāsāvajjo.",
  "atk-s0101a0:429_0": "Api ca gahaṭṭhānaṃ attano santakaṃ adātukāmatāya natthītiādinayappavatto appasāvajjo,",
  "atk-s0101a0:429_1": "sakkhinā hutvā atthabhañjanatthaṃ vutto mahāsāvajjo,",
  "atk-s0101a0:429_2": "pabbajitānaṃ appakampi telaṃ vā sappiṃ vā labhitvā hasādhippāyena –",
  "atk-s0101a0:429_3": "“ajja gāme telaṃ nadī maññe sandatī”ti pūraṇakathānayena pavatto appasāvajjo,",
  "atk-s0101a0:429_4": "adiṭṭhaṃyeva pana diṭṭhantiādinā nayena vadantānaṃ mahāsāvajjo.",
  "atk-s0101a0:430_0": "Tassa cattāro sambhārā honti –",
  "atk-s0101a0:430_1": "atathaṃ vatthu,",
  "atk-s0101a0:430_2": "visaṃvādanacittaṃ,",
  "atk-s0101a0:430_3": "tajjo vāyāmo,",
  "atk-s0101a0:430_4": "parassa tadatthavijānananti.",
  "atk-s0101a0:430_5": "Eko payogo sāhatthikova.",
  "atk-s0101a0:430_6": "So kāyena vā kāyapaṭibaddhena vā vācāya vā paravisaṃvādanakiriyākaraṇena daṭṭhabbo.",
  "atk-s0101a0:430_7": "Tāya ce kiriyāya paro tamatthaṃ jānāti,",
  "atk-s0101a0:430_8": "ayaṃ kiriyasamuṭṭhāpikacetanākkhaṇeyeva musāvādakammunā bajjhati.",
  "atk-s0101a0:431_0": "Yasmā pana yathā kāyakāyapaṭibaddhavācāhi paraṃ visaṃvādeti,",
  "atk-s0101a0:431_1": "tathā “idamassa bhaṇāhī”ti āṇāpentopi paṇṇaṃ likhitvā purato nissajjantopi,",
  "atk-s0101a0:431_2": "“ayamattho evaṃ daṭṭhabbo”ti kuḍḍādīsu likhitvā ṭhapentopi.",
  "atk-s0101a0:431_3": "Tasmā ettha āṇattikanissaggiyathāvarāpi payogā yujjanti,",
  "atk-s0101a0:431_4": "aṭṭhakathāsu pana anāgatattā vīmaṃsitvā gahetabbā.",
  "atk-s0101a0:432_0": "Saccaṃ vadatīti saccavādī.",
  "atk-s0101a0:432_1": "Saccena saccaṃ sandahati ghaṭetīti saccasandho.",
  "atk-s0101a0:432_2": "Na antarantarā musā vadatīti attho.",
  "atk-s0101a0:432_3": "Yo hi puriso kadāci musā vadati,",
  "atk-s0101a0:432_4": "kadāci saccaṃ,",
  "atk-s0101a0:432_5": "tassa musāvādena antaritattā saccaṃ saccena na ghaṭīyati;",
  "atk-s0101a0:432_6": "tasmā so na saccasandho.",
  "atk-s0101a0:432_7": "Ayaṃ pana na tādiso,",
  "atk-s0101a0:432_8": "jīvitahetupi musā avatvā saccena saccaṃ sandahati yevāti saccasandho.",
  "atk-s0101a0:433_0": "Thetoti thiro thirakathoti attho.",
  "atk-s0101a0:433_1": "Eko hi puggalo haliddirāgo viya,",
  "atk-s0101a0:433_2": "thusarāsimhi nikhātakhāṇu viya,",
  "atk-s0101a0:433_3": "assapiṭṭhe ṭhapitakumbhaṇḍamiva ca na thirakatho hoti,",
  "atk-s0101a0:433_4": "eko pāsāṇalekhā viya,",
  "atk-s0101a0:433_5": "indakhīlo viya ca thirakatho hoti,",
  "atk-s0101a0:433_6": "asinā sīsaṃ chindantepi dve kathā na katheti,",
  "atk-s0101a0:433_7": "ayaṃ vuccati theto.",
  "atk-s0101a0:434_0": "Paccayikoti pattiyāyitabbako,",
  "atk-s0101a0:434_1": "saddhāyitabbakoti attho.",
  "atk-s0101a0:434_2": "Ekacco hi puggalo na paccayiko hoti,",
  "atk-s0101a0:434_3": "“idaṃ kena vuttaṃ,",
  "atk-s0101a0:434_4": "asukenā”ti vutte “mā tassa vacanaṃ saddahathā”ti vattabbataṃ āpajjati.",
  "atk-s0101a0:434_5": "Eko paccayiko hoti,",
  "atk-s0101a0:434_6": "“idaṃ kena vuttaṃ,",
  "atk-s0101a0:434_7": "asukenā”ti vutte “yadi tena vuttaṃ,",
  "atk-s0101a0:434_8": "idameva pamāṇaṃ,",
  "atk-s0101a0:434_9": "idāni upaparikkhitabbaṃ natthi,",
  "atk-s0101a0:434_10": "evameva ida”nti vattabbataṃ āpajjati,",
  "atk-s0101a0:434_11": "ayaṃ vuccati paccayiko.",
  "atk-s0101a0:434_12": "Avisaṃvādako lokassāti tāya saccavāditāya lokaṃ na visaṃvādetīti attho.",
  "atk-s0101a0:435_0": "Pisuṇaṃ vācaṃ pahāyātiādīsu yāya vācāya yassa taṃ vācaṃ bhāsati,",
  "atk-s0101a0:435_1": "tassa hadaye attano piyabhāvaṃ,",
  "atk-s0101a0:435_2": "parassa ca suññabhāvaṃ karoti,",
  "atk-s0101a0:435_3": "sā pisuṇā vācā.",
  "atk-s0101a0:436_0": "Yāya pana attānampi parampi pharusaṃ karoti,",
  "atk-s0101a0:436_1": "yā vācā sayampi pharusā,",
  "atk-s0101a0:436_2": "neva kaṇṇasukhā na hadayaṅgamā,",
  "atk-s0101a0:436_3": "ayaṃ pharusā vācā.",
  "atk-s0101a0:437_0": "Yena samphaṃ palapati niratthakaṃ, so samphappalāpo.",
  "atk-s0101a0:438_0": "Tesaṃ mūlabhūtā cetanāpi pisuṇavācādināmeva labhati, sā eva ca idhādhippetāti.",
  "atk-s0101a0:439_0": "Tattha saṃkiliṭṭhacittassa paresaṃ vā bhedāya attano piyakamyatāya vā kāyavacīpayogasamuṭṭhāpikā cetanā pisuṇavācā.",
  "atk-s0101a0:439_1": "Sā yassa bhedaṃ karoti,",
  "atk-s0101a0:439_2": "tassa appaguṇatāya appasāvajjā,",
  "atk-s0101a0:439_3": "mahāguṇatāya mahāsāvajjā.",
  "atk-s0101a0:440_0": "Tassā cattāro sambhārā –",
  "atk-s0101a0:440_1": "bhinditabbo paro,",
  "atk-s0101a0:440_2": "“iti ime nānā bhavissanti,",
  "atk-s0101a0:440_3": "vinā bhavissantī”ti bhedapurekkhāratā vā,",
  "atk-s0101a0:440_4": "“iti ahaṃ piyo bhavissāmi vissāsiko”ti piyakamyatā vā,",
  "atk-s0101a0:440_5": "tajjo vāyāmo,",
  "atk-s0101a0:440_6": "tassa tadatthavijānananti.",
  "atk-s0101a0:440_7": "Imesaṃ bhedāyāti,",
  "atk-s0101a0:440_8": "yesaṃ itoti vuttānaṃ santike sutaṃ tesaṃ bhedāya.",
  "atk-s0101a0:441_0": "Bhinnānaṃ vā sandhātāti dvinnaṃ mittānaṃ vā samānupajjhāyakādīnaṃ vā kenacideva kāraṇena bhinnānaṃ ekamekaṃ",
  "atk-s0101a0:441_1": "upasaṅkamitvā “tumhākaṃ īdise kule jātānaṃ evaṃ bahussutānaṃ idaṃ na yutta”ntiādīni vatvā sandhānaṃ kattā anukattā.",
  "atk-s0101a0:441_2": "Anuppadātāti sandhānānuppadātā.",
  "atk-s0101a0:441_3": "Dve jane samagge disvā –",
  "atk-s0101a0:441_4": "“tumhākaṃ evarūpe kule jātānaṃ evarūpehi guṇehi samannāgatānaṃ anucchavikameta”ntiādīni vatvā daḷhīkammaṃ kattāti attho.",
  "atk-s0101a0:441_5": "Samaggo ārāmo assāti samaggārāmo.",
  "atk-s0101a0:441_6": "Yattha samaggā natthi,",
  "atk-s0101a0:441_7": "tattha vasitumpi na icchatīti attho.",
  "atk-s0101a0:441_8": "Samaggarāmotipi pāḷi,",
  "atk-s0101a0:441_9": "ayamevettha attho.",
  "atk-s0101a0:441_10": "Samaggaratoti samaggesu rato,",
  "atk-s0101a0:441_11": "te pahāya aññattha gantumpi na icchatīti attho.",
  "atk-s0101a0:441_12": "Samagge disvāpi sutvāpi nandatīti samagganandī,",
  "atk-s0101a0:441_13": "samaggakaraṇiṃ vācaṃ bhāsitāti yā vācā satte samaggeyeva karoti,",
  "atk-s0101a0:441_14": "taṃ sāmaggiguṇaparidīpikameva vācaṃ bhāsati,",
  "atk-s0101a0:441_15": "na itaranti.",
  "atk-s0101a0:442_0": "Parassa mammacchedakakāyavacīpayogasamuṭṭhāpikā ekantapharusacetanā pharusāvācā.",
  "atk-s0101a0:442_1": "Tassā āvibhāvatthamidaṃ vatthu –",
  "atk-s0101a0:442_2": "eko kira dārako mātuvacanaṃ anādiyitvā araññaṃ gacchati,",
  "atk-s0101a0:442_3": "taṃ mātā nivattetumasakkontī –",
  "atk-s0101a0:442_4": "“caṇḍā taṃ mahiṃsī anubandhatū”ti akkosi.",
  "atk-s0101a0:442_5": "Athassa tatheva araññe mahiṃsī uṭṭhāsi.",
  "atk-s0101a0:442_6": "Dārako “yaṃ mama mātā mukhena kathesi,",
  "atk-s0101a0:442_7": "taṃ mā hotu,",
  "atk-s0101a0:442_8": "yaṃ cittena cintesi taṃ hotū”ti,",
  "atk-s0101a0:442_9": "saccakiriyamakāsi.",
  "atk-s0101a0:442_10": "Mahiṃsī tattheva baddhā viya aṭṭhāsi.",
  "atk-s0101a0:442_11": "Evaṃ mammacchedakopi payogo cittasaṇhatāya na pharusā vācā hoti.",
  "atk-s0101a0:442_12": "Mātāpitaro hi kadāci puttake evaṃ vadanti –",
  "atk-s0101a0:442_13": "“corā vo khaṇḍākhaṇḍaṃ karontū”ti,",
  "atk-s0101a0:442_14": "uppalapattampi ca nesaṃ upari patantaṃ na icchanti.",
  "atk-s0101a0:442_15": "Ācariyupajjhāyā ca kadāci nissitake evaṃ vadanti –",
  "atk-s0101a0:442_16": "“kiṃ ime ahirīkā anottappino caranti,",
  "atk-s0101a0:442_17": "niddhamatha ne”ti,",
  "atk-s0101a0:442_18": "atha ca nesaṃ āgamādhigamasampattiṃ icchanti.",
  "atk-s0101a0:442_19": "Yathā ca cittasaṇhatāya pharusā vācā na hoti,",
  "atk-s0101a0:442_20": "evaṃ vacanasaṇhatāya apharusā vācā na hoti.",
  "atk-s0101a0:442_21": "Na hi mārāpetukāmassa –",
  "atk-s0101a0:442_22": "“imaṃ sukhaṃ sayāpethā”ti vacanaṃ apharusā vācā hoti,",
  "atk-s0101a0:442_23": "cittapharusatāya panesā pharusā vācāva.",
  "atk-s0101a0:442_24": "Sā yaṃ sandhāya pavattitā,",
  "atk-s0101a0:442_25": "tassa appaguṇatāya appasāvajjā,",
  "atk-s0101a0:442_26": "mahāguṇatāya mahāsāvajjā.",
  "atk-s0101a0:442_27": "Tassā tayo sambhārā –",
  "atk-s0101a0:442_28": "akkositabbo paro,",
  "atk-s0101a0:442_29": "kupitacittaṃ,",
  "atk-s0101a0:442_30": "akkosanāti.",
  "atk-s0101a0:443_0": "Nelāti elaṃ vuccati doso,",
  "atk-s0101a0:443_1": "nāssā elanti nelā,",
  "atk-s0101a0:443_2": "niddosāti attho.",
  "atk-s0101a0:443_3": "“Nelaṅgo setapacchādo”ti,",
  "atk-s0101a0:443_4": "ettha vuttanelaṃ viya.",
  "atk-s0101a0:443_5": "Kaṇṇasukhāti byañjanamadhuratāya kaṇṇānaṃ sukhā,",
  "atk-s0101a0:443_6": "sūcivijjhanaṃ viya kaṇṇasūlaṃ na janeti.",
  "atk-s0101a0:443_7": "Atthamadhuratāya sakalasarīre kopaṃ ajanetvā pemaṃ janetīti pemanīyā.",
  "atk-s0101a0:443_8": "Hadayaṃ gacchati,",
  "atk-s0101a0:443_9": "appaṭihaññamānā sukhena cittaṃ pavisatīti hadayaṅgamā.",
  "atk-s0101a0:443_10": "Guṇaparipuṇṇatāya pure bhavāti porī pure saṃvaḍḍhanārī viya sukumārātipi porī.",
  "atk-s0101a0:443_11": "Purassa esātipi porī.",
  "atk-s0101a0:443_12": "Nagaravāsīnaṃ kathāti attho.",
  "atk-s0101a0:443_13": "Nagaravāsino hi yuttakathā honti.",
  "atk-s0101a0:443_14": "Pitimattaṃ pitāti vadanti,",
  "atk-s0101a0:443_15": "bhātimattaṃ bhātāti vadanti,",
  "atk-s0101a0:443_16": "mātimattaṃ mātāti vadanti.",
  "atk-s0101a0:443_17": "Evarūpī kathā bahuno janassa kantā hotīti bahujanakantā.",
  "atk-s0101a0:443_18": "Kantabhāveneva bahuno janassa manāpā cittavuḍḍhikarāti bahujanamanāpā.",
  "atk-s0101a0:444_0": "Anatthaviññāpikā kāyavacīpayogasamuṭṭhāpikā akusalacetanā samphappalāpo.",
  "atk-s0101a0:444_1": "So āsevanamandatāya appasāvajjo,",
  "atk-s0101a0:444_2": "āsevanamahantatāya mahāsāvajjo,",
  "atk-s0101a0:444_3": "tassa dve sambhārā –",
  "atk-s0101a0:444_4": "bhāratayuddhasītāharaṇādiniratthakakathāpurekkhāratā,",
  "atk-s0101a0:444_5": "tathārūpī kathā kathanañca.",
  "atk-s0101a0:445_0": "Kālena vadatīti kālavādī vattabbayuttakālaṃ sallakkhetvā vadatīti attho.",
  "atk-s0101a0:445_1": "Bhūtaṃ tathaṃ tacchaṃ sabhāvameva vadatīti bhūtavādī.",
  "atk-s0101a0:445_2": "Diṭṭhadhammikasamparāyikatthasannissitameva katvā vadatīti atthavādī.",
  "atk-s0101a0:445_3": "Navalokuttaradhammasannissitaṃ katvā vadatīti dhammavādī saṃvaravinayapahānavinayasannissitaṃ katvā vadatīti vinayavādī.",
  "atk-s0101a0:446_0": "Nidhānaṃ vuccati ṭhapanokāso,",
  "atk-s0101a0:446_1": "nidhānamassā atthīti nidhānavatī.",
  "atk-s0101a0:446_2": "Hadaye nidhātabbayuttakaṃ vācaṃ bhāsitāti attho.",
  "atk-s0101a0:446_3": "Kālenāti evarūpiṃ bhāsamānopi ca –",
  "atk-s0101a0:446_4": "“ahaṃ nidhānavatiṃ vācaṃ bhāsissāmī”ti na akālena bhāsati,",
  "atk-s0101a0:446_5": "yuttakālaṃ pana apekkhitvāva bhāsatīti attho.",
  "atk-s0101a0:446_6": "Sāpadesanti saupamaṃ,",
  "atk-s0101a0:446_7": "sakāraṇanti attho.",
  "atk-s0101a0:446_8": "Pariyantavatinti paricchedaṃ dassetvā yathāssā paricchedo paññāyati,",
  "atk-s0101a0:446_9": "evaṃ bhāsatīti attho.",
  "atk-s0101a0:446_10": "Atthasaṃhitanti anekehipi nayehi vibhajantena pariyādātuṃ asakkuṇeyyatāya atthasampannaṃ bhāsati.",
  "atk-s0101a0:446_11": "Yaṃ vā so atthavādī atthaṃ vadati,",
  "atk-s0101a0:446_12": "tena atthena sahitattā atthasaṃhitaṃ vācaṃ bhāsati,",
  "atk-s0101a0:446_13": "na aññaṃ nikkhipitvā aññaṃ bhāsatīti vuttaṃ hoti.",
  "atk-s0101a0:447_0": "10.",
  "atk-s0101a0:447_1": "Bījagāmabhūtagāmasamārambhāti mūlabījaṃ khandhabījaṃ phaḷubījaṃ aggabījaṃ bījabījanti pañcavidhassa bījagāmassa ceva,",
  "atk-s0101a0:447_2": "yassa kassaci nīlatiṇarukkhādikassa bhūtagāmassa ca samārambhā,",
  "atk-s0101a0:447_3": "chedanabhedanapacanādibhāvena vikopanā paṭiviratoti attho.",
  "atk-s0101a0:448_0": "Ekabhattikoti pātarāsabhattaṃ sāyamāsabhattanti dve bhattāni,",
  "atk-s0101a0:448_1": "tesu pātarāsabhattaṃ antomajjhanhikena paricchinnaṃ,",
  "atk-s0101a0:448_2": "itaraṃ majjhanhikato uddhaṃ anto aruṇena.",
  "atk-s0101a0:448_3": "Tasmā antomajjhanhike dasakkhattuṃ bhuñjamānopi ekabhattikova hoti.",
  "atk-s0101a0:448_4": "Taṃ sandhāya vuttaṃ “ekabhattiko”ti.",
  "atk-s0101a0:449_0": "Rattiyā bhojanaṃ ratti,",
  "atk-s0101a0:449_1": "tato uparatoti rattūparato.",
  "atk-s0101a0:449_2": "Atikkante majjhanhike yāva sūriyatthaṅgamanā bhojanaṃ vikālabhojanaṃ nāma.",
  "atk-s0101a0:449_3": "Tato viratattā virato vikālabhojanā.",
  "atk-s0101a0:449_4": "Kadā virato?",
  "atk-s0101a0:449_5": "Anomānadītīre pabbajitadivasato paṭṭhāya.",
  "atk-s0101a0:450_0": "Sāsanassa ananulomattā visūkaṃ paṭāṇībhūtaṃ dassananti visūkadassanaṃ.",
  "atk-s0101a0:450_1": "Attanā naccananaccāpanādivasena naccā ca gītā ca vāditā ca antamaso mayūranaccādivasenapi pavattānaṃ",
  "atk-s0101a0:450_2": "naccādīnaṃ visūkabhūtā dassanā cāti naccagītavāditavisūkadassanā.",
  "atk-s0101a0:450_3": "Naccādīni hi attanā payojetuṃ vā parehi payojāpetuṃ vā payuttāni passituṃ vā neva bhikkhūnaṃ na bhikkhunīnañca vaṭṭanti.",
  "atk-s0101a0:451_0": "Mālādīsu mālāti yaṃ kiñci pupphaṃ.",
  "atk-s0101a0:451_1": "Gandhanti yaṃ kiñci gandhajātaṃ.",
  "atk-s0101a0:451_2": "Vilepananti chavirāgakaraṇaṃ.",
  "atk-s0101a0:451_3": "Tattha piḷandhanto dhāreti nāma,",
  "atk-s0101a0:451_4": "ūnaṭṭhānaṃ pūrento maṇḍeti nāma,",
  "atk-s0101a0:451_5": "gandhavasena chavirāgavasena ca sādiyanto vibhūseti nāma.",
  "atk-s0101a0:451_6": "Ṭhānaṃ vuccati kāraṇaṃ.",
  "atk-s0101a0:451_7": "Tasmā yāya dussīlyacetanāya tāni mālādhāraṇādīni mahājano karoti,",
  "atk-s0101a0:451_8": "tato paṭiviratoti attho.",
  "atk-s0101a0:452_0": "Uccāsayanaṃ vuccati pamāṇātikkantaṃ. Mahāsayananti akappiyapaccattharaṇaṃ. Tato viratoti attho.",
  "atk-s0101a0:453_0": "Jātarūpanti suvaṇṇaṃ.",
  "atk-s0101a0:453_1": "Rajatanti kahāpaṇo,",
  "atk-s0101a0:453_2": "lohamāsako,",
  "atk-s0101a0:453_3": "jatumāsako,",
  "atk-s0101a0:453_4": "dārumāsakoti ye vohāraṃ gacchanti.",
  "atk-s0101a0:453_5": "Tassa ubhayassāpi paṭiggahaṇā paṭivirato,",
  "atk-s0101a0:453_6": "neva naṃ uggaṇhāti,",
  "atk-s0101a0:453_7": "na uggaṇhāpeti,",
  "atk-s0101a0:453_8": "na upanikkhittaṃ sādiyatīti attho.",
  "atk-s0101a0:454_0": "Āmakadhaññapaṭiggahaṇāti,",
  "atk-s0101a0:454_1": "sālivīhiyavagodhūmakaṅguvarakakudrūsakasaṅkhātassa sattavidhassāpi āmakadhaññassa paṭiggahaṇā.",
  "atk-s0101a0:454_2": "Na kevalañca etesaṃ paṭiggahaṇameva,",
  "atk-s0101a0:454_3": "āmasanampi bhikkhūnaṃ na vaṭṭatiyeva.",
  "atk-s0101a0:454_4": "Āmakamaṃsapaṭiggahaṇāti ettha aññatra odissa anuññātā āmakamaṃsamacchānaṃ paṭiggahaṇameva bhikkhūnaṃ na vaṭṭati,",
  "atk-s0101a0:454_5": "no āmasanaṃ.",
  "atk-s0101a0:455_0": "Itthikumārikapaṭiggahaṇāti ettha itthīti purisantaragatā,",
  "atk-s0101a0:455_1": "itarā kumārikā nāma,",
  "atk-s0101a0:455_2": "tāsaṃ paṭiggahaṇampi āmasanampi akappiyameva.",
  "atk-s0101a0:456_0": "Dāsidāsapaṭiggahaṇāti ettha dāsidāsavaseneva tesaṃ paṭiggahaṇaṃ na vaṭṭati.",
  "atk-s0101a0:456_1": "“Kappiyakārakaṃ dammi,",
  "atk-s0101a0:456_2": "ārāmikaṃ dammī”ti evaṃ vutte pana vaṭṭati.",
  "atk-s0101a0:457_0": "Ajeḷakādīsu khettavatthupariyosānesu kappiyākappiyanayo vinayavasena upaparikkhitabbo.",
  "atk-s0101a0:457_1": "Tattha khettaṃ nāma yasmiṃ pubbaṇṇaṃ ruhati.",
  "atk-s0101a0:457_2": "Vatthu nāma yasmiṃ aparaṇṇaṃ ruhati.",
  "atk-s0101a0:457_3": "Yattha vā ubhayampi ruhati,",
  "atk-s0101a0:457_4": "taṃ khettaṃ.",
  "atk-s0101a0:457_5": "Tadatthāya akatabhūmibhāgo vatthu.",
  "atk-s0101a0:457_6": "Khettavatthusīsena cettha vāpitaḷākādīnipi saṅgahitāneva.",
  "atk-s0101a0:458_0": "Dūteyyaṃ vuccati dūtakammaṃ,",
  "atk-s0101a0:458_1": "gihīnaṃ pahitaṃ paṇṇaṃ vā sāsanaṃ vā gahetvā tattha tattha gamanaṃ.",
  "atk-s0101a0:458_2": "Pahiṇagamanaṃ vuccati gharā gharaṃ pesitassa khuddakagamanaṃ.",
  "atk-s0101a0:458_3": "Anuyogo nāma tadubhayakaraṇaṃ.",
  "atk-s0101a0:458_4": "Tasmā dūteyyapahiṇagamanānaṃ anuyogāti.",
  "atk-s0101a0:458_5": "Evamettha attho veditabbo.",
  "atk-s0101a0:459_0": "Kayavikkayāti kayā ca vikkayā ca.",
  "atk-s0101a0:459_1": "Tulākūṭādīsu kūṭanti vañcanaṃ.",
  "atk-s0101a0:459_2": "Tattha tulākūṭaṃ nāma rūpakūṭaṃ aṅgakūṭaṃ,",
  "atk-s0101a0:459_3": "gahaṇakūṭaṃ,",
  "atk-s0101a0:459_4": "paṭicchannakūṭanti catubbidhaṃ hoti.",
  "atk-s0101a0:459_5": "Tattha rūpakūṭaṃ nāma dve tulā samarūpā katvā gaṇhanto mahatiyā gaṇhāti,",
  "atk-s0101a0:459_6": "dadanto khuddikāya deti.",
  "atk-s0101a0:459_7": "Aṅgakūṭaṃ nāma gaṇhanto pacchābhāge hatthena tulaṃ akkamati,",
  "atk-s0101a0:459_8": "dadanto pubbabhāge.",
  "atk-s0101a0:459_9": "Gahaṇakūṭaṃ nāma gaṇhanto mūle rajjuṃ gaṇhāti,",
  "atk-s0101a0:459_10": "dadanto agge.",
  "atk-s0101a0:459_11": "Paṭicchannakūṭaṃ nāma tulaṃ susiraṃ katvā anto ayacuṇṇaṃ pakkhipitvā gaṇhanto taṃ pacchābhāge karoti,",
  "atk-s0101a0:459_12": "dadanto aggabhāge.",
  "atk-s0101a0:460_0": "Kaṃso vuccati suvaṇṇapāti,",
  "atk-s0101a0:460_1": "tāya vañcanaṃ kaṃsakūṭaṃ. Kathaṃ?",
  "atk-s0101a0:460_2": "Ekaṃ suvaṇṇapātiṃ katvā aññā dve tisso lohapātiyo suvaṇṇavaṇṇe karoti,",
  "atk-s0101a0:460_3": "tato janapadaṃ gantvā kiñcideva aḍḍhaṃ kulaṃ pavisitvā –",
  "atk-s0101a0:460_4": "“suvaṇṇabhājanāni kiṇathā”ti vatvā agghe pucchite samagghataraṃ dātukāmā honti.",
  "atk-s0101a0:460_5": "Tato tehi –",
  "atk-s0101a0:460_6": "“kathaṃ imesaṃ suvaṇṇabhāvo jānitabbo”ti vutte,",
  "atk-s0101a0:460_7": "“vīmaṃsitvā gaṇhathā”ti suvaṇṇapātiṃ pāsāṇe ghaṃsitvā sabbā pātiyo datvā gacchati.",
  "atk-s0101a0:461_0": "Mānakūṭaṃ nāma hadayabhedasikhābhedarajjubhedavasena tividhaṃ hoti.",
  "atk-s0101a0:461_1": "Tattha hadayabhedo sappitelādiminanakāle labbhati.",
  "atk-s0101a0:461_2": "Tāni hi gaṇhanto heṭṭhāchiddena mānena –",
  "atk-s0101a0:461_3": "“saṇikaṃ āsiñcā”ti vatvā antobhājane bahuṃ paggharāpetvā gaṇhāti,",
  "atk-s0101a0:461_4": "dadanto chiddaṃ pidhāya sīghaṃ pūretvā deti.",
  "atk-s0101a0:462_0": "Sikhābhedo tilataṇḍulādiminanakāle labbhati.",
  "atk-s0101a0:462_1": "Tāni hi gaṇhanto saṇikaṃ sikhaṃ ussāpetvā gaṇhāti,",
  "atk-s0101a0:462_2": "dadanto vegena pūretvā sikhaṃ chindanto deti.",
  "atk-s0101a0:463_0": "Rajjubhedo khettavatthuminanakāle labbhati.",
  "atk-s0101a0:463_1": "Lañjaṃ alabhantā hi khettaṃ amahantampi mahantaṃ katvā minanti.",
  "atk-s0101a0:464_0": "Ukkoṭanādīsu ukkoṭananti assāmike sāmike kātuṃ lañjaggahaṇaṃ.",
  "atk-s0101a0:464_1": "Vañcananti tehi tehi upāyehi paresaṃ vañcanaṃ.",
  "atk-s0101a0:464_2": "Tatridamekaṃ vatthu –",
  "atk-s0101a0:464_3": "eko kira luddako migañca migapotakañca gahetvā āgacchati,",
  "atk-s0101a0:464_4": "tameko dhutto – “kiṃ bho,",
  "atk-s0101a0:464_5": "migo agghati,",
  "atk-s0101a0:464_6": "kiṃ migapotako”ti āha.",
  "atk-s0101a0:464_7": "“Migo dve kahāpaṇe,",
  "atk-s0101a0:464_8": "migapotako eka”nti ca vutte ekaṃ kahāpaṇaṃ datvā migapotakaṃ gahetvā thokaṃ gantvā nivatto –",
  "atk-s0101a0:464_9": "“na me bho,",
  "atk-s0101a0:464_10": "migapotakena attho,",
  "atk-s0101a0:464_11": "migaṃ me dehī”ti āha. Tena hi –",
  "atk-s0101a0:464_12": "dve kahāpaṇe dehīti. So āha –",
  "atk-s0101a0:464_13": "“nanu te bho,",
  "atk-s0101a0:464_14": "mayā paṭhamaṃ eko kahāpaṇo dinno”ti? “Āma, dinno”ti.",
  "atk-s0101a0:464_15": "“Idaṃ migapotakaṃ gaṇha,",
  "atk-s0101a0:464_16": "evaṃ so ca kahāpaṇo,",
  "atk-s0101a0:464_17": "ayañca kahāpaṇagghanako migapotakoti dve kahāpaṇā bhavissantī”ti.",
  "atk-s0101a0:464_18": "So “kāraṇaṃ vadatī”ti sallakkhetvā migapotakaṃ gahetvā migaṃ adāsīti.",
  "atk-s0101a0:464_19": "Nikatīti yogavasena vā māyāvasena vā apāmaṅgaṃ pāmaṅganti,",
  "atk-s0101a0:464_20": "amaṇiṃ maṇinti,",
  "atk-s0101a0:464_21": "asuvaṇṇaṃ suvaṇṇanti katvā patirūpakena vañcanaṃ.",
  "atk-s0101a0:464_22": "Sāciyogoti kuṭilayogo,",
  "atk-s0101a0:464_23": "etesaṃyeva ukkoṭanādīnametaṃ nāmaṃ. Tasmā –",
  "atk-s0101a0:464_24": "ukkoṭanasāciyogo,",
  "atk-s0101a0:464_25": "vañcanasāciyogo,",
  "atk-s0101a0:464_26": "nikatisāciyogoti,",
  "atk-s0101a0:464_27": "evamettha attho daṭṭhabbo.",
  "atk-s0101a0:464_28": "Keci aññaṃ dassetvā aññassa parivattanaṃ sāciyogoti vadanti.",
  "atk-s0101a0:464_29": "Taṃ pana vañcaneneva saṅgahitaṃ.",
  "atk-s0101a0:465_0": "Chedanādīsu chedananti hatthacchedanādi.",
  "atk-s0101a0:465_1": "Vadhoti māraṇaṃ.",
  "atk-s0101a0:465_2": "Bandhoti rajjubandhanādīhi bandhanaṃ.",
  "atk-s0101a0:465_3": "Viparāmosoti himaviparāmoso,",
  "atk-s0101a0:465_4": "gumbaviparāmosoti duvidho.",
  "atk-s0101a0:465_5": "Yaṃ himapātasamaye himena paṭicchannā hutvā maggappaṭipannaṃ janaṃ musanti,",
  "atk-s0101a0:465_6": "ayaṃ himaviparāmoso.",
  "atk-s0101a0:465_7": "Yaṃ gumbādīhi paṭicchannā musanti,",
  "atk-s0101a0:465_8": "ayaṃ gumbaviparāmoso.",
  "atk-s0101a0:465_9": "Ālopo vuccati gāmanigamādīnaṃ vilopakaraṇaṃ.",
  "atk-s0101a0:465_10": "Sahasākāroti sāhasikakiriyā.",
  "atk-s0101a0:465_11": "Gehaṃ pavisitvā manussānaṃ ure satthaṃ ṭhapetvā icchitabhaṇḍānaṃ gahaṇaṃ.",
  "atk-s0101a0:465_12": "Evametasmā chedana…pe…",
  "atk-s0101a0:465_13": "sahasākārā paṭivirato samaṇo gotamoti.",
  "atk-s0101a0:465_14": "Iti vā hi,",
  "atk-s0101a0:465_15": "bhikkhave,",
  "atk-s0101a0:465_16": "puthujjano tathāgatassa vaṇṇaṃ vadamāno vadeyyāti.",
  "atk-s0101a0:466_0": "Ettāvatā cūḷasīlaṃ niṭṭhitaṃ hoti.",
  "atk-s0101a0:467_0": "Majjhimasīlavaṇṇanā",
  "atk-s0101a0:468_0": "11.",
  "atk-s0101a0:468_1": "Idāni majjhimasīlaṃ vitthārento “yathā vā paneke bhonto”tiādimāha.",
  "atk-s0101a0:468_2": "Tatrāyaṃ anuttānapadavaṇṇanā.",
  "atk-s0101a0:468_3": "Saddhādeyyānīti kammañca phalañca idhalokañca paralokañca saddahitvā dinnāni.",
  "atk-s0101a0:468_4": "‘Ayaṃ me ñātī’ti vā,",
  "atk-s0101a0:468_5": "‘mitto’ti vā,",
  "atk-s0101a0:468_6": "idaṃ paṭikarissati,",
  "atk-s0101a0:468_7": "idaṃ vā tena katapubbanti vā,",
  "atk-s0101a0:468_8": "evaṃ na dinnānīti attho.",
  "atk-s0101a0:468_9": "Evaṃ dinnāni hi na saddhādeyyāni nāma honti.",
  "atk-s0101a0:468_10": "Bhojanānīti desanāsīsamattametaṃ,",
  "atk-s0101a0:468_11": "atthato pana saddhādeyyāni bhojanāni bhuñjitvā cīvarāni pārupitvā senāsanāni sevamānā gilānabhesajjaṃ paribhuñjamānāti sabbametaṃ vuttameva hoti.",
  "atk-s0101a0:469_0": "Seyyathidanti nipāto.",
  "atk-s0101a0:469_1": "Tassattho katamo so bījagāmabhūtagāmo,",
  "atk-s0101a0:469_2": "yassa samārambhaṃ anuyuttā viharantīti.",
  "atk-s0101a0:469_3": "Tato taṃ dassento mūlabījantiādimāha.",
  "atk-s0101a0:469_4": "Tattha mūlabījaṃ nāma haliddi,",
  "atk-s0101a0:469_5": "siṅgiveraṃ, vacā, vacattaṃ, ativisā,",
  "atk-s0101a0:469_6": "kaṭukarohiṇī, usīraṃ,",
  "atk-s0101a0:469_7": "bhaddamuttakanti evamādi.",
  "atk-s0101a0:469_8": "Khandhabījaṃ nāma assattho, nigrodho, pilakkho, udumbaro, kacchako,",
  "atk-s0101a0:469_9": "kapitthanoti evamādi.",
  "atk-s0101a0:469_10": "Phaḷubījaṃ nāma ucchu, naḷo,",
  "atk-s0101a0:469_11": "veḷūti evamādi.",
  "atk-s0101a0:469_12": "Aggabījaṃ nāma ajjakaṃ,",
  "atk-s0101a0:469_13": "phaṇijjakaṃ,",
  "atk-s0101a0:469_14": "hiriveranti evamādi.",
  "atk-s0101a0:469_15": "Bījabījaṃ nāma pubbaṇṇaṃ aparaṇṇanti evamādi.",
  "atk-s0101a0:469_16": "Sabbañhetaṃ rukkhato viyojitaṃ viruhanasamatthameva “bījagāmo”ti vuccati.",
  "atk-s0101a0:469_17": "Rukkhato pana aviyojitaṃ asukkhaṃ “bhūtagāmo”ti vuccati.",
  "atk-s0101a0:469_18": "Tattha bhūtagāmasamārambho pācittiyavatthu,",
  "atk-s0101a0:469_19": "bījagāmasamārambho dukkaṭavatthūti veditabbo.",
  "atk-s0101a0:470_0": "12.",
  "atk-s0101a0:470_1": "Sannidhikāraparibhoganti sannidhikatassa paribhogaṃ.",
  "atk-s0101a0:470_2": "Tattha duvidhā kathā,",
  "atk-s0101a0:470_3": "vinayavasena ca sallekhavasena ca.",
  "atk-s0101a0:470_4": "Vinayavasena tāva yaṃ kiñci annaṃ ajja paṭiggahitaṃ aparajju sannidhikārakaṃ hoti,",
  "atk-s0101a0:470_5": "tassa paribhoge pācittiyaṃ.",
  "atk-s0101a0:470_6": "Attanā laddhaṃ pana sāmaṇerānaṃ datvā,",
  "atk-s0101a0:470_7": "tehi laddhaṃ ṭhapāpetvā dutiyadivase bhuñjituṃ vaṭṭati,",
  "atk-s0101a0:470_8": "sallekho pana na hoti.",
  "atk-s0101a0:471_0": "Pānasannidhimhipi eseva nayo.",
  "atk-s0101a0:471_1": "Tattha pānaṃ nāma ambapānādīni aṭṭha pānāni,",
  "atk-s0101a0:471_2": "yāni ca tesaṃ anulomāni.",
  "atk-s0101a0:471_3": "Tesaṃ vinicchayo samantapāsādikāyaṃ vutto.",
  "atk-s0101a0:472_0": "Vatthasannidhimhi anadhiṭṭhitaṃ avikappitaṃ sannidhi ca hoti,",
  "atk-s0101a0:472_1": "sallekhañca kopeti,",
  "atk-s0101a0:472_2": "ayaṃ pariyāyakathā.",
  "atk-s0101a0:472_3": "Nippariyāyato pana ticīvarasantuṭṭhena bhavitabbaṃ,",
  "atk-s0101a0:472_4": "catutthaṃ labhitvā aññassa dātabbaṃ.",
  "atk-s0101a0:472_5": "Sace yassa kassaci dātuṃ na sakkoti,",
  "atk-s0101a0:472_6": "yassa pana dātukāmo hoti,",
  "atk-s0101a0:472_7": "so uddesatthāya vā paripucchatthāya vā gato,",
  "atk-s0101a0:472_8": "āgatamatte dātabbaṃ,",
  "atk-s0101a0:472_9": "adātuṃ na vaṭṭati.",
  "atk-s0101a0:472_10": "Cīvare pana appahonte satiyā paccāsāya anuññātakālaṃ ṭhapetuṃ vaṭṭati.",
  "atk-s0101a0:472_11": "Sūcisuttacīvarakārakānaṃ alābhena tato parampi vinayakammaṃ katvā ṭhapetuṃ vaṭṭati.",
  "atk-s0101a0:472_12": "“Imasmiṃ jiṇṇe puna īdisaṃ kuto labhissāmī”ti pana ṭhapetuṃ na vaṭṭati,",
  "atk-s0101a0:472_13": "sannidhi ca hoti,",
  "atk-s0101a0:472_14": "sallekhañca kopeti.",
  "atk-s0101a0:473_0": "Yānasannidhimhi yānaṃ nāma vayhaṃ, ratho, sakaṭaṃ,",
  "atk-s0101a0:473_1": "sandamānikā, sivikā,",
  "atk-s0101a0:473_2": "pāṭaṅkīti;",
  "atk-s0101a0:473_3": "netaṃ pabbajitassa yānaṃ.",
  "atk-s0101a0:473_4": "Upāhanā pana pabbajitassa yānaṃyeva.",
  "atk-s0101a0:473_5": "Ekabhikkhussa hi eko araññatthāya,",
  "atk-s0101a0:473_6": "eko dhotapādakatthāyāti,",
  "atk-s0101a0:473_7": "ukkaṃsato dve upāhanasaṅghāṭā vaṭṭanti.",
  "atk-s0101a0:473_8": "Tatiyaṃ labhitvā aññassa dātabbo.",
  "atk-s0101a0:473_9": "“Imasmiṃ jiṇṇe aññaṃ kuto labhissāmī”ti hi ṭhapetuṃ na vaṭṭati,",
  "atk-s0101a0:473_10": "sannidhi ca hoti,",
  "atk-s0101a0:473_11": "sallekhañca kopeti.",
  "atk-s0101a0:474_0": "Sayanasannidhimhi sayananti mañco.",
  "atk-s0101a0:474_1": "Ekassa bhikkhuno eko gabbhe,",
  "atk-s0101a0:474_2": "eko divāṭhāneti ukkaṃsato dve mañcā vaṭṭanti.",
  "atk-s0101a0:474_3": "Tato uttari labhitvā aññassa bhikkhuno vā gaṇassa vā dātabbo;",
  "atk-s0101a0:474_4": "adātuṃ na vaṭṭati.",
  "atk-s0101a0:474_5": "Sannidhi ca hoti,",
  "atk-s0101a0:474_6": "sallekhañca kopeti.",
  "atk-s0101a0:475_0": "Gandhasannidhimhi bhikkhuno kaṇḍukacchuchavidosādiābādhe sati gandhā vaṭṭanti.",
  "atk-s0101a0:475_1": "Te gandhe āharāpetvā tasmiṃ roge vūpasante aññesaṃ vā ābādhikānaṃ dātabbā,",
  "atk-s0101a0:475_2": "dvāre pañcaṅguligharadhūpanādīsu vā upanetabbā.",
  "atk-s0101a0:475_3": "“Puna roge sati bhavissantī”ti pana ṭhapetuṃ na vaṭṭati,",
  "atk-s0101a0:475_4": "sannidhi ca hoti,",
  "atk-s0101a0:475_5": "sallekhañca kopeti.",
  "atk-s0101a0:476_0": "Āmisanti vuttāvasesaṃ daṭṭhabbaṃ.",
  "atk-s0101a0:476_1": "Seyyathidaṃ,",
  "atk-s0101a0:476_2": "idhekacco bhikkhu –",
  "atk-s0101a0:476_3": "“tathārūpe kāle upakārāya bhavissatī”ti tilataṇḍulamuggamāsanāḷikeraloṇamacchamaṃsavallūrasappitelaguḷabhājanādīni āharāpetvā ṭhapeti.",
  "atk-s0101a0:476_4": "So vassakāle kālasseva sāmaṇerehi yāguṃ pacāpetvā paribhuñjitvā “sāmaṇera,",
  "atk-s0101a0:476_5": "udakakaddame dukkhaṃ gāmaṃ pavisituṃ,",
  "atk-s0101a0:476_6": "gaccha asukaṃ kulaṃ gantvā mayhaṃ vihāre nisinnabhāvaṃ ārocehi;",
  "atk-s0101a0:476_7": "asukakulato dadhiādīni āharā”ti peseti.",
  "atk-s0101a0:476_8": "Bhikkhūhi – “kiṃ, bhante,",
  "atk-s0101a0:476_9": "gāmaṃ pavisissathā”ti vuttepi,",
  "atk-s0101a0:476_10": "“duppaveso, āvuso,",
  "atk-s0101a0:476_11": "idāni gāmo”ti vadati. Te – “hotu, bhante,",
  "atk-s0101a0:476_12": "acchatha tumhe,",
  "atk-s0101a0:476_13": "mayaṃ bhikkhaṃ pariyesitvā āharissāmā”ti gacchanti.",
  "atk-s0101a0:476_14": "Atha sāmaṇeropi dadhiādīni āharitvā bhattañca byañjanañca sampādetvā upaneti,",
  "atk-s0101a0:476_15": "taṃ bhuñjantasseva upaṭṭhākā bhattaṃ pahiṇanti,",
  "atk-s0101a0:476_16": "tatopi manāpaṃ manāpaṃ bhuñjati.",
  "atk-s0101a0:476_17": "Atha bhikkhū piṇḍapātaṃ gahetvā āgacchanti,",
  "atk-s0101a0:476_18": "tatopi manāpaṃ manāpaṃ gīvāyāmakaṃ bhuñjatiyeva.",
  "atk-s0101a0:476_19": "Evaṃ catumāsampi vītināmeti.",
  "atk-s0101a0:476_20": "Ayaṃ vuccati –",
  "atk-s0101a0:476_21": "“bhikkhu muṇḍakuṭumbikajīvikaṃ jīvati,",
  "atk-s0101a0:476_22": "na samaṇajīvika”nti.",
  "atk-s0101a0:476_23": "Evarūpo āmisasannidhi nāma hoti.",
  "atk-s0101a0:477_0": "Bhikkhuno pana vasanaṭṭhāne ekā taṇḍulanāḷi,",
  "atk-s0101a0:477_1": "eko guḷapiṇḍo,",
  "atk-s0101a0:477_2": "catubhāgamattaṃ sappīti ettakaṃ nidhetuṃ vaṭṭati,",
  "atk-s0101a0:477_3": "akāle sampattacorānaṃ atthāya.",
  "atk-s0101a0:477_4": "Te hi ettakampi āmisapaṭisanthāraṃ alabhantā jīvitāpi voropeyyuṃ,",
  "atk-s0101a0:477_5": "tasmā sace ettakaṃ natthi,",
  "atk-s0101a0:477_6": "āharāpetvāpi ṭhapetuṃ vaṭṭati.",
  "atk-s0101a0:477_7": "Aphāsukakāle ca yadettha kappiyaṃ,",
  "atk-s0101a0:477_8": "taṃ attanāpi paribhuñjituṃ vaṭṭati.",
  "atk-s0101a0:477_9": "Kappiyakuṭiyaṃ pana bahuṃ ṭhapentassāpi sannidhi nāma natthi.",
  "atk-s0101a0:477_10": "Tathāgatassa pana taṇḍulanāḷiādīsu vā yaṃ kiñci caturatanamattaṃ vā pilotikakhaṇḍaṃ “idaṃ me ajja vā sve vā bhavissatī”ti ṭhapitaṃ nāma natthi.",
  "atk-s0101a0:478_0": "13.",
  "atk-s0101a0:478_1": "Visūkadassanesu naccaṃ nāma yaṃ kiñci naccaṃ,",
  "atk-s0101a0:478_2": "taṃ maggaṃ gacchantenāpi gīvaṃ pasāretvā daṭṭhuṃ na vaṭṭati.",
  "atk-s0101a0:478_3": "Vitthāravinicchayo panettha samantapāsādikāyaṃ vuttanayeneva veditabbo.",
  "atk-s0101a0:478_4": "Yathā cettha,",
  "atk-s0101a0:478_5": "evaṃ sabbesu sikkhāpadapaṭisaṃyuttesu suttapadesu.",
  "atk-s0101a0:478_6": "Ito parañhi ettakampi avatvā tattha tattha payojanamattameva vaṇṇayissāmāti.",
  "atk-s0101a0:479_0": "Pekkhanti naṭasamajjaṃ.",
  "atk-s0101a0:479_1": "Akkhānanti bhāratayujjhanādikaṃ.",
  "atk-s0101a0:479_2": "Yasmiṃ ṭhāne kathīyati,",
  "atk-s0101a0:479_3": "tattha gantumpi na vaṭṭati.",
  "atk-s0101a0:479_4": "Pāṇissaranti kaṃsatāḷaṃ,",
  "atk-s0101a0:479_5": "pāṇitāḷantipi vadanti.",
  "atk-s0101a0:479_6": "Vetāḷanti ghanatāḷaṃ,",
  "atk-s0101a0:479_7": "mantena matasarīruṭṭhāpanantipi eke.",
  "atk-s0101a0:479_8": "Kumbhathūṇanti caturassaambaṇakatāḷaṃ,",
  "atk-s0101a0:479_9": "kumbhasaddantipi eke.",
  "atk-s0101a0:479_10": "Sobhanakanti naṭānaṃ abbhokkiraṇaṃ,",
  "atk-s0101a0:479_11": "sobhanakaraṃ vā,",
  "atk-s0101a0:479_12": "paṭibhānacittanti vuttaṃ hoti.",
  "atk-s0101a0:479_13": "Caṇḍālanti ayoguḷakīḷā,",
  "atk-s0101a0:479_14": "caṇḍālānaṃ sāṇadhovanakīḷātipi vadanti.",
  "atk-s0101a0:479_15": "Vaṃsanti veḷuṃ ussāpetvā kīḷanaṃ.",
  "atk-s0101a0:480_0": "Dhovananti aṭṭhidhovanaṃ,",
  "atk-s0101a0:480_1": "ekaccesu kira janapadesu kālaṅkate ñātake na jhāpenti,",
  "atk-s0101a0:480_2": "nikhaṇitvā ṭhapenti.",
  "atk-s0101a0:480_3": "Atha nesaṃ pūtibhūtaṃ kāyaṃ ñatvā nīharitvā aṭṭhīni dhovitvā gandhehi makkhetvā ṭhapenti.",
  "atk-s0101a0:480_4": "Te nakkhattakāle ekasmiṃ ṭhāne aṭṭhīni ṭhapetvā ekasmiṃ ṭhāne surādīni ṭhapetvā rodantā paridevantā suraṃ pivanti.",
  "atk-s0101a0:480_5": "Vuttampi cetaṃ – “atthi,",
  "atk-s0101a0:480_6": "bhikkhave,",
  "atk-s0101a0:480_7": "dakkhiṇesu janapadesu aṭṭhidhovanaṃ nāma,",
  "atk-s0101a0:480_8": "tattha hoti annampi pānampi khajjampi bhojjampi leyyampi peyyampi naccampi gītampi vāditampi. Atthetaṃ,",
  "atk-s0101a0:480_9": "bhikkhave, dhovanaṃ,",
  "atk-s0101a0:480_10": "netaṃ natthīti vadāmī”ti.",
  "atk-s0101a0:480_11": "Ekacce pana indajālena aṭṭhidhovanaṃ dhovanantipi vadanti.",
  "atk-s0101a0:481_0": "Hatthiyuddhādīsu bhikkhuno neva hatthiādīhi saddhiṃ yujjhituṃ,",
  "atk-s0101a0:481_1": "na te yujjhāpetuṃ,",
  "atk-s0101a0:481_2": "na yujjhante daṭṭhuṃ vaṭṭati.",
  "atk-s0101a0:481_3": "Nibbuddhanti mallayuddhaṃ.",
  "atk-s0101a0:481_4": "Uyyodhikanti yattha sampahāro dissati.",
  "atk-s0101a0:481_5": "Balagganti balagaṇanaṭṭhānaṃ.",
  "atk-s0101a0:481_6": "Senābyūhanti senāniveso,",
  "atk-s0101a0:481_7": "sakaṭabyūhādivasena senāya nivesanaṃ.",
  "atk-s0101a0:481_8": "Anīkadassananti –",
  "atk-s0101a0:481_9": "“tayo hatthī pacchimaṃ hatthānīka”ntiādinā nayena vuttassa anīkassa dassanaṃ.",
  "atk-s0101a0:482_0": "14.",
  "atk-s0101a0:482_1": "Pamādo ettha tiṭṭhatīti pamādaṭṭhānaṃ.",
  "atk-s0101a0:482_2": "Jūtañca taṃ pamādaṭṭhānañcāti jūtappamādaṭṭhānaṃ.",
  "atk-s0101a0:482_3": "Ekekāya pantiyā aṭṭha aṭṭha padāni assāti aṭṭhapadaṃ dasapadepi eseva nayo.",
  "atk-s0101a0:482_4": "Ākāsanti aṭṭhapadadasapadesu viya ākāseyeva kīḷanaṃ.",
  "atk-s0101a0:482_5": "Parihārapathanti bhūmiyaṃ nānāpathamaṇḍalaṃ katvā tattha tattha pariharitabbaṃ,",
  "atk-s0101a0:482_6": "pathaṃ pariharantānaṃ kīḷanaṃ.",
  "atk-s0101a0:482_7": "Santikanti santikakīḷanaṃ.",
  "atk-s0101a0:482_8": "Ekajjhaṃ ṭhapitā sāriyo vā sakkharāyo vā acālentā nakheneva apanenti ca upanenti ca,",
  "atk-s0101a0:482_9": "sace tattha kāci calati,",
  "atk-s0101a0:482_10": "parājayo hoti,",
  "atk-s0101a0:482_11": "evarūpāya kīḷāyetaṃ adhivacanaṃ.",
  "atk-s0101a0:482_12": "Khalikanti jūtaphalake pāsakakīḷanaṃ.",
  "atk-s0101a0:482_13": "Ghaṭikā vuccati dīghadaṇḍakena rassadaṇḍakaṃ paharaṇakīḷanaṃ.",
  "atk-s0101a0:482_14": "Salākahatthanti lākhāya vā mañjiṭṭhikāya vā piṭṭhodakena vā salākahatthaṃ temetvā –",
  "atk-s0101a0:482_15": "“kiṃ hotū”ti bhūmiyaṃ vā bhittiyaṃ vā taṃ paharitvā hatthiassādirūpadassanakīḷanaṃ.",
  "atk-s0101a0:482_16": "Akkhanti guḷakīḷā.",
  "atk-s0101a0:482_17": "Paṅgacīraṃ vuccati paṇṇanāḷikaṃ,",
  "atk-s0101a0:482_18": "taṃ dhamantā kīḷanti.",
  "atk-s0101a0:482_19": "Vaṅkakanti gāmadārakānaṃ kīḷanakaṃ khuddakanaṅgalaṃ.",
  "atk-s0101a0:482_20": "Mokkhacikā vuccati samparivattanakīḷā,",
  "atk-s0101a0:482_21": "ākāse vā daṇḍakaṃ gahetvā bhūmiyaṃ vā sīsaṃ ṭhapetvā heṭṭhupariyabhāvena parivattanakīḷāti vuttaṃ hoti.",
  "atk-s0101a0:482_22": "Ciṅgulikaṃ vuccati tālapaṇṇādīhi kataṃ vātappahārena paribbhamanacakkaṃ.",
  "atk-s0101a0:482_23": "Pattāḷhakaṃ vuccati paṇṇanāḷikā.",
  "atk-s0101a0:482_24": "Tāya vālukādīni minantā kīḷanti.",
  "atk-s0101a0:482_25": "Rathakanti khuddakarathaṃ.",
  "atk-s0101a0:482_26": "Dhanukanti khuddakadhanumeva.",
  "atk-s0101a0:482_27": "Akkharikā vuccati ākāse vā piṭṭhiyaṃ vā akkharajānanakīḷā.",
  "atk-s0101a0:482_28": "Manesikā nāma manasā cintitajānanakīḷā.",
  "atk-s0101a0:482_29": "Yathāvajjaṃ nāma kāṇakuṇikhujjādīnaṃ yaṃ yaṃ vajjaṃ,",
  "atk-s0101a0:482_30": "taṃ taṃ payojetvā dassanakīḷā.",
  "atk-s0101a0:483_0": "15.",
  "atk-s0101a0:483_1": "Āsandinti pamāṇātikkantāsanaṃ.",
  "atk-s0101a0:483_2": "Anuyuttā viharantīti idaṃ apekkhitvā pana sabbapadesu upayogavacanaṃ kataṃ.",
  "atk-s0101a0:483_3": "Pallaṅkoti pādesu vāḷarūpāni ṭhapetvā kato.",
  "atk-s0101a0:483_4": "Gonakoti dīghalomako mahākojavo,",
  "atk-s0101a0:483_5": "caturaṅgulādhikāni kira tassa lomāni.",
  "atk-s0101a0:483_6": "Cittakanti vānavicittaṃ uṇṇāmayattharaṇaṃ.",
  "atk-s0101a0:483_7": "Paṭikāti uṇṇāmayo setattharaṇo.",
  "atk-s0101a0:483_8": "Paṭalikāti ghanapupphako uṇṇāmayattharaṇo.",
  "atk-s0101a0:483_9": "Yo āmalakapattotipi vuccati.",
  "atk-s0101a0:483_10": "Tūlikāti tiṇṇaṃ tūlānaṃ aññatarapuṇṇā tūlikā.",
  "atk-s0101a0:483_11": "Vikatikāti sīhabyagghādirūpavicitro uṇṇāmayattharaṇo.",
  "atk-s0101a0:483_12": "Uddalomīti ubhayatodasaṃ uṇṇāmayattharaṇaṃ,",
  "atk-s0101a0:483_13": "keci “ekatouggatapuppha”nti vadanti.",
  "atk-s0101a0:483_14": "Ekantalomīti ekatodasaṃ uṇṇāmayattharaṇaṃ.",
  "atk-s0101a0:483_15": "Keci “ubhatouggatapuppha”nti vadanti.",
  "atk-s0101a0:483_16": "Kaṭṭissanti ratanaparisibbitaṃ koseyyakaṭṭissamayapaccattharaṇaṃ.",
  "atk-s0101a0:483_17": "Koseyyanti ratanaparisibbitameva kosiyasuttamayapaccattharaṇaṃ.",
  "atk-s0101a0:483_18": "Suddhakoseyyaṃ pana vaṭṭatīti vinaye vuttaṃ.",
  "atk-s0101a0:483_19": "Dīghanikāyaṭṭhakathāyaṃ pana “ṭhapetvā tūlikaṃ sabbāneva gonakādīni ratanaparisibbitāni na vaṭṭantī”ti vuttaṃ.",
  "atk-s0101a0:484_0": "Kuttakanti soḷasannaṃ nāṭakitthīnaṃ ṭhatvā naccanayoggaṃ uṇṇāmayattharaṇaṃ.",
  "atk-s0101a0:484_1": "Hatthattharaṃ assattharanti hatthiassapiṭṭhīsu attharaṇaattharakāyeva.",
  "atk-s0101a0:484_2": "Rathattharepi eseva nayo.",
  "atk-s0101a0:484_3": "Ajinappaveṇīti ajinacammehi mañcappamāṇena sibbitvā katā paveṇī.",
  "atk-s0101a0:484_4": "Kadalīmigapavarapaccattharaṇanti kadalīmigacammaṃ nāma atthi,",
  "atk-s0101a0:484_5": "tena kataṃ pavarapaccattharaṇaṃ;",
  "atk-s0101a0:484_6": "uttamapaccattharaṇanti attho.",
  "atk-s0101a0:484_7": "Taṃ kira setavatthassa upari kadalīmigacammaṃ pattharitvā sibbetvā karonti.",
  "atk-s0101a0:484_8": "Sauttaracchadanti saha uttaracchadena,",
  "atk-s0101a0:484_9": "uparibaddhena rattavitānena saddhinti attho.",
  "atk-s0101a0:484_10": "Setavitānampi heṭṭhā akappiyapaccattharaṇe sati na vaṭṭati,",
  "atk-s0101a0:484_11": "asati pana vaṭṭati.",
  "atk-s0101a0:484_12": "Ubhatolohitakūpadhānanti sīsūpadhānañca pādūpadhānañcāti mañcassa ubhatolohitakaṃ upadhānaṃ,",
  "atk-s0101a0:484_13": "etaṃ na kappati.",
  "atk-s0101a0:484_14": "Yaṃ pana ekameva upadhānaṃ ubhosu passesu rattaṃ vā hoti padumavaṇṇaṃ vā vicitraṃ vā,",
  "atk-s0101a0:484_15": "sace pamāṇayuttaṃ, vaṭṭati.",
  "atk-s0101a0:484_16": "Mahāupadhānaṃ pana paṭikkhittaṃ.",
  "atk-s0101a0:484_17": "Alohitakāni dvepi vaṭṭantiyeva.",
  "atk-s0101a0:484_18": "Tato uttari labhitvā aññesaṃ dātabbāni.",
  "atk-s0101a0:484_19": "Dātuṃ asakkonto mañce tiriyaṃ attharitvā upari paccattharaṇaṃ datvā nipajjitumpi labhati.",
  "atk-s0101a0:484_20": "Āsandīādīsu pana vuttanayeneva paṭipajjitabbaṃ.",
  "atk-s0101a0:484_21": "Vuttañhetaṃ –",
  "atk-s0101a0:484_22": "“anujānāmi,",
  "atk-s0101a0:484_23": "bhikkhave,",
  "atk-s0101a0:484_24": "āsandiyā pāde chinditvā paribhuñjituṃ,",
  "atk-s0101a0:484_25": "pallaṅkassa vāḷe bhinditvā paribhuñjituṃ,",
  "atk-s0101a0:484_26": "tūlikaṃ vijaṭetvā bimbohanaṃ kātuṃ,",
  "atk-s0101a0:484_27": "avasesaṃ bhummattharaṇaṃ kātu”nti.",
  "atk-s0101a0:485_0": "16.",
  "atk-s0101a0:485_1": "Ucchādanādīsu mātukucchito nikkhantadārakānaṃ sarīragandho dvādasavassapattakāle nassati,",
  "atk-s0101a0:485_2": "tesaṃ sarīraduggandhaharaṇatthāya gandhacuṇṇādīhi ucchādenti,",
  "atk-s0101a0:485_3": "evarūpaṃ ucchādanaṃ na vaṭṭati.",
  "atk-s0101a0:485_4": "Puññavante pana dārake ūrūsu nipajjāpetvā telena makkhetvā hatthapādaūrunābhiādīnaṃ saṇṭhānasampādanatthaṃ parimaddanti,",
  "atk-s0101a0:485_5": "evarūpaṃ parimaddanaṃ na vaṭṭati.",
  "atk-s0101a0:486_0": "Nhāpananti tesaṃyeva dārakānaṃ gandhādīhi nhāpanaṃ.",
  "atk-s0101a0:486_1": "Sambāhananti mahāmallānaṃ viya hatthapāde muggarādīhi paharitvā bāhuvaḍḍhanaṃ.",
  "atk-s0101a0:486_2": "Ādāsanti yaṃ kiñci ādāsaṃ pariharituṃ na vaṭṭati.",
  "atk-s0101a0:486_3": "Añjananti alaṅkārañjanameva.",
  "atk-s0101a0:486_4": "Mālāti baddhamālā vā abaddhamālā vā.",
  "atk-s0101a0:486_5": "Vilepananti yaṃ kiñci chavirāgakaraṇaṃ.",
  "atk-s0101a0:486_6": "Mukhacuṇṇaṃ mukhalepananti mukhe kāḷapīḷakādīnaṃ haraṇatthāya mattikakakkaṃ denti,",
  "atk-s0101a0:486_7": "tena lohite calite sāsapakakkaṃ denti,",
  "atk-s0101a0:486_8": "tena dose khādite tilakakkaṃ denti,",
  "atk-s0101a0:486_9": "tena lohite sannisinne haliddikakkaṃ denti,",
  "atk-s0101a0:486_10": "tena chavivaṇṇe ārūḷhe mukhacuṇṇakena mukhaṃ cuṇṇenti,",
  "atk-s0101a0:486_11": "taṃ sabbaṃ na vaṭṭati.",
  "atk-s0101a0:487_0": "Hatthabandhādīsu hatthe vicitrasaṅkhakapālādīni bandhitvā vicaranti,",
  "atk-s0101a0:487_1": "taṃ vā aññaṃ vā sabbampi hatthābharaṇaṃ na vaṭṭati,",
  "atk-s0101a0:487_2": "apare sikhaṃ bandhitvā vicaranti.",
  "atk-s0101a0:487_3": "Suvaṇṇacīrakamuttalatādīhi ca taṃ parikkhipanti;",
  "atk-s0101a0:487_4": "taṃ sabbaṃ na vaṭṭati.",
  "atk-s0101a0:487_5": "Apare catuhatthadaṇḍaṃ vā aññaṃ vā pana alaṅkatadaṇḍakaṃ gahetvā vicaranti,",
  "atk-s0101a0:487_6": "tathā itthipurisarūpādivicittaṃ bhesajjanāḷikaṃ suparikkhittaṃ vāmapasse olaggitaṃ;",
  "atk-s0101a0:487_7": "apare kaṇṇikaratanaparikkhittakosaṃ atitikhiṇaṃ asiṃ,",
  "atk-s0101a0:487_8": "pañcavaṇṇasuttasibbitaṃ makaradantakādivicittaṃ chattaṃ,",
  "atk-s0101a0:487_9": "suvaṇṇarajatādivicitrā morapiñchādiparikkhittā upāhanā,",
  "atk-s0101a0:487_10": "keci ratanamattāyāmaṃ caturaṅgulavitthataṃ kesantaparicchedaṃ dassetvā meghamukhe vijjulataṃ viya nalāṭe uṇhīsapaṭṭaṃ bandhanti,",
  "atk-s0101a0:487_11": "cūḷāmaṇiṃ dhārenti,",
  "atk-s0101a0:487_12": "cāmaravālabījaniṃ dhārenti,",
  "atk-s0101a0:487_13": "taṃ sabbaṃ na vaṭṭati.",
  "atk-s0101a0:488_0": "17.",
  "atk-s0101a0:488_1": "Aniyyānikattā saggamokkhamaggānaṃ tiracchānabhūtā kathāti tiracchānakathā.",
  "atk-s0101a0:488_2": "Tattha rājānaṃ ārabbha mahāsammato mandhātā dhammāsoko evaṃ mahānubhāvotiādinā nayena pavattā kathā rājakathā.",
  "atk-s0101a0:488_3": "Esa nayo corakathādīsu.",
  "atk-s0101a0:488_4": "Tesu asuko rājā abhirūpo dassanīyotiādinā nayena gehassitakathāva tiracchānakathā hoti.",
  "atk-s0101a0:488_5": "Sopi nāma evaṃ mahānubhāvo khayaṃ gatoti evaṃ pavattā pana kammaṭṭhānabhāve tiṭṭhati.",
  "atk-s0101a0:488_6": "Coresu mūladevo evaṃ mahānubhāvo,",
  "atk-s0101a0:488_7": "meghamālo evaṃ mahānubhāvoti tesaṃ kammaṃ paṭicca aho sūrāti gehassitakathāva tiracchānakathā.",
  "atk-s0101a0:488_8": "Yuddhepi bhāratayuddhādīsu asukena asuko evaṃ mārito,",
  "atk-s0101a0:488_9": "evaṃ viddhoti kāmassādavaseneva kathā tiracchānakathā.",
  "atk-s0101a0:488_10": "Tepi nāma khayaṃ gatāti evaṃ pavattā pana sabbattha kammaṭṭhānameva hoti.",
  "atk-s0101a0:488_11": "Api ca annādīsu evaṃ vaṇṇavantaṃ gandhavantaṃ rasavantaṃ phassasampannaṃ khādimha bhuñjimhāti kāmassādavasena kathetuṃ na vaṭṭati.",
  "atk-s0101a0:488_12": "Sātthakaṃ pana katvā pubbe evaṃ vaṇṇādisampannaṃ annaṃ pānaṃ vatthaṃ sayanaṃ mālaṃ gandhaṃ sīlavantānaṃ adamha,",
  "atk-s0101a0:488_13": "cetiye pūjaṃ karimhāti kathetuṃ vaṭṭati.",
  "atk-s0101a0:488_14": "Ñātikathādīsu pana “amhākaṃ ñātakā sūrā samatthā”ti vā “pubbe mayaṃ evaṃ vicitrehi yānehi vicarimhā”ti vā assādavasena vattuṃ na vaṭṭati.",
  "atk-s0101a0:488_15": "Sātthakaṃ pana katvā “tepi no ñātakā khayaṃ gatā”ti vā “pubbe mayaṃ evarūpā upāhanā saṅghassa adamhā”ti vā kathetuṃ vaṭṭati.",
  "atk-s0101a0:488_16": "Gāmakathāpi suniviṭṭhadunniviṭṭhasubhikkhadubbhikkhādivasena vā “asukagāmavāsino sūrā samatthā”ti vā evaṃ assādavasena na vaṭṭati.",
  "atk-s0101a0:488_17": "Sātthakaṃ pana katvā “saddhā pasannā”ti vā “khayavayaṃ gatā”ti vā vattuṃ vaṭṭati.",
  "atk-s0101a0:488_18": "Nigamanagarajanapadakathādīsupi eseva nayo.",
  "atk-s0101a0:489_0": "Itthikathāpi vaṇṇasaṇṭhānādīni paṭicca assādavasena na vaṭṭati,",
  "atk-s0101a0:489_1": "saddhā pasannā khayavayaṃ gatāti evameva vaṭṭati.",
  "atk-s0101a0:489_2": "Sūrakathāpi ‘nandimitto nāma yodho sūro ahosī’ti assādavasena na vaṭṭati.",
  "atk-s0101a0:489_3": "Saddho ahosi khayaṃ gatoti evameva vaṭṭati.",
  "atk-s0101a0:489_4": "Visikhākathāpi “asukā visikhā suniviṭṭhā dunniviṭṭhā sūrā samatthā”ti assādavasena na vaṭṭati.",
  "atk-s0101a0:489_5": "Saddhā pasannā khayavayaṃ gatāti evameva vaṭṭati.",
  "atk-s0101a0:490_0": "Kumbhaṭṭhānakathāti udakaṭṭhānakathā,",
  "atk-s0101a0:490_1": "udakatitthakathātipi vuccati,",
  "atk-s0101a0:490_2": "kumbhadāsikathā vā,",
  "atk-s0101a0:490_3": "sāpi “pāsādikā naccituṃ gāyituṃ chekā”ti assādavasena na vaṭṭati;",
  "atk-s0101a0:490_4": "saddhā pasannātiādinā nayeneva vaṭṭati.",
  "atk-s0101a0:490_5": "Pubbapetakathāti atītañātikathā.",
  "atk-s0101a0:490_6": "Tattha vattamānañātikathāsadiso vinicchayo.",
  "atk-s0101a0:491_0": "Nānattakathāti purimapacchimakathāhi vimuttā avasesā nānāsabhāvā niratthakakathā.",
  "atk-s0101a0:491_1": "Lokakkhāyikāti ayaṃ loko kena nimmito,",
  "atk-s0101a0:491_2": "asukena nāma nimmito.",
  "atk-s0101a0:491_3": "Kāko seto,",
  "atk-s0101a0:491_4": "aṭṭhīnaṃ setattā;",
  "atk-s0101a0:491_5": "balākā rattā.",
  "atk-s0101a0:491_6": "Lohitassa rattattāti evamādikā lokāyatavitaṇḍasallāpakathā.",
  "atk-s0101a0:492_0": "Samuddakkhāyikā nāma kasmā samuddo sāgaro?",
  "atk-s0101a0:492_1": "Sāgaradevena khato,",
  "atk-s0101a0:492_2": "tasmā sāgaro.",
  "atk-s0101a0:492_3": "Khato meti hatthamuddāya sayaṃ niveditattā “samuddo”ti evamādikā niratthakā samuddakkhāyanakathā.",
  "atk-s0101a0:492_4": "Bhavoti vuḍḍhi.",
  "atk-s0101a0:492_5": "Abhavoti hāni.",
  "atk-s0101a0:492_6": "Iti bhavo,",
  "atk-s0101a0:492_7": "iti abhavoti yaṃ vā taṃ vā niratthakakāraṇaṃ vatvā pavattitakathā itibhavābhavakathā.",
  "atk-s0101a0:493_0": "18.",
  "atk-s0101a0:493_1": "Viggāhikakathāti viggahakathā,",
  "atk-s0101a0:493_2": "sārambhakathā.",
  "atk-s0101a0:493_3": "Tattha sahitaṃ meti mayhaṃ vacanaṃ sahitaṃ siliṭṭhaṃ atthayuttaṃ kāraṇayuttanti attho.",
  "atk-s0101a0:493_4": "Asahitaṃ teti tuyhaṃ vacanaṃ asahitaṃ asiliṭṭhaṃ.",
  "atk-s0101a0:493_5": "Adhiciṇṇaṃ te viparāvattanti yaṃ tuyhaṃ dīgharattāciṇṇavasena suppaguṇaṃ,",
  "atk-s0101a0:493_6": "taṃ mayhaṃ ekavacaneneva viparāvattaṃ parivattitvā ṭhitaṃ,",
  "atk-s0101a0:493_7": "na kiñci jānāsīti attho.",
  "atk-s0101a0:494_0": "Āropito te vādoti mayā tava doso āropito.",
  "atk-s0101a0:494_1": "Cara vādappamokkhāyāti dosamocanatthaṃ cara, vicara;",
  "atk-s0101a0:494_2": "tattha tattha gantvā sikkhāti attho.",
  "atk-s0101a0:494_3": "Nibbeṭhehi vā sace pahosīti atha sayaṃ pahosi,",
  "atk-s0101a0:494_4": "idānimeva nibbeṭhehīti.",
  "atk-s0101a0:495_0": "19.",
  "atk-s0101a0:495_1": "Dūteyyakathāyaṃ idha gacchāti ito asukaṃ nāma ṭhānaṃ gaccha.",
  "atk-s0101a0:495_2": "Amutrāgacchāti tato asukaṃ nāma ṭhānaṃ āgaccha.",
  "atk-s0101a0:495_3": "Idaṃ harāti ito idaṃ nāma hara.",
  "atk-s0101a0:495_4": "Amutra idaṃ āharāti asukaṭṭhānato idaṃ nāma idha āhara.",
  "atk-s0101a0:495_5": "Saṅkhepato pana idaṃ dūteyyaṃ nāma ṭhapetvā pañca sahadhammike ratanattayassa upakārapaṭisaṃyuttañca gihīsāsanaṃ aññesaṃ na vaṭṭati.",
  "atk-s0101a0:496_0": "20.",
  "atk-s0101a0:496_1": "Kuhakātiādīsu tividhena kuhanavatthunā lokaṃ kuhayanti,",
  "atk-s0101a0:496_2": "vimhāpayantīti kuhakā.",
  "atk-s0101a0:496_3": "Lābhasakkāratthikā hutvā lapantīti lapakā.",
  "atk-s0101a0:496_4": "Nimittaṃ sīlametesanti nemittikā.",
  "atk-s0101a0:496_5": "Nippeso sīlametesanti nippesikā.",
  "atk-s0101a0:496_6": "Lābhena lābhaṃ nijigīsanti magganti pariyesantīti lābhena lābhaṃ nijigīsitāro. Kuhanā, lapanā,",
  "atk-s0101a0:496_7": "nemittikatā,",
  "atk-s0101a0:496_8": "nippesikatā,",
  "atk-s0101a0:496_9": "lābhena lābhaṃ nijigīsanatāti etāhi samannāgatānaṃ puggalānaṃ etaṃ adhivacanaṃ.",
  "atk-s0101a0:496_10": "Ayamettha saṅkhepo.",
  "atk-s0101a0:496_11": "Vitthārena panetā kuhanādikā visuddhimagge sīlaniddeseyeva pāḷiñca aṭṭhakathañca āharitvā pakāsitāti.",
  "atk-s0101a0:497_0": "Ettāvatā majjhimasīlaṃ niṭṭhitaṃ hoti.",
  "atk-s0101a0:498_0": "Mahāsīlavaṇṇanā",
  "atk-s0101a0:499_0": "21.",
  "atk-s0101a0:499_1": "Ito paraṃ mahāsīlaṃ hoti.",
  "atk-s0101a0:499_2": "Aṅganti hatthapādādīsu yena kenaci evarūpena aṅgena samannāgato dīghāyu yasavā hotītiādinayappavattaṃ aṅgasatthaṃ.",
  "atk-s0101a0:499_3": "Nimittanti nimittasatthaṃ.",
  "atk-s0101a0:499_4": "Paṇḍurājā kira tisso muttāyo muṭṭhiyaṃ katvā nemittikaṃ pucchi –",
  "atk-s0101a0:499_5": "“kiṃ me hatthe”ti?",
  "atk-s0101a0:499_6": "So ito cito ca vilokesi,",
  "atk-s0101a0:499_7": "tasmiñca samaye gharagolikāya makkhikā gayhantī muttā,",
  "atk-s0101a0:499_8": "so “muttā”ti āha.",
  "atk-s0101a0:499_9": "Puna “katī”ti puṭṭho kukkuṭassa tikkhattuṃ ravantassa saddaṃ sutvā “tisso”ti āha.",
  "atk-s0101a0:499_10": "Evaṃ taṃ taṃ ādisitvā nimittamanuyuttā viharanti.",
  "atk-s0101a0:500_0": "Uppātanti asanipātādīnaṃ mahantānaṃ uppatitaṃ,",
  "atk-s0101a0:500_1": "tañhi disvā “idaṃ bhavissati,",
  "atk-s0101a0:500_2": "evaṃ bhavissatī”ti ādisanti.",
  "atk-s0101a0:500_3": "Supinanti yo pubbaṇhasamaye supinaṃ passati,",
  "atk-s0101a0:500_4": "evaṃ vipāko hoti;",
  "atk-s0101a0:500_5": "yo idaṃ nāma passati,",
  "atk-s0101a0:500_6": "tassa idaṃ nāma hotītiādinā nayena supinakaṃ anuyuttā viharanti.",
  "atk-s0101a0:500_7": "Lakkhaṇanti iminā lakkhaṇena samannāgato rājā hoti,",
  "atk-s0101a0:500_8": "iminā uparājātiādikaṃ.",
  "atk-s0101a0:500_9": "Mūsikacchinnanti undūrakhāyitaṃ.",
  "atk-s0101a0:500_10": "Tenāpi hi ahate vā vatthe anahate vā vatthe ito paṭṭhāya evaṃ chinne idaṃ nāma hotīti ādisanti.",
  "atk-s0101a0:500_11": "Aggihomanti evarūpena dārunā evaṃ hute idaṃ nāma hotīti aggijuhanaṃ.",
  "atk-s0101a0:500_12": "Dabbihomādīnipi aggihomāneva,",
  "atk-s0101a0:500_13": "evarūpāya dabbiyā īdisehi kaṇādīhi hute idaṃ nāma hotīti evaṃ pavattivasena pana visuṃ vuttāni.",
  "atk-s0101a0:501_0": "Tattha kaṇoti kuṇḍako.",
  "atk-s0101a0:501_1": "Taṇḍulāti sāliādīnañceva tiṇajātīnañca taṇḍulā.",
  "atk-s0101a0:501_2": "Sappīti gosappiādikaṃ.",
  "atk-s0101a0:501_3": "Telanti tilatelādikaṃ.",
  "atk-s0101a0:501_4": "Sāsapādīni pana mukhena gahetvā aggimhi pakkhipanaṃ,",
  "atk-s0101a0:501_5": "vijjaṃ parijappitvā juhanaṃ vā mukhahomaṃ.",
  "atk-s0101a0:501_6": "Dakkhiṇakkhakajaṇṇulohitādīhi juhanaṃ lohitahomaṃ.",
  "atk-s0101a0:501_7": "Aṅgavijjāti pubbe aṅgameva disvā byākaraṇavasena aṅgaṃ vuttaṃ,",
  "atk-s0101a0:501_8": "idha aṅgulaṭṭhiṃ disvā vijjaṃ parijappitvā ayaṃ kulaputto vā no vā,",
  "atk-s0101a0:501_9": "sirīsampanno vā no vātiādibyākaraṇavasena aṅgavijjā vuttā.",
  "atk-s0101a0:501_10": "Vatthuvijjāti gharavatthuārāmavatthādīnaṃ guṇadosasallakkhaṇavijjā.",
  "atk-s0101a0:501_11": "Mattikādivisesaṃ disvāpi hi vijjaṃ parijappitvā heṭṭhā pathaviyaṃ tiṃsaratanamatte,",
  "atk-s0101a0:501_12": "ākāse ca asītiratanamatte padese guṇadosaṃ passanti.",
  "atk-s0101a0:501_13": "Khattavijjāti abbheyyamāsurakkharājasatthādisatthaṃ.",
  "atk-s0101a0:501_14": "Sivavijjāti susāne pavisitvā santikaraṇavijjā,",
  "atk-s0101a0:501_15": "siṅgālarutavijjātipi vadanti.",
  "atk-s0101a0:501_16": "Bhūtavijjāti bhūtavejjamanto.",
  "atk-s0101a0:501_17": "Bhūrivijjāti bhūrighare vasantena uggahetabbamanto.",
  "atk-s0101a0:501_18": "Ahivijjāti sappadaṭṭhatikicchanavijjā ceva sappāvhāyanavijjā ca.",
  "atk-s0101a0:501_19": "Visavijjāti yāya,",
  "atk-s0101a0:501_20": "purāṇavisaṃ vā rakkhanti,",
  "atk-s0101a0:501_21": "navavisaṃ vā karonti visavantameva vā.",
  "atk-s0101a0:501_22": "Vicchikavijjāti vicchikadaṭṭhatikicchanavijjā.",
  "atk-s0101a0:501_23": "Mūsikavijjāyapi eseva nayo.",
  "atk-s0101a0:501_24": "Sakuṇavijjāti sapakkhakaapakkhakadvipadacatuppadānaṃ rutagatādivasena sakuṇañāṇaṃ.",
  "atk-s0101a0:501_25": "Vāyasavijjāti kākarutañāṇaṃ,",
  "atk-s0101a0:501_26": "taṃ visuññeva satthaṃ,",
  "atk-s0101a0:501_27": "tasmā visuṃ vuttaṃ.",
  "atk-s0101a0:502_0": "Pakkajjhānanti paripākagatacintā.",
  "atk-s0101a0:502_1": "Idāni “ayaṃ ettakaṃ jīvissati,",
  "atk-s0101a0:502_2": "ayaṃ ettaka”nti evaṃ pavattaṃ ādiṭṭhañāṇanti attho.",
  "atk-s0101a0:502_3": "Saraparittāṇanti sararakkhaṇaṃ,",
  "atk-s0101a0:502_4": "yathā attano upari na āgacchati,",
  "atk-s0101a0:502_5": "evaṃ karaṇavijjā.",
  "atk-s0101a0:502_6": "Migacakkanti idaṃ sabbasaṅgāhikaṃ sabbasakuṇacatuppadānaṃ rutañāṇavasena vuttaṃ.",
  "atk-s0101a0:503_0": "22.",
  "atk-s0101a0:503_1": "Maṇilakkhaṇādīsu evarūpo maṇi pasattho,",
  "atk-s0101a0:503_2": "evarūpo apasattho,",
  "atk-s0101a0:503_3": "sāmino ārogyaissariyādīnaṃ hetu hoti,",
  "atk-s0101a0:503_4": "na hotīti,",
  "atk-s0101a0:503_5": "evaṃ vaṇṇasaṇṭhānādivasena maṇiādīnaṃ lakkhaṇaṃ anuyuttā viharantīti attho.",
  "atk-s0101a0:503_6": "Tattha āvudhanti ṭhapetvā asiādīni avasesaṃ āvudhaṃ.",
  "atk-s0101a0:503_7": "Itthilakkhaṇādīnipi yamhi kule te itthipurisādayo vasanti,",
  "atk-s0101a0:503_8": "tassa vuḍḍhihānivaseneva veditabbāni.",
  "atk-s0101a0:503_9": "Ajalakkhaṇādīsu pana evarūpānaṃ ajādīnaṃ maṃsaṃ khāditabbaṃ,",
  "atk-s0101a0:503_10": "evarūpānaṃ na khāditabbanti ayaṃ viseso veditabbo.",
  "atk-s0101a0:504_0": "Api cettha godhāya lakkhaṇe cittakammapiḷandhanādīsupi evarūpāya godhāya sati idaṃ nāma hotīti ayaṃ viseso veditabbo.",
  "atk-s0101a0:504_1": "Idañcettha vatthu –",
  "atk-s0101a0:504_2": "ekasmiṃ kira vihāre cittakamme godhaṃ aggiṃ dhamamānaṃ akaṃsu.",
  "atk-s0101a0:504_3": "Tato paṭṭhāya bhikkhūnaṃ mahāvivādo jāto.",
  "atk-s0101a0:504_4": "Eko āgantukabhikkhu taṃ disvā makkhesi.",
  "atk-s0101a0:504_5": "Tato paṭṭhāya vivādo mandībhūto hoti.",
  "atk-s0101a0:504_6": "Kaṇṇikalakkhaṇaṃ piḷandhanakaṇṇikāyapi gehakaṇṇikāyapi vasena veditabbaṃ.",
  "atk-s0101a0:504_7": "Kacchapalakkhaṇaṃ godhālakkhaṇasadisameva.",
  "atk-s0101a0:504_8": "Migalakkhaṇaṃ sabbasaṅgāhikaṃ sabbacatuppadānaṃ lakkhaṇavasena vuttaṃ.",
  "atk-s0101a0:505_0": "23.",
  "atk-s0101a0:505_1": "Raññaṃ niyyānaṃ bhavissatīti asukadivase asukanakkhattena asukassa nāma rañño niggamanaṃ bhavissatīti evaṃ rājūnaṃ pavāsagamanaṃ byākaroti.",
  "atk-s0101a0:505_2": "Esa nayo sabbattha.",
  "atk-s0101a0:505_3": "Kevalaṃ panettha aniyyānanti vippavutthānaṃ puna āgamanaṃ.",
  "atk-s0101a0:505_4": "Abbhantarānaṃ raññaṃ upayānaṃ bhavissati,",
  "atk-s0101a0:505_5": "bāhirānaṃ raññaṃ apayānanti antonagare amhākaṃ rājā paṭiviruddhaṃ bahirājānaṃ upasaṅkamissati,",
  "atk-s0101a0:505_6": "tato tassa paṭikkamanaṃ bhavissatīti evaṃ raññaṃ upayānāpayānaṃ byākaroti.",
  "atk-s0101a0:505_7": "Dutiyapadepi eseva nayo.",
  "atk-s0101a0:505_8": "Jayaparājayā pākaṭāyeva.",
  "atk-s0101a0:506_0": "24.",
  "atk-s0101a0:506_1": "Candaggāhādayo asukadivase rāhu candaṃ gahessatīti byākaraṇavaseneva veditabbā.",
  "atk-s0101a0:506_2": "Api ca nakkhattassa aṅgārakādigāhasamāyogopi nakkhattagāhoyeva.",
  "atk-s0101a0:506_3": "Ukkāpātoti ākāsato ukkānaṃ patanaṃ.",
  "atk-s0101a0:506_4": "Disāḍāhoti disākālusiyaṃ aggisikhadhūmasikhādīhi ākulabhāvo viya.",
  "atk-s0101a0:506_5": "Devadudrabhīti sukkhavalāhakagajjanaṃ.",
  "atk-s0101a0:506_6": "Uggamananti udayanaṃ.",
  "atk-s0101a0:506_7": "Okkamananti atthaṅgamanaṃ.",
  "atk-s0101a0:506_8": "Saṃkilesanti avisuddhatā.",
  "atk-s0101a0:506_9": "Vodānanti visuddhatā.",
  "atk-s0101a0:506_10": "Evaṃ vipākoti lokassa evaṃ vividhasukhadukkhāvaho.",
  "atk-s0101a0:507_0": "25.",
  "atk-s0101a0:507_1": "Suvuṭṭhikāti devassa sammādhārānuppavecchanaṃ.",
  "atk-s0101a0:507_2": "Dubbuṭṭhikāti avaggāho,",
  "atk-s0101a0:507_3": "vassavibandhoti vuttaṃ hoti.",
  "atk-s0101a0:507_4": "Muddāti hatthamuddā.",
  "atk-s0101a0:507_5": "Gaṇanā vuccati acchiddakagaṇanā.",
  "atk-s0101a0:507_6": "Saṅkhānanti saṅkalanasaṭuppādanādivasena piṇḍagaṇanā.",
  "atk-s0101a0:507_7": "Yassa sā paguṇā hoti,",
  "atk-s0101a0:507_8": "so rukkhampi disvā ettakāni ettha paṇṇānīti jānāti.",
  "atk-s0101a0:507_9": "Kāveyyanti “cattārome,",
  "atk-s0101a0:507_10": "bhikkhave, kavī.",
  "atk-s0101a0:507_11": "Katame cattāro?",
  "atk-s0101a0:507_12": "Cintākavi, sutakavi,",
  "atk-s0101a0:507_13": "atthakavi,",
  "atk-s0101a0:507_14": "paṭibhānakavī”ti.",
  "atk-s0101a0:507_15": "Imesaṃ catunnaṃ kavīnaṃ attano cintāvasena vā;",
  "atk-s0101a0:507_16": "“vessantaro nāma rājā ahosī”tiādīni sutvā sutavasena vā;",
  "atk-s0101a0:507_17": "imassa ayaṃ attho,",
  "atk-s0101a0:507_18": "evaṃ taṃ yojessāmīti evaṃ atthavasena vā;",
  "atk-s0101a0:507_19": "kiñcideva disvā tappaṭibhāgaṃ kattabbaṃ karissāmīti evaṃ ṭhānuppattikapaṭibhānavasena vā;",
  "atk-s0101a0:507_20": "jīvikatthāya kabyakaraṇaṃ.",
  "atk-s0101a0:507_21": "Lokāyataṃ vuttameva.",
  "atk-s0101a0:508_0": "26.",
  "atk-s0101a0:508_1": "Āvāhanaṃ nāma imassa dārakassa asukakulato asukanakkhattena dārikaṃ ānethāti āvāhakaraṇaṃ.",
  "atk-s0101a0:508_2": "Vivāhananti imaṃ dārikaṃ asukassa nāma dārakassa asukanakkhattena detha,",
  "atk-s0101a0:508_3": "evamassā vuḍḍhi bhavissatīti vivāhakaraṇaṃ.",
  "atk-s0101a0:508_4": "Saṃvaraṇanti saṃvaraṇaṃ nāma ‘ajja nakkhattaṃ sundaraṃ,",
  "atk-s0101a0:508_5": "ajjeva samaggā hotha,",
  "atk-s0101a0:508_6": "iti vo viyogo na bhavissatī’ti evaṃ samaggakaraṇaṃ.",
  "atk-s0101a0:508_7": "Vivaraṇaṃ nāma ‘sace viyujjitukāmattha,",
  "atk-s0101a0:508_8": "ajjeva viyujjatha,",
  "atk-s0101a0:508_9": "iti vo puna saṃyogo na bhavissatī’ti evaṃ visaṃyogakaraṇaṃ.",
  "atk-s0101a0:508_10": "Saṅkiraṇanti ‘uṭṭhānaṃ vā iṇaṃ vā dinnaṃ dhanaṃ ajja saṅkaḍḍhatha,",
  "atk-s0101a0:508_11": "ajja saṅkaḍḍhitañhi taṃ thāvaraṃ hotī’ti evaṃ dhanapiṇḍāpanaṃ.",
  "atk-s0101a0:508_12": "Vikiraṇanti ‘sace payogauddhārādivasena dhanaṃ payojitukāmattha,",
  "atk-s0101a0:508_13": "ajja payojitaṃ diguṇacatugguṇaṃ hotī’ti evaṃ dhanapayojāpanaṃ.",
  "atk-s0101a0:508_14": "Subhagakaraṇanti piyamanāpakaraṇaṃ vā sassirīkakaraṇaṃ vā.",
  "atk-s0101a0:508_15": "Dubbhagakaraṇanti tabbiparītaṃ.",
  "atk-s0101a0:508_16": "Viruddhagabbhakaraṇanti viruddhassa vilīnassa aṭṭhitassa matassa gabbhassa karaṇaṃ.",
  "atk-s0101a0:508_17": "Puna avināsāya bhesajjadānanti attho.",
  "atk-s0101a0:508_18": "Gabbho hi vātena, pāṇakehi,",
  "atk-s0101a0:508_19": "kammunā cāti tīhi kāraṇehi vinassati.",
  "atk-s0101a0:508_20": "Tattha vātena vinassante nibbāpanīyaṃ sītalaṃ bhesajjaṃ deti,",
  "atk-s0101a0:508_21": "pāṇakehi vinassante pāṇakānaṃ paṭikammaṃ karoti,",
  "atk-s0101a0:508_22": "kammunā vinassante pana buddhāpi paṭibāhituṃ na sakkonti.",
  "atk-s0101a0:509_0": "Jivhānibandhananti mantena jivhāya bandhakaraṇaṃ.",
  "atk-s0101a0:509_1": "Hanusaṃhanananti mukhabandhamantena yathā hanukaṃ cāletuṃ na sakkonti,",
  "atk-s0101a0:509_2": "evaṃ bandhakaraṇaṃ.",
  "atk-s0101a0:509_3": "Hatthābhijappananti hatthānaṃ parivattanatthaṃ mantajappanaṃ.",
  "atk-s0101a0:509_4": "Tasmiṃ kira mante sattapadantare ṭhatvā jappite itaro hatthe parivattetvā khipati.",
  "atk-s0101a0:509_5": "Kaṇṇajappananti kaṇṇehi saddaṃ assavanatthāya vijjāya jappanaṃ.",
  "atk-s0101a0:509_6": "Taṃ kira jappitvā vinicchayaṭṭhāne yaṃ icchati,",
  "atk-s0101a0:509_7": "taṃ bhaṇati,",
  "atk-s0101a0:509_8": "paccatthiko taṃ na suṇāti,",
  "atk-s0101a0:509_9": "tato paṭivacanaṃ sampādetuṃ na sakkoti.",
  "atk-s0101a0:509_10": "Ādāsapañhanti ādāse devataṃ otāretvā pañhapucchanaṃ.",
  "atk-s0101a0:509_11": "Kumārikapañhanti kumārikāya sarīre devataṃ otāretvā pañhapucchanaṃ.",
  "atk-s0101a0:509_12": "Devapañhanti dāsiyā sarīre devataṃ otāretvā pañhapucchanaṃ.",
  "atk-s0101a0:509_13": "Ādiccupaṭṭhānanti jīvikatthāya ādiccapāricariyā.",
  "atk-s0101a0:509_14": "Mahatupaṭṭhānanti tatheva mahābrahmapāricariyā.",
  "atk-s0101a0:509_15": "Abbhujjalananti mantena mukhato aggijālānīharaṇaṃ.",
  "atk-s0101a0:509_16": "Sirivhāyananti “ehi siri,",
  "atk-s0101a0:509_17": "mayhaṃ sire patiṭṭhāhī”ti evaṃ sirena siriyā avhāyanaṃ.",
  "atk-s0101a0:510_0": "27.",
  "atk-s0101a0:510_1": "Santikammanti devaṭṭhānaṃ gantvā sace me idaṃ nāma samijjhissati,",
  "atk-s0101a0:510_2": "tumhākaṃ iminā ca iminā ca upahāraṃ karissāmīti samiddhikāle kattabbaṃ santipaṭissavakammaṃ.",
  "atk-s0101a0:510_3": "Tasmiṃ pana samiddhe tassa karaṇaṃ paṇidhikammaṃ nāma.",
  "atk-s0101a0:510_4": "Bhūrikammanti bhūrighare vasitvā gahitamantassa payogakaraṇaṃ.",
  "atk-s0101a0:510_5": "Vassakammaṃ vossakammanti ettha vassoti puriso,",
  "atk-s0101a0:510_6": "vossoti paṇḍako.",
  "atk-s0101a0:510_7": "Iti vossassa vassakaraṇaṃ vassakammaṃ,",
  "atk-s0101a0:510_8": "vassassa vossakaraṇaṃ vossakammaṃ.",
  "atk-s0101a0:510_9": "Taṃ pana karonto acchandikabhāvamattaṃ pāpeti,",
  "atk-s0101a0:510_10": "na liṅgaṃ antaradhāpetuṃ sakkoti.",
  "atk-s0101a0:510_11": "Vatthukammanti akatavatthusmiṃ gehapatiṭṭhāpanaṃ.",
  "atk-s0101a0:510_12": "Vatthuparikammanti “idañcidañcāharathā”ti vatvā vatthubalikammakaraṇaṃ.",
  "atk-s0101a0:510_13": "Ācamananti udakena mukhasuddhikaraṇaṃ.",
  "atk-s0101a0:510_14": "Nhāpananti aññesaṃ nhāpanaṃ.",
  "atk-s0101a0:510_15": "Juhananti tesaṃ atthāya aggijuhanaṃ.",
  "atk-s0101a0:510_16": "Vamananti yogaṃ datvā vamanakaraṇaṃ.",
  "atk-s0101a0:510_17": "Virecanepi eseva nayo.",
  "atk-s0101a0:510_18": "Uddhaṃvirecananti uddhaṃ dosānaṃ nīharaṇaṃ.",
  "atk-s0101a0:510_19": "Adhovirecananti adho dosānaṃ nīharaṇaṃ.",
  "atk-s0101a0:510_20": "Sīsavirecananti sirovirecanaṃ.",
  "atk-s0101a0:510_21": "Kaṇṇatelanti kaṇṇānaṃ bandhanatthaṃ vā vaṇaharaṇatthaṃ vā bhesajjatelapacanaṃ.",
  "atk-s0101a0:510_22": "Nettatappananti akkhitappanatelaṃ.",
  "atk-s0101a0:510_23": "Natthukammanti telena yojetvā natthukaraṇaṃ.",
  "atk-s0101a0:510_24": "Añjananti dve vā tīṇi vā paṭalāni nīharaṇasamatthaṃ khārañjanaṃ.",
  "atk-s0101a0:510_25": "Paccañjananti nibbāpanīyaṃ sītalabhesajjañjanaṃ.",
  "atk-s0101a0:510_26": "Sālākiyanti salākavejjakammaṃ.",
  "atk-s0101a0:510_27": "Sallakattiyanti sallakattavejjakammaṃ.",
  "atk-s0101a0:510_28": "Dārakatikicchā vuccati komārabhaccavejjakammaṃ.",
  "atk-s0101a0:510_29": "Mūlabhesajjānaṃ anuppādananti iminā kāyatikicchanaṃ dasseti.",
  "atk-s0101a0:510_30": "Osadhīnaṃ paṭimokkhoti khārādīni datvā tadanurūpe vaṇe gate tesaṃ apanayanaṃ.",
  "atk-s0101a0:511_0": "Ettāvatā mahāsīlaṃ niṭṭhitaṃ hoti.",
  "atk-s0101a0:512_0": "Pubbantakappikasassatavādavaṇṇanā",
  "atk-s0101a0:513_0": "28.",
  "atk-s0101a0:513_1": "Evaṃ brahmadattena vuttavaṇṇassa anusandhivasena tividhaṃ sīlaṃ vitthāretvā idāni bhikkhusaṅghena vuttavaṇṇassa anusandhivasena – “atthi,",
  "atk-s0101a0:513_2": "bhikkhave,",
  "atk-s0101a0:513_3": "aññeva dhammā gambhīrā duddasā”tiādinā nayena suññatāpakāsanaṃ ārabhi.",
  "atk-s0101a0:513_4": "Tattha dhammāti guṇe,",
  "atk-s0101a0:513_5": "desanāyaṃ,",
  "atk-s0101a0:513_6": "pariyattiyaṃ,",
  "atk-s0101a0:513_7": "nissatteti evamādīsu dhammasaddo vattati.",
  "atk-s0101a0:514_0": "“Na hi dhammo adhammo ca, ubho samavipākino;",
  "atk-s0101a0:515_0": "Adhammo nirayaṃ neti, dhammo pāpeti suggati”nti. ;",
  "atk-s0101a0:516_0": "Ādīsu hi guṇe dhammasaddo. “Dhammaṃ,",
  "atk-s0101a0:516_1": "vo bhikkhave,",
  "atk-s0101a0:516_2": "desessāmi ādikalyāṇa”ntiādīsu desanāyaṃ.",
  "atk-s0101a0:516_3": "“Idha bhikkhu dhammaṃ pariyāpuṇāti suttaṃ,",
  "atk-s0101a0:516_4": "geyya”ntiādīsu pariyattiyaṃ.",
  "atk-s0101a0:516_5": "“Tasmiṃ kho pana samaye dhammā honti,",
  "atk-s0101a0:516_6": "khandhā hontī”tiādīsu nissatte.",
  "atk-s0101a0:516_7": "Idha pana guṇe vattati.",
  "atk-s0101a0:516_8": "Tasmā atthi,",
  "atk-s0101a0:516_9": "bhikkhave,",
  "atk-s0101a0:516_10": "aññeva tathāgatassa guṇāti evamettha attho daṭṭhabbo.",
  "atk-s0101a0:517_0": "Gambhīrāti mahāsamuddo viya makasatuṇḍasūciyā aññatra tathāgatā aññesaṃ ñāṇena alabbhaneyyapatiṭṭhā,",
  "atk-s0101a0:517_1": "gambhīrattāyeva duddasā.",
  "atk-s0101a0:517_2": "Duddasattāyeva duranubodhā.",
  "atk-s0101a0:517_3": "Nibbutasabbapariḷāhattā santā,",
  "atk-s0101a0:517_4": "santārammaṇesu pavattanatopi santā.",
  "atk-s0101a0:517_5": "Atittikaraṇaṭṭhena paṇītā,",
  "atk-s0101a0:517_6": "sādurasabhojanaṃ viya.",
  "atk-s0101a0:517_7": "Uttamañāṇavisayattā na takkena avacaritabbāti atakkāvacarā.",
  "atk-s0101a0:517_8": "Nipuṇāti saṇhasukhumasabhāvattā.",
  "atk-s0101a0:517_9": "Bālānaṃ avisayattā,",
  "atk-s0101a0:517_10": "paṇḍitehiyeva veditabbāti paṇḍitavedanīyā.",
  "atk-s0101a0:518_0": "Ye tathāgato sayaṃ abhiññā sacchikatvā pavedetīti ye dhamme tathāgato anaññaneyyo hutvā sayameva abhivisiṭṭhena ñāṇena paccakkhaṃ katvā pavedeti, dīpeti, katheti,",
  "atk-s0101a0:518_1": "pakāsetīti attho.",
  "atk-s0101a0:518_2": "Yehīti yehi guṇadhammehi.",
  "atk-s0101a0:518_3": "Yathābhuccanti yathābhūtaṃ.",
  "atk-s0101a0:518_4": "Vaṇṇaṃ sammā vadamānā vadeyyunti tathāgatassa vaṇṇaṃ vattukāmā sammā vadeyyuṃ,",
  "atk-s0101a0:518_5": "ahāpetvā vattuṃ sakkuṇeyyunti attho.",
  "atk-s0101a0:518_6": "Katame ca pana te dhammā bhagavatā evaṃ thomitāti?",
  "atk-s0101a0:518_7": "Sabbaññutaññāṇaṃ.",
  "atk-s0101a0:518_8": "Yadi evaṃ,",
  "atk-s0101a0:518_9": "kasmā bahuvacananiddeso katoti?",
  "atk-s0101a0:518_10": "Puthucittasamāyogato ceva,",
  "atk-s0101a0:518_11": "puthuārammaṇato ca.",
  "atk-s0101a0:518_12": "Tañhi catūsu ñāṇasampayuttamahākiriyacittesu labbhati,",
  "atk-s0101a0:518_13": "na cassa koci dhammo ārammaṇaṃ nāma na hoti. Yathāha –",
  "atk-s0101a0:518_14": "“atītaṃ sabbaṃ jānātīti sabbaññutaññāṇaṃ,",
  "atk-s0101a0:518_15": "tattha āvaraṇaṃ natthīti anāvaraṇañāṇa”ntiādi.",
  "atk-s0101a0:518_16": "Iti puthucittasamāyogato punappunaṃ uppattivasena puthuārammaṇato ca bahuvacananiddeso katoti.",
  "atk-s0101a0:519_0": "“Aññevā”ti idaṃ panettha vavatthāpanavacanaṃ, “aññeva,",
  "atk-s0101a0:519_1": "na pāṇātipātā veramaṇiādayo.",
  "atk-s0101a0:519_2": "Gambhīrāva na uttānā”ti evaṃ sabbapadehi yojetabbaṃ.",
  "atk-s0101a0:519_3": "Sāvakapāramīñāṇañhi gambhīraṃ,",
  "atk-s0101a0:519_4": "paccekabodhiñāṇaṃ pana tato gambhīrataranti tattha vavatthānaṃ natthi,",
  "atk-s0101a0:519_5": "sabbaññutaññāṇañca tatopi gambhīrataranti tatthāpi vavatthānaṃ natthi,",
  "atk-s0101a0:519_6": "ito panaññaṃ gambhīrataraṃ natthi;",
  "atk-s0101a0:519_7": "tasmā gambhīrā vāti vavatthānaṃ labbhati.",
  "atk-s0101a0:519_8": "Tathā duddasāva duranubodhā vāti sabbaṃ veditabbaṃ.",
  "atk-s0101a0:520_0": "Katame ca te bhikkhaveti ayaṃ pana tesaṃ dhammānaṃ kathetukamyatā pucchā. Santi,",
  "atk-s0101a0:520_1": "bhikkhave,",
  "atk-s0101a0:520_2": "eke samaṇabrāhmaṇātiādi pucchāvissajjanaṃ.",
  "atk-s0101a0:520_3": "Kasmā panetaṃ evaṃ āraddhanti ce?",
  "atk-s0101a0:520_4": "Buddhānañhi cattāri ṭhānāni patvā gajjitaṃ mahantaṃ hoti,",
  "atk-s0101a0:520_5": "ñāṇaṃ anupavisati,",
  "atk-s0101a0:520_6": "buddhañāṇassa mahantabhāvo paññāyati,",
  "atk-s0101a0:520_7": "desanā gambhīrā hoti,",
  "atk-s0101a0:520_8": "tilakkhaṇāhatā,",
  "atk-s0101a0:520_9": "suññatāpaṭisaṃyuttā.",
  "atk-s0101a0:520_10": "Katamāni cattāri?",
  "atk-s0101a0:520_11": "Vinayapaññattiṃ,",
  "atk-s0101a0:520_12": "bhūmantaraṃ,",
  "atk-s0101a0:520_13": "paccayākāraṃ,",
  "atk-s0101a0:520_14": "samayantaranti. Tasmā –",
  "atk-s0101a0:520_15": "“idaṃ lahukaṃ,",
  "atk-s0101a0:520_16": "idaṃ garukaṃ,",
  "atk-s0101a0:520_17": "idaṃ satekicchaṃ,",
  "atk-s0101a0:520_18": "idaṃ atekicchaṃ,",
  "atk-s0101a0:520_19": "ayaṃ āpatti,",
  "atk-s0101a0:520_20": "ayaṃ anāpatti,",
  "atk-s0101a0:520_21": "ayaṃ chejjagāminī,",
  "atk-s0101a0:520_22": "ayaṃ vuṭṭhānagāminī,",
  "atk-s0101a0:520_23": "ayaṃ desanāgāminī,",
  "atk-s0101a0:520_24": "ayaṃ lokavajjā,",
  "atk-s0101a0:520_25": "ayaṃ paṇṇattivajjā,",
  "atk-s0101a0:520_26": "imasmiṃ vatthusmiṃ idaṃ paññapetabba”nti yaṃ evaṃ otiṇṇe vatthusmiṃ sikkhāpadapaññāpanaṃ nāma,",
  "atk-s0101a0:520_27": "tattha aññesaṃ thāmo vā balaṃ vā natthi;",
  "atk-s0101a0:520_28": "avisayo esa aññesaṃ,",
  "atk-s0101a0:520_29": "tathāgatasseva visayo.",
  "atk-s0101a0:520_30": "Iti vinayapaññattiṃ patvā buddhānaṃ gajjitaṃ mahantaṃ hoti,",
  "atk-s0101a0:520_31": "ñāṇaṃ anupavisati…pe…",
  "atk-s0101a0:520_32": "suññatāpaṭisaṃyuttāti.",
  "atk-s0101a0:521_0": "Tathā ime cattāro satipaṭṭhānā nāma…pe…",
  "atk-s0101a0:521_1": "ariyo aṭṭhaṅgiko maggo nāma,",
  "atk-s0101a0:521_2": "pañca khandhā nāma,",
  "atk-s0101a0:521_3": "dvādasa āyatanāni nāma,",
  "atk-s0101a0:521_4": "aṭṭhārasa dhātuyo nāma,",
  "atk-s0101a0:521_5": "cattāri ariyasaccāni nāma,",
  "atk-s0101a0:521_6": "bāvīsatindriyāni nāma,",
  "atk-s0101a0:521_7": "nava hetū nāma,",
  "atk-s0101a0:521_8": "cattāro āhārā nāma,",
  "atk-s0101a0:521_9": "satta phassā nāma,",
  "atk-s0101a0:521_10": "satta vedanā nāma,",
  "atk-s0101a0:521_11": "satta saññā nāma,",
  "atk-s0101a0:521_12": "satta cetanā nāma,",
  "atk-s0101a0:521_13": "satta cittāni nāma.",
  "atk-s0101a0:521_14": "Etesu ettakā kāmāvacarā dhammā nāma,",
  "atk-s0101a0:521_15": "ettakā rūpāvacaraarūpāvacarapariyāpannā dhammā nāma,",
  "atk-s0101a0:521_16": "ettakā lokiyā dhammā nāma,",
  "atk-s0101a0:521_17": "ettakā lokuttarā dhammā nāmāti catuvīsatisamantapaṭṭhānaṃ anantanayaṃ abhidhammapiṭakaṃ vibhajitvā kathetuṃ aññesaṃ thāmo vā balaṃ vā natthi,",
  "atk-s0101a0:521_18": "avisayo esa aññesaṃ,",
  "atk-s0101a0:521_19": "tathāgatasseva visayo.",
  "atk-s0101a0:521_20": "Iti bhūmantaraparicchedaṃ patvā buddhānaṃ gajjitaṃ mahantaṃ hoti,",
  "atk-s0101a0:521_21": "ñāṇaṃ anupavisati…pe…",
  "atk-s0101a0:521_22": "suññatāpaṭisaṃyuttāti.",
  "atk-s0101a0:522_0": "Tathā ayaṃ avijjā saṅkhārānaṃ navahākārehi paccayo hoti,",
  "atk-s0101a0:522_1": "uppādo hutvā paccayo hoti,",
  "atk-s0101a0:522_2": "pavattaṃ hutvā, nimittaṃ, āyūhanaṃ, saṃyogo,",
  "atk-s0101a0:522_3": "palibodho, samudayo, hetu,",
  "atk-s0101a0:522_4": "paccayo hutvā paccayo hoti,",
  "atk-s0101a0:522_5": "tathā saṅkhārādayo viññāṇādīnaṃ. Yathāha –",
  "atk-s0101a0:522_6": "“kathaṃ paccayapariggahe paññā dhammaṭṭhitiñāṇaṃ?",
  "atk-s0101a0:522_7": "Avijjā saṅkhārānaṃ uppādaṭṭhiti ca pavattaṭṭhiti ca,",
  "atk-s0101a0:522_8": "nimittaṭṭhiti ca,",
  "atk-s0101a0:522_9": "āyūhanaṭṭhiti ca,",
  "atk-s0101a0:522_10": "saṃyogaṭṭhiti ca,",
  "atk-s0101a0:522_11": "palibodhaṭṭhiti ca,",
  "atk-s0101a0:522_12": "samudayaṭṭhiti ca,",
  "atk-s0101a0:522_13": "hetuṭṭhiti ca,",
  "atk-s0101a0:522_14": "paccayaṭṭhiti ca,",
  "atk-s0101a0:522_15": "imehi navahākārehi avijjā paccayo,",
  "atk-s0101a0:522_16": "saṅkhārā paccayasamuppannā,",
  "atk-s0101a0:522_17": "ubhopete dhammā paccayasamuppannāti paccayapariggahe paññā dhammaṭṭhitiñāṇaṃ.",
  "atk-s0101a0:522_18": "Atītampi addhānaṃ,",
  "atk-s0101a0:522_19": "anāgatampi addhānaṃ avijjā saṅkhārānaṃ uppādaṭṭhiti ca…pe…",
  "atk-s0101a0:522_20": "jāti jarāmaraṇassa uppādaṭṭhiti ca…pe…",
  "atk-s0101a0:522_21": "paccayaṭṭhiti ca,",
  "atk-s0101a0:522_22": "imehi navahākārehi jāti paccayo,",
  "atk-s0101a0:522_23": "jarāmaraṇaṃ paccayasamuppannaṃ,",
  "atk-s0101a0:522_24": "ubhopete dhammā paccayasamuppannāti paccayapariggahe paññā dhammaṭṭhitiñāṇa”nti.",
  "atk-s0101a0:522_25": "Evamimaṃ tassa tassa dhammassa tathā tathā paccayabhāvena pavattaṃ tivaṭṭaṃ tiyaddhaṃ tisandhiṃ catusaṅkhepaṃ",
  "atk-s0101a0:522_26": "vīsatākāraṃ paṭiccasamuppādaṃ vibhajitvā kathetuṃ aññesaṃ thāmo vā balaṃ vā natthi,",
  "atk-s0101a0:522_27": "avisayo esa aññesaṃ,",
  "atk-s0101a0:522_28": "tathāgatasseva visayo,",
  "atk-s0101a0:522_29": "iti paccayākāraṃ patvā buddhānaṃ gajjitaṃ mahantaṃ hoti,",
  "atk-s0101a0:522_30": "ñāṇaṃ anupavisati…pe…",
  "atk-s0101a0:522_31": "suññatāpaṭisaṃyuttāti.",
  "atk-s0101a0:523_0": "Tathā cattāro janā sassatavādā nāma,",
  "atk-s0101a0:523_1": "cattāro ekaccasassatavādā,",
  "atk-s0101a0:523_2": "cattāro antānantikā,",
  "atk-s0101a0:523_3": "cattāro amarāvikkhepikā,",
  "atk-s0101a0:523_4": "dve adhiccasamuppannikā,",
  "atk-s0101a0:523_5": "soḷasa saññīvādā,",
  "atk-s0101a0:523_6": "aṭṭha asaññīvādā,",
  "atk-s0101a0:523_7": "aṭṭha nevasaññīnāsaññīvādā,",
  "atk-s0101a0:523_8": "satta ucchedavādā,",
  "atk-s0101a0:523_9": "pañca diṭṭhadhammanibbānavādā nāma.",
  "atk-s0101a0:523_10": "Te idaṃ nissāya idaṃ gaṇhantīti dvāsaṭṭhi diṭṭhigatāni bhinditvā nijjaṭaṃ niggumbaṃ katvā kathetuṃ aññesaṃ thāmo vā balaṃ vā natthi,",
  "atk-s0101a0:523_11": "avisayo esa aññesaṃ,",
  "atk-s0101a0:523_12": "tathāgatasseva visayo.",
  "atk-s0101a0:523_13": "Iti samayantaraṃ patvā buddhānaṃ gajjitaṃ mahantaṃ hoti,",
  "atk-s0101a0:523_14": "ñāṇaṃ anupavisati,",
  "atk-s0101a0:523_15": "buddhañāṇassa mahantatā paññāyati,",
  "atk-s0101a0:523_16": "desanā gambhīrā hoti,",
  "atk-s0101a0:523_17": "tilakkhaṇāhatā,",
  "atk-s0101a0:523_18": "suññatāpaṭisaṃyuttāti.",
  "atk-s0101a0:524_0": "Imasmiṃ pana ṭhāne samayantaraṃ labbhati,",
  "atk-s0101a0:524_1": "tasmā sabbaññutaññāṇassa mahantabhāvadassanatthaṃ desanāya ca suññatāpakāsanavibhāvanatthaṃ samayantaraṃ anupavisanto dhammarājā – “santi,",
  "atk-s0101a0:524_2": "bhikkhave,",
  "atk-s0101a0:524_3": "eke samaṇabrāhmaṇā”ti evaṃ pucchāvissajjanaṃ ārabhi.",
  "atk-s0101a0:525_0": "29.",
  "atk-s0101a0:525_1": "Tattha santīti atthi saṃvijjanti upalabbhanti.",
  "atk-s0101a0:525_2": "Bhikkhaveti ālapanavacanaṃ.",
  "atk-s0101a0:525_3": "Eketi ekacce.",
  "atk-s0101a0:525_4": "Samaṇabrāhmaṇāti pabbajjūpagatabhāvena samaṇā,",
  "atk-s0101a0:525_5": "jātiyā brāhmaṇā.",
  "atk-s0101a0:525_6": "Lokena vā samaṇāti ca brāhmaṇāti ca evaṃ sammatā.",
  "atk-s0101a0:525_7": "Pubbantaṃ kappetvā vikappetvā gaṇhantīti pubbantakappikā.",
  "atk-s0101a0:525_8": "Pubbantakappo vā etesaṃ atthīti pubbantakappikā.",
  "atk-s0101a0:525_9": "Tattha antoti ayaṃ saddo antaabbhantaramariyādalāmakaparabhāgakoṭṭhāsesu dissati.",
  "atk-s0101a0:525_10": "“Antapūro udarapūro”tiādīsu hi ante antasaddo.",
  "atk-s0101a0:525_11": "“Caranti loke parivārachannā anto asuddhā bahi sobhamānā”tiādīsu abbhantare.",
  "atk-s0101a0:525_12": "“Kāyabandhanassa anto jīrati.",
  "atk-s0101a0:525_13": "“Sā haritantaṃ vā panthantaṃ vā selantaṃ vā udakantaṃ vā”tiādīsu mariyādāyaṃ.",
  "atk-s0101a0:525_14": "“Antamidaṃ,",
  "atk-s0101a0:525_15": "bhikkhave,",
  "atk-s0101a0:525_16": "jīvikānaṃ yadidaṃ piṇḍolya”ntiādīsu lāmake.",
  "atk-s0101a0:525_17": "“Esevanto dukkhassā”tiādīsu parabhāge.",
  "atk-s0101a0:525_18": "Sabbapaccayasaṅkhayo hi dukkhassa parabhāgo koṭīti vuccati.",
  "atk-s0101a0:525_19": "“Sakkāyo kho, āvuso,",
  "atk-s0101a0:525_20": "eko anto”tiādīsu koṭṭhāse.",
  "atk-s0101a0:525_21": "Svāyaṃ idhāpi koṭṭhāse vattati.",
  "atk-s0101a0:526_0": "Kappasaddopi –",
  "atk-s0101a0:526_1": "“tiṭṭhatu,",
  "atk-s0101a0:526_2": "bhante bhagavā kappaṃ”,",
  "atk-s0101a0:526_3": "“atthi kappo nipajjituṃ”,",
  "atk-s0101a0:526_4": "“kappakatena akappakataṃ saṃsibbitaṃ hotī”ti,",
  "atk-s0101a0:526_5": "evaṃ āyukappalesakappavinayakappādīsu sambahulesu atthesu vattati.",
  "atk-s0101a0:526_6": "Idha taṇhādiṭṭhīsu vattatīti veditabbo.",
  "atk-s0101a0:526_7": "Vuttampi cetaṃ –",
  "atk-s0101a0:526_8": "“kappāti dve kappā,",
  "atk-s0101a0:526_9": "taṇhākappo ca diṭṭhikappo cā”ti.",
  "atk-s0101a0:526_10": "Tasmā taṇhādiṭṭhivasena atītaṃ khandhakoṭṭhāsaṃ kappetvā pakappetvā ṭhitāti pubbantakappikāti evamettha attho veditabbo.",
  "atk-s0101a0:526_11": "Tesaṃ evaṃ pubbantaṃ kappetvā ṭhitānaṃ punappunaṃ uppajjanavasena pubbantameva anugatā diṭṭhīti pubbantānudiṭṭhino.",
  "atk-s0101a0:526_12": "Te evaṃdiṭṭhino taṃ pubbantaṃ ārabbha āgamma paṭicca aññampi janaṃ diṭṭhigatikaṃ karontā anekavihitāni",
  "atk-s0101a0:526_13": "adhimuttipadāni abhivadanti aṭṭhārasahi vatthūhi.",
  "atk-s0101a0:527_0": "Tattha anekavihitānīti anekavidhāni.",
  "atk-s0101a0:527_1": "Adhimuttipadānīti adhivacanapadāni.",
  "atk-s0101a0:527_2": "Atha vā bhūtaṃ atthaṃ abhibhavitvā yathāsabhāvato aggahetvā pavattanato adhimuttiyoti diṭṭhiyo vuccanti.",
  "atk-s0101a0:527_3": "Adhimuttīnaṃ padāni adhimuttipadāni,",
  "atk-s0101a0:527_4": "diṭṭhidīpakāni vacanānīti attho.",
  "atk-s0101a0:527_5": "Aṭṭhārasahi vatthūhīti aṭṭhārasahi kāraṇehi.",
  "atk-s0101a0:528_0": "30.",
  "atk-s0101a0:528_1": "Idāni yehi aṭṭhārasahi vatthūhi abhivadanti,",
  "atk-s0101a0:528_2": "tesaṃ kathetukamyatāya pucchāya “te ca kho bhonto”tiādinā nayena pucchitvā tāni vatthūni vibhajitvā dassetuṃ “santi,",
  "atk-s0101a0:528_3": "bhikkhave”tiādimāha.",
  "atk-s0101a0:528_4": "Tattha vadanti etenāti vādo,",
  "atk-s0101a0:528_5": "diṭṭhigatassetaṃ adhivacanaṃ.",
  "atk-s0101a0:528_6": "Sassato vādo etesanti sassatavādā,",
  "atk-s0101a0:528_7": "sassatadiṭṭhinoti attho.",
  "atk-s0101a0:528_8": "Eteneva nayena ito paresampi evarūpānaṃ padānaṃ attho veditabbo.",
  "atk-s0101a0:528_9": "Sassataṃ attānañca lokañcāti rūpādīsu aññataraṃ attāti ca lokoti ca gahetvā taṃ sassataṃ amaraṃ niccaṃ dhuvaṃ paññapenti. Yathāha –",
  "atk-s0101a0:528_10": "“rūpaṃ attā ceva loko ca sassato cāti attānañca lokañca paññapenti tathā vedanaṃ, saññaṃ, saṅkhāre,",
  "atk-s0101a0:528_11": "viññāṇaṃ attā ceva loko ca sassato cāti attānañca lokañca paññapentī”ti.",
  "atk-s0101a0:529_0": "31.",
  "atk-s0101a0:529_1": "Ātappamanvāyātiādīsu vīriyaṃ kilesānaṃ ātāpanabhāvena ātappanti vuttaṃ.",
  "atk-s0101a0:529_2": "Tadeva padahanavasena padhānaṃ.",
  "atk-s0101a0:529_3": "Punappunaṃ yuttavasena anuyogoti.",
  "atk-s0101a0:529_4": "Evaṃ tippabhedaṃ vīriyaṃ anvāya āgamma paṭiccāti attho.",
  "atk-s0101a0:529_5": "Appamādo vuccati satiyā avippavāso.",
  "atk-s0101a0:529_6": "Sammā manasikāroti upāyamanasikāro,",
  "atk-s0101a0:529_7": "pathamanasikāro,",
  "atk-s0101a0:529_8": "atthato ñāṇanti vuttaṃ hoti.",
  "atk-s0101a0:529_9": "Yasmiñhi manasikāre ṭhitassa pubbenivāsānussati ñāṇaṃ ijjhati,",
  "atk-s0101a0:529_10": "ayaṃ imasmiṃ ṭhāne manasikāroti adhippeto.",
  "atk-s0101a0:529_11": "Tasmā vīriyañca satiñca ñāṇañca āgammāti ayamettha saṅkhepattho.",
  "atk-s0101a0:529_12": "Tathārūpanti tathājātikaṃ.",
  "atk-s0101a0:529_13": "Cetosamādhinti cittasamādhiṃ.",
  "atk-s0101a0:529_14": "Phusatīti vindati paṭilabhati.",
  "atk-s0101a0:529_15": "Yathā samāhite citteti yena samādhinā sammā āhite suṭṭhu ṭhapite cittamhi anekavihitaṃ pubbenivāsantiādīnaṃ attho visuddhimagge vutto.",
  "atk-s0101a0:530_0": "So evamāhāti so evaṃ jhānānubhāvasampanno hutvā diṭṭhigatiko evaṃ vadati.",
  "atk-s0101a0:530_1": "Vañjhoti vañjhapasuvañjhatālādayo viya aphalo kassaci ajanakoti.",
  "atk-s0101a0:530_2": "Etena “attā”ti ca “loko”ti ca gahitānaṃ jhānādīnaṃ rūpādijanakabhāvaṃ paṭikkhipati.",
  "atk-s0101a0:530_3": "Pabbatakūṭaṃ viya ṭhitoti kūṭaṭṭho.",
  "atk-s0101a0:530_4": "Esikaṭṭhāyiṭṭhitoti esikaṭṭhāyī viya hutvā ṭhitoti esikaṭṭhāyiṭṭhito.",
  "atk-s0101a0:530_5": "Yathā sunikhāto esikatthambho niccalo tiṭṭhati,",
  "atk-s0101a0:530_6": "evaṃ ṭhitoti attho.",
  "atk-s0101a0:530_7": "Ubhayenapi lokassa vināsābhāvaṃ dīpeti.",
  "atk-s0101a0:530_8": "Keci pana īsikaṭṭhāyiṭṭhitoti pāḷiṃ vatvā muñje īsikā viya ṭhitoti vadanti.",
  "atk-s0101a0:530_9": "Tatrāyamadhippāyo –",
  "atk-s0101a0:530_10": "yadidaṃ jāyatīti vuccati,",
  "atk-s0101a0:530_11": "taṃ muñjato īsikā viya vijjamānameva nikkhamati.",
  "atk-s0101a0:530_12": "Yasmā ca īsikaṭṭhāyiṭṭhito,",
  "atk-s0101a0:530_13": "tasmā teva sattā sandhāvanti,",
  "atk-s0101a0:530_14": "ito aññattha gacchantīti attho.",
  "atk-s0101a0:531_0": "Saṃsarantīti aparāparaṃ sañcaranti.",
  "atk-s0101a0:531_1": "Cavantīti evaṃ saṅkhyaṃ gacchanti.",
  "atk-s0101a0:531_2": "Tathā upapajjantīti.",
  "atk-s0101a0:531_3": "Aṭṭhakathāyaṃ pana pubbe “sassato attā ca loko cā”ti vatvā idāni te ca sattā sandhāvantītiādinā vacanena",
  "atk-s0101a0:531_4": "ayaṃ diṭṭhigatiko attanāyeva attano vādaṃ bhindati,",
  "atk-s0101a0:531_5": "diṭṭhigatikassa dassanaṃ nāma na nibaddhaṃ,",
  "atk-s0101a0:531_6": "thusarāsimhi nikhātakhāṇu viya cañcalaṃ,",
  "atk-s0101a0:531_7": "ummattakapacchiyaṃ pūvakhaṇḍagūthagomayādīni viya cettha sundarampi asundarampi hoti yevāti vuttaṃ.",
  "atk-s0101a0:531_8": "Atthitveva sassatisamanti ettha sassatīti niccaṃ vijjamānatāya mahāpathaviṃva maññati,",
  "atk-s0101a0:531_9": "tathā sinerupabbatacandimasūriye.",
  "atk-s0101a0:531_10": "Tato tehi samaṃ attānaṃ maññamānā atthi tveva sassatisamanti vadanti.",
  "atk-s0101a0:532_0": "Idāni sassato attā ca loko cātiādikāya paṭiññāya sādhanatthaṃ hetuṃ dassento “taṃ kissa hetu?",
  "atk-s0101a0:532_1": "Ahañhi ātappamanvāyā”tiādimāha.",
  "atk-s0101a0:532_2": "Tattha imināmahaṃ etaṃ jānāmīti iminā visesādhigamena ahaṃ etaṃ paccakkhato jānāmi,",
  "atk-s0101a0:532_3": "na kevalaṃ saddhāmattakeneva vadāmīti dasseti,",
  "atk-s0101a0:532_4": "makāro panettha padasandhikaraṇatthaṃ vutto. Idaṃ,",
  "atk-s0101a0:532_5": "bhikkhave,",
  "atk-s0101a0:532_6": "paṭhamaṃ ṭhānanti catūhi vatthūhīti vatthusaddena vuttesu catūsu ṭhānesu idaṃ paṭhamaṃ ṭhānaṃ,",
  "atk-s0101a0:532_7": "idaṃ jātisatasahassamattānussaraṇaṃ paṭhamaṃ kāraṇanti attho.",
  "atk-s0101a0:533_0": "32- 33.",
  "atk-s0101a0:533_1": "Upari vāradvayepi eseva nayo.",
  "atk-s0101a0:533_2": "Kevalañhi ayaṃ vāro anekajātisatasahassānussaraṇavasena vutto.",
  "atk-s0101a0:533_3": "Itare dasacattālīsasaṃvaṭṭavivaṭṭakappānussaraṇavasena.",
  "atk-s0101a0:533_4": "Mandapañño hi titthiyo anekajātisatasahassamattaṃ anussarati,",
  "atk-s0101a0:533_5": "majjhimapañño dasasaṃvaṭṭavivaṭṭakappāni,",
  "atk-s0101a0:533_6": "tikkhapañño cattālīsaṃ,",
  "atk-s0101a0:533_7": "na tato uddhaṃ.",
  "atk-s0101a0:534_0": "34.",
  "atk-s0101a0:534_1": "Catutthavāre takkayatīti takkī,",
  "atk-s0101a0:534_2": "takko vā assa atthīti takkī.",
  "atk-s0101a0:534_3": "Takketvā vitakketvā diṭṭhigāhino etaṃ adhivacanaṃ.",
  "atk-s0101a0:534_4": "Vīmaṃsāya samannāgatoti vīmaṃsī.",
  "atk-s0101a0:534_5": "Vīmaṃsā nāma tulanā ruccanā khamanā.",
  "atk-s0101a0:534_6": "Yathā hi puriso yaṭṭhiyā udakaṃ vīmaṃsitvā otarati,",
  "atk-s0101a0:534_7": "evameva yo tulayitvā ruccitvā khamāpetvā diṭṭhiṃ gaṇhāti,",
  "atk-s0101a0:534_8": "so “vīmaṃsī”ti veditabbo.",
  "atk-s0101a0:534_9": "Takkapariyāhatanti takkena pariyāhataṃ,",
  "atk-s0101a0:534_10": "tena tena pariyāyena takketvāti attho.",
  "atk-s0101a0:534_11": "Vīmaṃsānucaritanti tāya vuttappakārāya vīmaṃsāya anucaritaṃ.",
  "atk-s0101a0:534_12": "Sayaṃpaṭibhānanti attano paṭibhānamattasañjātaṃ.",
  "atk-s0101a0:534_13": "Evamāhāti sassatadiṭṭhiṃ gahetvā evaṃ vadati.",
  "atk-s0101a0:535_0": "Tattha catubbidho takkī –",
  "atk-s0101a0:535_1": "anussutiko,",
  "atk-s0101a0:535_2": "jātissaro, lābhī,",
  "atk-s0101a0:535_3": "suddhatakkikoti.",
  "atk-s0101a0:535_4": "Tattha yo “vessantaro nāma rājā ahosī”tiādīni sutvā “tena hi yadi vessantarova bhagavā,",
  "atk-s0101a0:535_5": "sassato attā”ti takkayanto diṭṭhiṃ gaṇhāti,",
  "atk-s0101a0:535_6": "ayaṃ anussutiko nāma.",
  "atk-s0101a0:535_7": "Dve tisso jātiyo saritvā –",
  "atk-s0101a0:535_8": "“ahameva pubbe asukasmiṃ nāma ahosiṃ,",
  "atk-s0101a0:535_9": "tasmā sassato attā”ti takkayanto jātissaratakkiko nāma.",
  "atk-s0101a0:535_10": "Yo pana lābhitāya “yathā me idāni attā sukhī hoti,",
  "atk-s0101a0:535_11": "atītepi evaṃ ahosi,",
  "atk-s0101a0:535_12": "anāgatepi bhavissatī”ti takkayitvā diṭṭhiṃ gaṇhāti,",
  "atk-s0101a0:535_13": "ayaṃ lābhītakkiko nāma.",
  "atk-s0101a0:535_14": "“Evaṃ sati idaṃ hotī”ti takkamatteneva gaṇhanto pana suddhatakkiko nāma.",
  "atk-s0101a0:536_0": "35.",
  "atk-s0101a0:536_1": "Etesaṃ vā aññatarenāti etesaṃyeva catunnaṃ vatthūnaṃ aññatarena ekena vā dvīhi vā tīhi vā.",
  "atk-s0101a0:536_2": "Natthi ito bahiddhāti imehi pana vatthūhi bahi aññaṃ ekaṃ kāraṇampi sassatapaññattiyā natthīti appaṭivattiyaṃ sīhanādaṃ nadati.",
  "atk-s0101a0:537_0": "36. Tayidaṃ,",
  "atk-s0101a0:537_1": "bhikkhave,",
  "atk-s0101a0:537_2": "tathāgato pajānātīti bhikkhave,",
  "atk-s0101a0:537_3": "taṃ idaṃ catubbidhampi diṭṭhigataṃ tathāgato nānappakārato jānāti.",
  "atk-s0101a0:537_4": "Tato taṃ pajānanākāraṃ dassento ime diṭṭhiṭṭhānātiādimāha.",
  "atk-s0101a0:537_5": "Tattha diṭṭhiyova diṭṭhiṭṭhānā nāma.",
  "atk-s0101a0:537_6": "Api ca diṭṭhīnaṃ kāraṇampi diṭṭhiṭṭhānameva.",
  "atk-s0101a0:537_7": "Yathāha “katamāni aṭṭha diṭṭhiṭṭhānāni?",
  "atk-s0101a0:537_8": "Khandhāpi diṭṭhiṭṭhānaṃ, avijjāpi, phassopi, saññāpi,",
  "atk-s0101a0:537_9": "vitakkopi,",
  "atk-s0101a0:537_10": "ayonisomanasikāropi,",
  "atk-s0101a0:537_11": "pāpamittopi,",
  "atk-s0101a0:537_12": "paratoghosopi diṭṭhiṭṭhāna”nti.",
  "atk-s0101a0:537_13": "“Khandhā hetu,",
  "atk-s0101a0:537_14": "khandhā paccayo diṭṭhiṭṭhānaṃ upādāya samuṭṭhānaṭṭhena,",
  "atk-s0101a0:537_15": "evaṃ khandhāpi diṭṭhiṭṭhānaṃ.",
  "atk-s0101a0:537_16": "Avijjā hetu…pe…",
  "atk-s0101a0:537_17": "pāpamitto hetu.",
  "atk-s0101a0:537_18": "Paratoghoso hetu,",
  "atk-s0101a0:537_19": "paratoghoso paccayo diṭṭhiṭṭhānaṃ upādāya samuṭṭhānaṭṭhena,",
  "atk-s0101a0:537_20": "evaṃ paratoghosopi diṭṭhiṭṭhāna”nti.",
  "atk-s0101a0:537_21": "Evaṃgahitāti diṭṭhisaṅkhātā tāva diṭṭhiṭṭhānā –",
  "atk-s0101a0:537_22": "“sassato attā ca loko cā”ti evaṃgahitā ādinnā,",
  "atk-s0101a0:537_23": "pavattitāti attho.",
  "atk-s0101a0:537_24": "Evaṃparāmaṭṭhāti nirāsaṅkacittatāya punappunaṃ āmaṭṭhā parāmaṭṭhā,",
  "atk-s0101a0:537_25": "‘idameva saccaṃ,",
  "atk-s0101a0:537_26": "moghamañña’nti pariniṭṭhāpitā.",
  "atk-s0101a0:537_27": "Kāraṇasaṅkhātā pana diṭṭhiṭṭhānā yathā gayhamānā diṭṭhiyo samuṭṭhāpenti,",
  "atk-s0101a0:537_28": "evaṃ ārammaṇavasena ca pavattanavasena ca āsevanavasena ca gahitā.",
  "atk-s0101a0:537_29": "Anādīnavadassitāya punappunaṃ gahaṇavasena parāmaṭṭhā.",
  "atk-s0101a0:537_30": "Evaṃgatikāti evaṃ nirayatiracchānapettivisayagatikānaṃ aññataragatikā.",
  "atk-s0101a0:537_31": "Evaṃ abhisamparāyāti idaṃ purimapadasseva vevacanaṃ,",
  "atk-s0101a0:537_32": "evaṃvidhaparalokāti vuttaṃ hoti.",
  "atk-s0101a0:538_0": "Tañca tathāgato pajānātīti na kevalañca tathāgato sakāraṇaṃ sagatikaṃ diṭṭhigatameva pajānāti,",
  "atk-s0101a0:538_1": "atha kho tañca sabbaṃ pajānāti,",
  "atk-s0101a0:538_2": "tato ca uttaritaraṃ sīlañceva samādhiñca sabbaññutaññāṇañca pajānāti.",
  "atk-s0101a0:538_3": "Tañca pajānanaṃ na parāmasatīti tañca evaṃvidhaṃ anuttaraṃ visesaṃ pajānantopi ahaṃ pajānāmīti taṇhādiṭṭhimānaparāmāsavasena tañca na parāmasati.",
  "atk-s0101a0:538_4": "Aparāmasato cassa paccattaññeva nibbuti viditāti evaṃ aparāmasato cassa aparāmāsapaccayā sayameva attanāyeva tesaṃ parāmāsakilesānaṃ nibbuti viditā. Pākaṭaṃ,",
  "atk-s0101a0:538_5": "bhikkhave,",
  "atk-s0101a0:538_6": "tathāgatassa nibbānanti dasseti.",
  "atk-s0101a0:539_0": "Idāni yathāpaṭipannena tathāgatena sā nibbuti adhigatā,",
  "atk-s0101a0:539_1": "taṃ paṭipattiṃ dassetuṃ yāsu vedanāsu rattā titthiyā “idha sukhino bhavissāma,",
  "atk-s0101a0:539_2": "ettha sukhino bhavissāmā”ti diṭṭhigahanaṃ pavisanti,",
  "atk-s0101a0:539_3": "tāsaṃyeva vedanānaṃ vasena kammaṭṭhānaṃ ācikkhanto vedanānaṃ samudayañcātiādimāha.",
  "atk-s0101a0:539_4": "Tattha yathābhūtaṃ viditvāti “avijjāsamudayā vedanāsamudayoti paccayasamudayaṭṭhena vedanākkhandhassa udayaṃ passati,",
  "atk-s0101a0:539_5": "taṇhāsamudayā vedanāsamudayoti paccayasamudayaṭṭhena vedanākkhandhassa udayaṃ passati,",
  "atk-s0101a0:539_6": "kammasamudayā vedanāsamudayoti paccayasamudayaṭṭhena vedanākkhandhassa udayaṃ passati,",
  "atk-s0101a0:539_7": "phassasamudayā vedanāsamudayoti paccayasamudayaṭṭhena vedanākkhandhassa udayaṃ passati.",
  "atk-s0101a0:539_8": "Nibbattilakkhaṇaṃ passantopi vedanākkhandhassa udayaṃ passatī”ti imesaṃ pañcannaṃ lakkhaṇānaṃ vasena vedanānaṃ samudayaṃ yathābhūtaṃ viditvā;",
  "atk-s0101a0:539_9": "“avijjānirodhā vedanānirodhoti paccayanirodhaṭṭhena vedanākkhandhassa vayaṃ passati,",
  "atk-s0101a0:539_10": "taṇhānirodhā vedanānirodhoti paccayanirodhaṭṭhena vedanākkhandhassa vayaṃ passati,",
  "atk-s0101a0:539_11": "kammanirodhā vedanānirodhoti paccayanirodhaṭṭhena vedanākkhandhassa vayaṃ passati,",
  "atk-s0101a0:539_12": "phassanirodhā vedanānirodhoti paccayanirodhaṭṭhena vedanākkhandhassa vayaṃ passati.",
  "atk-s0101a0:539_13": "Vipariṇāmalakkhaṇaṃ passantopi vedanākkhandhassa vayaṃ passatī”ti imesaṃ pañcannaṃ lakkhaṇānaṃ vasena vedanānaṃ atthaṅgamaṃ yathābhūtaṃ viditvā,",
  "atk-s0101a0:539_14": "“yaṃ vedanaṃ paṭicca uppajjati sukhaṃ somanassaṃ,",
  "atk-s0101a0:539_15": "ayaṃ vedanāya assādo”ti evaṃ assādañca yathābhūtaṃ viditvā,",
  "atk-s0101a0:539_16": "“yaṃ vedanā aniccā dukkhā vipariṇāmadhammā,",
  "atk-s0101a0:539_17": "ayaṃ vedanāya ādīnavo”ti evaṃ ādīnavañca yathābhūtaṃ viditvā,",
  "atk-s0101a0:539_18": "“yo vedanāya chandarāgavinayo chandarāgappahānaṃ,",
  "atk-s0101a0:539_19": "idaṃ vedanāya nissaraṇa”nti evaṃ nissaraṇañca yathābhūtaṃ viditvā vigatachandarāgatāya anupādāno anupādāvimutto,",
  "atk-s0101a0:539_20": "bhikkhave,",
  "atk-s0101a0:539_21": "tathāgato;",
  "atk-s0101a0:539_22": "yasmiṃ upādāne sati kiñci upādiyeyya,",
  "atk-s0101a0:539_23": "upādinnattā ca khandho bhaveyya,",
  "atk-s0101a0:539_24": "tassa abhāvā kiñci dhammaṃ anupādiyitvāva vimutto bhikkhave tathāgatoti.",
  "atk-s0101a0:540_0": "37.",
  "atk-s0101a0:540_1": "Ime kho te,",
  "atk-s0101a0:540_2": "bhikkhaveti ye te ahaṃ – “katame, ca te,",
  "atk-s0101a0:540_3": "bhikkhave,",
  "atk-s0101a0:540_4": "dhammā gambhīrā”ti apucchiṃ,",
  "atk-s0101a0:540_5": "“ime kho te,",
  "atk-s0101a0:540_6": "bhikkhave,",
  "atk-s0101a0:540_7": "tañca tathāgato pajānāti tato ca uttaritaraṃ pajānātī”ti evaṃ niddiṭṭhā sabbaññutaññāṇadhammā gambhīrā duddasā…pe…",
  "atk-s0101a0:540_8": "paṇḍitavedanīyāti veditabbā.",
  "atk-s0101a0:540_9": "Yehi tathāgatassa neva puthujjano,",
  "atk-s0101a0:540_10": "na sotāpannādīsu aññataro vaṇṇaṃ yathābhūtaṃ vattuṃ sakkoti,",
  "atk-s0101a0:540_11": "atha kho tathāgatova yathābhūtaṃ vaṇṇaṃ sammā vadamāno vadeyyāti evaṃ pucchamānenāpi sabbaññutaññāṇameva puṭṭhaṃ,",
  "atk-s0101a0:540_12": "niyyātentenāpi tadeva niyyātitaṃ,",
  "atk-s0101a0:540_13": "antarā pana diṭṭhiyo vibhattāti.",
  "atk-s0101a0:541_0": "Paṭhamabhāṇavāravaṇṇanā niṭṭhitā.",
  "atk-s0101a0:542_0": "Ekaccasassatavādavaṇṇanā",
  "atk-s0101a0:543_0": "38.",
  "atk-s0101a0:543_1": "Ekaccasassatikāti ekaccasassatavādā.",
  "atk-s0101a0:543_2": "Te duvidhā honti –",
  "atk-s0101a0:543_3": "sattekaccasassatikā,",
  "atk-s0101a0:543_4": "saṅkhārekaccasassatikāti.",
  "atk-s0101a0:543_5": "Duvidhāpi idha gahitāyeva.",
  "atk-s0101a0:544_0": "39.",
  "atk-s0101a0:544_1": "Yanti nipātamattaṃ.",
  "atk-s0101a0:544_2": "Kadācīti kismiñci kāle.",
  "atk-s0101a0:544_3": "Karahacīti tasseva vevacanaṃ.",
  "atk-s0101a0:544_4": "Dīghassa addhunoti dīghassa kālassa.",
  "atk-s0101a0:544_5": "Accayenāti atikkamena.",
  "atk-s0101a0:544_6": "Saṃvaṭṭatīti vinassati.",
  "atk-s0101a0:544_7": "Yebhuyyenāti ye uparibrahmalokesu vā arūpesu vā nibbattanti,",
  "atk-s0101a0:544_8": "tadavasese sandhāya vuttaṃ.",
  "atk-s0101a0:544_9": "Jhānamanena nibbattattā manomayā.",
  "atk-s0101a0:544_10": "Pīti tesaṃ bhakkho āhāroti pītibhakkhā.",
  "atk-s0101a0:544_11": "Attanova tesaṃ pabhāti sayaṃpabhā.",
  "atk-s0101a0:544_12": "Antalikkhe carantīti antalikkhacarā.",
  "atk-s0101a0:544_13": "Subhesu uyyānavimānakapparukkhādīsu tiṭṭhantīti,",
  "atk-s0101a0:544_14": "subhaṭṭhāyino subhā vā manorammavatthābharaṇā hutvā tiṭṭhantīti subhaṭṭhāyino.",
  "atk-s0101a0:544_15": "Ciraṃ dīghamaddhānanti ukkaṃsena aṭṭha kappe.",
  "atk-s0101a0:545_0": "40.",
  "atk-s0101a0:545_1": "Vivaṭṭatīti saṇṭhāti.",
  "atk-s0101a0:545_2": "Suññaṃ brahmavimānanti pakatiyā nibbattasattānaṃ natthitāya suññaṃ,",
  "atk-s0101a0:545_3": "brahmakāyikabhūmi nibbattatīti attho.",
  "atk-s0101a0:545_4": "Tassa kattā vā kāretā vā natthi,",
  "atk-s0101a0:545_5": "visuddhimagge vuttanayena pana kammapaccayautusamuṭṭhānā ratanabhūmi nibbattati.",
  "atk-s0101a0:545_6": "Pakatinibbattiṭṭhānesuyeva cettha uyyānakapparukkhādayo nibbattanti.",
  "atk-s0101a0:545_7": "Atha sattānaṃ pakatiyā vasitaṭṭhāne nikanti uppajjati,",
  "atk-s0101a0:545_8": "te paṭhamajjhānaṃ bhāvetvā tato otaranti,",
  "atk-s0101a0:545_9": "tasmā atha kho aññataro sattotiādimāha.",
  "atk-s0101a0:545_10": "Āyukkhayā vā puññakkhayā vāti ye uḷāraṃ puññakammaṃ katvā yattha katthaci appāyuke devaloke nibbattanti,",
  "atk-s0101a0:545_11": "te attano puññabalena ṭhātuṃ na sakkonti,",
  "atk-s0101a0:545_12": "tassa pana devalokassa āyuppamāṇeneva cavantīti āyukkhayā cavantīti vuccanti.",
  "atk-s0101a0:545_13": "Ye pana parittaṃ puññakammaṃ katvā dīghāyukadevaloke nibbattanti,",
  "atk-s0101a0:545_14": "te yāvatāyukaṃ ṭhātuṃ na sakkonti,",
  "atk-s0101a0:545_15": "antarāva cavantīti puññakkhayā cavantīti vuccanti.",
  "atk-s0101a0:545_16": "Dīghamaddhānaṃ tiṭṭhatīti kappaṃ vā upaḍḍhakappaṃ vā.",
  "atk-s0101a0:546_0": "41.",
  "atk-s0101a0:546_1": "Anabhiratīti aparassāpi sattassa āgamanapatthanā.",
  "atk-s0101a0:546_2": "Yā pana paṭighasampayuttā ukkaṇṭhitā,",
  "atk-s0101a0:546_3": "sā brahmaloke natthi.",
  "atk-s0101a0:546_4": "Paritassanāti ubbijjanā phandanā,",
  "atk-s0101a0:546_5": "sā panesā tāsatassanā,",
  "atk-s0101a0:546_6": "taṇhātassanā,",
  "atk-s0101a0:546_7": "diṭṭhitassanā,",
  "atk-s0101a0:546_8": "ñāṇatassanāti catubbidhā hoti.",
  "atk-s0101a0:546_9": "Tattha “jātiṃ paṭicca bhayaṃ bhayānakaṃ chambhitattaṃ lomahaṃso cetaso utrāso. Jaraṃ… byādhiṃ…",
  "atk-s0101a0:546_10": "maraṇaṃ paṭicca…pe…",
  "atk-s0101a0:546_11": "utrāso”ti ayaṃ tāsatassanā nāma.",
  "atk-s0101a0:546_12": "“Aho vata aññepi sattā itthattaṃ āgaccheyyu”nti ayaṃ taṇhātassanā nāma.",
  "atk-s0101a0:546_13": "“Paritassitavipphanditamevā”ti ayaṃ diṭṭhitassanā nāma.",
  "atk-s0101a0:546_14": "“Tepi tathāgatassa dhammadesanaṃ sutvā yebhuyyena bhayaṃ saṃvegaṃ santāsaṃ āpajjantī”ti ayaṃ ñāṇatassanā nāma.",
  "atk-s0101a0:546_15": "Idha pana taṇhātassanāpi diṭṭhitassanāpi vaṭṭati.",
  "atk-s0101a0:546_16": "Brahmavimānanti idha pana paṭhamābhinibbattassa atthitāya suññanti na vuttaṃ.",
  "atk-s0101a0:546_17": "Upapajjantīti upapattivasena upagacchanti.",
  "atk-s0101a0:546_18": "Sahabyatanti sahabhāvaṃ.",
  "atk-s0101a0:547_0": "42.",
  "atk-s0101a0:547_1": "Abhibhūti abhibhavitvā ṭhito jeṭṭhakohamasmīti.",
  "atk-s0101a0:547_2": "Anabhibhūtoti aññehi anabhibhūto.",
  "atk-s0101a0:547_3": "Aññadatthūti ekaṃsavacane nipāto.",
  "atk-s0101a0:547_4": "Dassanavasena daso,",
  "atk-s0101a0:547_5": "sabbaṃ passāmīti attho.",
  "atk-s0101a0:547_6": "Vasavattīti sabbaṃ janaṃ vase vattemi.",
  "atk-s0101a0:547_7": "Issaro kattā nimmātāti ahaṃ loke issaro,",
  "atk-s0101a0:547_8": "ahaṃ lokassa kattā ca nimmātā ca, pathavī –",
  "atk-s0101a0:547_9": "himavanta- sineru-",
  "atk-s0101a0:547_10": "cakkavāḷa-",
  "atk-s0101a0:547_11": "mahāsamudda- candima-",
  "atk-s0101a0:547_12": "sūriyā mayā nimmitāti.",
  "atk-s0101a0:547_13": "Seṭṭho sajitāti ahaṃ lokassa uttamo ca sajitā ca,",
  "atk-s0101a0:547_14": "“tvaṃ khattiyo nāma hohi,",
  "atk-s0101a0:547_15": "tvaṃ brāhmaṇo, vesso, suddo, gahaṭṭho,",
  "atk-s0101a0:547_16": "pabbajito nāma.",
  "atk-s0101a0:547_17": "Antamaso tvaṃ oṭṭho hohi,",
  "atk-s0101a0:547_18": "goṇo hohī”ti “evaṃ sattānaṃ saṃvisajetā aha”nti maññati.",
  "atk-s0101a0:547_19": "Vasī pitā bhūtabhabyānanti ahamasmi ciṇṇavasitāya vasī,",
  "atk-s0101a0:547_20": "ahaṃ pitā bhūtānañca bhabyānañcāti maññati.",
  "atk-s0101a0:547_21": "Tattha aṇḍajajalābujā sattā antoaṇḍakose ceva antovatthimhi ca bhabyā nāma,",
  "atk-s0101a0:547_22": "bahi nikkhantakālato paṭṭhāya bhūtā nāma.",
  "atk-s0101a0:547_23": "Saṃsedajā paṭhamacittakkhaṇe bhabyā,",
  "atk-s0101a0:547_24": "dutiyato paṭṭhāya bhūtā.",
  "atk-s0101a0:547_25": "Opapātikā paṭhamairiyāpathe bhabyā,",
  "atk-s0101a0:547_26": "dutiyato paṭṭhāya bhūtāti veditabbā.",
  "atk-s0101a0:547_27": "Te sabbepi mayhaṃ puttāti saññāya “ahaṃ pitā bhūtabhabyāna”nti maññati.",
  "atk-s0101a0:548_0": "Idāni kāraṇato sādhetukāmo –",
  "atk-s0101a0:548_1": "“mayā ime sattā nimmitā”ti paṭiññaṃ katvā “taṃ kissa hetū”tiādimāha.",
  "atk-s0101a0:548_2": "Itthattanti itthabhāvaṃ,",
  "atk-s0101a0:548_3": "brahmabhāvanti attho.",
  "atk-s0101a0:548_4": "Iminā mayanti attano kammavasena cutāpi upapannāpi ca kevalaṃ maññanāmatteneva “iminā mayaṃ nimmitā”ti",
  "atk-s0101a0:548_5": "maññamānā vaṅkacchidde vaṅkaāṇī viya onamitvā tasseva pādamūlaṃ gacchantīti.",
  "atk-s0101a0:549_0": "43.",
  "atk-s0101a0:549_1": "Vaṇṇavantataro cāti vaṇṇavantataro,",
  "atk-s0101a0:549_2": "abhirūpo pāsādikoti attho.",
  "atk-s0101a0:549_3": "Mahesakkhataroti issariyaparivāravasena mahāyasataro.",
  "atk-s0101a0:550_0": "44.",
  "atk-s0101a0:550_1": "Ṭhānaṃ kho panetanti kāraṇaṃ kho panetaṃ.",
  "atk-s0101a0:550_2": "So tato cavitvā aññatra na gacchati,",
  "atk-s0101a0:550_3": "idheva āgacchati,",
  "atk-s0101a0:550_4": "taṃ sandhāyetaṃ vuttaṃ.",
  "atk-s0101a0:550_5": "Agārasmāti gehā.",
  "atk-s0101a0:550_6": "Anagāriyanti pabbajjaṃ.",
  "atk-s0101a0:550_7": "Pabbajjā hi yasmā agārassa hi taṃ kasigorakkhādikammaṃ tattha natthi,",
  "atk-s0101a0:550_8": "tasmā anagāriyanti vuccati.",
  "atk-s0101a0:550_9": "Pabbajatīti upagacchati.",
  "atk-s0101a0:550_10": "Tato paraṃ nānussaratīti tato pubbenivāsā paraṃ na sarati,",
  "atk-s0101a0:550_11": "sarituṃ asakkonto tattha ṭhatvā diṭṭhiṃ gaṇhāti.",
  "atk-s0101a0:551_0": "Niccotiādīsu tassa upapattiṃ apassanto niccoti vadati,",
  "atk-s0101a0:551_1": "maraṇaṃ apassanto dhuvoti,",
  "atk-s0101a0:551_2": "sadābhāvato sassatoti,",
  "atk-s0101a0:551_3": "jarāvasenāpi vipariṇāmassa abhāvato avipariṇāmadhammoti.",
  "atk-s0101a0:551_4": "Sesamettha paṭhamavāre uttānamevāti.",
  "atk-s0101a0:552_0": "45- 46.",
  "atk-s0101a0:552_1": "Dutiyavāre khiḍḍāya padussanti vinassantīti khiḍḍāpadosikā,",
  "atk-s0101a0:552_2": "padūsikātipi pāḷiṃ likhanti,",
  "atk-s0101a0:552_3": "sā aṭṭhakathāyaṃ natthi.",
  "atk-s0101a0:552_4": "Ativelanti atikālaṃ,",
  "atk-s0101a0:552_5": "aticiranti attho.",
  "atk-s0101a0:552_6": "Hassakhiḍḍāratidhammasamāpannāti hassarati dhammañceva khiḍḍāratidhammañca samāpannā anuyuttā,",
  "atk-s0101a0:552_7": "keḷihassasukhañceva kāyikavācasikakīḷāsukhañca anuyuttā,",
  "atk-s0101a0:552_8": "vuttappakāraratidhammasamaṅgino hutvā viharantīti attho.",
  "atk-s0101a0:553_0": "Sati sammussatīti khādanīyabhojanīyesu sati sammussati.",
  "atk-s0101a0:553_1": "Te kira puññavisesādhigatena mahantena attano sirivibhavena nakkhattaṃ kīḷantā tāya sampattimahantatāya –",
  "atk-s0101a0:553_2": "“āhāraṃ paribhuñjimha,",
  "atk-s0101a0:553_3": "na paribhuñjimhā”tipi na jānanti.",
  "atk-s0101a0:553_4": "Atha ekāhārātikkamanato paṭṭhāya nirantaraṃ khādantāpi pivantāpi cavantiyeva,",
  "atk-s0101a0:553_5": "na tiṭṭhanti. Kasmā?",
  "atk-s0101a0:553_6": "Kammajatejassa balavatāya,",
  "atk-s0101a0:553_7": "karajakāyassa mandatāya,",
  "atk-s0101a0:553_8": "manussānañhi kammajatejo mando,",
  "atk-s0101a0:553_9": "karajakāyo balavā.",
  "atk-s0101a0:553_10": "Tesaṃ tejassa mandatāya karajakāyassa balavatāya sattāhampi atikkamitvā uṇhodakaacchayāguādīhi sakkā vatthuṃ upatthambhetuṃ.",
  "atk-s0101a0:553_11": "Devānaṃ pana tejo balavā hoti,",
  "atk-s0101a0:553_12": "karajaṃ mandaṃ.",
  "atk-s0101a0:553_13": "Te ekaṃ āhāravelaṃ atikkamitvāva saṇṭhātuṃ na sakkonti.",
  "atk-s0101a0:553_14": "Yathā nāma gimhānaṃ majjhanhike tattapāsāṇe ṭhapitaṃ padumaṃ vā uppalaṃ vā sāyanhasamaye ghaṭasatenāpi siñciyamānaṃ pākatikaṃ na hoti,",
  "atk-s0101a0:553_15": "vinassatiyeva.",
  "atk-s0101a0:553_16": "Evameva pacchā nirantaraṃ khādantāpi pivantāpi cavantiyeva,",
  "atk-s0101a0:553_17": "na tiṭṭhanti.",
  "atk-s0101a0:553_18": "Tenāha “satiyā sammosā te devā tamhā kāyā cavantī”ti.",
  "atk-s0101a0:553_19": "Katame pana te devāti?",
  "atk-s0101a0:553_20": "Ime devāti aṭṭhakathāyaṃ vicāraṇā natthi,",
  "atk-s0101a0:553_21": "“devānaṃ kammajatejo balavā hoti,",
  "atk-s0101a0:553_22": "karajaṃ manda”nti avisesena vuttattā pana ye keci kabaḷīkārāhārūpajīvino devā evaṃ karonti,",
  "atk-s0101a0:553_23": "teyeva cavantīti veditabbā.",
  "atk-s0101a0:553_24": "Keci panāhu –",
  "atk-s0101a0:553_25": "“nimmānaratiparanimmitavasavattino te devā”ti.",
  "atk-s0101a0:553_26": "Khiḍḍāpadussanamatteneva hete khiḍḍāpadosikāti vuttā.",
  "atk-s0101a0:553_27": "Sesamettha purimanayeneva veditabbaṃ.",
  "atk-s0101a0:554_0": "47- 48.",
  "atk-s0101a0:554_1": "Tatiyavāre manena padussanti vinassantīti manopadosikā,",
  "atk-s0101a0:554_2": "ete cātumahārājikā.",
  "atk-s0101a0:554_3": "Tesu kira eko devaputto –",
  "atk-s0101a0:554_4": "nakkhattaṃ kīḷissāmīti saparivāro rathena vīthiṃ paṭipajjati,",
  "atk-s0101a0:554_5": "athañño nikkhamanto taṃ purato gacchantaṃ disvā –",
  "atk-s0101a0:554_6": "‘bho ayaṃ kapaṇo’,",
  "atk-s0101a0:554_7": "adiṭṭhapubbaṃ viya etaṃ disvā –",
  "atk-s0101a0:554_8": "“pītiyā uddhumāto viya bhijjamāno viya ca gacchatī”ti kujjhati.",
  "atk-s0101a0:554_9": "Purato gacchantopi nivattitvā taṃ kuddhaṃ disvā –",
  "atk-s0101a0:554_10": "kuddhā nāma suviditā hontīti kuddhabhāvamassa ñatvā –",
  "atk-s0101a0:554_11": "“tvaṃ kuddho,",
  "atk-s0101a0:554_12": "mayhaṃ kiṃ karissasi,",
  "atk-s0101a0:554_13": "ayaṃ sampatti mayā dānasīlādīnaṃ vasena laddhā,",
  "atk-s0101a0:554_14": "na tuyhaṃ vasenā”ti paṭikujjhati.",
  "atk-s0101a0:554_15": "Ekasmiñhi kuddhe itaro akuddho rakkhati,",
  "atk-s0101a0:554_16": "ubhosu pana kuddhesu ekassa kodho itarassa paccayo hoti.",
  "atk-s0101a0:554_17": "Tassapi kodho itarassa paccayo hotīti ubho kandantānaṃyeva orodhānaṃ cavanti.",
  "atk-s0101a0:554_18": "Ayamettha dhammatā.",
  "atk-s0101a0:554_19": "Sesaṃ vuttanayeneva veditabbaṃ.",
  "atk-s0101a0:555_0": "49- 52.",
  "atk-s0101a0:555_1": "Takkīvāde ayaṃ cakkhādīnaṃ bhedaṃ passati,",
  "atk-s0101a0:555_2": "cittaṃ pana yasmā purimaṃ purimaṃ pacchimassa pacchimassa paccayaṃ datvāva nirujjhati,",
  "atk-s0101a0:555_3": "tasmā cakkhādīnaṃ bhedato balavatarampi cittassa bhedaṃ na passati.",
  "atk-s0101a0:555_4": "So taṃ apassanto yathā nāma sakuṇo ekaṃ rukkhaṃ jahitvā aññasmiṃ nilīyati,",
  "atk-s0101a0:555_5": "evameva imasmiṃ attabhāve bhinne cittaṃ aññatra gacchatīti gahetvā evamāha.",
  "atk-s0101a0:555_6": "Sesamettha vuttanayeneva veditabbaṃ.",
  "atk-s0101a0:556_0": "Antānantavādavaṇṇanā",
  "atk-s0101a0:557_0": "53.",
  "atk-s0101a0:557_1": "Antānantikāti antānantavādā,",
  "atk-s0101a0:557_2": "antaṃ vā anantaṃ vā antānantaṃ vā nevantānānantaṃ vā ārabbha pavattavādāti attho.",
  "atk-s0101a0:558_0": "54- 60.",
  "atk-s0101a0:558_1": "Antasaññī lokasmiṃ viharatīti paṭibhāganimittaṃ cakkavāḷapariyantaṃ avaḍḍhetvā taṃ –",
  "atk-s0101a0:558_2": "“loko”ti gahetvā antasaññī lokasmiṃ viharati,",
  "atk-s0101a0:558_3": "cakkavāḷapariyantaṃ katvā vaḍḍhitakasiṇo pana anantasaññī hoti,",
  "atk-s0101a0:558_4": "uddhamadho avaḍḍhetvā pana tiriyaṃ vaḍḍhetvā uddhamadho antasaññī,",
  "atk-s0101a0:558_5": "tiriyaṃ anantasaññī.",
  "atk-s0101a0:558_6": "Takkīvādo vuttanayeneva veditabbo.",
  "atk-s0101a0:558_7": "Ime cattāropi attanā diṭṭhapubbānusāreneva diṭṭhiyā gahitattā pubbantakappikesu paviṭṭhā.",
  "atk-s0101a0:559_0": "Amarāvikkhepavādavaṇṇanā",
  "atk-s0101a0:560_0": "61.",
  "atk-s0101a0:560_1": "Na maratīti amarā. Kā sā?",
  "atk-s0101a0:560_2": "Evantipi me notiādinā nayena pariyantarahitā diṭṭhigatikassa diṭṭhi ceva vācā ca.",
  "atk-s0101a0:560_3": "Vividho khepoti vikkhepo,",
  "atk-s0101a0:560_4": "amarāya diṭṭhiyā vācāya ca vikkhepoti amarāvikkhepo,",
  "atk-s0101a0:560_5": "so etesaṃ atthīti amarāvikkhepikā,",
  "atk-s0101a0:560_6": "aparo nayo –",
  "atk-s0101a0:560_7": "amarā nāma ekā macchajāti,",
  "atk-s0101a0:560_8": "sā ummujjananimujjanādivasena udake sandhāvamānā gahetuṃ na sakkāti,",
  "atk-s0101a0:560_9": "evameva ayampi vādo itocito ca sandhāvati,",
  "atk-s0101a0:560_10": "gāhaṃ na upagacchatīti amarāvikkhepoti vuccati.",
  "atk-s0101a0:560_11": "So etesaṃ atthīti amarāvikkhepikā.",
  "atk-s0101a0:561_0": "62.",
  "atk-s0101a0:561_1": "“Idaṃ kusala”nti yathābhūtaṃ nappajānātīti dasa kusalakammapathe yathābhūtaṃ nappajānātīti attho.",
  "atk-s0101a0:561_2": "Akusalepi dasa akusalakammapathāva adhippetā.",
  "atk-s0101a0:561_3": "So mamassa vighātoti “musā mayā bhaṇita”nti vippaṭisāruppattiyā mama vighāto assa,",
  "atk-s0101a0:561_4": "dukkhaṃ bhaveyyāti attho.",
  "atk-s0101a0:561_5": "So mamassa antarāyoti so mama saggassa ceva maggassa ca antarāyo assa.",
  "atk-s0101a0:561_6": "Musāvādabhayā musāvādaparijegucchāti musāvāde ottappena ceva hiriyā ca.",
  "atk-s0101a0:561_7": "Vācāvikkhepaṃ āpajjatīti vācāya vikkhepaṃ āpajjati. Kīdisaṃ?",
  "atk-s0101a0:561_8": "Amarāvikkhepaṃ,",
  "atk-s0101a0:561_9": "apariyantavikkhepanti attho.",
  "atk-s0101a0:562_0": "Evantipi me notiādīsu evantipi me noti aniyamitavikkhepo.",
  "atk-s0101a0:562_1": "Tathātipi me noti “sassato attā ca loko cā”ti vuttaṃ sassatavādaṃ paṭikkhipati.",
  "atk-s0101a0:562_2": "Aññathātipi me noti sassatato aññathā vuttaṃ ekaccasassataṃ paṭikkhipati.",
  "atk-s0101a0:562_3": "Notipi me noti –",
  "atk-s0101a0:562_4": "“na hoti tathāgato paraṃ maraṇā”ti vuttaṃ ucchedaṃ paṭikkhipati.",
  "atk-s0101a0:562_5": "No notipi me noti “neva hoti na na hotī”ti vuttaṃ takkīvādaṃ paṭikkhipati.",
  "atk-s0101a0:562_6": "Sayaṃ pana “idaṃ kusala”nti vā “akusala”nti vā puṭṭho na kiñci byākaroti.",
  "atk-s0101a0:562_7": "“Idaṃ kusala”nti puṭṭho “evantipi me no”ti vadati.",
  "atk-s0101a0:562_8": "Tato “kiṃ akusala”nti vutte “tathātipi me no”ti vadati.",
  "atk-s0101a0:562_9": "“Kiṃ ubhayato aññathā”ti vutte “aññathātipi me no”ti vadati.",
  "atk-s0101a0:562_10": "Tato “tividhenāpi na hoti,",
  "atk-s0101a0:562_11": "kiṃ te laddhī”ti vutte “notipi me no”ti vadati.",
  "atk-s0101a0:562_12": "Tato “kiṃ no noti te laddhī”ti vutte “no notipi me no”ti evaṃ vikkhepameva āpajjati,",
  "atk-s0101a0:562_13": "ekasmimpi pakkhe na tiṭṭhati.",
  "atk-s0101a0:563_0": "63.",
  "atk-s0101a0:563_1": "Chando vā rāgo vāti ajānantopi sahasā kusalameva “kusala”nti vatvā akusalameva “akusala”nti vatvā mayā asukassa nāma evaṃ byākataṃ,",
  "atk-s0101a0:563_2": "kiṃ taṃ subyākatanti aññe paṇḍite pucchitvā tehi –",
  "atk-s0101a0:563_3": "“subyākataṃ,",
  "atk-s0101a0:563_4": "bhadramukha,",
  "atk-s0101a0:563_5": "kusalameva tayā kusalaṃ,",
  "atk-s0101a0:563_6": "akusalameva akusalanti byākata”nti vutte natthi mayā sadiso paṇḍitoti evaṃ me tattha chando vā rāgo vā assāti attho.",
  "atk-s0101a0:563_7": "Ettha ca chando dubbalarāgo,",
  "atk-s0101a0:563_8": "rāgo balavarāgo.",
  "atk-s0101a0:563_9": "Doso vā paṭigho vāti kusalaṃ pana “akusala”nti,",
  "atk-s0101a0:563_10": "akusalaṃ vā “kusala”nti vatvā aññe paṇḍite pucchitvā tehi –",
  "atk-s0101a0:563_11": "“dubyākataṃ tayā”ti vutte ettakampi nāma na jānāmīti tattha me assa doso vā paṭigho vāti attho.",
  "atk-s0101a0:563_12": "Idhāpi doso dubbalakodho,",
  "atk-s0101a0:563_13": "paṭigho balavakodho.",
  "atk-s0101a0:564_0": "Taṃ mamassa upādānaṃ,",
  "atk-s0101a0:564_1": "so mamassa vighātoti taṃ chandarāgadvayaṃ mama upādānaṃ assa,",
  "atk-s0101a0:564_2": "dosapaṭighadvayaṃ vighāto.",
  "atk-s0101a0:564_3": "Ubhayampi vā daḷhaggahaṇavasena upādānaṃ,",
  "atk-s0101a0:564_4": "vihananavasena vighāto.",
  "atk-s0101a0:564_5": "Rāgo hi amuñcitukāmatāya ārammaṇaṃ gaṇhāti jalūkā viya.",
  "atk-s0101a0:564_6": "Doso vināsetukāmatāya āsīviso viya.",
  "atk-s0101a0:564_7": "Ubhopi cete santāpakaṭṭhena vihananti yevāti “upādāna”nti ca “vighāto”ti ca vuttā.",
  "atk-s0101a0:564_8": "Sesaṃ paṭhamavārasadisameva.",
  "atk-s0101a0:565_0": "64.",
  "atk-s0101a0:565_1": "Paṇḍitāti paṇḍiccena samannāgatā.",
  "atk-s0101a0:565_2": "Nipuṇāti saṇhasukhumabuddhino sukhumaatthantaraṃ paṭivijjhanasamatthā.",
  "atk-s0101a0:565_3": "Kataparappavādāti viññātaparappavādā ceva parehi saddhiṃ katavādaparicayā ca.",
  "atk-s0101a0:565_4": "Vālavedhirūpāti vālavedhidhanuggahasadisā.",
  "atk-s0101a0:565_5": "Te bhindantā maññeti vālavedhi viya vālaṃ sukhumānipi paresaṃ diṭṭhigatāni attano paññāgatena bhindantā viya carantīti attho.",
  "atk-s0101a0:565_6": "Te maṃ tatthāti te samaṇabrāhmaṇā maṃ tesu kusalākusalesu.",
  "atk-s0101a0:565_7": "Samanuyuñjeyyunti “kiṃ kusalaṃ,",
  "atk-s0101a0:565_8": "kiṃ akusalanti attano laddhiṃ vadā”ti laddhiṃ puccheyyuṃ.",
  "atk-s0101a0:565_9": "Samanugāheyyunti “idaṃ nāmā”ti vutte “kena kāraṇena etamatthaṃ gāheyyu”nti kāraṇaṃ puccheyyuṃ.",
  "atk-s0101a0:565_10": "Samanubhāseyyunti “iminā nāma kāraṇenā”ti vutte kāraṇe dosaṃ dassetvā “na tvaṃ idaṃ jānāsi,",
  "atk-s0101a0:565_11": "idaṃ pana gaṇha,",
  "atk-s0101a0:565_12": "idaṃ vissajjehī”ti evaṃ samanuyuñjeyyuṃ.",
  "atk-s0101a0:565_13": "Na sampāyeyyanti na sampādeyyaṃ,",
  "atk-s0101a0:565_14": "sampādetvā kathetuṃ na sakkuṇeyyanti attho.",
  "atk-s0101a0:565_15": "So mamassa vighātoti yaṃ taṃ punappunaṃ vatvāpi asampāyanaṃ nāma,",
  "atk-s0101a0:565_16": "so mama vighāto assa,",
  "atk-s0101a0:565_17": "oṭṭhatālujivhāgalasosanadukkhameva assāti attho.",
  "atk-s0101a0:565_18": "Sesametthāpi paṭhamavārasadisameva.",
  "atk-s0101a0:566_0": "65- 66.",
  "atk-s0101a0:566_1": "Mandoti mandapañño apaññassevetaṃ nāmaṃ.",
  "atk-s0101a0:566_2": "Momūhoti atisammūḷho.",
  "atk-s0101a0:566_3": "Hoti tathāgatotiādīsu satto “tathāgato”ti adhippeto.",
  "atk-s0101a0:566_4": "Sesamettha uttānameva.",
  "atk-s0101a0:566_5": "Imepi cattāro pubbe pavattadhammānusāreneva diṭṭhiyā gahitattā pubbantakappikesu paviṭṭhā.",
  "atk-s0101a0:567_0": "Adhiccasamuppannavādavaṇṇanā",
  "atk-s0101a0:568_0": "67.",
  "atk-s0101a0:568_1": "“Adhiccasamuppanno attā ca loko cā”ti dassanaṃ adhiccasamuppannaṃ.",
  "atk-s0101a0:568_2": "Taṃ etesaṃ atthīti adhiccasamuppannikā.",
  "atk-s0101a0:568_3": "Adhiccasamuppannanti akāraṇasamuppannaṃ.",
  "atk-s0101a0:569_0": "68- 73.",
  "atk-s0101a0:569_1": "Asaññasattāti desanāsīsametaṃ,",
  "atk-s0101a0:569_2": "acittuppādā rūpamattakaattabhāvāti attho.",
  "atk-s0101a0:569_3": "Tesaṃ evaṃ uppatti veditabbā –",
  "atk-s0101a0:569_4": "ekacco hi titthāyatane pabbajitvā vāyokasiṇe parikammaṃ katvā catutthajjhānaṃ nibbattetvā jhānā vuṭṭhāya –",
  "atk-s0101a0:569_5": "“citte dosaṃ passati,",
  "atk-s0101a0:569_6": "citte sati hatthacchedādidukkhañceva sabbabhayāni ca honti,",
  "atk-s0101a0:569_7": "alaṃ iminā cittena,",
  "atk-s0101a0:569_8": "acittakabhāvova santo”ti,",
  "atk-s0101a0:569_9": "evaṃ citte dosaṃ passitvā aparihīnajjhāno kālaṃ katvā asaññasattesu nibbattati,",
  "atk-s0101a0:569_10": "cittamassa cuticittanirodhena idheva nivattati,",
  "atk-s0101a0:569_11": "rūpakkhandhamattameva tattha pātubhavati.",
  "atk-s0101a0:569_12": "Te tattha yathā nāma jiyāvegakkhitto saro yattako jiyāvego,",
  "atk-s0101a0:569_13": "tattakameva ākāse gacchati.",
  "atk-s0101a0:569_14": "Evameva jhānavegakkhittā upapajjitvā yattako jhānavego,",
  "atk-s0101a0:569_15": "tattakameva kālaṃ tiṭṭhanti,",
  "atk-s0101a0:569_16": "jhānavege pana parihīne tattha rūpakkhandho antaradhāyati,",
  "atk-s0101a0:569_17": "idha pana paṭisandhisaññā uppajjati.",
  "atk-s0101a0:569_18": "Yasmā pana tāya idha uppannasaññāya tesaṃ tattha cuti paññāyati,",
  "atk-s0101a0:569_19": "tasmā “saññuppādā ca pana te devā tamhā kāyā cavantī”ti vuttaṃ.",
  "atk-s0101a0:569_20": "Santatāyāti santabhāvāya.",
  "atk-s0101a0:569_21": "Sesamettha uttānameva.",
  "atk-s0101a0:569_22": "Takkīvādopi vuttanayeneva veditabboti.",
  "atk-s0101a0:570_0": "Aparantakappikavaṇṇanā",
  "atk-s0101a0:571_0": "74.",
  "atk-s0101a0:571_1": "Evaṃ aṭṭhārasa pubbantakappike dassetvā idāni catucattārīsaṃ aparantakappike dassetuṃ – “santi,",
  "atk-s0101a0:571_2": "bhikkhave”tiādimāha.",
  "atk-s0101a0:571_3": "Tattha anāgatakoṭṭhāsasaṅkhātaṃ aparantaṃ kappetvā gaṇhantīti aparantakappikā,",
  "atk-s0101a0:571_4": "aparantakappo vā etesaṃ atthīti aparantakappikā.",
  "atk-s0101a0:571_5": "Evaṃ sesampi pubbe vuttappakāranayeneva veditabbaṃ.",
  "atk-s0101a0:572_0": "Saññīvādavaṇṇanā",
  "atk-s0101a0:573_0": "75.",
  "atk-s0101a0:573_1": "Uddhamāghātanikāti āghātanaṃ vuccati maraṇaṃ,",
  "atk-s0101a0:573_2": "uddhamāghātanā attānaṃ vadantīti uddhamāghātanikā.",
  "atk-s0101a0:573_3": "Saññīti pavatto vādo,",
  "atk-s0101a0:573_4": "saññīvādo,",
  "atk-s0101a0:573_5": "so etesaṃ atthīti saññīvādā.",
  "atk-s0101a0:574_0": "76- 77.",
  "atk-s0101a0:574_1": "Rūpī attātiādīsu kasiṇarūpaṃ “attā”ti tattha pavattasaññañcassa “saññā”ti gahetvā vā ājīvakādayo viya takkamatteneva vā “rūpī attā hoti,",
  "atk-s0101a0:574_2": "arogo paraṃ maraṇā saññī”ti naṃ paññapenti.",
  "atk-s0101a0:574_3": "Tattha arogoti nicco.",
  "atk-s0101a0:574_4": "Arūpasamāpattinimittaṃ pana “attā”ti samāpattisaññañcassa “saññā”ti gahetvā vā nigaṇṭhādayo viya takkamatteneva vā “arūpī attā hoti,",
  "atk-s0101a0:574_5": "arogo paraṃ maraṇā saññī”ti naṃ paññapenti.",
  "atk-s0101a0:574_6": "Tatiyā pana missakagāhavasena pavattā diṭṭhi.",
  "atk-s0101a0:574_7": "Catutthā takkagāheneva.",
  "atk-s0101a0:574_8": "Dutiyacatukkaṃ antānantikavāde vuttanayeneva veditabbaṃ.",
  "atk-s0101a0:574_9": "Tatiyacatukke samāpannakavasena ekattasaññī,",
  "atk-s0101a0:574_10": "asamāpannakavasena nānattasaññī,",
  "atk-s0101a0:574_11": "parittakasiṇavasena parittasaññī,",
  "atk-s0101a0:574_12": "vipulakasiṇavasena appamāṇasaññīti veditabbā.",
  "atk-s0101a0:574_13": "Catutthacatukke pana dibbena cakkhunā tikacatukkajjhānabhūmiyaṃ nibbattamānaṃ disvā “ekantasukhī”ti gaṇhāti.",
  "atk-s0101a0:574_14": "Niraye nibbattamānaṃ disvā “ekantadukkhī”ti.",
  "atk-s0101a0:574_15": "Manussesu nibbattamānaṃ disvā “sukhadukkhī”ti.",
  "atk-s0101a0:574_16": "Vehapphaladevesu nibbattamānaṃ disvā “adukkhamasukhī”ti gaṇhāti.",
  "atk-s0101a0:574_17": "Visesato hi pubbenivāsānussatiñāṇalābhino pubbantakappikā honti,",
  "atk-s0101a0:574_18": "dibbacakkhukā aparantakappikāti.",
  "atk-s0101a0:575_0": "Asaññīvādavaṇṇanā",
  "atk-s0101a0:576_0": "78- 83.",
  "atk-s0101a0:576_1": "Asaññīvādo saññīvāde ādimhi vuttānaṃ dvinnaṃ catukkānaṃ vasena veditabbo.",
  "atk-s0101a0:576_2": "Tathā nevasaññīnāsaññīvādo.",
  "atk-s0101a0:576_3": "Kevalañhi tattha “saññī attā”ti gaṇhantānaṃ tā diṭṭhiyo,",
  "atk-s0101a0:576_4": "idha “asaññī”ti ca “nevasaññīnāsaññī”ti ca.",
  "atk-s0101a0:576_5": "Tattha na ekantena kāraṇaṃ pariyesitabbaṃ.",
  "atk-s0101a0:576_6": "Diṭṭhigatikassa hi gāho ummattakapacchisadisoti vuttametaṃ.",
  "atk-s0101a0:577_0": "Ucchedavādavaṇṇanā",
  "atk-s0101a0:578_0": "84.",
  "atk-s0101a0:578_1": "Ucchedavāde satoti vijjamānassa.",
  "atk-s0101a0:578_2": "Ucchedanti upacchedaṃ.",
  "atk-s0101a0:578_3": "Vināsanti adassanaṃ.",
  "atk-s0101a0:578_4": "Vibhavanti bhāvavigamaṃ.",
  "atk-s0101a0:578_5": "Sabbānetāni aññamaññavevacanāneva.",
  "atk-s0101a0:578_6": "Tattha dve janā ucchedadiṭṭhiṃ gaṇhanti,",
  "atk-s0101a0:578_7": "lābhī ca alābhī ca.",
  "atk-s0101a0:578_8": "Lābhī arahato dibbena cakkhunā cutiṃ disvā upapattiṃ apassanto,",
  "atk-s0101a0:578_9": "yo vā cutimattameva daṭṭhuṃ sakkoti,",
  "atk-s0101a0:578_10": "na upapātaṃ;",
  "atk-s0101a0:578_11": "so ucchedadiṭṭhiṃ gaṇhāti.",
  "atk-s0101a0:578_12": "Alābhī ca “ko paralokaṃ na jānātī”ti kāmasukhagiddhatāya vā.",
  "atk-s0101a0:578_13": "“Yathā rukkhato paṇṇāni patitāni na puna viruhanti,",
  "atk-s0101a0:578_14": "evameva sattā”tiādinā takkena vā ucchedaṃ gaṇhāti.",
  "atk-s0101a0:578_15": "Idha pana taṇhādiṭṭhīnaṃ vasena tathā ca aññathā ca vikappetvāva imā satta diṭṭhiyo uppannāti veditabbā.",
  "atk-s0101a0:579_0": "85.",
  "atk-s0101a0:579_1": "Tattha rūpīti rūpavā.",
  "atk-s0101a0:579_2": "Cātumahābhūtikoti catumahābhūtamayo.",
  "atk-s0101a0:579_3": "Mātāpitūnaṃ etanti mātāpettikaṃ. Kiṃ taṃ?",
  "atk-s0101a0:579_4": "Sukkasoṇitaṃ.",
  "atk-s0101a0:579_5": "Mātāpettike sambhūto jātoti mātāpettikasambhavo.",
  "atk-s0101a0:579_6": "Iti rūpakāyasīsena manussattabhāvaṃ “attā”ti vadati.",
  "atk-s0101a0:579_7": "Ittheketi itthaṃ eke evameketi attho.",
  "atk-s0101a0:580_0": "86.",
  "atk-s0101a0:580_1": "Dutiyo taṃ paṭikkhipitvā dibbattabhāvaṃ vadati.",
  "atk-s0101a0:580_2": "Dibboti devaloke sambhūto.",
  "atk-s0101a0:580_3": "Kāmāvacaroti cha kāmāvacaradevapariyāpanno.",
  "atk-s0101a0:580_4": "Kabaḷīkāraṃ āhāraṃ bhakkhatīti kabaḷīkārāhārabhakkho.",
  "atk-s0101a0:581_0": "87.",
  "atk-s0101a0:581_1": "Manomayoti jhānamanena nibbatto.",
  "atk-s0101a0:581_2": "Sabbaṅgapaccaṅgīti sabbaṅgapaccaṅgayutto.",
  "atk-s0101a0:581_3": "Ahīnindriyoti paripuṇṇindriyo.",
  "atk-s0101a0:581_4": "Yāni brahmaloke atthi,",
  "atk-s0101a0:581_5": "tesaṃ vasena itaresañca saṇṭhānavasenetaṃ vuttaṃ.",
  "atk-s0101a0:582_0": "88- 92.",
  "atk-s0101a0:582_1": "Sabbaso rūpasaññānaṃ samatikkamātiādīnaṃ attho visuddhimagge vutto.",
  "atk-s0101a0:582_2": "Ākāsānañcāyatanūpagotiādīsu pana ākāsānañcāyatanabhavaṃ upagatoti,",
  "atk-s0101a0:582_3": "evamattho veditabbo.",
  "atk-s0101a0:582_4": "Sesamettha uttānamevāti.",
  "atk-s0101a0:583_0": "Diṭṭhadhammanibbānavādavaṇṇanā",
  "atk-s0101a0:584_0": "93.",
  "atk-s0101a0:584_1": "Diṭṭhadhammanibbānavāde diṭṭhadhammoti paccakkhadhammo vuccati,",
  "atk-s0101a0:584_2": "tattha tattha paṭiladdhattabhāvassetaṃ adhivacanaṃ.",
  "atk-s0101a0:584_3": "Diṭṭhadhamme nibbānaṃ diṭṭhadhammanibbānaṃ,",
  "atk-s0101a0:584_4": "imasmiṃyeva attabhāve dukkhavūpasamananti attho.",
  "atk-s0101a0:584_5": "Taṃ vadantīti diṭṭhadhammanibbānavādā.",
  "atk-s0101a0:584_6": "Paramadiṭṭhadhammanibbānanti paramaṃ diṭṭhadhammanibbānaṃ uttamanti attho.",
  "atk-s0101a0:585_0": "94.",
  "atk-s0101a0:585_1": "Pañcahi kāmaguṇehīti manāpiyarūpādīhi pañcahi kāmakoṭṭhāsehi bandhanehi vā.",
  "atk-s0101a0:585_2": "Samappitoti suṭṭhu appito allīno hutvā.",
  "atk-s0101a0:585_3": "Samaṅgībhūtoti samannāgato.",
  "atk-s0101a0:585_4": "Paricāretīti tesu kāmaguṇesu yathāsukhaṃ indriyāni cāreti sañcāreti itocito ca upaneti.",
  "atk-s0101a0:585_5": "Atha vā laḷati ramati kīḷati.",
  "atk-s0101a0:585_6": "Ettha ca duvidhā kāmaguṇā –",
  "atk-s0101a0:585_7": "mānusakā ceva dibbā ca.",
  "atk-s0101a0:585_8": "Mānusakā mandhātukāmaguṇasadisā daṭṭhabbā,",
  "atk-s0101a0:585_9": "dibbā paranimmitavasavattidevarājassa kāmaguṇasadisāti.",
  "atk-s0101a0:585_10": "Evarūpe kāme upagatānañhi te diṭṭhadhammanibbānasampattiṃ paññapenti.",
  "atk-s0101a0:586_0": "95.",
  "atk-s0101a0:586_1": "Dutiyavāre hutvā abhāvaṭṭhena aniccā paṭipīḷanaṭṭhena dukkhā,",
  "atk-s0101a0:586_2": "pakatijahanaṭṭhena vipariṇāmadhammāti veditabbā.",
  "atk-s0101a0:586_3": "Tesaṃ vipariṇāmaññathābhāvāti tesaṃ kāmānaṃ vipariṇāmasaṅkhātā aññathābhāvā,",
  "atk-s0101a0:586_4": "yampi me ahosi,",
  "atk-s0101a0:586_5": "tampi me natthīti vuttanayena uppajjanti sokaparidevadukkhadomanassupāyāsā.",
  "atk-s0101a0:586_6": "Tattha antonijjhāyanalakkhaṇo soko,",
  "atk-s0101a0:586_7": "tannissitalālappanalakkhaṇo paridevo,",
  "atk-s0101a0:586_8": "kāyappaṭipīḷanalakkhaṇaṃ dukkhaṃ,",
  "atk-s0101a0:586_9": "manovighātalakkhaṇaṃ domanassaṃ,",
  "atk-s0101a0:586_10": "visādalakkhaṇo upāyāso,",
  "atk-s0101a0:586_11": "vivicceva kāmehītiādīnamattho visuddhimagge vutto.",
  "atk-s0101a0:587_0": "96.",
  "atk-s0101a0:587_1": "Vitakkitanti abhiniropanavasena pavatto vitakko.",
  "atk-s0101a0:587_2": "Vicāritanti anumajjanavasena pavatto vicāro.",
  "atk-s0101a0:587_3": "Etenetanti etena vitakkitena ca vicāritena ca etaṃ paṭhamajjhānaṃ oḷārikaṃ sakaṇḍakaṃ viya khāyati.",
  "atk-s0101a0:588_0": "97- 98.",
  "atk-s0101a0:588_1": "Pītigatanti pītiyeva.",
  "atk-s0101a0:588_2": "Cetaso uppilāvitattanti cittassa uppilabhāvakaraṇaṃ.",
  "atk-s0101a0:588_3": "Cetaso ābhogoti jhānā vuṭṭhāya tasmiṃ sukhe punappunaṃ cittassa ābhogo manasikāro samannāhāroti.",
  "atk-s0101a0:588_4": "Sesamettha diṭṭhadhammanibbānavāde uttānameva.",
  "atk-s0101a0:589_0": "Ettāvatā sabbāpi dvāsaṭṭhidiṭṭhiyo kathitā honti.",
  "atk-s0101a0:589_1": "Yāsaṃ satteva ucchedadiṭṭhiyo,",
  "atk-s0101a0:589_2": "sesā sassatadiṭṭhiyo.",
  "atk-s0101a0:590_0": "100- 104. Idāni –",
  "atk-s0101a0:590_1": "“imehi kho te,",
  "atk-s0101a0:590_2": "bhikkhave”ti iminā vārena sabbepi te aparantakappike ekajjhaṃ niyyātetvā sabbaññutaññāṇaṃ vissajjeti. Puna – “imehi,",
  "atk-s0101a0:590_3": "kho te bhikkhave”tiādinā vārena sabbepi te pubbantāparantakappike ekajjhaṃ niyyātetvā tadeva ñāṇaṃ vissajjeti.",
  "atk-s0101a0:590_4": "Iti “katame ca te,",
  "atk-s0101a0:590_5": "bhikkhave,",
  "atk-s0101a0:590_6": "dhammā”tiādimhi pucchamānopi sabbaññutaññāṇameva pucchitvā vissajjamānopi sattānaṃ ajjhāsayaṃ tulāya",
  "atk-s0101a0:590_7": "tulayanto viya sinerupādato vālukaṃ uddharanto viya dvāsaṭṭhi diṭṭhigatāni uddharitvā sabbaññutaññāṇameva",
  "atk-s0101a0:590_8": "vissajjeti.",
  "atk-s0101a0:590_9": "Evamayaṃ yathānusandhivasena desanā āgatā.",
  "atk-s0101a0:591_0": "Tayo hi suttassa anusandhī –",
  "atk-s0101a0:591_1": "pucchānusandhi,",
  "atk-s0101a0:591_2": "ajjhāsayānusandhi,",
  "atk-s0101a0:591_3": "yathānusandhīti.",
  "atk-s0101a0:591_4": "Tattha “evaṃ vutte aññataro bhikkhu bhagavantaṃ etadavoca –",
  "atk-s0101a0:591_5": "kiṃ nu kho, bhante,",
  "atk-s0101a0:591_6": "orimaṃ tīraṃ,",
  "atk-s0101a0:591_7": "kiṃ pārimaṃ tīraṃ,",
  "atk-s0101a0:591_8": "ko majjhe saṃsīdo,",
  "atk-s0101a0:591_9": "ko thale ussādo,",
  "atk-s0101a0:591_10": "ko manussaggāho,",
  "atk-s0101a0:591_11": "ko amanussaggāho,",
  "atk-s0101a0:591_12": "ko āvaṭṭaggāho,",
  "atk-s0101a0:591_13": "ko antopūtibhāvo”ti evaṃ pucchantānaṃ bhagavatā vissajjitasuttavasena pucchānusandhi veditabbo.",
  "atk-s0101a0:592_0": "Atha kho aññatarassa bhikkhuno evaṃ cetaso parivitakko udapādi –",
  "atk-s0101a0:592_1": "“iti kira bho rūpaṃ anattā…, vedanā…, saññā…,",
  "atk-s0101a0:592_2": "saṅkhārā …,",
  "atk-s0101a0:592_3": "viññāṇaṃ anattā,",
  "atk-s0101a0:592_4": "anattakatāni kira kammāni kamattānaṃ phusissantī”ti.",
  "atk-s0101a0:592_5": "Atha kho bhagavā tassa bhikkhuno cetasā ceto parivitakkamaññāya bhikkhū āmantesi –",
  "atk-s0101a0:592_6": "“ṭhānaṃ kho panetaṃ,",
  "atk-s0101a0:592_7": "bhikkhave, vijjati,",
  "atk-s0101a0:592_8": "yaṃ idhekacco moghapuriso avidvā avijjāgato taṇhādhipateyyena cetasā satthusāsanaṃ atidhāvitabbaṃ maññeyya –",
  "atk-s0101a0:592_9": "“iti kira bho rūpaṃ anattā…pe…",
  "atk-s0101a0:592_10": "phusissantī”ti.",
  "atk-s0101a0:592_11": "Taṃ kiṃ maññatha,",
  "atk-s0101a0:592_12": "bhikkhave,",
  "atk-s0101a0:592_13": "rūpaṃ niccaṃ vā aniccaṃ vā”ti.",
  "atk-s0101a0:592_14": "Evaṃ paresaṃ ajjhāsayaṃ viditvā bhagavatā vuttasuttavasena ajjhāsayānusandhi veditabbo.",
  "atk-s0101a0:593_0": "Yena pana dhammena ādimhi desanā uṭṭhitā,",
  "atk-s0101a0:593_1": "tassa dhammassa anurūpadhammavasena vā paṭipakkhavasena vā yesu suttesu upari desanā āgacchati,",
  "atk-s0101a0:593_2": "tesaṃ vasena yathānusandhi veditabbo.",
  "atk-s0101a0:593_3": "Seyyathidaṃ,",
  "atk-s0101a0:593_4": "ākaṅkheyyasutte heṭṭhā sīlena desanā uṭṭhitā,",
  "atk-s0101a0:593_5": "upari cha abhiññā āgatā.",
  "atk-s0101a0:593_6": "Vatthasutte heṭṭhā kilesena desanā uṭṭhitā,",
  "atk-s0101a0:593_7": "upari brahmavihārā āgatā.",
  "atk-s0101a0:593_8": "Kosambakasutte heṭṭhā bhaṇḍanena uṭṭhitā,",
  "atk-s0101a0:593_9": "upari sāraṇīyadhammā āgatā.",
  "atk-s0101a0:593_10": "Kakacūpame heṭṭhā akkhantiyā uṭṭhitā,",
  "atk-s0101a0:593_11": "upari kakacūpamā āgatā.",
  "atk-s0101a0:593_12": "Imasmimpi brahmajāle heṭṭhā diṭṭhivasena desanā uṭṭhitā,",
  "atk-s0101a0:593_13": "upari suññatāpakāsanaṃ āgataṃ.",
  "atk-s0101a0:593_14": "Tena vuttaṃ –",
  "atk-s0101a0:593_15": "“evamayaṃ yathānusandhivasena desanā āgatā”ti.",
  "atk-s0101a0:594_0": "Paritassitavipphanditavāravaṇṇanā",
  "atk-s0101a0:595_0": "105- 117.",
  "atk-s0101a0:595_1": "Idāni mariyādavibhāgadassanatthaṃ –",
  "atk-s0101a0:595_2": "“tatra bhikkhave”tiādikā desanā āraddhā.",
  "atk-s0101a0:595_3": "Tadapi tesaṃ bhavataṃ samaṇabrāhmaṇānaṃ ajānataṃ apassataṃ vedayitaṃ taṇhāgatānaṃ paritassitavipphanditamevāti",
  "atk-s0101a0:595_4": "yena diṭṭhiassādena diṭṭhisukhena diṭṭhivedayitena te somanassajātā sassataṃ attānañca lokañca paññapenti",
  "atk-s0101a0:595_5": "catūhi vatthūhi,",
  "atk-s0101a0:595_6": "tadapi tesaṃ bhavantānaṃ samaṇabrāhmaṇānaṃ yathābhūtaṃ dhammānaṃ sabhāvaṃ ajānantānaṃ apassantānaṃ vedayitaṃ",
  "atk-s0101a0:595_7": "taṇhāgatānaṃ kevalaṃ taṇhāgatānaṃyeva taṃ vedayitaṃ,",
  "atk-s0101a0:595_8": "tañca kho panetaṃ paritassitavipphanditameva.",
  "atk-s0101a0:595_9": "Diṭṭhisaṅkhātena ceva taṇhāsaṅkhātena ca paritassitena vipphanditameva calitameva kampitameva thusarāsimhi nikhātakhāṇusadisaṃ,",
  "atk-s0101a0:595_10": "na sotāpannassa dassanamiva niccalanti dasseti.",
  "atk-s0101a0:595_11": "Esa nayo ekaccasassatavādādīsupi.",
  "atk-s0101a0:596_0": "Phassapaccayavāravaṇṇanā",
  "atk-s0101a0:597_0": "118- 130. Puna – “tatra,",
  "atk-s0101a0:597_1": "bhikkhave,",
  "atk-s0101a0:597_2": "ye te samaṇabrāhmaṇā sassatavādā”tiādi paramparapaccayadassanatthaṃ āraddhaṃ.",
  "atk-s0101a0:597_3": "Tattha tadapi phassapaccayāti yena diṭṭhiassādena diṭṭhisukhena diṭṭhivedayitena te somanassajātā sassataṃ",
  "atk-s0101a0:597_4": "attānañca lokañca paññapenti catūhi vatthūhi,",
  "atk-s0101a0:597_5": "tadapi taṇhādiṭṭhipariphanditaṃ vedayitaṃ phassapaccayāti dasseti.",
  "atk-s0101a0:597_6": "Esa nayo sabbattha.",
  "atk-s0101a0:598_0": "131- 143.",
  "atk-s0101a0:598_1": "Idāni tassa paccayassa diṭṭhivedayite balavabhāvadassanatthaṃ puna – “tatra,",
  "atk-s0101a0:598_2": "bhikkhave,",
  "atk-s0101a0:598_3": "ye te samaṇabrāhmaṇā sassatavādā”tiādimāha.",
  "atk-s0101a0:598_4": "Tattha te vata aññatra phassāti te vata samaṇabrāhmaṇā taṃ vedayitaṃ vinā phassena paṭisaṃvedissantīti kāraṇametaṃ natthīti.",
  "atk-s0101a0:598_5": "Yathā hi patato gehassa upatthambhanatthāya thūṇā nāma balavapaccayo hoti,",
  "atk-s0101a0:598_6": "na taṃ thūṇāya anupatthambhitaṃ ṭhātuṃ sakkoti,",
  "atk-s0101a0:598_7": "evameva phassopi vedanāya balavapaccayo,",
  "atk-s0101a0:598_8": "taṃ vinā idaṃ diṭṭhivedayitaṃ natthīti dasseti.",
  "atk-s0101a0:598_9": "Esa nayo sabbattha.",
  "atk-s0101a0:599_0": "Diṭṭhigatikādhiṭṭhānavaṭṭakathāvaṇṇanā",
  "atk-s0101a0:600_0": "144.",
  "atk-s0101a0:600_1": "Idāni tatra bhikkhave,",
  "atk-s0101a0:600_2": "ye te samaṇabrāhmaṇā sassatavādā sassataṃ attānañca lokañca paññapenti catūhi vatthūhi,",
  "atk-s0101a0:600_3": "yepi te samaṇabrāhmaṇā ekaccasassatikātiādinā nayena sabbadiṭṭhivedayitāni sampiṇḍeti. Kasmā?",
  "atk-s0101a0:600_4": "Upari phasse pakkhipanatthāya. Kathaṃ?",
  "atk-s0101a0:600_5": "Sabbe te chahi phassāyatanehi phussa phussa paṭisaṃvedentīti.",
  "atk-s0101a0:600_6": "Tattha cha phassāyatanāni nāma –",
  "atk-s0101a0:600_7": "cakkhuphassāyatanaṃ,",
  "atk-s0101a0:600_8": "sotaphassāyatanaṃ,",
  "atk-s0101a0:600_9": "ghānaphassāyatanaṃ,",
  "atk-s0101a0:600_10": "jivhāphassāyatanaṃ,",
  "atk-s0101a0:600_11": "kāyaphassāyatanaṃ,",
  "atk-s0101a0:600_12": "manophassāyatananti imāni cha. Sañjāti-",
  "atk-s0101a0:600_13": "samosaraṇa- kāraṇa-",
  "atk-s0101a0:600_14": "paṇṇattimattatthesu hi ayaṃ āyatanasaddo pavattati. Tattha –",
  "atk-s0101a0:600_15": "“kambojo assānaṃ āyatanaṃ,",
  "atk-s0101a0:600_16": "gunnaṃ dakkhiṇāpatho”ti sañjātiyaṃ pavattati,",
  "atk-s0101a0:600_17": "sañjātiṭṭhāneti attho.",
  "atk-s0101a0:600_18": "“Manorame āyatane,",
  "atk-s0101a0:600_19": "sevanti naṃ vihaṅgamā”ti samosaraṇe.",
  "atk-s0101a0:600_20": "“Sati satiāyatane”ti kāraṇe.",
  "atk-s0101a0:600_21": "“Araññāyatane paṇṇakuṭīsu sammantī”ti paṇṇattimatte.",
  "atk-s0101a0:600_22": "Svāyamidha sañjātiādiatthattayepi yujjati.",
  "atk-s0101a0:600_23": "Cakkhādīsu hi phassapañcamakā dhammā sañjāyanti samosaranti,",
  "atk-s0101a0:600_24": "tāni ca tesaṃ kāraṇanti āyatanāni.",
  "atk-s0101a0:600_25": "Idha pana “cakkhuñca paṭicca rūpe ca uppajjati cakkhuviññāṇaṃ,",
  "atk-s0101a0:600_26": "tiṇṇaṃ saṅgati phasso”ti iminā nayena phassasīseneva desanaṃ āropetvā phassaṃ ādiṃ katvā paccayaparamparaṃ dassetuṃ phassāyatanādīni vuttāni.",
  "atk-s0101a0:601_0": "Phussa phussa paṭisaṃvedentīti phusitvā phusitvā paṭisaṃvedenti.",
  "atk-s0101a0:601_1": "Ettha ca kiñcāpi āyatanānaṃ phusanakiccaṃ viya vuttaṃ,",
  "atk-s0101a0:601_2": "tathāpi na tesaṃ phusanakiccatā veditabbā.",
  "atk-s0101a0:601_3": "Na hi āyatanāni phusanti,",
  "atk-s0101a0:601_4": "phassova taṃ taṃ ārammaṇaṃ phusati,",
  "atk-s0101a0:601_5": "āyatanāni pana phasse upanikkhipitvā dassitāni;",
  "atk-s0101a0:601_6": "tasmā sabbe te cha phassāyatanasambhavena phassena rūpādīni ārammaṇāni phusitvā taṃ diṭṭhivedanaṃ paṭisaṃvedayantīti evamettha attho veditabbo.",
  "atk-s0101a0:602_0": "Tesaṃ vedanāpaccayā taṇhātiādīsu vedanāti cha phassāyatanasambhavā vedanā.",
  "atk-s0101a0:602_1": "Sā rūpataṇhādibhedāya taṇhāya upanissayakoṭiyā paccayo hoti.",
  "atk-s0101a0:602_2": "Tena vuttaṃ –",
  "atk-s0101a0:602_3": "“tesaṃ vedanāpaccayā taṇhā”ti.",
  "atk-s0101a0:602_4": "Sā pana catubbidhassa upādānassa upanissayakoṭiyā ceva sahajātakoṭiyā ca paccayo hoti.",
  "atk-s0101a0:602_5": "Tathā upādānaṃ bhavassa.",
  "atk-s0101a0:602_6": "Bhavo jātiyā upanissayakoṭiyā paccayo hoti.",
  "atk-s0101a0:603_0": "Jātīti panettha savikārā pañcakkhandhā daṭṭhabbā,",
  "atk-s0101a0:603_1": "jāti jarāmaraṇassa ceva sokādīnañca upanissayakoṭiyā paccayo hoti.",
  "atk-s0101a0:603_2": "Ayamettha saṅkhepo,",
  "atk-s0101a0:603_3": "vitthārato pana paṭiccasamuppādakathā visuddhimagge vuttā.",
  "atk-s0101a0:603_4": "Idha panassa payojanamattameva veditabbaṃ.",
  "atk-s0101a0:603_5": "Bhagavā hi vaṭṭakathaṃ kathento – “purimā,",
  "atk-s0101a0:603_6": "bhikkhave,",
  "atk-s0101a0:603_7": "koṭi na paññāyati avijjāya,",
  "atk-s0101a0:603_8": "‘ito pubbe avijjā nāhosi,",
  "atk-s0101a0:603_9": "atha pacchā samabhavī’ti evañcetaṃ,",
  "atk-s0101a0:603_10": "bhikkhave, vuccati,",
  "atk-s0101a0:603_11": "atha ca pana paññāyati “idappaccayā avijjā”ti evaṃ avijjāsīsena vā, purimā,",
  "atk-s0101a0:603_12": "bhikkhave,",
  "atk-s0101a0:603_13": "koṭi na paññāyati bhavataṇhāya…pe…",
  "atk-s0101a0:603_14": "“idappaccayā bhavataṇhā”ti evaṃ taṇhāsīsena vā, purimā,",
  "atk-s0101a0:603_15": "bhikkhave,",
  "atk-s0101a0:603_16": "koṭi na paññāyati bhavadiṭṭhiyā…pe…",
  "atk-s0101a0:603_17": "“idappaccayā bhavadiṭṭhī”ti evaṃ diṭṭhisīsena vā kathesi”.",
  "atk-s0101a0:603_18": "Idha pana diṭṭhisīsena kathento vedanārāgena uppajjamānā diṭṭhiyo kathetvā vedanāmūlakaṃ paṭiccasamuppādaṃ kathesi.",
  "atk-s0101a0:603_19": "Tena idaṃ dasseti –",
  "atk-s0101a0:603_20": "“evamete diṭṭhigatikā,",
  "atk-s0101a0:603_21": "idaṃ dassanaṃ gahetvā tīsu bhavesu catūsu yonīsu pañcasu gatīsu sattasu viññāṇaṭṭhitīsu navasu sattāvāsesu",
  "atk-s0101a0:603_22": "ito ettha etto idhāti sandhāvantā saṃsarantā yante yuttagoṇo viya,",
  "atk-s0101a0:603_23": "thambhe upanibaddhakukkuro viya,",
  "atk-s0101a0:603_24": "vātena vippannaṭṭhanāvā viya ca vaṭṭadukkhameva anuparivattanti,",
  "atk-s0101a0:603_25": "vaṭṭadukkhato sīsaṃ ukkhipituṃ na sakkontī”ti.",
  "atk-s0101a0:604_0": "Vivaṭṭakathādivaṇṇanā",
  "atk-s0101a0:605_0": "145.",
  "atk-s0101a0:605_1": "Evaṃ diṭṭhigatikādhiṭṭhānaṃ vaṭṭaṃ kathetvā idāni yuttayogabhikkhuadhiṭṭhānaṃ katvā vivaṭṭaṃ dassento –",
  "atk-s0101a0:605_2": "“yato kho,",
  "atk-s0101a0:605_3": "bhikkhave,",
  "atk-s0101a0:605_4": "bhikkhū”tiādimāha.",
  "atk-s0101a0:605_5": "Tattha yatoti yadā.",
  "atk-s0101a0:605_6": "Channaṃ phassāyatanānanti yehi chahi phassāyatanehi phusitvā paṭisaṃvedayamānānaṃ diṭṭhigatikānaṃ vaṭṭaṃ vattati,",
  "atk-s0101a0:605_7": "tesaṃyeva channaṃ phassāyatanānaṃ.",
  "atk-s0101a0:605_8": "Samudayantiādīsu avijjāsamudayā cakkhusamudayotiādinā vedanākammaṭṭhāne vuttanayena phassāyatanānaṃ samudayādayo veditabbā.",
  "atk-s0101a0:605_9": "Yathā pana tattha “phassasamudayā phassanirodhā”ti vuttaṃ, evamidha,",
  "atk-s0101a0:605_10": "taṃ cakkhādīsu –",
  "atk-s0101a0:605_11": "“āhārasamudayā āhāranirodhā”ti veditabbaṃ.",
  "atk-s0101a0:605_12": "Manāyatane “nāmarūpasamudayā nāmarūpanirodhā”ti.",
  "atk-s0101a0:606_0": "Uttaritaraṃ pajānātīti diṭṭhigatiko diṭṭhimeva jānāti.",
  "atk-s0101a0:606_1": "Ayaṃ pana diṭṭhiñca diṭṭhito ca uttaritaraṃ sīlasamādhipaññāvimuttinti yāva arahattā jānāti.",
  "atk-s0101a0:606_2": "Ko evaṃ jānātīti?",
  "atk-s0101a0:606_3": "Khīṇāsavo jānāti, anāgāmī,",
  "atk-s0101a0:606_4": "sakadāgāmī,",
  "atk-s0101a0:606_5": "sotāpanno,",
  "atk-s0101a0:606_6": "bahussuto,",
  "atk-s0101a0:606_7": "ganthadharo bhikkhu jānāti,",
  "atk-s0101a0:606_8": "āraddhavipassako jānāti.",
  "atk-s0101a0:606_9": "Desanā pana arahattanikūṭeneva niṭṭhāpitāti.",
  "atk-s0101a0:607_0": "146.",
  "atk-s0101a0:607_1": "Evaṃ vivaṭṭaṃ kathetvā idāni “desanājālavimutto diṭṭhigatiko nāma natthī”ti dassanatthaṃ puna –",
  "atk-s0101a0:607_2": "“ye hi keci,",
  "atk-s0101a0:607_3": "bhikkhave”ti ārabhi.",
  "atk-s0101a0:607_4": "Tattha antojālīkatāti imassa mayhaṃ desanājālassa antoyeva katā.",
  "atk-s0101a0:607_5": "Ettha sitā vāti etasmiṃ mama desanājāle sitā nissitā avasitāva.",
  "atk-s0101a0:607_6": "Ummujjamānā ummujjantīti kiṃ vuttaṃ hoti?",
  "atk-s0101a0:607_7": "Te adho osīdantāpi uddhaṃ uggacchantāpi mama desanājāle sitāva hutvā osīdanti ca uggacchanti ca.",
  "atk-s0101a0:607_8": "Ettha pariyāpannāti ettha mayhaṃ desanājāle pariyāpannā,",
  "atk-s0101a0:607_9": "etena ābaddhā antojālīkatā ca hutvā ummujjamānā ummujjanti,",
  "atk-s0101a0:607_10": "na hettha asaṅgahito diṭṭhigatiko nāma atthīti.",
  "atk-s0101a0:608_0": "Sukhumacchikenāti saṇhaacchikena sukhumacchiddenāti attho.",
  "atk-s0101a0:608_1": "Kevaṭṭo viya hi bhagavā,",
  "atk-s0101a0:608_2": "jālaṃ viya desanā,",
  "atk-s0101a0:608_3": "parittaudakaṃ viya dasasahassilokadhātu,",
  "atk-s0101a0:608_4": "oḷārikā pāṇā viya dvāsaṭṭhidiṭṭhigatikā.",
  "atk-s0101a0:608_5": "Tassa tīre ṭhatvā olokentassa oḷārikānaṃ pāṇānaṃ antojālīkatabhāvadassanaṃ viya bhagavato sabbadiṭṭhigatānaṃ",
  "atk-s0101a0:608_6": "desanājālassa antokatabhāvadassananti evamettha opammasaṃsandanaṃ veditabbaṃ.",
  "atk-s0101a0:609_0": "147.",
  "atk-s0101a0:609_1": "Evaṃ imāhi dvāsaṭṭhiyā diṭṭhīhi sabbadiṭṭhīnaṃ saṅgahitattā sabbesaṃ diṭṭhigatikānaṃ etasmiṃ desanājāle",
  "atk-s0101a0:609_2": "pariyāpannabhāvaṃ dassetvā idāni attano katthaci apariyāpannabhāvaṃ dassento –",
  "atk-s0101a0:609_3": "“ucchinnabhavanettiko,",
  "atk-s0101a0:609_4": "bhikkhave,",
  "atk-s0101a0:609_5": "tathāgatassa kāyo”tiādimāha.",
  "atk-s0101a0:609_6": "Tattha nayanti etāyāti netti.",
  "atk-s0101a0:609_7": "Nayantīti gīvāya bandhitvā ākaḍḍhanti,",
  "atk-s0101a0:609_8": "rajjuyā etaṃ nāmaṃ.",
  "atk-s0101a0:609_9": "Idha pana nettisadisatāya bhavataṇhā nettīti adhippetā.",
  "atk-s0101a0:609_10": "Sā hi mahājanaṃ gīvāya bandhitvā taṃ taṃ bhavaṃ neti upanetīti bhavanetti.",
  "atk-s0101a0:609_11": "Arahattamaggasatthena ucchinnā bhavanetti assāti ucchinnabhavanettiko.",
  "atk-s0101a0:610_0": "Kāyassa bhedā uddhanti kāyassa bhedato uddhaṃ.",
  "atk-s0101a0:610_1": "Jīvitapariyādānāti jīvitassa sabbaso pariyādinnattā parikkhīṇattā,",
  "atk-s0101a0:610_2": "puna appaṭisandhikabhāvāti attho.",
  "atk-s0101a0:610_3": "Na taṃ dakkhantīti taṃ tathāgataṃ.",
  "atk-s0101a0:610_4": "Devā vā manussā vā na dakkhissanti,",
  "atk-s0101a0:610_5": "apaṇṇattikabhāvaṃ gamissatīti attho.",
  "atk-s0101a0:611_0": "Seyyathāpi,",
  "atk-s0101a0:611_1": "bhikkhaveti,",
  "atk-s0101a0:611_2": "upamāyaṃ pana idaṃ saṃsandanaṃ.",
  "atk-s0101a0:611_3": "Ambarukkho viya hi tathāgatassa kāyo,",
  "atk-s0101a0:611_4": "rukkhe jātamahāvaṇṭo viya taṃ nissāya pubbe pavattataṇhā.",
  "atk-s0101a0:611_5": "Tasmiṃ vaṇṭe upanibaddhā pañcapakkadvādasapakkaaṭṭhārasapakkaparimāṇā ambapiṇḍī viya taṇhāya sati taṇhūpanibandhanā",
  "atk-s0101a0:611_6": "hutvā āyatiṃ nibbattanakā pañcakkhandhā dvādasāyatanāni aṭṭhārasa dhātuyo.",
  "atk-s0101a0:611_7": "Yathā pana tasmiṃ vaṇṭe chinne sabbāni tāni ambāni tadanvayāni honti,",
  "atk-s0101a0:611_8": "taṃyeva vaṇṭaṃ anugatāni,",
  "atk-s0101a0:611_9": "vaṇṭacchedā chinnāni yevāti attho;",
  "atk-s0101a0:611_10": "evameva ye bhavanettivaṇṭassa anupacchinnattā āyatiṃ uppajjeyyuṃ pañcakkhandhā dvādasāyatanāni aṭṭhārasadhātuyo,",
  "atk-s0101a0:611_11": "sabbe te dhammā tadanvayā honti bhavanettiṃ anugatā,",
  "atk-s0101a0:611_12": "tāya chinnāya chinnā yevāti attho.",
  "atk-s0101a0:612_0": "Yathā pana tasmimpi rukkhe maṇḍūkakaṇṭakavisasamphassaṃ āgamma anupubbena sussitvā mate –",
  "atk-s0101a0:612_1": "“imasmiṃ ṭhāne evarūpo nāma rukkho ahosī”ti vohāramattameva hoti,",
  "atk-s0101a0:612_2": "na taṃ rukkhaṃ koci passati,",
  "atk-s0101a0:612_3": "evaṃ ariyamaggasamphassaṃ āgamma taṇhāsinehassa pariyādinnattā anupubbena sussitvā viya bhinne imasmiṃ kāye,",
  "atk-s0101a0:612_4": "kāyassa bhedā uddhaṃ jīvitapariyādānā na taṃ dakkhanti,",
  "atk-s0101a0:612_5": "tathāgatampi devamanussā na dakkhissanti,",
  "atk-s0101a0:612_6": "evarūpassa nāma kira satthuno idaṃ sāsananti vohāramattameva bhavissatīti anupādisesanibbānadhātuṃ pāpetvā desanaṃ niṭṭhapesi.",
  "atk-s0101a0:613_0": "148.",
  "atk-s0101a0:613_1": "Evaṃ vutte āyasmā ānandoti evaṃ bhagavatā imasmiṃ sutte vutte thero ādito paṭṭhāya sabbaṃ suttaṃ samannāharitvā",
  "atk-s0101a0:613_2": "evaṃ buddhabalaṃ dīpetvā kathitasuttassa na bhagavatā nāmaṃ gahitaṃ,",
  "atk-s0101a0:613_3": "handassa nāmaṃ gaṇhāpessāmīti cintetvā bhagavantaṃ etadavoca.",
  "atk-s0101a0:614_0": "Tasmātiha tvantiādīsu ayamatthayojanā – ānanda,",
  "atk-s0101a0:614_1": "yasmā imasmiṃ dhammapariyāye idhatthopi paratthopi vibhatto,",
  "atk-s0101a0:614_2": "tasmātiha tvaṃ imaṃ dhammapariyāyaṃ “atthajāla”ntipi naṃ dhārehi;",
  "atk-s0101a0:614_3": "yasmā panettha bahū tantidhammā kathitā,",
  "atk-s0101a0:614_4": "tasmā “dhammajāla”ntipi naṃ dhārehi;",
  "atk-s0101a0:614_5": "yasmā ca ettha seṭṭhaṭṭhena brahmaṃ sabbaññutaññāṇaṃ vibhattaṃ,",
  "atk-s0101a0:614_6": "tasmā “brahmajāla”ntipi naṃ dhārehi;",
  "atk-s0101a0:614_7": "yasmā ettha dvāsaṭṭhidiṭṭhiyo vibhattā,",
  "atk-s0101a0:614_8": "tasmā “diṭṭhijāla”ntipi naṃ dhārehi;",
  "atk-s0101a0:614_9": "yasmā pana imaṃ dhammapariyāyaṃ sutvā devaputtamārampi khandhamārampi maccumārampi kilesamārampi sakkā maddituṃ,",
  "atk-s0101a0:614_10": "tasmā “anuttaro saṅgāmavijayotipi naṃ dhārehī”ti.",
  "atk-s0101a0:615_0": "Idamavoca bhagavāti idaṃ nidānāvasānato pabhuti yāva “anuttaro saṅgāmavijayotipi naṃ dhārehī”ti sakalaṃ",
  "atk-s0101a0:615_1": "suttantaṃ bhagavā paresaṃ paññāya alabbhaneyyapatiṭṭhaṃ paramagambhīraṃ sabbaññutaññāṇaṃ pakāsento sūriyo",
  "atk-s0101a0:615_2": "viya andhakāraṃ diṭṭhigatamahandhakāraṃ vidhamanto avoca.",
  "atk-s0101a0:616_0": "149.",
  "atk-s0101a0:616_1": "Attamanā te bhikkhūti te bhikkhū attamanā sakamanā,",
  "atk-s0101a0:616_2": "buddhagatāya pītiyā udaggacittā hutvāti vuttaṃ hoti.",
  "atk-s0101a0:616_3": "Bhagavato bhāsitanti evaṃ vicitranayadesanāvilāsayuttaṃ idaṃ suttaṃ karavīkarutamañjunā kaṇṇasukhena",
  "atk-s0101a0:616_4": "paṇḍitajanahadayānaṃ amatābhisekasadisena brahmassarena bhāsamānassa bhagavato vacanaṃ.",
  "atk-s0101a0:616_5": "Abhinandunti anumodiṃsu ceva sampaṭicchiṃsu ca.",
  "atk-s0101a0:616_6": "Ayañhi abhinandasaddo –",
  "atk-s0101a0:616_7": "“abhinandati abhivadatī”tiādīsu taṇhāyampi āgato.",
  "atk-s0101a0:616_8": "“Annamevābhinandanti,",
  "atk-s0101a0:616_9": "ubhaye devamānusā”tiādīsu upagamanepi.",
  "atk-s0101a0:617_0": "“Cirappavāsiṃ purisaṃ, dūrato sotthimāgataṃ;",
  "atk-s0101a0:618_0": "Ñātimittā suhajjā ca, abhinandanti āgata”nti. ;",
  "atk-s0101a0:619_0": "Ādīsu sampaṭicchanepi.",
  "atk-s0101a0:619_1": "“Abhinanditvā anumoditvā”tiādīsu anumodanepi.",
  "atk-s0101a0:619_2": "Svāyamidha anumodanasampaṭicchanesu yujjati.",
  "atk-s0101a0:619_3": "Tena vuttaṃ –",
  "atk-s0101a0:619_4": "“abhinandunti anumodiṃsu ceva sampaṭicchiṃsu cā”ti.",
  "atk-s0101a0:620_0": "Subhāsitaṃ sulapitaṃ, “sādhu sādhū”ti tādino;",
  "atk-s0101a0:621_0": "Anumodamānā sirasā, sampaṭicchiṃsu bhikkhavoti.",
  "atk-s0101a0:622_0": "Imasmiñca pana veyyākaraṇasminti imasmiṃ niggāthakasutte.",
  "atk-s0101a0:622_1": "Niggāthakattā hi idaṃ veyyākaraṇanti vuttaṃ.",
  "atk-s0101a0:623_0": "Dasasahassī lokadhātūti dasasahassacakkavāḷaparimāṇā lokadhātu.",
  "atk-s0101a0:623_1": "Akampitthāti na suttapariyosāneyeva akampitthāti veditabbā.",
  "atk-s0101a0:623_2": "Bhaññamāneti hi vuttaṃ.",
  "atk-s0101a0:623_3": "Tasmā dvāsaṭṭhiyā diṭṭhigatesu viniveṭhetvā desiyamānesu tassa tassa diṭṭhigatassa pariyosāne pariyosāneti dvāsaṭṭhiyā ṭhānesu akampitthāti veditabbā.",
  "atk-s0101a0:624_0": "Tattha aṭṭhahi kāraṇehi pathavīkampo veditabbo –",
  "atk-s0101a0:624_1": "dhātukkhobhena,",
  "atk-s0101a0:624_2": "iddhimato ānubhāvena,",
  "atk-s0101a0:624_3": "bodhisattassa gabbhokkantiyā,",
  "atk-s0101a0:624_4": "mātukucchito nikkhamanena,",
  "atk-s0101a0:624_5": "sambodhippattiyā,",
  "atk-s0101a0:624_6": "dhammacakkappavattanena,",
  "atk-s0101a0:624_7": "āyusaṅkhārossajjanena,",
  "atk-s0101a0:624_8": "parinibbānenāti.",
  "atk-s0101a0:624_9": "Tesaṃ vinicchayaṃ –",
  "atk-s0101a0:624_10": "“aṭṭha kho ime, ānanda,",
  "atk-s0101a0:624_11": "hetū aṭṭha paccayā mahato bhūmicālassa pātubhāvāyā”ti evaṃ mahāparinibbāne āgatāya tantiyā vaṇṇanākāle vakkhāma.",
  "atk-s0101a0:624_12": "Ayaṃ pana mahāpathavī aparesupi aṭṭhasu ṭhānesu akampittha –",
  "atk-s0101a0:624_13": "mahābhinikkhamane,",
  "atk-s0101a0:624_14": "bodhimaṇḍūpasaṅkamane,",
  "atk-s0101a0:624_15": "paṃsukūlaggahaṇe,",
  "atk-s0101a0:624_16": "paṃsukūladhovane,",
  "atk-s0101a0:624_17": "kāḷakārāmasutte,",
  "atk-s0101a0:624_18": "gotamakasutte,",
  "atk-s0101a0:624_19": "vessantarajātake,",
  "atk-s0101a0:624_20": "imasmiṃ brahmajāleti.",
  "atk-s0101a0:624_21": "Tattha mahābhinikkhamanabodhimaṇḍūpasaṅkamanesu vīriyabalena akampittha.",
  "atk-s0101a0:624_22": "Paṃsukūlaggahaṇe dvisahassadīpaparivāre cattāro mahādīpe pahāya pabbajitvā susānaṃ gantvā paṃsukūlaṃ",
  "atk-s0101a0:624_23": "gaṇhantena dukkaraṃ bhagavatā katanti acchariyavegābhihatā akampittha.",
  "atk-s0101a0:624_24": "Paṃsukūladhovanavessantarajātakesu akālakampanena akampittha.",
  "atk-s0101a0:624_25": "Kāḷakārāmagotamakasuttesu –",
  "atk-s0101a0:624_26": "“ahaṃ sakkhī bhagavā”ti sakkhibhāvena akampittha.",
  "atk-s0101a0:624_27": "Imasmiṃ pana brahmajāle dvāsaṭṭhiyā diṭṭhigatesu vijaṭetvā niggumbaṃ katvā desiyamānesu sādhukāradānavasena akampitthāti veditabbā.",
  "atk-s0101a0:625_0": "Na kevalañca etesu ṭhānesuyeva pathavī akampittha,",
  "atk-s0101a0:625_1": "atha kho tīsu saṅgahesupi mahāmahindattherassa imaṃ dīpaṃ āgantvā jotivane nisīditvā dhammaṃ desitadivasepi akampittha.",
  "atk-s0101a0:625_2": "Kalyāṇiyavihāre ca piṇḍapātiyattherassa cetiyaṅgaṇaṃ sammajjitvā tattheva nisīditvā buddhārammaṇaṃ pītiṃ",
  "atk-s0101a0:625_3": "gahetvā imaṃ suttantaṃ āraddhassa suttapariyosāne udakapariyantaṃ katvā akampittha.",
  "atk-s0101a0:625_4": "Lohapāsādassa pācīnaambalaṭṭhikaṭṭhānaṃ nāma ahosi.",
  "atk-s0101a0:625_5": "Tattha nisīditvā dīghabhāṇakattherā brahmajālasuttaṃ ārabhiṃsu,",
  "atk-s0101a0:625_6": "tesaṃ sajjhāyapariyosānepi udakapariyantameva katvā pathavī akampitthāti.",
  "atk-s0101a0:626_0": "Evaṃ yassānubhāvena, akampittha anekaso;",
  "atk-s0101a0:627_0": "Medanī suttaseṭṭhassa, desitassa sayambhunā.",
  "atk-s0101a0:628_0": "Brahmajālassa tassīdha, dhammaṃ atthañca paṇḍitā;",
  "atk-s0101a0:629_0": "Sakkaccaṃ uggahetvāna, paṭipajjantu yonisoti.",
  "atk-s0101a0:630_0": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0101a0:631_0": "Rājāmaccakathāvaṇṇanā",
  "atk-s0101a0:632_0": "150.",
  "atk-s0101a0:632_1": "Evaṃ me sutaṃ…pe…",
  "atk-s0101a0:632_2": "rājagaheti sāmaññaphalasuttaṃ.",
  "atk-s0101a0:632_3": "Tatrāyaṃ apubbapadavaṇṇanā –",
  "atk-s0101a0:632_4": "rājagaheti evaṃnāmake nagare.",
  "atk-s0101a0:632_5": "Tañhi mandhātumahāgovindādīhi pariggahitattā rājagahanti vuccati.",
  "atk-s0101a0:632_6": "Aññepi ettha pakāre vaṇṇayanti, kiṃ tehi?",
  "atk-s0101a0:632_7": "Nāmamattametaṃ tassa nagarassa.",
  "atk-s0101a0:632_8": "Taṃ panetaṃ buddhakāle ca cakkavattikāle ca nagaraṃ hoti,",
  "atk-s0101a0:632_9": "sesakāle suññaṃ hoti yakkhapariggahitaṃ,",
  "atk-s0101a0:632_10": "tesaṃ vasanavanaṃ hutvā tiṭṭhati.",
  "atk-s0101a0:632_11": "Viharatīti avisesena iriyāpathadibbabrahmaariyavihāresu aññataravihārasamaṅgiparidīpanametaṃ.",
  "atk-s0101a0:632_12": "Idha pana ṭhānagamananisajjasayanappabhedesu iriyāpathesu aññatarairiyāpathasamāyogaparidīpanaṃ.",
  "atk-s0101a0:632_13": "Tena ṭhitopi gacchantopi nisinnopi sayānopi bhagavā viharati ceva veditabbo.",
  "atk-s0101a0:632_14": "So hi ekaṃ iriyāpathabādhanaṃ aññena iriyāpathena vicchinditvā aparipatantaṃ attabhāvaṃ harati pavatteti,",
  "atk-s0101a0:632_15": "tasmā viharatīti vuccati.",
  "atk-s0101a0:633_0": "Jīvakassa komārabhaccassa ambavaneti idamassa yaṃ gocaragāmaṃ upanissāya viharati,",
  "atk-s0101a0:633_1": "tassa samīpanivāsanaṭṭhānaparidīpanaṃ. Tasmā –",
  "atk-s0101a0:633_2": "rājagahe viharati jīvakassa komārabhaccassa ambavaneti rājagahasamīpe jīvakassa komārabhaccassa ambavane viharatīti evamettha attho veditabbo.",
  "atk-s0101a0:633_3": "Samīpatthe hetaṃ bhummavacanaṃ.",
  "atk-s0101a0:633_4": "Tattha jīvatīti jīvako,",
  "atk-s0101a0:633_5": "kumārena bhatoti komārabhacco. Yathāha –",
  "atk-s0101a0:633_6": "“kiṃ bhaṇe,",
  "atk-s0101a0:633_7": "etaṃ kākehi samparikiṇṇanti?",
  "atk-s0101a0:633_8": "Dārako devāti.",
  "atk-s0101a0:633_9": "Jīvati bhaṇeti? Jīvati, devāti. Tena hi,",
  "atk-s0101a0:633_10": "bhaṇe taṃ dārakaṃ amhākaṃ antepuraṃ netvā dhātīnaṃ detha posetunti.",
  "atk-s0101a0:633_11": "Tassa jīvatīti jīvakoti nāmaṃ akaṃsu.",
  "atk-s0101a0:633_12": "Kumārena posāpitoti komārabhaccoti nāmaṃ akaṃsū”ti ayaṃ panettha saṅkhepo.",
  "atk-s0101a0:633_13": "Vitthārena pana jīvakavatthukhandhake āgatameva.",
  "atk-s0101a0:633_14": "Vinicchayakathāpissa samantapāsādikāya vinayaṭṭhakathāyaṃ vuttā.",
  "atk-s0101a0:634_0": "Ayaṃ pana jīvako ekasmiṃ samaye bhagavato dosābhisannaṃ kāyaṃ virecetvā siveyyakaṃ dussayugaṃ datvā vatthānumodanāpariyosāne",
  "atk-s0101a0:634_1": "sotāpattiphale patiṭṭhāya cintesi –",
  "atk-s0101a0:634_2": "“mayā divasassa dvattikkhattuṃ buddhupaṭṭhānaṃ gantabbaṃ,",
  "atk-s0101a0:634_3": "idañca veḷuvanaṃ atidūre,",
  "atk-s0101a0:634_4": "mayhaṃ pana ambavanaṃ uyyānaṃ āsannataraṃ,",
  "atk-s0101a0:634_5": "yaṃnūnāhaṃ ettha bhagavato vihāraṃ kāreyya”nti.",
  "atk-s0101a0:634_6": "So tasmiṃ ambavane rattiṭṭhānadivāṭhānaleṇakuṭimaṇḍapādīni sampādetvā bhagavato anucchavikaṃ gandhakuṭiṃ",
  "atk-s0101a0:634_7": "kārāpetvā ambavanaṃ aṭṭhārasahatthubbedhena tambapaṭṭavaṇṇena pākārena parikkhipāpetvā buddhappamukhaṃ",
  "atk-s0101a0:634_8": "bhikkhusaṅghaṃ sacīvarabhattena santappetvā dakkhiṇodakaṃ pātetvā vihāraṃ niyyātesi.",
  "atk-s0101a0:634_9": "Taṃ sandhāya vuttaṃ –",
  "atk-s0101a0:634_10": "“jīvakassa komārabhaccassa ambavane”ti.",
  "atk-s0101a0:635_0": "Aḍḍhateḷasehi bhikkhusatehīti aḍḍhasatena ūnehi terasahi bhikkhusatehi.",
  "atk-s0101a0:635_1": "Rājātiādīsu rājati attano issariyasampattiyā catūhi saṅgahavatthūhi mahājanaṃ rañjeti vaḍḍhetīti rājā.",
  "atk-s0101a0:635_2": "Magadhānaṃ issaroti māgadho.",
  "atk-s0101a0:635_3": "Ajātoyeva rañño sattu bhavissatīti nemittakehi niddiṭṭhoti ajātasattu.",
  "atk-s0101a0:636_0": "Tasmiṃ kira kucchigate deviyā evarūpo dohaḷo uppajji –",
  "atk-s0101a0:636_1": "“aho vatāhaṃ rañño dakkhiṇabāhulohitaṃ piveyya”nti,",
  "atk-s0101a0:636_2": "sā “bhāriye ṭhāne dohaḷo uppanno,",
  "atk-s0101a0:636_3": "na sakkā kassaci ārocetu”nti taṃ kathetuṃ asakkontī kisā dubbaṇṇā ahosi.",
  "atk-s0101a0:636_4": "Taṃ rājā pucchi – “bhadde,",
  "atk-s0101a0:636_5": "tuyhaṃ attabhāvo na pakativaṇṇo,",
  "atk-s0101a0:636_6": "kiṃ kāraṇa”nti?",
  "atk-s0101a0:636_7": "“Mā puccha,",
  "atk-s0101a0:636_8": "mahārājāti”. “Bhadde,",
  "atk-s0101a0:636_9": "tvaṃ attano ajjhāsayaṃ mayhaṃ akathentī kassa kathessasī”ti tathā tathā nibandhitvā kathāpesi.",
  "atk-s0101a0:636_10": "Sutvā ca – “bāle,",
  "atk-s0101a0:636_11": "kiṃ ettha tuyhaṃ bhāriyasaññā ahosī”ti vejjaṃ pakkosāpetvā suvaṇṇasatthakena bāhuṃ phālāpetvā suvaṇṇasarakena",
  "atk-s0101a0:636_12": "lohitaṃ gahetvā udakena sambhinditvā pāyesi.",
  "atk-s0101a0:636_13": "Nemittakā taṃ sutvā –",
  "atk-s0101a0:636_14": "“esa gabbho rañño sattu bhavissati,",
  "atk-s0101a0:636_15": "iminā rājā haññissatī”ti byākariṃsu.",
  "atk-s0101a0:636_16": "Devī sutvā –",
  "atk-s0101a0:636_17": "“mayhaṃ kira kucchito nikkhanto rājānaṃ māressatī”ti gabbhaṃ pātetukāmā uyyānaṃ gantvā kucchiṃ maddāpesi,",
  "atk-s0101a0:636_18": "gabbho na patati.",
  "atk-s0101a0:636_19": "Sā punappunaṃ gantvā tatheva kāresi.",
  "atk-s0101a0:636_20": "Rājā kimatthaṃ ayaṃ abhiṇhaṃ uyyānaṃ gacchatīti parivīmaṃsanto taṃ kāraṇaṃ sutvā – “bhadde,",
  "atk-s0101a0:636_21": "tava kucchiyaṃ puttoti vā dhītāti vā na paññāyati,",
  "atk-s0101a0:636_22": "attano nibbattadārakaṃ evamakāsīti mahā aguṇarāsipi no jambudīpatale āvibhavissati,",
  "atk-s0101a0:636_23": "mā tvaṃ evaṃ karohī”ti nivāretvā ārakkhaṃ adāsi.",
  "atk-s0101a0:636_24": "Sā gabbhavuṭṭhānakāle “māressāmī”ti cintesi.",
  "atk-s0101a0:636_25": "Tadāpi ārakkhamanussā dārakaṃ apanayiṃsu.",
  "atk-s0101a0:636_26": "Athāparena samayena vuḍḍhippattaṃ kumāraṃ deviyā dassesuṃ.",
  "atk-s0101a0:636_27": "Sā taṃ disvāva puttasinehaṃ uppādesi,",
  "atk-s0101a0:636_28": "tena naṃ māretuṃ nāsakkhi.",
  "atk-s0101a0:636_29": "Rājāpi anukkamena puttassa oparajjamadāsi.",
  "atk-s0101a0:637_0": "Athekasmiṃ samaye devadatto rahogato cintesi –",
  "atk-s0101a0:637_1": "“sāriputtassa parisā mahāmoggallānassa parisā mahākassapassa parisāti,",
  "atk-s0101a0:637_2": "evamime visuṃ visuṃ dhurā,",
  "atk-s0101a0:637_3": "ahampi ekaṃ dhuraṃ nīharāmī”ti.",
  "atk-s0101a0:637_4": "So “na sakkā vinā lābhena parisaṃ uppādetuṃ,",
  "atk-s0101a0:637_5": "handāhaṃ lābhaṃ nibbattemī”ti cintetvā khandhake āgatanayena ajātasattuṃ kumāraṃ iddhipāṭihāriyena pasādetvā",
  "atk-s0101a0:637_6": "sāyaṃ pātaṃ pañcahi rathasatehi upaṭṭhānaṃ āgacchantaṃ ativissatthaṃ ñatvā ekadivasaṃ upasaṅkamitvā etadavoca –",
  "atk-s0101a0:637_7": "“pubbe kho, kumāra,",
  "atk-s0101a0:637_8": "manussā dīghāyukā,",
  "atk-s0101a0:637_9": "etarahi appāyukā,",
  "atk-s0101a0:637_10": "tena hi tvaṃ kumāra,",
  "atk-s0101a0:637_11": "pitaraṃ hantvā rājā hohi,",
  "atk-s0101a0:637_12": "ahaṃ bhagavantaṃ hantvā buddho bhavissāmī”ti kumāraṃ pituvadhe uyyojeti.",
  "atk-s0101a0:638_0": "So –",
  "atk-s0101a0:638_1": "“ayyo devadatto mahānubhāvo,",
  "atk-s0101a0:638_2": "etassa aviditaṃ nāma natthī”ti ūruyā potthaniyaṃ bandhitvā divā divassa bhīto ubbiggo ussaṅkī utrasto",
  "atk-s0101a0:638_3": "antepuraṃ pavisitvā vuttappakāraṃ vippakāraṃ akāsi.",
  "atk-s0101a0:638_4": "Atha naṃ amaccā gahetvā anuyuñjitvā –",
  "atk-s0101a0:638_5": "“kumāro ca hantabbo,",
  "atk-s0101a0:638_6": "devadatto ca,",
  "atk-s0101a0:638_7": "sabbe ca bhikkhū hantabbā”ti sammantayitvā rañño āṇāvasena karissāmāti rañño ārocesuṃ.",
  "atk-s0101a0:639_0": "Rājā ye amaccā māretukāmā ahesuṃ,",
  "atk-s0101a0:639_1": "tesaṃ ṭhānantarāni acchinditvā,",
  "atk-s0101a0:639_2": "ye na māretukāmā,",
  "atk-s0101a0:639_3": "te uccesu ṭhānesu ṭhapetvā kumāraṃ pucchi –",
  "atk-s0101a0:639_4": "“kissa pana tvaṃ, kumāra,",
  "atk-s0101a0:639_5": "maṃ māretukāmosī”ti?",
  "atk-s0101a0:639_6": "“Rajjenamhi, deva,",
  "atk-s0101a0:639_7": "atthiko”ti.",
  "atk-s0101a0:639_8": "Rājā tassa rajjaṃ adāsi.",
  "atk-s0101a0:640_0": "So mayhaṃ manoratho nipphannoti devadattassa ārocesi.",
  "atk-s0101a0:640_1": "Tato naṃ so āha –",
  "atk-s0101a0:640_2": "“tvaṃ siṅgālaṃ antokatvā bheripariyonaddhapuriso viya sukiccakārimhīti maññasi,",
  "atk-s0101a0:640_3": "katipāheneva te pitā tayā kataṃ avamānaṃ cintetvā sayameva rājā bhavissatī”ti. Atha, bhante,",
  "atk-s0101a0:640_4": "kiṃ karomīti?",
  "atk-s0101a0:640_5": "Mūlaghaccaṃ ghātehīti. Nanu, bhante,",
  "atk-s0101a0:640_6": "mayhaṃ pitā na satthavajjhoti?",
  "atk-s0101a0:640_7": "Āhārupacchedena naṃ mārehīti.",
  "atk-s0101a0:640_8": "So pitaraṃ tāpanagehe pakkhipāpesi,",
  "atk-s0101a0:640_9": "tāpanagehaṃ nāma kammakaraṇatthāya kataṃ dhūmagharaṃ.",
  "atk-s0101a0:640_10": "“Mama mātaraṃ ṭhapetvā aññassa daṭṭhuṃ mā dethā”ti āha.",
  "atk-s0101a0:640_11": "Devī suvaṇṇasarake bhattaṃ pakkhipitvā ucchaṅgenādāya pavisati.",
  "atk-s0101a0:640_12": "Rājā taṃ bhuñjitvā yāpeti. So –",
  "atk-s0101a0:640_13": "“mayhaṃ pitā kathaṃ yāpetī”ti pucchitvā taṃ pavattiṃ sutvā –",
  "atk-s0101a0:640_14": "“mayhaṃ mātu ucchaṅgaṃ katvā pavisituṃ mā dethā”ti āha.",
  "atk-s0101a0:640_15": "Tato paṭṭhāya devī moḷiyaṃ pakkhipitvā pavisati.",
  "atk-s0101a0:640_16": "Tampi sutvā “moḷiṃ bandhitvā pavisituṃ mā dethā”ti.",
  "atk-s0101a0:640_17": "Tato suvaṇṇapādukāsu bhattaṃ ṭhapetvā pidahitvā pādukā āruyha pavisati.",
  "atk-s0101a0:640_18": "Rājā tena yāpeti.",
  "atk-s0101a0:640_19": "Puna “kathaṃ yāpetī”ti pucchitvā tamatthaṃ sutvā “pādukā āruyha pavisitumpi mā dethā”ti āha.",
  "atk-s0101a0:640_20": "Tato paṭṭhāya devī gandhodakena nhāyitvā sarīraṃ catumadhurena makkhetvā pārupitvā pavisati.",
  "atk-s0101a0:640_21": "Rājā tassā sarīraṃ lehitvā yāpeti.",
  "atk-s0101a0:640_22": "Puna pucchitvā taṃ pavattiṃ sutvā “ito paṭṭhāya mayhaṃ mātu pavesanaṃ nivārethā”ti āha.",
  "atk-s0101a0:640_23": "Devī dvāramūle ṭhatvā “sāmi,",
  "atk-s0101a0:640_24": "bimbisāra,",
  "atk-s0101a0:640_25": "etaṃ daharakāle māretuṃ na adāsi,",
  "atk-s0101a0:640_26": "attano sattuṃ attanāva posesi,",
  "atk-s0101a0:640_27": "idaṃ pana dāni te pacchimadassanaṃ,",
  "atk-s0101a0:640_28": "nāhaṃ ito paṭṭhāya tumhe passituṃ labhāmi,",
  "atk-s0101a0:640_29": "sace mayhaṃ doso atthi,",
  "atk-s0101a0:640_30": "khamatha devā”ti roditvā kanditvā nivatti.",
  "atk-s0101a0:641_0": "Tato paṭṭhāya rañño āhāro natthi.",
  "atk-s0101a0:641_1": "Rājā maggaphalasukhena caṅkamena yāpeti.",
  "atk-s0101a0:641_2": "Ativiya assa attabhāvo virocati. So – “kathaṃ, me bhaṇe,",
  "atk-s0101a0:641_3": "pitā yāpetī”ti pucchitvā “caṅkamena, deva, yāpeti;",
  "atk-s0101a0:641_4": "ativiya cassa attabhāvo virocatī”ti sutvā ‘caṅkamaṃ dānissa hāressāmī’ti cintetvā –",
  "atk-s0101a0:641_5": "“mayhaṃ pitu pāde khurena phāletvā loṇatelena makkhetvā khadiraṅgārehi vītaccitehi pacathā”ti nhāpite pesesi.",
  "atk-s0101a0:641_6": "Rājā te disvā –",
  "atk-s0101a0:641_7": "“nūna mayhaṃ putto kenaci saññatto bhavissati,",
  "atk-s0101a0:641_8": "ime mama massukaraṇatthāyāgatā”ti cintesi.",
  "atk-s0101a0:641_9": "Te gantvā vanditvā aṭṭhaṃsu.",
  "atk-s0101a0:641_10": "‘Kasmā āgatatthā’ti ca puṭṭhā taṃ sāsanaṃ ārocesuṃ.",
  "atk-s0101a0:641_11": "“Tumhākaṃ rañño manaṃ karothā”ti ca vuttā ‘nisīda,",
  "atk-s0101a0:641_12": "devā’ti vatvā ca rājānaṃ vanditvā – “deva,",
  "atk-s0101a0:641_13": "mayaṃ rañño āṇaṃ karoma,",
  "atk-s0101a0:641_14": "mā amhākaṃ kujjhittha,",
  "atk-s0101a0:641_15": "nayidaṃ tumhādisānaṃ dhammarājūnaṃ anucchavika”nti vatvā vāmahatthena gopphake gahetvā dakkhiṇahatthena",
  "atk-s0101a0:641_16": "khuraṃ gahetvā pādatalāni phāletvā loṇatelena makkhetvā khadiraṅgārehi vītaccitehi paciṃsu.",
  "atk-s0101a0:641_17": "Rājā kira pubbe cetiyaṅgaṇe saupāhano agamāsi,",
  "atk-s0101a0:641_18": "nisajjanatthāya paññattakaṭasārakañca adhotehi pādehi akkami,",
  "atk-s0101a0:641_19": "tassāyaṃ nissandoti vadanti.",
  "atk-s0101a0:641_20": "Rañño balavavedanā uppannā. So –",
  "atk-s0101a0:641_21": "“aho buddho,",
  "atk-s0101a0:641_22": "aho dhammo,",
  "atk-s0101a0:641_23": "aho saṅgho”ti anussarantoyeva cetiyaṅgaṇe khittamālā viya milāyitvā cātumahārājikadevaloke vessavaṇassa",
  "atk-s0101a0:641_24": "paricārako janavasabho nāma yakkho hutvā nibbatti.",
  "atk-s0101a0:642_0": "Taṃ divasameva ajātasattussa putto jāto,",
  "atk-s0101a0:642_1": "puttassa jātabhāvañca pitumatabhāvañca nivedetuṃ dve lekhā ekakkhaṇeyeva āgatā. Amaccā –",
  "atk-s0101a0:642_2": "“paṭhamaṃ puttassa jātabhāvaṃ ārocessāmā”ti taṃ lekhaṃ rañño hatthe ṭhapesuṃ.",
  "atk-s0101a0:642_3": "Rañño taṅkhaṇeyeva puttasineho uppajjitvā sakalasarīraṃ khobhetvā aṭṭhimiñjaṃ āhacca aṭṭhāsi.",
  "atk-s0101a0:642_4": "Tasmiṃ khaṇe pituguṇamaññāsi –",
  "atk-s0101a0:642_5": "“mayi jātepi mayhaṃ pitu evameva sineho uppanno”ti. So –",
  "atk-s0101a0:642_6": "“gacchatha, bhaṇe,",
  "atk-s0101a0:642_7": "mayhaṃ pitaraṃ vissajjethā”ti āha.",
  "atk-s0101a0:642_8": "“Kiṃ vissajjāpetha,",
  "atk-s0101a0:642_9": "devā”ti itaraṃ lekhaṃ hatthe ṭhapayiṃsu.",
  "atk-s0101a0:643_0": "So taṃ pavattiṃ sutvā rodamāno mātusamīpaṃ gantvā –",
  "atk-s0101a0:643_1": "“ahosi nu, kho, amma,",
  "atk-s0101a0:643_2": "mayhaṃ pitu mayi jāte sineho”ti? Sā āha –",
  "atk-s0101a0:643_3": "“bālaputta,",
  "atk-s0101a0:643_4": "kiṃ vadesi,",
  "atk-s0101a0:643_5": "tava daharakāle aṅguliyā pīḷakā uṭṭhahi.",
  "atk-s0101a0:643_6": "Atha taṃ rodamānaṃ saññāpetuṃ asakkontā taṃ gahetvā vinicchayaṭṭhāne nisinnassa tava pitu santikaṃ agamaṃsu.",
  "atk-s0101a0:643_7": "Pitā te aṅguliṃ mukhe ṭhapesi.",
  "atk-s0101a0:643_8": "Pīḷakā mukheyeva bhijji.",
  "atk-s0101a0:643_9": "Atha kho pitā tava sinehena taṃ lohitamissakaṃ pubbaṃ aniṭṭhubhitvāva ajjhohari.",
  "atk-s0101a0:643_10": "Evarūpo te pitu sineho”ti.",
  "atk-s0101a0:643_11": "So roditvā paridevitvā pitu sarīrakiccaṃ akāsi.",
  "atk-s0101a0:644_0": "Devadattopi ajātasattuṃ upasaṅkamitvā – “purise, mahārāja, āṇāpehi,",
  "atk-s0101a0:644_1": "ye samaṇaṃ gotamaṃ jīvitā voropessantī”ti vatvā tena dinne purise pesetvā sayaṃ gijjhakūṭaṃ āruyha yantena",
  "atk-s0101a0:644_2": "silaṃ pavijjhitvā nāḷāgirihatthiṃ muñcāpetvāpi kenaci upāyena bhagavantaṃ māretuṃ asakkonto parihīnalābhasakkāro",
  "atk-s0101a0:644_3": "pañca vatthūni yācitvā tāni alabhamāno tehi janaṃ saññāpessāmīti saṅghabhedaṃ katvā sāriputtamoggallānesu",
  "atk-s0101a0:644_4": "parisaṃ ādāya pakkantesu uṇhalohitaṃ mukhena chaḍḍetvā navamāse gilānamañce nipajjitvā vippaṭisārajāto –",
  "atk-s0101a0:644_5": "“kuhiṃ etarahi satthā vasatī”ti pucchitvā “jetavane”ti vutte mañcakena maṃ āharitvā satthāraṃ dassethāti",
  "atk-s0101a0:644_6": "vatvā āhariyamāno bhagavato dassanārahassa kammassa akatattā jetavane pokkharaṇīsamīpeyeva dvedhā bhinnaṃ",
  "atk-s0101a0:644_7": "pathaviṃ pavisitvā mahāniraye patiṭṭhitoti.",
  "atk-s0101a0:644_8": "Ayamettha saṅkhepo.",
  "atk-s0101a0:644_9": "Vitthārakathānayo khandhake āgato.",
  "atk-s0101a0:644_10": "Āgatattā pana sabbaṃ na vuttanti.",
  "atk-s0101a0:644_11": "Evaṃ ajātoyeva rañño sattu bhavissatīti nemittakehi niddiṭṭhoti ajātasattu.",
  "atk-s0101a0:645_0": "Vedehiputtoti ayaṃ kosalarañño dhītāya putto,",
  "atk-s0101a0:645_1": "na videharañño.",
  "atk-s0101a0:645_2": "Vedehīti pana paṇḍitādhivacanametaṃ. Yathāha –",
  "atk-s0101a0:645_3": "“vedehikā gahapatānī,",
  "atk-s0101a0:645_4": "ayyo ānando vedehamunī”ti.",
  "atk-s0101a0:645_5": "Tatrāyaṃ vacanattho –",
  "atk-s0101a0:645_6": "vidanti etenāti vedo,",
  "atk-s0101a0:645_7": "ñāṇassetaṃ adhivacanaṃ.",
  "atk-s0101a0:645_8": "Vedena īhati ghaṭati vāyamatīti vedehī.",
  "atk-s0101a0:645_9": "Vedehiyā putto vedehiputto.",
  "atk-s0101a0:646_0": "Tadahūti tasmiṃ ahu,",
  "atk-s0101a0:646_1": "tasmiṃ divaseti attho.",
  "atk-s0101a0:646_2": "Upavasanti etthāti uposatho,",
  "atk-s0101a0:646_3": "upavasantīti sīlena vā anasanena vā upetā hutvā vasantīti attho.",
  "atk-s0101a0:646_4": "Ayaṃ panettha atthuddhāro –",
  "atk-s0101a0:646_5": "“āyāmāvuso, kappina,",
  "atk-s0101a0:646_6": "uposathaṃ gamissāmā”tiādīsu pātimokkhuddeso uposatho.",
  "atk-s0101a0:646_7": "“Evaṃ aṭṭhaṅgasamannāgato kho, visākhe,",
  "atk-s0101a0:646_8": "uposatho upavuttho”tiādīsu sīlaṃ.",
  "atk-s0101a0:646_9": "“Suddhassa ve sadā phaggu,",
  "atk-s0101a0:646_10": "suddhassuposatho sadā”tiādīsu upavāso.",
  "atk-s0101a0:646_11": "“Uposatho nāma nāgarājā”tiādīsu paññatti. “Na,",
  "atk-s0101a0:646_12": "bhikkhave,",
  "atk-s0101a0:646_13": "tadahuposathe sabhikkhukā āvāsā”tiādīsu upavasitabbadivaso.",
  "atk-s0101a0:646_14": "Idhāpi soyeva adhippeto.",
  "atk-s0101a0:646_15": "So panesa aṭṭhamī cātuddasī pannarasībhedena tividho.",
  "atk-s0101a0:646_16": "Tasmā sesadvayanivāraṇatthaṃ pannaraseti vuttaṃ.",
  "atk-s0101a0:646_17": "Teneva vuttaṃ –",
  "atk-s0101a0:646_18": "“upavasanti etthāti uposatho”ti.",
  "atk-s0101a0:647_0": "Komudiyāti kumudavatiyā.",
  "atk-s0101a0:647_1": "Tadā kira kumudāni supupphitāni honti,",
  "atk-s0101a0:647_2": "tāni ettha santīti komudī.",
  "atk-s0101a0:647_3": "Cātumāsiniyāti cātumāsiyā,",
  "atk-s0101a0:647_4": "sā hi catunnaṃ māsānaṃ pariyosānabhūtāti cātumāsī.",
  "atk-s0101a0:647_5": "Idha pana cātumāsinīti vuccati.",
  "atk-s0101a0:647_6": "Māsapuṇṇatāya utupuṇṇatāya saṃvaccharapuṇṇatāya puṇṇā sampuṇṇāti puṇṇā.",
  "atk-s0101a0:647_7": "Mā iti cando vuccati,",
  "atk-s0101a0:647_8": "so ettha puṇṇoti puṇṇamā.",
  "atk-s0101a0:647_9": "Evaṃ puṇṇāya puṇṇamāyāti imasmiṃ padadvaye ca attho veditabbo.",
  "atk-s0101a0:648_0": "Rājāmaccaparivutoti evarūpāya rajataghaṭaviniggatāhi khīradhārāhi dhoviyamānadisābhāgāya viya,",
  "atk-s0101a0:648_1": "rajatavimānaviccutehi muttāvaḷisumanakusumadāmasetadukūlakumudavisarehi samparikiṇṇāya viya ca,",
  "atk-s0101a0:648_2": "caturupakkilesavimuttapuṇṇacandappabhāsamudayobhāsitāya rattiyā rājāmaccehi parivutoti attho.",
  "atk-s0101a0:648_3": "Uparipāsādavaragatoti pāsādavarassa uparigato.",
  "atk-s0101a0:648_4": "Mahārahe samussitasetacchatte kañcanāsane nisinno hoti.",
  "atk-s0101a0:648_5": "Kasmā nisinno?",
  "atk-s0101a0:648_6": "Niddāvinodanatthaṃ.",
  "atk-s0101a0:648_7": "Ayañhi rājā pitari upakkantadivasato paṭṭhāya –",
  "atk-s0101a0:648_8": "“niddaṃ okkamissāmī”ti nimīlitamattesuyeva akkhīsu sattisataabbhāhato viya kandamānoyeva pabujjhi.",
  "atk-s0101a0:648_9": "Kimetanti ca vutte,",
  "atk-s0101a0:648_10": "na kiñcīti vadati.",
  "atk-s0101a0:648_11": "Tenassa amanāpā niddā,",
  "atk-s0101a0:648_12": "iti niddāvinodanatthaṃ nisinno.",
  "atk-s0101a0:648_13": "Api ca tasmiṃ divase nakkhattaṃ saṅghuṭṭhaṃ hoti.",
  "atk-s0101a0:648_14": "Sabbaṃ nagaraṃ sittasammaṭṭhaṃ vippakiṇṇavālukaṃ pañcavaṇṇakusumalājapuṇṇaghaṭapaṭimaṇḍitagharadvāraṃ",
  "atk-s0101a0:648_15": "samussitadhajapaṭākavicitrasamujjalitadīpamālālaṅkatasabbadisābhāgaṃ vīthisabhāgena racchāsabhāgena nakkhattakīḷaṃ",
  "atk-s0101a0:648_16": "anubhavamānena mahājanena samākiṇṇaṃ hoti.",
  "atk-s0101a0:648_17": "Iti nakkhattadivasatāyapi nisinnoti vadanti.",
  "atk-s0101a0:648_18": "Evaṃ pana vatvāpi –",
  "atk-s0101a0:648_19": "“rājakulassa nāma sadāpi nakkhattameva,",
  "atk-s0101a0:648_20": "niddāvinodanatthaṃyeva panesa nisinno”ti sanniṭṭhānaṃ kataṃ.",
  "atk-s0101a0:649_0": "Udānaṃ udānesīti udāhāraṃ udāhari,",
  "atk-s0101a0:649_1": "yathā hi yaṃ telaṃ mānaṃ gahetuṃ na sakkoti,",
  "atk-s0101a0:649_2": "vissanditvā gacchati,",
  "atk-s0101a0:649_3": "taṃ avasekoti vuccati.",
  "atk-s0101a0:649_4": "Yañca jalaṃ taḷākaṃ gahetuṃ na sakkoti,",
  "atk-s0101a0:649_5": "ajjhottharitvā gacchati,",
  "atk-s0101a0:649_6": "taṃ oghoti vuccati;",
  "atk-s0101a0:649_7": "evameva yaṃ pītivacanaṃ hadayaṃ gahetuṃ na sakkoti,",
  "atk-s0101a0:649_8": "adhikaṃ hutvā anto asaṇṭhahitvā bahinikkhamati,",
  "atk-s0101a0:649_9": "taṃ udānanti vuccati.",
  "atk-s0101a0:649_10": "Evarūpaṃ pītimayaṃ vacanaṃ nicchāresīti attho.",
  "atk-s0101a0:650_0": "Dosināti dosāpagatā, abbhā, mahikā, dhūmo, rajo,",
  "atk-s0101a0:650_1": "rāhūti imehi pañcahi upakkilesehi virahitāti vuttaṃ hoti.",
  "atk-s0101a0:650_2": "Tasmā ramaṇīyātiādīni pañca thomanavacanāni.",
  "atk-s0101a0:650_3": "Sā hi mahājanassa manaṃ ramayatīti ramaṇīyā.",
  "atk-s0101a0:650_4": "Vuttadosavimuttāya candappabhāya obhāsitattā ativiya surūpāti abhirūpā.",
  "atk-s0101a0:650_5": "Dassituṃ yuttāti dassanīyā.",
  "atk-s0101a0:650_6": "Cittaṃ pasādetīti pāsādikā.",
  "atk-s0101a0:650_7": "Divasamāsādīnaṃ lakkhaṇaṃ bhavituṃ yuttāti lakkhaññā.",
  "atk-s0101a0:651_0": "Kaṃ nu khvajjāti kaṃ nu kho ajja.",
  "atk-s0101a0:651_1": "Samaṇaṃ vā brāhmaṇaṃ vāti samitapāpatāya samaṇaṃ.",
  "atk-s0101a0:651_2": "Bāhitapāpatāya brāhmaṇaṃ.",
  "atk-s0101a0:651_3": "Yaṃ no payirupāsatoti vacanabyattayo esa,",
  "atk-s0101a0:651_4": "yaṃ amhākaṃ pañhapucchanavasena payirupāsantānaṃ madhuraṃ dhammaṃ sutvā cittaṃ pasīdeyyāti attho.",
  "atk-s0101a0:651_5": "Iti rājā iminā sabbenapi vacanena obhāsanimittakammaṃ akāsi.",
  "atk-s0101a0:651_6": "Kassa akāsīti?",
  "atk-s0101a0:651_7": "Jīvakassa.",
  "atk-s0101a0:651_8": "Kimatthaṃ?",
  "atk-s0101a0:651_9": "Bhagavato dassanatthaṃ.",
  "atk-s0101a0:651_10": "Kiṃ bhagavantaṃ sayaṃ dassanāya upagantuṃ na sakkotīti? Āma,",
  "atk-s0101a0:651_11": "na sakkoti. Kasmā?",
  "atk-s0101a0:651_12": "Mahāparādhatāya.",
  "atk-s0101a0:652_0": "Tena hi bhagavato upaṭṭhāko ariyasāvako attano pitā mārito,",
  "atk-s0101a0:652_1": "devadatto ca tameva nissāya bhagavato bahuṃ anatthamakāsi,",
  "atk-s0101a0:652_2": "iti mahāparādho esa,",
  "atk-s0101a0:652_3": "tāya mahāparādhatāya sayaṃ gantuṃ na sakkoti.",
  "atk-s0101a0:652_4": "Jīvako pana bhagavato upaṭṭhāko,",
  "atk-s0101a0:652_5": "tassa piṭṭhichāyāya bhagavantaṃ passissāmīti obhāsanimittakammaṃ akāsi.",
  "atk-s0101a0:652_6": "Kiṃ jīvako pana –",
  "atk-s0101a0:652_7": "“mayhaṃ idaṃ obhāsanimittakamma”nti jānātīti?",
  "atk-s0101a0:652_8": "Āma jānāti.",
  "atk-s0101a0:652_9": "Atha kasmā tuṇhī ahosīti?",
  "atk-s0101a0:652_10": "Vikkhepapacchedanatthaṃ.",
  "atk-s0101a0:653_0": "Tassañhi parisati channaṃ satthārānaṃ upaṭṭhākā bahū sannipatitā,",
  "atk-s0101a0:653_1": "te asikkhitānaṃ payirupāsanena sayampi asikkhitāva.",
  "atk-s0101a0:653_2": "Te mayi bhagavato guṇakathaṃ āraddhe antarantarā uṭṭhāyuṭṭhāya attano satthārānaṃ guṇaṃ kathessanti,",
  "atk-s0101a0:653_3": "evaṃ me satthu guṇakathā pariyosānaṃ na gamissati.",
  "atk-s0101a0:653_4": "Rājā pana imesaṃ kulūpake upasaṅkamitvā gahitāsāratāya tesaṃ guṇakathāya anattamano hutvā maṃ paṭipucchissati,",
  "atk-s0101a0:653_5": "athāhaṃ nibbikkhepaṃ satthu guṇaṃ kathetvā rājānaṃ satthu santikaṃ gahetvā gamissāmīti jānantova vikkhepapacchedanatthaṃ tuṇhī ahosīti.",
  "atk-s0101a0:654_0": "Tepi amaccā evaṃ cintesuṃ –",
  "atk-s0101a0:654_1": "“ajja rājā pañcahi padehi rattiṃ thometi,",
  "atk-s0101a0:654_2": "addhā kiñci samaṇaṃ vā brāhmaṇaṃ vā upasaṅkamitvā pañhaṃ pucchitvā dhammaṃ sotukāmo,",
  "atk-s0101a0:654_3": "yassa cesa dhammaṃ sutvā pasīdissati,",
  "atk-s0101a0:654_4": "tassa ca mahantaṃ sakkāraṃ karissati,",
  "atk-s0101a0:654_5": "yassa pana kulūpako samaṇo rājakulūpako hoti,",
  "atk-s0101a0:654_6": "bhaddaṃ tassā”ti.",
  "atk-s0101a0:655_0": "151- 152.",
  "atk-s0101a0:655_1": "Te evaṃ cintetvā –",
  "atk-s0101a0:655_2": "“ahaṃ attano kulūpakasamaṇassa vaṇṇaṃ vatvā rājānaṃ gahetvā gamissāmi,",
  "atk-s0101a0:655_3": "ahaṃ gamissāmī”ti attano attano kulūpakānaṃ vaṇṇaṃ kathetuṃ āraddhā. Tenāha –",
  "atk-s0101a0:655_4": "“evaṃ vutte aññataro rājāmacco”tiādi.",
  "atk-s0101a0:655_5": "Tattha pūraṇoti tassa satthupaṭiññassa nāmaṃ.",
  "atk-s0101a0:655_6": "Kassapoti gottaṃ.",
  "atk-s0101a0:655_7": "So kira aññatarassa kulassa ekūnadāsasataṃ pūrayamāno jāto,",
  "atk-s0101a0:655_8": "tenassa pūraṇoti nāmaṃ akaṃsu.",
  "atk-s0101a0:655_9": "Maṅgaladāsattā cassa “dukkaṭa”nti vattā natthi,",
  "atk-s0101a0:655_10": "akataṃ vā na katanti.",
  "atk-s0101a0:655_11": "So “kimahaṃ ettha vasāmī”ti palāyi.",
  "atk-s0101a0:655_12": "Athassa corā vatthāni acchindiṃsu,",
  "atk-s0101a0:655_13": "so paṇṇena vā tiṇena vā paṭicchādetumpi ajānanto jātarūpeneva ekaṃ gāmaṃ pāvisi.",
  "atk-s0101a0:655_14": "Manussā taṃ disvā “ayaṃ samaṇo arahā appiccho,",
  "atk-s0101a0:655_15": "natthi iminā sadiso”ti pūvabhattādīni gahetvā upasaṅkamanti. So –",
  "atk-s0101a0:655_16": "“mayhaṃ sāṭakaṃ anivatthabhāvena idaṃ uppanna”nti tato paṭṭhāya sāṭakaṃ labhitvāpi na nivāsesi,",
  "atk-s0101a0:655_17": "tadeva pabbajjaṃ aggahesi,",
  "atk-s0101a0:655_18": "tassa santike aññepi aññepīti pañcasatamanussā pabbajiṃsu.",
  "atk-s0101a0:655_19": "Taṃ sandhāyāha –",
  "atk-s0101a0:655_20": "“pūraṇo kassapo”ti.",
  "atk-s0101a0:656_0": "Pabbajitasamūhasaṅkhāto saṅgho assa atthīti saṅghī.",
  "atk-s0101a0:656_1": "Sveva gaṇo assa atthīti gaṇī.",
  "atk-s0101a0:656_2": "Ācārasikkhāpanavasena tassa gaṇassa ācariyoti gaṇācariyo.",
  "atk-s0101a0:656_3": "Ñātoti paññāto pākaṭo.",
  "atk-s0101a0:656_4": "“Appiccho santuṭṭho.",
  "atk-s0101a0:656_5": "Appicchatāya vatthampi na nivāsetī”ti evaṃ samuggato yaso assa atthīti yasassī.",
  "atk-s0101a0:656_6": "Titthakaroti laddhikaro.",
  "atk-s0101a0:656_7": "Sādhusammatoti ayaṃ sādhu, sundaro,",
  "atk-s0101a0:656_8": "sappurisoti evaṃ sammato.",
  "atk-s0101a0:656_9": "Bahujanassāti assutavato andhabālaputhujjanassa.",
  "atk-s0101a0:656_10": "Pabbajitato paṭṭhāya atikkantā bahū rattiyo jānātīti rattaññū.",
  "atk-s0101a0:656_11": "Ciraṃ pabbajitassa assāti cirapabbajito,",
  "atk-s0101a0:656_12": "acirapabbajitassa hi kathā okappanīyā na hoti,",
  "atk-s0101a0:656_13": "tenāha “cirapabbajito”ti.",
  "atk-s0101a0:656_14": "Addhagatoti addhānaṃ gato,",
  "atk-s0101a0:656_15": "dve tayo rājaparivaṭṭe atītoti adhippāyo.",
  "atk-s0101a0:656_16": "Vayoanuppattoti pacchimavayaṃ anuppatto.",
  "atk-s0101a0:656_17": "Idaṃ ubhayampi –",
  "atk-s0101a0:656_18": "“daharassa kathā okappanīyā na hotī”ti etaṃ sandhāya vuttaṃ.",
  "atk-s0101a0:657_0": "Tuṇhī ahosīti suvaṇṇavaṇṇaṃ madhurarasaṃ ambapakkaṃ khāditukāmo puriso āharitvā hatthe ṭhapitaṃ kājarapakkaṃ",
  "atk-s0101a0:657_1": "disvā viya jhānābhiññādiguṇayuttaṃ tilakkhaṇabbhāhataṃ madhuraṃ dhammakathaṃ sotukāmo pubbe pūraṇassa",
  "atk-s0101a0:657_2": "dassanenāpi anattamano idāni guṇakathāya suṭṭhutaraṃ anattamano hutvā tuṇhī ahosi.",
  "atk-s0101a0:657_3": "Anattamano samānopi pana “sacāhaṃ etaṃ tajjetvā gīvāyaṃ gahetvā nīharāpessāmi,",
  "atk-s0101a0:657_4": "‘yo yo kathesi,",
  "atk-s0101a0:657_5": "taṃ taṃ rājā evaṃ karotī’ti bhīto aññopi koci kiñci na kathessatī”ti amanāpampi taṃ kathaṃ adhivāsetvā tuṇhī eva ahosi. Athañño –",
  "atk-s0101a0:657_6": "“ahaṃ attano kulūpakassa vaṇṇaṃ kathessāmī”ti cintetvā vattuṃ ārabhi.",
  "atk-s0101a0:657_7": "Tena vuttaṃ –",
  "atk-s0101a0:657_8": "aññataropi khotiādi.",
  "atk-s0101a0:657_9": "Taṃ sabbaṃ vuttanayeneva veditabbaṃ.",
  "atk-s0101a0:658_0": "Ettha pana makkhalīti tassa nāmaṃ.",
  "atk-s0101a0:658_1": "Gosālāya jātattā gosāloti dutiyaṃ nāmaṃ.",
  "atk-s0101a0:658_2": "Taṃ kira sakaddamāya bhūmiyā telaghaṭaṃ gahetvā gacchantaṃ – “tāta,",
  "atk-s0101a0:658_3": "mā khalī”ti sāmiko āha.",
  "atk-s0101a0:658_4": "So pamādena khalitvā patitvā sāmikassa bhayena palāyituṃ āraddho.",
  "atk-s0101a0:658_5": "Sāmiko upadhāvitvā dussakaṇṇe aggahesi.",
  "atk-s0101a0:658_6": "So sāṭakaṃ chaḍḍetvā acelako hutvā palāyi.",
  "atk-s0101a0:658_7": "Sesaṃ pūraṇasadisameva.",
  "atk-s0101a0:659_0": "153.",
  "atk-s0101a0:659_1": "Ajitoti tassa nāmaṃ.",
  "atk-s0101a0:659_2": "Kesakambalaṃ dhāretīti kesakambalo.",
  "atk-s0101a0:659_3": "Iti nāmadvayaṃ saṃsanditvā ajito kesakambaloti vuccati.",
  "atk-s0101a0:659_4": "Tattha kesakambalo nāma manussakesehi katakambalo.",
  "atk-s0101a0:659_5": "Tato paṭikiṭṭhataraṃ vatthaṃ nāma natthi. Yathāha –",
  "atk-s0101a0:659_6": "“seyyathāpi,",
  "atk-s0101a0:659_7": "bhikkhave,",
  "atk-s0101a0:659_8": "yāni kānici tantāvutānaṃ vatthānaṃ,",
  "atk-s0101a0:659_9": "kesakambalo tesaṃ paṭikiṭṭho akkhāyati.",
  "atk-s0101a0:659_10": "Kesakambalo,",
  "atk-s0101a0:659_11": "bhikkhave,",
  "atk-s0101a0:659_12": "sīte sīto,",
  "atk-s0101a0:659_13": "uṇhe uṇho,",
  "atk-s0101a0:659_14": "dubbaṇṇo duggandho dukkhasamphasso”ti.",
  "atk-s0101a0:660_0": "154.",
  "atk-s0101a0:660_1": "Pakudhoti tassa nāmaṃ.",
  "atk-s0101a0:660_2": "Kaccāyanoti gottaṃ.",
  "atk-s0101a0:660_3": "Iti nāmagottaṃ saṃsanditvā pakudho kaccāyanoti vuccati.",
  "atk-s0101a0:660_4": "Sītudakapaṭikkhittako esa,",
  "atk-s0101a0:660_5": "vaccaṃ katvāpi udakakiccaṃ na karoti,",
  "atk-s0101a0:660_6": "uṇhodakaṃ vā kañjiyaṃ vā labhitvā karoti,",
  "atk-s0101a0:660_7": "nadiṃ vā maggodakaṃ vā atikkamma –",
  "atk-s0101a0:660_8": "“sīlaṃ me bhinna”nti vālikathūpaṃ katvā sīlaṃ adhiṭṭhāya gacchati.",
  "atk-s0101a0:660_9": "Evarūpo nissirīkaladdhiko esa.",
  "atk-s0101a0:661_0": "155. Sañcayoti tassa nāmaṃ. Belaṭṭhassa puttoti belaṭṭhaputto.",
  "atk-s0101a0:662_0": "156.",
  "atk-s0101a0:662_1": "Amhākaṃ gaṇṭhanakileso palibandhanakileso natthi,",
  "atk-s0101a0:662_2": "kilesagaṇṭharahitā mayanti evaṃvāditāya laddhanāmavasena nigaṇṭho.",
  "atk-s0101a0:662_3": "Nāṭassa putto nāṭaputto.",
  "atk-s0101a0:663_0": "Komārabhaccajīvakakathāvaṇṇanā",
  "atk-s0101a0:664_0": "157.",
  "atk-s0101a0:664_1": "Atha kho rājāti rājā kira tesaṃ vacanaṃ sutvā cintesi –",
  "atk-s0101a0:664_2": "“ahaṃ yassa yassa vacanaṃ na sotukāmo,",
  "atk-s0101a0:664_3": "so so eva kathesi.",
  "atk-s0101a0:664_4": "Yassa panamhi vacanaṃ sotukāmo,",
  "atk-s0101a0:664_5": "esa nāgavasaṃ pivitvā ṭhito supaṇṇo viya tuṇhībhūto,",
  "atk-s0101a0:664_6": "anattho vata me”ti.",
  "atk-s0101a0:664_7": "Athassa etadahosi –",
  "atk-s0101a0:664_8": "“jīvako upasantassa buddhassa bhagavato upaṭṭhāko,",
  "atk-s0101a0:664_9": "sayampi upasanto,",
  "atk-s0101a0:664_10": "tasmā vattasampanno bhikkhu viya tuṇhībhūtova nisinno,",
  "atk-s0101a0:664_11": "na esa mayi akathente kathessati,",
  "atk-s0101a0:664_12": "hatthimhi kho pana maddante hatthisseva pādo gahetabbo”ti tena saddhiṃ sayaṃ mantetumāraddho.",
  "atk-s0101a0:664_13": "Tena vuttaṃ –",
  "atk-s0101a0:664_14": "“atha kho rājā”ti.",
  "atk-s0101a0:664_15": "Tattha kiṃ tuṇhīti kena kāraṇena tuṇhī.",
  "atk-s0101a0:664_16": "Imesaṃ amaccānaṃ attano attano kulūpakasamaṇassa vaṇṇaṃ kathentānaṃ mukhaṃ nappahoti.",
  "atk-s0101a0:664_17": "Kiṃ yathā etesaṃ,",
  "atk-s0101a0:664_18": "evaṃ tava kulūpakasamaṇo natthi,",
  "atk-s0101a0:664_19": "kiṃ tvaṃ daliddo,",
  "atk-s0101a0:664_20": "na te mama pitarā issariyaṃ dinnaṃ,",
  "atk-s0101a0:664_21": "udāhu assaddhoti pucchati.",
  "atk-s0101a0:665_0": "Tato jīvakassa etadahosi –",
  "atk-s0101a0:665_1": "“ayaṃ rājā maṃ kulūpakasamaṇassa guṇaṃ kathāpeti,",
  "atk-s0101a0:665_2": "na dāni me tuṇhībhāvassa kālo,",
  "atk-s0101a0:665_3": "yathā kho panime rājānaṃ vanditvā nisinnāva attano kulūpakasamaṇānaṃ guṇaṃ kathayiṃsu,",
  "atk-s0101a0:665_4": "na mayhaṃ evaṃ satthuguṇe kathetuṃ yutta”nti uṭṭhāyāsanā bhagavato vihārābhimukho pañcapatiṭṭhitena vanditvā",
  "atk-s0101a0:665_5": "dasanakhasamodhānasamujjalaṃ añjaliṃ sirasi paggahetvā –",
  "atk-s0101a0:665_6": "“mahārāja,",
  "atk-s0101a0:665_7": "mā maṃ evaṃ cintayittha,",
  "atk-s0101a0:665_8": "‘ayaṃ yaṃ vā taṃ vā samaṇaṃ upasaṅkamatī’ti,",
  "atk-s0101a0:665_9": "mama satthuno hi mātukucchiokkamane,",
  "atk-s0101a0:665_10": "mātukucchito nikkhamane,",
  "atk-s0101a0:665_11": "mahābhinikkhamane,",
  "atk-s0101a0:665_12": "sambodhiyaṃ,",
  "atk-s0101a0:665_13": "dhammacakkappavattane ca,",
  "atk-s0101a0:665_14": "dasasahassilokadhātu kampittha,",
  "atk-s0101a0:665_15": "evaṃ yamakapāṭihāriyaṃ akāsi,",
  "atk-s0101a0:665_16": "evaṃ devorohaṇaṃ,",
  "atk-s0101a0:665_17": "ahaṃ satthuno guṇe kathayissāmi,",
  "atk-s0101a0:665_18": "ekaggacitto suṇa,",
  "atk-s0101a0:665_19": "mahārājā”ti vatvā –",
  "atk-s0101a0:665_20": "“ayaṃ deva,",
  "atk-s0101a0:665_21": "bhagavā arahaṃ sammāsambuddho”tiādimāha.",
  "atk-s0101a0:665_22": "Tattha taṃ kho pana bhagavantanti itthambhūtākhyānatthe upayogavacanaṃ,",
  "atk-s0101a0:665_23": "tassa kho pana bhagavatoti attho.",
  "atk-s0101a0:665_24": "Kalyāṇoti kalyāṇaguṇasamannāgato,",
  "atk-s0101a0:665_25": "seṭṭhoti vuttaṃ hoti.",
  "atk-s0101a0:665_26": "Kittisaddoti kittiyeva.",
  "atk-s0101a0:665_27": "Thutighoso vā.",
  "atk-s0101a0:665_28": "Abbhuggatoti sadevakaṃ lokaṃ ajjhottharitvā uggato. Kinti?",
  "atk-s0101a0:665_29": "“Itipi so bhagavā arahaṃ sammāsambuddho…pe…",
  "atk-s0101a0:665_30": "bhagavā”ti.",
  "atk-s0101a0:666_0": "Tatrāyaṃ padasambandho –",
  "atk-s0101a0:666_1": "so bhagavā itipi arahaṃ itipi sammāsambuddho…pe…",
  "atk-s0101a0:666_2": "itipi bhagavāti.",
  "atk-s0101a0:666_3": "Iminā ca iminā ca kāraṇenāti vuttaṃ hoti.",
  "atk-s0101a0:666_4": "Tattha ārakattā arīnaṃ,",
  "atk-s0101a0:666_5": "arānañca hatattā,",
  "atk-s0101a0:666_6": "paccayādīnaṃ arahattā,",
  "atk-s0101a0:666_7": "pāpakaraṇe rahābhāvāti,",
  "atk-s0101a0:666_8": "imehi tāva kāraṇehi so bhagavā arahanti veditabbotiādinā nayena mātikaṃ nikkhipitvā sabbāneva cetāni",
  "atk-s0101a0:666_9": "padāni visuddhimagge buddhānussatiniddese vitthāritānīti tato nesaṃ vitthāro gahetabbo.",
  "atk-s0101a0:667_0": "Jīvako pana ekamekassa padassa atthaṃ niṭṭhāpetvā – “evaṃ, mahārāja,",
  "atk-s0101a0:667_1": "arahaṃ mayhaṃ satthā,",
  "atk-s0101a0:667_2": "evaṃ sammāsambuddho…pe…",
  "atk-s0101a0:667_3": "evaṃ bhagavā”ti vatvā – “taṃ, devo,",
  "atk-s0101a0:667_4": "bhagavantaṃ payirupāsatu,",
  "atk-s0101a0:667_5": "appeva nāma devassa taṃ bhagavantaṃ payirupāsato cittaṃ pasīdeyyā”ti āha.",
  "atk-s0101a0:667_6": "Ettha ca taṃ devo payirupāsatūti vadanto “mahārāja,",
  "atk-s0101a0:667_7": "tumhādisānañhi satenapi sahassenapi satasahassenapi puṭṭhassa mayhaṃ satthuno sabbesaṃ cittaṃ gahetvā kathetuṃ thāmo ca balañca atthi,",
  "atk-s0101a0:667_8": "vissattho upasaṅkamitvā puccheyyāsi mahārājā”ti āha.",
  "atk-s0101a0:668_0": "Raññopi bhagavato guṇakathaṃ suṇantassa sakalasarīraṃ pañcavaṇṇāya pītiyā nirantaraṃ phuṭaṃ ahosi.",
  "atk-s0101a0:668_1": "So taṅkhaṇaññeva gantukāmo hutvā –",
  "atk-s0101a0:668_2": "“imāya kho pana velāya mayhaṃ dasabalassa santikaṃ gacchato na añño koci khippaṃ yānāni yojetuṃ sakkhissati aññatra jīvakā”ti cintetvā – “tena hi,",
  "atk-s0101a0:668_3": "samma jīvaka,",
  "atk-s0101a0:668_4": "hatthiyānāni kappāpehī”ti āha.",
  "atk-s0101a0:669_0": "158.",
  "atk-s0101a0:669_1": "Tattha tena hīti uyyojanatthe nipāto. Gaccha,",
  "atk-s0101a0:669_2": "samma jīvakāti vuttaṃ hoti.",
  "atk-s0101a0:669_3": "Hatthiyānānīti anekesu assarathādīsu yānesu vijjamānesupi hatthiyānaṃ uttamaṃ;",
  "atk-s0101a0:669_4": "uttamassa santikaṃ uttamayāneneva gantabbanti ca,",
  "atk-s0101a0:669_5": "assayānarathayānāni sasaddāni,",
  "atk-s0101a0:669_6": "dūratova tesaṃ saddo suyyati,",
  "atk-s0101a0:669_7": "hatthiyānassa padānupadaṃ gacchantāpi saddaṃ na suṇanti.",
  "atk-s0101a0:669_8": "Nibbutassa pana kho bhagavato santike nibbuteheva yānehi gantabbanti ca cintayitvā hatthiyānānīti āha.",
  "atk-s0101a0:670_0": "Pañcamattāni hatthinikāsatānīti pañca kareṇusatāni.",
  "atk-s0101a0:670_1": "Kappāpetvāti ārohaṇasajjāni kāretvā.",
  "atk-s0101a0:670_2": "Ārohaṇīyanti ārohaṇayoggaṃ,",
  "atk-s0101a0:670_3": "opaguyhanti attho.",
  "atk-s0101a0:670_4": "Kiṃ panesa raññā vuttaṃ akāsi avuttanti? Avuttaṃ. Kasmā?",
  "atk-s0101a0:670_5": "Paṇḍitatāya.",
  "atk-s0101a0:670_6": "Evaṃ kirassa ahosi –",
  "atk-s0101a0:670_7": "rājā imāya velāya gacchāmīti vadati,",
  "atk-s0101a0:670_8": "rājāno ca nāma bahupaccatthikā.",
  "atk-s0101a0:670_9": "Sace antarāmagge koci antarāyo hoti,",
  "atk-s0101a0:670_10": "mampi garahissanti –",
  "atk-s0101a0:670_11": "“jīvako rājā me kathaṃ gaṇhātīti akālepi rājānaṃ gahetvā nikkhamatī”ti.",
  "atk-s0101a0:670_12": "Bhagavantampi garahissanti “samaṇo gotamo,",
  "atk-s0101a0:670_13": "‘mayhaṃ kathā vattatī’ti kālaṃ asallakkhetvāva dhammaṃ kathetī”ti.",
  "atk-s0101a0:670_14": "Tasmā yathā neva mayhaṃ,",
  "atk-s0101a0:670_15": "na bhagavato,",
  "atk-s0101a0:670_16": "garahā uppajjati;",
  "atk-s0101a0:670_17": "rañño ca rakkhā susaṃvihitā hoti,",
  "atk-s0101a0:670_18": "tathā karissāmī”ti.",
  "atk-s0101a0:671_0": "Tato itthiyo nissāya purisānaṃ bhayaṃ nāma natthi,",
  "atk-s0101a0:671_1": "‘sukhaṃ itthiparivuto gamissāmī’ti pañca hatthinikāsatāni kappāpetvā pañca itthisatāni purisavesaṃ gāhāpetvā –",
  "atk-s0101a0:671_2": "“asitomarahatthā rājānaṃ parivāreyyāthā”ti vatvā puna cintesi –",
  "atk-s0101a0:671_3": "“imassa rañño imasmiṃ attabhāve maggaphalānaṃ upanissayo natthi,",
  "atk-s0101a0:671_4": "buddhā ca nāma upanissayaṃ disvāva dhammaṃ kathenti. Handāhaṃ,",
  "atk-s0101a0:671_5": "mahājanaṃ sannipātāpemi,",
  "atk-s0101a0:671_6": "evañhi sati satthā kassacideva upanissayena dhammaṃ desessati,",
  "atk-s0101a0:671_7": "sā mahājanassa upakārāya bhavissatī”ti.",
  "atk-s0101a0:671_8": "So tattha tattha sāsanaṃ pesesi,",
  "atk-s0101a0:671_9": "bheriṃ carāpesi –",
  "atk-s0101a0:671_10": "“ajja rājā bhagavato santikaṃ gacchati,",
  "atk-s0101a0:671_11": "sabbe attano vibhavānurūpena rañño ārakkhaṃ gaṇhantū”ti.",
  "atk-s0101a0:672_0": "Tato mahājano cintesi –",
  "atk-s0101a0:672_1": "“rājā kira satthudassanatthaṃ gacchati,",
  "atk-s0101a0:672_2": "kīdisī vata bho dhammadesanā bhavissati,",
  "atk-s0101a0:672_3": "kiṃ no nakkhattakīḷāya,",
  "atk-s0101a0:672_4": "tattheva gamissāmā”ti.",
  "atk-s0101a0:672_5": "Sabbe gandhamālādīni gahetvā rañño āgamanaṃ ākaṅkhamānā magge aṭṭhaṃsu.",
  "atk-s0101a0:672_6": "Jīvakopi rañño paṭivedesi –",
  "atk-s0101a0:672_7": "“kappitāni kho te, deva,",
  "atk-s0101a0:672_8": "hatthiyānāni,",
  "atk-s0101a0:672_9": "yassa dāni kālaṃ maññasī”ti.",
  "atk-s0101a0:672_10": "Tattha yassa dāni kālaṃ maññasīti upacāravacanametaṃ.",
  "atk-s0101a0:672_11": "Idaṃ vuttaṃ hoti –",
  "atk-s0101a0:672_12": "“yaṃ tayā āṇattaṃ,",
  "atk-s0101a0:672_13": "taṃ mayā kataṃ,",
  "atk-s0101a0:672_14": "idāni tvaṃ yassa gamanassa vā agamanassa vā kālaṃ maññasi,",
  "atk-s0101a0:672_15": "tadeva attano ruciyā karohī”ti.",
  "atk-s0101a0:673_0": "159.",
  "atk-s0101a0:673_1": "Paccekā itthiyoti pāṭiyekkā itthiyo,",
  "atk-s0101a0:673_2": "ekekissā hatthiniyā ekekaṃ itthinti vuttaṃ hoti.",
  "atk-s0101a0:673_3": "Ukkāsu dhāriyamānāsūti daṇḍadīpikāsu dhāriyamānāsu.",
  "atk-s0101a0:673_4": "Mahacca rājānubhāvenāti mahatā rājānubhāvena.",
  "atk-s0101a0:673_5": "Mahaccātipi pāḷi,",
  "atk-s0101a0:673_6": "mahatiyāti attho,",
  "atk-s0101a0:673_7": "liṅgavipariyāyo esa.",
  "atk-s0101a0:673_8": "Rājānubhāvo vuccati rājiddhi.",
  "atk-s0101a0:673_9": "Kā panassa rājiddhi?",
  "atk-s0101a0:673_10": "Tiyojanasatānaṃ dvinnaṃ mahāraṭṭhānaṃ issariyasirī.",
  "atk-s0101a0:673_11": "Tassa hi asukadivasaṃ rājā tathāgataṃ upasaṅkamissatīti paṭhamataraṃ saṃvidahane asatipi taṅkhaṇaññeva",
  "atk-s0101a0:673_12": "pañca itthisatāni purisavesaṃ gahetvā paṭimukkaveṭhanāni aṃse āsattakhaggāni maṇidaṇḍatomare gahetvā",
  "atk-s0101a0:673_13": "nikkhamiṃsu.",
  "atk-s0101a0:673_14": "Yaṃ sandhāya vuttaṃ –",
  "atk-s0101a0:673_15": "“paccekā itthiyo āropetvā”ti.",
  "atk-s0101a0:674_0": "Aparāpi soḷasasahassakhattiyanāṭakitthiyo rājānaṃ parivāresuṃ.",
  "atk-s0101a0:674_1": "Tāsaṃ pariyante khujjavāmanakakirātādayo.",
  "atk-s0101a0:674_2": "Tāsaṃ pariyante antepurapālakā vissāsikapurisā.",
  "atk-s0101a0:674_3": "Tesaṃ pariyante vicitravesavilāsino saṭṭhisahassamattā mahāmattā.",
  "atk-s0101a0:674_4": "Tesaṃ pariyante vividhālaṅkārapaṭimaṇḍitā nānappakāraāvudhahatthā vijjādharataruṇā viya navutisahassamattā raṭṭhiyaputtā.",
  "atk-s0101a0:674_5": "Tesaṃ pariyante satagghanikāni nivāsetvā pañcasatagghanikāni ekaṃsaṃ katvā sunhātā suvilittā kañcanamālādinānābharaṇasobhitā",
  "atk-s0101a0:674_6": "dasasahassamattā brāhmaṇā dakkhiṇahatthaṃ ussāpetvā jayasaddaṃ ghosantā gacchanti.",
  "atk-s0101a0:674_7": "Tesaṃ pariyante pañcaṅgikāni tūriyāni.",
  "atk-s0101a0:674_8": "Tesaṃ pariyante dhanupantiparikkhepo.",
  "atk-s0101a0:674_9": "Tassa pariyante hatthighaṭā.",
  "atk-s0101a0:674_10": "Hatthīnaṃ pariyante gīvāya gīvaṃ paharamānā assapanti.",
  "atk-s0101a0:674_11": "Assapariyante aññamaññaṃ saṅghaṭṭanarathā.",
  "atk-s0101a0:674_12": "Rathapariyante bāhāya bāhaṃ paharayamānā yodhā.",
  "atk-s0101a0:674_13": "Tesaṃ pariyante attano attano anurūpāya ābharaṇasampattiyā virocamānā aṭṭhārasa seniyo.",
  "atk-s0101a0:674_14": "Iti yathā pariyante ṭhatvā khitto saro rājānaṃ na pāpuṇāti,",
  "atk-s0101a0:674_15": "evaṃ jīvako komārabhacco rañño parisaṃ saṃvidahitvā attanā rañño avidūreneva gacchati –",
  "atk-s0101a0:674_16": "“sace koci upaddavo hoti,",
  "atk-s0101a0:674_17": "paṭhamatara rañño jīvitadānaṃ dassāmī”ti.",
  "atk-s0101a0:674_18": "Ukkānaṃ pana ettakāni satāni vā sahassāni vāti paricchedo natthīti evarūpiṃ rājiddhiṃ sandhāya vuttaṃ –",
  "atk-s0101a0:674_19": "“mahaccarājānubhāvena yena jīvakassa komārabhaccassa ambavanaṃ,",
  "atk-s0101a0:674_20": "tena pāyāsī”ti.",
  "atk-s0101a0:675_0": "Ahudeva bhayanti ettha cittutrāsabhayaṃ,",
  "atk-s0101a0:675_1": "ñāṇabhayaṃ,",
  "atk-s0101a0:675_2": "ārammaṇabhayaṃ,",
  "atk-s0101a0:675_3": "ottappabhayanti catubbidhaṃ bhayaṃ,",
  "atk-s0101a0:675_4": "tattha “jātiṃ paṭicca bhayaṃ bhayānaka”ntiādinā nayena vuttaṃ cittutrāsabhayaṃ nāma.",
  "atk-s0101a0:675_5": "“Tepi tathāgatassa dhammadesanaṃ sutvā yebhuyyena bhayaṃ saṃvegaṃ santāsaṃ āpajjantī”ti evamāgataṃ ñāṇabhayaṃ nāma.",
  "atk-s0101a0:675_6": "“Etaṃ nūna taṃ bhayabheravaṃ āgacchatī”ti ettha vuttaṃ ārammaṇabhayaṃ nāma.",
  "atk-s0101a0:676_0": "“Bhīruṃ pasaṃsanti, na hi tattha sūraṃ;",
  "atk-s0101a0:677_0": "Bhayā hi santo, na karonti pāpa”nti. ;",
  "atk-s0101a0:678_0": "Idaṃ ottappabhayaṃ nāma.",
  "atk-s0101a0:678_1": "Tesu idha cittutrāsabhayaṃ,",
  "atk-s0101a0:678_2": "ahu ahosīti attho.",
  "atk-s0101a0:678_3": "Chambhitattanti chambhitassa bhāvo.",
  "atk-s0101a0:678_4": "Sakalasarīracalananti attho.",
  "atk-s0101a0:678_5": "Lomahaṃsoti lomahaṃsanaṃ,",
  "atk-s0101a0:678_6": "uddhaṃ ṭhitalomatāti attho.",
  "atk-s0101a0:678_7": "So panāyaṃ lomahaṃso dhammassavanādīsu pītiuppattikāle pītiyāpi hoti.",
  "atk-s0101a0:678_8": "Bhīrukajātikānaṃ sampahārapisācādidassanesu bhayenāpi.",
  "atk-s0101a0:678_9": "Idha bhayalomahaṃsoti veditabbo.",
  "atk-s0101a0:679_0": "Kasmā panesa bhītoti?",
  "atk-s0101a0:679_1": "Andhakārenāti eke vadanti.",
  "atk-s0101a0:679_2": "Rājagahe kira dvattiṃsa mahādvārāni,",
  "atk-s0101a0:679_3": "catusaṭṭhi khuddakadvārāni.",
  "atk-s0101a0:679_4": "Jīvakassa ambavanaṃ pākārassa ca gijjhakūṭassa ca antarā hoti.",
  "atk-s0101a0:679_5": "So pācīnadvārena nikkhamitvā pabbatacchāyāya pāvisi,",
  "atk-s0101a0:679_6": "tattha pabbatakūṭena cando chādito,",
  "atk-s0101a0:679_7": "pabbatacchāyāya ca rukkhacchāyāya ca andhakāraṃ ahosīti,",
  "atk-s0101a0:679_8": "tampi akāraṇaṃ.",
  "atk-s0101a0:679_9": "Tadā hi ukkānaṃ satasahassānampi paricchedo natthi.",
  "atk-s0101a0:680_0": "Ayaṃ pana appasaddataṃ nissāya jīvake āsaṅkāya bhīto.",
  "atk-s0101a0:680_1": "Jīvako kirassa uparipāsādeyeva ārocesi –",
  "atk-s0101a0:680_2": "“mahārāja appasaddakāmo bhagavā,",
  "atk-s0101a0:680_3": "appasaddeneva upasaṅkamitabbo”ti.",
  "atk-s0101a0:680_4": "Tasmā rājā tūriyasaddaṃ nivāresi.",
  "atk-s0101a0:680_5": "Tūriyāni kevalaṃ gahitamattāneva honti,",
  "atk-s0101a0:680_6": "vācampi uccaṃ anicchārayamānā accharāsaññāya gacchanti.",
  "atk-s0101a0:680_7": "Ambavanepi kassaci khipitasaddopi na suyyati.",
  "atk-s0101a0:680_8": "Rājāno ca nāma saddābhiratā honti.",
  "atk-s0101a0:680_9": "So taṃ appasaddataṃ nissāya ukkaṇṭhito jīvakepi āsaṅkaṃ uppādesi.",
  "atk-s0101a0:680_10": "“Ayaṃ jīvako mayhaṃ ambavane aḍḍhateḷasāni bhikkhusatānī”ti āha.",
  "atk-s0101a0:680_11": "Ettha ca khipitasaddamattampi na suyyati,",
  "atk-s0101a0:680_12": "abhūtaṃ maññe,",
  "atk-s0101a0:680_13": "esa vañcetvā maṃ nagarato nīharitvā purato balakāyaṃ upaṭṭhapetvā maṃ gaṇhitvā attanā chattaṃ ussāpetukāmo.",
  "atk-s0101a0:680_14": "Ayañhi pañcannaṃ hatthīnaṃ balaṃ dhāreti.",
  "atk-s0101a0:680_15": "Mama ca avidūreneva gacchati,",
  "atk-s0101a0:680_16": "santike ca me āvudhahattho ekapurisopi natthi.",
  "atk-s0101a0:680_17": "Aho vata me anattho”ti.",
  "atk-s0101a0:680_18": "Evaṃ bhāyitvā ca pana abhīto viya sandhāretumpi nāsakkhi.",
  "atk-s0101a0:680_19": "Attano bhītabhāvaṃ tassa āvi akāsi.",
  "atk-s0101a0:680_20": "Tena vuttaṃ.",
  "atk-s0101a0:680_21": "“Atha kho rājā…pe…",
  "atk-s0101a0:680_22": "na nigghoso”ti.",
  "atk-s0101a0:680_23": "Tattha sammāti vayassābhilāpo esa,",
  "atk-s0101a0:680_24": "kacci maṃ vayassāti vuttaṃ hoti.",
  "atk-s0101a0:680_25": "Na palambhesīti yaṃ natthi taṃ atthīti vatvā kacci maṃ na vippalambhayasi.",
  "atk-s0101a0:680_26": "Nigghosoti kathāsallāpanigghoso.",
  "atk-s0101a0:681_0": "Mā bhāyi,",
  "atk-s0101a0:681_1": "mahārājāti jīvako –",
  "atk-s0101a0:681_2": "“ayaṃ rājā maṃ na jānāti ‘nāyaṃ paraṃ jīvitā voropetī’ti;",
  "atk-s0101a0:681_3": "sace kho pana naṃ na assāsessāmi,",
  "atk-s0101a0:681_4": "vinasseyyā”ti cintayitvā daḷhaṃ katvā samassāsento “mā bhāyi mahārājā”ti vatvā “na taṃ devā”tiādimāha.",
  "atk-s0101a0:681_5": "Abhikkamāti abhimukho kama gaccha,",
  "atk-s0101a0:681_6": "pavisāti attho.",
  "atk-s0101a0:681_7": "Sakiṃ vutte pana daḷhaṃ na hotīti taramānova dvikkhattuṃ āha.",
  "atk-s0101a0:681_8": "Ete maṇḍalamāḷe dīpā jhāyantīti mahārāja,",
  "atk-s0101a0:681_9": "corabalaṃ nāma na dīpe jāletvā tiṭṭhati,",
  "atk-s0101a0:681_10": "ete ca maṇḍalamāḷe dīpā jalanti.",
  "atk-s0101a0:681_11": "Etāya dīpasaññāya yāhi mahārājāti vadati.",
  "atk-s0101a0:682_0": "Sāmaññaphalapucchāvaṇṇanā",
  "atk-s0101a0:683_0": "160.",
  "atk-s0101a0:683_1": "Nāgassa bhūmīti yattha sakkā hatthiṃ abhirūḷhena gantuṃ,",
  "atk-s0101a0:683_2": "ayaṃ nāgassa bhūmi nāma.",
  "atk-s0101a0:683_3": "Nāgā paccorohitvāti vihārassa bahidvārakoṭṭhake hatthito orohitvā.",
  "atk-s0101a0:683_4": "Bhūmiyaṃ patiṭṭhitasamakālameva pana bhagavato tejo rañño sarīraṃ phari.",
  "atk-s0101a0:683_5": "Athassa tāvadeva sakalasarīrato sedā mucciṃsu,",
  "atk-s0101a0:683_6": "sāṭakā pīḷetvā apanetabbā viya ahesuṃ.",
  "atk-s0101a0:683_7": "Attano aparādhaṃ saritvā mahābhayaṃ uppajji.",
  "atk-s0101a0:683_8": "So ujukaṃ bhagavato santikaṃ gantuṃ asakkonto jīvakaṃ hatthe gahetvā ārāmacārikaṃ caramāno viya “idaṃ",
  "atk-s0101a0:683_9": "te samma jīvaka suṭṭhu kāritaṃ idaṃ suṭṭhu kārita”nti vihārassa vaṇṇaṃ bhaṇamāno anukkamena yena maṇḍalamāḷassa",
  "atk-s0101a0:683_10": "dvāraṃ tenupasaṅkami,",
  "atk-s0101a0:683_11": "sampattoti attho.",
  "atk-s0101a0:684_0": "Kahaṃ pana sammāti kasmā pucchīti.",
  "atk-s0101a0:684_1": "Eke tāva “ajānanto”ti vadanti.",
  "atk-s0101a0:684_2": "Iminā kira daharakāle pitarā saddhiṃ āgamma bhagavā diṭṭhapubbo,",
  "atk-s0101a0:684_3": "pacchā pana pāpamittasaṃsaggena pitughātaṃ katvā abhimāre pesetvā dhanapālaṃ muñcāpetvā mahāparādho hutvā",
  "atk-s0101a0:684_4": "bhagavato sammukhībhāvaṃ na upagatapubboti asañjānanto pucchatīti.",
  "atk-s0101a0:684_5": "Taṃ akāraṇaṃ,",
  "atk-s0101a0:684_6": "bhagavā hi ākiṇṇavaralakkhaṇo anubyañjanapaṭimaṇḍito chabbaṇṇāhi rasmīhi sakalaṃ ārāmaṃ obhāsetvā tārāgaṇaparivuto",
  "atk-s0101a0:684_7": "viya puṇṇacando bhikkhugaṇaparivuto maṇḍalamāḷamajjhe nisinno,",
  "atk-s0101a0:684_8": "taṃ ko na jāneyya.",
  "atk-s0101a0:684_9": "Ayaṃ pana attano issariyalīlāya pucchati.",
  "atk-s0101a0:684_10": "Pakati hesā rājakulānaṃ,",
  "atk-s0101a0:684_11": "yaṃ jānantāpi ajānantā viya pucchanti.",
  "atk-s0101a0:684_12": "Jīvako pana taṃ sutvā –",
  "atk-s0101a0:684_13": "‘ayaṃ rājā pathaviyaṃ ṭhatvā kuhiṃ pathavīti,",
  "atk-s0101a0:684_14": "nabhaṃ ulloketvā kuhiṃ candimasūriyāti,",
  "atk-s0101a0:684_15": "sinerumūle ṭhatvā kuhiṃ sinerūti vadamāno viya dasabalassa purato ṭhatvā kuhiṃ bhagavā’ti pucchati.",
  "atk-s0101a0:684_16": "“Handassa bhagavantaṃ dassessāmī”ti cintetvā yena bhagavā tenañjaliṃ paṇāmetvā “eso mahārājā”tiādimāha.",
  "atk-s0101a0:684_17": "Purakkhatoti parivāretvā nisinnassa purato nisinno.",
  "atk-s0101a0:685_0": "161.",
  "atk-s0101a0:685_1": "Yena bhagavā tenupasaṅkamīti yattha bhagavā tattha gato,",
  "atk-s0101a0:685_2": "bhagavato santikaṃ upagatoti attho.",
  "atk-s0101a0:685_3": "Ekamantaṃ aṭṭhāsīti bhagavantaṃ vā bhikkhusaṃghaṃ vā asaṅghaṭṭayamāno attano ṭhātuṃ anucchavike ekasmiṃ padese bhagavantaṃ abhivādetvā ekova aṭṭhāsi.",
  "atk-s0101a0:685_4": "Tuṇhībhūtaṃ tuṇhībhūtanti yato yato anuviloketi,",
  "atk-s0101a0:685_5": "tato tato tuṇhībhūtamevāti attho.",
  "atk-s0101a0:685_6": "Tattha hi ekabhikkhussapi hatthakukkuccaṃ vā pādakukkuccaṃ vā khipitasaddo vā natthi,",
  "atk-s0101a0:685_7": "sabbālaṅkārapaṭimaṇḍitaṃ nāṭakaparivāraṃ bhagavato abhimukhe ṭhitaṃ rājānaṃ vā rājaparisaṃ vā ekabhikkhupi na olokesi.",
  "atk-s0101a0:685_8": "Sabbe bhagavantaṃyeva olokayamānā nisīdiṃsu.",
  "atk-s0101a0:686_0": "Rājā tesaṃ upasame pasīditvā vigatapaṅkatāya vippasannarahadamiva upasantindriyaṃ bhikkhusaṅghaṃ punappunaṃ anuviloketvā udānaṃ udānesi.",
  "atk-s0101a0:686_1": "Tattha imināti yena kāyikena ca vācasikena ca mānasikena ca sīlūpasamena bhikkhusaṅgho upasanto,",
  "atk-s0101a0:686_2": "iminā upasamenāti dīpeti.",
  "atk-s0101a0:686_3": "Tattha “aho vata me putto pabbajitvā ime bhikkhū viya upasanto bhaveyyā”ti nayidaṃ sandhāya esa evamāha.",
  "atk-s0101a0:686_4": "Ayaṃ pana bhikkhusaṅghaṃ disvā pasanno puttaṃ anussari.",
  "atk-s0101a0:686_5": "Dullabhañhi laddhā acchariyaṃ vā disvā piyānaṃ ñātimittādīnaṃ anussaraṇaṃ nāma lokassa pakatiyeva.",
  "atk-s0101a0:686_6": "Iti bhikkhusaṅghaṃ disvā puttaṃ anussaramāno esa evamāha.",
  "atk-s0101a0:687_0": "Api ca putte āsaṅkāya tassa upasamaṃ icchamāno pesa evamāha.",
  "atk-s0101a0:687_1": "Evaṃ kirassa ahosi,",
  "atk-s0101a0:687_2": "putto me pucchissati –",
  "atk-s0101a0:687_3": "“mayhaṃ pitā daharo.",
  "atk-s0101a0:687_4": "Ayyako me kuhi”nti.",
  "atk-s0101a0:687_5": "So “pitarā te ghātito”ti sutvā “ahampi pitaraṃ ghātetvā rajjaṃ kāressāmī”ti maññissati.",
  "atk-s0101a0:687_6": "Iti putte āsaṅkāya tassa upasamaṃ icchamāno pesa evamāha.",
  "atk-s0101a0:687_7": "Kiñcāpi hi esa evamāha.",
  "atk-s0101a0:687_8": "Atha kho naṃ putto ghātessatiyeva.",
  "atk-s0101a0:687_9": "Tasmiñhi vaṃse pituvadho pañcaparivaṭṭe gato.",
  "atk-s0101a0:687_10": "Ajātasattu bimbisāraṃ ghātesi,",
  "atk-s0101a0:687_11": "udayo ajātasattuṃ.",
  "atk-s0101a0:687_12": "Tassa putto mahāmuṇḍiko nāma udayaṃ.",
  "atk-s0101a0:687_13": "Tassa putto anuruddho nāma mahāmuṇḍikaṃ.",
  "atk-s0101a0:687_14": "Tassa putto nāgadāso nāma anuruddhaṃ.",
  "atk-s0101a0:687_15": "Nāgadāsaṃ pana –",
  "atk-s0101a0:687_16": "“vaṃsacchedakarājāno ime,",
  "atk-s0101a0:687_17": "kiṃ imehī”ti raṭṭhavāsino kupitā ghātesuṃ.",
  "atk-s0101a0:688_0": "Agamā kho tvanti kasmā evamāha?",
  "atk-s0101a0:688_1": "Bhagavā kira rañño vacībhede akateyeva cintesi –",
  "atk-s0101a0:688_2": "“ayaṃ rājā āgantvā tuṇhī niravo ṭhito,",
  "atk-s0101a0:688_3": "kiṃ nu kho cintesī”ti.",
  "atk-s0101a0:688_4": "Athassa cittaṃ ñatvā –",
  "atk-s0101a0:688_5": "“ayaṃ mayā saddhiṃ sallapituṃ asakkonto bhikkhusaṅghaṃ anuviloketvā puttaṃ anussari,",
  "atk-s0101a0:688_6": "na kho panāyaṃ mayi anālapante kiñci kathetuṃ sakkhissati,",
  "atk-s0101a0:688_7": "karomi tena saddhiṃ kathāsallāpa”nti.",
  "atk-s0101a0:688_8": "Tasmā rañño vacanānantaraṃ “agamā kho tvaṃ, mahārāja,",
  "atk-s0101a0:688_9": "yathāpema”nti āha.",
  "atk-s0101a0:688_10": "Tassattho – mahārāja,",
  "atk-s0101a0:688_11": "yathā nāma unname vuṭṭhaṃ udakaṃ yena ninnaṃ tena gacchati,",
  "atk-s0101a0:688_12": "evameva tvaṃ bhikkhusaṅghaṃ anuviloketvā yena pemaṃ tena gatoti.",
  "atk-s0101a0:689_0": "Atha rañño etadahosi –",
  "atk-s0101a0:689_1": "“aho acchariyā buddhaguṇā,",
  "atk-s0101a0:689_2": "mayā sadiso bhagavato aparādhakārako nāma natthi,",
  "atk-s0101a0:689_3": "mayā hissa aggupaṭṭhāko ghātito,",
  "atk-s0101a0:689_4": "devadattassa ca kathaṃ gahetvā abhimārā pesitā,",
  "atk-s0101a0:689_5": "nāḷāgiri mutto,",
  "atk-s0101a0:689_6": "maṃ nissāya devadattena silā paviddhā,",
  "atk-s0101a0:689_7": "evaṃ mahāparādhaṃ nāma maṃ ālapato dasabalassa mukhaṃ nappahoti;",
  "atk-s0101a0:689_8": "aho bhagavā pañcahākārehi tādilakkhaṇe suppatiṭṭhito.",
  "atk-s0101a0:689_9": "Evarūpaṃ nāma satthāraṃ pahāya bahiddhā na pariyesissāmā”ti so somanassajāto bhagavantaṃ ālapanto “piyo me,",
  "atk-s0101a0:689_10": "bhante”tiādimāha.",
  "atk-s0101a0:690_0": "162.",
  "atk-s0101a0:690_1": "Bhikkhusaṅghassa añjaliṃ paṇāmetvāti evaṃ kirassa ahosi bhagavantaṃ vanditvā itocito ca gantvā bhikkhusaṅghaṃ",
  "atk-s0101a0:690_2": "vandantena ca bhagavā piṭṭhito kātabbo hoti,",
  "atk-s0101a0:690_3": "garukāropi cesa na hoti.",
  "atk-s0101a0:690_4": "Rājānaṃ vanditvā uparājānaṃ vandantenapi hi rañño agāravo kato hoti.",
  "atk-s0101a0:690_5": "Tasmā bhagavantaṃ vanditvā ṭhitaṭṭhāneyeva bhikkhusaṅghassa añjaliṃ paṇāmetvā ekamantaṃ nisīdi.",
  "atk-s0101a0:690_6": "Kañcideva desanti kañci okāsaṃ.",
  "atk-s0101a0:691_0": "Athassa bhagavā pañhapucchane ussāhaṃ janento āha – “puccha, mahārāja,",
  "atk-s0101a0:691_1": "yadākaṅkhasī”ti.",
  "atk-s0101a0:691_2": "Tassattho –",
  "atk-s0101a0:691_3": "“puccha yadi ākaṅkhasi,",
  "atk-s0101a0:691_4": "na me pañhavissajjane bhāro atthi”.",
  "atk-s0101a0:691_5": "Atha vā “puccha,",
  "atk-s0101a0:691_6": "yaṃ ākaṅkhasi,",
  "atk-s0101a0:691_7": "sabbaṃ te vissajjessāmī”ti sabbaññupavāraṇaṃ pavāresi,",
  "atk-s0101a0:691_8": "asādhāraṇaṃ paccekabuddhaaggasāvakamahāsāvakehi.",
  "atk-s0101a0:691_9": "Te hi yadākaṅkhasīti na vadanti,",
  "atk-s0101a0:691_10": "sutvā vedissāmāti vadanti.",
  "atk-s0101a0:691_11": "Buddhā pana – “puccha, āvuso,",
  "atk-s0101a0:691_12": "yadākaṅkhasī”ti,",
  "atk-s0101a0:691_13": "vā “puccha, mahārāja,",
  "atk-s0101a0:691_14": "yadākaṅkhasī”ti vā,",
  "atk-s0101a0:692_0": "“Puccha, vāsava, maṃ pañhaṃ, yaṃ kiñci manasicchasi;",
  "atk-s0101a0:693_0": "Tassa tasseva pañhassa, ahaṃ antaṃ karomi te”ti. vā;",
  "atk-s0101a0:694_0": "Tena hi tvaṃ, bhikkhu, sake āsane nisīditvā puccha, yadākaṅkhasīti vā,",
  "atk-s0101a0:695_0": "“Bāvarissa ca tuyhaṃ vā, sabbesaṃ sabbasaṃsayaṃ;",
  "atk-s0101a0:696_0": "Katāvakāsā pucchavho, yaṃ kiñci manasicchathā”ti. vā;",
  "atk-s0101a0:697_0": "“Puccha maṃ, sabhiya, pañhaṃ, yaṃ kiñci manasicchasi;",
  "atk-s0101a0:698_0": "Tassa tasseva pañhassa, ahaṃ antaṃ karomi te”ti. vā;",
  "atk-s0101a0:699_0": "Tesaṃ tesaṃ yakkhanarindadevasamaṇabrāhmaṇaparibbājakānaṃ sabbaññupavāraṇaṃ pavārenti.",
  "atk-s0101a0:699_1": "Anacchariyañcetaṃ,",
  "atk-s0101a0:699_2": "yaṃ bhagavā buddhabhūmiṃ patvā etaṃ pavāraṇaṃ pavāreyya.",
  "atk-s0101a0:699_3": "Yo bodhisattabhūmiyaṃ padesañāṇe ṭhito –",
  "atk-s0101a0:700_0": "“Koṇḍañña, pañhāni viyākarohi;",
  "atk-s0101a0:701_0": "Yācanti taṃ isayo sādhurūpā.",
  "atk-s0101a0:702_0": "Koṇḍañña, eso manujesu dhammo;",
  "atk-s0101a0:703_0": "Yaṃ vuddhamāgacchati esa bhāro”ti. ;",
  "atk-s0101a0:704_0": "Evaṃ sakkādīnaṃ atthāya isīhi yācito –",
  "atk-s0101a0:705_0": "“Katāvakāsā pucchantu bhonto,",
  "atk-s0101a0:706_0": "Yaṃ kiñci pañhaṃ manasābhipatthitaṃ;",
  "atk-s0101a0:707_0": "Ahañhi taṃ taṃ vo viyākarissaṃ,",
  "atk-s0101a0:708_0": "Ñatvā sayaṃ lokamimaṃ parañcā”ti. ;",
  "atk-s0101a0:709_0": "Evaṃ sarabhaṅgakāle.",
  "atk-s0101a0:709_1": "Sambhavajātake ca sakalajambudīpaṃ tikkhattuṃ vicaritvā pañhānaṃ antakaraṃ adisvā suciratena brāhmaṇena,",
  "atk-s0101a0:709_2": "pañhaṃ puṭṭhuṃ okāse kārite jātiyā sattavassiko rathikāya paṃsuṃ kīḷanto pallaṅkamābhujitvā antaravīthiyaṃ nisinnova –",
  "atk-s0101a0:710_0": "“Taggha te ahamakkhissaṃ, yathāpi kusalo tathā;",
  "atk-s0101a0:711_0": "Rājā ca kho taṃ jānāti, yadi kāhati vā na vā”ti. ;",
  "atk-s0101a0:712_0": "Sabbaññupavāraṇaṃ pavāresi.",
  "atk-s0101a0:713_0": "163.",
  "atk-s0101a0:713_1": "Evaṃ bhagavatā sabbaññupavāraṇāya pavāritāya attamano rājā pañhaṃ pucchanto –",
  "atk-s0101a0:713_2": "“yathā nu kho imāni,",
  "atk-s0101a0:713_3": "bhante”tiādimāha.",
  "atk-s0101a0:713_4": "Tattha sippameva sippāyatanaṃ.",
  "atk-s0101a0:713_5": "Puthusippāyatanānīti bahūni sippāni.",
  "atk-s0101a0:713_6": "Seyyathidanti katame pana te.",
  "atk-s0101a0:713_7": "Hatthārohātiādīhi ye taṃ taṃ sippaṃ nissāya jīvanti,",
  "atk-s0101a0:713_8": "te dasseti.",
  "atk-s0101a0:713_9": "Ayañhi assādhippāyo –",
  "atk-s0101a0:713_10": "“yathā imesaṃ sippūpajīvīnaṃ taṃ taṃ sippaṃ nissāya sandiṭṭhikaṃ sippaphalaṃ paññāyati.",
  "atk-s0101a0:713_11": "Sakkā nu kho evaṃ sandiṭṭhikaṃ sāmaññaphalaṃ paññāpetu”nti.",
  "atk-s0101a0:713_12": "Tasmā sippāyatanāni āharitvā sippūpajīvino dasseti.",
  "atk-s0101a0:714_0": "Tattha hatthārohāti sabbepi hatthācariyahatthivejjahatthimeṇḍādayo dasseti.",
  "atk-s0101a0:714_1": "Assārohāti sabbepi assācariyaassavejjaassameṇḍādayo.",
  "atk-s0101a0:714_2": "Rathikāti sabbepi rathācariyarathayodharatharakkhādayo.",
  "atk-s0101a0:714_3": "Dhanuggahāti dhanuācariyā issāsā.",
  "atk-s0101a0:714_4": "Celakāti ye yuddhe jayadhajaṃ gahetvā purato gacchanti.",
  "atk-s0101a0:714_5": "Calakāti idha rañño ṭhānaṃ hotu,",
  "atk-s0101a0:714_6": "idha asukamahāmattassāti evaṃ senābyūhakārakā.",
  "atk-s0101a0:714_7": "Piṇḍadāyakāti sāhasikamahāyodhā.",
  "atk-s0101a0:714_8": "Te kira parasenaṃ pavisitvā parasīsaṃ piṇḍamiva chetvā chetvā dayanti,",
  "atk-s0101a0:714_9": "uppatitvā uppatitvā niggacchantīti attho.",
  "atk-s0101a0:714_10": "Ye vā saṅgāmamajjhe yodhānaṃ bhattapātiṃ gahetvā parivisanti,",
  "atk-s0101a0:714_11": "tesampetaṃ nāmaṃ.",
  "atk-s0101a0:714_12": "Uggā rājaputtāti uggatuggatā saṅgāmāvacarā rājaputtā.",
  "atk-s0101a0:714_13": "Pakkhandinoti ye “kassa sīsaṃ vā āvudhaṃ vā āharāmā”ti “vatvā asukassā”ti vuttā saṅgāmaṃ pakkhanditvā tadeva āharanti,",
  "atk-s0101a0:714_14": "ime pakkhandantīti pakkhandino.",
  "atk-s0101a0:714_15": "Mahānāgāti mahānāgā viya mahānāgā,",
  "atk-s0101a0:714_16": "hatthiādīsupi abhimukhaṃ āgacchantesu anivattitayodhānametaṃ adhivacanaṃ.",
  "atk-s0101a0:714_17": "Sūrāti ekantasūrā,",
  "atk-s0101a0:714_18": "ye sajālikāpi sacammikāpi samuddaṃ tarituṃ sakkonti.",
  "atk-s0101a0:714_19": "Cammayodhinoti ye cammakañcukaṃ vā pavisitvā saraparittāṇacammaṃ vā gahetvā yujjhanti.",
  "atk-s0101a0:714_20": "Dāsikaputtāti balavasinehā gharadāsayodhā.",
  "atk-s0101a0:714_21": "Āḷārikāti pūvikā.",
  "atk-s0101a0:714_22": "Kappakāti nhāpikā.",
  "atk-s0101a0:714_23": "Nhāpakāti ye nhāpenti.",
  "atk-s0101a0:714_24": "Sūdāti bhattakārakā.",
  "atk-s0101a0:714_25": "Mālākārādayo pākaṭāyeva.",
  "atk-s0101a0:714_26": "Gaṇakāti acchiddakapāṭhakā.",
  "atk-s0101a0:714_27": "Muddikāti hatthamuddāya gaṇanaṃ nissāya jīvino.",
  "atk-s0101a0:714_28": "Yāni vā panaññānipīti ayakāradantakāracittakārādīni.",
  "atk-s0101a0:714_29": "Evaṃgatānīti evaṃ pavattāni.",
  "atk-s0101a0:714_30": "Te diṭṭheva dhammeti te hatthārohādayo tāni puthusippāyatanāni dassetvā rājakulato mahāsampattiṃ labhamānā sandiṭṭhikameva sippaphalaṃ upajīvanti.",
  "atk-s0101a0:714_31": "Sukhentīti sukhitaṃ karonti.",
  "atk-s0101a0:714_32": "Pīṇentīti pīṇitaṃ thāmabalūpetaṃ karonti.",
  "atk-s0101a0:714_33": "Uddhaggikādīsu upari phalanibbattanato uddhaṃ aggamassā atthīti uddhaggikā.",
  "atk-s0101a0:714_34": "Saggaṃ arahatīti sovaggikā.",
  "atk-s0101a0:714_35": "Sukho vipāko assāti sukhavipākā.",
  "atk-s0101a0:714_36": "Suṭṭhu agge rūpasaddagandharasaphoṭṭhabbaāyuvaṇṇasukhayasaādhipateyyasaṅkhāte dasa dhamme saṃvatteti nibbattetīti saggasaṃvattanikā.",
  "atk-s0101a0:714_37": "Taṃ evarūpaṃ dakkhiṇaṃ dānaṃ patiṭṭhapentīti attho.",
  "atk-s0101a0:714_38": "Sāmaññaphalanti ettha paramatthato maggo sāmaññaṃ.",
  "atk-s0101a0:714_39": "Ariyaphalaṃ sāmaññaphalaṃ. Yathāha –",
  "atk-s0101a0:714_40": "“katamañca,",
  "atk-s0101a0:714_41": "bhikkhave, sāmaññaṃ?",
  "atk-s0101a0:714_42": "Ayameva ariyo aṭṭhaṅgiko maggo.",
  "atk-s0101a0:714_43": "Seyyathidaṃ,",
  "atk-s0101a0:714_44": "sammādiṭṭhi…pe…",
  "atk-s0101a0:714_45": "sammāsamādhi.",
  "atk-s0101a0:714_46": "Idaṃ vuccati,",
  "atk-s0101a0:714_47": "bhikkhave, sāmaññaṃ.",
  "atk-s0101a0:714_48": "Katamāni ca,",
  "atk-s0101a0:714_49": "bhikkhave,",
  "atk-s0101a0:714_50": "sāmaññaphalāni?",
  "atk-s0101a0:714_51": "Sotāpattiphalaṃ…pe…",
  "atk-s0101a0:714_52": "arahattaphala”nti.",
  "atk-s0101a0:714_53": "Taṃ esa rājā na jānāti.",
  "atk-s0101a0:714_54": "Upari āgataṃ pana dāsakassakopamaṃ sandhāya pucchati.",
  "atk-s0101a0:715_0": "Atha bhagavā pañhaṃ avissajjetvāva cintesi –",
  "atk-s0101a0:715_1": "“ime bahū aññatitthiyasāvakā rājāmaccā idhāgatā,",
  "atk-s0101a0:715_2": "te kaṇhapakkhañca sukkapakkhañca dīpetvā kathīyamāne amhākaṃ rājā mahantena ussāhena idhāgato,",
  "atk-s0101a0:715_3": "tassāgatakālato paṭṭhāya samaṇo gotamo samaṇakolāhalaṃ samaṇabhaṇḍanameva kathetīti ujjhāyissanti,",
  "atk-s0101a0:715_4": "na sakkaccaṃ dhammaṃ sossanti,",
  "atk-s0101a0:715_5": "raññā pana kathīyamāne ujjhāyituṃ na sakkhissanti,",
  "atk-s0101a0:715_6": "rājānameva anuvattissanti.",
  "atk-s0101a0:715_7": "Issarānuvattako hi loko.",
  "atk-s0101a0:715_8": "‘Handāhaṃ raññova bhāraṃ karomī’ti rañño bhāraṃ karonto “abhijānāsi no tva”ntiādimāha.",
  "atk-s0101a0:716_0": "164.",
  "atk-s0101a0:716_1": "Tattha abhijānāsi no tvanti abhijānāsi nu tvaṃ.",
  "atk-s0101a0:716_2": "Ayañca no-",
  "atk-s0101a0:716_3": "saddo parato pucchitāti padena yojetabbo.",
  "atk-s0101a0:716_4": "Idañhi vuttaṃ hoti –",
  "atk-s0101a0:716_5": "“mahārāja,",
  "atk-s0101a0:716_6": "tvaṃ imaṃ pañhaṃ aññe samaṇabrāhmaṇe pucchitā nu,",
  "atk-s0101a0:716_7": "abhijānāsi ca naṃ puṭṭhabhāvaṃ,",
  "atk-s0101a0:716_8": "na te sammuṭṭha”nti.",
  "atk-s0101a0:716_9": "Sace te agarūti sace tuyhaṃ yathā te byākariṃsu,",
  "atk-s0101a0:716_10": "tathā idha bhāsituṃ bhāriyaṃ na hoti,",
  "atk-s0101a0:716_11": "yadi na koci aphāsukabhāvo atthi,",
  "atk-s0101a0:716_12": "bhāsassūti attho.",
  "atk-s0101a0:716_13": "Na kho me bhanteti kiṃ sandhāyāha?",
  "atk-s0101a0:716_14": "Paṇḍitapatirūpakānañhi santike kathetuṃ dukkhaṃ hoti,",
  "atk-s0101a0:716_15": "te pade pade akkhare akkhare dosameva vadanti.",
  "atk-s0101a0:716_16": "Ekantapaṇḍitā pana kathaṃ sutvā sukathitaṃ pasaṃsanti,",
  "atk-s0101a0:716_17": "dukkathitesu pāḷipadaatthabyañjanesu yaṃ yaṃ virujjhati,",
  "atk-s0101a0:716_18": "taṃ taṃ ujukaṃ katvā denti.",
  "atk-s0101a0:716_19": "Bhagavatā ca sadiso ekantapaṇḍito nāma natthi. Tenāha –",
  "atk-s0101a0:716_20": "“na kho me, bhante, garu;",
  "atk-s0101a0:716_21": "yatthassa bhagavā nisinno bhagavantarūpo vā”ti.",
  "atk-s0101a0:717_0": "Pūraṇakassapavādavaṇṇanā",
  "atk-s0101a0:718_0": "165.",
  "atk-s0101a0:718_1": "Ekamidāhanti ekaṃ idha ahaṃ.",
  "atk-s0101a0:718_2": "Sammodanīyaṃ kathaṃ sāraṇīyaṃ vītisāretvāti sammodajanakaṃ saritabbayuttakaṃ kathaṃ pariyosāpetvā.",
  "atk-s0101a0:719_0": "166.",
  "atk-s0101a0:719_1": "“Karoto kho, mahārāja,",
  "atk-s0101a0:719_2": "kārayato”tiādīsu karototi sahatthā karontassa.",
  "atk-s0101a0:719_3": "Kārayatoti āṇattiyā kārentassa.",
  "atk-s0101a0:719_4": "Chindatoti paresaṃ hatthādīni chindantassa.",
  "atk-s0101a0:719_5": "Pacatoti pare daṇḍena pīḷentassa.",
  "atk-s0101a0:719_6": "Socayatoti parassa bhaṇḍaharaṇādīhi socayato.",
  "atk-s0101a0:719_7": "Socāpayatoti sokaṃ sayaṃ karontassapi parehi kārāpentassapi.",
  "atk-s0101a0:719_8": "Kilamatoti āhārupacchedabandhanāgārappavesanādīhi sayaṃ kilamantassapi parehi kilamāpentassapi.",
  "atk-s0101a0:719_9": "Phandato phandāpayatoti paraṃ phandantaṃ phandanakāle sayampi phandato parampi phandāpayato.",
  "atk-s0101a0:719_10": "Pāṇamatipātāpayatoti pāṇaṃ hanantassapi hanāpentassapi.",
  "atk-s0101a0:719_11": "Evaṃ sabbattha karaṇakāraṇavaseneva attho veditabbo.",
  "atk-s0101a0:720_0": "Sandhinti gharasandhiṃ.",
  "atk-s0101a0:720_1": "Nillopanti mahāvilopaṃ.",
  "atk-s0101a0:720_2": "Ekāgārikanti ekameva gharaṃ parivāretvā viluppanaṃ.",
  "atk-s0101a0:720_3": "Paripantheti āgatāgatānaṃ acchindanatthaṃ magge tiṭṭhato.",
  "atk-s0101a0:720_4": "Karoto na karīyati pāpanti yaṃ kiñci pāpaṃ karomīti saññāya karotopi pāpaṃ na karīyati,",
  "atk-s0101a0:720_5": "natthi pāpaṃ.",
  "atk-s0101a0:720_6": "Sattā pana pāpaṃ karomāti evaṃsaññino hontīti dīpeti.",
  "atk-s0101a0:720_7": "Khurapariyantenāti khuraneminā,",
  "atk-s0101a0:720_8": "khuradhārasadisapariyantena vā.",
  "atk-s0101a0:720_9": "Ekaṃ maṃsakhalanti ekaṃ maṃsarāsiṃ.",
  "atk-s0101a0:720_10": "Puñjanti tasseva vevacanaṃ.",
  "atk-s0101a0:720_11": "Tatonidānanti ekamaṃsakhalakaraṇanidānaṃ.",
  "atk-s0101a0:721_0": "Dakkhiṇanti dakkhiṇatīre manussā kakkhaḷā dāruṇā,",
  "atk-s0101a0:721_1": "te sandhāya “hananto”tiādimāha.",
  "atk-s0101a0:721_2": "Uttaratīre sattā saddhā honti pasannā buddhamāmakā dhammamāmakā saṅghamāmakā,",
  "atk-s0101a0:721_3": "te sandhāya dadantotiādimāha.",
  "atk-s0101a0:721_4": "Tattha yajantoti mahāyāgaṃ karonto.",
  "atk-s0101a0:721_5": "Damenāti indriyadamena uposathakammena vā.",
  "atk-s0101a0:721_6": "Saṃyamenāti sīlasaṃyamena.",
  "atk-s0101a0:721_7": "Saccavajjenāti saccavacanena.",
  "atk-s0101a0:721_8": "Āgamoti āgamanaṃ,",
  "atk-s0101a0:721_9": "pavattīti attho.",
  "atk-s0101a0:721_10": "Sabbathāpi pāpapuññānaṃ kiriyameva paṭikkhipati.",
  "atk-s0101a0:722_0": "Ambaṃ puṭṭho labujaṃ byākaroti nāma,",
  "atk-s0101a0:722_1": "yo kīdiso ambo kīdisāni vā ambassa khandhapaṇṇapupphaphalānīti vutte ediso labujo edisāni vā labujassa khandhapaṇṇapupphaphalānīti byākaroti.",
  "atk-s0101a0:722_2": "Vijiteti āṇāpavattidese.",
  "atk-s0101a0:722_3": "Apasādetabbanti viheṭhetabbaṃ.",
  "atk-s0101a0:722_4": "Anabhinanditvāti “sādhu sādhū”ti evaṃ pasaṃsaṃ akatvā.",
  "atk-s0101a0:722_5": "Appaṭikkositvāti bāladubbhāsitaṃ tayā bhāsitanti evaṃ appaṭibāhitvā.",
  "atk-s0101a0:722_6": "Anuggaṇhantoti sārato aggaṇhanto.",
  "atk-s0101a0:722_7": "Anikkujjantoti sāravaseneva idaṃ nissaraṇaṃ,",
  "atk-s0101a0:722_8": "ayaṃ paramatthoti hadaye aṭṭhapento.",
  "atk-s0101a0:722_9": "Byañjanaṃ pana tena uggahitañceva nikkujjitañca.",
  "atk-s0101a0:723_0": "Makkhaligosālavādavaṇṇanā",
  "atk-s0101a0:724_0": "167- 169.",
  "atk-s0101a0:724_1": "Makkhalivāde paccayoti hetuvevacanameva,",
  "atk-s0101a0:724_2": "ubhayenāpi vijjamānameva kāyaduccaritādīnaṃ saṃkilesapaccayaṃ,",
  "atk-s0101a0:724_3": "kāyasucaritādīnañca visuddhipaccayaṃ paṭikkhipati.",
  "atk-s0101a0:724_4": "Attakāreti attakāro.",
  "atk-s0101a0:724_5": "Yena attanā katakammena ime sattā devattampi mārattampi brahmattampi sāvakabodhimpi paccekabodhimpi sabbaññutampi pāpuṇanti,",
  "atk-s0101a0:724_6": "tampi paṭikkhipati.",
  "atk-s0101a0:724_7": "Dutiyapadena yaṃ parakāraṃ parassa ovādānusāsaniṃ nissāya ṭhapetvā mahāsattaṃ avaseso jano manussasobhagyataṃ ādiṃ katvā yāva arahattaṃ pāpuṇāti,",
  "atk-s0101a0:724_8": "taṃ parakāraṃ paṭikkhipati.",
  "atk-s0101a0:724_9": "Evamayaṃ bālo jinacakke pahāraṃ deti nāma.",
  "atk-s0101a0:724_10": "Natthi purisakāreti yena purisakārena sattā vuttappakārā sampattiyo pāpuṇanti,",
  "atk-s0101a0:724_11": "tampi paṭikkhipati.",
  "atk-s0101a0:724_12": "Natthi balanti yamhi attano bale patiṭṭhitā sattā vīriyaṃ katvā tā sampattiyo pāpuṇanti,",
  "atk-s0101a0:724_13": "taṃ balaṃ paṭikkhipati.",
  "atk-s0101a0:724_14": "Natthi vīriyantiādīni sabbāni purisakāravevacanāneva.",
  "atk-s0101a0:724_15": "“Idaṃ no vīriyena idaṃ purisathāmena,",
  "atk-s0101a0:724_16": "idaṃ purisaparakkamena pavatta”nti evaṃ pavattavacanapaṭikkhepakaraṇavasena panetāni visuṃ ādiyanti.",
  "atk-s0101a0:725_0": "Sabbe sattāti oṭṭhagoṇagadrabhādayo anavasese pariggaṇhāti.",
  "atk-s0101a0:725_1": "Sabbe pāṇāti ekindriyo pāṇo,",
  "atk-s0101a0:725_2": "dvindriyo pāṇotiādivasena vadati.",
  "atk-s0101a0:725_3": "Sabbe bhūtāti aṇḍakosavatthikosesu bhūte sandhāya vadati.",
  "atk-s0101a0:725_4": "Sabbe jīvāti sāliyavagodhumādayo sandhāya vadati.",
  "atk-s0101a0:725_5": "Tesu hi so virūhanabhāvena jīvasaññī.",
  "atk-s0101a0:725_6": "Avasā abalā avīriyāti tesaṃ attano vaso vā balaṃ vā vīriyaṃ vā natthi.",
  "atk-s0101a0:725_7": "Niyatisaṅgatibhāvapariṇatāti ettha niyatīti niyatā.",
  "atk-s0101a0:725_8": "Saṅgatīti channaṃ abhijātīnaṃ tattha tattha gamanaṃ.",
  "atk-s0101a0:725_9": "Bhāvoti sabhāvoyeva.",
  "atk-s0101a0:725_10": "Evaṃ niyatiyā ca saṅgatiyā ca bhāvena ca pariṇatā nānappakārataṃ pattā.",
  "atk-s0101a0:725_11": "Yena hi yathā bhavitabbaṃ,",
  "atk-s0101a0:725_12": "so tatheva bhavati.",
  "atk-s0101a0:725_13": "Yena na bhavitabbaṃ,",
  "atk-s0101a0:725_14": "so na bhavatīti dasseti.",
  "atk-s0101a0:725_15": "Chasvevābhijātīsūti chasu eva abhijātīsu ṭhatvā sukhañca dukkhañca paṭisaṃvedenti.",
  "atk-s0101a0:725_16": "Aññā sukhadukkhabhūmi natthīti dasseti.",
  "atk-s0101a0:726_0": "Yonipamukhasatasahassānīti pamukhayonīnaṃ uttamayonīnaṃ cuddasasatasahassāni aññāni ca saṭṭhisatāni aññāni ca chasatāni.",
  "atk-s0101a0:726_1": "Pañca ca kammuno satānīti pañcakammasatāni ca.",
  "atk-s0101a0:726_2": "Kevalaṃ takkamattakena niratthakaṃ diṭṭhiṃ dīpeti.",
  "atk-s0101a0:726_3": "Pañca ca kammāni tīṇi ca kammānītiādīsupi eseva nayo.",
  "atk-s0101a0:726_4": "Keci panāhu –",
  "atk-s0101a0:726_5": "“pañca ca kammānīti pañcindriyavasena bhaṇati.",
  "atk-s0101a0:726_6": "Tīṇīti kāyakammādivasenā”ti.",
  "atk-s0101a0:726_7": "Kamme ca upaḍḍhakamme cāti ettha panassa kāyakammañca vacīkammañca kammanti laddhi,",
  "atk-s0101a0:726_8": "manokammaṃ upaḍḍhakammanti.",
  "atk-s0101a0:726_9": "Dvaṭṭhipaṭipadāti dvāsaṭṭhi paṭipadāti vadati.",
  "atk-s0101a0:726_10": "Dvaṭṭhantarakappāti ekasmiṃ kappe catusaṭṭhi antarakappā nāma honti.",
  "atk-s0101a0:726_11": "Ayaṃ pana aññe dve ajānanto evamāha.",
  "atk-s0101a0:727_0": "Chaḷābhijātiyoti kaṇhābhijāti,",
  "atk-s0101a0:727_1": "nīlābhijāti,",
  "atk-s0101a0:727_2": "lohitābhijāti,",
  "atk-s0101a0:727_3": "haliddābhijāti,",
  "atk-s0101a0:727_4": "sukkābhijāti,",
  "atk-s0101a0:727_5": "paramasukkābhijātīti imā cha abhijātiyo vadati.",
  "atk-s0101a0:727_6": "Tattha orabbhikā, sākuṇikā, māgavikā, sūkarikā, luddā,",
  "atk-s0101a0:727_7": "macchaghātakā corā,",
  "atk-s0101a0:727_8": "coraghātakā,",
  "atk-s0101a0:727_9": "bandhanāgārikā,",
  "atk-s0101a0:727_10": "ye vā panaññepi keci kurūrakammantā,",
  "atk-s0101a0:727_11": "ayaṃ kaṇhābhijātīti vadati.",
  "atk-s0101a0:727_12": "Bhikkhū nīlābhijātīti vadati,",
  "atk-s0101a0:727_13": "te kira catūsu paccayesu kaṇṭake pakkhipitvā khādanti.",
  "atk-s0101a0:727_14": "“Bhikkhū kaṇṭakavuttikā”ti ayañhissa pāḷiyeva.",
  "atk-s0101a0:727_15": "Atha vā kaṇṭakavuttikā eva nāma eke pabbajitāti vadati.",
  "atk-s0101a0:727_16": "Lohitābhijāti nāma nigaṇṭhā ekasāṭakāti vadati.",
  "atk-s0101a0:727_17": "Ime kira purimehi dvīhi paṇḍaratarā.",
  "atk-s0101a0:727_18": "Gihī odātavasanā acelakasāvakā haliddābhijātīti vadati.",
  "atk-s0101a0:727_19": "Evaṃ attano paccayadāyake nigaṇṭhehipi jeṭṭhakatare karoti.",
  "atk-s0101a0:727_20": "Ājīvakā ājīvakiniyo sukkābhijātīti vadati.",
  "atk-s0101a0:727_21": "Te kira purimehi catūhi paṇḍaratarā. Nando, vaccho, kiso,",
  "atk-s0101a0:727_22": "saṅkiccho,",
  "atk-s0101a0:727_23": "makkhaligosālo,",
  "atk-s0101a0:727_24": "paramasukkābhijātīti vadati.",
  "atk-s0101a0:727_25": "Te kira sabbehi paṇḍaratarā.",
  "atk-s0101a0:728_0": "Aṭṭha purisabhūmiyoti mandabhūmi,",
  "atk-s0101a0:728_1": "khiḍḍābhūmi,",
  "atk-s0101a0:728_2": "padavīmaṃsabhūmi,",
  "atk-s0101a0:728_3": "ujugatabhūmi,",
  "atk-s0101a0:728_4": "sekkhabhūmi,",
  "atk-s0101a0:728_5": "samaṇabhūmi,",
  "atk-s0101a0:728_6": "jinabhūmi,",
  "atk-s0101a0:728_7": "pannabhūmīti imā aṭṭha purisabhūmiyoti vadati.",
  "atk-s0101a0:728_8": "Tattha jātadivasato paṭṭhāya sattadivase sambādhaṭṭhānato nikkhantattā sattā mandā honti momūhā,",
  "atk-s0101a0:728_9": "ayaṃ mandabhūmīti vadati.",
  "atk-s0101a0:728_10": "Ye pana duggatito āgatā honti,",
  "atk-s0101a0:728_11": "te abhiṇhaṃ rodanti ceva viravanti ca,",
  "atk-s0101a0:728_12": "sugatito āgatā taṃ anussaritvā hasanti,",
  "atk-s0101a0:728_13": "ayaṃ khiḍḍābhūmi nāma.",
  "atk-s0101a0:728_14": "Mātāpitūnaṃ hatthaṃ vā pādaṃ vā mañcaṃ vā pīṭhaṃ vā gahetvā bhūmiyaṃ padanikkhipanaṃ padavīmaṃsabhūmi nāma.",
  "atk-s0101a0:728_15": "Padasā gantuṃ samatthakāle ujugatabhūmi nāma.",
  "atk-s0101a0:728_16": "Sippāni sikkhitakāle sekkhabhūmi nāma.",
  "atk-s0101a0:728_17": "Gharā nikkhamma pabbajitakāle samaṇabhūmi nāma.",
  "atk-s0101a0:728_18": "Ācariyaṃ sevitvā jānanakāle jinabhūmi nāma.",
  "atk-s0101a0:728_19": "Bhikkhu ca pannako jino na kiñci āhāti evaṃ alābhiṃ samaṇaṃ pannabhūmīti vadati.",
  "atk-s0101a0:729_0": "Ekūnapaññāsa ājīvakasateti ekūnapaññāsaājīvakavuttisatāni.",
  "atk-s0101a0:729_1": "Paribbājakasateti paribbājakapabbajjāsatāni.",
  "atk-s0101a0:729_2": "Nāgāvāsasateti nāgamaṇḍalasatāni.",
  "atk-s0101a0:729_3": "Vīse indriyasateti vīsatindriyasatāni.",
  "atk-s0101a0:729_4": "Tiṃse nirayasateti tiṃsa nirayasatāni.",
  "atk-s0101a0:729_5": "Rajodhātuyoti rajaokiraṇaṭṭhānāni,",
  "atk-s0101a0:729_6": "hatthapiṭṭhipādapiṭṭhādīni sandhāya vadati.",
  "atk-s0101a0:729_7": "Satta saññīgabbhāti oṭṭhagoṇagadrabhaajapasumigamahiṃse sandhāya vadati.",
  "atk-s0101a0:729_8": "Satta asaññīgabbhāti sālivīhiyavagodhūmakaṅguvarakakudrūsake sandhāya vadati.",
  "atk-s0101a0:729_9": "Nigaṇṭhigabbhāti gaṇṭhimhi jātagabbhā,",
  "atk-s0101a0:729_10": "ucchuveḷunaḷādayo sandhāya vadati.",
  "atk-s0101a0:729_11": "Satta devāti bahū devā.",
  "atk-s0101a0:729_12": "So pana sattāti vadati.",
  "atk-s0101a0:729_13": "Manussāpi anantā,",
  "atk-s0101a0:729_14": "so sattāti vadati.",
  "atk-s0101a0:729_15": "Satta pisācāti pisācā mahantamahantā sattāti vadati.",
  "atk-s0101a0:729_16": "Sarāti mahāsarā,",
  "atk-s0101a0:729_17": "kaṇṇamuṇḍarathakāraanotattasīhappapātachaddantamandākinīkuṇāladahe gahetvā vadati.",
  "atk-s0101a0:730_0": "Pavuṭāti gaṇṭhikā.",
  "atk-s0101a0:730_1": "Papātāti mahāpapātā.",
  "atk-s0101a0:730_2": "Papātasatānīti khuddakapapātasatāni.",
  "atk-s0101a0:730_3": "Supināti mahāsupinā.",
  "atk-s0101a0:730_4": "Supinasatānīti khuddakasupinasatāni.",
  "atk-s0101a0:730_5": "Mahākappinoti mahākappānaṃ.",
  "atk-s0101a0:730_6": "Tattha ekamhā mahāsarā vassasate vassasate kusaggena ekaṃ udakabinduṃ nīharitvā sattakkhattuṃ tamhi sare nirudake kate eko mahākappoti vadati.",
  "atk-s0101a0:730_7": "Evarūpānaṃ mahākappānaṃ caturāsītisatasahassāni khepetvā bāle ca paṇḍite ca dukkhassantaṃ karontīti ayamassa laddhi.",
  "atk-s0101a0:730_8": "Paṇḍitopi kira antarā visujjhituṃ na sakkoti.",
  "atk-s0101a0:730_9": "Bālopi tato uddhaṃ na gacchati.",
  "atk-s0101a0:731_0": "Sīlenāti acelakasīlena vā aññena vā yena kenaci.",
  "atk-s0101a0:731_1": "Vatenāti tādiseneva vatena.",
  "atk-s0101a0:731_2": "Tapenāti tapokammena.",
  "atk-s0101a0:731_3": "Aparipakkaṃ paripāceti nāma,",
  "atk-s0101a0:731_4": "yo “ahaṃ paṇḍito”ti antarā visujjhati.",
  "atk-s0101a0:731_5": "Paripakkaṃ phussa phussa byantiṃ karoti nāma yo “ahaṃ bālo”ti vuttaparimāṇaṃ kālaṃ atikkamitvā yāti.",
  "atk-s0101a0:731_6": "Hevaṃ natthīti evaṃ natthi.",
  "atk-s0101a0:731_7": "Tañhi ubhayampi na sakkā kātunti dīpeti.",
  "atk-s0101a0:731_8": "Doṇamiteti doṇena mitaṃ viya.",
  "atk-s0101a0:731_9": "Sukhadukkheti sukhadukkhaṃ.",
  "atk-s0101a0:731_10": "Pariyantakateti vuttaparimāṇena kālena katapariyante.",
  "atk-s0101a0:731_11": "Natthi hāyanavaḍḍhaneti natthi hāyanavaḍḍhanāni.",
  "atk-s0101a0:731_12": "Na saṃsāro paṇḍitassa hāyati,",
  "atk-s0101a0:731_13": "na bālassa vaḍḍhatīti attho.",
  "atk-s0101a0:731_14": "Ukkaṃsāvakaṃseti ukkaṃsāvakaṃsā.",
  "atk-s0101a0:731_15": "Hāyanavaḍḍhanānametaṃ adhivacanaṃ.",
  "atk-s0101a0:732_0": "Idāni tamatthaṃ upamāya sādhento “seyyathāpi nāmā”tiādimāha.",
  "atk-s0101a0:732_1": "Tattha suttaguḷeti veṭhetvā katasuttaguḷe.",
  "atk-s0101a0:732_2": "Nibbeṭhiyamānameva paletīti pabbate vā rukkhagge vā ṭhatvā khittaṃ suttappamāṇena nibbeṭhiyamānameva gacchati,",
  "atk-s0101a0:732_3": "sutte khīṇe tattheva tiṭṭhati,",
  "atk-s0101a0:732_4": "na gacchati.",
  "atk-s0101a0:732_5": "Evameva vuttakālato uddhaṃ na gacchatīti dasseti.",
  "atk-s0101a0:733_0": "Ajitakesakambalavādavaṇṇanā",
  "atk-s0101a0:734_0": "170- 172.",
  "atk-s0101a0:734_1": "Ajitavāde natthi dinnanti dinnaphalābhāvaṃ sandhāya vadati.",
  "atk-s0101a0:734_2": "Yiṭṭhaṃ vuccati mahāyāgo.",
  "atk-s0101a0:734_3": "Hutanti paheṇakasakkāro adhippeto.",
  "atk-s0101a0:734_4": "Tampi ubhayaṃ phalābhāvameva sandhāya paṭikkhipati.",
  "atk-s0101a0:734_5": "Sukatadukkaṭānanti sukatadukkaṭānaṃ,",
  "atk-s0101a0:734_6": "kusalākusalānanti attho.",
  "atk-s0101a0:734_7": "Phalaṃ vipākoti yaṃ phalanti vā vipākoti vā vuccati,",
  "atk-s0101a0:734_8": "taṃ natthīti vadati.",
  "atk-s0101a0:734_9": "Natthi ayaṃ lokoti paraloke ṭhitassa ayaṃ loko natthi,",
  "atk-s0101a0:734_10": "natthi paro lokoti idha loke ṭhitassāpi paro loko natthi,",
  "atk-s0101a0:734_11": "sabbe tattha tattheva ucchijjantīti dasseti.",
  "atk-s0101a0:734_12": "Natthi mātā natthi pitāti tesu sammāpaṭipattimicchāpaṭipattīnaṃ phalābhāvavasena vadati.",
  "atk-s0101a0:734_13": "Natthi sattā opapātikāti cavitvā upapajjanakā sattā nāma natthīti vadati.",
  "atk-s0101a0:735_0": "Cātumahābhūtikoti catumahābhūtamayo.",
  "atk-s0101a0:735_1": "Pathavī pathavikāyanti ajjhattikapathavīdhātu bāhirapathavīdhātuṃ.",
  "atk-s0101a0:735_2": "Anupetīti anuyāyati.",
  "atk-s0101a0:735_3": "Anupagacchatīti tasseva vevacanaṃ.",
  "atk-s0101a0:735_4": "Anugacchatītipi attho.",
  "atk-s0101a0:735_5": "Ubhayenāpi upeti,",
  "atk-s0101a0:735_6": "upagacchatīti dasseti.",
  "atk-s0101a0:735_7": "Āpādīsupi eseva nayo.",
  "atk-s0101a0:735_8": "Indriyānīti manacchaṭṭhāni indriyāni ākāsaṃ pakkhandanti.",
  "atk-s0101a0:735_9": "Āsandipañcamāti nipannamañcena pañcamā,",
  "atk-s0101a0:735_10": "mañco ceva cattāro mañcapāde gahetvā ṭhitā cattāro purisā cāti attho.",
  "atk-s0101a0:735_11": "Yāvāḷāhanāti yāva susānā.",
  "atk-s0101a0:735_12": "Padānīti ‘ayaṃ evaṃ sīlavā ahosi,",
  "atk-s0101a0:735_13": "evaṃ dussīlo’tiādinā nayena pavattāni guṇāguṇapadāni,",
  "atk-s0101a0:735_14": "sarīrameva vā ettha padānīti adhippetaṃ.",
  "atk-s0101a0:735_15": "Kāpotakānīti kapotavaṇṇāni,",
  "atk-s0101a0:735_16": "pārāvatapakkhavaṇṇānīti attho.",
  "atk-s0101a0:735_17": "Bhassantāti bhasmantā,",
  "atk-s0101a0:735_18": "ayameva vā pāḷi.",
  "atk-s0101a0:735_19": "Āhutiyoti yaṃ paheṇakasakkārādibhedaṃ dinnadānaṃ,",
  "atk-s0101a0:735_20": "sabbaṃ taṃ chārikāvasānameva hoti,",
  "atk-s0101a0:735_21": "na tato paraṃ phaladāyakaṃ hutvā gacchatīti attho.",
  "atk-s0101a0:735_22": "Dattupaññattanti dattūhi bālamanussehi paññattaṃ.",
  "atk-s0101a0:735_23": "Idaṃ vuttaṃ hoti –",
  "atk-s0101a0:735_24": "‘bālehi abuddhīhi paññattamidaṃ dānaṃ,",
  "atk-s0101a0:735_25": "na paṇḍitehi.",
  "atk-s0101a0:735_26": "Bālā denti,",
  "atk-s0101a0:735_27": "paṇḍitā gaṇhantī’ti dasseti.",
  "atk-s0101a0:736_0": "Tattha pūraṇo “karoto na karīyati pāpa”nti vadanto kammaṃ paṭibāhati.",
  "atk-s0101a0:736_1": "Ajito “kāyassa bhedā ucchijjatī”ti vadanto vipākaṃ paṭibāhati.",
  "atk-s0101a0:736_2": "Makkhali “natthi hetū”ti vadanto ubhayaṃ paṭibāhati.",
  "atk-s0101a0:736_3": "Tattha kammaṃ paṭibāhantenāpi vipāko paṭibāhito hoti,",
  "atk-s0101a0:736_4": "vipākaṃ paṭibāhantenāpi kammaṃ paṭibāhitaṃ hoti.",
  "atk-s0101a0:736_5": "Iti sabbepete atthato ubhayappaṭibāhakā ahetukavādā ceva akiriyavādā ca natthikavādā ca honti.",
  "atk-s0101a0:737_0": "Ye vā pana tesaṃ laddhiṃ gahetvā rattiṭṭhāne divāṭhāne nisinnā sajjhāyanti vīmaṃsanti,",
  "atk-s0101a0:737_1": "tesaṃ “karoto na karīyati pāpaṃ,",
  "atk-s0101a0:737_2": "natthi hetu,",
  "atk-s0101a0:737_3": "natthi paccayo,",
  "atk-s0101a0:737_4": "mato ucchijjatī”ti tasmiṃ ārammaṇe micchāsati santiṭṭhati,",
  "atk-s0101a0:737_5": "cittaṃ ekaggaṃ hoti,",
  "atk-s0101a0:737_6": "javanāni javanti,",
  "atk-s0101a0:737_7": "paṭhamajavane satekicchā honti,",
  "atk-s0101a0:737_8": "tathā dutiyādīsu,",
  "atk-s0101a0:737_9": "sattame buddhānampi atekicchā anivattino ariṭṭhakaṇṭakasadisā.",
  "atk-s0101a0:737_10": "Tattha koci ekaṃ dassanaṃ okkamati, koci dve,",
  "atk-s0101a0:737_11": "koci tīṇipi,",
  "atk-s0101a0:737_12": "ekasmiṃ okkantepi,",
  "atk-s0101a0:737_13": "dvīsu tīsu okkantesupi,",
  "atk-s0101a0:737_14": "niyatamicchādiṭṭhikova hoti;",
  "atk-s0101a0:737_15": "patto saggamaggāvaraṇañceva mokkhamaggāvaraṇañca,",
  "atk-s0101a0:737_16": "abhabbo tassattabhāvassa anantaraṃ saggampi gantuṃ,",
  "atk-s0101a0:737_17": "pageva mokkhaṃ.",
  "atk-s0101a0:737_18": "Vaṭṭakhāṇu nāmesa satto pathavigopako,",
  "atk-s0101a0:737_19": "yebhuyyena evarūpassa bhavato vuṭṭhānaṃ natthi.",
  "atk-s0101a0:738_0": "“Tasmā akalyāṇajanaṃ, āsīvisamivoragaṃ;",
  "atk-s0101a0:739_0": "Ārakā parivajjeyya, bhūtikāmo vicakkhaṇo”ti.",
  "atk-s0101a0:740_0": "Pakudhakaccāyanavādavaṇṇanā",
  "atk-s0101a0:741_0": "173- 175.",
  "atk-s0101a0:741_1": "Pakudhavāde akaṭāti akatā.",
  "atk-s0101a0:741_2": "Akaṭavidhāti akatavidhānā.",
  "atk-s0101a0:741_3": "Evaṃ karohīti kenaci kārāpitāpi na hontīti attho.",
  "atk-s0101a0:741_4": "Animmitāti iddhiyāpi na nimmitā.",
  "atk-s0101a0:741_5": "Animmātāti animmāpitā,",
  "atk-s0101a0:741_6": "keci animmāpetabbāti padaṃ vadanti,",
  "atk-s0101a0:741_7": "taṃ neva pāḷiyaṃ,",
  "atk-s0101a0:741_8": "na aṭṭhakathāyaṃ dissati.",
  "atk-s0101a0:741_9": "Vañjhādipadattayaṃ vuttatthameva.",
  "atk-s0101a0:741_10": "Na iñjantīti esikatthambho viya ṭhitattā na calanti.",
  "atk-s0101a0:741_11": "Na vipariṇamantīti pakatiṃ na jahanti.",
  "atk-s0101a0:741_12": "Na aññamaññaṃ byābādhentīti na aññamaññaṃ upahananti.",
  "atk-s0101a0:741_13": "Nālanti na samatthā.",
  "atk-s0101a0:741_14": "Pathavikāyotiādīsu pathavīyeva pathavikāyo,",
  "atk-s0101a0:741_15": "pathavisamūho vā.",
  "atk-s0101a0:741_16": "Tatthāti tesu jīvasattamesu kāyesu.",
  "atk-s0101a0:741_17": "Sattannaṃ tveva kāyānanti yathā muggarāsiādīsu pahataṃ satthaṃ muggādīnaṃ antarena pavisati,",
  "atk-s0101a0:741_18": "evaṃ sattannaṃ kāyānaṃ antarena chiddena vivarena satthaṃ pavisati.",
  "atk-s0101a0:741_19": "Tattha ahaṃ imaṃ jīvitā voropemīti kevalaṃ saññāmattameva hotīti dasseti.",
  "atk-s0101a0:742_0": "Nigaṇṭhanāṭaputtavādavaṇṇanā",
  "atk-s0101a0:743_0": "176- 178.",
  "atk-s0101a0:743_1": "Nāṭaputtavāde cātuyāmasaṃvarasaṃvutoti catukoṭṭhāsena saṃvarena saṃvuto.",
  "atk-s0101a0:743_2": "Sabbavārivārito cāti vāritasabbaudako paṭikkhittasabbasītodakoti attho.",
  "atk-s0101a0:743_3": "So kira sītodake sattasaññī hoti,",
  "atk-s0101a0:743_4": "tasmā na taṃ vaḷañjeti.",
  "atk-s0101a0:743_5": "Sabbavāriyuttoti sabbena pāpavāraṇena yutto.",
  "atk-s0101a0:743_6": "Sabbavāridhutoti sabbena pāpavāraṇena dhutapāpo.",
  "atk-s0101a0:743_7": "Sabbavāriphuṭoti sabbena pāpavāraṇena phuṭṭho.",
  "atk-s0101a0:743_8": "Gatattoti koṭippattacitto.",
  "atk-s0101a0:743_9": "Yatattoti saṃyatacitto.",
  "atk-s0101a0:743_10": "Ṭhitattoti suppatiṭṭhitacitto.",
  "atk-s0101a0:743_11": "Etassa vāde kiñci sāsanānulomampi atthi,",
  "atk-s0101a0:743_12": "asuddhaladdhitāya pana sabbā diṭṭhiyeva jātā.",
  "atk-s0101a0:744_0": "Sañcayabelaṭṭhaputtavādavaṇṇanā",
  "atk-s0101a0:745_0": "179-181. Sañcayavādo amarāvikkhepe vuttanayo eva.",
  "atk-s0101a0:746_0": "Paṭhamasandiṭṭhikasāmaññaphalavaṇṇanā",
  "atk-s0101a0:747_0": "182. Sohaṃ,",
  "atk-s0101a0:747_1": "bhanteti so ahaṃ bhante,",
  "atk-s0101a0:747_2": "vālukaṃ pīḷetvā telaṃ alabhamāno viya titthiyavādesu sāraṃ alabhanto bhagavantaṃ pucchāmīti attho.",
  "atk-s0101a0:748_0": "183.",
  "atk-s0101a0:748_1": "Yathā te khameyyāti yathā te rucceyya.",
  "atk-s0101a0:748_2": "Dāsoti antojātadhanakkītakaramarānītasāmaṃdāsabyopagatānaṃ aññataro.",
  "atk-s0101a0:748_3": "Kammakāroti analaso kammakaraṇasīloyeva.",
  "atk-s0101a0:748_4": "Dūrato disvā paṭhamameva uṭṭhahatīti pubbuṭṭhāyī.",
  "atk-s0101a0:748_5": "Evaṃ uṭṭhito sāmino āsanaṃ paññapetvā pādadhovanādikattabbakiccaṃ katvā pacchā nipatati nisīdatīti pacchānipātī.",
  "atk-s0101a0:748_6": "Sāmikamhi vā sayanato avuṭṭhite pubbeyeva vuṭṭhātīti pubbuṭṭhāyī.",
  "atk-s0101a0:748_7": "Paccūsakālato paṭṭhāya yāva sāmino rattiṃ niddokkamanaṃ,",
  "atk-s0101a0:748_8": "tāva sabbakiccāni katvā pacchā nipatati,",
  "atk-s0101a0:748_9": "seyyaṃ kappetīti pacchānipātī.",
  "atk-s0101a0:748_10": "Kiṃ karomi,",
  "atk-s0101a0:748_11": "kiṃ karomīti evaṃ kiṃkārameva paṭisuṇanto vicaratīti kiṃ kārapaṭissāvī.",
  "atk-s0101a0:748_12": "Manāpameva kiriyaṃ karotīti manāpacārī.",
  "atk-s0101a0:748_13": "Piyameva vadatīti piyavādī.",
  "atk-s0101a0:748_14": "Sāmino tuṭṭhapahaṭṭhaṃ mukhaṃ ullokayamāno vicaratīti mukhullokako.",
  "atk-s0101a0:749_0": "Devo maññeti devo viya.",
  "atk-s0101a0:749_1": "So vatassāhaṃ puññāni kareyyanti so vata ahaṃ evarūpo assaṃ,",
  "atk-s0101a0:749_2": "yadi puññāni kareyyanti attho.",
  "atk-s0101a0:749_3": "“So vatassa’ssa”ntipi pāṭho,",
  "atk-s0101a0:749_4": "ayamevattho.",
  "atk-s0101a0:749_5": "Yaṃnūnāhanti sace dānaṃ dassāmi,",
  "atk-s0101a0:749_6": "yaṃ rājā ekadivasaṃ deti,",
  "atk-s0101a0:749_7": "tato satabhāgampi yāvajīvaṃ na sakkhissāmi dātunti pabbajjāyaṃ ussāhaṃ katvā evaṃ cintanabhāvaṃ dasseti.",
  "atk-s0101a0:750_0": "Kāyena saṃvutoti kāyena pihito hutvā akusalassa pavesanadvāraṃ thaketvāti attho.",
  "atk-s0101a0:750_1": "Eseva nayo sesapadadvayepi.",
  "atk-s0101a0:750_2": "Ghāsacchādanaparamatāyāti ghāsacchādanena paramatāya uttamatāya,",
  "atk-s0101a0:750_3": "etadatthampi anesanaṃ pahāya aggasallekhena santuṭṭhoti attho.",
  "atk-s0101a0:750_4": "Abhirato paviveketi “kāyaviveko ca vivekaṭṭhakāyānaṃ,",
  "atk-s0101a0:750_5": "cittaviveko ca nekkhammābhiratānaṃ,",
  "atk-s0101a0:750_6": "paramavodānappattānaṃ upadhiviveko ca nirupadhīnaṃ puggalānaṃ visaṅkhāragatāna”nti evaṃ vutte tividhepi viveke rato;",
  "atk-s0101a0:750_7": "gaṇasaṅgaṇikaṃ pahāya kāyena eko viharati,",
  "atk-s0101a0:750_8": "cittakilesasaṅgaṇikaṃ pahāya aṭṭhasamāpattivasena eko viharati,",
  "atk-s0101a0:750_9": "phalasamāpattiṃ vā nirodhasamāpattiṃ vā pavisitvā nibbānaṃ patvā viharatīti attho.",
  "atk-s0101a0:750_10": "Yaggheti codanatthe nipāto.",
  "atk-s0101a0:751_0": "184.",
  "atk-s0101a0:751_1": "Āsanenapi nimanteyyāmāti nisinnāsanaṃ papphoṭetvā idha nisīdathāti vadeyyāma.",
  "atk-s0101a0:751_2": "Abhinimanteyyāmapi nanti abhiharitvāpi naṃ nimanteyyāma.",
  "atk-s0101a0:751_3": "Tattha duvidho abhihāro –",
  "atk-s0101a0:751_4": "vācāya ceva kāyena ca.",
  "atk-s0101a0:751_5": "Tumhākaṃ icchiticchitakkhaṇe amhākaṃ cīvarādīhi vadeyyātha yenatthoti vadanto hi vācāya abhiharitvā nimanteti nāma.",
  "atk-s0101a0:751_6": "Cīvarādivekallaṃ sallakkhetvā idaṃ gaṇhāthāti tāni dento pana kāyena abhiharitvā nimanteti nāma.",
  "atk-s0101a0:751_7": "Tadubhayampi sandhāya abhinimanteyyāmapi nanti āha.",
  "atk-s0101a0:751_8": "Ettha ca gilānapaccayabhesajjaparikkhāroti yaṃ kiñci gilānassa sappāyaṃ osadhaṃ.",
  "atk-s0101a0:751_9": "Vacanattho pana visuddhimagge vutto.",
  "atk-s0101a0:751_10": "Rakkhāvaraṇaguttinti rakkhāsaṅkhātañceva āvaraṇasaṅkhātañca guttiṃ.",
  "atk-s0101a0:751_11": "Sā panesā na āvudhahatthe purise ṭhapentena dhammikā nāma saṃvidahitā hoti.",
  "atk-s0101a0:751_12": "Yathā pana avelāya kaṭṭhahārikapaṇṇahārikādayo vihāraṃ na pavisanti,",
  "atk-s0101a0:751_13": "migaluddakādayo vihārasīmāya mige vā macche vā na gaṇhanti,",
  "atk-s0101a0:751_14": "evaṃ saṃvidahantena dhammikā nāma rakkhā saṃvihitā hoti,",
  "atk-s0101a0:751_15": "taṃ sandhāyāha –",
  "atk-s0101a0:751_16": "“dhammika”nti.",
  "atk-s0101a0:752_0": "185.",
  "atk-s0101a0:752_1": "Yadi evaṃ santeti yadi tava dāso tuyhaṃ santikā abhivādanādīni labheyya.",
  "atk-s0101a0:752_2": "Evaṃ sante.",
  "atk-s0101a0:752_3": "Addhāti ekaṃsavacanametaṃ.",
  "atk-s0101a0:752_4": "Paṭhamanti bhaṇanto aññassāpi atthitaṃ dīpeti.",
  "atk-s0101a0:752_5": "Teneva ca rājā sakkā pana, bhante,",
  "atk-s0101a0:752_6": "aññampītiādimāha.",
  "atk-s0101a0:753_0": "Dutiyasandiṭṭhikasāmaññaphalavaṇṇanā",
  "atk-s0101a0:754_0": "186- 188.",
  "atk-s0101a0:754_1": "Kasatīti kassako.",
  "atk-s0101a0:754_2": "Gehassa pati,",
  "atk-s0101a0:754_3": "ekagehamatte jeṭṭhakoti gahapatiko.",
  "atk-s0101a0:754_4": "Balisaṅkhātaṃ karaṃ karotīti karakārako.",
  "atk-s0101a0:754_5": "Dhaññarāsiṃ dhanarāsiñca vaḍḍhetīti rāsivaḍḍhako.",
  "atk-s0101a0:755_0": "Appaṃ vāti parittakaṃ vā antamaso taṇḍulanāḷimattakampi.",
  "atk-s0101a0:755_1": "Bhogakkhandhanti bhogarāsiṃ.",
  "atk-s0101a0:755_2": "Mahantaṃ vāti vipulaṃ vā.",
  "atk-s0101a0:755_3": "Yathā hi mahantaṃ pahāya pabbajituṃ dukkaraṃ,",
  "atk-s0101a0:755_4": "evaṃ appampīti dassanatthaṃ ubhayamāha.",
  "atk-s0101a0:755_5": "Dāsavāre pana yasmā dāso attanopi anissaro,",
  "atk-s0101a0:755_6": "pageva bhogānaṃ.",
  "atk-s0101a0:755_7": "Yañhi tassa dhanaṃ,",
  "atk-s0101a0:755_8": "taṃ sāmikānaññeva hoti,",
  "atk-s0101a0:755_9": "tasmā bhogaggahaṇaṃ na kataṃ.",
  "atk-s0101a0:755_10": "Ñātiyeva ñātiparivaṭṭo.",
  "atk-s0101a0:756_0": "Paṇītatarasāmaññaphalavaṇṇanā",
  "atk-s0101a0:757_0": "189.",
  "atk-s0101a0:757_1": "Sakkā pana, bhante,",
  "atk-s0101a0:757_2": "aññampi diṭṭheva dhammeti idha evamevāti na vuttaṃ.",
  "atk-s0101a0:757_3": "Taṃ kasmāti ce,",
  "atk-s0101a0:757_4": "evamevāti hi vuccamāne pahoti bhagavā sakalampi rattindivaṃ tato vā bhiyyopi evarūpāhi upamāhi sāmaññaphalaṃ dīpetuṃ.",
  "atk-s0101a0:757_5": "Tattha kiñcāpi etassa bhagavato vacanasavane pariyantaṃ nāma natthi,",
  "atk-s0101a0:757_6": "tathāpi attho tādisoyeva bhavissatīti cintetvā upari visesaṃ pucchanto evamevāti avatvā –",
  "atk-s0101a0:757_7": "“abhikkantatarañca paṇītatarañcā”ti āha.",
  "atk-s0101a0:757_8": "Tattha abhikkantataranti abhimanāpataraṃ atiseṭṭhataranti attho.",
  "atk-s0101a0:757_9": "Paṇītataranti uttamataraṃ.",
  "atk-s0101a0:757_10": "Tena hīti uyyojanatthe nipāto.",
  "atk-s0101a0:757_11": "Savane uyyojento hi naṃ evamāha.",
  "atk-s0101a0:757_12": "Suṇohīti abhikkantatarañca paṇītatarañca sāmaññaphalaṃ suṇāti.",
  "atk-s0101a0:758_0": "Sādhukaṃ manasikarohīti ettha pana sādhukaṃ sādhūti ekatthametaṃ.",
  "atk-s0101a0:758_1": "Ayañhi sādhu-",
  "atk-s0101a0:758_2": "saddo āyācanasampaṭicchanasampahaṃsanasundara daḷhīkammādīsu dissati.",
  "atk-s0101a0:758_3": "“Sādhu me, bhante,",
  "atk-s0101a0:758_4": "bhagavā saṅkhittena dhammaṃ desetū”tiādīsu hi āyācane dissati. “Sādhu,",
  "atk-s0101a0:758_5": "bhanteti kho so bhikkhu bhagavato bhāsitaṃ abhinanditvā anumoditvā”tiādīsu sampaṭicchane.",
  "atk-s0101a0:758_6": "“Sādhu sādhu,",
  "atk-s0101a0:758_7": "sāriputtā”tiādīsu sampahaṃsane.",
  "atk-s0101a0:759_0": "“Sādhu dhammaruci rājā, sādhu paññāṇavā naro;",
  "atk-s0101a0:760_0": "Sādhu mittānamaddubbho, pāpassākaraṇaṃ sukha”nti. ;",
  "atk-s0101a0:761_0": "Ādīsu sundare. “Tena hi, brāhmaṇa,",
  "atk-s0101a0:761_1": "suṇohi sādhukaṃ manasi karohī”tiādīsu sādhukasaddoyeva daḷhīkamme,",
  "atk-s0101a0:761_2": "āṇattiyantipi vuccati.",
  "atk-s0101a0:761_3": "Idhāpi assa ettheva daḷhīkamme ca āṇattiyañca veditabbo.",
  "atk-s0101a0:761_4": "Sundarepi vaṭṭati.",
  "atk-s0101a0:761_5": "Daḷhīkammatthena hi daḷhamimaṃ dhammaṃ suṇāhi,",
  "atk-s0101a0:761_6": "suggahitaṃ gaṇhanto.",
  "atk-s0101a0:761_7": "Āṇattiatthena mama āṇattiyā suṇāhi,",
  "atk-s0101a0:761_8": "sundaratthena sundaramimaṃ bhaddakaṃ dhammaṃ suṇāhīti evaṃ dīpitaṃ hoti.",
  "atk-s0101a0:762_0": "Manasi karohīti āvajja,",
  "atk-s0101a0:762_1": "samannāharāti attho,",
  "atk-s0101a0:762_2": "avikkhittacitto hutvā nisāmehi,",
  "atk-s0101a0:762_3": "citte karohīti adhippāyo.",
  "atk-s0101a0:762_4": "Api cettha suṇohīti sotindriyavikkhepanivāraṇametaṃ.",
  "atk-s0101a0:762_5": "Sādhukaṃ manasi karohīti manasikāre daḷhīkammaniyojanena manindriyavikkhepanivāraṇaṃ.",
  "atk-s0101a0:762_6": "Purimañcettha byañjanavipallāsaggāhavāraṇaṃ,",
  "atk-s0101a0:762_7": "pacchimaṃ atthavipallāsaggāhavāraṇaṃ.",
  "atk-s0101a0:762_8": "Purimena ca dhammassavane niyojeti,",
  "atk-s0101a0:762_9": "pacchimena sutānaṃ dhammānaṃ dhāraṇūpaparikkhādīsu.",
  "atk-s0101a0:762_10": "Purimena ca sabyañjano ayaṃ dhammo,",
  "atk-s0101a0:762_11": "tasmā savanīyoti dīpeti.",
  "atk-s0101a0:762_12": "Pacchimena sattho,",
  "atk-s0101a0:762_13": "tasmā sādhukaṃ manasi kātabboti.",
  "atk-s0101a0:762_14": "Sādhukapadaṃ vā ubhayapadehi yojetvā yasmā ayaṃ dhammo dhammagambhīro ceva desanāgambhīro ca,",
  "atk-s0101a0:762_15": "tasmā suṇāhi sādhukaṃ,",
  "atk-s0101a0:762_16": "yasmā atthagambhīro ca paṭivedhagambhīro ca,",
  "atk-s0101a0:762_17": "tasmā sādhukaṃ manasi karohīti evaṃ yojanā veditabbā.",
  "atk-s0101a0:762_18": "Bhāsissāmīti sakkā mahārājāti evaṃ paṭiññātaṃ sāmaññaphaladesanaṃ vitthārato bhāsissāmi.",
  "atk-s0101a0:762_19": "“Desessāmī”ti hi saṅkhittadīpanaṃ hoti.",
  "atk-s0101a0:762_20": "Bhāsissāmīti vitthāradīpanaṃ.",
  "atk-s0101a0:762_21": "Tenāha vaṅgīsatthero –",
  "atk-s0101a0:763_0": "“Saṅkhittenapi deseti, vitthārenapi bhāsati;",
  "atk-s0101a0:764_0": "Sāḷikāyiva nigghoso, paṭibhānaṃ udīrayī”ti. ;",
  "atk-s0101a0:765_0": "Evaṃ vutte ussāhajāto hutvā – “evaṃ,",
  "atk-s0101a0:765_1": "bhante”ti kho rājā māgadho ajātasattu vedehiputto bhagavato paccassosi bhagavato vacanaṃ sampaṭicchi,",
  "atk-s0101a0:765_2": "paṭiggahesīti vuttaṃ hoti.",
  "atk-s0101a0:766_0": "190.",
  "atk-s0101a0:766_1": "Athassa bhagavā etadavoca,",
  "atk-s0101a0:766_2": "etaṃ avoca,",
  "atk-s0101a0:766_3": "idāni vattabbaṃ “idha mahārājā”tiādiṃ sakalaṃ suttaṃ avocāti attho.",
  "atk-s0101a0:766_4": "Tattha idhāti desāpadese nipāto,",
  "atk-s0101a0:766_5": "svāyaṃ katthaci lokaṃ upādāya vuccati. Yathāha –",
  "atk-s0101a0:766_6": "“idha tathāgato loke uppajjatī”ti.",
  "atk-s0101a0:766_7": "Katthaci sāsanaṃ yathāha – “idheva,",
  "atk-s0101a0:766_8": "bhikkhave,",
  "atk-s0101a0:766_9": "paṭhamo samaṇo,",
  "atk-s0101a0:766_10": "idha dutiyo samaṇo”ti.",
  "atk-s0101a0:766_11": "Katthaci okāsaṃ. Yathāha –",
  "atk-s0101a0:767_0": "“Idheva tiṭṭhamānassa, devabhūtassa me sato;",
  "atk-s0101a0:768_0": "Punarāyu ca me laddho, evaṃ jānāhi mārisā”ti. ;",
  "atk-s0101a0:769_0": "Katthaci padapūraṇamattameva.",
  "atk-s0101a0:769_1": "Yathāha “idhāhaṃ,",
  "atk-s0101a0:769_2": "bhikkhave,",
  "atk-s0101a0:769_3": "bhuttāvī assaṃ pavārito”ti.",
  "atk-s0101a0:769_4": "Idha pana lokaṃ upādāya vuttoti veditabbo.",
  "atk-s0101a0:769_5": "Mahārājāti yathā paṭiññātaṃ desanaṃ desetuṃ puna mahārājāti ālapati.",
  "atk-s0101a0:769_6": "Idaṃ vuttaṃ hoti –",
  "atk-s0101a0:769_7": "“mahārāja imasmiṃ loke tathāgato uppajjati arahaṃ…pe…",
  "atk-s0101a0:769_8": "buddho bhagavā”ti.",
  "atk-s0101a0:769_9": "Tattha tathāgatasaddo brahmajāle vutto.",
  "atk-s0101a0:769_10": "Arahantiādayo visuddhimagge vitthāritā.",
  "atk-s0101a0:769_11": "Loke uppajjatīti ettha pana lokoti –",
  "atk-s0101a0:769_12": "okāsaloko sattaloko saṅkhāralokoti tividho.",
  "atk-s0101a0:769_13": "Idha pana sattaloko adhippeto.",
  "atk-s0101a0:769_14": "Sattaloke uppajjamānopi ca tathāgato na devaloke,",
  "atk-s0101a0:769_15": "na brahmaloke,",
  "atk-s0101a0:769_16": "manussalokeva uppajjati.",
  "atk-s0101a0:769_17": "Manussalokepi na aññasmiṃ cakkavāḷe,",
  "atk-s0101a0:769_18": "imasmiṃyeva cakkavāḷe.",
  "atk-s0101a0:769_19": "Tatrāpi na sabbaṭṭhānesu,",
  "atk-s0101a0:769_20": "“puratthimāya disāya gajaṅgalaṃ nāma nigamo tassāparena mahāsālo,",
  "atk-s0101a0:769_21": "tato parā paccantimā janapadā orato majjhe,",
  "atk-s0101a0:769_22": "puratthimadakkhiṇāya disāya salaḷavatī nāma nadī.",
  "atk-s0101a0:769_23": "Tato parā paccantimā janapadā,",
  "atk-s0101a0:769_24": "orato majjhe,",
  "atk-s0101a0:769_25": "dakkhiṇāya disāya setakaṇṇikaṃ nāma nigamo,",
  "atk-s0101a0:769_26": "tato parā paccantimā janapadā,",
  "atk-s0101a0:769_27": "orato majjhe,",
  "atk-s0101a0:769_28": "pacchimāya disāya thūṇaṃ nāma brāhmaṇagāmo,",
  "atk-s0101a0:769_29": "tato parā paccantimā janapadā,",
  "atk-s0101a0:769_30": "orato majjhe,",
  "atk-s0101a0:769_31": "uttarāya disāya usiraddhajo nāma pabbato,",
  "atk-s0101a0:769_32": "tato parā paccantimā janapadā orato majjhe”ti evaṃ paricchinne āyāmato tiyojanasate,",
  "atk-s0101a0:769_33": "vitthārato aḍḍhateyyayojanasate,",
  "atk-s0101a0:769_34": "parikkhepato navayojanasate majjhimapadese uppajjati.",
  "atk-s0101a0:769_35": "Na kevalañca tathāgato,",
  "atk-s0101a0:769_36": "paccekabuddhā,",
  "atk-s0101a0:769_37": "aggasāvakā,",
  "atk-s0101a0:769_38": "asītimahātherā,",
  "atk-s0101a0:769_39": "buddhamātā,",
  "atk-s0101a0:769_40": "buddhapitā,",
  "atk-s0101a0:769_41": "cakkavattī rājā aññe ca sārappattā brāhmaṇagahapatikā etthevuppajjanti.",
  "atk-s0101a0:770_0": "Tattha tathāgato sujātāya dinnamadhupāyāsabhojanato yāva arahattamaggo,",
  "atk-s0101a0:770_1": "tāva uppajjati nāma,",
  "atk-s0101a0:770_2": "arahattaphale uppanno nāma.",
  "atk-s0101a0:770_3": "Mahābhinikkhamanato vā yāva arahattamaggo.",
  "atk-s0101a0:770_4": "Tusitabhavanato vā yāva arahattamaggo.",
  "atk-s0101a0:770_5": "Dīpaṅkarapādamūlato vā yāva arahattamaggo,",
  "atk-s0101a0:770_6": "tāva uppajjati nāma,",
  "atk-s0101a0:770_7": "arahattaphale uppanno nāma.",
  "atk-s0101a0:770_8": "Idha sabbapaṭhamaṃ uppannabhāvaṃ sandhāya uppajjatīti vuttaṃ.",
  "atk-s0101a0:770_9": "Tathāgato loke uppanno hotīti ayañhettha attho.",
  "atk-s0101a0:771_0": "So imaṃ lokanti so bhagavā imaṃ lokaṃ.",
  "atk-s0101a0:771_1": "Idāni vattabbaṃ nidasseti.",
  "atk-s0101a0:771_2": "Sadevakanti saha devehi sadevakaṃ.",
  "atk-s0101a0:771_3": "Evaṃ saha mārena samārakaṃ,",
  "atk-s0101a0:771_4": "saha brahmunā sabrahmakaṃ,",
  "atk-s0101a0:771_5": "saha samaṇabrāhmaṇehi sassamaṇabrāhmaṇiṃ.",
  "atk-s0101a0:771_6": "Pajātattā pajā,",
  "atk-s0101a0:771_7": "taṃ pajaṃ.",
  "atk-s0101a0:771_8": "Saha devamanussehi sadevamanussaṃ.",
  "atk-s0101a0:771_9": "Tattha sadevakavacanena pañca kāmāvacaradevaggahaṇaṃ veditabbaṃ.",
  "atk-s0101a0:771_10": "Samāraka –",
  "atk-s0101a0:771_11": "vacanena chaṭṭhakāmāvacaradevaggahaṇaṃ.",
  "atk-s0101a0:771_12": "Sabrahmakavacanena brahmakāyikādibrahmaggahaṇaṃ.",
  "atk-s0101a0:771_13": "Sassamaṇabrāhmaṇīvacanena sāsanassa paccatthikapaccāmittasamaṇabrāhmaṇaggahaṇaṃ,",
  "atk-s0101a0:771_14": "samitapāpabāhitapāpasamaṇabrāhmaṇaggahaṇañca.",
  "atk-s0101a0:771_15": "Pajāvacanena sattalokaggahaṇaṃ.",
  "atk-s0101a0:771_16": "Sadevamanussavacanena sammutidevaavasesamanussaggahaṇaṃ.",
  "atk-s0101a0:771_17": "Evamettha tīhi padehi okāsalokena saddhiṃ sattaloko.",
  "atk-s0101a0:771_18": "Dvīhi pajāvasena sattalokova gahitoti veditabbo.",
  "atk-s0101a0:772_0": "Aparo nayo,",
  "atk-s0101a0:772_1": "sadevakaggahaṇena arūpāvacaradevaloko gahito.",
  "atk-s0101a0:772_2": "Samārakaggahaṇena cha kāmāvacaradevaloko.",
  "atk-s0101a0:772_3": "Sabrahmakaggahaṇena rūpī brahmaloko.",
  "atk-s0101a0:772_4": "Sassamaṇabrāhmaṇādiggahaṇena catuparisavasena sammutidevehi vā saha manussaloko,",
  "atk-s0101a0:772_5": "avasesasabbasattaloko vā.",
  "atk-s0101a0:773_0": "Api cettha sadevakavacanena ukkaṭṭhaparicchedato sabbassa lokassa sacchikatabhāvamāha.",
  "atk-s0101a0:773_1": "Tato yesaṃ ahosi –",
  "atk-s0101a0:773_2": "“māro mahānubhāvo cha kāmāvacarissaro vasavattī,",
  "atk-s0101a0:773_3": "kiṃ sopi etena sacchikato”ti,",
  "atk-s0101a0:773_4": "tesaṃ vimatiṃ vidhamanto “samāraka”nti āha.",
  "atk-s0101a0:773_5": "Yesaṃ pana ahosi –",
  "atk-s0101a0:773_6": "“brahmā mahānubhāvo ekaṅguliyā ekasmiṃ cakkavāḷasahasse ālokaṃ pharati,",
  "atk-s0101a0:773_7": "dvīhi …pe…",
  "atk-s0101a0:773_8": "dasahi aṅgulīhi dasasu cakkavāḷasahassesu ālokaṃ pharati.",
  "atk-s0101a0:773_9": "Anuttarañca jhānasamāpattisukhaṃ paṭisaṃvedeti,",
  "atk-s0101a0:773_10": "kiṃ sopi sacchikato”ti,",
  "atk-s0101a0:773_11": "tesaṃ vimatiṃ vidhamanto sabrahmakanti āha.",
  "atk-s0101a0:773_12": "Tato ye cintesuṃ –",
  "atk-s0101a0:773_13": "“puthū samaṇabrāhmaṇā sāsanassa paccatthikā,",
  "atk-s0101a0:773_14": "kiṃ tepi sacchikatā”ti,",
  "atk-s0101a0:773_15": "tesaṃ vimatiṃ vidhamanto sassamaṇabrāhmaṇiṃ pajanti āha.",
  "atk-s0101a0:773_16": "Evaṃ ukkaṭṭhukkaṭṭhānaṃ sacchikatabhāvaṃ pakāsetvā atha sammutideve avasesamanusse ca upādāya ukkaṭṭhaparicchedavasena",
  "atk-s0101a0:773_17": "sesasattalokassa sacchikatabhāvaṃ pakāsento sadevamanussanti āha.",
  "atk-s0101a0:773_18": "Ayamettha bhāvānukkamo.",
  "atk-s0101a0:774_0": "Porāṇā panāhu sadevakanti devehi saddhiṃ avasesalokaṃ.",
  "atk-s0101a0:774_1": "Samārakanti mārena saddhiṃ avasesalokaṃ.",
  "atk-s0101a0:774_2": "Sabrahmakanti brahmehi saddhiṃ avasesalokaṃ.",
  "atk-s0101a0:774_3": "Evaṃ sabbepi tibhavūpage satte tīhākārehi tīsu padesu pakkhipitvā puna dvīhi padehi pariyādiyanto sassamaṇabrāhmaṇiṃ pajaṃ sadevamanussanti āha.",
  "atk-s0101a0:774_4": "Evaṃ pañcahipi padehi tena tenākārena tedhātukameva pariyādinnanti.",
  "atk-s0101a0:775_0": "Sayaṃ abhiññā sacchikatvā pavedetīti ettha pana sayanti sāmaṃ aparaneyyo hutvā.",
  "atk-s0101a0:775_1": "Abhiññāti abhiññāya,",
  "atk-s0101a0:775_2": "adhikena ñāṇena ñatvāti attho.",
  "atk-s0101a0:775_3": "Sacchikatvāti paccakkhaṃ katvā,",
  "atk-s0101a0:775_4": "etena anumānādipaṭikkhepo kato hoti.",
  "atk-s0101a0:775_5": "Pavedetīti bodheti viññāpeti pakāseti.",
  "atk-s0101a0:776_0": "So dhammaṃ deseti ādikalyāṇaṃ…pe…",
  "atk-s0101a0:776_1": "pariyosānakalyāṇanti so bhagavā sattesu kāruññataṃ paṭicca hitvāpi anuttaraṃ vivekasukhaṃ dhammaṃ deseti.",
  "atk-s0101a0:776_2": "Tañca kho appaṃ vā bahuṃ vā desento ādikalyāṇādippakārameva deseti. Ādimhipi,",
  "atk-s0101a0:776_3": "kalyāṇaṃ bhaddakaṃ anavajjameva katvā deseti, majjhepi,",
  "atk-s0101a0:776_4": "pariyosānepi,",
  "atk-s0101a0:776_5": "kalyāṇaṃ bhaddakaṃ anavajjameva katvā desetīti vuttaṃ hoti.",
  "atk-s0101a0:776_6": "Tattha atthi desanāya ādimajjhapariyosānaṃ,",
  "atk-s0101a0:776_7": "atthi sāsanassa.",
  "atk-s0101a0:776_8": "Desanāya tāva catuppadikāyapi gāthāya paṭhamapādo ādi nāma,",
  "atk-s0101a0:776_9": "tato dve majjhaṃ nāma,",
  "atk-s0101a0:776_10": "ante eko pariyosānaṃ nāma.",
  "atk-s0101a0:776_11": "Ekānusandhikassa suttassa nidānaṃ ādi,",
  "atk-s0101a0:776_12": "idamavocāti pariyosānaṃ,",
  "atk-s0101a0:776_13": "ubhinnamantarā majjhaṃ.",
  "atk-s0101a0:776_14": "Anekānusandhikassa suttassa paṭhamānusandhi ādi,",
  "atk-s0101a0:776_15": "ante anusandhi pariyosānaṃ,",
  "atk-s0101a0:776_16": "majjhe eko vā dve vā bahū vā majjhameva.",
  "atk-s0101a0:777_0": "Sāsanassa pana sīlasamādhivipassanā ādi nāma.",
  "atk-s0101a0:777_1": "Vuttampi cetaṃ –",
  "atk-s0101a0:777_2": "“ko cādi kusalānaṃ dhammānaṃ?",
  "atk-s0101a0:777_3": "Sīlañca suvisuddhaṃ diṭṭhi ca ujukā”ti. “Atthi,",
  "atk-s0101a0:777_4": "bhikkhave,",
  "atk-s0101a0:777_5": "majjhimā paṭipadā tathāgatena abhisambuddhā”ti evaṃ vutto pana ariyamaggo majjhaṃ nāma.",
  "atk-s0101a0:777_6": "Phalañceva nibbānañca pariyosānaṃ nāma.",
  "atk-s0101a0:777_7": "“Etadatthamidaṃ, brāhmaṇa,",
  "atk-s0101a0:777_8": "brahmacariyaṃ,",
  "atk-s0101a0:777_9": "etaṃ sāraṃ,",
  "atk-s0101a0:777_10": "etaṃ pariyosāna”nti hi ettha phalaṃ pariyosānanti vuttaṃ.",
  "atk-s0101a0:777_11": "“Nibbānogadhaṃ hi,",
  "atk-s0101a0:777_12": "āvuso visākha,",
  "atk-s0101a0:777_13": "brahmacariyaṃ vussati,",
  "atk-s0101a0:777_14": "nibbānaparāyanaṃ nibbānapariyosāna”nti ettha nibbānaṃ pariyosānanti vuttaṃ.",
  "atk-s0101a0:777_15": "Idha desanāya ādimajjhapariyosānaṃ adhippetaṃ.",
  "atk-s0101a0:777_16": "Bhagavā hi dhammaṃ desento ādimhi sīlaṃ dassetvā majjhe maggaṃ pariyosāne nibbānaṃ dasseti.",
  "atk-s0101a0:777_17": "Tena vuttaṃ –",
  "atk-s0101a0:777_18": "“so dhammaṃ deseti ādikalyāṇaṃ majjhekalyāṇaṃ pariyosānakalyāṇa”nti.",
  "atk-s0101a0:777_19": "Tasmā aññopi dhammakathiko dhammaṃ kathento –",
  "atk-s0101a0:778_0": "“Ādimhi sīlaṃ dasseyya, majjhe maggaṃ vibhāvaye;",
  "atk-s0101a0:779_0": "Pariyosānamhi nibbānaṃ, esā kathikasaṇṭhitī”ti.",
  "atk-s0101a0:780_0": "Sātthaṃ sabyañjananti yassa hi yāgubhattaitthipurisādivaṇṇanānissitā desanā hoti,",
  "atk-s0101a0:780_1": "na so sātthaṃ deseti.",
  "atk-s0101a0:780_2": "Bhagavā pana tathārūpaṃ desanaṃ pahāya catusatipaṭṭhānādinissitaṃ desanaṃ deseti.",
  "atk-s0101a0:780_3": "Tasmā sātthaṃ desetīti vuccati.",
  "atk-s0101a0:780_4": "Yassa pana desanā ekabyañjanādiyuttā vā sabbaniroṭṭhabyañjanā vā sabbavissaṭṭhasabbaniggahītabyañjanā vā,",
  "atk-s0101a0:780_5": "tassa damiḷakirātasavarādimilakkhūnaṃ bhāsā viya byañjanapāripūriyā abhāvato abyañjanā nāma desanā hoti.",
  "atk-s0101a0:780_6": "Bhagavā pana –",
  "atk-s0101a0:781_0": "“Sithilaṃ dhanitañca dīgharassaṃ, garukaṃ lahukañca niggahītaṃ;",
  "atk-s0101a0:782_0": "Sambandhavavatthitaṃ vimuttaṃ, dasadhā byañjanabuddhiyā pabhedo”ti.",
  "atk-s0101a0:783_0": "Evaṃ vuttaṃ dasavidhaṃ byañjanaṃ amakkhetvā paripuṇṇabyañjanameva katvā dhammaṃ deseti,",
  "atk-s0101a0:783_1": "tasmā sabyañjanaṃ dhammaṃ desetīti vuccati.",
  "atk-s0101a0:783_2": "Kevalaparipuṇṇanti ettha kevalanti sakalādhivacanaṃ.",
  "atk-s0101a0:783_3": "Paripuṇṇanti anūnādhikavacanaṃ.",
  "atk-s0101a0:783_4": "Idaṃ vuttaṃ hoti sakalaparipuṇṇameva deseti,",
  "atk-s0101a0:783_5": "ekadesanāpi aparipuṇṇā natthīti.",
  "atk-s0101a0:783_6": "Upanetabbaapanetabbassa abhāvato kevalaparipuṇṇanti veditabbaṃ.",
  "atk-s0101a0:783_7": "Parisuddhanti nirupakkilesaṃ.",
  "atk-s0101a0:783_8": "Yo hi imaṃ dhammadesanaṃ nissāya lābhaṃ vā sakkāraṃ vā labhissāmīti deseti,",
  "atk-s0101a0:783_9": "tassa aparisuddhā desanā hoti.",
  "atk-s0101a0:783_10": "Bhagavā pana lokāmisanirapekkho hitapharaṇena mettābhāvanāya muduhadayo ullumpanasabhāvasaṇṭhitena cittena deseti.",
  "atk-s0101a0:783_11": "Tasmā parisuddhaṃ dhammaṃ desetīti vuccati.",
  "atk-s0101a0:784_0": "Brahmacariyaṃ pakāsetīti ettha panāyaṃ brahmacariya-",
  "atk-s0101a0:784_1": "saddo dāne veyyāvacce pañcasikkhāpadasīle appamaññāsu methunaviratiyaṃ sadārasantose vīriye uposathaṅgesu ariyamagge sāsaneti imesvatthesu dissati.",
  "atk-s0101a0:785_0": "“Kiṃ te vataṃ kiṃ pana brahmacariyaṃ,",
  "atk-s0101a0:786_0": "Kissa suciṇṇassa ayaṃ vipāko;",
  "atk-s0101a0:787_0": "Iddhī jutī balavīriyūpapatti,",
  "atk-s0101a0:788_0": "Idañca te nāga, mahāvimānaṃ.",
  "atk-s0101a0:789_0": "Ahañca bhariyā ca manussaloke,",
  "atk-s0101a0:790_0": "Saddhā ubho dānapatī ahumhā;",
  "atk-s0101a0:791_0": "Opānabhūtaṃ me gharaṃ tadāsi,",
  "atk-s0101a0:792_0": "Santappitā samaṇabrāhmaṇā ca.",
  "atk-s0101a0:793_0": "Taṃ me vataṃ taṃ pana brahmacariyaṃ,",
  "atk-s0101a0:794_0": "Tassa suciṇṇassa ayaṃ vipāko;",
  "atk-s0101a0:795_0": "Iddhī jutī balavīriyūpapatti,",
  "atk-s0101a0:796_0": "Idañca me dhīra mahāvimāna”nti. ;",
  "atk-s0101a0:797_0": "Imasmiñhi puṇṇakajātake dānaṃ brahmacariyanti vuttaṃ.",
  "atk-s0101a0:798_0": "“Kena pāṇi kāmadado, kena pāṇi madhussavo;",
  "atk-s0101a0:799_0": "Kena te brahmacariyena, puññaṃ pāṇimhi ijjhati.",
  "atk-s0101a0:800_0": "Tena pāṇi kāmadado, tena pāṇi madhussavo;",
  "atk-s0101a0:801_0": "Tena me brahmacariyena, puññaṃ pāṇimhi ijjhatī”ti. ;",
  "atk-s0101a0:802_0": "Imasmiṃ aṅkurapetavatthumhi veyyāvaccaṃ brahmacariyanti vuttaṃ. “Evaṃ,",
  "atk-s0101a0:802_1": "kho taṃ bhikkhave,",
  "atk-s0101a0:802_2": "tittiriyaṃ nāma brahmacariyaṃ ahosī”ti imasmiṃ tittirajātake pañcasikkhāpadasīlaṃ brahmacariyanti vuttaṃ.",
  "atk-s0101a0:802_3": "“Taṃ kho pana me,",
  "atk-s0101a0:802_4": "pañcasikha,",
  "atk-s0101a0:802_5": "brahmacariyaṃ neva nibbidāya na virāgāya na nirodhāya…pe…",
  "atk-s0101a0:802_6": "yāvadeva brahmalokūpapattiyā”ti imasmiṃ mahāgovindasutte catasso appamaññāyo brahmacariyanti vuttā.",
  "atk-s0101a0:802_7": "“Pare abrahmacārī bhavissanti,",
  "atk-s0101a0:802_8": "mayamettha brahmacārī bhavissāmā”ti imasmiṃ sallekhasutte methunavirati brahmacariyanti vuttā.",
  "atk-s0101a0:803_0": "“Mayañca bhariyā nātikkamāma,",
  "atk-s0101a0:804_0": "Amhe ca bhariyā nātikkamanti;",
  "atk-s0101a0:805_0": "Aññatra tāhi brahmacariyaṃ carāma,",
  "atk-s0101a0:806_0": "Tasmā hi amhaṃ daharā na mīyare”ti. ;",
  "atk-s0101a0:807_0": "Mahādhammapālajātake sadārasantoso brahmacariyanti vutto.",
  "atk-s0101a0:807_1": "“Abhijānāmi kho panāhaṃ,",
  "atk-s0101a0:807_2": "sāriputta,",
  "atk-s0101a0:807_3": "caturaṅgasamannāgataṃ brahmacariyaṃ caritā,",
  "atk-s0101a0:807_4": "tapassī sudaṃ homī”ti lomahaṃsanasutte vīriyaṃ brahmacariyanti vuttaṃ.",
  "atk-s0101a0:808_0": "“Hīnena brahmacariyena, khattiye upapajjati;",
  "atk-s0101a0:809_0": "Majjhimena ca devattaṃ, uttamena visujjhatī”ti. ;",
  "atk-s0101a0:810_0": "Evaṃ nimijātake attadamanavasena kato aṭṭhaṅgiko uposatho brahmacariyanti vutto.",
  "atk-s0101a0:810_1": "“Idaṃ kho pana me,",
  "atk-s0101a0:810_2": "pañcasikha,",
  "atk-s0101a0:810_3": "brahmacariyaṃ ekantanibbidāya virāgāya nirodhāya…pe…",
  "atk-s0101a0:810_4": "ayameva ariyo aṭṭhaṅgiko maggo”ti mahāgovindasuttasmiṃyeva ariyamaggo brahmacariyanti vutto.",
  "atk-s0101a0:810_5": "“Tayidaṃ brahmacariyaṃ iddhañceva phītañca vitthārikaṃ bāhujaññaṃ puthubhūtaṃ yāva devamanussehi suppakāsita”nti",
  "atk-s0101a0:810_6": "pāsādikasutte sikkhattayasaṅgahitaṃ sakalasāsanaṃ brahmacariyanti vuttaṃ.",
  "atk-s0101a0:810_7": "Imasmimpi ṭhāne idameva brahmacariyanti adhippetaṃ.",
  "atk-s0101a0:810_8": "Tasmā brahmacariyaṃ pakāsetīti so dhammaṃ deseti ādikalyāṇaṃ…pe…",
  "atk-s0101a0:810_9": "parisuddhaṃ.",
  "atk-s0101a0:810_10": "Evaṃ desento ca sikkhattayasaṅgahitaṃ sakalasāsanaṃ brahmacariyaṃ pakāsetīti evamettha attho daṭṭhabbo.",
  "atk-s0101a0:810_11": "Brahmacariyanti seṭṭhaṭṭhena brahmabhūtaṃ cariyaṃ.",
  "atk-s0101a0:810_12": "Brahmabhūtānaṃ vā buddhādīnaṃ cariyanti vuttaṃ hoti.",
  "atk-s0101a0:811_0": "191.",
  "atk-s0101a0:811_1": "Taṃ dhammanti taṃ vuttappakārasampadaṃ dhammaṃ.",
  "atk-s0101a0:811_2": "Suṇāti gahapati vāti kasmā paṭhamaṃ gahapatiṃ niddisati?",
  "atk-s0101a0:811_3": "Nihatamānattā,",
  "atk-s0101a0:811_4": "ussannattā ca.",
  "atk-s0101a0:811_5": "Yebhuyyena hi khattiyakulato pabbajitā jātiṃ nissāya mānaṃ karonti.",
  "atk-s0101a0:811_6": "Brāhmaṇakulā pabbajitā mante nissāya mānaṃ karonti.",
  "atk-s0101a0:811_7": "Hīnajaccakulā pabbajitā attano attano vijātitāya patiṭṭhātuṃ na sakkonti.",
  "atk-s0101a0:811_8": "Gahapatidārakā pana kacchehi sedaṃ muñcantehi piṭṭhiyā loṇaṃ pupphamānāya bhūmiṃ kasitvā tādisassa mānassa abhāvato nihatamānadappā honti.",
  "atk-s0101a0:811_9": "Te pabbajitvā mānaṃ vā dappaṃ vā akatvā yathābalaṃ sakalabuddhavacanaṃ uggahetvā vipassanāya kammaṃ karontā sakkonti arahatte patiṭṭhātuṃ.",
  "atk-s0101a0:811_10": "Itarehi ca kulehi nikkhamitvā pabbajitā nāma na bahukā,",
  "atk-s0101a0:811_11": "gahapatikāva bahukā.",
  "atk-s0101a0:811_12": "Iti nihatamānattā ussannattā ca paṭhamaṃ gahapatiṃ niddisatīti.",
  "atk-s0101a0:812_0": "Aññatarasmiṃ vāti itaresaṃ vā kulānaṃ aññatarasmiṃ.",
  "atk-s0101a0:812_1": "Paccājātoti patijāto.",
  "atk-s0101a0:812_2": "Tathāgate saddhaṃ paṭilabhatīti parisuddhaṃ dhammaṃ sutvā dhammassāmimhi tathāgate –",
  "atk-s0101a0:812_3": "“sammāsambuddho vata so bhagavā”ti saddhaṃ paṭilabhati.",
  "atk-s0101a0:812_4": "Iti paṭisañcikkhatīti evaṃ paccavekkhati.",
  "atk-s0101a0:812_5": "Sambādho gharāvāsoti sacepi saṭṭhihatthe ghare yojanasatantarepi vā dve jāyampatikā vasanti,",
  "atk-s0101a0:812_6": "tathāpi nesaṃ sakiñcanasapalibodhaṭṭhena gharāvāso sambādhoyeva.",
  "atk-s0101a0:812_7": "Rajopathoti rāgarajādīnaṃ uṭṭhānaṭṭhānanti mahāaṭṭhakathāyaṃ vuttaṃ.",
  "atk-s0101a0:812_8": "Āgamanapathotipi vadanti.",
  "atk-s0101a0:812_9": "Alagganaṭṭhena abbhokāso viyāti abbhokāso.",
  "atk-s0101a0:812_10": "Pabbajito hi kūṭāgāraratanapāsādadevavimānādīsu pihitadvāravātapānesu paṭicchannesu vasantopi neva laggati,",
  "atk-s0101a0:812_11": "na sajjati,",
  "atk-s0101a0:812_12": "na bajjhati.",
  "atk-s0101a0:812_13": "Tena vuttaṃ –",
  "atk-s0101a0:812_14": "“abbhokāso pabbajjā”ti.",
  "atk-s0101a0:812_15": "Api ca sambādho gharāvāso kusalakiriyāya okāsābhāvato.",
  "atk-s0101a0:812_16": "Rajopatho asaṃvutasaṅkāraṭṭhānaṃ viya rajānaṃ kilesarajānaṃ sannipātaṭṭhānato.",
  "atk-s0101a0:812_17": "Abbhokāso pabbajjā kusalakiriyāya yathāsukhaṃ okāsasabbhāvato.",
  "atk-s0101a0:813_0": "Nayidaṃ sukaraṃ…pe…",
  "atk-s0101a0:813_1": "pabbajeyyanti etthāyaṃ saṅkhepakathā,",
  "atk-s0101a0:813_2": "yadetaṃ sikkhattayabrahmacariyaṃ ekampi divasaṃ akhaṇḍaṃ katvā carimakacittaṃ pāpetabbatāya ekantaparipuṇṇaṃ,",
  "atk-s0101a0:813_3": "caritabbaṃ ekadivasampi ca kilesamalena amalīnaṃ katvā carimakacittaṃ pāpetabbatāya ekantaparisuddhaṃ.",
  "atk-s0101a0:813_4": "Saṅkhalikhitanti likhitasaṅkhasadisaṃ dhotasaṅkhasappaṭibhāgaṃ caritabbaṃ.",
  "atk-s0101a0:813_5": "Idaṃ na sukaraṃ agāraṃ ajjhāvasatā agāramajjhe vasantena ekantaparipuṇṇaṃ…pe… carituṃ,",
  "atk-s0101a0:813_6": "yaṃnūnāhaṃ kese ca massuñca ohāretvā kasāyarasapītatāya kāsāyāni brahmacariyaṃ carantānaṃ anucchavikāni",
  "atk-s0101a0:813_7": "vatthāni acchādetvā paridahitvā agārasmā nikkhamitvā anagāriyaṃ pabbajeyyanti.",
  "atk-s0101a0:813_8": "Ettha ca yasmā agārassa hitaṃ kasivāṇijjādikammaṃ agāriyanti vuccati,",
  "atk-s0101a0:813_9": "tañca pabbajjāya natthi,",
  "atk-s0101a0:813_10": "tasmā pabbajjā anagāriyanti ñātabbā,",
  "atk-s0101a0:813_11": "taṃ anagāriyaṃ.",
  "atk-s0101a0:813_12": "Pabbajeyyanti paṭipajjeyyaṃ.",
  "atk-s0101a0:814_0": "192- 193.",
  "atk-s0101a0:814_1": "Appaṃ vāti sahassato heṭṭhā bhogakkhandho appo nāma hoti,",
  "atk-s0101a0:814_2": "sahassato paṭṭhāya mahā.",
  "atk-s0101a0:814_3": "Ābandhanaṭṭhena ñātiyeva ñātiparivaṭṭo.",
  "atk-s0101a0:814_4": "Sopi vīsatiyā heṭṭhā appo nāma hoti,",
  "atk-s0101a0:814_5": "vīsatiyā paṭṭhāya mahā.",
  "atk-s0101a0:814_6": "Pātimokkhasaṃvarasaṃvutoti pātimokkhasaṃvarena samannāgato.",
  "atk-s0101a0:814_7": "Ācāragocarasampannoti ācārena ceva gocarena ca sampanno.",
  "atk-s0101a0:814_8": "Aṇumattesūti appamattakesu.",
  "atk-s0101a0:814_9": "Vajjesūti akusaladhammesu.",
  "atk-s0101a0:814_10": "Bhayadassāvīti bhayadassī.",
  "atk-s0101a0:814_11": "Samādāyāti sammā ādiyitvā.",
  "atk-s0101a0:814_12": "Sikkhati sikkhāpadesūti sikkhāpadesu taṃ taṃ sikkhāpadaṃ samādiyitvā sikkhati.",
  "atk-s0101a0:814_13": "Ayamettha saṅkhepo,",
  "atk-s0101a0:814_14": "vitthāro pana visuddhimagge vutto.",
  "atk-s0101a0:815_0": "Kāyakammavacīkammena samannāgato kusalena parisuddhājīvoti ettha ācāragocaraggahaṇeneva ca kusale kāyakammavacīkamme",
  "atk-s0101a0:815_1": "gahitepi yasmā idaṃ ājīvapārisuddhisīlaṃ nāma na ākāse vā rukkhaggādīsu vā uppajjati,",
  "atk-s0101a0:815_2": "kāyavacīdvāresuyeva pana uppajjati;",
  "atk-s0101a0:815_3": "tasmā tassa uppattidvāradassanatthaṃ kāyakammavacīkammena samannāgato kusalenāti vuttaṃ.",
  "atk-s0101a0:815_4": "Yasmā pana tena samannāgato,",
  "atk-s0101a0:815_5": "tasmā parisuddhājīvo.",
  "atk-s0101a0:815_6": "Samaṇamuṇḍikaputtasuttantavasena vā evaṃ vuttaṃ.",
  "atk-s0101a0:815_7": "Tattha hi “katame ca, thapati,",
  "atk-s0101a0:815_8": "kusalā sīlā?",
  "atk-s0101a0:815_9": "Kusalaṃ kāyakammaṃ,",
  "atk-s0101a0:815_10": "kusalaṃ vacīkammaṃ,",
  "atk-s0101a0:815_11": "parisuddhaṃ ājīvampi kho ahaṃ thapati sīlasmiṃ vadāmī”ti vuttaṃ.",
  "atk-s0101a0:815_12": "Yasmā pana tena samannāgato,",
  "atk-s0101a0:815_13": "tasmā parisuddhājīvoti veditabbo.",
  "atk-s0101a0:816_0": "Sīlasampannoti brahmajāle vuttena tividhena sīlena samannāgato hoti.",
  "atk-s0101a0:816_1": "Indriyesu guttadvāroti manacchaṭṭhesu indriyesu pihitadvāro hoti.",
  "atk-s0101a0:816_2": "Satisampajaññena samannāgatoti abhikkante paṭikkantetiādīsu sattasu ṭhānesu satiyā ceva sampajaññena ca samannāgato hoti.",
  "atk-s0101a0:816_3": "Santuṭṭhoti catūsu paccayesu tividhena santosena santuṭṭho hoti.",
  "atk-s0101a0:817_0": "Cūḷasīlavaṇṇanā",
  "atk-s0101a0:818_0": "194- 211.",
  "atk-s0101a0:818_1": "Evaṃ mātikaṃ nikkhipitvā anupubbena bhājento “kathañca, mahārāja,",
  "atk-s0101a0:818_2": "bhikkhu sīlasampanno hotī”tiādimāha.",
  "atk-s0101a0:818_3": "Tattha idampissa hoti sīlasminti idampi assa bhikkhuno pāṇātipātā veramaṇi sīlasmiṃ ekaṃ sīlaṃ hotīti attho.",
  "atk-s0101a0:818_4": "Paccattavacanatthe vā etaṃ bhummaṃ.",
  "atk-s0101a0:818_5": "Mahāaṭṭhakathāyañhi idampi tassa samaṇassa sīlanti ayameva attho vutto.",
  "atk-s0101a0:818_6": "Sesaṃ brahmajāle vuttanayeneva veditabbaṃ.",
  "atk-s0101a0:818_7": "Idamassa hoti sīlasminti idaṃ assa sīlaṃ hotīti attho.",
  "atk-s0101a0:819_0": "212.",
  "atk-s0101a0:819_1": "Na kutoci bhayaṃ samanupassati,",
  "atk-s0101a0:819_2": "yadidaṃ sīlasaṃvaratoti yāni asaṃvaramūlakāni bhayāni uppajjanti,",
  "atk-s0101a0:819_3": "tesu yaṃ idaṃ bhayaṃ sīlasaṃvarato bhaveyya,",
  "atk-s0101a0:819_4": "taṃ kutoci ekasaṃvaratopi na samanupassati. Kasmā?",
  "atk-s0101a0:819_5": "Saṃvarato asaṃvaramūlakassa bhayassa abhāvā.",
  "atk-s0101a0:819_6": "Muddhābhisittoti yathāvidhānavihitena khattiyābhisekena muddhani avasitto.",
  "atk-s0101a0:819_7": "Yadidaṃ paccatthikatoti yaṃ kutoci ekapaccatthikatopi bhayaṃ bhaveyya,",
  "atk-s0101a0:819_8": "taṃ na samanupassati. Kasmā?",
  "atk-s0101a0:819_9": "Yasmā nihatapaccāmitto.",
  "atk-s0101a0:819_10": "Ajjhattanti niyakajjhattaṃ,",
  "atk-s0101a0:819_11": "attano santāneti attho.",
  "atk-s0101a0:819_12": "Anavajjasukhanti anavajjaṃ aninditaṃ kusalaṃ sīlapadaṭṭhānehi avippaṭisārapāmojjapītipassaddhidhammehi",
  "atk-s0101a0:819_13": "pariggahitaṃ kāyikacetasikasukhaṃ paṭisaṃvedeti. Evaṃ kho, mahārāja,",
  "atk-s0101a0:819_14": "bhikkhu sīlasampanno hotīti evaṃ nirantaraṃ vitthāretvā dassitena tividhena sīlena samannāgato bhikkhu sīlasampanno nāma hotīti sīlakathaṃ niṭṭhāpesi.",
  "atk-s0101a0:820_0": "Indriyasaṃvarakathā",
  "atk-s0101a0:821_0": "213.",
  "atk-s0101a0:821_1": "Indriyesu guttadvārabhājanīye cakkhunā rūpanti ayaṃ cakkhusaddo katthaci buddhacakkhumhi vattati, yathāha –",
  "atk-s0101a0:821_2": "“buddhacakkhunā lokaṃ volokesī”ti.",
  "atk-s0101a0:821_3": "Katthaci sabbaññutaññāṇasaṅkhāte samantacakkhumhi, yathāha –",
  "atk-s0101a0:821_4": "“tathūpamaṃ dhammamayaṃ, sumedha,",
  "atk-s0101a0:821_5": "pāsādamāruyha samantacakkhū”ti.",
  "atk-s0101a0:821_6": "Katthaci dhammacakkhumhi “virajaṃ vītamalaṃ dhammacakkhuṃ udapādī”ti hi ettha ariyamaggattayapaññā.",
  "atk-s0101a0:821_7": "“Cakkhuṃ udapādi ñāṇaṃ udapādī”ti ettha pubbenivāsādiñāṇaṃ paññācakkhūti vuccati.",
  "atk-s0101a0:821_8": "“Dibbena cakkhunā”ti āgataṭṭhānesu dibbacakkhumhi vattati.",
  "atk-s0101a0:821_9": "“Cakkhuñca paṭicca rūpe cā”ti ettha pasādacakkhumhi vattati.",
  "atk-s0101a0:821_10": "Idha panāyaṃ pasādacakkhuvohārena cakkhuviññāṇe vattati,",
  "atk-s0101a0:821_11": "tasmā cakkhuviññāṇena rūpaṃ disvāti ayametthattho.",
  "atk-s0101a0:821_12": "Sesapadesu yaṃ vattabbaṃ siyā,",
  "atk-s0101a0:821_13": "taṃ sabbaṃ visuddhimagge vuttaṃ.",
  "atk-s0101a0:821_14": "Abyāsekasukhanti kilesabyāsekavirahitattā abyāsekaṃ asammissaṃ parisuddhaṃ adhicittasukhaṃ paṭisaṃvedetīti.",
  "atk-s0101a0:822_0": "Satisampajaññakathā",
  "atk-s0101a0:823_0": "214.",
  "atk-s0101a0:823_1": "Satisampajaññabhājanīyamhi abhikkante paṭikkanteti ettha tāva abhikkantaṃ vuccati gamanaṃ,",
  "atk-s0101a0:823_2": "paṭikkantaṃ nivattanaṃ,",
  "atk-s0101a0:823_3": "tadubhayampi catūsu iriyāpathesu labbhati.",
  "atk-s0101a0:823_4": "Gamane tāva purato kāyaṃ abhiharanto abhikkamati nāma.",
  "atk-s0101a0:823_5": "Paṭinivattanto paṭikkamati nāma.",
  "atk-s0101a0:823_6": "Ṭhānepi ṭhitakova kāyaṃ purato onāmento abhikkamati nāma,",
  "atk-s0101a0:823_7": "pacchato apanāmento paṭikkamati nāma.",
  "atk-s0101a0:823_8": "Nisajjāya nisinnakova āsanassa purimaaṅgābhimukho saṃsaranto abhikkamati nāma,",
  "atk-s0101a0:823_9": "pacchimaaṅgapadesaṃ paccāsaṃsaranto paṭikkamati nāma.",
  "atk-s0101a0:823_10": "Nipajjanepi eseva nayo.",
  "atk-s0101a0:824_0": "Sampajānakārī hotīti sampajaññena sabbakiccakārī.",
  "atk-s0101a0:824_1": "Sampajaññameva vā kārī.",
  "atk-s0101a0:824_2": "So hi abhikkantādīsu sampajaññaṃ karoteva.",
  "atk-s0101a0:824_3": "Na katthaci sampajaññavirahito hoti.",
  "atk-s0101a0:824_4": "Tattha sātthakasampajaññaṃ,",
  "atk-s0101a0:824_5": "sappāyasampajaññaṃ,",
  "atk-s0101a0:824_6": "gocarasampajaññaṃ asammohasampajaññanti catubbidhaṃ sampajaññaṃ.",
  "atk-s0101a0:824_7": "Tattha abhikkamanacitte uppanne cittavaseneva agantvā –",
  "atk-s0101a0:824_8": "“kinnu me ettha gatena attho atthi natthī”ti atthānatthaṃ pariggahetvā atthapariggaṇhanaṃ sātthakasampajaññaṃ.",
  "atk-s0101a0:824_9": "Tattha ca atthoti cetiyadassanabodhisaṅghatheraasubhadassanādivasena dhammato vuḍḍhi.",
  "atk-s0101a0:824_10": "Cetiyaṃ vā bodhiṃ vā disvāpi hi buddhārammaṇaṃ,",
  "atk-s0101a0:824_11": "saṅghadassanena saṅghārammaṇaṃ,",
  "atk-s0101a0:824_12": "pītiṃ uppādetvā tadeva khayavayato sammasanto arahattaṃ pāpuṇāti.",
  "atk-s0101a0:824_13": "There disvā tesaṃ ovāde patiṭṭhāya,",
  "atk-s0101a0:824_14": "asubhaṃ disvā tattha paṭhamajjhānaṃ uppādetvā tadeva khayavayato sammasanto arahattaṃ pāpuṇāti.",
  "atk-s0101a0:824_15": "Tasmā etesaṃ dassanaṃ sātthakanti vuttaṃ.",
  "atk-s0101a0:824_16": "Keci pana āmisatopi vuḍḍhi atthoyeva,",
  "atk-s0101a0:824_17": "taṃ nissāya brahmacariyānuggahāya paṭipannattāti vadanti.",
  "atk-s0101a0:825_0": "Tasmiṃ pana gamane sappāyāsappāyaṃ pariggahetvā sappāyapariggaṇhanaṃ sappāyasampajaññaṃ.",
  "atk-s0101a0:825_1": "Seyyathidaṃ –",
  "atk-s0101a0:825_2": "cetiyadassanaṃ tāva sātthakaṃ,",
  "atk-s0101a0:825_3": "sace pana cetiyassa mahāpūjāya dasadvādasayojanantare parisā sannipatanti,",
  "atk-s0101a0:825_4": "attano vibhavānurūpā itthiyopi purisāpi alaṅkatapaṭiyattā cittakammarūpakāni viya sañcaranti.",
  "atk-s0101a0:825_5": "Tatra cassa iṭṭhe ārammaṇe lobho hoti,",
  "atk-s0101a0:825_6": "aniṭṭhe paṭigho,",
  "atk-s0101a0:825_7": "asamapekkhane moho uppajjati,",
  "atk-s0101a0:825_8": "kāyasaṃsaggāpattiṃ vā āpajjati.",
  "atk-s0101a0:825_9": "Jīvitabrahmacariyānaṃ vā antarāyo hoti,",
  "atk-s0101a0:825_10": "evaṃ taṃ ṭhānaṃ asappāyaṃ hoti.",
  "atk-s0101a0:825_11": "Vuttappakāraantarāyābhāve sappāyaṃ.",
  "atk-s0101a0:825_12": "Bodhidassanepi eseva nayo.",
  "atk-s0101a0:825_13": "Saṅghadassanampi sātthaṃ.",
  "atk-s0101a0:825_14": "Sace pana antogāme mahāmaṇḍapaṃ kāretvā sabbarattiṃ dhammassavanaṃ karontesu manussesu vuttappakāreneva janasannipāto ceva antarāyo ca hoti,",
  "atk-s0101a0:825_15": "evaṃ taṃ ṭhānaṃ asappāyaṃ hoti.",
  "atk-s0101a0:825_16": "Antarāyābhāve sappāyaṃ.",
  "atk-s0101a0:825_17": "Mahāparisaparivārānaṃ therānaṃ dassanepi eseva nayo.",
  "atk-s0101a0:826_0": "Asubhadassanampi sātthaṃ,",
  "atk-s0101a0:826_1": "tadatthadīpanatthañca idaṃ vatthu –",
  "atk-s0101a0:826_2": "eko kira daharabhikkhu sāmaṇeraṃ gahetvā dantakaṭṭhatthāya gato.",
  "atk-s0101a0:826_3": "Sāmaṇero maggā okkamitvā purato gacchanto asubhaṃ disvā paṭhamajjhānaṃ nibbattetvā tadeva pādakaṃ katvā",
  "atk-s0101a0:826_4": "saṅkhāre sammasanto tīṇi phalāni sacchikatvā uparimaggatthāya kammaṭṭhānaṃ pariggahetvā aṭṭhāsi.",
  "atk-s0101a0:826_5": "Daharo taṃ apassanto sāmaṇerāti pakkosi.",
  "atk-s0101a0:826_6": "So ‘mayā pabbajitadivasato paṭṭhāya bhikkhunā saddhiṃ dve kathā nāma na kathitapubbā.",
  "atk-s0101a0:826_7": "Aññasmimpi divase upari visesaṃ nibbattessāmī’ti cintetvā kiṃ,",
  "atk-s0101a0:826_8": "bhanteti paṭivacanamadāsi.",
  "atk-s0101a0:826_9": "‘Ehī’ti ca vutte ekavacaneneva āgantvā, ‘bhante,",
  "atk-s0101a0:826_10": "iminā tāva maggeneva gantvā mayā ṭhitokāse muhuttaṃ puratthābhimukho ṭhatvā olokethā’ti āha.",
  "atk-s0101a0:826_11": "So tathā katvā tena pattavisesameva pāpuṇi.",
  "atk-s0101a0:826_12": "Evaṃ ekaṃ asubhaṃ dvinnaṃ janānaṃ atthāya jātaṃ.",
  "atk-s0101a0:826_13": "Evaṃ sātthampi panetaṃ purisassa mātugāmāsubhaṃ asappāyaṃ,",
  "atk-s0101a0:826_14": "mātugāmassa ca purisāsubhaṃ asappāyaṃ,",
  "atk-s0101a0:826_15": "sabhāgameva sappāyanti evaṃ sappāyapariggaṇhanaṃ sappāyasampajaññaṃ nāma.",
  "atk-s0101a0:827_0": "Evaṃ pariggahitasātthakasappāyassa pana aṭṭhatiṃsāya kammaṭṭhānesu attano cittaruciyaṃ kammaṭṭhānasaṅkhātaṃ",
  "atk-s0101a0:827_1": "gocaraṃ uggahetvā bhikkhācāragocare taṃ gahetvāva gamanaṃ gocarasampajaññaṃ nāma.",
  "atk-s0101a0:827_2": "Tassāvibhāvanatthaṃ idaṃ catukkaṃ veditabbaṃ –",
  "atk-s0101a0:828_0": "Idhekacco bhikkhu harati,",
  "atk-s0101a0:828_1": "na paccāharati;",
  "atk-s0101a0:828_2": "ekacco paccāharati,",
  "atk-s0101a0:828_3": "na harati;",
  "atk-s0101a0:828_4": "ekacco pana neva harati,",
  "atk-s0101a0:828_5": "na paccāharati;",
  "atk-s0101a0:828_6": "ekacco harati ca,",
  "atk-s0101a0:828_7": "paccāharati cāti.",
  "atk-s0101a0:828_8": "Tattha yo bhikkhu divasaṃ caṅkamena nisajjāya ca āvaraṇīyehi dhammehi cittaṃ parisodhetvā tathā rattiyā paṭhamayāme,",
  "atk-s0101a0:828_9": "majjhimayāme seyyaṃ kappetvā pacchimayāmepi nisajjacaṅkamehi vītināmetvā pageva cetiyaṅgaṇabodhiyaṅgaṇavattaṃ katvā bodhirukkhe udakaṃ āsiñcitvā,",
  "atk-s0101a0:828_10": "pānīyaṃ paribhojanīyaṃ paccupaṭṭhapetvā ācariyupajjhāyavattādīni sabbāni khandhakavattāni samādāya vattati.",
  "atk-s0101a0:828_11": "So sarīraparikammaṃ katvā senāsanaṃ pavisitvā dve tayo pallaṅke usumaṃ gāhāpento kammaṭṭhānaṃ anuyuñjitvā",
  "atk-s0101a0:828_12": "bhikkhācāravelāyaṃ uṭṭhahitvā kammaṭṭhānasīseneva pattacīvaramādāya senāsanato nikkhamitvā kammaṭṭhānaṃ",
  "atk-s0101a0:828_13": "manasikarontova cetiyaṅgaṇaṃ gantvā,",
  "atk-s0101a0:828_14": "sace buddhānussatikammaṭṭhānaṃ hoti,",
  "atk-s0101a0:828_15": "taṃ avissajjetvāva cetiyaṅgaṇaṃ pavisati.",
  "atk-s0101a0:828_16": "Aññaṃ ce kammaṭṭhānaṃ hoti,",
  "atk-s0101a0:828_17": "sopānamūle ṭhatvā hatthena gahitabhaṇḍaṃ viya taṃ ṭhapetvā buddhārammaṇaṃ pītiṃ gahetvā cetiyaṅgaṇaṃ āruyha,",
  "atk-s0101a0:828_18": "mahantaṃ cetiyaṃ ce,",
  "atk-s0101a0:828_19": "tikkhattuṃ padakkhiṇaṃ katvā catūsu ṭhānesu vanditabbaṃ.",
  "atk-s0101a0:828_20": "Khuddakaṃ cetiyaṃ ce,",
  "atk-s0101a0:828_21": "tatheva padakkhiṇaṃ katvā aṭṭhasu ṭhānesu vanditabbaṃ.",
  "atk-s0101a0:828_22": "Cetiyaṃ vanditvā bodhiyaṅgaṇaṃ pattenāpi buddhassa bhagavato sammukhā viya nipaccākāraṃ dassetvā bodhi vanditabbā.",
  "atk-s0101a0:828_23": "So evaṃ cetiyañca bodhiñca vanditvā paṭisāmitaṭṭhānaṃ gantvā paṭisāmitabhaṇḍakaṃ hatthena gaṇhanto viya",
  "atk-s0101a0:828_24": "nikkhittakammaṭṭhānaṃ gahetvā gāmasamīpe kammaṭṭhānasīseneva cīvaraṃ pārupitvā gāmaṃ piṇḍāya pavisati.",
  "atk-s0101a0:828_25": "Atha naṃ manussā disvā ayyo no āgatoti paccuggantvā pattaṃ gahetvā āsanasālāya vā gehe vā nisīdāpetvā yāguṃ datvā yāva bhattaṃ na niṭṭhāti,",
  "atk-s0101a0:828_26": "tāva pāde dhovitvā telena makkhetvā purato te nisīditvā pañhaṃ vā pucchanti,",
  "atk-s0101a0:828_27": "dhammaṃ vā sotukāmā honti.",
  "atk-s0101a0:828_28": "Sacepi na kathāpenti,",
  "atk-s0101a0:828_29": "janasaṅgahatthaṃ dhammakathā nāma kātabbā yevāti aṭṭhakathācariyā vadanti.",
  "atk-s0101a0:828_30": "Dhammakathā hi kammaṭṭhānavinimuttā nāma natthi,",
  "atk-s0101a0:828_31": "tasmā kammaṭṭhānasīseneva dhammakathaṃ kathetvā kammaṭṭhānasīseneva āhāraṃ paribhuñjitvā anumodanaṃ katvā",
  "atk-s0101a0:828_32": "nivattiyamānehipi manussehi anugatova gāmato nikkhamitvā tattha te nivattetvā maggaṃ paṭipajjati.",
  "atk-s0101a0:829_0": "Atha naṃ puretaraṃ nikkhamitvā bahigāme katabhattakiccā sāmaṇeradaharabhikkhū disvā paccuggantvā pattacīvaramassa gaṇhanti.",
  "atk-s0101a0:829_1": "Porāṇakabhikkhū kira amhākaṃ upajjhāyo ācariyoti na mukhaṃ oloketvā vattaṃ karonti,",
  "atk-s0101a0:829_2": "sampattaparicchedeneva karonti.",
  "atk-s0101a0:829_3": "Te taṃ pucchanti – “bhante,",
  "atk-s0101a0:829_4": "ete manussā tumhākaṃ kiṃ honti,",
  "atk-s0101a0:829_5": "mātipakkhato sambandhā pitipakkhato”ti?",
  "atk-s0101a0:829_6": "Kiṃ disvā pucchathāti?",
  "atk-s0101a0:829_7": "Tumhesu etesaṃ pemaṃ bahumānanti. Āvuso,",
  "atk-s0101a0:829_8": "yaṃ mātāpitūhipi dukkaraṃ,",
  "atk-s0101a0:829_9": "taṃ ete amhākaṃ karonti,",
  "atk-s0101a0:829_10": "pattacīvarampi no etesaṃ santakameva,",
  "atk-s0101a0:829_11": "etesaṃ ānubhāvena neva bhaye bhayaṃ,",
  "atk-s0101a0:829_12": "na chātake chātakaṃ jānāma.",
  "atk-s0101a0:829_13": "Īdisā nāma amhākaṃ upakārino natthīti tesaṃ guṇe kathento gacchati.",
  "atk-s0101a0:829_14": "Ayaṃ vuccati harati na paccāharatīti.",
  "atk-s0101a0:830_0": "Yassa pana pageva vuttappakāraṃ vattapaṭipattiṃ karontassa kammajatejodhātu pajjalati,",
  "atk-s0101a0:830_1": "anupādinnakaṃ muñcitvā upādinnakaṃ gaṇhāti,",
  "atk-s0101a0:830_2": "sarīrato sedā muñcanti,",
  "atk-s0101a0:830_3": "kammaṭṭhānaṃ vīthiṃ nārohati,",
  "atk-s0101a0:830_4": "so pageva pattacīvaramādāya vegasā cetiyaṃ vanditvā gorūpānaṃ nikkhamanavelāyameva gāmaṃ yāgubhikkhāya",
  "atk-s0101a0:830_5": "pavisitvā yāguṃ labhitvā āsanasālaṃ gantvā pivati,",
  "atk-s0101a0:830_6": "athassa dvattikkhattuṃ ajjhoharaṇamatteneva kammajatejodhātu upādinnakaṃ muñcitvā anupādinnakaṃ gaṇhāti,",
  "atk-s0101a0:830_7": "ghaṭasatena nhāto viya tejodhātu pariḷāhanibbānaṃ patvā kammaṭṭhānasīsena yāguṃ paribhuñjitvā pattañca",
  "atk-s0101a0:830_8": "mukhañca dhovitvā antarābhatte kammaṭṭhānaṃ manasikatvā avasesaṭṭhāne piṇḍāya caritvā kammaṭṭhānasīsena",
  "atk-s0101a0:830_9": "āhārañca paribhuñjitvā tato paṭṭhāya poṅkhānupoṅkhaṃ upaṭṭhahamānaṃ kammaṭṭhānaṃ gahetvā āgacchati,",
  "atk-s0101a0:830_10": "ayaṃ vuccati paccāharati na haratīti.",
  "atk-s0101a0:830_11": "Edisā ca bhikkhū yāguṃ pivitvā vipassanaṃ ārabhitvā buddhasāsane arahattappattā nāma gaṇanapathaṃ vītivattā.",
  "atk-s0101a0:830_12": "Sīhaḷadīpeyeva tesu tesu gāmesu āsanasālāyaṃ vā na taṃ āsanamatthi,",
  "atk-s0101a0:830_13": "yattha yāguṃ pivitvā arahattappattā bhikkhū natthīti.",
  "atk-s0101a0:831_0": "Yo pana pamādavihārī hoti,",
  "atk-s0101a0:831_1": "nikkhittadhuro sabbavattāni bhinditvā pañcavidhacetokhīlavinibandhacitto viharanto –",
  "atk-s0101a0:831_2": "“kammaṭṭhānaṃ nāma atthī”ti saññampi akatvā gāmaṃ piṇḍāya pavisitvā ananulomikena gihisaṃsaggena saṃsaṭṭho caritvā ca bhuñjitvā ca tuccho nikkhamati,",
  "atk-s0101a0:831_3": "ayaṃ vuccati neva harati na paccāharatīti.",
  "atk-s0101a0:832_0": "Yo panāyaṃ –",
  "atk-s0101a0:832_1": "“harati ca paccāharati cā”ti vutto,",
  "atk-s0101a0:832_2": "so gatapaccāgatavattavaseneva veditabbo.",
  "atk-s0101a0:832_3": "Attakāmā hi kulaputtā sāsane pabbajitvā dasapi vīsampi tiṃsampi cattālīsampi paññāsampi satampi ekato vasantā katikavattaṃ katvā viharanti, “āvuso,",
  "atk-s0101a0:832_4": "tumhe na iṇaṭṭā,",
  "atk-s0101a0:832_5": "na bhayaṭṭā,",
  "atk-s0101a0:832_6": "na jīvikāpakatā pabbajitā,",
  "atk-s0101a0:832_7": "dukkhā muccitukāmā panettha pabbajitā,",
  "atk-s0101a0:832_8": "tasmā gamane uppannakilesaṃ gamaneyeva niggaṇhatha,",
  "atk-s0101a0:832_9": "tathā ṭhāne,",
  "atk-s0101a0:832_10": "nisajjāya,",
  "atk-s0101a0:832_11": "sayane uppannakilesaṃ sayaneva niggaṇhathā”ti.",
  "atk-s0101a0:833_0": "Te evaṃ katikavattaṃ katvā bhikkhācāraṃ gacchantā aḍḍhausabhausabhaaḍḍhagāvutagāvutantaresu pāsāṇā honti,",
  "atk-s0101a0:833_1": "tāya saññāya kammaṭṭhānaṃ manasikarontāva gacchanti.",
  "atk-s0101a0:833_2": "Sace kassaci gamane kileso uppajjati,",
  "atk-s0101a0:833_3": "tattheva naṃ niggaṇhāti.",
  "atk-s0101a0:833_4": "Tathā asakkonto tiṭṭhati,",
  "atk-s0101a0:833_5": "athassa pacchato āgacchantopi tiṭṭhati.",
  "atk-s0101a0:833_6": "So “ayaṃ bhikkhu tuyhaṃ uppannavitakkaṃ jānāti,",
  "atk-s0101a0:833_7": "ananucchavikaṃ te eta”nti attānaṃ paṭicodetvā vipassanaṃ vaḍḍhetvā tattheva ariyabhūmiṃ okkamati;",
  "atk-s0101a0:833_8": "tathā asakkonto nisīdati.",
  "atk-s0101a0:833_9": "Athassa pacchato āgacchantopi nisīdatīti soyeva nayo.",
  "atk-s0101a0:833_10": "Ariyabhūmiṃ okkamituṃ asakkontopi taṃ kilesaṃ vikkhambhetvā kammaṭṭhānaṃ manasikarontova gacchati,",
  "atk-s0101a0:833_11": "na kammaṭṭhānavippayuttena cittena pādaṃ uddharati,",
  "atk-s0101a0:833_12": "uddharati ce,",
  "atk-s0101a0:833_13": "paṭinivattitvā purimapadesaṃyeva eti.",
  "atk-s0101a0:833_14": "Ālindakavāsī mahāphussadevatthero viya.",
  "atk-s0101a0:834_0": "So kira ekūnavīsativassāni gatapaccāgatavattaṃ pūrento eva vihāsi,",
  "atk-s0101a0:834_1": "manussāpi addasaṃsu antarāmagge kasantā ca vapantā ca maddantā ca kammāni ca karontā theraṃ tathāgacchantaṃ disvā –",
  "atk-s0101a0:834_2": "“ayaṃ thero punappunaṃ nivattitvā gacchati,",
  "atk-s0101a0:834_3": "kinnu kho maggamūḷho,",
  "atk-s0101a0:834_4": "udāhu kiñci pamuṭṭho”ti samullapanti.",
  "atk-s0101a0:834_5": "So taṃ anādiyitvā kammaṭṭhānayuttacitteneva samaṇadhammaṃ karonto vīsativassabbhantare arahattaṃ pāpuṇi,",
  "atk-s0101a0:834_6": "arahattappattadivase cassa caṅkamanakoṭiyaṃ adhivatthā devatā aṅgulīhi dīpaṃ ujjāletvā aṭṭhāsi.",
  "atk-s0101a0:834_7": "Cattāropi mahārājāno sakko ca devānamindo brahmā ca sahampati upaṭṭhānaṃ agamaṃsu.",
  "atk-s0101a0:834_8": "Tañca obhāsaṃ disvā vanavāsī mahātissatthero taṃ dutiyadivase pucchi –",
  "atk-s0101a0:834_9": "“rattibhāge āyasmato santike obhāso ahosi,",
  "atk-s0101a0:834_10": "kiṃ so obhāso”ti?",
  "atk-s0101a0:834_11": "Thero vikkhepaṃ karonto obhāso nāma dīpobhāsopi hoti,",
  "atk-s0101a0:834_12": "maṇiobhāsopīti evamādimāha.",
  "atk-s0101a0:834_13": "Tato ‘paṭicchādetha tumhe’ti nibaddho ‘āmā’ti paṭijānitvā ārocesi.",
  "atk-s0101a0:834_14": "Kāḷavallimaṇḍapavāsī mahānāgatthero viya ca.",
  "atk-s0101a0:835_0": "Sopi kira gatapaccāgatavattaṃ pūrento –",
  "atk-s0101a0:835_1": "paṭhamaṃ tāva bhagavato mahāpadhānaṃ pūjessāmīti sattavassāni ṭhānacaṅkamameva adhiṭṭhāsi.",
  "atk-s0101a0:835_2": "Puna soḷasavassāni gatapaccāgatavattaṃ pūretvā arahattaṃ pāpuṇi.",
  "atk-s0101a0:835_3": "So kammaṭṭhānayutteneva cittena pādaṃ uddharanto,",
  "atk-s0101a0:835_4": "viyuttena uddhaṭe paṭinivattento gāmasamīpaṃ gantvā “gāvī nu pabbajito nū”ti āsaṅkanīyapadese ṭhatvā",
  "atk-s0101a0:835_5": "cīvaraṃ pārupitvā kacchakantarato udakena pattaṃ dhovitvā udakagaṇḍūsaṃ karoti.",
  "atk-s0101a0:835_6": "Kiṃ kāraṇā?",
  "atk-s0101a0:835_7": "Mā me bhikkhaṃ dātuṃ vā vandituṃ vā āgate manusse ‘dīghāyukā hothā’ti vacanamattenāpi kammaṭṭhānavikkhepo ahosīti. “Ajja, bhante,",
  "atk-s0101a0:835_8": "katimī”ti divasaṃ vā bhikkhugaṇanaṃ vā pañhaṃ vā pucchito pana udakaṃ gilitvā āroceti.",
  "atk-s0101a0:835_9": "Sace divasādīni pucchakā na honti,",
  "atk-s0101a0:835_10": "nikkhamanavelāya gāmadvāre niṭṭhubhitvāva yāti.",
  "atk-s0101a0:836_0": "Kalambatitthavihāre vassūpagatā paññāsabhikkhū viya ca.",
  "atk-s0101a0:836_1": "Te kira āsaḷhipuṇṇamāyaṃ katikavattaṃ akaṃsu –",
  "atk-s0101a0:836_2": "“arahattaṃ appatvā aññamaññaṃ nālapissāmā”ti,",
  "atk-s0101a0:836_3": "gāmañca piṇḍāya pavisantā udakagaṇḍūsaṃ katvā pavisiṃsu.",
  "atk-s0101a0:836_4": "Divasādīsu pucchitesu vuttanayeneva paṭipajjiṃsu.",
  "atk-s0101a0:836_5": "Tattha manussā niṭṭhubhanaṃ disvā jāniṃsu –",
  "atk-s0101a0:836_6": "“ajjeko āgato,",
  "atk-s0101a0:836_7": "ajja dve”ti.",
  "atk-s0101a0:836_8": "Evañca cintesuṃ –",
  "atk-s0101a0:836_9": "“kinnu kho ete amhehiyeva saddhiṃ na sallapanti,",
  "atk-s0101a0:836_10": "udāhu aññamaññampi.",
  "atk-s0101a0:836_11": "Sace aññamaññampi na sallapanti,",
  "atk-s0101a0:836_12": "addhā vivādajātā bhavissanti.",
  "atk-s0101a0:836_13": "Etha ne aññamaññaṃ khamāpessāmā”ti,",
  "atk-s0101a0:836_14": "sabbe vihāraṃ gantvā paññāsāya bhikkhūsu dvepi bhikkhū ekokāse nāddasaṃsu.",
  "atk-s0101a0:836_15": "Tato yo tesu cakkhumā puriso, so āha –",
  "atk-s0101a0:836_16": "“na bho kalahakārakānaṃ vasanokāso īdiso hoti,",
  "atk-s0101a0:836_17": "susammaṭṭhaṃ cetiyaṅgaṇabodhiyaṅgaṇaṃ,",
  "atk-s0101a0:836_18": "sunikkhittā sammajjaniyo,",
  "atk-s0101a0:836_19": "sūpaṭṭhapitaṃ pānīyaṃ paribhojanīya”nti,",
  "atk-s0101a0:836_20": "te tatova nivattā.",
  "atk-s0101a0:836_21": "Tepi bhikkhū anto temāseyeva arahattaṃ patvā mahāpavāraṇāya visuddhipavāraṇaṃ pavāresuṃ.",
  "atk-s0101a0:837_0": "Evaṃ kāḷavallimaṇḍapavāsī mahānāgatthero viya,",
  "atk-s0101a0:837_1": "kalambatitthavihāre vassūpagatabhikkhū viya ca kammaṭṭhānayutteneva cittena pādaṃ uddharanto gāmasamīpaṃ",
  "atk-s0101a0:837_2": "gantvā udakagaṇḍūsaṃ katvā vīthiyo sallakkhetvā,",
  "atk-s0101a0:837_3": "yattha surāsoṇḍadhuttādayo kalahakārakā caṇḍahatthiassādayo vā natthi,",
  "atk-s0101a0:837_4": "taṃ vīthiṃ paṭipajjati.",
  "atk-s0101a0:837_5": "Tattha ca piṇḍāya caramāno na turitaturito viya javena gacchati.",
  "atk-s0101a0:837_6": "Na hi javena piṇḍapātiyadhutaṅgaṃ nāma kiñci atthi.",
  "atk-s0101a0:837_7": "Visamabhūmibhāgappattaṃ pana udakasakaṭaṃ viya niccalo hutvā gacchati.",
  "atk-s0101a0:837_8": "Anugharaṃ paviṭṭho ca dātukāmaṃ vā adātukāmaṃ vā sallakkhetvā tadanurūpaṃ kālaṃ āgamento bhikkhaṃ paṭilabhitvā",
  "atk-s0101a0:837_9": "ādāya antogāme vā bahigāme vā vihārameva vā āgantvā yathā phāsuke patirūpe okāse nisīditvā kammaṭṭhānaṃ",
  "atk-s0101a0:837_10": "manasikaronto āhāre paṭikūlasaññaṃ upaṭṭhapetvā akkhabbhañjana –",
  "atk-s0101a0:837_11": "vaṇalepanaputtamaṃsūpamavasena paccavekkhanto aṭṭhaṅgasamannāgataṃ āhāraṃ āhāreti,",
  "atk-s0101a0:837_12": "neva davāya na madāya na maṇḍanāya na vibhūsanāya…pe…",
  "atk-s0101a0:837_13": "bhuttāvī ca udakakiccaṃ katvā muhuttaṃ bhattakilamathaṃ paṭippassambhetvā yathā purebhattaṃ,",
  "atk-s0101a0:837_14": "evaṃ pacchābhattaṃ purimayāmaṃ pacchimayāmañca kammaṭṭhānameva manasi karoti,",
  "atk-s0101a0:837_15": "ayaṃ vuccati harati ca paccāharati cāti.",
  "atk-s0101a0:838_0": "Idaṃ pana haraṇapaccāharaṇasaṅkhātaṃ gatapaccāgatavattaṃ pūrento yadi upanissayasampanno hoti,",
  "atk-s0101a0:838_1": "paṭhamavaye eva arahattaṃ pāpuṇāti.",
  "atk-s0101a0:838_2": "No ce paṭhamavaye pāpuṇāti,",
  "atk-s0101a0:838_3": "atha majjhimavaye;",
  "atk-s0101a0:838_4": "no ce majjhimavaye pāpuṇāti,",
  "atk-s0101a0:838_5": "atha maraṇasamaye;",
  "atk-s0101a0:838_6": "no ce maraṇasamaye pāpuṇāti,",
  "atk-s0101a0:838_7": "atha devaputto hutvā;",
  "atk-s0101a0:838_8": "no ce devaputto hutvā pāpuṇāti,",
  "atk-s0101a0:838_9": "anuppanne buddhe nibbatto paccekabodhiṃ sacchikaroti.",
  "atk-s0101a0:838_10": "No ce paccekabodhiṃ sacchikaroti,",
  "atk-s0101a0:838_11": "atha buddhānaṃ sammukhībhāve khippābhiñño hoti;",
  "atk-s0101a0:838_12": "seyyathāpi thero bāhiyo dārucīriyo mahāpañño vā,",
  "atk-s0101a0:838_13": "seyyathāpi thero sāriputto mahiddhiko vā,",
  "atk-s0101a0:838_14": "seyyathāpi thero mahāmoggallāno dhutavādo vā,",
  "atk-s0101a0:838_15": "seyyathāpi thero mahākassapo dibbacakkhuko vā,",
  "atk-s0101a0:838_16": "seyyathāpi thero anuruddho vinayadharo vā,",
  "atk-s0101a0:838_17": "seyyathāpi thero upāli dhammakathiko vā,",
  "atk-s0101a0:838_18": "seyyathāpi thero puṇṇo mantāṇiputto āraññiko vā,",
  "atk-s0101a0:838_19": "seyyathāpi thero revato bahussuto vā,",
  "atk-s0101a0:838_20": "seyyathāpi thero ānando bhikkhākāmo vā,",
  "atk-s0101a0:838_21": "seyyathāpi thero rāhulo buddhaputtoti.",
  "atk-s0101a0:838_22": "Iti imasmiṃ catukke yvāyaṃ harati ca paccāharati ca,",
  "atk-s0101a0:838_23": "tassa gocarasampajaññaṃ sikhāpattaṃ hoti.",
  "atk-s0101a0:839_0": "Abhikkamādīsu pana asammuyhanaṃ asammohasampajaññaṃ,",
  "atk-s0101a0:839_1": "taṃ evaṃ veditabbaṃ –",
  "atk-s0101a0:839_2": "idha bhikkhu abhikkamanto vā paṭikkamanto vā yathā andhabālaputhujjanā abhikkamādīsu –",
  "atk-s0101a0:839_3": "“attā abhikkamati,",
  "atk-s0101a0:839_4": "attanā abhikkamo nibbattito”ti vā,",
  "atk-s0101a0:839_5": "“ahaṃ abhikkamāmi,",
  "atk-s0101a0:839_6": "mayā abhikkamo nibbattito”ti vā sammuyhanti,",
  "atk-s0101a0:839_7": "tathā asammuyhanto “abhikkamāmī”ti citte uppajjamāne teneva cittena saddhiṃ cittasamuṭṭhānā vāyodhātu viññattiṃ janayamānā uppajjati.",
  "atk-s0101a0:839_8": "Iti cittakiriyavāyodhātuvipphāravasena ayaṃ kāyasammato aṭṭhisaṅghāto abhikkamati.",
  "atk-s0101a0:839_9": "Tassevaṃ abhikkamato ekekapāduddharaṇe pathavīdhātu āpodhātūti dve dhātuyo omattā honti mandā,",
  "atk-s0101a0:839_10": "itarā dve adhimattā honti balavatiyo;",
  "atk-s0101a0:839_11": "tathā atiharaṇavītiharaṇesu.",
  "atk-s0101a0:839_12": "Vossajjane tejodhātu vāyodhātūti dve dhātuyo omattā honti mandā,",
  "atk-s0101a0:839_13": "itarā dve adhimattā balavatiyo,",
  "atk-s0101a0:839_14": "tathā sannikkhepanasannirujjhanesu.",
  "atk-s0101a0:839_15": "Tattha uddharaṇe pavattā rūpārūpadhammā atiharaṇaṃ na pāpuṇanti,",
  "atk-s0101a0:839_16": "tathā atiharaṇe pavattā vītiharaṇaṃ,",
  "atk-s0101a0:839_17": "vītiharaṇe pavattā vossajjanaṃ,",
  "atk-s0101a0:839_18": "vossajjane pavattā sannikkhepanaṃ,",
  "atk-s0101a0:839_19": "sannikkhepane pavattā sannirujjhanaṃ na pāpuṇanti.",
  "atk-s0101a0:839_20": "Tattha tattheva pabbaṃ pabbaṃ sandhi sandhi odhi odhi hutvā tattakapāle pakkhittatilāni viya paṭapaṭāyantā bhijjanti.",
  "atk-s0101a0:839_21": "Tattha ko eko abhikkamati,",
  "atk-s0101a0:839_22": "kassa vā ekassa abhikkamanaṃ?",
  "atk-s0101a0:839_23": "Paramatthato hi dhātūnaṃyeva gamanaṃ,",
  "atk-s0101a0:839_24": "dhātūnaṃ ṭhānaṃ,",
  "atk-s0101a0:839_25": "dhātūnaṃ nisajjanaṃ,",
  "atk-s0101a0:839_26": "dhātūnaṃ sayanaṃ.",
  "atk-s0101a0:839_27": "Tasmiṃ tasmiṃ koṭṭhāse saddhiṃ rūpena.",
  "atk-s0101a0:840_0": "Aññaṃ uppajjate cittaṃ, aññaṃ cittaṃ nirujjhati;",
  "atk-s0101a0:841_0": "Avīcimanusambandho, nadīsotova vattatīti.",
  "atk-s0101a0:842_0": "Evaṃ abhikkamādīsu asammuyhanaṃ asammohasampajaññaṃ nāmāti.",
  "atk-s0101a0:843_0": "Niṭṭhito abhikkante paṭikkante sampajānakārī hotīti padassa attho.",
  "atk-s0101a0:844_0": "Ālokite vilokiteti ettha pana ālokitaṃ nāma purato pekkhaṇaṃ.",
  "atk-s0101a0:844_1": "Vilokitaṃ nāma anudisāpekkhaṇaṃ.",
  "atk-s0101a0:844_2": "Aññānipi heṭṭhā upari pacchato pekkhaṇavasena olokitaullokitāpalokitāni nāma honti,",
  "atk-s0101a0:844_3": "tāni idha na gahitāni.",
  "atk-s0101a0:844_4": "Sāruppavasena pana imāneva dve gahitāni,",
  "atk-s0101a0:844_5": "iminā vā mukhena sabbānipi tāni gahitānevāti.",
  "atk-s0101a0:845_0": "Tattha “ālokessāmī”ti citte uppanne cittavaseneva anoloketvā atthapariggaṇhanaṃ sātthakasampajaññaṃ,",
  "atk-s0101a0:845_1": "taṃ āyasmantaṃ nandaṃ kāyasakkhiṃ katvā veditabbaṃ.",
  "atk-s0101a0:845_2": "Vuttañhetaṃ bhagavatā – “sace,",
  "atk-s0101a0:845_3": "bhikkhave,",
  "atk-s0101a0:845_4": "nandassa puratthimā disā āloketabbā hoti,",
  "atk-s0101a0:845_5": "sabbaṃ cetasā samannāharitvā nando puratthimaṃ disaṃ āloketi –",
  "atk-s0101a0:845_6": "‘evaṃ me puratthimaṃ disaṃ ālokayato na abhijjhādomanassā pāpakā akusalā dhammā anvāssavissantī’ti.",
  "atk-s0101a0:845_7": "Itiha tattha sampajāno hoti. Sace,",
  "atk-s0101a0:845_8": "bhikkhave,",
  "atk-s0101a0:845_9": "nandassa pacchimā disā…pe…",
  "atk-s0101a0:845_10": "uttarā disā…pe…",
  "atk-s0101a0:845_11": "dakkhiṇā disā…pe…",
  "atk-s0101a0:845_12": "uddhaṃ…pe… adho…pe…",
  "atk-s0101a0:845_13": "anudisā anuviloketabbā hoti,",
  "atk-s0101a0:845_14": "sabbaṃ cetasā samannāharitvā nando anudisaṃ anuviloketi –",
  "atk-s0101a0:845_15": "‘evaṃ me anudisaṃ anuvilokayato na abhijjhādomanassā pāpakā akusalā dhammā anvāssavissantī’ti.",
  "atk-s0101a0:845_16": "Itiha tattha sampajāno hotī”ti.",
  "atk-s0101a0:846_0": "Api ca idhāpi pubbe vuttacetiyadassanādivaseneva sātthakatā ca sappāyatā ca veditabbā,",
  "atk-s0101a0:846_1": "kammaṭṭhānassa pana avijahanameva gocarasampajaññaṃ.",
  "atk-s0101a0:846_2": "Tasmā ettha khandhadhātuāyatanakammaṭṭhānikehi attano kammaṭṭhānavaseneva,",
  "atk-s0101a0:846_3": "kasiṇādikammaṭṭhānikehi vā pana kammaṭṭhānasīseneva ālokanaṃ vilokanaṃ kātabbaṃ.",
  "atk-s0101a0:846_4": "Abbhantare attā nāma āloketā vā viloketā vā natthi,",
  "atk-s0101a0:846_5": "‘ālokessāmī’ti pana citte uppajjamāne teneva cittena saddhiṃ cittasamuṭṭhānā vāyodhātu viññattiṃ janayamānā uppajjati.",
  "atk-s0101a0:846_6": "Iti cittakiriyavāyodhātuvipphāravasena heṭṭhimaṃ akkhidalaṃ adho sīdati,",
  "atk-s0101a0:846_7": "uparimaṃ uddhaṃ laṅgheti.",
  "atk-s0101a0:846_8": "Koci yantakena vivaranto nāma natthi.",
  "atk-s0101a0:846_9": "Tato cakkhuviññāṇaṃ dassanakiccaṃ sādhentaṃ uppajjatīti evaṃ pajānanaṃ panettha asammohasampajaññaṃ nāma.",
  "atk-s0101a0:846_10": "Api ca mūlapariññā āgantukatāva kālikabhāvavasena pettha asammohasampajaññaṃ veditabbaṃ.",
  "atk-s0101a0:846_11": "Mūlapariññāvasena tāva –",
  "atk-s0101a0:847_0": "Bhavaṅgāvajjanañceva, dassanaṃ sampaṭicchanaṃ;",
  "atk-s0101a0:848_0": "Santīraṇaṃ voṭṭhabbanaṃ, javanaṃ bhavati sattamaṃ.",
  "atk-s0101a0:849_0": "Tattha bhavaṅgaṃ upapattibhavassa aṅgakiccaṃ sādhayamānaṃ pavattati,",
  "atk-s0101a0:849_1": "taṃ āvaṭṭetvā kiriyamanodhātu āvajjanakiccaṃ sādhayamānā,",
  "atk-s0101a0:849_2": "taṃnirodhā cakkhuviññāṇaṃ dassanakiccaṃ sādhayamānaṃ,",
  "atk-s0101a0:849_3": "taṃnirodhā vipākamanodhātu sampaṭicchanakiccaṃ sādhayamānā,",
  "atk-s0101a0:849_4": "taṃnirodhā vipākamanoviññāṇadhātu santīraṇakiccaṃ sādhayamānā,",
  "atk-s0101a0:849_5": "taṃnirodhā kiriyamanoviññāṇadhātu voṭṭhabbanakiccaṃ sādhayamānā,",
  "atk-s0101a0:849_6": "taṃnirodhā sattakkhattuṃ javanaṃ javati.",
  "atk-s0101a0:849_7": "Tattha paṭhamajavanepi –",
  "atk-s0101a0:849_8": "“ayaṃ itthī,",
  "atk-s0101a0:849_9": "ayaṃ puriso”ti rajjanadussanamuyhanavasena ālokitavilokitaṃ nāma na hoti.",
  "atk-s0101a0:849_10": "Dutiyajavanepi…pe…",
  "atk-s0101a0:849_11": "sattamajavanepi.",
  "atk-s0101a0:849_12": "Etesu pana yuddhamaṇḍale yodhesu viya heṭṭhupariyavasena bhijjitvā patitesu –",
  "atk-s0101a0:849_13": "“ayaṃ itthī,",
  "atk-s0101a0:849_14": "ayaṃ puriso”ti rajjanādivasena ālokitavilokitaṃ hoti.",
  "atk-s0101a0:849_15": "Evaṃ tāvettha mūlapariññāvasena asammohasampajaññaṃ veditabbaṃ.",
  "atk-s0101a0:850_0": "Cakkhudvāre pana rūpe āpāthamāgate bhavaṅgacalanato uddhaṃ sakakiccanipphādanavasena āvajjanādīsu uppajjitvā niruddhesu avasāne javanaṃ uppajjati,",
  "atk-s0101a0:850_1": "taṃ pubbe uppannānaṃ āvajjanādīnaṃ gehabhūte cakkhudvāre āgantukapuriso viya hoti.",
  "atk-s0101a0:850_2": "Tassa yathā paragehe kiñci yācituṃ paviṭṭhassa āgantukapurisassa gehassāmikesu tuṇhīmāsinesu āṇākaraṇaṃ na yuttaṃ,",
  "atk-s0101a0:850_3": "evaṃ āvajjanādīnaṃ gehabhūte cakkhudvāre āvajjanādīsupi arajjantesu adussantesu amuyhantesu ca rajjanadussanamuyhanaṃ",
  "atk-s0101a0:850_4": "ayuttanti evaṃ āgantukabhāvavasena asammohasampajaññaṃ veditabbaṃ.",
  "atk-s0101a0:851_0": "Yāni panetāni cakkhudvāre voṭṭhabbanapariyosānāni cittāni uppajjanti,",
  "atk-s0101a0:851_1": "tāni saddhiṃ sampayuttadhammehi tattha tattheva bhijjanti,",
  "atk-s0101a0:851_2": "aññamaññaṃ na passantīti,",
  "atk-s0101a0:851_3": "ittarāni tāvakālikāni honti.",
  "atk-s0101a0:851_4": "Tattha yathā ekasmiṃ ghare sabbesu mānusakesu matesu avasesassa ekassa taṅkhaṇaññeva maraṇadhammassa na yuttā naccagītādīsu abhirati nāma.",
  "atk-s0101a0:851_5": "Evameva ekadvāre sasampayuttesu āvajjanādīsu tattha tattheva matesu avasesassa taṅkhaṇeyeva maraṇadhammassa",
  "atk-s0101a0:851_6": "javanassāpi rajjanadussanamuyhanavasena abhirati nāma na yuttāti.",
  "atk-s0101a0:851_7": "Evaṃ tāvakālikabhāvavasena asammohasampajaññaṃ veditabbaṃ.",
  "atk-s0101a0:852_0": "Api ca khandhāyatanadhātupaccayapaccavekkhaṇavasena petaṃ veditabbaṃ.",
  "atk-s0101a0:852_1": "Ettha hi cakkhu ceva rūpā ca rūpakkhandho,",
  "atk-s0101a0:852_2": "dassanaṃ viññāṇakkhandho,",
  "atk-s0101a0:852_3": "taṃsampayuttā vedanā vedanākkhandho,",
  "atk-s0101a0:852_4": "saññā saññākkhandho,",
  "atk-s0101a0:852_5": "phassādikā saṅkhārakkhandho.",
  "atk-s0101a0:852_6": "Evametesaṃ pañcannaṃ khandhānaṃ samavāye ālokanavilokanaṃ paññāyati.",
  "atk-s0101a0:852_7": "Tattha ko eko āloketi,",
  "atk-s0101a0:852_8": "ko viloketi?",
  "atk-s0101a0:853_0": "Tathā cakkhu cakkhāyatanaṃ,",
  "atk-s0101a0:853_1": "rūpaṃ rūpāyatanaṃ,",
  "atk-s0101a0:853_2": "dassanaṃ manāyatanaṃ,",
  "atk-s0101a0:853_3": "vedanādayo sampayuttadhammā dhammāyatanaṃ.",
  "atk-s0101a0:853_4": "Evametesaṃ catunnaṃ āyatanānaṃ samavāye ālokanavilokanaṃ paññāyati.",
  "atk-s0101a0:853_5": "Tattha ko eko āloketi,",
  "atk-s0101a0:853_6": "ko viloketi?",
  "atk-s0101a0:854_0": "Tathā cakkhu cakkhudhātu,",
  "atk-s0101a0:854_1": "rūpaṃ rūpadhātu,",
  "atk-s0101a0:854_2": "dassanaṃ cakkhuviññāṇadhātu,",
  "atk-s0101a0:854_3": "taṃsampayuttā vedanādayo dhammā dhammadhātu.",
  "atk-s0101a0:854_4": "Evametāsaṃ catunnaṃ dhātūnaṃ samavāye ālokanavilokanaṃ paññāyati.",
  "atk-s0101a0:854_5": "Tattha ko eko āloketi,",
  "atk-s0101a0:854_6": "ko viloketi?",
  "atk-s0101a0:855_0": "Tathā cakkhu nissayapaccayo,",
  "atk-s0101a0:855_1": "rūpā ārammaṇapaccayo,",
  "atk-s0101a0:855_2": "āvajjanaṃ anantarasamanantarūpanissayanatthivigatapaccayo,",
  "atk-s0101a0:855_3": "āloko upanissayapaccayo,",
  "atk-s0101a0:855_4": "vedanādayo sahajātapaccayo.",
  "atk-s0101a0:855_5": "Evametesaṃ paccayānaṃ samavāye ālokanavilokanaṃ paññāyati.",
  "atk-s0101a0:855_6": "Tattha ko eko āloketi,",
  "atk-s0101a0:855_7": "ko viloketīti?",
  "atk-s0101a0:855_8": "Evamettha khandhāyatanadhātupaccayapaccavekkhaṇavasenapi asammohasampajaññaṃ veditabbaṃ.",
  "atk-s0101a0:856_0": "Samiñjite pasāriteti pabbānaṃ samiñjanapasāraṇe.",
  "atk-s0101a0:856_1": "Tattha cittavaseneva samiñjanapasāraṇaṃ akatvā hatthapādānaṃ samiñjanapasāraṇapaccayā atthānatthaṃ pariggaṇhitvā",
  "atk-s0101a0:856_2": "atthapariggaṇhanaṃ sātthakasampajaññaṃ.",
  "atk-s0101a0:856_3": "Tattha hatthapāde aticiraṃ samiñjetvā vā pasāretvā vā ṭhitassa khaṇe khaṇe vedanā uppajjati,",
  "atk-s0101a0:856_4": "cittaṃ ekaggataṃ na labhati,",
  "atk-s0101a0:856_5": "kammaṭṭhānaṃ paripatati,",
  "atk-s0101a0:856_6": "visesaṃ nādhigacchati.",
  "atk-s0101a0:856_7": "Kāle samiñjentassa kāle pasārentassa pana tā vedanā nuppajjanti,",
  "atk-s0101a0:856_8": "cittaṃ ekaggaṃ hoti,",
  "atk-s0101a0:856_9": "kammaṭṭhānaṃ phātiṃ gacchati,",
  "atk-s0101a0:856_10": "visesamadhigacchatīti,",
  "atk-s0101a0:856_11": "evaṃ atthānatthapariggaṇhanaṃ veditabbaṃ.",
  "atk-s0101a0:857_0": "Atthe pana satipi sappāyāsappāyaṃ pariggaṇhitvā sappāyapariggaṇhanaṃ sappāyasampajaññaṃ.",
  "atk-s0101a0:857_1": "Tatrāyaṃ nayo –",
  "atk-s0101a0:858_0": "Mahācetiyaṅgaṇe kira daharabhikkhū sajjhāyaṃ gaṇhanti,",
  "atk-s0101a0:858_1": "tesaṃ piṭṭhipassesu daharabhikkhuniyo dhammaṃ suṇanti.",
  "atk-s0101a0:858_2": "Tatreko daharo hatthaṃ pasārento kāyasaṃsaggaṃ patvā teneva kāraṇena gihī jāto.",
  "atk-s0101a0:858_3": "Aparo bhikkhu pādaṃ pasārento aggimhi pasāresi,",
  "atk-s0101a0:858_4": "aṭṭhimāhacca pādo jhāyi.",
  "atk-s0101a0:858_5": "Aparo vammike pasāresi,",
  "atk-s0101a0:858_6": "so āsīvisena ḍaṭṭho.",
  "atk-s0101a0:858_7": "Aparo cīvarakuṭidaṇḍake pasāresi,",
  "atk-s0101a0:858_8": "taṃ maṇisappo ḍaṃsi.",
  "atk-s0101a0:858_9": "Tasmā evarūpe asappāye apasāretvā sappāye pasāretabbaṃ.",
  "atk-s0101a0:858_10": "Idamettha sappāyasampajaññaṃ.",
  "atk-s0101a0:859_0": "Gocarasampajaññaṃ pana mahātheravatthunā dīpetabbaṃ –",
  "atk-s0101a0:859_1": "mahāthero kira divāṭhāne nisinno antevāsikehi saddhiṃ kathayamāno sahasā hatthaṃ samiñjetvā puna yathāṭhāne ṭhapetvā saṇikaṃ samiñjesi.",
  "atk-s0101a0:859_2": "Taṃ antevāsikā pucchiṃsu – “kasmā, bhante,",
  "atk-s0101a0:859_3": "sahasā hatthaṃ samiñjitvā puna yathāṭhāne ṭhapetvā saṇikaṃ samiñjiyitthā”ti?",
  "atk-s0101a0:859_4": "Yato paṭṭhāyāhaṃ, āvuso,",
  "atk-s0101a0:859_5": "kammaṭṭhānaṃ manasikātuṃ āraddho,",
  "atk-s0101a0:859_6": "na me kammaṭṭhānaṃ muñcitvā hattho samiñjitapubbo,",
  "atk-s0101a0:859_7": "idāni pana me tumhehi saddhiṃ kathayamānena kammaṭṭhānaṃ muñcitvā samiñjito.",
  "atk-s0101a0:859_8": "Tasmā puna yathāṭhāne ṭhapetvā samiñjesinti. Sādhu, bhante,",
  "atk-s0101a0:859_9": "bhikkhunā nāma evarūpena bhavitabbanti.",
  "atk-s0101a0:859_10": "Evametthāpi kammaṭṭhānāvijahanameva gocarasampajaññanti veditabbaṃ.",
  "atk-s0101a0:860_0": "Abbhantare attā nāma koci samiñjento vā pasārento vā natthi,",
  "atk-s0101a0:860_1": "vuttappakāracittakiriyavāyodhātuvipphārena pana suttākaḍḍhanavasena dāruyantassa hatthapādalacalanaṃ",
  "atk-s0101a0:860_2": "viya samiñjanapasāraṇaṃ hotīti evaṃ parijānanaṃ panettha asammohasampajaññanti veditabbaṃ.",
  "atk-s0101a0:861_0": "Saṅghāṭipattacīvaradhāraṇeti ettha saṅghāṭicīvarānaṃ nivāsanapārupanavasena pattassa bhikkhāpaṭiggahaṇādivasena paribhogo dhāraṇaṃ nāma.",
  "atk-s0101a0:861_1": "Tattha saṅghāṭicīvaradhāraṇe tāva nivāsetvā vā pārupitvā vā piṇḍāya carato āmisalābho sītassa paṭighātāyātiādinā",
  "atk-s0101a0:861_2": "nayena bhagavatā vuttappakāroyeva ca attho attho nāma.",
  "atk-s0101a0:861_3": "Tassa vasena sātthakasampajaññaṃ veditabbaṃ.",
  "atk-s0101a0:862_0": "Uṇhapakatikassa pana dubbalassa ca cīvaraṃ sukhumaṃ sappāyaṃ,",
  "atk-s0101a0:862_1": "sītālukassa ghanaṃ dupaṭṭaṃ.",
  "atk-s0101a0:862_2": "Viparītaṃ asappāyaṃ.",
  "atk-s0101a0:862_3": "Yassa kassaci jiṇṇaṃ asappāyameva,",
  "atk-s0101a0:862_4": "aggaḷādidānena hissa taṃ palibodhakaraṃ hoti.",
  "atk-s0101a0:862_5": "Tathā paṭṭuṇṇadukūlādibhedaṃ lobhanīyacīvaraṃ.",
  "atk-s0101a0:862_6": "Tādisañhi araññe ekakassa nivāsantarāyakaraṃ jīvitantarāyakarañcāpi hoti.",
  "atk-s0101a0:862_7": "Nippariyāyena pana yaṃ nimittakammādimicchājīvavasena uppannaṃ,",
  "atk-s0101a0:862_8": "yañcassa sevamānassa akusalā dhammā abhivaḍḍhanti,",
  "atk-s0101a0:862_9": "kusalā dhammā parihāyanti,",
  "atk-s0101a0:862_10": "taṃ asappāyaṃ.",
  "atk-s0101a0:862_11": "Viparītaṃ sappāyaṃ.",
  "atk-s0101a0:862_12": "Tassa vasenettha sappāyasampajaññaṃ.",
  "atk-s0101a0:862_13": "Kammaṭṭhānāvijahanavaseneva gocarasampajaññaṃ veditabbaṃ.",
  "atk-s0101a0:863_0": "Abbhantare attā nāma koci cīvaraṃ pārupento natthi,",
  "atk-s0101a0:863_1": "vuttappakārena cittakiriyavāyodhātuvipphāreneva pana cīvarapārupanaṃ hoti.",
  "atk-s0101a0:863_2": "Tattha cīvarampi acetanaṃ,",
  "atk-s0101a0:863_3": "kāyopi acetano.",
  "atk-s0101a0:863_4": "Cīvaraṃ na jānāti –",
  "atk-s0101a0:863_5": "“mayā kāyo pārupito”ti.",
  "atk-s0101a0:863_6": "Kāyopi na jānāti –",
  "atk-s0101a0:863_7": "“ahaṃ cīvarena pārupito”ti.",
  "atk-s0101a0:863_8": "Dhātuyova dhātusamūhaṃ paṭicchādenti paṭapilotikāyapotthakarūpapaṭicchādane viya.",
  "atk-s0101a0:863_9": "Tasmā neva sundaraṃ cīvaraṃ labhitvā somanassaṃ kātabbaṃ,",
  "atk-s0101a0:863_10": "na asundaraṃ labhitvā domanassaṃ.",
  "atk-s0101a0:864_0": "Nāgavammikacetiyarukkhādīsu hi keci mālāgandhadhūmavatthādīhi sakkāraṃ karonti,",
  "atk-s0101a0:864_1": "keci gūthamuttakaddamadaṇḍasatthappahārādīhi asakkāraṃ.",
  "atk-s0101a0:864_2": "Na tehi nāgavammikarukkhādayo somanassaṃ vā domanassaṃ vā karonti.",
  "atk-s0101a0:864_3": "Evameva neva sundaraṃ cīvaraṃ labhitvā somanassaṃ kātabbaṃ,",
  "atk-s0101a0:864_4": "na asundaraṃ labhitvā domanassanti,",
  "atk-s0101a0:864_5": "evaṃ pavattapaṭisaṅkhānavasenettha asammohasampajaññaṃ veditabbaṃ.",
  "atk-s0101a0:865_0": "Pattadhāraṇepi pattaṃ sahasāva aggahetvā imaṃ gahetvā piṇḍāya caramāno bhikkhaṃ labhissāmīti,",
  "atk-s0101a0:865_1": "evaṃ pattaggahaṇapaccayā paṭilabhitabbaṃ atthavasena sātthakasampajaññaṃ veditabbaṃ.",
  "atk-s0101a0:866_0": "Kisadubbalasarīrassa pana garupatto asappāyo,",
  "atk-s0101a0:866_1": "yassa kassaci catupañcagaṇṭhikāhato dubbisodhanīyo asappāyova.",
  "atk-s0101a0:866_2": "Duddhotapattopi na vaṭṭati,",
  "atk-s0101a0:866_3": "taṃ dhovantasseva cassa palibodho hoti.",
  "atk-s0101a0:866_4": "Maṇivaṇṇapatto pana lobhanīyo,",
  "atk-s0101a0:866_5": "cīvare vuttanayeneva asappāyo,",
  "atk-s0101a0:866_6": "nimittakammādivasena laddho pana yañcassa sevamānassa akusalā dhammā abhivaḍḍhanti,",
  "atk-s0101a0:866_7": "kusalā dhammā parihāyanti,",
  "atk-s0101a0:866_8": "ayaṃ ekantaasappāyova.",
  "atk-s0101a0:866_9": "Viparīto sappāyo.",
  "atk-s0101a0:866_10": "Tassa vasenettha sappāyasampajaññaṃ.",
  "atk-s0101a0:866_11": "Kammaṭṭhānāvijahanavaseneva ca gocarasampajaññaṃ veditabbaṃ.",
  "atk-s0101a0:867_0": "Abbhantare attā nāma koci pattaṃ gaṇhanto natthi,",
  "atk-s0101a0:867_1": "vuttappakārena cittakiriyavāyodhātuvipphāravaseneva pattaggahaṇaṃ nāma hoti.",
  "atk-s0101a0:867_2": "Tattha pattopi acetano,",
  "atk-s0101a0:867_3": "hatthāpi acetanā.",
  "atk-s0101a0:867_4": "Patto na jānāti –",
  "atk-s0101a0:867_5": "“ahaṃ hatthehi gahito”ti.",
  "atk-s0101a0:867_6": "Hatthāpi na jānanti –",
  "atk-s0101a0:867_7": "“amhehi patto gahito”ti.",
  "atk-s0101a0:867_8": "Dhātuyova dhātusamūhaṃ gaṇhanti,",
  "atk-s0101a0:867_9": "saṇḍāsena aggivaṇṇapattaggahaṇe viyāti.",
  "atk-s0101a0:867_10": "Evaṃ pavattapaṭisaṅkhānavasenettha asammohasampajaññaṃ veditabbaṃ.",
  "atk-s0101a0:868_0": "Api ca yathā chinnahatthapāde vaṇamukhehi paggharitapubbalohitakimikule nīlamakkhikasamparikiṇṇe anāthasālāyaṃ nipanne anāthamanusse disvā,",
  "atk-s0101a0:868_1": "ye dayālukā purisā,",
  "atk-s0101a0:868_2": "te tesaṃ vaṇamattacoḷakāni ceva kapālādīhi ca bhesajjāni upanāmenti.",
  "atk-s0101a0:868_3": "Tattha coḷakānipi kesañci saṇhāni,",
  "atk-s0101a0:868_4": "kesañci thūlāni pāpuṇanti.",
  "atk-s0101a0:868_5": "Bhesajjakapālakānipi kesañci susaṇṭhānāni,",
  "atk-s0101a0:868_6": "kesañci dussaṇṭhānāni pāpuṇanti,",
  "atk-s0101a0:868_7": "na te tattha sumanā vā dummanā vā honti.",
  "atk-s0101a0:868_8": "Vaṇapaṭicchādanamatteneva hi coḷakena,",
  "atk-s0101a0:868_9": "bhesajjapaṭiggahaṇamatteneva ca kapālakena tesaṃ attho.",
  "atk-s0101a0:868_10": "Evameva yo bhikkhu vaṇacoḷakaṃ viya cīvaraṃ,",
  "atk-s0101a0:868_11": "bhesajjakapālakaṃ viya ca pattaṃ,",
  "atk-s0101a0:868_12": "kapāle bhesajjamiva ca patte laddhaṃ bhikkhaṃ sallakkheti,",
  "atk-s0101a0:868_13": "ayaṃ saṅghāṭipattacīvaradhāraṇe asammohasampajaññena uttamasampajānakārīti veditabbo.",
  "atk-s0101a0:869_0": "Asitādīsu asiteti piṇḍapātabhojane.",
  "atk-s0101a0:869_1": "Pīteti yāguādipāne.",
  "atk-s0101a0:869_2": "Khāyiteti piṭṭhakhajjādikhādane.",
  "atk-s0101a0:869_3": "Sāyiteti madhuphāṇitādisāyane.",
  "atk-s0101a0:869_4": "Tattha neva davāyātiādinā nayena vutto aṭṭhavidhopi attho attho nāma.",
  "atk-s0101a0:869_5": "Tasseva vasena sātthakasampajaññaṃ veditabbaṃ.",
  "atk-s0101a0:870_0": "Lūkhapaṇītatittamadhurarasādīsu pana yena bhojanena yassa phāsu na hoti,",
  "atk-s0101a0:870_1": "taṃ tassa asappāyaṃ.",
  "atk-s0101a0:870_2": "Yaṃ pana nimittakammādivasena paṭiladdhaṃ,",
  "atk-s0101a0:870_3": "yañcassa bhuñjato akusalā dhammā abhivaḍḍhanti,",
  "atk-s0101a0:870_4": "kusalā dhammā parihāyanti,",
  "atk-s0101a0:870_5": "taṃ ekantaasappāyameva,",
  "atk-s0101a0:870_6": "viparītaṃ sappāyaṃ.",
  "atk-s0101a0:870_7": "Tassa vasenettha sappāyasampajaññaṃ.",
  "atk-s0101a0:870_8": "Kammaṭṭhānāvijahanavaseneva ca gocarasampajaññaṃ veditabbaṃ.",
  "atk-s0101a0:871_0": "Abbhantare attā nāma koci bhuñjako natthi,",
  "atk-s0101a0:871_1": "vuttappakāracittakiriyavāyodhātuvipphāreneva pattappaṭiggahaṇaṃ nāma hoti.",
  "atk-s0101a0:871_2": "Cittakiriyavāyodhātuvipphāreneva hatthassa patte otāraṇaṃ nāma hoti.",
  "atk-s0101a0:871_3": "Cittakiriyavāyodhātuvipphāreneva ālopakaraṇaṃ ālopauddhāraṇaṃ mukhavivaraṇañca hoti,",
  "atk-s0101a0:871_4": "na koci kuñcikāya yantakena vā hanukaṭṭhīni vivarati.",
  "atk-s0101a0:871_5": "Cittakiriyavāyodhātuvipphāreneva ālopassa mukhe ṭhapanaṃ,",
  "atk-s0101a0:871_6": "uparidantānaṃ musalakiccasādhanaṃ,",
  "atk-s0101a0:871_7": "heṭṭhimadantānaṃ udukkhalakiccasādhanaṃ,",
  "atk-s0101a0:871_8": "jivhāya hatthakiccasādhanañca hoti.",
  "atk-s0101a0:871_9": "Iti tattha aggajivhāya tanukakheḷo mūlajivhāya bahalakheḷo makkheti.",
  "atk-s0101a0:871_10": "Taṃ heṭṭhādantaudukkhale jivhāhatthaparivattakaṃ kheḷodakena temitaṃ uparidantamusalasañcuṇṇitaṃ koci",
  "atk-s0101a0:871_11": "kaṭacchunā vā dabbiyā vā antopavesento nāma natthi,",
  "atk-s0101a0:871_12": "vāyodhātuyāva pavisati.",
  "atk-s0101a0:871_13": "Paviṭṭhaṃ paviṭṭhaṃ koci palālasanthāraṃ katvā dhārento nāma natthi,",
  "atk-s0101a0:871_14": "vāyodhātuvaseneva tiṭṭhati.",
  "atk-s0101a0:871_15": "Ṭhitaṃ ṭhitaṃ koci uddhanaṃ katvā aggiṃ jāletvā pacanto nāma natthi,",
  "atk-s0101a0:871_16": "tejodhātuyāva paccati.",
  "atk-s0101a0:871_17": "Pakkaṃ pakkaṃ koci daṇḍakena vā yaṭṭhiyā vā bahi nīhārako nāma natthi,",
  "atk-s0101a0:871_18": "vāyodhātuyeva nīharati.",
  "atk-s0101a0:871_19": "Iti vāyodhātu paṭiharati ca,",
  "atk-s0101a0:871_20": "vītiharati ca,",
  "atk-s0101a0:871_21": "dhāreti ca,",
  "atk-s0101a0:871_22": "parivatteti ca,",
  "atk-s0101a0:871_23": "sañcuṇṇeti ca,",
  "atk-s0101a0:871_24": "visoseti ca,",
  "atk-s0101a0:871_25": "nīharati ca.",
  "atk-s0101a0:871_26": "Pathavīdhātu dhāreti ca,",
  "atk-s0101a0:871_27": "parivatteti ca,",
  "atk-s0101a0:871_28": "sañcuṇṇeti ca,",
  "atk-s0101a0:871_29": "visoseti ca.",
  "atk-s0101a0:871_30": "Āpodhātu sineheti ca,",
  "atk-s0101a0:871_31": "allattañca anupāleti.",
  "atk-s0101a0:871_32": "Tejodhātu antopaviṭṭhaṃ paripāceti.",
  "atk-s0101a0:871_33": "Ākāsadhātu añjaso hoti.",
  "atk-s0101a0:871_34": "Viññāṇadhātu tattha tattha sammāpayogamanvāya ābhujatīti.",
  "atk-s0101a0:871_35": "Evaṃ pavattapaṭisaṅkhānavasenettha asammohasampajaññaṃ veditabbaṃ.",
  "atk-s0101a0:872_0": "Api ca gamanato pariyesanato paribhogato āsayato nidhānato aparipakkato paripakkato phalato nissandato sammakkhanatoti,",
  "atk-s0101a0:872_1": "evaṃ dasavidhapaṭikūlabhāvapaccavekkhaṇato pettha asammohasampajaññaṃ veditabbaṃ.",
  "atk-s0101a0:872_2": "Vitthārakathā panettha visuddhimagge āhārapaṭikūlasaññāniddesato gahetabbā.",
  "atk-s0101a0:873_0": "Uccārapassāvakammeti uccārassa ca passāvassa ca karaṇe.",
  "atk-s0101a0:873_1": "Tattha pattakāle uccārapassāvaṃ akarontassa sakalasarīrato sedā muccanti,",
  "atk-s0101a0:873_2": "akkhīni bhamanti,",
  "atk-s0101a0:873_3": "cittaṃ na ekaggaṃ hoti,",
  "atk-s0101a0:873_4": "aññe ca rogā uppajjanti.",
  "atk-s0101a0:873_5": "Karontassa pana sabbaṃ taṃ na hotīti ayamettha attho.",
  "atk-s0101a0:873_6": "Tassa vasena sātthakasampajaññaṃ veditabbaṃ.",
  "atk-s0101a0:874_0": "Aṭṭhāne uccārapassāvaṃ karontassa pana āpatti hoti,",
  "atk-s0101a0:874_1": "ayaso vaḍḍhati,",
  "atk-s0101a0:874_2": "jīvitantarāyo hoti,",
  "atk-s0101a0:874_3": "patirūpe ṭhāne karontassa sabbaṃ taṃ na hotīti idamettha sappāyaṃ tassa vasena sappāyasampajaññaṃ.",
  "atk-s0101a0:874_4": "Kammaṭṭhānāvijahanavaseneva ca gocarasampajaññaṃ veditabbaṃ.",
  "atk-s0101a0:875_0": "Abbhantare attā nāma uccārapassāvakammaṃ karonto natthi,",
  "atk-s0101a0:875_1": "cittakiriyavāyodhātuvipphāreneva pana uccārapassāvakammaṃ hoti.",
  "atk-s0101a0:875_2": "Yathā vā pana pakke gaṇḍe gaṇḍabhedena pubbalohitaṃ akāmatāya nikkhamati.",
  "atk-s0101a0:875_3": "Yathā ca atibharitā udakabhājanā udakaṃ akāmatāya nikkhamati.",
  "atk-s0101a0:875_4": "Evaṃ pakkāsayamuttavatthīsu sannicitā uccārapassāvā vāyuvegasamuppīḷitā akāmatāyapi nikkhamanti.",
  "atk-s0101a0:875_5": "So panāyaṃ evaṃ nikkhamanto uccārapassāvo neva tassa bhikkhuno attano hoti,",
  "atk-s0101a0:875_6": "na parassa,",
  "atk-s0101a0:875_7": "kevalaṃ sarīranissandova hoti.",
  "atk-s0101a0:875_8": "Yathā kiṃ?",
  "atk-s0101a0:875_9": "Yathā udakatumbato purāṇudakaṃ chaḍḍentassa neva taṃ attano hoti,",
  "atk-s0101a0:875_10": "na paresaṃ;",
  "atk-s0101a0:875_11": "kevalaṃ paṭijagganamattameva hoti;",
  "atk-s0101a0:875_12": "evaṃ pavattapaṭisaṅkhānavasenettha asammohasampajaññaṃ veditabbaṃ.",
  "atk-s0101a0:876_0": "Gatādīsu gateti gamane.",
  "atk-s0101a0:876_1": "Ṭhiteti ṭhāne.",
  "atk-s0101a0:876_2": "Nisinneti nisajjāya.",
  "atk-s0101a0:876_3": "Sutteti sayane.",
  "atk-s0101a0:876_4": "Jāgariteti jāgaraṇe.",
  "atk-s0101a0:876_5": "Bhāsiteti kathane.",
  "atk-s0101a0:876_6": "Tuṇhībhāveti akathane.",
  "atk-s0101a0:876_7": "“Gacchanto vā gacchāmīti pajānāti,",
  "atk-s0101a0:876_8": "ṭhito vā ṭhitomhīti pajānāti,",
  "atk-s0101a0:876_9": "nisinno vā nisinnomhīti pajānāti,",
  "atk-s0101a0:876_10": "sayāno vā sayānomhīti pajānātī”ti imasmiñhi sutte addhānairiyāpathā kathitā.",
  "atk-s0101a0:876_11": "“Abhikkante paṭikkante ālokite vilokite samiñjite pasārite”ti imasmiṃ majjhimā.",
  "atk-s0101a0:876_12": "“Gate ṭhite nisinne sutte jāgarite”ti idha pana khuddakacuṇṇiyairiyāpathā kathitā.",
  "atk-s0101a0:876_13": "Tasmā tesupi vuttanayeneva sampajānakāritā veditabbā.",
  "atk-s0101a0:877_0": "Tipiṭakamahāsivatthero panāha –",
  "atk-s0101a0:877_1": "yo ciraṃ gantvā vā caṅkamitvā vā aparabhāge ṭhito iti paṭisañcikkhati –",
  "atk-s0101a0:877_2": "“caṅkamanakāle pavattā rūpārūpadhammā ettheva niruddhā”ti.",
  "atk-s0101a0:877_3": "Ayaṃ gate sampajānakārī nāma.",
  "atk-s0101a0:878_0": "Yo sajjhāyaṃ vā karonto,",
  "atk-s0101a0:878_1": "pañhaṃ vā vissajjento,",
  "atk-s0101a0:878_2": "kammaṭṭhānaṃ vā manasikaronto ciraṃ ṭhatvā aparabhāge nisinno iti paṭisañcikkhati –",
  "atk-s0101a0:878_3": "“ṭhitakāle pavattā rūpārūpadhammā ettheva niruddhā”ti.",
  "atk-s0101a0:878_4": "Ayaṃ ṭhite sampajānakārī nāma.",
  "atk-s0101a0:879_0": "Yo sajjhāyādikaraṇavaseneva ciraṃ nisīditvā aparabhāge uṭṭhāya iti paṭisañcikkhati –",
  "atk-s0101a0:879_1": "“nisinnakāle pavattā rūpārūpadhammā ettheva niruddhā”ti.",
  "atk-s0101a0:879_2": "Ayaṃ nisinne sampajānakārī nāma.",
  "atk-s0101a0:880_0": "Yo pana nipannako sajjhāyaṃ vā karonto kammaṭṭhānaṃ vā manasikaronto niddaṃ okkamitvā aparabhāge uṭṭhāya iti paṭisañcikkhati –",
  "atk-s0101a0:880_1": "“sayanakāle pavattā rūpārūpadhammā ettheva niruddhā”ti.",
  "atk-s0101a0:880_2": "Ayaṃ sutte jāgarite ca sampajānakārī nāma.",
  "atk-s0101a0:880_3": "Kiriyamayacittānañhi appavattanaṃ soppaṃ nāma,",
  "atk-s0101a0:880_4": "pavattanaṃ jāgaritaṃ nāma.",
  "atk-s0101a0:881_0": "Yo pana bhāsamāno –",
  "atk-s0101a0:881_1": "“ayaṃ saddo nāma oṭṭhe ca paṭicca,",
  "atk-s0101a0:881_2": "dante ca jivhañca tāluñca paṭicca,",
  "atk-s0101a0:881_3": "cittassa ca tadanurūpaṃ payogaṃ paṭicca jāyatī”ti sato sampajānova bhāsati.",
  "atk-s0101a0:881_4": "Ciraṃ vā pana kālaṃ sajjhāyaṃ vā katvā,",
  "atk-s0101a0:881_5": "dhammaṃ vā kathetvā,",
  "atk-s0101a0:881_6": "kammaṭṭhānaṃ vā pavattetvā,",
  "atk-s0101a0:881_7": "pañhaṃ vā vissajjetvā,",
  "atk-s0101a0:881_8": "aparabhāge tuṇhībhūto iti paṭisañcikkhati –",
  "atk-s0101a0:881_9": "“bhāsitakāle uppannā rūpārūpadhammā ettheva niruddhā”ti.",
  "atk-s0101a0:881_10": "Ayaṃ bhāsite sampajānakārī nāma.",
  "atk-s0101a0:882_0": "Yo tuṇhībhūto ciraṃ dhammaṃ vā kammaṭṭhānaṃ vā manasikatvā aparabhāge iti paṭisañcikkhati –",
  "atk-s0101a0:882_1": "“tuṇhībhūtakāle pavattā rūpārūpadhammā ettheva niruddhā”ti.",
  "atk-s0101a0:882_2": "Upādārūpappavattiyañhi sati bhāsati nāma,",
  "atk-s0101a0:882_3": "asati tuṇhī bhavati nāmāti.",
  "atk-s0101a0:882_4": "Ayaṃ tuṇhībhāve sampajānakārī nāmāti.",
  "atk-s0101a0:883_0": "Tayidaṃ mahāsivattherena vuttaṃ asammohadhuraṃ mahāsatipaṭṭhānasutte adhippetaṃ.",
  "atk-s0101a0:883_1": "Imasmiṃ pana sāmaññaphale sabbampi catubbidhaṃ sampajaññaṃ labbhati.",
  "atk-s0101a0:883_2": "Tasmā vuttanayeneva cettha catunnaṃ sampajaññānaṃ vasena sampajānakāritā veditabbā.",
  "atk-s0101a0:883_3": "Sampajānakārīti ca sabbapadesu satisampayuttasseva sampajaññassa vasena attho veditabbo.",
  "atk-s0101a0:883_4": "Satisampajaññena samannāgatoti etassa hi padassa ayaṃ vitthāro.",
  "atk-s0101a0:883_5": "Vibhaṅgappakaraṇe pana –",
  "atk-s0101a0:883_6": "“sato sampajāno abhikkamati,",
  "atk-s0101a0:883_7": "sato sampajāno paṭikkamatī”ti evaṃ etāni padāni vibhattāneva. Evaṃ,",
  "atk-s0101a0:883_8": "kho mahārājāti evaṃ satisampayuttassa sampajaññassa vasena abhikkamādīni pavattento satisampajaññena samannāgato nāma hotīti attho.",
  "atk-s0101a0:884_0": "Santosakathā",
  "atk-s0101a0:885_0": "215. Idha, mahārāja,",
  "atk-s0101a0:885_1": "bhikkhu santuṭṭho hotīti ettha santuṭṭhoti itarītarapaccayasantosena samannāgato.",
  "atk-s0101a0:885_2": "So panesa santoso dvādasavidho hoti,",
  "atk-s0101a0:885_3": "seyyathidaṃ –",
  "atk-s0101a0:885_4": "cīvare yathālābhasantoso,",
  "atk-s0101a0:885_5": "yathābalasantoso,",
  "atk-s0101a0:885_6": "yathāsāruppasantosoti tividho.",
  "atk-s0101a0:885_7": "Evaṃ piṇḍapātādīsu.",
  "atk-s0101a0:885_8": "Tassāyaṃ pabhedavaṇṇanā –",
  "atk-s0101a0:886_0": "Idha bhikkhu cīvaraṃ labhati,",
  "atk-s0101a0:886_1": "sundaraṃ vā asundaraṃ vā.",
  "atk-s0101a0:886_2": "So teneva yāpeti,",
  "atk-s0101a0:886_3": "aññaṃ na pattheti,",
  "atk-s0101a0:886_4": "labhantopi na gaṇhati.",
  "atk-s0101a0:886_5": "Ayamassa cīvare yathālābhasantoso.",
  "atk-s0101a0:886_6": "Atha pana pakatidubbalo vā hoti,",
  "atk-s0101a0:886_7": "ābādhajarābhibhūto vā,",
  "atk-s0101a0:886_8": "garucīvaraṃ pārupanto kilamati.",
  "atk-s0101a0:886_9": "So sabhāgena bhikkhunā saddhiṃ taṃ parivattetvā lahukena yāpentopi santuṭṭhova hoti.",
  "atk-s0101a0:886_10": "Ayamassa cīvare yathābalasantoso.",
  "atk-s0101a0:886_11": "Aparo paṇītapaccayalābhī hoti.",
  "atk-s0101a0:886_12": "So pattacīvarādīnaṃ aññataraṃ mahagghapattacīvaraṃ bahūni vā pana pattacīvarāni labhitvā idaṃ therānaṃ cirapabbajitānaṃ,",
  "atk-s0101a0:886_13": "idaṃ bahussutānaṃ anurūpaṃ,",
  "atk-s0101a0:886_14": "idaṃ gilānānaṃ,",
  "atk-s0101a0:886_15": "idaṃ appalābhīnaṃ hotūti datvā tesaṃ purāṇacīvaraṃ vā gahetvā saṅkārakūṭādito vā nantakāni uccinitvā tehi saṅghāṭiṃ katvā dhārentopi santuṭṭhova hoti.",
  "atk-s0101a0:886_16": "Ayamassa cīvare yathāsāruppasantoso.",
  "atk-s0101a0:887_0": "Idha pana bhikkhu piṇḍapātaṃ labhati lūkhaṃ vā paṇītaṃ vā,",
  "atk-s0101a0:887_1": "so teneva yāpeti,",
  "atk-s0101a0:887_2": "aññaṃ na pattheti,",
  "atk-s0101a0:887_3": "labhantopi na gaṇhati.",
  "atk-s0101a0:887_4": "Ayamassa piṇḍapāte yathālābhasantoso.",
  "atk-s0101a0:887_5": "Yo pana attano pakativiruddhaṃ vā byādhiviruddhaṃ vā piṇḍapātaṃ labhati,",
  "atk-s0101a0:887_6": "yenassa paribhuttena aphāsu hoti.",
  "atk-s0101a0:887_7": "So sabhāgassa bhikkhuno taṃ datvā tassa hatthato sappāyabhojanaṃ bhuñjitvā samaṇadhammaṃ karontopi santuṭṭhova hoti.",
  "atk-s0101a0:887_8": "Ayamassa piṇḍapāte yathābalasantoso.",
  "atk-s0101a0:887_9": "Aparo bahuṃ paṇītaṃ piṇḍapātaṃ labhati.",
  "atk-s0101a0:887_10": "So taṃ cīvaraṃ viya theracirapabbajitabahussutaappalābhīgilānānaṃ datvā tesaṃ vā sesakaṃ piṇḍāya vā caritvā missakāhāraṃ bhuñjantopi santuṭṭhova hoti.",
  "atk-s0101a0:887_11": "Ayamassa piṇḍapāte yathāsāruppasantoso.",
  "atk-s0101a0:888_0": "Idha pana bhikkhu senāsanaṃ labhati,",
  "atk-s0101a0:888_1": "manāpaṃ vā amanāpaṃ vā,",
  "atk-s0101a0:888_2": "so tena neva somanassaṃ,",
  "atk-s0101a0:888_3": "na domanassaṃ uppādeti;",
  "atk-s0101a0:888_4": "antamaso tiṇasanthārakenapi yathāladdheneva tussati.",
  "atk-s0101a0:888_5": "Ayamassa senāsane yathālābhasantoso.",
  "atk-s0101a0:888_6": "Yo pana attano pakativiruddhaṃ vā byādhiviruddhaṃ vā senāsanaṃ labhati,",
  "atk-s0101a0:888_7": "yatthassa vasato aphāsu hoti,",
  "atk-s0101a0:888_8": "so taṃ sabhāgassa bhikkhuno datvā tassa santake sappāyasenāsane vasantopi santuṭṭhova hoti.",
  "atk-s0101a0:888_9": "Ayamassa senāsane yathābalasantoso.",
  "atk-s0101a0:889_0": "Aparo mahāpuñño leṇamaṇḍapakūṭāgārādīni bahūni paṇītasenāsanāni labhati.",
  "atk-s0101a0:889_1": "So tāni cīvaraṃ viya theracirapabbajitabahussutaappalābhīgilānānaṃ datvā yattha katthaci vasantopi santuṭṭhova hoti.",
  "atk-s0101a0:889_2": "Ayamassa senāsane yathāsāruppasantoso. Yopi –",
  "atk-s0101a0:889_3": "“uttamasenāsanaṃ nāma pamādaṭṭhānaṃ,",
  "atk-s0101a0:889_4": "tattha nisinnassa thinamiddhaṃ okkamati,",
  "atk-s0101a0:889_5": "niddābhibhūtassa puna paṭibujjhato kāmavitakkā pātubhavantī”ti paṭisañcikkhitvā tādisaṃ senāsanaṃ pattampi na sampaṭicchati.",
  "atk-s0101a0:889_6": "So taṃ paṭikkhipitvā abbhokāsarukkhamūlādīsu vasantopi santuṭṭhova hoti.",
  "atk-s0101a0:889_7": "Ayampissa senāsane yathāsāruppasantoso.",
  "atk-s0101a0:890_0": "Idha pana bhikkhu bhesajjaṃ labhati,",
  "atk-s0101a0:890_1": "lūkhaṃ vā paṇītaṃ vā,",
  "atk-s0101a0:890_2": "so yaṃ labhati,",
  "atk-s0101a0:890_3": "teneva tussati,",
  "atk-s0101a0:890_4": "aññaṃ na pattheti,",
  "atk-s0101a0:890_5": "labhantopi na gaṇhati.",
  "atk-s0101a0:890_6": "Ayamassa gilānapaccaye yathālābhasantoso.",
  "atk-s0101a0:890_7": "Yo pana telena atthiko phāṇitaṃ labhati.",
  "atk-s0101a0:890_8": "So taṃ sabhāgassa bhikkhuno datvā tassa hatthato telaṃ gahetvā aññadeva vā pariyesitvā bhesajjaṃ karontopi santuṭṭhova hoti.",
  "atk-s0101a0:890_9": "Ayamassa gilānapaccaye yathābalasantoso.",
  "atk-s0101a0:891_0": "Aparo mahāpuñño bahuṃ telamadhuphāṇitādipaṇītabhesajjaṃ labhati.",
  "atk-s0101a0:891_1": "So taṃ cīvaraṃ viya theracirapabbajitabahussutaappalābhīgilānānaṃ datvā tesaṃ ābhatena yena kenaci yāpentopi santuṭṭhova hoti.",
  "atk-s0101a0:891_2": "Yo pana ekasmiṃ bhājane muttaharīṭakaṃ ṭhapetvā ekasmiṃ catumadhuraṃ – “gaṇhāhi, bhante,",
  "atk-s0101a0:891_3": "yadicchasī”ti vuccamāno sacassa tesu aññatarenapi rogo vūpasammati,",
  "atk-s0101a0:891_4": "atha muttaharīṭakaṃ nāma buddhādīhi vaṇṇitanti catumadhuraṃ paṭikkhipitvā muttaharīṭakeneva bhesajjaṃ karonto paramasantuṭṭhova hoti.",
  "atk-s0101a0:891_5": "Ayamassa gilānapaccaye yathāsāruppasantoso.",
  "atk-s0101a0:892_0": "Iminā pana dvādasavidhena itarītarapaccayasantosena samannāgatassa bhikkhuno aṭṭha parikkhārā vaṭṭanti.",
  "atk-s0101a0:892_1": "Tīṇi cīvarāni, patto,",
  "atk-s0101a0:892_2": "dantakaṭṭhacchedanavāsi, ekā sūci,",
  "atk-s0101a0:892_3": "kāyabandhanaṃ parissāvananti.",
  "atk-s0101a0:892_4": "Vuttampi cetaṃ –",
  "atk-s0101a0:893_0": "“Ticīvarañca patto ca, vāsi sūci ca bandhanaṃ;",
  "atk-s0101a0:894_0": "Parissāvanena aṭṭhete, yuttayogassa bhikkhuno”ti.",
  "atk-s0101a0:895_0": "Te sabbe kāyaparihārikāpi honti kucchiparihārikāpi. Kathaṃ?",
  "atk-s0101a0:895_1": "Ticīvaraṃ tāva nivāsetvā ca pārupitvā ca vicaraṇakāle kāyaṃ pariharati,",
  "atk-s0101a0:895_2": "posetīti kāyaparihārikaṃ hoti.",
  "atk-s0101a0:895_3": "Cīvarakaṇṇena udakaṃ parissāvetvā pivanakāle khāditabbaphalāphalagahaṇakāle ca kucchiṃ pariharati;",
  "atk-s0101a0:895_4": "posetīti kucchiparihārikaṃ hoti.",
  "atk-s0101a0:896_0": "Pattopi tena udakaṃ uddharitvā nhānakāle kuṭiparibhaṇḍakaraṇakāle ca kāyaparihāriko hoti.",
  "atk-s0101a0:896_1": "Āhāraṃ gahetvā bhuñjanakāle kucchiparihāriko.",
  "atk-s0101a0:897_0": "Vāsipi tāya dantakaṭṭhacchedanakāle mañcapīṭhānaṃ aṅgapādacīvarakuṭidaṇḍakasajjanakāle ca kāyaparihārikā hoti.",
  "atk-s0101a0:897_1": "Ucchuchedananāḷikerāditacchanakāle kucchiparihārikā.",
  "atk-s0101a0:898_0": "Sūcipi cīvarasibbanakāle kāyaparihārikā hoti.",
  "atk-s0101a0:898_1": "Pūvaṃ vā phalaṃ vā vijjhitvā khādanakāle kucchiparihārikā.",
  "atk-s0101a0:899_0": "Kāyabandhanaṃ bandhitvā vicaraṇakāle kāyaparihārikaṃ.",
  "atk-s0101a0:899_1": "Ucchuādīni bandhitvā gahaṇakāle kucchiparihārikaṃ.",
  "atk-s0101a0:900_0": "Parissāvanaṃ tena udakaṃ parissāvetvā nhānakāle,",
  "atk-s0101a0:900_1": "senāsanaparibhaṇḍakaraṇakāle ca kāyaparihārikaṃ.",
  "atk-s0101a0:900_2": "Pānīyaṃ parissāvanakāle,",
  "atk-s0101a0:900_3": "teneva tilataṇḍulaputhukādīni gahetvā khādanakāle ca kucchiparihāriyaṃ.",
  "atk-s0101a0:900_4": "Ayaṃ tāva aṭṭhaparikkhārikassa parikkhāramattā.",
  "atk-s0101a0:900_5": "Navaparikkhārikassa pana seyyaṃ pavisantassa tatraṭṭhakaṃ paccattharaṇaṃ vā kuñcikā vā vaṭṭati.",
  "atk-s0101a0:900_6": "Dasaparikkhārikassa nisīdanaṃ vā cammakhaṇḍaṃ vā vaṭṭati.",
  "atk-s0101a0:900_7": "Ekādasaparikkhārikassa pana kattarayaṭṭhi vā telanāḷikā vā vaṭṭati.",
  "atk-s0101a0:900_8": "Dvādasaparikkhārikassa chattaṃ vā upāhanaṃ vā vaṭṭati.",
  "atk-s0101a0:900_9": "Etesu ca aṭṭhaparikkhārikova santuṭṭho,",
  "atk-s0101a0:900_10": "itare asantuṭṭhā mahicchā mahābhārāti na vattabbā.",
  "atk-s0101a0:900_11": "Etepi hi appicchāva santuṭṭhāva subharāva sallahukavuttinova.",
  "atk-s0101a0:900_12": "Bhagavā pana na yimaṃ suttaṃ tesaṃ vasena kathesi,",
  "atk-s0101a0:900_13": "aṭṭhaparikkhārikassa vasena kathesi.",
  "atk-s0101a0:900_14": "So hi khuddakavāsiñca sūciñca parissāvane pakkhipitvā pattassa anto ṭhapetvā pattaṃ aṃsakūṭe laggetvā",
  "atk-s0101a0:900_15": "ticīvaraṃ kāyapaṭibaddhaṃ katvā yenicchakaṃ sukhaṃ pakkamati.",
  "atk-s0101a0:900_16": "Paṭinivattetvā gahetabbaṃ nāmassa na hoti.",
  "atk-s0101a0:900_17": "Iti imassa bhikkhuno sallahukavuttitaṃ dassento bhagavā –",
  "atk-s0101a0:900_18": "“santuṭṭho hoti kāyaparihārikena cīvarenā”tiādimāha.",
  "atk-s0101a0:900_19": "Tattha kāyaparihārikenāti kāyapariharaṇamattakena.",
  "atk-s0101a0:900_20": "Kucchiparihārikenāti kucchipariharaṇamattakena.",
  "atk-s0101a0:900_21": "Samādāyeva pakkamatīti aṭṭhaparikkhāramattakaṃ sabbaṃ gahetvāva kāyapaṭibaddhaṃ katvāva gacchati.",
  "atk-s0101a0:900_22": "“Mama vihāro pariveṇaṃ upaṭṭhāko”ti āsaṅgo vā bandho vā na hoti.",
  "atk-s0101a0:900_23": "So jiyā mutto saro viya,",
  "atk-s0101a0:900_24": "yūthā apakkanto madahatthī viya ca icchiticchitaṃ senāsanaṃ vanasaṇḍaṃ rukkhamūlaṃ vanapabbhāraṃ paribhuñjanto ekova tiṭṭhati,",
  "atk-s0101a0:900_25": "ekova nisīdati.",
  "atk-s0101a0:900_26": "Sabbiriyāpathesu ekova adutiyo.",
  "atk-s0101a0:901_0": "“Cātuddiso appaṭigho ca hoti,",
  "atk-s0101a0:902_0": "Santussamāno itarītarena;",
  "atk-s0101a0:903_0": "Parissayānaṃ sahitā achambhī,",
  "atk-s0101a0:904_0": "Eko care khaggavisāṇakappo”ti. ;",
  "atk-s0101a0:905_0": "Evaṃ vaṇṇitaṃ khaggavisāṇakappataṃ āpajjati.",
  "atk-s0101a0:906_0": "Idāni tamatthaṃ upamāya sādhento –",
  "atk-s0101a0:906_1": "“seyyathāpī”tiādimāha.",
  "atk-s0101a0:906_2": "Tattha pakkhī sakuṇoti pakkhayutto sakuṇo.",
  "atk-s0101a0:906_3": "Ḍetīti uppatati.",
  "atk-s0101a0:906_4": "Ayaṃ panettha saṅkhepattho –",
  "atk-s0101a0:906_5": "sakuṇā nāma “asukasmiṃ padese rukkho paripakkaphalo”ti ñatvā nānādisāhi āgantvā nakhapattatuṇḍādīhi tassa phalāni vijjhantā vidhunantā khādanti.",
  "atk-s0101a0:906_6": "‘Idaṃ ajjatanāya,",
  "atk-s0101a0:906_7": "idaṃ svātanāya bhavissatī’ti tesaṃ na hoti.",
  "atk-s0101a0:906_8": "Phale pana khīṇe neva rukkhassa ārakkhaṃ ṭhapenti,",
  "atk-s0101a0:906_9": "na tattha pattaṃ vā nakhaṃ vā tuṇḍaṃ vā ṭhapenti.",
  "atk-s0101a0:906_10": "Atha kho tasmiṃ rukkhe anapekkho hutvā,",
  "atk-s0101a0:906_11": "yo yaṃ disābhāgaṃ icchati,",
  "atk-s0101a0:906_12": "so tena sapattabhārova uppatitvā gacchati.",
  "atk-s0101a0:906_13": "Evameva ayaṃ bhikkhu nissaṅgo nirapekkho yena kāmaṃ pakkamati.",
  "atk-s0101a0:906_14": "Tena vuttaṃ “samādāyeva pakkamatī”ti.",
  "atk-s0101a0:907_0": "Nīvaraṇappahānakathā",
  "atk-s0101a0:908_0": "216.",
  "atk-s0101a0:908_1": "So iminā cātiādinā kiṃ dasseti?",
  "atk-s0101a0:908_2": "Araññavāsassa paccayasampattiṃ dasseti.",
  "atk-s0101a0:908_3": "Yassa hi ime cattāro paccayā natthi,",
  "atk-s0101a0:908_4": "tassa araññavāso na ijjhati.",
  "atk-s0101a0:908_5": "Tiracchānagatehi vā vanacarakehi vā saddhiṃ vattabbataṃ āpajjati.",
  "atk-s0101a0:908_6": "Araññe adhivatthā devatā –",
  "atk-s0101a0:908_7": "“kiṃ evarūpassa pāpabhikkhuno araññavāsenā”ti bheravasaddaṃ sāventi,",
  "atk-s0101a0:908_8": "hatthehi sīsaṃ paharitvā palāyanākāraṃ karonti.",
  "atk-s0101a0:908_9": "“Asuko bhikkhu araññaṃ pavisitvā idañcidañca pāpakammaṃ akāsī”ti ayaso pattharati.",
  "atk-s0101a0:908_10": "Yassa panete cattāro paccayā atthi,",
  "atk-s0101a0:908_11": "tassa araññavāso ijjhati.",
  "atk-s0101a0:908_12": "So hi attano sīlaṃ paccavekkhanto kiñci kāḷakaṃ vā tilakaṃ vā apassanto pītiṃ uppādetvā taṃ khayavayato sammasanto ariyabhūmiṃ okkamati.",
  "atk-s0101a0:908_13": "Araññe adhivatthā devatā attamanā vaṇṇaṃ bhaṇanti.",
  "atk-s0101a0:908_14": "Itissa udake pakkhittatelabindu viya yaso vitthāriko hoti.",
  "atk-s0101a0:909_0": "Tattha vivittanti suññaṃ,",
  "atk-s0101a0:909_1": "appasaddaṃ,",
  "atk-s0101a0:909_2": "appanigghosanti attho.",
  "atk-s0101a0:909_3": "Etadeva hi sandhāya vibhaṅge –",
  "atk-s0101a0:909_4": "“vivittanti santike cepi senāsanaṃ hoti,",
  "atk-s0101a0:909_5": "tañca anākiṇṇaṃ gahaṭṭhehi pabbajitehi.",
  "atk-s0101a0:909_6": "Tena taṃ vivitta”nti vuttaṃ.",
  "atk-s0101a0:909_7": "Seti ceva āsati ca etthāti senāsanaṃ mañcapīṭhādīnametaṃ adhivacanaṃ. Tenāha –",
  "atk-s0101a0:909_8": "“senāsananti mañcopi senāsanaṃ, pīṭhampi, bhisipi,",
  "atk-s0101a0:909_9": "bimbohanampi, vihāropi,",
  "atk-s0101a0:909_10": "aḍḍhayogopi, pāsādopi,",
  "atk-s0101a0:909_11": "hammiyampi, guhāpi, aṭṭopi,",
  "atk-s0101a0:909_12": "māḷopi leṇampi,",
  "atk-s0101a0:909_13": "veḷugumbopi,",
  "atk-s0101a0:909_14": "rukkhamūlampi,",
  "atk-s0101a0:909_15": "maṇḍapopi,",
  "atk-s0101a0:909_16": "senāsanaṃ,",
  "atk-s0101a0:909_17": "yattha vā pana bhikkhū paṭikkamanti,",
  "atk-s0101a0:909_18": "sabbametaṃ senāsana”nti.",
  "atk-s0101a0:910_0": "Api ca –",
  "atk-s0101a0:910_1": "“vihāro aḍḍhayogo pāsādo hammiyaṃ guhā”ti idaṃ vihārasenāsanaṃ nāma.",
  "atk-s0101a0:910_2": "“Mañco pīṭhaṃ bhisi bimbohana”nti idaṃ mañcapīṭhasenāsanaṃ nāma.",
  "atk-s0101a0:910_3": "“Cimilikā cammakhaṇḍo tiṇasanthāro paṇṇasanthāro”ti idaṃ santhatasenāsanaṃ nāma.",
  "atk-s0101a0:910_4": "“Yattha vā pana bhikkhū paṭikkamantī”ti idaṃ okāsasenāsanaṃ nāmāti.",
  "atk-s0101a0:910_5": "Evaṃ catubbidhaṃ senāsanaṃ hoti,",
  "atk-s0101a0:910_6": "taṃ sabbaṃ senāsanaggahaṇena saṅgahitameva.",
  "atk-s0101a0:911_0": "Idha panassa sakuṇasadisassa cātuddisassa bhikkhuno anucchavikasenāsanaṃ dassento araññaṃ rukkhamūlantiādimāha.",
  "atk-s0101a0:911_1": "Tattha araññanti nikkhamitvā bahi indakhīlā sabbametaṃ araññanti.",
  "atk-s0101a0:911_2": "Idaṃ bhikkhunīnaṃ vasena āgataṃ.",
  "atk-s0101a0:911_3": "“Āraññakaṃ nāma senāsanaṃ pañcadhanusatikaṃ pacchima”nti idaṃ pana imassa bhikkhuno anurūpaṃ.",
  "atk-s0101a0:911_4": "Tassa lakkhaṇaṃ visuddhimagge dhutaṅganiddese vuttaṃ.",
  "atk-s0101a0:911_5": "Rukkhamūlanti yaṃ kiñci sandacchāyaṃ vivittarukkhamūlaṃ.",
  "atk-s0101a0:911_6": "Pabbatanti selaṃ.",
  "atk-s0101a0:911_7": "Tattha hi udakasoṇḍīsu udakakiccaṃ katvā sītāya rukkhacchāyāya nisinnassa nānādisāsu khāyamānāsu sītena vātena bījiyamānassa cittaṃ ekaggaṃ hoti.",
  "atk-s0101a0:911_8": "Kandaranti kaṃ vuccati udakaṃ,",
  "atk-s0101a0:911_9": "tena dāritaṃ,",
  "atk-s0101a0:911_10": "udakena bhinnaṃ pabbatapadesaṃ.",
  "atk-s0101a0:911_11": "Yaṃ nadītumbantipi,",
  "atk-s0101a0:911_12": "nadīkuñjantipi vadanti.",
  "atk-s0101a0:911_13": "Tattha hi rajatapaṭṭasadisā vālikā hoti,",
  "atk-s0101a0:911_14": "matthake maṇivitānaṃ viya vanagahaṇaṃ,",
  "atk-s0101a0:911_15": "maṇikhandhasadisaṃ udakaṃ sandati.",
  "atk-s0101a0:911_16": "Evarūpaṃ kandaraṃ oruyha pānīyaṃ pivitvā gattāni sītāni katvā vālikaṃ ussāpetvā paṃsukūlacīvaraṃ paññapetvā",
  "atk-s0101a0:911_17": "nisinnassa samaṇadhammaṃ karoto cittaṃ ekaggaṃ hoti.",
  "atk-s0101a0:911_18": "Giriguhanti dvinnaṃ pabbatānaṃ antare,",
  "atk-s0101a0:911_19": "ekasmiṃyeva vā umaggasadisaṃ mahāvivaraṃ susānalakkhaṇaṃ visuddhimagge vuttaṃ.",
  "atk-s0101a0:911_20": "Vanapatthanti gāmantaṃ atikkamitvā manussānaṃ anupacāraṭṭhānaṃ,",
  "atk-s0101a0:911_21": "yattha na kasanti na vapanti,",
  "atk-s0101a0:911_22": "tenevāha –",
  "atk-s0101a0:911_23": "“vanapatthanti dūrānametaṃ senāsanānaṃ adhivacana”ntiādi.",
  "atk-s0101a0:911_24": "Abbhokāsanti acchannaṃ.",
  "atk-s0101a0:911_25": "Ākaṅkhamāno panettha cīvarakuṭiṃ katvā vasati.",
  "atk-s0101a0:911_26": "Palālapuñjanti palālarāsi.",
  "atk-s0101a0:911_27": "Mahāpalālapuñjato hi palālaṃ nikkaḍḍhitvā pabbhāraleṇasadise ālaye karonti,",
  "atk-s0101a0:911_28": "gacchagumbhādīnampi upari palālaṃ pakkhipitvā heṭṭhā nisinnā samaṇadhammaṃ karonti.",
  "atk-s0101a0:911_29": "Taṃ sandhāyetaṃ vuttaṃ.",
  "atk-s0101a0:912_0": "Pacchābhattanti bhattassa pacchato.",
  "atk-s0101a0:912_1": "Piṇḍapātapaṭikkantoti piṇḍapātapariyesanato paṭikkanto.",
  "atk-s0101a0:912_2": "Pallaṅkanti samantato ūrubaddhāsanaṃ.",
  "atk-s0101a0:912_3": "Ābhujitvāti bandhitvā.",
  "atk-s0101a0:912_4": "Ujuṃ kāyaṃ paṇidhāyāti uparimaṃ sarīraṃ ujuṃ ṭhapetvā aṭṭhārasa piṭṭhikaṇṭakaṭṭhike koṭiyā koṭiṃ paṭipādetvā.",
  "atk-s0101a0:912_5": "Evañhi nisinnassa cammamaṃsanhārūni na paṇamanti.",
  "atk-s0101a0:912_6": "Athassa yā tesaṃ paṇamanapaccayā khaṇe khaṇe vedanā uppajjeyyuṃ,",
  "atk-s0101a0:912_7": "tā nuppajjanti.",
  "atk-s0101a0:912_8": "Tāsu anuppajjamānāsu cittaṃ ekaggaṃ hoti,",
  "atk-s0101a0:912_9": "kammaṭṭhānaṃ na paripatati,",
  "atk-s0101a0:912_10": "vuḍḍhiṃ phātiṃ vepullaṃ upagacchati.",
  "atk-s0101a0:912_11": "Parimukhaṃ satiṃ upaṭṭhapetvāti kammaṭṭhānābhimukhaṃ satiṃ ṭhapayitvā.",
  "atk-s0101a0:912_12": "Mukhasamīpe vā katvāti attho.",
  "atk-s0101a0:912_13": "Teneva vibhaṅge vuttaṃ –",
  "atk-s0101a0:912_14": "“ayaṃ sati upaṭṭhitā hoti sūpaṭṭhitā nāsikagge vā mukhanimitte vā,",
  "atk-s0101a0:912_15": "tena vuccati parimukhaṃ satiṃ upaṭṭhapetvā”ti.",
  "atk-s0101a0:912_16": "Athavā parīti pariggahaṭṭho.",
  "atk-s0101a0:912_17": "Mukhanti niyyānaṭṭho.",
  "atk-s0101a0:912_18": "Satīti upaṭṭhānaṭṭho.",
  "atk-s0101a0:912_19": "Tena vuccati –",
  "atk-s0101a0:912_20": "“parimukhaṃ sati”nti.",
  "atk-s0101a0:912_21": "Evaṃ paṭisambhidāyaṃ vuttanayenapettha attho daṭṭhabbo.",
  "atk-s0101a0:912_22": "Tatrāyaṃ saṅkhepo –",
  "atk-s0101a0:912_23": "“pariggahitaniyyānasatiṃ katvā”ti.",
  "atk-s0101a0:913_0": "217.",
  "atk-s0101a0:913_1": "Abhijjhaṃ loketi ettha lujjanapalujjanaṭṭhena pañcupādānakkhandhā loko,",
  "atk-s0101a0:913_2": "tasmā pañcasu upādānakkhandhesu rāgaṃ pahāya kāmacchandaṃ vikkhambhetvāti ayametthattho.",
  "atk-s0101a0:913_3": "Vigatābhijjhenāti vikkhambhanavasena pahīnattā vigatābhijjhena,",
  "atk-s0101a0:913_4": "na cakkhuviññāṇasadisenāti attho.",
  "atk-s0101a0:913_5": "Abhijjhāya cittaṃ parisodhetīti abhijjhāto cittaṃ parimoceti.",
  "atk-s0101a0:913_6": "Yathā taṃ sā muñcati ceva,",
  "atk-s0101a0:913_7": "muñcitvā ca na puna gaṇhati,",
  "atk-s0101a0:913_8": "evaṃ karotīti attho.",
  "atk-s0101a0:913_9": "Byāpādapadosaṃ pahāyātiādīsupi eseva nayo.",
  "atk-s0101a0:913_10": "Byāpajjati iminā cittaṃ pūtikummāsādayo viya purimapakatiṃ vijahatīti byāpādo.",
  "atk-s0101a0:913_11": "Vikārāpattiyā padussati,",
  "atk-s0101a0:913_12": "paraṃ vā padūseti vināsetīti padoso.",
  "atk-s0101a0:913_13": "Ubhayametaṃ kodhassevādhivacanaṃ.",
  "atk-s0101a0:913_14": "Thinaṃ cittagelaññaṃ.",
  "atk-s0101a0:913_15": "Middhaṃ cetasikagelaññaṃ,",
  "atk-s0101a0:913_16": "thinañca middhañca thinamiddhaṃ.",
  "atk-s0101a0:913_17": "Ālokasaññīti rattimpi divādiṭṭhālokasañjānanasamatthāya vigatanīvaraṇāya parisuddhāya saññāya samannāgato.",
  "atk-s0101a0:913_18": "Sato sampajānoti satiyā ca ñāṇena ca samannāgato.",
  "atk-s0101a0:913_19": "Idaṃ ubhayaṃ ālokasaññāya upakārattā vuttaṃ.",
  "atk-s0101a0:913_20": "Uddhaccañca kukkuccañca uddhaccakukkuccaṃ.",
  "atk-s0101a0:913_21": "Tiṇṇavicikicchoti vicikicchaṃ taritvā atikkamitvā ṭhito.",
  "atk-s0101a0:913_22": "“Kathamidaṃ kathamida”nti evaṃ nappavattatīti akathaṃkathī.",
  "atk-s0101a0:913_23": "Kusalesu dhammesūti anavajjesu dhammesu.",
  "atk-s0101a0:913_24": "“Ime nu kho kusalā kathamime kusalā”ti evaṃ na vicikicchati.",
  "atk-s0101a0:913_25": "Na kaṅkhatīti attho.",
  "atk-s0101a0:913_26": "Ayamettha saṅkhepo.",
  "atk-s0101a0:913_27": "Imesu pana nīvaraṇesu vacanatthalakkhaṇādibhedato yaṃ vattabbaṃ siyā,",
  "atk-s0101a0:913_28": "taṃ sabbaṃ visuddhimagge vuttaṃ.",
  "atk-s0101a0:914_0": "218.",
  "atk-s0101a0:914_1": "Yā panāyaṃ seyyathāpi mahārājāti upamā vuttā.",
  "atk-s0101a0:914_2": "Tattha iṇaṃ ādāyāti vaḍḍhiyā dhanaṃ gahetvā.",
  "atk-s0101a0:914_3": "Byantiṃ kareyyāti vigatantaṃ kareyya,",
  "atk-s0101a0:914_4": "yathā tesaṃ kākaṇikamattopi pariyanto nāma nāvasissati,",
  "atk-s0101a0:914_5": "evaṃ kareyya;",
  "atk-s0101a0:914_6": "sabbaso paṭiniyyāteyyāti attho.",
  "atk-s0101a0:914_7": "Tato nidānanti āṇaṇyanidānaṃ.",
  "atk-s0101a0:914_8": "So hi “aṇaṇomhī”ti āvajjanto balavapāmojjaṃ labhati,",
  "atk-s0101a0:914_9": "somanassaṃ adhigacchati,",
  "atk-s0101a0:914_10": "tena vuttaṃ –",
  "atk-s0101a0:914_11": "“labhetha pāmojjaṃ,",
  "atk-s0101a0:914_12": "adhigaccheyya somanassa”nti.",
  "atk-s0101a0:915_0": "219.",
  "atk-s0101a0:915_1": "Visabhāgavedanuppattiyā kakaceneva catuiriyāpathaṃ chindanto ābādhatīti ābādho,",
  "atk-s0101a0:915_2": "svāssa atthīti ābādhiko.",
  "atk-s0101a0:915_3": "Taṃ samuṭṭhānena dukkhena dukkhito.",
  "atk-s0101a0:915_4": "Adhimattagilānoti bāḷhagilāno.",
  "atk-s0101a0:915_5": "Nacchādeyyāti adhimattabyādhiparetatāya na rucceyya.",
  "atk-s0101a0:915_6": "Balamattāti balameva,",
  "atk-s0101a0:915_7": "balañcassa kāye na bhaveyyāti attho.",
  "atk-s0101a0:915_8": "Tatonidānanti ārogyanidānaṃ.",
  "atk-s0101a0:915_9": "Tassa hi –",
  "atk-s0101a0:915_10": "“arogomhī”ti āvajjayato tadubhayaṃ hoti.",
  "atk-s0101a0:915_11": "Tena vuttaṃ –",
  "atk-s0101a0:915_12": "“labhetha pāmojjaṃ,",
  "atk-s0101a0:915_13": "adhigaccheyya somanassa”nti.",
  "atk-s0101a0:916_0": "220.",
  "atk-s0101a0:916_1": "Na cassa kiñci bhogānaṃ vayoti kākaṇikamattampi bhogānaṃ vayo na bhaveyya.",
  "atk-s0101a0:916_2": "Tatonidānanti bandhanāmokkhanidānaṃ.",
  "atk-s0101a0:916_3": "Sesaṃ vuttanayeneva sabbapadesu yojetabbaṃ.",
  "atk-s0101a0:917_0": "221- 222.",
  "atk-s0101a0:917_1": "Anattādhīnoti na attani adhīno,",
  "atk-s0101a0:917_2": "attano ruciyā kiñci kātuṃ na labhati.",
  "atk-s0101a0:917_3": "Parādhīnoti paresu adhīno parasseva ruciyā vattati.",
  "atk-s0101a0:917_4": "Na yena kāmaṃ gamoti yena disābhāgenassa gantukāmatā hoti,",
  "atk-s0101a0:917_5": "icchā uppajjati gamanāya,",
  "atk-s0101a0:917_6": "tena gantuṃ na labhati.",
  "atk-s0101a0:917_7": "Dāsabyāti dāsabhāvā.",
  "atk-s0101a0:917_8": "Bhujissoti attano santako.",
  "atk-s0101a0:917_9": "Tatonidānanti bhujissanidānaṃ.",
  "atk-s0101a0:917_10": "Kantāraddhānamagganti kantāraṃ addhānamaggaṃ,",
  "atk-s0101a0:917_11": "nirudakaṃ dīghamagganti attho.",
  "atk-s0101a0:917_12": "Tatonidānanti khemantabhūminidānaṃ.",
  "atk-s0101a0:918_0": "223.",
  "atk-s0101a0:918_1": "Ime pañca nīvaraṇe appahīneti ettha bhagavā appahīnakāmacchandanīvaraṇaṃ iṇasadisaṃ,",
  "atk-s0101a0:918_2": "sesāni rogādisadisāni katvā dasseti.",
  "atk-s0101a0:918_3": "Tatrāyaṃ sadisatā.",
  "atk-s0101a0:918_4": "Yo hi paresaṃ iṇaṃ gahetvā vināseti,",
  "atk-s0101a0:918_5": "so tehi iṇaṃ dehīti vuccamānopi pharusaṃ vuccamānopi bajjhamānopi vadhīyamānopi kiñci paṭibāhituṃ na sakkoti,",
  "atk-s0101a0:918_6": "sabbaṃ titikkhati.",
  "atk-s0101a0:918_7": "Titikkhākāraṇaṃ hissa taṃ iṇaṃ hoti.",
  "atk-s0101a0:918_8": "Evameva yo yamhi kāmacchandena rajjati,",
  "atk-s0101a0:918_9": "taṇhāsahagatena taṃ vatthuṃ gaṇhati,",
  "atk-s0101a0:918_10": "so tena pharusaṃ vuccamānopi bajjhamānopi vadhīyamānopi sabbaṃ titikkhati,",
  "atk-s0101a0:918_11": "titikkhākāraṇaṃ hissa so kāmacchando hoti,",
  "atk-s0101a0:918_12": "gharasāmikehi vadhīyamānānaṃ itthīnaṃ viyāti,",
  "atk-s0101a0:918_13": "evaṃ iṇaṃ viya kāmacchando daṭṭhabbo.",
  "atk-s0101a0:919_0": "Yathā pana pittarogāturo madhusakkarādīsupi dinnesu pittarogāturatāya tesaṃ rasaṃ na vindati,",
  "atk-s0101a0:919_1": "“tittakaṃ tittaka”nti uggiratiyeva.",
  "atk-s0101a0:919_2": "Evameva byāpannacitto hitakāmehi ācariyupajjhāyehi appamattakampi ovadiyamāno ovādaṃ na gaṇhati.",
  "atk-s0101a0:919_3": "“Ati viya me tumhe upaddavethā”tiādīni vatvā vibbhamati.",
  "atk-s0101a0:919_4": "Pittarogāturatāya so puriso madhusakkarādīnaṃ viya kodhāturatāya jhānasukhādibhedaṃ sāsanarasaṃ na vindatīti.",
  "atk-s0101a0:919_5": "Evaṃ rogo viya byāpādo daṭṭhabbo.",
  "atk-s0101a0:920_0": "Yathā pana nakkhattadivase bandhanāgāre baddho puriso nakkhattassa neva ādiṃ na majjhaṃ na pariyosānaṃ passati.",
  "atk-s0101a0:920_1": "So dutiyadivase mutto aho hiyyo nakkhattaṃ manāpaṃ,",
  "atk-s0101a0:920_2": "aho naccaṃ,",
  "atk-s0101a0:920_3": "aho gītantiādīni sutvāpi paṭivacanaṃ na deti.",
  "atk-s0101a0:920_4": "Kiṃ kāraṇā?",
  "atk-s0101a0:920_5": "Nakkhattassa ananubhūtattā.",
  "atk-s0101a0:920_6": "Evameva thinamiddhābhibhūto bhikkhu vicittanayepi dhammassavane pavattamāne neva tassa ādiṃ na majjhaṃ na pariyosānaṃ jānāti.",
  "atk-s0101a0:920_7": "Sopi uṭṭhite dhammassavane aho dhammassavanaṃ,",
  "atk-s0101a0:920_8": "aho kāraṇaṃ,",
  "atk-s0101a0:920_9": "aho upamāti dhammassavanassa vaṇṇaṃ bhaṇamānānaṃ sutvāpi paṭivacanaṃ na deti.",
  "atk-s0101a0:920_10": "Kiṃ kāraṇā?",
  "atk-s0101a0:920_11": "Thinamiddhavasena dhammakathāya ananubhūtattā.",
  "atk-s0101a0:920_12": "Evaṃ bandhanāgāraṃ viya thinamiddhaṃ daṭṭhabbaṃ.",
  "atk-s0101a0:921_0": "Yathā pana nakkhattaṃ kīḷantopi dāso –",
  "atk-s0101a0:921_1": "“idaṃ nāma accāyikaṃ karaṇīyaṃ atthi,",
  "atk-s0101a0:921_2": "sīghaṃ tattha gacchāhi.",
  "atk-s0101a0:921_3": "No ce gacchasi,",
  "atk-s0101a0:921_4": "hatthapādaṃ vā te chindāmi kaṇṇanāsaṃ vā”ti vutto sīghaṃ gacchatiyeva.",
  "atk-s0101a0:921_5": "Nakkhattassa ādimajjhapariyosānaṃ anubhavituṃ na labhati, kasmā?",
  "atk-s0101a0:921_6": "Parādhīnatāya,",
  "atk-s0101a0:921_7": "evameva vinaye apakataññunā vivekatthāya araññaṃ paviṭṭhenāpi kismiñcideva antamaso kappiyamaṃsepi akappiyamaṃsasaññāya",
  "atk-s0101a0:921_8": "uppannāya vivekaṃ pahāya sīlavisodhanatthaṃ vinayadharassa santikaṃ gantabbaṃ hoti,",
  "atk-s0101a0:921_9": "vivekasukhaṃ anubhavituṃ na labhati, kasmā?",
  "atk-s0101a0:921_10": "Uddhaccakukkuccābhibhūtatāyāti.",
  "atk-s0101a0:921_11": "Evaṃ dāsabyaṃ viya uddhaccakukkuccaṃ daṭṭhabbaṃ.",
  "atk-s0101a0:922_0": "Yathā pana kantāraddhānamaggappaṭipanno puriso corehi manussānaṃ viluttokāsaṃ pahatokāsañca disvā daṇḍakasaddenapi",
  "atk-s0101a0:922_1": "sakuṇasaddenapi “corā āgatā”ti ussaṅkitaparisaṅkitova hoti,",
  "atk-s0101a0:922_2": "gacchatipi tiṭṭhatipi nivattatipi,",
  "atk-s0101a0:922_3": "gataṭṭhānato agataṭṭhānameva bahutaraṃ hoti.",
  "atk-s0101a0:922_4": "So kicchena kasirena khemantabhūmiṃ pāpuṇāti vā na vā pāpuṇāti.",
  "atk-s0101a0:922_5": "Evameva yassa aṭṭhasu ṭhānesu vicikicchā uppannā hoti, so –",
  "atk-s0101a0:922_6": "“buddho nu kho,",
  "atk-s0101a0:922_7": "no nu kho buddho”tiādinā nayena vicikicchanto adhimuccitvā saddhāya gaṇhituṃ na sakkoti.",
  "atk-s0101a0:922_8": "Asakkonto maggaṃ vā phalaṃ vā na pāpuṇātīti.",
  "atk-s0101a0:922_9": "Yathā kantāraddhānamagge –",
  "atk-s0101a0:922_10": "“corā atthi natthī”ti punappunaṃ āsappanaparisappanaṃ apariyogāhanaṃ chambhitattaṃ cittassa uppādento khemantapattiyā antarāyaṃ karoti,",
  "atk-s0101a0:922_11": "evaṃ vicikicchāpi –",
  "atk-s0101a0:922_12": "“buddho nu kho,",
  "atk-s0101a0:922_13": "na buddho”tiādinā nayena punappunaṃ āsappanaparisappanaṃ apariyogāhanaṃ chambhitattaṃ cittassa uppādayamānā",
  "atk-s0101a0:922_14": "ariyabhūmippattiyā antarāyaṃ karotīti kantāraddhānamaggo viya vicikicchā daṭṭhabbā.",
  "atk-s0101a0:923_0": "224. Idāni –",
  "atk-s0101a0:923_1": "“seyyathāpi, mahārāja,",
  "atk-s0101a0:923_2": "āṇaṇya”nti ettha bhagavā pahīnakāmacchandanīvaraṇaṃ āṇaṇyasadisaṃ,",
  "atk-s0101a0:923_3": "sesāni ārogyādisadisāni katvā dasseti.",
  "atk-s0101a0:923_4": "Tatrāyaṃ sadisatā,",
  "atk-s0101a0:923_5": "yathā hi puriso iṇaṃ ādāya kammante payojetvā samiddhataṃ patto –",
  "atk-s0101a0:923_6": "“idaṃ iṇaṃ nāma palibodhamūla”nti cintetvā savaḍḍhikaṃ iṇaṃ niyyātetvā paṇṇaṃ phālāpeyya.",
  "atk-s0101a0:923_7": "Athassa tato paṭṭhāya neva koci dūtaṃ peseti,",
  "atk-s0101a0:923_8": "na paṇṇaṃ.",
  "atk-s0101a0:923_9": "So iṇasāmike disvāpi sace icchati,",
  "atk-s0101a0:923_10": "āsanā uṭṭhahati,",
  "atk-s0101a0:923_11": "no ce na uṭṭhahati, kasmā?",
  "atk-s0101a0:923_12": "Tehi saddhiṃ nillepatāya alaggatāya.",
  "atk-s0101a0:923_13": "Evameva bhikkhu –",
  "atk-s0101a0:923_14": "“ayaṃ kāmacchando nāma palibodhamūla”nti cintetvā cha dhamme bhāvetvā kāmacchandanīvaraṇaṃ pajahati.",
  "atk-s0101a0:923_15": "Te pana cha dhamme mahāsatipaṭṭhāne vaṇṇayissāma.",
  "atk-s0101a0:923_16": "Tassevaṃ pahīnakāmacchandassa yathā iṇamuttassa purisassa iṇassāmike disvā neva bhayaṃ na chambhitattaṃ hoti.",
  "atk-s0101a0:923_17": "Evameva paravatthumhi neva saṅgo na baddho hoti.",
  "atk-s0101a0:923_18": "Dibbānipi rūpāni passato kileso na samudācarati.",
  "atk-s0101a0:923_19": "Tasmā bhagavā āṇaṇyamiva kāmacchandappahānaṃ āha.",
  "atk-s0101a0:924_0": "Yathā pana so pittarogāturo puriso bhesajjakiriyāya taṃ rogaṃ vūpasametvā tato paṭṭhāya madhusakkarādīnaṃ rasaṃ vindati.",
  "atk-s0101a0:924_1": "Evameva bhikkhu “ayaṃ byāpādo nāma mahā anatthakaro”ti cha dhamme bhāvetvā byāpādanīvaraṇaṃ pajahati.",
  "atk-s0101a0:924_2": "Sabbanīvaraṇesu cha dhamme mahāsatipaṭṭhāneyeva vaṇṇayissāma.",
  "atk-s0101a0:924_3": "Na kevalañca teyeva,",
  "atk-s0101a0:924_4": "yepi thinamiddhādīnaṃ pahānāya bhāvetabbā,",
  "atk-s0101a0:924_5": "tepi sabbe tattheva vaṇṇayissāma.",
  "atk-s0101a0:924_6": "So evaṃ pahīnabyāpādo yathā pittarogavimutto puriso madhusakkarādīnaṃ rasaṃ sampiyāyamāno paṭisevati,",
  "atk-s0101a0:924_7": "evameva ācārapaṇṇattiādīni sikkhāpadāni sirasā sampaṭicchitvā sampiyāyamāno sikkhati.",
  "atk-s0101a0:924_8": "Tasmā bhagavā ārogyamiva byāpādappahānaṃ āha.",
  "atk-s0101a0:925_0": "Yathā so nakkhattadivase bandhanāgāraṃ pavesito puriso aparasmiṃ nakkhattadivase –",
  "atk-s0101a0:925_1": "“pubbepi ahaṃ pamādadosena baddho,",
  "atk-s0101a0:925_2": "tena nakkhattaṃ nānubhaviṃ.",
  "atk-s0101a0:925_3": "Idāni appamatto bhavissāmī”ti yathāssa paccatthikā okāsaṃ na labhanti,",
  "atk-s0101a0:925_4": "evaṃ appamatto hutvā nakkhattaṃ anubhavitvā –",
  "atk-s0101a0:925_5": "‘aho nakkhattaṃ,",
  "atk-s0101a0:925_6": "aho nakkhatta’nti udānaṃ udānesi,",
  "atk-s0101a0:925_7": "evameva bhikkhu –",
  "atk-s0101a0:925_8": "“idaṃ thinamiddhaṃ nāma mahāanatthakara”nti cha dhamme bhāvetvā thinamiddhanīvaraṇaṃ pajahati,",
  "atk-s0101a0:925_9": "so evaṃ pahīnathinamiddho yathā bandhanā mutto puriso sattāhampi nakkhattassa ādimajjhapariyosānaṃ anubhavati,",
  "atk-s0101a0:925_10": "evameva dhammanakkhattassa ādimajjhapariyosānaṃ anubhavanto saha paṭisambhidāhi arahattaṃ pāpuṇāti.",
  "atk-s0101a0:925_11": "Tasmā bhagavā bandhanā mokkhamiva thinamiddhappahānaṃ āha.",
  "atk-s0101a0:926_0": "Yathā pana dāso kiñcideva mittaṃ upanissāya sāmikānaṃ dhanaṃ datvā attānaṃ bhujissaṃ katvā tato paṭṭhāya yaṃ icchati,",
  "atk-s0101a0:926_1": "taṃ karoti.",
  "atk-s0101a0:926_2": "Evameva bhikkhu –",
  "atk-s0101a0:926_3": "“idaṃ uddhaccakukkuccaṃ nāma mahā anatthakara”nti cha dhamme bhāvetvā uddhaccakukkuccaṃ pajahati.",
  "atk-s0101a0:926_4": "So evaṃ pahīnauddhaccakukkucco yathā bhujisso puriso yaṃ icchati,",
  "atk-s0101a0:926_5": "taṃ karoti,",
  "atk-s0101a0:926_6": "na taṃ koci balakkārena tato nivatteti,",
  "atk-s0101a0:926_7": "evameva yathā sukhaṃ nekkhammapaṭipadaṃ paṭipajjati,",
  "atk-s0101a0:926_8": "na taṃ uddhaccakukkuccaṃ balakkārena tato nivatteti.",
  "atk-s0101a0:926_9": "Tasmā bhagavā bhujissaṃ viya uddhaccakukkuccappahānaṃ āha.",
  "atk-s0101a0:927_0": "Yathā balavā puriso hatthasāraṃ gahetvā sajjāvudho saparivāro kantāraṃ paṭipajjeyya,",
  "atk-s0101a0:927_1": "taṃ corā dūratova disvā palāyeyyuṃ.",
  "atk-s0101a0:927_2": "So sotthinā taṃ kantāraṃ nittharitvā khemantaṃ patto haṭṭhatuṭṭho assa.",
  "atk-s0101a0:927_3": "Evameva bhikkhu “ayaṃ vicikicchā nāma mahā anatthakārikā”ti cha dhamme bhāvetvā vicikicchaṃ pajahati.",
  "atk-s0101a0:927_4": "So evaṃ pahīnavicikiccho yathā balavā puriso sajjāvudho saparivāro nibbhayo core tiṇaṃ viya agaṇetvā sotthinā nikkhamitvā khemantabhūmiṃ pāpuṇāti,",
  "atk-s0101a0:927_5": "evameva bhikkhu duccaritakantāraṃ nittharitvā paramaṃ khemantabhūmiṃ amataṃ mahānibbānaṃ pāpuṇāti.",
  "atk-s0101a0:927_6": "Tasmā bhagavā khemantabhūmiṃ viya vicikicchāpahānaṃ āha.",
  "atk-s0101a0:928_0": "225.",
  "atk-s0101a0:928_1": "Pāmojjaṃ jāyatīti tuṭṭhākāro jāyati.",
  "atk-s0101a0:928_2": "Pamuditassa pīti jāyatīti tuṭṭhassa sakalasarīraṃ khobhayamānā pīti jāyati.",
  "atk-s0101a0:928_3": "Pītimanassa kāyo passambhatīti pītisampayuttacittassa puggalassa nāmakāyo passambhati,",
  "atk-s0101a0:928_4": "vigatadaratho hoti.",
  "atk-s0101a0:928_5": "Sukhaṃ vedetīti kāyikampi cetasikampi sukhaṃ vedayati.",
  "atk-s0101a0:928_6": "Cittaṃ samādhiyatīti iminā nekkhammasukhena sukhitassa upacāravasenapi appanāvasenapi cittaṃ samādhiyati.",
  "atk-s0101a0:929_0": "Paṭhamajjhānakathā",
  "atk-s0101a0:930_0": "226.",
  "atk-s0101a0:930_1": "So vivicceva kāmehi…pe…",
  "atk-s0101a0:930_2": "paṭhamaṃ jhānaṃ upasampajja viharatītiādi pana upacārasamādhinā samāhite citte uparivisesadassanatthaṃ",
  "atk-s0101a0:930_3": "appanāsamādhinā samāhite citte tassa samādhino pabhedadassanatthaṃ vuttanti veditabbaṃ.",
  "atk-s0101a0:930_4": "Imameva kāyanti imaṃ karajakāyaṃ.",
  "atk-s0101a0:930_5": "Abhisandetīti temeti sneheti,",
  "atk-s0101a0:930_6": "sabbattha pavattapītisukhaṃ karoti.",
  "atk-s0101a0:930_7": "Parisandetīti samantato sandeti.",
  "atk-s0101a0:930_8": "Paripūretīti vāyunā bhastaṃ viya pūreti.",
  "atk-s0101a0:930_9": "Parippharatīti samantato phusati.",
  "atk-s0101a0:930_10": "Sabbāvato kāyassāti assa bhikkhuno sabbakoṭṭhāsavato kāyassa kiñci upādinnakasantatipavattiṭṭhāne chavimaṃsalohitānugataṃ",
  "atk-s0101a0:930_11": "aṇumattampi ṭhānaṃ paṭhamajjhānasukhena aphuṭaṃ nāma na hoti.",
  "atk-s0101a0:931_0": "227.",
  "atk-s0101a0:931_1": "Dakkhoti cheko paṭibalo nhānīyacuṇṇāni kātuñceva payojetuñca sannetuñca.",
  "atk-s0101a0:931_2": "Kaṃsathāleti yena kenaci lohena katabhājane.",
  "atk-s0101a0:931_3": "Mattikabhājanaṃ pana thiraṃ na hoti.",
  "atk-s0101a0:931_4": "Sannentassa bhijjati.",
  "atk-s0101a0:931_5": "Tasmā taṃ na dasseti.",
  "atk-s0101a0:931_6": "Paripphosakaṃ paripphosakanti siñcitvā siñcitvā.",
  "atk-s0101a0:931_7": "Sanneyyāti vāmahatthena kaṃsathālaṃ gahetvā dakkhiṇahatthena pamāṇayuttaṃ udakaṃ siñcitvā siñcitvā parimaddanto piṇḍaṃ kareyya.",
  "atk-s0101a0:931_8": "Snehānugatāti udakasinehena anugatā.",
  "atk-s0101a0:931_9": "Snehaparetāti udakasinehena pariggahitā.",
  "atk-s0101a0:931_10": "Santarabāhirāti saddhiṃ antopadesena ceva bahipadesena ca sabbatthakameva udakasinehena phuṭāti attho.",
  "atk-s0101a0:931_11": "Na ca paggharaṇīti na ca bindu bindu udakaṃ paggharati,",
  "atk-s0101a0:931_12": "sakkā hoti hatthenapi dvīhipi tīhipi aṅgulīhi gahetuṃ ovaṭṭikāyapi kātunti attho.",
  "atk-s0101a0:932_0": "Dutiyajjhānakathā",
  "atk-s0101a0:933_0": "228- 229.",
  "atk-s0101a0:933_1": "Dutiyajjhānasukhūpamāyaṃ ubbhidodakoti ubbhinnaudako,",
  "atk-s0101a0:933_2": "na heṭṭhā ubbhijjitvā uggacchanakaudako.",
  "atk-s0101a0:933_3": "Antoyeva pana ubbhijjanakaudakoti attho.",
  "atk-s0101a0:933_4": "Āyamukhanti āgamanamaggo.",
  "atk-s0101a0:933_5": "Devoti megho.",
  "atk-s0101a0:933_6": "Kālena kālanti kāle kāle,",
  "atk-s0101a0:933_7": "anvaddhamāsaṃ vā anudasāhaṃ vāti attho.",
  "atk-s0101a0:933_8": "Dhāranti vuṭṭhiṃ.",
  "atk-s0101a0:933_9": "Na anuppaveccheyyāti na ca paveseyya,",
  "atk-s0101a0:933_10": "na vasseyyāti attho.",
  "atk-s0101a0:933_11": "Sītā vāridhārā ubbhijjitvāti sītaṃ dhāraṃ uggantvā rahadaṃ pūrayamānaṃ ubbhijjitvā.",
  "atk-s0101a0:933_12": "Heṭṭhā uggacchanaudakañhi uggantvā uggantvā bhijjantaṃ udakaṃ khobheti,",
  "atk-s0101a0:933_13": "catūhi disāhi pavisanaudakaṃ purāṇapaṇṇatiṇakaṭṭhadaṇḍakādīhi udakaṃ khobheti,",
  "atk-s0101a0:933_14": "vuṭṭhiudakaṃ dhārānipātapubbuḷakehi udakaṃ khobheti.",
  "atk-s0101a0:933_15": "Sannisinnameva pana hutvā iddhinimmitamiva uppajjamānaṃ udakaṃ imaṃ padesaṃ pharati,",
  "atk-s0101a0:933_16": "imaṃ padesaṃ na pharatīti natthi,",
  "atk-s0101a0:933_17": "tena aphuṭokāso nāma na hotīti.",
  "atk-s0101a0:933_18": "Tattha rahado viya karajakāyo.",
  "atk-s0101a0:933_19": "Udakaṃ viya dutiyajjhānasukhaṃ.",
  "atk-s0101a0:933_20": "Sesaṃ purimanayeneva veditabbaṃ.",
  "atk-s0101a0:934_0": "Tatiyajjhānakathā",
  "atk-s0101a0:935_0": "230- 231.",
  "atk-s0101a0:935_1": "Tatiyajjhānasukhūpamāyaṃ uppalāni ettha santīti uppalinī.",
  "atk-s0101a0:935_2": "Sesapadadvayepi eseva nayo.",
  "atk-s0101a0:935_3": "Ettha ca setarattanīlesu yaṃ kiñci uppalaṃ uppalameva.",
  "atk-s0101a0:935_4": "Ūnakasatapattaṃ puṇḍarīkaṃ,",
  "atk-s0101a0:935_5": "satapattaṃ padumaṃ.",
  "atk-s0101a0:935_6": "Pattaniyamaṃ vā vināpi setaṃ padumaṃ,",
  "atk-s0101a0:935_7": "rattaṃ puṇḍarīkanti ayamettha vinicchayo.",
  "atk-s0101a0:935_8": "Udakānuggatānīti udakato na uggatāni.",
  "atk-s0101a0:935_9": "Anto nimuggaposīnīti udakatalassa anto nimuggāniyeva hutvā posīni,",
  "atk-s0101a0:935_10": "vaḍḍhīnīti attho.",
  "atk-s0101a0:935_11": "Sesaṃ purimanayeneva veditabbaṃ.",
  "atk-s0101a0:936_0": "Catutthajjhānakathā",
  "atk-s0101a0:937_0": "232- 233.",
  "atk-s0101a0:937_1": "Catutthajjhānasukhūpamāyaṃ parisuddhena cetasā pariyodātenāti ettha nirupakkilesaṭṭhena parisuddhaṃ,",
  "atk-s0101a0:937_2": "pabhassaraṭṭhena pariyodātanti veditabbaṃ.",
  "atk-s0101a0:937_3": "Odātena vatthenāti idaṃ utupharaṇatthaṃ vuttaṃ.",
  "atk-s0101a0:937_4": "Kiliṭṭhavatthena hi utupharaṇaṃ na hoti,",
  "atk-s0101a0:937_5": "taṅkhaṇadhotaparisuddhena utupharaṇaṃ balavaṃ hoti.",
  "atk-s0101a0:937_6": "Imissāya hi upamāya vatthaṃ viya karajakāyo,",
  "atk-s0101a0:937_7": "utupharaṇaṃ viya catutthajjhānasukhaṃ.",
  "atk-s0101a0:937_8": "Tasmā yathā sunhātassa purisassa parisuddhaṃ vatthaṃ sasīsaṃ pārupitvā nisinnassa sarīrato utu sabbameva vatthaṃ pharati.",
  "atk-s0101a0:937_9": "Na koci vatthassa aphuṭokāso hoti.",
  "atk-s0101a0:937_10": "Evaṃ catutthajjhānasukhena bhikkhuno karajakāyassa na koci okāso aphuṭo hotīti.",
  "atk-s0101a0:937_11": "Evamettha attho daṭṭhabbo.",
  "atk-s0101a0:937_12": "Imesaṃ pana catunnaṃ jhānānaṃ anupadavaṇṇanā ca bhāvanānayo ca visuddhimagge vuttoti idha na vitthārito.",
  "atk-s0101a0:938_0": "Ettāvatā cesa rūpajjhānalābhīyeva,",
  "atk-s0101a0:938_1": "na arūpajjhānalābhīti na veditabbo.",
  "atk-s0101a0:938_2": "Na hi aṭṭhasu samāpattīsu cuddasahākārehi ciṇṇavasībhāvaṃ vinā upari abhiññādhigamo hoti.",
  "atk-s0101a0:938_3": "Pāḷiyaṃ pana rūpajjhānāniyeva āgatāni.",
  "atk-s0101a0:938_4": "Arūpajjhānāni āharitvā kathetabbāni.",
  "atk-s0101a0:939_0": "Vipassanāñāṇakathā",
  "atk-s0101a0:940_0": "234.",
  "atk-s0101a0:940_1": "So evaṃ samāhite citte…pe…",
  "atk-s0101a0:940_2": "āneñjappatteti so cuddasahākārehi aṭṭhasu samāpattīsu ciṇṇavasībhāvo bhikkhūti dasseti.",
  "atk-s0101a0:940_3": "Sesamettha visuddhimagge vuttanayena veditabbaṃ.",
  "atk-s0101a0:940_4": "Ñāṇadassanāya cittaṃ abhinīharatīti ettha ñāṇadassananti maggañāṇampi,",
  "atk-s0101a0:940_5": "vuccati phalañāṇampi,",
  "atk-s0101a0:940_6": "sabbaññutaññāṇampi,",
  "atk-s0101a0:940_7": "paccavekkhaṇañāṇampi,",
  "atk-s0101a0:940_8": "vipassanāñāṇampi.",
  "atk-s0101a0:940_9": "“Kiṃ nu kho, āvuso,",
  "atk-s0101a0:940_10": "ñāṇadassanavisuddhatthaṃ bhagavati brahmacariyaṃ vussatī”ti ettha hi maggañāṇaṃ ñāṇadassananti vuttaṃ.",
  "atk-s0101a0:940_11": "“Ayamañño uttarimanussadhammo alamariyañāṇadassanaviseso adhigato phāsuvihāro”ti ettha phalañāṇaṃ.",
  "atk-s0101a0:940_12": "“Bhagavatopi kho ñāṇadassanaṃ udapādi sattāhakālaṅkato āḷāro kālāmo”ti ettha sabbaññutaññāṇaṃ.",
  "atk-s0101a0:940_13": "“Ñāṇañca pana me dassanaṃ udapādi akuppā me vimutti,",
  "atk-s0101a0:940_14": "ayamantimā jātī”ti ettha paccavekkhaṇañāṇaṃ idha pana ñāṇadassanāya cittanti idaṃ vipassanāñāṇaṃ ñāṇadassananti vuttanti.",
  "atk-s0101a0:941_0": "Abhinīharatīti vipassanāñāṇassa nibbattanatthāya tanninnaṃ tappoṇaṃ tappabbhāraṃ karoti.",
  "atk-s0101a0:941_1": "Rūpīti ādīnamattho vuttoyeva.",
  "atk-s0101a0:941_2": "Odanakummāsūpacayoti odanena ceva kummāsena ca upacito vaḍḍhito.",
  "atk-s0101a0:941_3": "Aniccucchādanaparimaddanabhedanaviddhaṃsanadhammoti hutvā abhāvaṭṭhena aniccadhammo.",
  "atk-s0101a0:941_4": "Duggandhavighātatthāya tanuvilepanena ucchādanadhammo.",
  "atk-s0101a0:941_5": "Aṅgapaccaṅgābādhavinodanatthāya khuddakasambāhanena parimaddanadhammo.",
  "atk-s0101a0:941_6": "Daharakāle vā ūrūsu sayāpetvā gabbhāvāsena dussaṇṭhitānaṃ tesaṃ tesaṃ aṅgānaṃ saṇṭhānasampādanatthaṃ añchanapīḷanādivasena parimaddanadhammo.",
  "atk-s0101a0:941_7": "Evaṃ pariharitopi bhedanaviddhaṃsanadhammo bhijjati ceva vikirati ca,",
  "atk-s0101a0:941_8": "evaṃ sabhāvoti attho.",
  "atk-s0101a0:941_9": "Tattha rūpī cātumahābhūtikotiādīsu chahi padehi samudayo kathito.",
  "atk-s0101a0:941_10": "Aniccapadena saddhiṃ pacchimehi dvīhi atthaṅgamo.",
  "atk-s0101a0:941_11": "Ettha sitaṃ ettha paṭibaddhanti ettha cātumahābhūtike kāye nissitañca paṭibaddhañca.",
  "atk-s0101a0:942_0": "235.",
  "atk-s0101a0:942_1": "Subhoti sundaro.",
  "atk-s0101a0:942_2": "Jātimāti parisuddhākarasamuṭṭhito.",
  "atk-s0101a0:942_3": "Suparikammakatoti suṭṭhu kataparikammo apanītapāsāṇasakkharo.",
  "atk-s0101a0:942_4": "Acchoti tanucchavi.",
  "atk-s0101a0:942_5": "Vippasannoti suṭṭhu pasanno.",
  "atk-s0101a0:942_6": "Sabbākārasampannoti dhovanavedhanādīhi sabbehi ākārehi sampanno.",
  "atk-s0101a0:942_7": "Nīlantiādīhi vaṇṇasampattiṃ dasseti.",
  "atk-s0101a0:942_8": "Tādisañhi āvutaṃ pākaṭaṃ hoti.",
  "atk-s0101a0:942_9": "Evameva khoti ettha evaṃ upamāsaṃsandanaṃ veditabbaṃ.",
  "atk-s0101a0:942_10": "Maṇi viya hi karajakāyo.",
  "atk-s0101a0:942_11": "Āvutasuttaṃ viya vipassanāñāṇaṃ.",
  "atk-s0101a0:942_12": "Cakkhumā puriso viya vipassanālābhī bhikkhu,",
  "atk-s0101a0:942_13": "hatthe karitvā paccavekkhato ayaṃ kho maṇīti maṇino āvibhūtakālo viya vipassanāñāṇaṃ,",
  "atk-s0101a0:942_14": "abhinīharitvā nisinnassa bhikkhuno cātumahābhūtikakāyassa āvibhūtakālo,",
  "atk-s0101a0:942_15": "tatridaṃ suttaṃ āvutanti suttassāvibhūtakālo viya vipassanāñāṇaṃ,",
  "atk-s0101a0:942_16": "abhinīharitvā nisinnassa bhikkhuno tadārammaṇānaṃ phassapañcamakānaṃ vā sabbacittacetasikānaṃ vā vipassanāñāṇasseva vā āvibhūtakāloti.",
  "atk-s0101a0:943_0": "Idañca vipassanāñāṇaṃ maggañāṇānantaraṃ.",
  "atk-s0101a0:943_1": "Evaṃ santepi yasmā abhiññāvāre āraddhe etassa antarāvāro natthi tasmā idheva dassitaṃ.",
  "atk-s0101a0:943_2": "Yasmā ca aniccādivasena akatasammasanassa dibbāya sotadhātuyā bheravaṃ saddaṃ suṇato,",
  "atk-s0101a0:943_3": "pubbenivāsānussatiyā bherave khandhe anussarato,",
  "atk-s0101a0:943_4": "dibbena cakkhunā bheravampi rūpaṃ passato bhayasantāso uppajjati,",
  "atk-s0101a0:943_5": "na aniccādivasena katasammasanassa tasmā abhiññaṃ pattassa bhayavinodanahetusampādanatthampi idaṃ idheva dassitaṃ.",
  "atk-s0101a0:943_6": "Api ca yasmā vipassanāsukhaṃ nāmetaṃ maggaphalasukhasampādakaṃ pāṭiyekkaṃ sandiṭṭhikaṃ sāmaññaphalaṃ tasmāpi āditova idaṃ idha dassitanti veditabbaṃ.",
  "atk-s0101a0:944_0": "Manomayiddhiñāṇakathā",
  "atk-s0101a0:945_0": "236- 237.",
  "atk-s0101a0:945_1": "Manomayanti manena nibbattitaṃ.",
  "atk-s0101a0:945_2": "Sabbaṅgapaccaṅginti sabbehi aṅgehi ca paccaṅgehi ca samannāgataṃ.",
  "atk-s0101a0:945_3": "Ahīnindriyanti saṇṭhānavasena avikalindriyaṃ.",
  "atk-s0101a0:945_4": "Iddhimatā nimmitarūpañhi sace iddhimā odāto tampi odātaṃ.",
  "atk-s0101a0:945_5": "Sace aviddhakaṇṇo tampi aviddhakaṇṇanti evaṃ sabbākārehi tena sadisameva hoti.",
  "atk-s0101a0:945_6": "Muñjamhā īsikantiādi upamāttayampi hi sadisabhāvadassanatthameva vuttaṃ.",
  "atk-s0101a0:945_7": "Muñjasadisā eva hi tassa anto īsikā hoti.",
  "atk-s0101a0:945_8": "Kosisadisoyeva asi,",
  "atk-s0101a0:945_9": "vaṭṭāya kosiyā vaṭṭaṃ asimeva pakkhipanti,",
  "atk-s0101a0:945_10": "patthaṭāya patthaṭaṃ.",
  "atk-s0101a0:945_11": "Karaṇḍāti idampi ahikañcukassa nāmaṃ,",
  "atk-s0101a0:945_12": "na vilīvakaraṇḍakassa.",
  "atk-s0101a0:945_13": "Ahikañcuko hi ahinā sadisova hoti.",
  "atk-s0101a0:945_14": "Tattha kiñcāpi “puriso ahiṃ karaṇḍā uddhareyyā”ti hatthena uddharamāno viya dassito,",
  "atk-s0101a0:945_15": "atha kho cittenevassa uddharaṇaṃ veditabbaṃ.",
  "atk-s0101a0:945_16": "Ayañhi ahi nāma sajātiyaṃ ṭhito,",
  "atk-s0101a0:945_17": "kaṭṭhantaraṃ vā rukkhantaraṃ vā nissāya,",
  "atk-s0101a0:945_18": "tacato sarīraṃ nikkaḍḍhanappayogasaṅkhātena thāmena,",
  "atk-s0101a0:945_19": "sarīraṃ khādayamānaṃ viya purāṇatacaṃ jigucchantoti imehi catūhi kāraṇehi sayameva kañcukaṃ pajahati,",
  "atk-s0101a0:945_20": "na sakkā tato aññena uddharituṃ,",
  "atk-s0101a0:945_21": "tasmā cittena uddharaṇaṃ sandhāya idaṃ vuttanti veditabbaṃ.",
  "atk-s0101a0:945_22": "Iti muñjādisadisaṃ imassa bhikkhuno sarīraṃ,",
  "atk-s0101a0:945_23": "īsikādisadisaṃ nimmitarūpanti.",
  "atk-s0101a0:945_24": "Idamettha opammasaṃsandanaṃ.",
  "atk-s0101a0:945_25": "Nimmānavidhānaṃ panettha parato ca iddhividhādipañcaabhiññākathā sabbākārena visuddhimagge vitthāritāti tattha vuttanayeneva veditabbā.",
  "atk-s0101a0:945_26": "Upamāmattameva hi idha adhikaṃ.",
  "atk-s0101a0:946_0": "Iddhividhañāṇādikathā",
  "atk-s0101a0:947_0": "238- 239.",
  "atk-s0101a0:947_1": "Tattha chekakumbhakārādayo viya iddhividhañāṇalābhī bhikkhu daṭṭhabbo.",
  "atk-s0101a0:947_2": "Suparikammakatamattikādayo viya iddhividhañāṇaṃ daṭṭhabbaṃ.",
  "atk-s0101a0:947_3": "Icchiticchitabhājanavikatiādikaraṇaṃ viya tassa bhikkhuno vikubbanaṃ daṭṭhabbaṃ.",
  "atk-s0101a0:948_0": "240- 241.",
  "atk-s0101a0:948_1": "Dibbasotadhātuupamāyaṃ yasmā kantāraddhānamaggo sāsaṅko hoti sappaṭibhayo.",
  "atk-s0101a0:948_2": "Tattha ussaṅkitaparisaṅkitena ‘ayaṃ bherisaddo’,",
  "atk-s0101a0:948_3": "‘ayaṃ mudiṅgasaddo’ti na sakkā vavatthapetuṃ,",
  "atk-s0101a0:948_4": "tasmā kantāraggahaṇaṃ akatvā khemamaggaṃ dassento addhānamaggappaṭipannoti āha.",
  "atk-s0101a0:948_5": "Appaṭibhayañhi khemamaggaṃ sīse sāṭakaṃ katvā saṇikaṃ paṭipanno vuttappakāre sadde sukhaṃ vavatthapeti.",
  "atk-s0101a0:948_6": "Tassa savanena tesaṃ tesaṃ saddānaṃ āvibhūtakālo viya yogino dūrasantikabhedānaṃ dibbānañceva mānussakānañca saddānaṃ āvibhūtakālo veditabbo.",
  "atk-s0101a0:949_0": "242- 243.",
  "atk-s0101a0:949_1": "Cetopariyañāṇūpamāyaṃ daharoti taruṇo.",
  "atk-s0101a0:949_2": "Yuvāti yobbannena samannāgato.",
  "atk-s0101a0:949_3": "Maṇḍanakajātikoti yuvāpi samāno na ālasiyo na kiliṭṭhavatthasarīro,",
  "atk-s0101a0:949_4": "atha kho maṇḍanapakatiko,",
  "atk-s0101a0:949_5": "divasassa dve tayo vāre nhāyitvā suddhavatthaparidahanaalaṅkārakaraṇasīloti attho.",
  "atk-s0101a0:949_6": "Sakaṇikanti kāḷatilakavaṅgamukhadūsipīḷakādīnaṃ aññatarena sadosaṃ.",
  "atk-s0101a0:949_7": "Tattha yathā tassa mukhanimittaṃ paccavekkhato mukhe doso pākaṭo hoti,",
  "atk-s0101a0:949_8": "evaṃ cetopariyañāṇāya cittaṃ abhinīharitvā nisinnassa bhikkhuno paresaṃ soḷasavidhaṃ cittaṃ pākaṭaṃ hotīti veditabbaṃ.",
  "atk-s0101a0:950_0": "244- 245.",
  "atk-s0101a0:950_1": "Pubbenivāsañāṇūpamāyaṃ taṃ divasaṃ katakiriyā pākaṭā hotīti taṃ divasaṃ gatagāmattayameva gahitaṃ.",
  "atk-s0101a0:950_2": "Tattha gāmattayagatapuriso viya pubbenivāsañāṇalābhī daṭṭhabbo,",
  "atk-s0101a0:950_3": "tayo gāmā viya tayo bhavā daṭṭhabbā,",
  "atk-s0101a0:950_4": "tassa purisassa tīsu gāmesu taṃ divasaṃ katakiriyāya āvibhāvo viya pubbenivāsāya cittaṃ abhinīharitvā",
  "atk-s0101a0:950_5": "nisinnassa bhikkhuno tīsu bhavesu katakiriyāya pākaṭabhāvo daṭṭhabbo.",
  "atk-s0101a0:951_0": "246- 247.",
  "atk-s0101a0:951_1": "Dibbacakkhūpamāyaṃ vīthiṃ sañcaranteti aparāparaṃ sañcarante.",
  "atk-s0101a0:951_2": "Vīthiṃ carantetipi pāṭho.",
  "atk-s0101a0:951_3": "Ayamevattho.",
  "atk-s0101a0:951_4": "Tattha nagaramajjhe siṅghāṭakamhi pāsādo viya imassa bhikkhuno karajakāyo daṭṭhabbo,",
  "atk-s0101a0:951_5": "pāsāde ṭhito cakkhumā puriso viya ayameva dibbacakkhuṃ patvā ṭhito bhikkhu,",
  "atk-s0101a0:951_6": "gehaṃ pavisantā viya paṭisandhivasena mātukucchiyaṃ pavisantā,",
  "atk-s0101a0:951_7": "gehā nikkhamantā viya mātukucchito nikkhamantā,",
  "atk-s0101a0:951_8": "rathikāya vīthiṃ sañcarantā viya aparāparaṃ sañcaraṇakasattā,",
  "atk-s0101a0:951_9": "purato abbhokāsaṭṭhāne majjhe siṅghāṭake nisinnā viya tīsu bhavesu tattha tattha nibbattasattā,",
  "atk-s0101a0:951_10": "pāsādatale ṭhitapurisassa tesaṃ manussānaṃ āvibhūtakālo viya dibbacakkhuñāṇāya cittaṃ abhinīharitvā nisinnassa",
  "atk-s0101a0:951_11": "bhikkhuno tīsu bhavesu nibbattasattānaṃ āvibhūtakālo daṭṭhabbo.",
  "atk-s0101a0:951_12": "Idañca desanāsukhatthameva vuttaṃ.",
  "atk-s0101a0:951_13": "Āruppe pana dibbacakkhussa gocaro natthīti.",
  "atk-s0101a0:952_0": "Āsavakkhayañāṇakathā",
  "atk-s0101a0:953_0": "248.",
  "atk-s0101a0:953_1": "So evaṃ samāhite citteti idha vipassanāpādakaṃ catutthajjhānacittaṃ veditabbaṃ.",
  "atk-s0101a0:953_2": "Āsavānaṃ khayañāṇāyāti āsavānaṃ khayañāṇanibbattanatthāya.",
  "atk-s0101a0:953_3": "Ettha ca āsavānaṃ khayo nāma maggopi phalampi nibbānampi bhaṅgopi vuccati.",
  "atk-s0101a0:953_4": "“Khaye ñāṇaṃ,",
  "atk-s0101a0:953_5": "anuppāde ñāṇa”nti ettha hi maggo āsavānaṃ khayoti vutto.",
  "atk-s0101a0:953_6": "“Āsavānaṃ khayā samaṇo hotī”ti ettha phalaṃ.",
  "atk-s0101a0:954_0": "“Paravajjānupassissa, niccaṃ ujjhānasaññino;",
  "atk-s0101a0:955_0": "Āsavā tassa vaḍḍhanti, ārā so āsavakkhayā”ti. ;",
  "atk-s0101a0:956_0": "Ettha nibbānaṃ.",
  "atk-s0101a0:956_1": "“Āsavānaṃ khayo vayo bhedo aniccatā antaradhāna”nti ettha bhaṅgo.",
  "atk-s0101a0:956_2": "Idha pana nibbānaṃ adhippetaṃ.",
  "atk-s0101a0:956_3": "Arahattamaggopi vaṭṭatiyeva.",
  "atk-s0101a0:957_0": "Cittaṃ abhinīharatīti vipassanā cittaṃ tanninnaṃ tappoṇaṃ tappabbhāraṃ karoti.",
  "atk-s0101a0:957_1": "So idaṃ dukkhantiādīsu “ettakaṃ dukkhaṃ,",
  "atk-s0101a0:957_2": "na ito bhiyyo”ti sabbampi dukkhasaccaṃ sarasalakkhaṇapaṭivedhena yathābhūtaṃ pajānātīti attho.",
  "atk-s0101a0:957_3": "Tassa ca dukkhassa nibbattikaṃ taṇhaṃ “ayaṃ dukkhasamudayo”ti.",
  "atk-s0101a0:957_4": "Tadubhayampi yaṃ ṭhānaṃ patvā nirujjhati,",
  "atk-s0101a0:957_5": "taṃ tesaṃ appavattiṃ nibbānaṃ “ayaṃ dukkhanirodho”ti;",
  "atk-s0101a0:957_6": "tassa ca sampāpakaṃ ariyamaggaṃ “ayaṃ dukkhanirodhagāminī paṭipadā”ti sarasalakkhaṇapaṭivedhena yathābhūtaṃ pajānātīti attho.",
  "atk-s0101a0:958_0": "Evaṃ sarūpato saccāni dassetvā puna kilesavasena pariyāyato dassento “ime āsavā”tiādimāha.",
  "atk-s0101a0:958_1": "Tassa evaṃ jānato evaṃ passatoti tassa bhikkhuno evaṃ jānantassa evaṃ passantassa,",
  "atk-s0101a0:958_2": "saha vipassanāya koṭippattaṃ maggaṃ kathesi.",
  "atk-s0101a0:958_3": "Kāmāsavāti kāmāsavato.",
  "atk-s0101a0:958_4": "Vimuccatīti iminā maggakkhaṇaṃ dasseti.",
  "atk-s0101a0:958_5": "Vimuttasminti iminā phalakkhaṇaṃ.",
  "atk-s0101a0:958_6": "Vimuttamiti ñāṇaṃ hotīti iminā paccavekkhaṇañāṇaṃ.",
  "atk-s0101a0:958_7": "Khīṇā jātītiādīhi tassa bhūmiṃ.",
  "atk-s0101a0:958_8": "Tena hi ñāṇena khīṇāsavo paccavekkhanto khīṇā jātītiādīni pajānāti.",
  "atk-s0101a0:959_0": "Katamā panassa jāti khīṇā?",
  "atk-s0101a0:959_1": "Kathañca naṃ pajānātīti?",
  "atk-s0101a0:959_2": "Na tāvassa atītā jāti khīṇā,",
  "atk-s0101a0:959_3": "pubbeva khīṇattā.",
  "atk-s0101a0:959_4": "Na anāgatā,",
  "atk-s0101a0:959_5": "anāgate vāyāmābhāvato.",
  "atk-s0101a0:959_6": "Na paccuppannā,",
  "atk-s0101a0:959_7": "vijjamānattā.",
  "atk-s0101a0:959_8": "Yā pana maggassa abhāvitattā uppajjeyya ekacatupañcavokārabhavesu ekacatupañcakkhandhappabhedā jāti,",
  "atk-s0101a0:959_9": "sā maggassa bhāvitattā āyatiṃ anuppādadhammataṃ āpajjanena khīṇā.",
  "atk-s0101a0:959_10": "Taṃ so maggabhāvanāya pahīnakilese paccavekkhitvā “kilesābhāve vijjamānampi kammaṃ āyatiṃ appaṭisandhikaṃva hotī”ti jānanto pajānāti.",
  "atk-s0101a0:960_0": "Vusitanti vutthaṃ parivutthaṃ.",
  "atk-s0101a0:960_1": "Brahmacariyanti maggabrahmacariyaṃ.",
  "atk-s0101a0:960_2": "Puthujjanakalyāṇakena hi saddhiṃ satta sekkhā brahmacariyavāsaṃ vasanti nāma,",
  "atk-s0101a0:960_3": "khīṇāsavo vutthavāso,",
  "atk-s0101a0:960_4": "tasmā so attano brahmacariyavāsaṃ paccavekkhanto vusitaṃ brahmacariyanti pajānāti.",
  "atk-s0101a0:960_5": "Kataṃ karaṇīyanti catūsu saccesu catūhi maggehi pariññāpahānasacchikiriyābhāvanāvasena soḷasavidhaṃ kiccaṃ niṭṭhāpitaṃ.",
  "atk-s0101a0:960_6": "Tena tena maggena pahātabbakilesā pahīnā,",
  "atk-s0101a0:960_7": "dukkhamūlaṃ samucchinnanti attho.",
  "atk-s0101a0:960_8": "Puthujjanakalyāṇakādayo hi taṃ kiccaṃ karonti,",
  "atk-s0101a0:960_9": "khīṇāsavo katakaraṇīyo.",
  "atk-s0101a0:960_10": "Tasmā so attano karaṇīyaṃ paccavekkhanto kataṃ karaṇīyanti pajānāti.",
  "atk-s0101a0:960_11": "Nāparaṃ itthattāyāti idāni puna itthabhāvāya evaṃ soḷasakiccabhāvāya kilesakkhayabhāvāya vā kattabbaṃ maggabhāvanākiccaṃ me natthīti pajānāti.",
  "atk-s0101a0:960_12": "Atha vā itthattāyāti itthabhāvato imasmā evaṃ pakārā.",
  "atk-s0101a0:960_13": "Idāni vattamānakhandhasantānā aparaṃ khandhasantānaṃ mayhaṃ natthi.",
  "atk-s0101a0:960_14": "Ime pana pañcakkhandhā pariññātā tiṭṭhanti chinnamūlakā rukkhā viya,",
  "atk-s0101a0:960_15": "te carimakacittanirodhena anupādāno viya jātavedo nibbāyissanti apaṇṇattikabhāvañca gamissantīti pajānāti.",
  "atk-s0101a0:961_0": "249.",
  "atk-s0101a0:961_1": "Pabbatasaṅkhepeti pabbatamatthake.",
  "atk-s0101a0:961_2": "Anāviloti nikkaddamo.",
  "atk-s0101a0:961_3": "Sippiyo ca sambukā ca sippisambukaṃ.",
  "atk-s0101a0:961_4": "Sakkharā ca kathalāni ca sakkharakathalaṃ.",
  "atk-s0101a0:961_5": "Macchānaṃ gumbā ghaṭāti macchagumbaṃ.",
  "atk-s0101a0:961_6": "Tiṭṭhantampi carantampīti ettha sakkharakathalaṃ tiṭṭhatiyeva,",
  "atk-s0101a0:961_7": "itarāni carantipi tiṭṭhantipi.",
  "atk-s0101a0:961_8": "Yathā pana antarantarā ṭhitāsupi nisinnāsupi vijjamānāsupi “etā gāvo carantī”ti carantiyo upādāya itarāpi carantīti vuccanti.",
  "atk-s0101a0:961_9": "Evaṃ tiṭṭhantameva sakkharakathalaṃ upādāya itarampi dvayaṃ tiṭṭhantanti vuttaṃ.",
  "atk-s0101a0:961_10": "Itarañca dvayaṃ carantaṃ upādāya sakkharakathalampi carantanti vuttaṃ.",
  "atk-s0101a0:961_11": "Tattha cakkhumato purisassa tīre ṭhatvā passato sippikasambukādīnaṃ vibhūtakālo viya āsavānaṃ khayāya",
  "atk-s0101a0:961_12": "cittaṃ abhinīharitvā nisinnassa bhikkhuno catunnaṃ saccānaṃ vibhūtakālo daṭṭhabboti.",
  "atk-s0101a0:962_0": "Ettāvatā vipassanāñāṇaṃ,",
  "atk-s0101a0:962_1": "manomayañāṇaṃ,",
  "atk-s0101a0:962_2": "iddhividhañāṇaṃ,",
  "atk-s0101a0:962_3": "dibbasotañāṇaṃ,",
  "atk-s0101a0:962_4": "cetopariyañāṇaṃ,",
  "atk-s0101a0:962_5": "pubbenivāsañāṇaṃ,",
  "atk-s0101a0:962_6": "dibbacakkhuvasena nipphannaṃ anāgataṃsañāṇayathākammūpagañāṇadvayaṃ,",
  "atk-s0101a0:962_7": "dibbacakkhuñāṇaṃ,",
  "atk-s0101a0:962_8": "āsavakkhayañāṇanti dasa ñāṇāni niddiṭṭhāni honti.",
  "atk-s0101a0:962_9": "Tesaṃ ārammaṇavibhāgo jānitabbo –",
  "atk-s0101a0:962_10": "tattha vipassanāñāṇaṃ parittamahaggataatītānāgatapaccuppannaajjhattabahiddhāvasena sattavidhārammaṇaṃ.",
  "atk-s0101a0:962_11": "Manomayañāṇaṃ nimmitabbarūpāyatanamattameva ārammaṇaṃ karotīti parittapaccuppannabahiddhārammaṇaṃ.",
  "atk-s0101a0:962_12": "Āsavakkhayañāṇaṃ appamāṇabahiddhānavattabbārammaṇaṃ.",
  "atk-s0101a0:962_13": "Avasesānaṃ ārammaṇabhedo visuddhimagge vutto.",
  "atk-s0101a0:962_14": "Uttaritaraṃ vā paṇītataraṃ vāti yena kenaci pariyāyena ito seṭṭhataraṃ sāmaññaphalaṃ nāma natthīti bhagavā arahattanikūṭena desanaṃ niṭṭhāpesi.",
  "atk-s0101a0:963_0": "Ajātasattuupāsakattapaṭivedanākathā",
  "atk-s0101a0:964_0": "250.",
  "atk-s0101a0:964_1": "Rājā tattha tattha sādhukāraṃ pavattento ādimajjhapariyosānaṃ sakkaccaṃ sutvā “ciraṃ vatamhi ime pañhe puthū samaṇabrāhmaṇe pucchanto,",
  "atk-s0101a0:964_2": "thuse koṭṭento viya kiñci sāraṃ nālatthaṃ,",
  "atk-s0101a0:964_3": "aho vata bhagavato guṇasampadā,",
  "atk-s0101a0:964_4": "yo me dīpasahassaṃ jālento viya mahantaṃ ālokaṃ katvā ime pañhe vissajjesi.",
  "atk-s0101a0:964_5": "Suciraṃ vatamhi dasabalassa guṇānubhāvaṃ ajānanto vañcito”ti cintetvā buddhaguṇānussaraṇasambhūtāya pañcavidhāya",
  "atk-s0101a0:964_6": "pītiyā phuṭasarīro attano pasādaṃ āvikaronto upāsakattaṃ paṭivedesi.",
  "atk-s0101a0:964_7": "Taṃ dassetuṃ “evaṃ vutte rājā”tiādi āraddhaṃ.",
  "atk-s0101a0:965_0": "Tattha abhikkantaṃ,",
  "atk-s0101a0:965_1": "bhanteti ayaṃ abhikkantasaddo khayasundarābhirūpaabbhanumodanesu dissati.",
  "atk-s0101a0:965_2": "“Abhikkantā bhante, ratti,",
  "atk-s0101a0:965_3": "nikkhanto paṭhamo yāmo,",
  "atk-s0101a0:965_4": "ciranisinno bhikkhusaṅgho”tiādīsu hi khaye dissati.",
  "atk-s0101a0:965_5": "“Ayaṃ me puggalo khamati,",
  "atk-s0101a0:965_6": "imesaṃ catunnaṃ puggalānaṃ abhikkantataro ca paṇītataro cā”tiādīsu sundare.",
  "atk-s0101a0:966_0": "“Ko me vandati pādāni, iddhiyā yasasā jalaṃ;",
  "atk-s0101a0:967_0": "Abhikkantena vaṇṇena, sabbā obhāsayaṃ disā”ti. ;",
  "atk-s0101a0:968_0": "Ādīsu abhirūpe.",
  "atk-s0101a0:968_1": "“Abhikkantaṃ bho,",
  "atk-s0101a0:968_2": "gotamā”tiādīsu abbhanumodane.",
  "atk-s0101a0:968_3": "Idhāpi abbhanumodaneyeva.",
  "atk-s0101a0:968_4": "Yasmā ca abbhanumodane,",
  "atk-s0101a0:968_5": "tasmā ‘sādhu sādhu bhante’ti vuttaṃ hotīti veditabbo.",
  "atk-s0101a0:969_0": "Bhaye kodhe pasaṃsāyaṃ, turite kotūhalacchare;",
  "atk-s0101a0:970_0": "Hāse soke pasāde ca, kare āmeḍitaṃ budhoti.",
  "atk-s0101a0:971_0": "Iminā ca lakkhaṇena idha pasādavasena,",
  "atk-s0101a0:971_1": "pasaṃsāvasena cāyaṃ dvikkhattuṃ vuttoti veditabbo.",
  "atk-s0101a0:971_2": "Athavā abhikkantanti abhikantaṃ atiiṭṭhaṃ atimanāpaṃ atisundaranti vuttaṃ hoti.",
  "atk-s0101a0:972_0": "Ettha ekena abhikkantasaddena desanaṃ thometi,",
  "atk-s0101a0:972_1": "ekena attano pasādaṃ.",
  "atk-s0101a0:972_2": "Ayañhettha adhippāyo,",
  "atk-s0101a0:972_3": "abhikkantaṃ bhante,",
  "atk-s0101a0:972_4": "yadidaṃ bhagavato dhammadesanā,",
  "atk-s0101a0:972_5": "‘abhikkantaṃ’ yadidaṃ bhagavato dhammadesanaṃ āgamma mama pasādoti.",
  "atk-s0101a0:972_6": "Bhagavatoyeva vā vacanaṃ dve dve atthe sandhāya thometi.",
  "atk-s0101a0:972_7": "Bhagavato vacanaṃ abhikkantaṃ dosanāsanato,",
  "atk-s0101a0:972_8": "abhikkantaṃ guṇādhigamanato.",
  "atk-s0101a0:972_9": "Tathā saddhājananato,",
  "atk-s0101a0:972_10": "paññājananato, sātthato,",
  "atk-s0101a0:972_11": "sabyañjanato,",
  "atk-s0101a0:972_12": "uttānapadato,",
  "atk-s0101a0:972_13": "gambhīratthato,",
  "atk-s0101a0:972_14": "kaṇṇasukhato,",
  "atk-s0101a0:972_15": "hadayaṅgamato,",
  "atk-s0101a0:972_16": "anattukkaṃsanato,",
  "atk-s0101a0:972_17": "aparavambhanato,",
  "atk-s0101a0:972_18": "karuṇāsītalato,",
  "atk-s0101a0:972_19": "paññāvadātato,",
  "atk-s0101a0:972_20": "āpātharamaṇīyato,",
  "atk-s0101a0:972_21": "vimaddakkhamato,",
  "atk-s0101a0:972_22": "suyyamānasukhato,",
  "atk-s0101a0:972_23": "vīmaṃsiyamānahitatoti evamādīhi yojetabbaṃ.",
  "atk-s0101a0:973_0": "Tato parampi catūhi upamāhi desanaṃyeva thometi.",
  "atk-s0101a0:973_1": "Tattha nikkujjitanti adhomukhaṭhapitaṃ heṭṭhāmukhajātaṃ vā.",
  "atk-s0101a0:973_2": "Ukkujjeyyāti upari mukhaṃ kareyya.",
  "atk-s0101a0:973_3": "Paṭicchannanti tiṇapaṇṇādichāditaṃ.",
  "atk-s0101a0:973_4": "Vivareyyāti ugghāṭeyya.",
  "atk-s0101a0:973_5": "Mūḷhassa vāti disāmūḷhassa.",
  "atk-s0101a0:973_6": "Maggaṃ ācikkheyyāti hatthe gahetvā “esa maggo”ti vadeyya,",
  "atk-s0101a0:973_7": "andhakāreti kāḷapakkhacātuddasī aḍḍharattaghanavanasaṇḍameghapaṭalehi caturaṅge tame.",
  "atk-s0101a0:973_8": "Ayaṃ tāva anuttānapadattho.",
  "atk-s0101a0:973_9": "Ayaṃ pana sādhippāyayojanā.",
  "atk-s0101a0:973_10": "Yathā koci nikkujjitaṃ ukkujjeyya,",
  "atk-s0101a0:973_11": "evaṃ saddhammavimukhaṃ asaddhamme patitaṃ maṃ asaddhammā vuṭṭhāpentana.",
  "atk-s0101a0:973_12": "Yathā paṭicchannaṃ vivareyya,",
  "atk-s0101a0:973_13": "evaṃ kassapassa bhagavato sāsanantaradhānā pabhuti micchādiṭṭhigahanapaṭicchannaṃ sāsanaṃ vivarantena,",
  "atk-s0101a0:973_14": "yathā mūḷhassa maggaṃ ācikkheyya,",
  "atk-s0101a0:973_15": "evaṃ kummaggamicchāmaggappaṭipannassa me saggamokkhamaggaṃ āvikarontena,",
  "atk-s0101a0:973_16": "yathā andhakāre telapajjotaṃ dhāreyya,",
  "atk-s0101a0:973_17": "evaṃ mohandhakāranimuggassa me buddhādiratanarūpāni apassato tappaṭicchādakamohandhakāraviddhaṃsakadesanāpajjotadhārakena",
  "atk-s0101a0:973_18": "mayhaṃ bhagavatā etehi pariyāyehi pakāsitattā anekapariyāyena dhammo pakāsitoti.",
  "atk-s0101a0:974_0": "Evaṃ desanaṃ thometvā imāya desanāya ratanattaye pasannacitto pasannākāraṃ karonto esāhantiādimāha.",
  "atk-s0101a0:974_1": "Tattha esāhanti eso ahaṃ.",
  "atk-s0101a0:974_2": "Bhagavantaṃ saraṇaṃ gacchāmīti bhagavā me saraṇaṃ,",
  "atk-s0101a0:974_3": "parāyanaṃ,",
  "atk-s0101a0:974_4": "aghassa tātā,",
  "atk-s0101a0:974_5": "hitassa ca vidhātāti.",
  "atk-s0101a0:974_6": "Iminā adhippāyena bhagavantaṃ gacchāmi bhajāmi sevāmi payirupāsāmi,",
  "atk-s0101a0:974_7": "evaṃ vā jānāmi bujjhāmīti.",
  "atk-s0101a0:974_8": "Yesañhi dhātūnaṃ gatiattho,",
  "atk-s0101a0:974_9": "buddhipi tesaṃ attho.",
  "atk-s0101a0:974_10": "Tasmā gacchāmīti imassa jānāmi bujjhāmīti ayampi attho vutto.",
  "atk-s0101a0:974_11": "Dhammañca bhikkhusaṅghañcāti ettha pana adhigatamagge sacchikatanirodhe yathānusiṭṭhaṃ paṭipajjamāne catūsu apāyesu apatamāne dhāretīti dhammo,",
  "atk-s0101a0:974_12": "so atthato ariyamaggo ceva nibbānañca.",
  "atk-s0101a0:974_13": "Vuttañcetaṃ – “yāvatā,",
  "atk-s0101a0:974_14": "bhikkhave,",
  "atk-s0101a0:974_15": "dhammā saṅkhatā,",
  "atk-s0101a0:974_16": "ariyo aṭṭhaṅgiko maggo tesaṃ aggamakkhāyatī”ti vitthāro.",
  "atk-s0101a0:974_17": "Na kevalañca ariyamaggo ceva nibbānañca.",
  "atk-s0101a0:974_18": "Api ca kho ariyaphalehi saddhiṃ pariyattidhammopi.",
  "atk-s0101a0:974_19": "Vuttañhetaṃ chattamāṇavakavimāne –",
  "atk-s0101a0:975_0": "“Rāgavirāgamanejamasokaṃ, dhammamasaṅkhatamappaṭikūlaṃ;",
  "atk-s0101a0:976_0": "Madhuramimaṃ paguṇaṃ suvibhattaṃ, dhammamimaṃ saraṇatthamupehī”ti. ;",
  "atk-s0101a0:977_0": "Ettha hi rāgavirāgoti maggo kathito.",
  "atk-s0101a0:977_1": "Anejamasokanti phalaṃ.",
  "atk-s0101a0:977_2": "Dhammamasaṅkhatanti nibbānaṃ.",
  "atk-s0101a0:977_3": "Appaṭikūlaṃ madhuramimaṃ paguṇaṃ suvibhattanti piṭakattayena vibhattā dhammakkhandhāti.",
  "atk-s0101a0:977_4": "Diṭṭhisīlasaṃghātena saṃhatoti saṅgho,",
  "atk-s0101a0:977_5": "so atthato aṭṭha ariyapuggalasamūho.",
  "atk-s0101a0:977_6": "Vuttañhetaṃ tasmiññeva vimāne –",
  "atk-s0101a0:978_0": "“Yattha ca dinnamahapphalamāhu, catūsu sucīsu purīsayugesu;",
  "atk-s0101a0:979_0": "Aṭṭha ca puggaladhammadasā te, saṅghamimaṃ saraṇatthamupehī”ti. ;",
  "atk-s0101a0:980_0": "Bhikkhūnaṃ saṅgho bhikkhusaṅgho. Ettāvatā rājā tīṇi saraṇagamanāni paṭivedesi.",
  "atk-s0101a0:981_0": "Saraṇagamanakathā",
  "atk-s0101a0:982_0": "Idāni tesu saraṇagamanesu kosallatthaṃ saraṇaṃ,",
  "atk-s0101a0:982_1": "saraṇagamanaṃ,",
  "atk-s0101a0:982_2": "yo ca saraṇaṃ gacchati,",
  "atk-s0101a0:982_3": "saraṇagamanappabhedo,",
  "atk-s0101a0:982_4": "saraṇagamanaphalaṃ,",
  "atk-s0101a0:982_5": "saṅkileso, bhedoti,",
  "atk-s0101a0:982_6": "ayaṃ vidhi veditabbo.",
  "atk-s0101a0:982_7": "Seyyathidaṃ –",
  "atk-s0101a0:982_8": "saraṇatthato tāva hiṃsatīti saraṇaṃ.",
  "atk-s0101a0:982_9": "Saraṇagatānaṃ teneva saraṇagamanena bhayaṃ santāsaṃ dukkhaṃ duggatiparikilesaṃ hanati vināsetīti attho,",
  "atk-s0101a0:982_10": "ratanattayassevetaṃ adhivacanaṃ.",
  "atk-s0101a0:983_0": "Atha vā hite pavattanena ahitā ca nivattanena sattānaṃ bhayaṃ hiṃsati buddho.",
  "atk-s0101a0:983_1": "Bhavakantārā uttāraṇena assāsadānena ca dhammo;",
  "atk-s0101a0:983_2": "appakānampi kārānaṃ vipulaphalapaṭilābhakaraṇena saṅgho.",
  "atk-s0101a0:983_3": "Tasmā imināpi pariyāyena ratanattayaṃ saraṇaṃ.",
  "atk-s0101a0:983_4": "Tappasādataggarutāhi vihatakileso tapparāyaṇatākārappavatto cittuppādo saraṇagamanaṃ.",
  "atk-s0101a0:983_5": "Taṃ samaṅgīsatto saraṇaṃ gacchati.",
  "atk-s0101a0:983_6": "Vuttappakārena cittuppādena etāni me tīṇi ratanāni saraṇaṃ,",
  "atk-s0101a0:983_7": "etāni parāyaṇanti evaṃ upetīti attho.",
  "atk-s0101a0:983_8": "Evaṃ tāva saraṇaṃ,",
  "atk-s0101a0:983_9": "saraṇagamanaṃ,",
  "atk-s0101a0:983_10": "yo ca saraṇaṃ gacchati,",
  "atk-s0101a0:983_11": "idaṃ tayaṃ veditabbaṃ.",
  "atk-s0101a0:984_0": "Saraṇagamanappabhede pana duvidhaṃ saraṇagamanaṃ –",
  "atk-s0101a0:984_1": "lokuttaraṃ lokiyañca.",
  "atk-s0101a0:984_2": "Tattha lokuttaraṃ diṭṭhasaccānaṃ maggakkhaṇe saraṇagamanupakkilesasamucchedena ārammaṇato nibbānārammaṇaṃ hutvā kiccato sakalepi ratanattaye ijjhati.",
  "atk-s0101a0:984_3": "Lokiyaṃ puthujjanānaṃ saraṇagamanupakkilesavikkhambhanena ārammaṇato buddhādiguṇārammaṇaṃ hutvā ijjhati.",
  "atk-s0101a0:984_4": "Taṃ atthato buddhādīsu vatthūsu saddhāpaṭilābho saddhāmūlikā ca sammādiṭṭhi dasasu puññakiriyavatthūsu diṭṭhijukammanti vuccati.",
  "atk-s0101a0:984_5": "Tayidaṃ catudhā vattati –",
  "atk-s0101a0:984_6": "attasanniyyātanena,",
  "atk-s0101a0:984_7": "tapparāyaṇatāya,",
  "atk-s0101a0:984_8": "sissabhāvūpagamanena,",
  "atk-s0101a0:984_9": "paṇipātenāti.",
  "atk-s0101a0:985_0": "Tattha attasanniyyātanaṃ nāma –",
  "atk-s0101a0:985_1": "“ajjādiṃ katvā ahaṃ attānaṃ buddhassa niyyātemi,",
  "atk-s0101a0:985_2": "dhammassa,",
  "atk-s0101a0:985_3": "saṅghassā”ti evaṃ buddhādīnaṃ attapariccajanaṃ.",
  "atk-s0101a0:985_4": "Tapparāyaṇatā nāma “ajjādiṃ katvā ‘ahaṃ buddhaparāyaṇo,",
  "atk-s0101a0:985_5": "dhammaparāyaṇo,",
  "atk-s0101a0:985_6": "saṅghaparāyaṇo’ti.",
  "atk-s0101a0:985_7": "Maṃ dhārethā”ti evaṃ tapparāyaṇabhāvo.",
  "atk-s0101a0:985_8": "Sissabhāvūpagamanaṃ nāma –",
  "atk-s0101a0:985_9": "“ajjādiṃ katvā –",
  "atk-s0101a0:985_10": "‘ahaṃ buddhassa antevāsiko,",
  "atk-s0101a0:985_11": "dhammassa,",
  "atk-s0101a0:985_12": "saṅghassa antevāsiko’ti maṃ dhārethā”ti evaṃ sissabhāvūpagamo.",
  "atk-s0101a0:985_13": "Paṇipāto nāma –",
  "atk-s0101a0:985_14": "“ajjādiṃ katvā ahaṃ abhivādanapaccuṭṭhānaañjalikammasāmīcikammaṃ buddhādīnaṃyeva tiṇṇaṃ vatthūnaṃ karomī’ti",
  "atk-s0101a0:985_15": "maṃ dhārethā”ti evaṃ buddhādīsu paramanipaccākāro.",
  "atk-s0101a0:985_16": "Imesañhi catunnaṃ ākārānaṃ aññatarampi karontena gahitaṃyeva hoti saraṇaṃ.",
  "atk-s0101a0:986_0": "Api ca bhagavato attānaṃ pariccajāmi,",
  "atk-s0101a0:986_1": "dhammassa,",
  "atk-s0101a0:986_2": "saṅghassa,",
  "atk-s0101a0:986_3": "attānaṃ pariccajāmi,",
  "atk-s0101a0:986_4": "jīvitaṃ pariccajāmi,",
  "atk-s0101a0:986_5": "pariccattoyeva me attā,",
  "atk-s0101a0:986_6": "pariccattaṃyeva jīvitaṃ,",
  "atk-s0101a0:986_7": "jīvitapariyantikaṃ buddhaṃ saraṇaṃ gacchāmi,",
  "atk-s0101a0:986_8": "buddho me saraṇaṃ leṇaṃ tāṇanti;",
  "atk-s0101a0:986_9": "evampi attasanniyyātanaṃ veditabbaṃ.",
  "atk-s0101a0:986_10": "“Satthārañca vatāhaṃ passeyyaṃ,",
  "atk-s0101a0:986_11": "bhagavantameva passeyyaṃ,",
  "atk-s0101a0:986_12": "sugatañca vatāhaṃ passeyyaṃ,",
  "atk-s0101a0:986_13": "bhagavantameva passeyyaṃ,",
  "atk-s0101a0:986_14": "sammāsambuddhañca vatāhaṃ passeyyaṃ,",
  "atk-s0101a0:986_15": "bhagavantameva passeyya”nti.",
  "atk-s0101a0:986_16": "Evampi mahākassapassa saraṇagamanaṃ viya sissabhāvūpagamanaṃ veditabbaṃ.",
  "atk-s0101a0:987_0": "“So ahaṃ vicarissāmi, gāmā gāmaṃ purā puraṃ;",
  "atk-s0101a0:988_0": "Namassamāno sambuddhaṃ, dhammassa ca sudhammata”nti. ;",
  "atk-s0101a0:989_0": "Evampi āḷavakādīnaṃ saraṇagamanaṃ viya tapparāyaṇatā veditabbā.",
  "atk-s0101a0:989_1": "Atha kho brahmāyu brāhmaṇo uṭṭhāyāsanā ekaṃsaṃ uttarāsaṅgaṃ karitvā bhagavato pādesu sirasā nipatitvā bhagavato pādāni mukhena ca paricumbati,",
  "atk-s0101a0:989_2": "pāṇīhi ca parisambāhati,",
  "atk-s0101a0:989_3": "nāmañca sāveti –",
  "atk-s0101a0:989_4": "“brahmāyu ahaṃ,",
  "atk-s0101a0:989_5": "bho gotama brāhmaṇo,",
  "atk-s0101a0:989_6": "brahmāyu ahaṃ,",
  "atk-s0101a0:989_7": "bho gotama brāhmaṇo”ti evampi paṇipāto daṭṭhabbo.",
  "atk-s0101a0:990_0": "So panesa ñātibhayācariyadakkhiṇeyyavasena catubbidho hoti.",
  "atk-s0101a0:990_1": "Tattha dakkhiṇeyyapaṇipātena saraṇagamanaṃ hoti,",
  "atk-s0101a0:990_2": "na itarehi.",
  "atk-s0101a0:990_3": "Seṭṭhavaseneva hi saraṇaṃ gaṇhāti,",
  "atk-s0101a0:990_4": "seṭṭhavasena ca bhijjati.",
  "atk-s0101a0:990_5": "Tasmā yo sākiyo vā koliyo vā –",
  "atk-s0101a0:990_6": "“buddho amhākaṃ ñātako”ti vandati,",
  "atk-s0101a0:990_7": "aggahitameva hoti saraṇaṃ. Yo vā –",
  "atk-s0101a0:990_8": "“samaṇo gotamo rājapūjito mahānubhāvo avandīyamāno anatthampi kareyyā”ti bhayena vandati,",
  "atk-s0101a0:990_9": "aggahitameva hoti saraṇaṃ.",
  "atk-s0101a0:990_10": "Yo vā bodhisattakāle bhagavato santike kiñci uggahitaṃ saramāno buddhakāle vā –",
  "atk-s0101a0:991_0": "“Catudhā vibhaje bhoge, paṇḍito gharamāvasaṃ;",
  "atk-s0101a0:992_0": "Ekena bhogaṃ bhuñjeyya, dvīhi kammaṃ payojaye;",
  "atk-s0101a0:993_0": "Catutthañca nidhāpeyya, āpadāsu bhavissatī”ti. ;",
  "atk-s0101a0:994_0": "Evarūpaṃ anusāsaniṃ uggahetvā –",
  "atk-s0101a0:994_1": "“ācariyo me”ti vandati,",
  "atk-s0101a0:994_2": "aggahitameva hoti saraṇaṃ. Yo pana –",
  "atk-s0101a0:994_3": "“ayaṃ loke aggadakkhiṇeyyo”ti vandati,",
  "atk-s0101a0:994_4": "teneva gahitaṃ hoti saraṇaṃ.",
  "atk-s0101a0:995_0": "Evaṃ gahitasaraṇassa ca upāsakassa vā upāsikāya vā aññatitthiyesu pabbajitampi ñātiṃ –",
  "atk-s0101a0:995_1": "“ñātako me aya”nti vandato saraṇagamanaṃ na bhijjati,",
  "atk-s0101a0:995_2": "pageva apabbajitaṃ.",
  "atk-s0101a0:995_3": "Tathā rājānaṃ bhayavasena vandato.",
  "atk-s0101a0:995_4": "So hi raṭṭhapūjitattā avandīyamāno anatthampi kareyyāti.",
  "atk-s0101a0:995_5": "Tathā yaṃ kiñci sippaṃ sikkhāpakaṃ titthiyampi –",
  "atk-s0101a0:995_6": "“ācariyo me aya”nti vandatopi na bhijjati,",
  "atk-s0101a0:995_7": "evaṃ saraṇagamanappabhedo veditabbo.",
  "atk-s0101a0:996_0": "Ettha ca lokuttarassa saraṇagamanassa cattāri sāmaññaphalāni vipākaphalaṃ,",
  "atk-s0101a0:996_1": "sabbadukkhakkhayo ānisaṃsaphalaṃ.",
  "atk-s0101a0:996_2": "Vuttañhetaṃ –",
  "atk-s0101a0:997_0": "“Yo ca buddhañca dhammañca, saṅghañca saraṇaṃ gato;",
  "atk-s0101a0:998_0": "Cattāri ariyasaccāni, sammappaññāya passati.",
  "atk-s0101a0:999_0": "Dukkhaṃ dukkhasamuppādaṃ, dukkhassa ca atikkamaṃ;",
  "atk-s0101a0:1000_0": "Ariyaṃ aṭṭhaṅgikaṃ maggaṃ, dukkhūpasamagāminaṃ.",
  "atk-s0101a0:1001_0": "Etaṃ kho saraṇaṃ khemaṃ, etaṃ saraṇamuttamaṃ;",
  "atk-s0101a0:1002_0": "Etaṃ saraṇamāgamma, sabbadukkhā pamuccatī”ti. ;",
  "atk-s0101a0:1003_0": "Api ca niccādito anupagamanādivasena petassa ānisaṃsaphalaṃ veditabbaṃ.",
  "atk-s0101a0:1003_1": "Vuttañhetaṃ –",
  "atk-s0101a0:1003_2": "“aṭṭhānametaṃ anavakāso,",
  "atk-s0101a0:1003_3": "yaṃ diṭṭhisampanno puggalo kañci saṅkhāraṃ niccato upagaccheyya…pe…",
  "atk-s0101a0:1003_4": "kañci saṅkhāraṃ sukhato…pe…",
  "atk-s0101a0:1003_5": "kañci dhammaṃ attato upagaccheyya…pe…",
  "atk-s0101a0:1003_6": "mātaraṃ jīvitā voropeyya…pe…",
  "atk-s0101a0:1003_7": "pitaraṃ…pe…",
  "atk-s0101a0:1003_8": "arahantaṃ…pe…",
  "atk-s0101a0:1003_9": "paduṭṭhacitto tathāgatassa lohitaṃ uppādeyya…pe….",
  "atk-s0101a0:1003_10": "saṅghaṃ bhindeyya…pe…",
  "atk-s0101a0:1003_11": "aññaṃ satthāraṃ uddiseyya,",
  "atk-s0101a0:1003_12": "netaṃ ṭhānaṃ vijjatī”ti.",
  "atk-s0101a0:1003_13": "Lokiyassa pana saraṇagamanassa bhavasampadāpi bhogasampadāpi phalameva.",
  "atk-s0101a0:1003_14": "Vuttañhetaṃ –",
  "atk-s0101a0:1004_0": "“Ye keci buddhaṃ saraṇaṃ gatāse, na te gamissanti apāyabhūmiṃ;",
  "atk-s0101a0:1005_0": "Pahāya mānusaṃ dehaṃ, devakāyaṃ paripūressantī”ti. ;",
  "atk-s0101a0:1006_0": "Aparampi vuttaṃ –",
  "atk-s0101a0:1006_1": "“atha kho sakko devānamindo asītiyā devatāsahassehi saddhiṃ yenāyasmā mahāmoggallāno tenupasaṅkami…pe…",
  "atk-s0101a0:1006_2": "ekamantaṃ ṭhitaṃ kho sakkaṃ devānamindaṃ āyasmā mahāmoggallāno etadavoca –",
  "atk-s0101a0:1006_3": "“sādhu kho,",
  "atk-s0101a0:1006_4": "devānaminda,",
  "atk-s0101a0:1006_5": "buddhaṃ saraṇagamanaṃ hoti.",
  "atk-s0101a0:1006_6": "Buddhaṃ saraṇagamanahetu kho,",
  "atk-s0101a0:1006_7": "devānaminda,",
  "atk-s0101a0:1006_8": "evamidhekacce sattā kāyassa bhedā paraṃ maraṇā sugatiṃ saggaṃ lokaṃ upapajjanti…pe…",
  "atk-s0101a0:1006_9": "te aññe deve dasahi ṭhānehi adhigaṇhanti –",
  "atk-s0101a0:1006_10": "dibbena āyunā,",
  "atk-s0101a0:1006_11": "dibbena vaṇṇena,",
  "atk-s0101a0:1006_12": "dibbena sukhena,",
  "atk-s0101a0:1006_13": "dibbena yasena,",
  "atk-s0101a0:1006_14": "dibbena ādhipateyyena,",
  "atk-s0101a0:1006_15": "dibbehi rūpehi saddehi gandhehi rasehi phoṭṭhabbehī”ti.",
  "atk-s0101a0:1006_16": "Esa nayo dhamme ca saṅghe ca.",
  "atk-s0101a0:1006_17": "Api ca velāmasuttādīnaṃ vasenāpi saraṇagamanassa phalaviseso veditabbo.",
  "atk-s0101a0:1006_18": "Evaṃ saraṇagamanassa phalaṃ veditabbaṃ.",
  "atk-s0101a0:1007_0": "Tattha ca lokiyasaraṇagamanaṃ tīsu vatthūsu aññāṇasaṃsayamicchāñāṇādīhi saṃkilissati,",
  "atk-s0101a0:1007_1": "na mahājutikaṃ hoti,",
  "atk-s0101a0:1007_2": "na mahāvipphāraṃ.",
  "atk-s0101a0:1007_3": "Lokuttarassa natthi saṃkileso.",
  "atk-s0101a0:1007_4": "Lokiyassa ca saraṇagamanassa duvidho bhedo –",
  "atk-s0101a0:1007_5": "sāvajjo ca anavajjo ca.",
  "atk-s0101a0:1007_6": "Tattha sāvajjo aññasatthārādīsu attasanniyyātanādīhi hoti,",
  "atk-s0101a0:1007_7": "so ca aniṭṭhaphalo hoti.",
  "atk-s0101a0:1007_8": "Anavajjo kālakiriyāya hoti,",
  "atk-s0101a0:1007_9": "so avipākattā aphalo.",
  "atk-s0101a0:1007_10": "Lokuttarassa pana nevatthi bhedo.",
  "atk-s0101a0:1007_11": "Bhavantarepi hi ariyasāvako aññaṃ satthāraṃ na uddisatīti.",
  "atk-s0101a0:1007_12": "Evaṃ saraṇagamanassa saṃkileso ca bhedo ca veditabboti.",
  "atk-s0101a0:1008_0": "Upāsakaṃ maṃ bhante bhagavā dhāretūti maṃ bhagavā “upāsako aya”nti evaṃ dhāretu,",
  "atk-s0101a0:1008_1": "jānātūti attho.",
  "atk-s0101a0:1008_2": "Upāsakavidhikosallatthaṃ panettha –",
  "atk-s0101a0:1008_3": "ko upāsako?",
  "atk-s0101a0:1008_4": "Kasmā upāsakoti vuccati?",
  "atk-s0101a0:1008_5": "Kimassa sīlaṃ? Ko ājīvo?",
  "atk-s0101a0:1008_6": "Kā vipatti?",
  "atk-s0101a0:1008_7": "Kā sampattīti?",
  "atk-s0101a0:1008_8": "Idaṃ pakiṇṇakaṃ veditabbaṃ.",
  "atk-s0101a0:1009_0": "Tattha ko upāsakoti yo koci saraṇagato gahaṭṭho.",
  "atk-s0101a0:1009_1": "Vuttañhetaṃ –",
  "atk-s0101a0:1009_2": "“yato kho, mahānāma,",
  "atk-s0101a0:1009_3": "buddhaṃ saraṇaṃ gato hoti,",
  "atk-s0101a0:1009_4": "dhammaṃ saraṇaṃ gato hoti,",
  "atk-s0101a0:1009_5": "saṅghaṃ saraṇaṃ gato hoti.",
  "atk-s0101a0:1009_6": "Ettāvatā kho, mahānāma,",
  "atk-s0101a0:1009_7": "upāsako hotī”ti.",
  "atk-s0101a0:1010_0": "Kasmā upāsakoti ratanattayaṃ upāsanato. So hi buddhaṃ upāsatīti upāsako, tathā dhammaṃ saṃghaṃ.",
  "atk-s0101a0:1011_0": "Kimassa sīlanti pañca veramaṇiyo. Yathāha –",
  "atk-s0101a0:1011_1": "“yato kho, mahānāma,",
  "atk-s0101a0:1011_2": "upāsako pāṇātipātā paṭivirato hoti,",
  "atk-s0101a0:1011_3": "adinnādānā…",
  "atk-s0101a0:1011_4": "kāmesumicchācārā… musāvādā…",
  "atk-s0101a0:1011_5": "surāmerayamajjapamādaṭṭhānā paṭivirato hoti,",
  "atk-s0101a0:1011_6": "ettāvatā kho, mahānāma,",
  "atk-s0101a0:1011_7": "upāsako sīlavā hotī”ti.",
  "atk-s0101a0:1012_0": "Ko ājīvoti pañca micchāvaṇijjā pahāya dhammena samena jīvitakappanaṃ.",
  "atk-s0101a0:1012_1": "Vuttañhetaṃ – “pañcimā,",
  "atk-s0101a0:1012_2": "bhikkhave,",
  "atk-s0101a0:1012_3": "vaṇijjā upāsakena akaraṇīyā.",
  "atk-s0101a0:1012_4": "Katamā pañca?",
  "atk-s0101a0:1012_5": "Satthavaṇijjā,",
  "atk-s0101a0:1012_6": "sattavaṇijjā,",
  "atk-s0101a0:1012_7": "maṃsavaṇijjā,",
  "atk-s0101a0:1012_8": "majjavaṇijjā,",
  "atk-s0101a0:1012_9": "visavaṇijjā. Imā kho,",
  "atk-s0101a0:1012_10": "bhikkhave,",
  "atk-s0101a0:1012_11": "pañca vaṇijjā upāsakena akaraṇīyā”ti.",
  "atk-s0101a0:1013_0": "Kā vipattīti yā tasseva sīlassa ca ājīvassa ca vipatti,",
  "atk-s0101a0:1013_1": "ayamassa vipatti.",
  "atk-s0101a0:1013_2": "Api ca yāya esa caṇḍālo ceva hoti,",
  "atk-s0101a0:1013_3": "malañca patikuṭṭho ca,",
  "atk-s0101a0:1013_4": "sāpissa vipattīti veditabbā.",
  "atk-s0101a0:1013_5": "Te ca atthato assaddhiyādayo pañca dhammā honti. Yathāha – “pañcahi,",
  "atk-s0101a0:1013_6": "bhikkhave,",
  "atk-s0101a0:1013_7": "dhammehi samannāgato upāsako upāsakacaṇḍālo ca hoti,",
  "atk-s0101a0:1013_8": "upāsakamalañca,",
  "atk-s0101a0:1013_9": "upāsakapatikuṭṭho ca.",
  "atk-s0101a0:1013_10": "Katamehi pañcahi?",
  "atk-s0101a0:1013_11": "Assaddho hoti,",
  "atk-s0101a0:1013_12": "dussīlo hoti,",
  "atk-s0101a0:1013_13": "kotūhalamaṅgaliko hoti,",
  "atk-s0101a0:1013_14": "maṅgalaṃ pacceti,",
  "atk-s0101a0:1013_15": "no kammaṃ,",
  "atk-s0101a0:1013_16": "ito ca bahiddhā dakkhiṇeyyaṃ pariyesati,",
  "atk-s0101a0:1013_17": "tattha ca pubbakāraṃ karotī”ti.",
  "atk-s0101a0:1014_0": "Kā sampattīti yā cassa sīlasampadā ceva ājīvasampadā ca,",
  "atk-s0101a0:1014_1": "sā sampatti;",
  "atk-s0101a0:1014_2": "ye cassa ratanabhāvādikarā saddhādayo pañca dhammā. Yathāha – “pañcahi,",
  "atk-s0101a0:1014_3": "bhikkhave,",
  "atk-s0101a0:1014_4": "dhammehi samannāgato upāsako upāsakaratanañca hoti,",
  "atk-s0101a0:1014_5": "upāsakapadumañca,",
  "atk-s0101a0:1014_6": "upāsakapuṇḍarīkañca.",
  "atk-s0101a0:1014_7": "Katamehi pañcahi?",
  "atk-s0101a0:1014_8": "Saddho hoti,",
  "atk-s0101a0:1014_9": "sīlavā hoti,",
  "atk-s0101a0:1014_10": "na kotūhalamaṅgaliko hoti,",
  "atk-s0101a0:1014_11": "kammaṃ pacceti,",
  "atk-s0101a0:1014_12": "no maṅgalaṃ,",
  "atk-s0101a0:1014_13": "na ito bahiddhā dakkhiṇeyyaṃ gavesati,",
  "atk-s0101a0:1014_14": "idha ca pubbakāraṃ karotī”ti.",
  "atk-s0101a0:1015_0": "Ajjataggeti etthāyaṃ aggasaddo ādikoṭikoṭṭhāsaseṭṭhesu dissati.",
  "atk-s0101a0:1015_1": "“Ajjatagge,",
  "atk-s0101a0:1015_2": "samma dovārika,",
  "atk-s0101a0:1015_3": "āvarāmi dvāraṃ nigaṇṭhānaṃ nigaṇṭhīna”ntiādīsu hi ādimhi dissati.",
  "atk-s0101a0:1015_4": "“Teneva aṅgulaggena taṃ aṅgulaggaṃ parāmaseyya.",
  "atk-s0101a0:1015_5": "Ucchaggaṃ veḷagga”ntiādīsu koṭiyaṃ.",
  "atk-s0101a0:1015_6": "“Ambilaggaṃ vā madhuraggaṃ vā tittakaggaṃ vā vihāraggena vā pariveṇaggena vā bhājetu”ntiādīsu koṭṭhāse. “Yāvatā,",
  "atk-s0101a0:1015_7": "bhikkhave,",
  "atk-s0101a0:1015_8": "sattā apadā vā…pe…",
  "atk-s0101a0:1015_9": "tathāgato tesaṃ aggamakkhāyatī”tiādīsu seṭṭhe.",
  "atk-s0101a0:1015_10": "Idha panāyaṃ ādimhi daṭṭhabbo.",
  "atk-s0101a0:1015_11": "Tasmā ajjataggeti ajjataṃ ādiṃ katvāti evametthattho veditabbo.",
  "atk-s0101a0:1015_12": "Ajjatanti ajjabhāvaṃ.",
  "atk-s0101a0:1015_13": "Ajjadaggeti vā pāṭho,",
  "atk-s0101a0:1015_14": "dakāro padasandhikaro.",
  "atk-s0101a0:1015_15": "Ajja agganti attho.",
  "atk-s0101a0:1016_0": "Pāṇupetanti pāṇehi upetaṃ.",
  "atk-s0101a0:1016_1": "Yāva me jīvitaṃ pavattati,",
  "atk-s0101a0:1016_2": "tāva upetaṃ anaññasatthukaṃ tīhi saraṇagamanehi saraṇaṃ gataṃ upāsakaṃ kappiyakārakaṃ maṃ bhagavā dhāretu jānātu.",
  "atk-s0101a0:1016_3": "Ahañhi sacepi me tikhiṇena asinā sīsaṃ chindeyya,",
  "atk-s0101a0:1016_4": "neva buddhaṃ “na buddho”ti vā,",
  "atk-s0101a0:1016_5": "dhammaṃ “na dhammo”ti vā,",
  "atk-s0101a0:1016_6": "saṅghaṃ “na saṅgho”ti vā vadeyyanti.",
  "atk-s0101a0:1017_0": "Evaṃ attasanniyyātanena saraṇaṃ gantvā attanā kataṃ aparādhaṃ pakāsento accayo maṃ,",
  "atk-s0101a0:1017_1": "bhantetiādimāha.",
  "atk-s0101a0:1017_2": "Tattha accayoti aparādho.",
  "atk-s0101a0:1017_3": "Maṃ accagamāti maṃ atikkamma abhibhavitvā pavatto.",
  "atk-s0101a0:1017_4": "Dhammikaṃ dhammarājānanti ettha dhammaṃ caratīti dhammiko.",
  "atk-s0101a0:1017_5": "Dhammeneva rājā jāto,",
  "atk-s0101a0:1017_6": "na pitughātanādinā adhammenāti dhammarājā.",
  "atk-s0101a0:1017_7": "Jīvitā voropesinti jīvitā viyojesiṃ.",
  "atk-s0101a0:1017_8": "Paṭiggaṇhātūti khamatu.",
  "atk-s0101a0:1017_9": "Āyatiṃ saṃvarāyāti anāgate saṃvaratthāya.",
  "atk-s0101a0:1017_10": "Puna evarūpassa aparādhassa dosassa khalitassa akaraṇatthāya.",
  "atk-s0101a0:1018_0": "251.",
  "atk-s0101a0:1018_1": "Tagghāti ekaṃse nipāto.",
  "atk-s0101a0:1018_2": "Yathā dhammaṃ paṭikarosīti yathā dhammo ṭhito tatheva karosi,",
  "atk-s0101a0:1018_3": "khamāpesīti vuttaṃ hoti.",
  "atk-s0101a0:1018_4": "Taṃ te mayaṃ paṭiggaṇhāmāti taṃ tava aparādhaṃ mayaṃ khamāma.",
  "atk-s0101a0:1018_5": "Vuḍḍhihesā,",
  "atk-s0101a0:1018_6": "mahārāja ariyassa vinayeti esā, mahārāja,",
  "atk-s0101a0:1018_7": "ariyassa vinaye buddhassa bhagavato sāsane vuḍḍhi nāma. Katamā?",
  "atk-s0101a0:1018_8": "Yāyaṃ accayaṃ accayato disvā yathādhammaṃ paṭikaritvā āyatiṃ saṃvarāpajjanā,",
  "atk-s0101a0:1018_9": "desanaṃ pana puggalādhiṭṭhānaṃ karonto –",
  "atk-s0101a0:1018_10": "“yo accayaṃ accayato disvā yathādhammaṃ paṭikaroti,",
  "atk-s0101a0:1018_11": "āyatiṃ saṃvaraṃ āpajjatī”ti āha.",
  "atk-s0101a0:1019_0": "252.",
  "atk-s0101a0:1019_1": "Evaṃ vutteti evaṃ bhagavatā vutte.",
  "atk-s0101a0:1019_2": "Handa ca dāni mayaṃ bhanteti ettha handāti vacasāyatthe nipāto.",
  "atk-s0101a0:1019_3": "So hi gamanavacasāyaṃ katvā evamāha.",
  "atk-s0101a0:1019_4": "Bahukiccāti balavakiccā.",
  "atk-s0101a0:1019_5": "Bahukaraṇīyāti tasseva vevacanaṃ.",
  "atk-s0101a0:1019_6": "Yassadāni tvanti yassa idāni tvaṃ mahārāja gamanassa kālaṃ maññasi jānāsi,",
  "atk-s0101a0:1019_7": "tassa kālaṃ tvameva jānāsīti vuttaṃ hoti.",
  "atk-s0101a0:1019_8": "Padakkhiṇaṃ katvā pakkāmīti tikkhattuṃ padakkhiṇaṃ katvā dasanakhasamodhānasamujjalaṃ añjaliṃ sirasi",
  "atk-s0101a0:1019_9": "patiṭṭhapetvā yāva dassanavisayaṃ bhagavato abhimukhova paṭikkamitvā dassanavijahanaṭṭhānabhūmiyaṃ pañcapatiṭṭhitena",
  "atk-s0101a0:1019_10": "vanditvā pakkāmi.",
  "atk-s0101a0:1020_0": "253. Khatāyaṃ,",
  "atk-s0101a0:1020_1": "bhikkhave,",
  "atk-s0101a0:1020_2": "rājāti khato ayaṃ,",
  "atk-s0101a0:1020_3": "bhikkhave, rājā.",
  "atk-s0101a0:1020_4": "Upahatāyanti upahato ayaṃ.",
  "atk-s0101a0:1020_5": "Idaṃ vuttaṃ hoti – ayaṃ,",
  "atk-s0101a0:1020_6": "bhikkhave,",
  "atk-s0101a0:1020_7": "rājā khato upahato bhinnapatiṭṭho jāto,",
  "atk-s0101a0:1020_8": "tathānena attanāva attā khato,",
  "atk-s0101a0:1020_9": "yathā attano patiṭṭhā na jātāti.",
  "atk-s0101a0:1020_10": "Virajanti rāgarajādivirahitaṃ.",
  "atk-s0101a0:1020_11": "Rāgamalādīnaṃyeva vigatattā vītamalaṃ.",
  "atk-s0101a0:1020_12": "Dhammacakkhunti dhammesu vā cakkhuṃ,",
  "atk-s0101a0:1020_13": "dhammamayaṃ vā cakkhuṃ,",
  "atk-s0101a0:1020_14": "aññesu ṭhānesu tiṇṇaṃ maggānametaṃ adhivacanaṃ.",
  "atk-s0101a0:1020_15": "Idha pana sotāpattimaggasseva.",
  "atk-s0101a0:1020_16": "Idaṃ vuttaṃ hoti –",
  "atk-s0101a0:1020_17": "sace iminā pitā ghātito nābhavissa,",
  "atk-s0101a0:1020_18": "idāni idhevāsane nisinno sotāpattimaggaṃ patto abhavissa,",
  "atk-s0101a0:1020_19": "pāpamittasaṃsaggena panassa antarāyo jāto.",
  "atk-s0101a0:1020_20": "Evaṃ santepi yasmā ayaṃ tathāgataṃ upasaṅkamitvā ratanattayaṃ saraṇaṃ gato,",
  "atk-s0101a0:1020_21": "tasmā mama sāsanamahantatāya yathā nāma koci purisassa vadhaṃ katvā pupphamuṭṭhimattena daṇḍena mucceyya,",
  "atk-s0101a0:1020_22": "evameva lohakumbhiyaṃ nibbattitvā tiṃsavassasahassāni adho patanto heṭṭhimatalaṃ patvā tiṃsavassasahassāni",
  "atk-s0101a0:1020_23": "uddhaṃ gacchanto punapi uparimatalaṃ pāpuṇitvā muccissatīti idampi kira bhagavatā vuttameva,",
  "atk-s0101a0:1020_24": "pāḷiyaṃ pana na ārūḷhaṃ.",
  "atk-s0101a0:1021_0": "Idaṃ pana suttaṃ sutvā raññā koci ānisaṃso laddhoti?",
  "atk-s0101a0:1021_1": "Mahāānisaṃso laddho.",
  "atk-s0101a0:1021_2": "Ayañhi pitu māritakālato paṭṭhāya neva rattiṃ na divā niddaṃ labhati,",
  "atk-s0101a0:1021_3": "satthāraṃ pana upasaṅkamitvā imāya madhurāya ojavantiyā dhammadesanāya sutakālato paṭṭhāya niddaṃ labhi.",
  "atk-s0101a0:1021_4": "Tiṇṇaṃ ratanānaṃ mahāsakkāraṃ akāsi.",
  "atk-s0101a0:1021_5": "Pothujjanikāya saddhāya samannāgato nāma iminā raññā sadiso nāhosi.",
  "atk-s0101a0:1021_6": "Anāgate pana vijitāvī nāma paccekabuddho hutvā parinibbāyissatīti.",
  "atk-s0101a0:1021_7": "Idamavoca bhagavā.",
  "atk-s0101a0:1021_8": "Attamanā te bhikkhū bhagavato bhāsitaṃ abhinandunti.",
  "atk-s0101a0:1022_0": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0101a0:1023_0": "Addhānagamanavaṇṇanā",
  "atk-s0101a0:1024_0": "254.",
  "atk-s0101a0:1024_1": "Evaṃ me sutaṃ…pe…",
  "atk-s0101a0:1024_2": "kosalesūti ambaṭṭhasuttaṃ.",
  "atk-s0101a0:1024_3": "Tatrāyaṃ apubbapadavaṇṇanā.",
  "atk-s0101a0:1024_4": "Kosalesūti kosalā nāma jānapadino rājakumārā.",
  "atk-s0101a0:1024_5": "Tesaṃ nivāso ekopi janapado rūḷhīsaddena kosalāti vuccati,",
  "atk-s0101a0:1024_6": "tasmiṃ kosalesu janapade.",
  "atk-s0101a0:1024_7": "Porāṇā panāhu –",
  "atk-s0101a0:1024_8": "yasmā pubbe mahāpanādaṃ rājakumāraṃ nānānāṭakādīni disvā sitamattampi akarontaṃ sutvā rājā āha –",
  "atk-s0101a0:1024_9": "“yo mama puttaṃ hasāpeti,",
  "atk-s0101a0:1024_10": "sabbālaṅkārena naṃ alaṅkaromī”ti.",
  "atk-s0101a0:1024_11": "Tato naṅgalānipi chaḍḍetvā mahājanakāye sannipatite manussā sātirekāni sattavassāni nānākīḷāyo dassetvāpi taṃ hasāpetuṃ nāsakkhiṃsu,",
  "atk-s0101a0:1024_12": "tato sakko devarājā nāṭakaṃ pesesi,",
  "atk-s0101a0:1024_13": "so dibbanāṭakaṃ dassetvā hasāpesi.",
  "atk-s0101a0:1024_14": "Atha te manussā attano attano vasanokāsābhimukhā pakkamiṃsu.",
  "atk-s0101a0:1024_15": "Te paṭipathe mittasuhajjādayo disvā paṭisanthāraṃ karontā –",
  "atk-s0101a0:1024_16": "“kacci bho kusalaṃ,",
  "atk-s0101a0:1024_17": "kacci bho kusala”nti āhaṃsu.",
  "atk-s0101a0:1024_18": "Tasmā taṃ “kusala”nti vacanaṃ upādāya so padeso kosalāti vuccatīti.",
  "atk-s0101a0:1025_0": "Cārikaṃ caramānoti addhānagamanaṃ gacchanto.",
  "atk-s0101a0:1025_1": "Cārikā ca nāmesā bhagavato duvidhā hoti –",
  "atk-s0101a0:1025_2": "turitacārikā ca,",
  "atk-s0101a0:1025_3": "aturitacārikā ca.",
  "atk-s0101a0:1025_4": "Tattha dūrepi bodhaneyyapuggalaṃ disvā tassa bodhanatthāya sahasā gamanaṃ turitacārikā nāma,",
  "atk-s0101a0:1025_5": "sā mahākassapassa paccuggamanādīsu daṭṭhabbā.",
  "atk-s0101a0:1025_6": "Bhagavā hi mahākassapattheraṃ paccuggacchanto muhuttena tigāvutaṃ maggaṃ agamāsi.",
  "atk-s0101a0:1025_7": "Āḷavakassatthāya tiṃsayojanaṃ,",
  "atk-s0101a0:1025_8": "tathā aṅgulimālassa.",
  "atk-s0101a0:1025_9": "Pakkusātissa pana pañcacattālīsayojanaṃ.",
  "atk-s0101a0:1025_10": "Mahākappinassa vīsayojanasataṃ.",
  "atk-s0101a0:1025_11": "Dhaniyassatthāya sattayojanasatāni agamāsi.",
  "atk-s0101a0:1025_12": "Dhammasenāpatino saddhivihārikassa vanavāsītissasāmaṇerassa tigāvutādhikaṃ vīsayojanasataṃ.",
  "atk-s0101a0:1026_0": "Ekadivasaṃ kira thero –",
  "atk-s0101a0:1026_1": "“tissasāmaṇerassa santikaṃ, bhante,",
  "atk-s0101a0:1026_2": "gacchāmī”ti āha. Bhagavā –",
  "atk-s0101a0:1026_3": "“ahampi gamissāmī”ti vatvā āyasmantaṃ ānandaṃ āmantesi – “ānanda,",
  "atk-s0101a0:1026_4": "vīsatisahassānaṃ chaḷabhiññānaṃ ārocehi,",
  "atk-s0101a0:1026_5": "bhagavā kira vanavāsissa tissasāmaṇerassa santikaṃ gamissatī”ti.",
  "atk-s0101a0:1026_6": "Tato dutiyadivase vīsatisahassakhīṇāsavaparivāro ākāse uppatitvā vīsatiyojanasatamatthake tassa gocaragāmadvāre otaritvā cīvaraṃ pārupi.",
  "atk-s0101a0:1026_7": "Taṃ kammantaṃ gacchamānā manussā disvā –",
  "atk-s0101a0:1026_8": "“satthā no āgato,",
  "atk-s0101a0:1026_9": "mā kammantaṃ agamitthā”ti vatvā āsanāni paññapetvā yāguṃ datvā pātarāsabhattaṃ karontā – “kuhiṃ, bhante,",
  "atk-s0101a0:1026_10": "bhagavā gacchatī”ti daharabhikkhū pucchiṃsu.",
  "atk-s0101a0:1026_11": "Upāsakā na bhagavā aññattha gacchati,",
  "atk-s0101a0:1026_12": "idheva tissasāmaṇerassa dassanatthāyāgatoti. Te –",
  "atk-s0101a0:1026_13": "“amhākaṃ kulūpakassa kira therassa dassanatthāya satthā āgato,",
  "atk-s0101a0:1026_14": "no vata no thero oramattako”ti somanassajātā ahesuṃ.",
  "atk-s0101a0:1027_0": "Atha kho bhagavato bhattakiccapariyosāne sāmaṇero gāme piṇḍāya caritvā – “upāsakā,",
  "atk-s0101a0:1027_1": "mahābhikkhusaṅgho”ti pucchi.",
  "atk-s0101a0:1027_2": "Athassa te “satthā, bhante,",
  "atk-s0101a0:1027_3": "āgato”ti ārocesuṃ.",
  "atk-s0101a0:1027_4": "So bhagavantaṃ upasaṅkamitvā piṇḍapātena āpucchi.",
  "atk-s0101a0:1027_5": "Satthā tassa pattaṃ hatthena gahetvā – “alaṃ, tissa,",
  "atk-s0101a0:1027_6": "niṭṭhitaṃ bhattakicca”nti āha.",
  "atk-s0101a0:1027_7": "Tato upajjhāyaṃ āpucchitvā attano pattāsane nisīditvā bhattakiccamakāsi.",
  "atk-s0101a0:1027_8": "Athassa bhattakiccapariyosāne satthā maṅgalaṃ vatvā nikkhamitvā gāmadvāre ṭhatvā –",
  "atk-s0101a0:1027_9": "“kataro te, tissa,",
  "atk-s0101a0:1027_10": "vasanaṭṭhānaṃ gatamaggo”ti āha.",
  "atk-s0101a0:1027_11": "Ayaṃ bhagavāti.",
  "atk-s0101a0:1027_12": "Maggaṃ desayamāno purato yāhi tissāti.",
  "atk-s0101a0:1027_13": "Bhagavā kira sadevakassa lokassa maggadesakopi samāno sakale tigāvute magge ‘sāmaṇeraṃ daṭṭhuṃ lacchāmī’ti taṃ maggadesakaṃ akāsi.",
  "atk-s0101a0:1028_0": "So attano vasanaṭṭhānaṃ gantvā bhagavato vattamakāsi.",
  "atk-s0101a0:1028_1": "Atha naṃ bhagavā –",
  "atk-s0101a0:1028_2": "“kataro te, tissa,",
  "atk-s0101a0:1028_3": "caṅkamo”ti pucchitvā tattha gantvā sāmaṇerassa nisīdanapāsāṇe nisīditvā – “tissa,",
  "atk-s0101a0:1028_4": "imasmiṃ ṭhāne sukhaṃ vasī”ti pucchi. So āha – “āma, bhante,",
  "atk-s0101a0:1028_5": "imasmiṃ ṭhāne vasantassa sīhabyagghahatthimigamorādīnaṃ saddaṃ suṇato araññasaññā uppajjati,",
  "atk-s0101a0:1028_6": "tāya sukhaṃ vasāmī”ti.",
  "atk-s0101a0:1028_7": "Atha naṃ bhagavā – “tissa,",
  "atk-s0101a0:1028_8": "bhikkhusaṅghaṃ sannipātehi,",
  "atk-s0101a0:1028_9": "buddhadāyajjaṃ te dassāmī”ti vatvā sannipatite bhikkhusaṅghe upasampādetvā attano vasanaṭṭhānameva agamāsīti.",
  "atk-s0101a0:1028_10": "Ayaṃ turitacārikā nāma.",
  "atk-s0101a0:1028_11": "Yaṃ pana gāmanigamapaṭipāṭiyā devasikaṃ yojanadviyojanavasena piṇḍapātacariyādīhi lokaṃ anuggaṇhantassa gamanaṃ,",
  "atk-s0101a0:1028_12": "ayaṃ aturitacārikā nāma.",
  "atk-s0101a0:1029_0": "Imaṃ pana cārikaṃ caranto bhagavā mahāmaṇḍalaṃ,",
  "atk-s0101a0:1029_1": "majjhimamaṇḍalaṃ,",
  "atk-s0101a0:1029_2": "antomaṇḍalanti imesaṃ tiṇṇaṃ maṇḍalānaṃ aññatarasmiṃ carati.",
  "atk-s0101a0:1029_3": "Tattha mahāmaṇḍalaṃ navayojanasatikaṃ,",
  "atk-s0101a0:1029_4": "majjhimamaṇḍalaṃ chayojanasatikaṃ,",
  "atk-s0101a0:1029_5": "antomaṇḍalaṃ tiyojanasatikaṃ.",
  "atk-s0101a0:1029_6": "Yadā mahāmaṇḍale cārikaṃ caritukāmo hoti,",
  "atk-s0101a0:1029_7": "mahāpavāraṇāya pavāretvā pāṭipadadivase mahābhikkhusaṅghaparivāro nikkhamati.",
  "atk-s0101a0:1029_8": "Samantā yojanasataṃ ekakolāhalaṃ hoti.",
  "atk-s0101a0:1029_9": "Purimaṃ purimaṃ āgatā nimantetuṃ labhanti.",
  "atk-s0101a0:1029_10": "Itaresu dvīsu maṇḍalesu sakkāro mahāmaṇḍale osarati.",
  "atk-s0101a0:1029_11": "Tattha bhagavā tesu tesu gāmanigamesu ekāhaṃ dvīhaṃ vasanto mahājanaṃ āmisappaṭiggahena anuggaṇhanto",
  "atk-s0101a0:1029_12": "dhammadānena cassa vivaṭṭasannissitaṃ kusalaṃ vaḍḍhento navahi māsehi cārikaṃ pariyosāpeti.",
  "atk-s0101a0:1029_13": "Sace pana antovasse bhikkhūnaṃ samathavipassanā taruṇā honti,",
  "atk-s0101a0:1029_14": "mahāpavāraṇāya apavāretvā pavāraṇāsaṅgahaṃ datvā kattikapuṇṇamāyaṃ pavāretvā migasirassa paṭhamapāṭipadadivase",
  "atk-s0101a0:1029_15": "mahābhikkhusaṅghaparivāro nikkhamitvā majjhimamaṇḍale osarati.",
  "atk-s0101a0:1029_16": "Aññenapi kāraṇena majjhimamaṇḍale cārikaṃ caritukāmo catumāsaṃ vasitvāva nikkhamati.",
  "atk-s0101a0:1029_17": "Vuttanayeneva itaresu dvīsu maṇḍalesu sakkāro majjhimamaṇḍale osarati.",
  "atk-s0101a0:1029_18": "Bhagavā purimanayeneva lokaṃ anuggaṇhanto aṭṭhahi māsehi cārikaṃ pariyosāpeti.",
  "atk-s0101a0:1029_19": "Sace pana catumāsaṃ vutthavassassāpi bhagavato veneyyasattā aparipakkindriyā honti,",
  "atk-s0101a0:1029_20": "tesaṃ indriyaparipākaṃ āgamayamāno aparampi ekamāsaṃ vā dviticatumāsaṃ vā tattheva vasitvā mahābhikkhusaṅghaparivāro nikkhamati.",
  "atk-s0101a0:1029_21": "Vuttanayeneva itaresu dvīsu maṇḍalesu sakkāro antomaṇḍale osarati.",
  "atk-s0101a0:1029_22": "Bhagavā purimanayeneva lokaṃ anuggaṇhanto sattahi vā chahi vā pañcahi vā catūhi vā māsehi cārikaṃ pariyosāpeti.",
  "atk-s0101a0:1029_23": "Iti imesu tīsu maṇḍalesu yattha katthaci cārikaṃ caranto na cīvarādihetu carati.",
  "atk-s0101a0:1029_24": "Atha kho ye duggatabālajiṇṇabyādhitā,",
  "atk-s0101a0:1029_25": "te kadā tathāgataṃ āgantvā passissanti.",
  "atk-s0101a0:1029_26": "Mayi pana cārikaṃ carante mahājano tathāgatassa dassanaṃ labhissati.",
  "atk-s0101a0:1029_27": "Tattha keci cittāni pasādessanti,",
  "atk-s0101a0:1029_28": "keci mālādīhi pūjessanti,",
  "atk-s0101a0:1029_29": "keci kaṭacchubhikkhaṃ dassanti,",
  "atk-s0101a0:1029_30": "keci micchādassanaṃ pahāya sammādiṭṭhikā bhavissanti.",
  "atk-s0101a0:1029_31": "Taṃ nesaṃ bhavissati dīgharattaṃ hitāya sukhāyāti.",
  "atk-s0101a0:1029_32": "Evaṃ lokānukampakāya cārikaṃ carati.",
  "atk-s0101a0:1030_0": "Api ca catūhi kāraṇehi buddhā bhagavanto cārikaṃ caranti,",
  "atk-s0101a0:1030_1": "jaṅghavihāravasena sarīraphāsukatthāya,",
  "atk-s0101a0:1030_2": "atthuppattikālābhikaṅkhanatthāya,",
  "atk-s0101a0:1030_3": "bhikkhūnaṃ sikkhāpadapaññāpanatthāya,",
  "atk-s0101a0:1030_4": "tattha tattha paripākagatindriye bodhaneyyasatte bodhanatthāyāti.",
  "atk-s0101a0:1030_5": "Aparehipi catūhi kāraṇehi buddhā bhagavanto cārikaṃ caranti buddhaṃ saraṇaṃ gacchissantīti vā, dhammaṃ,",
  "atk-s0101a0:1030_6": "saṅghaṃ saraṇaṃ gacchissantīti vā,",
  "atk-s0101a0:1030_7": "mahatā dhammavassena catasso parisā santappessāmīti vā.",
  "atk-s0101a0:1030_8": "Aparehipi pañcahi kāraṇehi buddhā bhagavanto cārikaṃ caranti pāṇātipātā viramissantīti vā,",
  "atk-s0101a0:1030_9": "adinnādānā,",
  "atk-s0101a0:1030_10": "kāmesumicchācārā, musāvādā,",
  "atk-s0101a0:1030_11": "surāmerayamajjapamādaṭṭhānā viramissantīti vā.",
  "atk-s0101a0:1030_12": "Aparehipi aṭṭhahi kāraṇehi buddhā bhagavanto cārikaṃ caranti –",
  "atk-s0101a0:1030_13": "paṭhamaṃ jhānaṃ paṭilabhissantīti vā,",
  "atk-s0101a0:1030_14": "dutiyaṃ jhānaṃ…pe…",
  "atk-s0101a0:1030_15": "nevasaññānāsaññāyatanasamāpattiṃ paṭilabhissantīti vā.",
  "atk-s0101a0:1030_16": "Aparehipi aṭṭhahi kāraṇehi buddhā bhagavanto cārikaṃ caranti –",
  "atk-s0101a0:1030_17": "sotāpattimaggaṃ adhigamissantīti vā,",
  "atk-s0101a0:1030_18": "sotāpattiphalaṃ…pe…",
  "atk-s0101a0:1030_19": "arahattaphalaṃ sacchikarissantīti vāti.",
  "atk-s0101a0:1030_20": "Ayaṃ aturitacārikā,",
  "atk-s0101a0:1030_21": "idha cārikāti adhippetā.",
  "atk-s0101a0:1030_22": "Sā panesā duvidhā hoti –",
  "atk-s0101a0:1030_23": "anibaddhacārikā ca nibaddhacārikā ca.",
  "atk-s0101a0:1030_24": "Tattha yaṃ gāmanigamanagarapaṭipāṭivasena carati,",
  "atk-s0101a0:1030_25": "ayaṃ anibaddhacārikā nāma.",
  "atk-s0101a0:1030_26": "Yaṃ panekasseva bodhaneyyasattassatthāya gacchati,",
  "atk-s0101a0:1030_27": "ayaṃ nibaddhacārikā nāma.",
  "atk-s0101a0:1030_28": "Esā idha adhippetā.",
  "atk-s0101a0:1031_0": "Tadā kira bhagavato pacchimayāmakiccapariyosāne dasasahassilokadhātuyā ñāṇajālaṃ pattharitvā bodhaneyyabandhave",
  "atk-s0101a0:1031_1": "olokentassa pokkharasātibrāhmaṇo sabbaññutaññāṇajālassa anto paviṭṭho.",
  "atk-s0101a0:1031_2": "Atha bhagavā ayaṃ brāhmaṇo mayhaṃ ñāṇajāle paññāyati,",
  "atk-s0101a0:1031_3": "“atthi nu khvassa upanissayo”ti vīmaṃsanto sotāpattimaggassa upanissayaṃ disvā –",
  "atk-s0101a0:1031_4": "“eso mayi etaṃ janapadaṃ gate lakkhaṇapariyesanatthaṃ ambaṭṭhaṃ antevāsiṃ pahiṇissati,",
  "atk-s0101a0:1031_5": "so mayā saddhiṃ vādapaṭivādaṃ katvā nānappakāraṃ asabbhivākyaṃ vakkhati,",
  "atk-s0101a0:1031_6": "tamahaṃ dametvā nibbisevanaṃ karissāmi.",
  "atk-s0101a0:1031_7": "So ācariyassa kathessati,",
  "atk-s0101a0:1031_8": "athassācariyo taṃ kathaṃ sutvā āgamma mama lakkhaṇāni pariyesissati,",
  "atk-s0101a0:1031_9": "tassāhaṃ dhammaṃ desessāmi.",
  "atk-s0101a0:1031_10": "So desanāpariyosāne sotāpattiphale patiṭṭhahissati.",
  "atk-s0101a0:1031_11": "Desanā mahājanassa saphalā bhavissatī”ti pañcabhikkhusataparivāro taṃ janapadaṃ paṭipanno.",
  "atk-s0101a0:1031_12": "Tena vuttaṃ –",
  "atk-s0101a0:1031_13": "“kosalesu cārikaṃ caramāno mahatā bhikkhusaṅghena saddhiṃ pañcamattehi bhikkhusatehī”ti.",
  "atk-s0101a0:1032_0": "Yena icchānaṅgalanti yena disābhāgena icchānaṅgalaṃ avasaritabbaṃ.",
  "atk-s0101a0:1032_1": "Yasmiṃ vā padese icchānaṅgalaṃ.",
  "atk-s0101a0:1032_2": "Ijjhānaṅgalantipi pāṭho.",
  "atk-s0101a0:1032_3": "Tadavasarīti tena avasari,",
  "atk-s0101a0:1032_4": "taṃ vā avasari.",
  "atk-s0101a0:1032_5": "Tena disābhāgena gato,",
  "atk-s0101a0:1032_6": "taṃ vā padesaṃ gatoti attho.",
  "atk-s0101a0:1032_7": "Icchānaṅgale viharati icchānaṅgalavanasaṇḍeti icchānaṅgalaṃ upanissāya icchānaṅgalavanasaṇḍe sīlakhandhāvāraṃ",
  "atk-s0101a0:1032_8": "bandhitvā samādhikontaṃ ussāpetvā sabbaññutaññāṇasaraṃ parivattayamāno dhammarājā yathābhirucitena vihārena viharati.",
  "atk-s0101a0:1033_0": "Pokkharasātivatthuvaṇṇanā",
  "atk-s0101a0:1034_0": "255.",
  "atk-s0101a0:1034_1": "Tena kho pana samayenāti yena samayena bhagavā tattha viharati,",
  "atk-s0101a0:1034_2": "tena samayena,",
  "atk-s0101a0:1034_3": "tasmiṃ samayeti ayamattho.",
  "atk-s0101a0:1034_4": "Brahmaṃ aṇatīti brāhmaṇo,",
  "atk-s0101a0:1034_5": "mante sajjhāyatīti attho.",
  "atk-s0101a0:1034_6": "Idameva hi jātibrāhmaṇānaṃ niruttivacanaṃ.",
  "atk-s0101a0:1034_7": "Ariyā pana bāhitapāpattā brāhmaṇāti vuccanti.",
  "atk-s0101a0:1034_8": "Pokkharasātīti idaṃ tassa nāmaṃ.",
  "atk-s0101a0:1034_9": "Kasmā pokkharasātīti vuccati.",
  "atk-s0101a0:1034_10": "Tassa kira kāyo setapokkharasadiso,",
  "atk-s0101a0:1034_11": "devanagare ussāpitarajatatoraṇaṃ viya sobhati.",
  "atk-s0101a0:1034_12": "Sīsaṃ panassa kāḷavaṇṇaṃ indanīlamaṇimayaṃ viya.",
  "atk-s0101a0:1034_13": "Massupi candamaṇḍale kāḷamegharāji viya khāyati.",
  "atk-s0101a0:1034_14": "Akkhīni nīluppalasadisāni.",
  "atk-s0101a0:1034_15": "Nāsā rajatapanāḷikā viya suvaṭṭitā suparisuddhā.",
  "atk-s0101a0:1034_16": "Hatthapādatalāni ceva mukhadvārañca katalākhārasaparikammaṃ viya sobhati,",
  "atk-s0101a0:1034_17": "ativiya sobhaggappatto brāhmaṇassa attabhāvo.",
  "atk-s0101a0:1034_18": "Arājake ṭhāne rājānaṃ kātuṃ yuttamimaṃ brāhmaṇaṃ.",
  "atk-s0101a0:1034_19": "Evamesa sassiriko.",
  "atk-s0101a0:1034_20": "Iti naṃ pokkharasadisattā pokkharasātīti sañjānanti.",
  "atk-s0101a0:1035_0": "Ayaṃ pana kassapasammāsambuddhakāle tiṇṇaṃ vedānaṃ pāragū dasabalassa dānaṃ datvā dhammadesanaṃ sutvā devaloke nibbatti.",
  "atk-s0101a0:1035_1": "So tato manussalokamāgacchanto mātukucchivāsaṃ jigucchitvā himavantapadese mahāsare padumagabbhe nibbatti.",
  "atk-s0101a0:1035_2": "Tassa ca sarassa avidūre tāpaso paṇṇasālāya vasati.",
  "atk-s0101a0:1035_3": "So tīre ṭhito taṃ padumaṃ disvā –",
  "atk-s0101a0:1035_4": "“idaṃ padumaṃ avasesapadumehi mahantataraṃ.",
  "atk-s0101a0:1035_5": "Pupphitakāle naṃ gahessāmī”ti cintesi.",
  "atk-s0101a0:1035_6": "Taṃ sattāhenāpi na pupphati.",
  "atk-s0101a0:1035_7": "Tāpaso kasmā nu kho idaṃ sattāhenāpi na pupphati.",
  "atk-s0101a0:1035_8": "Handa naṃ gahessāmīti otaritvā gaṇhi.",
  "atk-s0101a0:1035_9": "Taṃ tena nāḷato chinnamattaṃyeva pupphitaṃ.",
  "atk-s0101a0:1035_10": "Athassabbhantare suvaṇṇacuṇṇapiñjaraṃ viya rajatabimbakaṃ padumareṇupiñjaraṃ setavaṇṇaṃ dārakaṃ addasa.",
  "atk-s0101a0:1035_11": "So mahāpuñño esa bhavissati.",
  "atk-s0101a0:1035_12": "Handa naṃ paṭijaggāmīti paṇṇasālaṃ netvā paṭijaggitvā sattavassakālato paṭṭhāya tayo vede uggaṇhāpesi.",
  "atk-s0101a0:1035_13": "Dārako tiṇṇaṃ vedānaṃ pāraṃ gantvā paṇḍito byatto jambudīpe aggabrāhmaṇo ahosi.",
  "atk-s0101a0:1035_14": "So aparena samayena rañño kosalassa sippaṃ dassesi.",
  "atk-s0101a0:1035_15": "Athassa sippe pasanno rājā ukkaṭṭhaṃ nāma mahānagaraṃ brahmadeyyaṃ adāsi.",
  "atk-s0101a0:1035_16": "Iti naṃ pokkhare sayitattā pokkharasātīti sañjānanti.",
  "atk-s0101a0:1036_0": "Ukkaṭṭhaṃ ajjhāvasatīti ukkaṭṭhanāmake nagare vasati.",
  "atk-s0101a0:1036_1": "Abhibhavitvā vā āvasati.",
  "atk-s0101a0:1036_2": "Tassa nagarassa sāmiko hutvā yāya mariyādāya tattha vasitabbaṃ,",
  "atk-s0101a0:1036_3": "tāya mariyādāya vasi.",
  "atk-s0101a0:1036_4": "Tassa kira nagarassa vatthuṃ ukkā ṭhapetvā ukkāsu jalamānāsu aggahesuṃ,",
  "atk-s0101a0:1036_5": "tasmā taṃ ukkaṭṭhanti vuccati.",
  "atk-s0101a0:1036_6": "Okkaṭṭhantipi pāṭho,",
  "atk-s0101a0:1036_7": "soyevattho.",
  "atk-s0101a0:1036_8": "Upasaggavasena panettha bhummatthe upayogavacanaṃ veditabbaṃ.",
  "atk-s0101a0:1036_9": "Tassa anupayogattā ca sesapadesu.",
  "atk-s0101a0:1036_10": "Tattha lakkhaṇaṃ saddasatthato pariyesitabbaṃ.",
  "atk-s0101a0:1037_0": "Sattussadanti sattehi ussadaṃ,",
  "atk-s0101a0:1037_1": "ussannaṃ bahujanaṃ ākiṇṇamanussaṃ.",
  "atk-s0101a0:1037_2": "Posāvaniyahatthiassamoramigādianekasattasamākiṇṇañcāti attho.",
  "atk-s0101a0:1037_3": "Yasmā panetaṃ nagaraṃ bahi āvijjhitvā jātena hatthiassādīnaṃ ghāsatiṇena ceva gehacchādanatiṇena ca sampannaṃ.",
  "atk-s0101a0:1037_4": "Tathā dārukaṭṭhehi ceva gehasambhārakaṭṭhehi ca.",
  "atk-s0101a0:1037_5": "Yasmā cassabbhantare vaṭṭacaturassādisaṇṭhānā bahū pokkharaṇiyo jalajakusumavicittāni ca bahūni anekāni taḷākāni udakassa niccabharitāneva honti,",
  "atk-s0101a0:1037_6": "tasmā satiṇakaṭṭhodakanti vuttaṃ.",
  "atk-s0101a0:1037_7": "Saha dhaññenāti sadhaññaṃ pubbaṇṇāparaṇṇādibhedaṃ bahudhaññasannicayanti attho.",
  "atk-s0101a0:1037_8": "Ettāvatā yasmiṃ nagare brāhmaṇo setacchattaṃ ussāpetvā rājalīlāya vasati,",
  "atk-s0101a0:1037_9": "tassa samiddhisampatti dīpitā hoti.",
  "atk-s0101a0:1038_0": "Rājato laddhaṃ bhoggaṃ rājabhoggaṃ.",
  "atk-s0101a0:1038_1": "Kena dinnanti ce?",
  "atk-s0101a0:1038_2": "Raññā pasenadinā kosalena dinnaṃ.",
  "atk-s0101a0:1038_3": "Rājadāyanti rañño dāyabhūtaṃ,",
  "atk-s0101a0:1038_4": "dāyajjanti attho.",
  "atk-s0101a0:1038_5": "Brahmadeyyanti seṭṭhadeyyaṃ,",
  "atk-s0101a0:1038_6": "chattaṃ ussāpetvā rājasaṅkhepena bhuñjitabbanti attho.",
  "atk-s0101a0:1038_7": "Atha vā rājabhogganti sabbaṃ chejjabhejjaṃ anusāsantena nadītitthapabbatādīsu suṅkaṃ gaṇhantena setacchattaṃ ussāpetvā raññā hutvā bhuñjitabbaṃ.",
  "atk-s0101a0:1038_8": "Raññā pasenadinā kosalena dinnaṃ rājadāyanti ettha taṃ nagaraṃ raññā dinnattā rājadāyaṃ dāyakarājadīpanatthaṃ",
  "atk-s0101a0:1038_9": "panassa “raññā pasenadinā kosalena dinna”nti idaṃ vuttaṃ.",
  "atk-s0101a0:1038_10": "Brahmadeyyanti seṭṭhadeyyaṃ.",
  "atk-s0101a0:1038_11": "Yathā dinnaṃ na puna gahetabbaṃ hoti,",
  "atk-s0101a0:1038_12": "nissaṭṭhaṃ pariccattaṃ.",
  "atk-s0101a0:1038_13": "Evaṃ dinnanti attho.",
  "atk-s0101a0:1039_0": "Assosīti suṇi upalabhi,",
  "atk-s0101a0:1039_1": "sotadvārasampattavacananigghosānusārena aññāsi.",
  "atk-s0101a0:1039_2": "Khoti avadhāraṇatthe padapūraṇamatte vā nipāto.",
  "atk-s0101a0:1039_3": "Tattha avadhāraṇatthena assosi eva,",
  "atk-s0101a0:1039_4": "nāssa koci savanantarāyo ahosīti ayamattho veditabbo.",
  "atk-s0101a0:1039_5": "Padapūraṇena pana padabyañjanasiliṭṭhatāmattameva.",
  "atk-s0101a0:1040_0": "Idāni yamatthaṃ brāhmaṇo pokkharasāti assosi,",
  "atk-s0101a0:1040_1": "taṃ pakāsento –",
  "atk-s0101a0:1040_2": "“samaṇo khalu bho gotamo”tiādimāha.",
  "atk-s0101a0:1040_3": "Tattha samitapāpattā samaṇoti veditabbo.",
  "atk-s0101a0:1040_4": "Vuttañhetaṃ –",
  "atk-s0101a0:1040_5": "“samitāssa honti pāpakā akusalā dhammā”tiādi.",
  "atk-s0101a0:1040_6": "Bhagavā ca anuttarena ariyamaggena samitapāpo.",
  "atk-s0101a0:1040_7": "Tenassa yathābhūtaguṇādhigatametaṃ nāmaṃ,",
  "atk-s0101a0:1040_8": "yadidaṃ samaṇoti.",
  "atk-s0101a0:1040_9": "Khalūti anussavanatthe nipāto.",
  "atk-s0101a0:1040_10": "Bhoti brāhmaṇajātisamudāgataṃ ālapanamattaṃ.",
  "atk-s0101a0:1040_11": "Vuttampi cetaṃ –",
  "atk-s0101a0:1040_12": "“bhovādī nāma so hoti,",
  "atk-s0101a0:1040_13": "sace hoti sakiñcano”ti.",
  "atk-s0101a0:1040_14": "Gotamoti bhagavantaṃ gottavasena parikitteti.",
  "atk-s0101a0:1040_15": "Tasmā samaṇo khalu bho gotamoti ettha samaṇo kira bho gotamagottoti evamattho daṭṭhabbo.",
  "atk-s0101a0:1041_0": "Sakyaputtoti idaṃ pana bhagavato uccākulaparidīpanaṃ.",
  "atk-s0101a0:1041_1": "Sakyakulā pabbajitoti saddhāpabbajitabhāvaparidīpanaṃ.",
  "atk-s0101a0:1041_2": "Kenaci pārijuññena anabhibhūto aparikkhīṇaṃyeva taṃ kulaṃ pahāya saddhāya pabbajitoti vuttaṃ hoti.",
  "atk-s0101a0:1041_3": "Tato paraṃ vuttatthameva.",
  "atk-s0101a0:1041_4": "Taṃ kho panātiādi sāmaññaphale vuttameva.",
  "atk-s0101a0:1041_5": "Sādhu kho panāti sundaraṃ kho pana.",
  "atk-s0101a0:1041_6": "Atthāvahaṃ sukhāvahanti vuttaṃ hoti.",
  "atk-s0101a0:1041_7": "Tathārūpānaṃ arahatanti yathārūpo so bhavaṃ gotamo,",
  "atk-s0101a0:1041_8": "evarūpānaṃ yathābhūtaguṇādhigamena loke arahantoti laddhasaddhānaṃ arahataṃ.",
  "atk-s0101a0:1041_9": "Dassanaṃ hotīti pasādasommāni akkhīni ummīletvā dassanamattampi sādhu hotīti,",
  "atk-s0101a0:1041_10": "evaṃ ajjhāsayaṃ katvā.",
  "atk-s0101a0:1042_0": "Ambaṭṭhamāṇavakathā",
  "atk-s0101a0:1043_0": "256.",
  "atk-s0101a0:1043_1": "Ajjhāyakoti idaṃ –",
  "atk-s0101a0:1043_2": "“na dānime jhāyanti,",
  "atk-s0101a0:1043_3": "na dānime jhāyantīti kho, vāseṭṭha,",
  "atk-s0101a0:1043_4": "ajjhāyakā ajjhāyakā tveva tatiyaṃ akkharaṃ upanibbatta”nti,",
  "atk-s0101a0:1043_5": "evaṃ paṭhamakappikakāle jhānavirahitānaṃ brāhmaṇānaṃ garahavacanaṃ.",
  "atk-s0101a0:1043_6": "Idāni pana taṃ ajjhāyatīti ajjhāyako.",
  "atk-s0101a0:1043_7": "Mante parivattetīti iminā atthena pasaṃsāvacanaṃ katvā voharanti.",
  "atk-s0101a0:1043_8": "Mante dhāretīti mantadharo.",
  "atk-s0101a0:1044_0": "Tiṇṇaṃ vedānanti iruvedayajuvedasāmavedānaṃ.",
  "atk-s0101a0:1044_1": "Oṭṭhapahatakaraṇavasena pāraṃ gatoti pāragū.",
  "atk-s0101a0:1044_2": "Saha nighaṇḍunā ca keṭubhena ca sanighaṇḍukeṭubhānaṃ.",
  "atk-s0101a0:1044_3": "Nighaṇḍūti nighaṇḍurukkhādīnaṃ vevacanapakāsakaṃ satthaṃ.",
  "atk-s0101a0:1044_4": "Keṭubhanti kiriyākappavikappo kavīnaṃ upakārāvahaṃ satthaṃ.",
  "atk-s0101a0:1044_5": "Saha akkharappabhedena sākkharappabhedānaṃ.",
  "atk-s0101a0:1044_6": "Akkharappabhedoti sikkhā ca nirutti ca.",
  "atk-s0101a0:1044_7": "Itihāsapañcamānanti āthabbaṇavedaṃ catutthaṃ katvā itiha āsa,",
  "atk-s0101a0:1044_8": "itiha āsāti īdisavacanapaṭisaṃyutto purāṇakathāsaṅkhāto itihāso pañcamo etesanti itihāsapañcamā,",
  "atk-s0101a0:1044_9": "tesaṃ itihāsapañcamānaṃ vedānaṃ.",
  "atk-s0101a0:1045_0": "Padaṃ tadavasesañca byākaraṇaṃ adhīyati vedeti cāti padako veyyākaraṇo.",
  "atk-s0101a0:1045_1": "Lokāyataṃ vuccati vitaṇḍavādasatthaṃ.",
  "atk-s0101a0:1045_2": "Mahāpurisalakkhaṇanti mahāpurisānaṃ buddhādīnaṃ lakkhaṇadīpakaṃ dvādasasahassaganthapamāṇaṃ satthaṃ.",
  "atk-s0101a0:1045_3": "Yattha soḷasasahassagāthāparimāṇā buddhamantā nāma ahesuṃ,",
  "atk-s0101a0:1045_4": "yesaṃ vasena iminā lakkhaṇena samannāgatā buddhā nāma honti,",
  "atk-s0101a0:1045_5": "iminā paccekabuddhā,",
  "atk-s0101a0:1045_6": "iminā dve aggasāvakā,",
  "atk-s0101a0:1045_7": "asīti mahāsāvakā,",
  "atk-s0101a0:1045_8": "buddhamātā,",
  "atk-s0101a0:1045_9": "buddhapitā,",
  "atk-s0101a0:1045_10": "aggupaṭṭhāko,",
  "atk-s0101a0:1045_11": "aggupaṭṭhāyikā,",
  "atk-s0101a0:1045_12": "rājā cakkavattīti ayaṃ viseso paññāyati.",
  "atk-s0101a0:1046_0": "Anavayoti imesu lokāyatamahāpurisalakkhaṇesu anūno paripūrakārī,",
  "atk-s0101a0:1046_1": "avayo na hotīti vuttaṃ hoti.",
  "atk-s0101a0:1046_2": "Avayo nāma yo tāni atthato ca ganthato ca sandhāretuṃ na sakkoti.",
  "atk-s0101a0:1046_3": "Anuññātapaṭiññātoti anuññāto ceva paṭiññāto ca.",
  "atk-s0101a0:1046_4": "Ācariyenassa “yaṃ ahaṃ jānāmi,",
  "atk-s0101a0:1046_5": "taṃ tvaṃ jānāsī”tiādinā anuññāto.",
  "atk-s0101a0:1046_6": "“Āma ācariyā”ti attanā tassa paṭivacanadānapaṭiññāya paṭiññātoti attho.",
  "atk-s0101a0:1046_7": "Katarasmiṃ adhikāre?",
  "atk-s0101a0:1046_8": "Sake ācariyake tevijjake pāvacane.",
  "atk-s0101a0:1046_9": "Esa kira brāhmaṇo cintesi “imasmiṃ loke ‘ahaṃ buddho,",
  "atk-s0101a0:1046_10": "ahaṃ buddho’ti uggatassa nāmaṃ gahetvā bahū janā vicaranti.",
  "atk-s0101a0:1046_11": "Tasmā na me anussavamatteneva upasaṅkamituṃ yuttaṃ.",
  "atk-s0101a0:1046_12": "Ekaccañhi upasaṅkamantassa apakkamanampi garu hoti,",
  "atk-s0101a0:1046_13": "anatthopi uppajjati.",
  "atk-s0101a0:1046_14": "Yaṃnūnāhaṃ mama antevāsikaṃ pesetvā –",
  "atk-s0101a0:1046_15": "‘buddho vā,",
  "atk-s0101a0:1046_16": "no vā’ti jānitvāva upasaṅkameyya”nti,",
  "atk-s0101a0:1046_17": "tasmā māṇavaṃ āmantetvā ayaṃ tātātiādimāha.",
  "atk-s0101a0:1047_0": "257.",
  "atk-s0101a0:1047_1": "Taṃ bhavantanti tassa bhoto gotamassa.",
  "atk-s0101a0:1047_2": "Tathā santaṃ yevāti tathā satoyeva.",
  "atk-s0101a0:1047_3": "Idhāpi hi itthambhūtākhyānatthavaseneva upayogavacanaṃ.",
  "atk-s0101a0:1048_0": "258.",
  "atk-s0101a0:1048_1": "Yathā kathaṃ panāhaṃ, bho,",
  "atk-s0101a0:1048_2": "tanti ettha kathaṃ panāhaṃ bho taṃ bhavantaṃ gotamaṃ jānissāmi,",
  "atk-s0101a0:1048_3": "yathā sakkā so ñātuṃ,",
  "atk-s0101a0:1048_4": "tathā me ācikkhāhīti attho.",
  "atk-s0101a0:1048_5": "Yathāti vā nipātamattamevetaṃ.",
  "atk-s0101a0:1048_6": "Kathanti ayaṃ ākārapucchā.",
  "atk-s0101a0:1048_7": "Kenākārenāhaṃ taṃ bhavantaṃ gotamaṃ jānissāmīti attho.",
  "atk-s0101a0:1048_8": "Evaṃ vutte kira naṃ upajjhāyo “kiṃ tvaṃ, tāta,",
  "atk-s0101a0:1048_9": "pathaviyaṃ ṭhito,",
  "atk-s0101a0:1048_10": "pathaviṃ na passāmīti viya;",
  "atk-s0101a0:1048_11": "candimasūriyānaṃ obhāse ṭhito,",
  "atk-s0101a0:1048_12": "candimasūriye na passāmīti viya vadasī”tiādīni vatvā jānanākāraṃ dassento āgatāni kho,",
  "atk-s0101a0:1048_13": "tātātiādimāha.",
  "atk-s0101a0:1049_0": "Tattha mantesūti vedesu.",
  "atk-s0101a0:1049_1": "Tathāgato kira uppajjissatīti paṭikacceva suddhāvāsā devā vedesu lakkhaṇāni pakkhipitvā buddhamantā nāmeteti brāhmaṇaveseneva vede vācenti.",
  "atk-s0101a0:1049_2": "Tadanusārena mahesakkhā sattā tathāgataṃ jānissantīti.",
  "atk-s0101a0:1049_3": "Tena pubbe vedesu mahāpurisalakkhaṇāni āgacchanti.",
  "atk-s0101a0:1049_4": "Parinibbute pana tathāgate anukkamena antaradhāyanti.",
  "atk-s0101a0:1049_5": "Tenetarahi natthīti.",
  "atk-s0101a0:1049_6": "Mahāpurisassāti paṇidhisamādānañāṇakaruṇādiguṇamahato purisassa.",
  "atk-s0101a0:1049_7": "Dveyeva gatiyoti dveyeva niṭṭhā.",
  "atk-s0101a0:1049_8": "Kāmañcāyaṃ gatisaddo “pañca kho imā,",
  "atk-s0101a0:1049_9": "sāriputta,",
  "atk-s0101a0:1049_10": "gatiyo”tiādīsu bhavabhede vattati.",
  "atk-s0101a0:1049_11": "“Gati migānaṃ pavana”ntiādīsu nivāsaṭṭhāne.",
  "atk-s0101a0:1049_12": "“Evaṃ adhimattagatimanto”tiādīsu paññāyaṃ.",
  "atk-s0101a0:1049_13": "“Gatigata”ntiādīsu visaṭabhāve.",
  "atk-s0101a0:1049_14": "Idha pana niṭṭhāyaṃ vattatīti veditabbo.",
  "atk-s0101a0:1050_0": "Tattha kiñcāpi yehi lakkhaṇehi samannāgato rājā cakkavattī hoti,",
  "atk-s0101a0:1050_1": "na teheva buddho hoti;",
  "atk-s0101a0:1050_2": "jātisāmaññato pana tāniyeva tānīti vuccanti.",
  "atk-s0101a0:1050_3": "Tena vuttaṃ –",
  "atk-s0101a0:1050_4": "“yehi samannāgatassā”ti.",
  "atk-s0101a0:1050_5": "Sace agāraṃ ajjhāvasatīti yadi agāre vasati.",
  "atk-s0101a0:1050_6": "Rājā hoti cakkavattīti catūhi acchariyadhammehi,",
  "atk-s0101a0:1050_7": "saṅgahavatthūhi ca lokaṃ rañjanato rājā,",
  "atk-s0101a0:1050_8": "cakkaratanaṃ vatteti,",
  "atk-s0101a0:1050_9": "catūhi sampatticakkehi vattati,",
  "atk-s0101a0:1050_10": "tehi ca paraṃ vatteti,",
  "atk-s0101a0:1050_11": "parahitāya ca iriyāpathacakkānaṃ vatto etasmiṃ atthīti cakkavattī.",
  "atk-s0101a0:1050_12": "Ettha ca rājāti sāmaññaṃ.",
  "atk-s0101a0:1050_13": "Cakkavattīti visesaṃ.",
  "atk-s0101a0:1050_14": "Dhammena caratīti dhammiko.",
  "atk-s0101a0:1050_15": "Ñāyena samena vattatīti attho.",
  "atk-s0101a0:1050_16": "Dhammena rajjaṃ labhitvā rājā jātoti dhammarājā.",
  "atk-s0101a0:1050_17": "Parahitadhammakaraṇena vā dhammiko.",
  "atk-s0101a0:1050_18": "Attahitadhammakaraṇena dhammarājā.",
  "atk-s0101a0:1050_19": "Caturantāya issaroti cāturanto,",
  "atk-s0101a0:1050_20": "catusamuddaantāya,",
  "atk-s0101a0:1050_21": "catubbidhadīpavibhūsitāya pathaviyā issaroti attho.",
  "atk-s0101a0:1050_22": "Ajjhattaṃ kopādipaccatthike bahiddhā ca sabbarājāno vijetīti vijitāvī.",
  "atk-s0101a0:1050_23": "Janapadatthāvariyappattoti janapade dhuvabhāvaṃ thāvarabhāvaṃ patto,",
  "atk-s0101a0:1050_24": "na sakkā kenaci cāletuṃ.",
  "atk-s0101a0:1050_25": "Janapado vā tamhi thāvariyappatto anuyutto sakammanirato acalo asampavedhīti janapadatthāvariyappatto.",
  "atk-s0101a0:1051_0": "Seyyathidanti nipāto,",
  "atk-s0101a0:1051_1": "tassa cetāni katamānīti attho.",
  "atk-s0101a0:1051_2": "Cakkaratanantiādīsu cakkañca,",
  "atk-s0101a0:1051_3": "taṃ ratijananaṭṭhena ratanañcāti cakkaratanaṃ.",
  "atk-s0101a0:1051_4": "Esa nayo sabbattha.",
  "atk-s0101a0:1051_5": "Imesu pana ratanesu ayaṃ cakkavattirājā cakkaratanena ajitaṃ jināti,",
  "atk-s0101a0:1051_6": "hatthiassaratanehi vijite yathāsukhaṃ anucarati,",
  "atk-s0101a0:1051_7": "pariṇāyakaratanena vijitamanurakkhati,",
  "atk-s0101a0:1051_8": "avasesehi upabhogasukhamanubhavati.",
  "atk-s0101a0:1051_9": "Paṭhamena cassa ussāhasattiyogo,",
  "atk-s0101a0:1051_10": "pacchimena mantasattiyogo,",
  "atk-s0101a0:1051_11": "hatthiassagahapatiratanehi pabhusattiyogo suparipuṇṇo hoti,",
  "atk-s0101a0:1051_12": "itthimaṇiratanehi tividhasattiyogaphalaṃ.",
  "atk-s0101a0:1051_13": "So itthimaṇiratanehi bhogasukhamanubhavati,",
  "atk-s0101a0:1051_14": "sesehi issariyasukhaṃ.",
  "atk-s0101a0:1051_15": "Visesato cassa purimāni tīṇi adosakusalamūlajanitakammānubhāvena sampajjanti,",
  "atk-s0101a0:1051_16": "majjhimāni alobhakusalamūlajanitakammānubhāvena,",
  "atk-s0101a0:1051_17": "pacchimamekaṃ amohakusalamūlajanitakammānubhāvenāti veditabbaṃ.",
  "atk-s0101a0:1051_18": "Ayamettha saṅkhepo.",
  "atk-s0101a0:1051_19": "Vitthāro pana bojjhaṅgasaṃyutte ratanasuttassa upadesato gahetabbo.",
  "atk-s0101a0:1052_0": "Parosahassanti atirekasahassaṃ.",
  "atk-s0101a0:1052_1": "Sūrāti abhīrukajātikā.",
  "atk-s0101a0:1052_2": "Vīraṅgarūpāti devaputtasadisakāyā.",
  "atk-s0101a0:1052_3": "Evaṃ tāva eke vaṇṇayanti.",
  "atk-s0101a0:1052_4": "Ayaṃ panettha sabbhāvo.",
  "atk-s0101a0:1052_5": "Vīrāti uttamasūrā vuccanti,",
  "atk-s0101a0:1052_6": "vīrānaṃ aṅgaṃ vīraṅgaṃ,",
  "atk-s0101a0:1052_7": "vīrakāraṇaṃ vīriyanti vuttaṃ hoti.",
  "atk-s0101a0:1052_8": "Vīraṅgarūpaṃ etesanti vīraṅgarūpā,",
  "atk-s0101a0:1052_9": "vīriyamayasarīrā viyāti vuttaṃ hoti.",
  "atk-s0101a0:1052_10": "Parasenappamaddanāti sace paṭimukhaṃ tiṭṭheyya parasenā taṃ parimaddituṃ samatthāti adhippāyo.",
  "atk-s0101a0:1052_11": "Dhammenāti “pāṇo na hantabbo”tiādinā pañcasīladhammena.",
  "atk-s0101a0:1052_12": "Arahaṃ hoti sammāsambuddho loke vivaṭṭacchadoti ettha rāgadosamohamānadiṭṭhiavijjāduccaritachadanehi",
  "atk-s0101a0:1052_13": "sattahi paṭicchanne kilesandhakāre loke taṃ chadanaṃ vivaṭṭetvā samantato sañjātāloko hutvā ṭhitoti vivaṭṭacchado.",
  "atk-s0101a0:1052_14": "Tattha paṭhamena padena pūjārahatā.",
  "atk-s0101a0:1052_15": "Dutiyena tassā hetu,",
  "atk-s0101a0:1052_16": "yasmā sammāsambuddhoti,",
  "atk-s0101a0:1052_17": "tatiyena buddhattahetubhūtā vivaṭṭacchadatā vuttāti veditabbā.",
  "atk-s0101a0:1052_18": "Atha vā vivaṭṭo ca vicchado cāti vivaṭṭacchado,",
  "atk-s0101a0:1052_19": "vaṭṭarahito chadanarahito cāti vuttaṃ hoti.",
  "atk-s0101a0:1052_20": "Tena arahaṃ vaṭṭābhāvena,",
  "atk-s0101a0:1052_21": "sammāsambuddho chadanābhāvenāti evaṃ purimapadadvayasseva hetudvayaṃ vuttaṃ hoti,",
  "atk-s0101a0:1052_22": "dutiyena vesārajjena cettha purimasiddhi,",
  "atk-s0101a0:1052_23": "paṭhamena dutiyasiddhi,",
  "atk-s0101a0:1052_24": "tatiyacatutthehi tatiyasiddhi hoti.",
  "atk-s0101a0:1052_25": "Purimañca dhammacakkhuṃ,",
  "atk-s0101a0:1052_26": "dutiyaṃ buddhacakkhuṃ,",
  "atk-s0101a0:1052_27": "tatiyaṃ samantacakkhuṃ sādhetīti veditabbaṃ.",
  "atk-s0101a0:1052_28": "Tvaṃ mantānaṃ paṭiggahetāti iminā’ssa mantesu sūrabhāvaṃ janeti.",
  "atk-s0101a0:1053_0": "259.",
  "atk-s0101a0:1053_1": "Sopi tāya ācariyakathāya lakkhaṇesu vigatasammoho ekobhāsajāte viya buddhamante sampassamāno evaṃ bhoti āha.",
  "atk-s0101a0:1053_2": "Tassattho – ‘yathā, bho,",
  "atk-s0101a0:1053_3": "tvaṃ vadasi,",
  "atk-s0101a0:1053_4": "evaṃ karissāmī’ti.",
  "atk-s0101a0:1053_5": "Vaḷavārathamāruyhāti vaḷavāyuttaṃ rathaṃ abhirūhitvā.",
  "atk-s0101a0:1053_6": "Brāhmaṇo kira yena rathena sayaṃ vicarati,",
  "atk-s0101a0:1053_7": "tameva rathaṃ datvā māṇavaṃ pesesi.",
  "atk-s0101a0:1053_8": "Māṇavāpi pokkharasātisseva antevāsikā.",
  "atk-s0101a0:1053_9": "So kira tesaṃ –",
  "atk-s0101a0:1053_10": "“ambaṭṭhena saddhiṃ gacchathā”ti saññaṃ adāsi.",
  "atk-s0101a0:1054_0": "Yāvatikā yānassa bhūmīti yattakaṃ sakkā hoti yānena gantuṃ,",
  "atk-s0101a0:1054_1": "ayaṃ yānassa bhūmi nāma.",
  "atk-s0101a0:1054_2": "Yānā paccorohitvāti ayānabhūmiṃ,",
  "atk-s0101a0:1054_3": "dvārakoṭṭhakasamīpaṃ gantvā yānato paṭiorohitvā.",
  "atk-s0101a0:1055_0": "Tena kho pana samayenāti yasmiṃ samaye ambaṭṭho ārāmaṃ pāvisi.",
  "atk-s0101a0:1055_1": "Tasmiṃ pana samaye,",
  "atk-s0101a0:1055_2": "ṭhitamajjhanhikasamaye.",
  "atk-s0101a0:1055_3": "Kasmā pana tasmiṃ samaye caṅkamantīti?",
  "atk-s0101a0:1055_4": "Paṇītabhojanapaccayassa thinamiddhassa vinodanatthaṃ,",
  "atk-s0101a0:1055_5": "divāpadhānikā vā te.",
  "atk-s0101a0:1055_6": "Tādisānañhi pacchābhattaṃ caṅkamitvā nhāyitvā sarīraṃ utuṃ gāhāpetvā nisajja samaṇadhammaṃ karontānaṃ cittaṃ ekaggaṃ hoti.",
  "atk-s0101a0:1055_7": "Yena te bhikkhūti so kira –",
  "atk-s0101a0:1055_8": "“kuhiṃ samaṇo gotamo”ti pariveṇato pariveṇaṃ anāgantvā “pucchitvāva pavisissāmī”ti vilokento araññahatthī",
  "atk-s0101a0:1055_9": "viya mahācaṅkame caṅkamamāne paṃsukūlike bhikkhū disvā tesaṃ santikaṃ agamāsi.",
  "atk-s0101a0:1055_10": "Taṃ sandhāya yena te bhikkhūtiādi vuttaṃ.",
  "atk-s0101a0:1055_11": "Dassanāyāti daṭṭhuṃ,",
  "atk-s0101a0:1055_12": "passitukāmā hutvāti attho.",
  "atk-s0101a0:1056_0": "260.",
  "atk-s0101a0:1056_1": "Abhiññātakolaññoti pākaṭakulajo.",
  "atk-s0101a0:1056_2": "Tadā kira jambudīpe ambaṭṭhakulaṃ nāma pākaṭakulamahosi.",
  "atk-s0101a0:1056_3": "Abhiññātassāti rūpajātimantakulāpadesehi pākaṭassa.",
  "atk-s0101a0:1056_4": "Agarūti abhāriko.",
  "atk-s0101a0:1056_5": "Yo hi ambaṭṭhaṃ ñāpetuṃ na sakkuṇeyya,",
  "atk-s0101a0:1056_6": "tassa tena saddhiṃ kathāsallāpo garu bhaveyya.",
  "atk-s0101a0:1056_7": "Bhagavato pana tādisānaṃ māṇavānaṃ satenāpi sahassenāpi pañhaṃ puṭṭhassa vissajjane dandhāyitattaṃ natthīti maññamānā –",
  "atk-s0101a0:1056_8": "“agaru kho panā”ti cintayiṃsu.",
  "atk-s0101a0:1056_9": "Vihāroti gandhakuṭiṃ sandhāya āhaṃsu.",
  "atk-s0101a0:1057_0": "Ataramānoti aturito,",
  "atk-s0101a0:1057_1": "saṇikaṃ padappamāṇaṭṭhāne padaṃ nikkhipanto vattaṃ katvā susammaṭṭhaṃ muttādalasinduvārasantharasadisaṃ vālikaṃ avināsentoti attho.",
  "atk-s0101a0:1057_2": "Āḷindanti pamukhaṃ.",
  "atk-s0101a0:1057_3": "Ukkāsitvāti ukkāsitasaddaṃ katvā.",
  "atk-s0101a0:1057_4": "Aggaḷanti dvārakavāṭaṃ.",
  "atk-s0101a0:1057_5": "Ākoṭehīti agganakhehi saṇikaṃ kuñcikacchiddasamīpe ākoṭehīti vuttaṃ hoti.",
  "atk-s0101a0:1057_6": "Dvāraṃ kira atiupari amanussā,",
  "atk-s0101a0:1057_7": "atiheṭṭhā dīghajātikā koṭenti.",
  "atk-s0101a0:1057_8": "Tathā anākoṭetvā majjhe chiddasamīpe koṭetabbanti idaṃ dvārākoṭanavattanti dīpentā vadanti.",
  "atk-s0101a0:1058_0": "261.",
  "atk-s0101a0:1058_1": "Vivari bhagavā dvāranti na bhagavā uṭṭhāya dvāraṃ vivari.",
  "atk-s0101a0:1058_2": "Vivariyatūti pana hatthaṃ pasāresi.",
  "atk-s0101a0:1058_3": "Tato “bhagavā tumhehi anekāsu kappakoṭīsu dānaṃ dadamānehi na sahatthā dvāravivaraṇakammaṃ kata”nti sayameva dvāraṃ vivaṭaṃ.",
  "atk-s0101a0:1058_4": "Taṃ pana yasmā bhagavato manena vivaṭaṃ,",
  "atk-s0101a0:1058_5": "tasmā vivari bhagavā dvāranti vattuṃ vaṭṭati.",
  "atk-s0101a0:1059_0": "Bhagavatā saddhiṃ sammodiṃsūti yathā khamanīyādīni pucchanto bhagavā tehi,",
  "atk-s0101a0:1059_1": "evaṃ tepi bhagavatā saddhiṃ samappavattamodā ahesuṃ.",
  "atk-s0101a0:1059_2": "Sītodakaṃ viya uṇhodakena sammoditaṃ ekībhāvaṃ agamaṃsu.",
  "atk-s0101a0:1059_3": "Yāya ca “kacci,",
  "atk-s0101a0:1059_4": "bho gotama,",
  "atk-s0101a0:1059_5": "khamanīyaṃ;",
  "atk-s0101a0:1059_6": "kacci yāpanīyaṃ,",
  "atk-s0101a0:1059_7": "kacci bhoto ca gotamassa sāvakānañca appābādhaṃ,",
  "atk-s0101a0:1059_8": "appātaṅkaṃ,",
  "atk-s0101a0:1059_9": "lahuṭṭhānaṃ, balaṃ,",
  "atk-s0101a0:1059_10": "phāsuvihāro”tiādikāya kathāya sammodiṃsu,",
  "atk-s0101a0:1059_11": "taṃ pītipāmojjasaṅkhātasammodajananato sammodituṃ yuttabhāvato ca sammodanīyaṃ,",
  "atk-s0101a0:1059_12": "atthabyañjanamadhuratāya sucirampi kālaṃ sāretuṃ nirantaraṃ pavattetuṃ arahabhāvato saritabbabhāvato ca sāraṇīyaṃ.",
  "atk-s0101a0:1059_13": "Suyyamānasukhato sammodanīyaṃ,",
  "atk-s0101a0:1059_14": "anussariyamānasukhato ca sāraṇīyaṃ.",
  "atk-s0101a0:1059_15": "Tathā byañjanaparisuddhatāya sammodanīyaṃ,",
  "atk-s0101a0:1059_16": "atthaparisuddhatāya sāraṇīyaṃ.",
  "atk-s0101a0:1059_17": "Evaṃ anekehi pariyāyehi sammodanīyaṃ kathaṃ sāraṇīyaṃ vītisāretvā pariyosāpetvā niṭṭhapetvā ekamantaṃ nisīdiṃsu.",
  "atk-s0101a0:1060_0": "Ambaṭṭho pana māṇavoti so kira bhagavato rūpasampattiyaṃ cittappasādamattampi akatvā “dasabalaṃ apasādessāmī”ti",
  "atk-s0101a0:1060_1": "udare baddhasāṭakaṃ muñcitvā kaṇṭhe olambetvā ekena hatthena dussakaṇṇaṃ gahetvā caṅkamaṃ abhirūhitvā",
  "atk-s0101a0:1060_2": "kālena bāhuṃ,",
  "atk-s0101a0:1060_3": "kālena udaraṃ,",
  "atk-s0101a0:1060_4": "kālena piṭṭhiṃ dassento,",
  "atk-s0101a0:1060_5": "kālena hatthavikāraṃ,",
  "atk-s0101a0:1060_6": "kālena bhamukavikāraṃ karonto,",
  "atk-s0101a0:1060_7": "“kacci te bho, gotama,",
  "atk-s0101a0:1060_8": "dhātusamatā,",
  "atk-s0101a0:1060_9": "kacci bhikkhāhārena na kilamatha,",
  "atk-s0101a0:1060_10": "akilamathākāroyeva pana te paññāyati;",
  "atk-s0101a0:1060_11": "thūlāni hi te aṅgapaccaṅgāni,",
  "atk-s0101a0:1060_12": "pāsādikattha gatagataṭṭhāne.",
  "atk-s0101a0:1060_13": "‘te bahujanā rājapabbajitoti ca buddho’ti ca uppannabahumānā paṇītaṃ ojavantamāhāraṃ denti. Passatha, bho, gehaṃ,",
  "atk-s0101a0:1060_14": "cittasālā viya,",
  "atk-s0101a0:1060_15": "dibbapāsādo viya.",
  "atk-s0101a0:1060_16": "Imaṃ mañcaṃ passatha,",
  "atk-s0101a0:1060_17": "bimbohanaṃ passatha,",
  "atk-s0101a0:1060_18": "kiṃ evarūpe ṭhāne vasantassa samaṇadhammaṃ kātuṃ dukkara”nti evarūpaṃ uppaṇḍanakathaṃ anācārabhāvasāraṇīyaṃ katheti,",
  "atk-s0101a0:1060_19": "tena vuttaṃ –",
  "atk-s0101a0:1060_20": "“ambaṭṭho pana māṇavo caṅkamantopi nisinnena bhagavatā kiñci kiñci kathaṃ sāraṇīyaṃ vītisāreti,",
  "atk-s0101a0:1060_21": "ṭhitopi nisinnena bhagavatā kiñci kiñci kathaṃ sāraṇīyaṃ vītisāretī”ti.",
  "atk-s0101a0:1061_0": "262.",
  "atk-s0101a0:1061_1": "Atha kho bhagavāti atha bhagavā –",
  "atk-s0101a0:1061_2": "“ayaṃ māṇavo hatthaṃ pasāretvā bhavaggaṃ gahetukāmo viya,",
  "atk-s0101a0:1061_3": "pādaṃ pasāretvā avīciṃ vicaritukāmo viya,",
  "atk-s0101a0:1061_4": "mahāsamuddaṃ taritukāmo viya,",
  "atk-s0101a0:1061_5": "sineruṃ ārohitukāmo viya ca aṭṭhāne vāyamati, handa,",
  "atk-s0101a0:1061_6": "tena saddhiṃ mantemī”ti ambaṭṭhaṃ māṇavaṃ etadavoca.",
  "atk-s0101a0:1061_7": "Ācariyapācariyehīti ācariyehi ca tesaṃ ācariyehi ca.",
  "atk-s0101a0:1062_0": "Paṭhamaibbhavādavaṇṇanā",
  "atk-s0101a0:1063_0": "263.",
  "atk-s0101a0:1063_1": "Gacchanto vāti ettha kāmaṃ tīsu iriyāpathesu brāhmaṇo ācariyabrāhmaṇena saddhiṃ sallapitumarahati.",
  "atk-s0101a0:1063_2": "Ayaṃ pana māṇavo mānathaddhatāya kathāsallāpaṃ karonto cattāropi iriyāpathe yojessāmīti “sayāno vā hi,",
  "atk-s0101a0:1063_3": "bho gotama,",
  "atk-s0101a0:1063_4": "sayānenā”ti āha.",
  "atk-s0101a0:1064_0": "Tato kira taṃ bhagavā –",
  "atk-s0101a0:1064_1": "“ambaṭṭha,",
  "atk-s0101a0:1064_2": "gacchantassa vā gacchantena,",
  "atk-s0101a0:1064_3": "ṭhitassa vā ṭhitena,",
  "atk-s0101a0:1064_4": "nisinnassa vā nisinnenācariyena saddhiṃ kathā nāma sabbācariyesu labbhati.",
  "atk-s0101a0:1064_5": "Tvaṃ pana sayāno sayānenācariyena saddhiṃ kathesi,",
  "atk-s0101a0:1064_6": "kiṃ te ācariyo gorūpaṃ,",
  "atk-s0101a0:1064_7": "udāhu tva”nti āha.",
  "atk-s0101a0:1064_8": "So kujjhitvā –",
  "atk-s0101a0:1064_9": "“ye ca kho te,",
  "atk-s0101a0:1064_10": "bho gotama,",
  "atk-s0101a0:1064_11": "muṇḍakā”tiādimāha.",
  "atk-s0101a0:1064_12": "Tattha muṇḍe muṇḍāti samaṇe ca samaṇāti vattuṃ vaṭṭeyya.",
  "atk-s0101a0:1064_13": "Ayaṃ pana hīḷento muṇḍakā samaṇakāti āha.",
  "atk-s0101a0:1064_14": "Ibbhāti gahapatikā.",
  "atk-s0101a0:1064_15": "Kaṇhāti kaṇhā,",
  "atk-s0101a0:1064_16": "kāḷakāti attho.",
  "atk-s0101a0:1064_17": "Bandhupādāpaccāti ettha bandhūti brahmā adhippeto.",
  "atk-s0101a0:1064_18": "Tañhi brāhmaṇā pitāmahoti voharanti.",
  "atk-s0101a0:1064_19": "Pādānaṃ apaccā pādāpaccā,",
  "atk-s0101a0:1064_20": "brahmuno piṭṭhipādato jātāti adhippāyo.",
  "atk-s0101a0:1064_21": "Tassa kira ayaṃ laddhi –",
  "atk-s0101a0:1064_22": "brāhmaṇā brahmuno mukhato nikkhantā,",
  "atk-s0101a0:1064_23": "khattiyā urato,",
  "atk-s0101a0:1064_24": "vessā nābhito,",
  "atk-s0101a0:1064_25": "suddā jāṇuto,",
  "atk-s0101a0:1064_26": "samaṇā piṭṭhipādatoti.",
  "atk-s0101a0:1064_27": "Evaṃ kathento ca panesa kiñcāpi aniyametvā katheti.",
  "atk-s0101a0:1064_28": "Atha kho bhagavantameva vadāmīti katheti.",
  "atk-s0101a0:1065_0": "Atha kho bhagavā –",
  "atk-s0101a0:1065_1": "“ayaṃ ambaṭṭho āgatakālato paṭṭhāya mayā saddhiṃ kathayamāno mānameva nissāya kathesi,",
  "atk-s0101a0:1065_2": "āsīvisaṃ gīvāyaṃ gaṇhanto viya,",
  "atk-s0101a0:1065_3": "aggikkhandhaṃ āliṅganto viya,",
  "atk-s0101a0:1065_4": "mattavāraṇaṃ soṇḍāya parāmasanto viya,",
  "atk-s0101a0:1065_5": "attano pamāṇaṃ na jānāti.",
  "atk-s0101a0:1065_6": "Handa naṃ jānāpessāmī”ti cintetvā “atthikavato kho pana te,",
  "atk-s0101a0:1065_7": "ambaṭṭhā”tiādimāha.",
  "atk-s0101a0:1065_8": "Tattha āgantvā kattabbakiccasaṅkhāto attho,",
  "atk-s0101a0:1065_9": "etassa atthīti atthikaṃ,",
  "atk-s0101a0:1065_10": "tassa māṇavassa cittaṃ.",
  "atk-s0101a0:1065_11": "Atthikamassa atthīti atthikavā,",
  "atk-s0101a0:1065_12": "tassa atthikavato tava idhāgamanaṃ ahosīti attho.",
  "atk-s0101a0:1066_0": "Kho panāti nipātamattaṃ.",
  "atk-s0101a0:1066_1": "Yāyeva kho panatthāyāti yeneva kho panatthena.",
  "atk-s0101a0:1066_2": "Āgaccheyyāthāti mama vā aññesaṃ vā santikaṃ yadā kadāci āgaccheyyātha.",
  "atk-s0101a0:1066_3": "Tameva atthanti idaṃ purisaliṅgavaseneva vuttaṃ.",
  "atk-s0101a0:1066_4": "Manasi kareyyāthāti citte kareyyātha.",
  "atk-s0101a0:1066_5": "Idaṃ vuttaṃ hoti –",
  "atk-s0101a0:1066_6": "tvaṃ ācariyena attano karaṇīyena pesito,",
  "atk-s0101a0:1066_7": "na amhākaṃ paribhavanatthāya,",
  "atk-s0101a0:1066_8": "tasmā tameva kiccaṃ manasi karohīti.",
  "atk-s0101a0:1066_9": "Evamassa aññesaṃ santikaṃ āgatānaṃ vattaṃ dassetvā mānaniggaṇhanatthaṃ “avusitavāyeva kho panā”tiādimāha.",
  "atk-s0101a0:1066_10": "Tassattho passatha bho ayaṃ ambaṭṭho māṇavo ācariyakule avusitavā asikkhito appassutova samāno.",
  "atk-s0101a0:1066_11": "Vusitamānīti “ahaṃ vusitavā sikkhito bahussuto”ti attānaṃ maññati.",
  "atk-s0101a0:1066_12": "Etassa hi evaṃ pharusavacanasamudācāre kāraṇaṃ kimaññatra avusitattāti ācariyakule asaṃvuddhā asikkhitā appassutāyeva hi evaṃ vadantīti.",
  "atk-s0101a0:1067_0": "264.",
  "atk-s0101a0:1067_1": "Kupitoti kuddho.",
  "atk-s0101a0:1067_2": "Anattamanoti asakamano,",
  "atk-s0101a0:1067_3": "kiṃ pana bhagavā tassa kujjhanabhāvaṃ ñatvā evamāha udāhu añatvāti?",
  "atk-s0101a0:1067_4": "Ñatvā āhāti.",
  "atk-s0101a0:1067_5": "Kasmā ñatvā āhāti?",
  "atk-s0101a0:1067_6": "Tassa mānanimmadanatthaṃ.",
  "atk-s0101a0:1067_7": "Bhagavā hi aññāsi –",
  "atk-s0101a0:1067_8": "“ayaṃ mayā evaṃ vutte kujjhitvā mama ñātake akkosissati.",
  "atk-s0101a0:1067_9": "Athassāhaṃ yathā nāma kusalo bhisakko dosaṃ uggiletvā nīharati,",
  "atk-s0101a0:1067_10": "evameva gottena gottaṃ,",
  "atk-s0101a0:1067_11": "kulāpadesena kulāpadesaṃ,",
  "atk-s0101a0:1067_12": "uṭṭhāpetvā bhavaggappamāṇena viya uṭṭhitaṃ mānaddhajaṃ mūle chetvā nipātessāmī”ti.",
  "atk-s0101a0:1067_13": "Khuṃsentoti ghaṭṭento.",
  "atk-s0101a0:1067_14": "Vambhentoti hīḷento.",
  "atk-s0101a0:1067_15": "Pāpito bhavissatīti caṇḍabhāvādidosaṃ pāpito bhavissati.",
  "atk-s0101a0:1068_0": "Caṇḍāti mānanissitakodhayuttā.",
  "atk-s0101a0:1068_1": "Pharusāti kharā.",
  "atk-s0101a0:1068_2": "Lahusāti lahukā.",
  "atk-s0101a0:1068_3": "Appakeneva tussanti vā dussanti vā udakapiṭṭhe alābukaṭāhaṃ viya appakeneva uplavanti.",
  "atk-s0101a0:1068_4": "Bhassāti bahubhāṇino.",
  "atk-s0101a0:1068_5": "Sakyānaṃ mukhe vivaṭe aññassa vacanokāso natthīti adhippāyeneva vadati.",
  "atk-s0101a0:1068_6": "Samānāti idaṃ santāti purimapadassa vevacanaṃ.",
  "atk-s0101a0:1068_7": "Na sakkarontīti na brāhmaṇānaṃ sundarenākārena karonti.",
  "atk-s0101a0:1068_8": "Na garuṃ karontīti brāhmaṇesu gāravaṃ na karonti.",
  "atk-s0101a0:1068_9": "Na mānentīti na manena piyāyanti.",
  "atk-s0101a0:1068_10": "Na pūjentīti mālādīhi nesaṃ pūjaṃ na karonti.",
  "atk-s0101a0:1068_11": "Na apacāyantīti abhivādanādīhi nesaṃ apacitikammaṃ nīcavuttiṃ na dassenti tayidanti taṃ idaṃ.",
  "atk-s0101a0:1068_12": "Yadime sakyāti yaṃ ime sakyā na brāhmaṇe sakkaronti…pe…",
  "atk-s0101a0:1068_13": "na apacāyanti,",
  "atk-s0101a0:1068_14": "taṃ tesaṃ asakkārakaraṇādi sabbaṃ na yuttaṃ,",
  "atk-s0101a0:1068_15": "nānulomanti attho.",
  "atk-s0101a0:1069_0": "Dutiyaibbhavādavaṇṇanā",
  "atk-s0101a0:1070_0": "265.",
  "atk-s0101a0:1070_1": "Aparaddhunti aparajjhiṃsu.",
  "atk-s0101a0:1070_2": "Ekamidāhanti ettha idanti nipātamattaṃ.",
  "atk-s0101a0:1070_3": "Ekaṃ ahanti attho.",
  "atk-s0101a0:1070_4": "Sandhāgāranti rajjaanusāsanasālā.",
  "atk-s0101a0:1070_5": "Sakyāti abhisittarājāno.",
  "atk-s0101a0:1070_6": "Sakyakumārāti anabhisittā.",
  "atk-s0101a0:1070_7": "Uccesūti yathānurūpesu pallaṅkapīṭhakavettāsanaphalakacittattharaṇādibhedesu.",
  "atk-s0101a0:1070_8": "Sañjagghantāti uppaṇḍanavasena mahāhasitaṃ hasantā.",
  "atk-s0101a0:1070_9": "Saṃkīḷantāti hasitamatta karaṇaaṅgulisaṅghaṭṭanapāṇippahāradānādīni karontā.",
  "atk-s0101a0:1070_10": "Mamaññeva maññeti evamahaṃ maññāmi,",
  "atk-s0101a0:1070_11": "mamaññeva anuhasanti,",
  "atk-s0101a0:1070_12": "na aññanti.",
  "atk-s0101a0:1071_0": "Kasmā pana te evamakaṃsūti?",
  "atk-s0101a0:1071_1": "Te kira ambaṭṭhassa kulavaṃsaṃ jānanti.",
  "atk-s0101a0:1071_2": "Ayañca tasmiṃ samaye yāva pādantā olambetvā nivatthasāṭakassa ekena hatthena dussakaṇṇaṃ gahetvā khandhaṭṭhikaṃ",
  "atk-s0101a0:1071_3": "nāmetvā mānamadena matto viya āgacchati. Tato –",
  "atk-s0101a0:1071_4": "“passatha bho amhākaṃ dāsassa kaṇhāyanagottassa ambaṭṭhassa āgamanakāraṇa”nti vadantā evamakaṃsu.",
  "atk-s0101a0:1071_5": "Sopi attano kulavaṃsaṃ jānāti.",
  "atk-s0101a0:1071_6": "Tasmā “mamaññeva maññe”ti takkayittha.",
  "atk-s0101a0:1072_0": "Āsanenāti “idamāsanaṃ, ettha nisīdāhī”ti evaṃ āsanena nimantanaṃ nāma hoti, tathā na koci akāsi.",
  "atk-s0101a0:1073_0": "Tatiyaibbhavādavaṇṇanā",
  "atk-s0101a0:1074_0": "266.",
  "atk-s0101a0:1074_1": "Laṭukikāti khettaleḍḍūnaṃ antarenivāsinī khuddakasakuṇikā.",
  "atk-s0101a0:1074_2": "Kulāvaketi nivāsanaṭṭhāne.",
  "atk-s0101a0:1074_3": "Kāmalāpinīti yadicchakabhāṇinī,",
  "atk-s0101a0:1074_4": "yaṃ yaṃ icchati taṃ taṃ lapati,",
  "atk-s0101a0:1074_5": "na taṃ koci haṃso vā koñco vā moro vā āgantvā “kiṃ tvaṃ lapasī’ti nisedheti.",
  "atk-s0101a0:1074_6": "Abhisajjitunti kodhavasena laggituṃ.",
  "atk-s0101a0:1075_0": "Evaṃ vutte māṇavo –",
  "atk-s0101a0:1075_1": "“ayaṃ samaṇo gotamo attano ñātake laṭukikasadise katvā amhe haṃsakoñcamorasadise karoti,",
  "atk-s0101a0:1075_2": "nimmāno dāni jāto”ti maññamāno uttari cattāro vaṇṇe dasseti.",
  "atk-s0101a0:1076_0": "Dāsiputtavādavaṇṇanā",
  "atk-s0101a0:1077_0": "267.",
  "atk-s0101a0:1077_1": "Nimmādetīti nimmadeti nimmāne karoti.",
  "atk-s0101a0:1077_2": "Yaṃnūnāhanti yadi panāhaṃ.",
  "atk-s0101a0:1077_3": "“Kaṇhāyanohamasmi,",
  "atk-s0101a0:1077_4": "bho gotamā”ti idaṃ kira vacanaṃ ambaṭṭho tikkhattuṃ mahāsaddena avoca.",
  "atk-s0101a0:1077_5": "Kasmā avoca?",
  "atk-s0101a0:1077_6": "Kiṃ asuddhabhāvaṃ na jānātīti?",
  "atk-s0101a0:1077_7": "Āma jānāti.",
  "atk-s0101a0:1077_8": "Jānantopi bhavapaṭicchannametaṃ kāraṇaṃ,",
  "atk-s0101a0:1077_9": "taṃ anena na diṭṭhaṃ.",
  "atk-s0101a0:1077_10": "Apassanto mahāsamaṇo kiṃ vakkhatīti maññamāno mānathaddhatāya avoca.",
  "atk-s0101a0:1077_11": "Mātāpettikanti mātāpitūnaṃ santakaṃ.",
  "atk-s0101a0:1077_12": "Nāmagottanti paṇṇattivasena nāmaṃ,",
  "atk-s0101a0:1077_13": "paveṇīvasena gottaṃ.",
  "atk-s0101a0:1077_14": "Anussaratoti anussarantassa kulakoṭiṃ sodhentassa.",
  "atk-s0101a0:1077_15": "Ayyaputtāti sāmino puttā.",
  "atk-s0101a0:1077_16": "Dāsiputtoti gharadāsiyāva putto.",
  "atk-s0101a0:1077_17": "Tasmā yathā dāsena sāmino upasaṅkamitabbā,",
  "atk-s0101a0:1077_18": "evaṃ anupasaṅkamantaṃ taṃ disvā sakyā anujagghiṃsūti dasseti.",
  "atk-s0101a0:1078_0": "Ito paraṃ tassa dāsabhāvaṃ sakyānañca sāmibhāvaṃ pakāsetvā attano ca ambaṭṭhassa ca kulavaṃsaṃ āharanto sakyā kho panātiādimāha.",
  "atk-s0101a0:1078_1": "Tattha dahantīti ṭhapenti,",
  "atk-s0101a0:1078_2": "okkāko no pubbapurisoti,",
  "atk-s0101a0:1078_3": "evaṃ karontīti attho.",
  "atk-s0101a0:1078_4": "Tassa kira rañño kathanakāle ukkā viya mukhato pabhā niccharati,",
  "atk-s0101a0:1078_5": "tasmā taṃ “okkāko”ti sañjāniṃsūti.",
  "atk-s0101a0:1078_6": "Pabbājesīti nīhari.",
  "atk-s0101a0:1079_0": "Idāni te nāmavasena dassento –",
  "atk-s0101a0:1079_1": "“okkāmukha”ntiādimāha.",
  "atk-s0101a0:1079_2": "Tatrāyaṃ anupubbī kathā –",
  "atk-s0101a0:1079_3": "paṭhamakappikānaṃ kira rañño mahāsammatassa rojo nāma putto ahosi.",
  "atk-s0101a0:1079_4": "Rojassa vararojo,",
  "atk-s0101a0:1079_5": "vararojassa kalyāṇo,",
  "atk-s0101a0:1079_6": "kalyāṇassa varakalyāṇo,",
  "atk-s0101a0:1079_7": "varakalyāṇassa mandhātā,",
  "atk-s0101a0:1079_8": "mandhātussa varamandhātā,",
  "atk-s0101a0:1079_9": "varamandhātussa uposatho,",
  "atk-s0101a0:1079_10": "uposathassa varo,",
  "atk-s0101a0:1079_11": "varassa upavaro,",
  "atk-s0101a0:1079_12": "upavarassa maghadevo,",
  "atk-s0101a0:1079_13": "maghadevassa paramparāya caturāsītikhattiyasahassāni ahesuṃ.",
  "atk-s0101a0:1079_14": "Tesaṃ pacchato tayo okkākavaṃsā ahesuṃ.",
  "atk-s0101a0:1079_15": "Tesu tatiyaokkākassa pañca mahesiyo ahesuṃ – hatthā, cittā, jantu, jālinī,",
  "atk-s0101a0:1079_16": "visākhāti.",
  "atk-s0101a0:1079_17": "Ekekissā pañcapañcaitthisataparivārā.",
  "atk-s0101a0:1079_18": "Sabbajeṭṭhāya cattāro puttā –",
  "atk-s0101a0:1079_19": "okkāmukho,",
  "atk-s0101a0:1079_20": "karakaṇḍu,",
  "atk-s0101a0:1079_21": "hatthiniko,",
  "atk-s0101a0:1079_22": "sinisūroti.",
  "atk-s0101a0:1079_23": "Pañca dhītaro – piyā, suppiyā, ānandā, vijitā,",
  "atk-s0101a0:1079_24": "vijitasenāti.",
  "atk-s0101a0:1079_25": "Iti sā nava putte vijāyitvā kālamakāsi.",
  "atk-s0101a0:1080_0": "Atha rājā aññaṃ dahariṃ abhirūpaṃ rājadhītaraṃ ānetvā aggamahesiṭṭhāne ṭhapesi.",
  "atk-s0101a0:1080_1": "Sā jantuṃ nāma puttaṃ vijāyi.",
  "atk-s0101a0:1080_2": "Atha naṃ pañcamadivase alaṅkaritvā rañño dassesi.",
  "atk-s0101a0:1080_3": "Rājā tuṭṭho tassā varaṃ adāsi.",
  "atk-s0101a0:1080_4": "Sā ñātakehi saddhiṃ mantetvā puttassa rajjaṃ yāci. Rājā – “nassa, vasali,",
  "atk-s0101a0:1080_5": "mama puttānaṃ antarāyaṃ icchasī”ti tajjesi.",
  "atk-s0101a0:1080_6": "Sā punappunaṃ raho rājānaṃ paritosetvā –",
  "atk-s0101a0:1080_7": "“mahārāja,",
  "atk-s0101a0:1080_8": "musāvādo nāma na vaṭṭatī”tiādīni vatvā yācatiyeva.",
  "atk-s0101a0:1080_9": "Atha rājā putte āmantesi –",
  "atk-s0101a0:1080_10": "“ahaṃ tātā,",
  "atk-s0101a0:1080_11": "tumhākaṃ kaniṭṭhaṃ jantukumāraṃ disvā tassa mātuyā sahasā varaṃ adāsiṃ,",
  "atk-s0101a0:1080_12": "sā puttassa rajjaṃ pariṇāmetuṃ icchati.",
  "atk-s0101a0:1080_13": "Tumhe ṭhapetvā maṅgalahatthiṃ maṅgalaassaṃ maṅgalarathañca yattake icchatha,",
  "atk-s0101a0:1080_14": "tattake hatthiassarathe gahetvā gacchatha.",
  "atk-s0101a0:1080_15": "Mamaccayena āgantvā rajjaṃ kareyyāthā”ti,",
  "atk-s0101a0:1080_16": "aṭṭhahi amaccehi saddhiṃ uyyojesi.",
  "atk-s0101a0:1081_0": "Te nānappakāraṃ roditvā kanditvā – “tāta,",
  "atk-s0101a0:1081_1": "amhākaṃ dosaṃ khamathā”ti rājānañceva rājorodhe ca khamāpetvā,",
  "atk-s0101a0:1081_2": "“mayampi bhātūhi saddhiṃ gacchāmā”ti rājānaṃ āpucchitvā nagarā nikkhantā bhaginiyo ādāya caturaṅginiyā senāya parivutā nagarā nikkhamiṃsu.",
  "atk-s0101a0:1081_3": "“Kumārā pituaccayena āgantvā rajjaṃ kāressanti,",
  "atk-s0101a0:1081_4": "gacchāma ne upaṭṭhahāmā”ti cintetvā bahū manussā anubandhiṃsu.",
  "atk-s0101a0:1081_5": "Paṭhamadivase yojanamattā senā ahosi,",
  "atk-s0101a0:1081_6": "dutiye dviyojanamattā,",
  "atk-s0101a0:1081_7": "tatiye tiyojanamattā.",
  "atk-s0101a0:1081_8": "Kumārā mantayiṃsu –",
  "atk-s0101a0:1081_9": "“mahā balakāyo,",
  "atk-s0101a0:1081_10": "sace mayaṃ kañci sāmantarājānaṃ madditvā janapadaṃ gaṇheyyāma,",
  "atk-s0101a0:1081_11": "sopi no nappasaheyya.",
  "atk-s0101a0:1081_12": "Kiṃ paresaṃ pīḷāya katāya,",
  "atk-s0101a0:1081_13": "mahā ayaṃ jambudīpo,",
  "atk-s0101a0:1081_14": "araññe nagaraṃ māpessāmā”ti himavantābhimukhā gantvā nagaravatthuṃ pariyesiṃsu.",
  "atk-s0101a0:1082_0": "Tasmiñca samaye amhākaṃ bodhisatto brāhmaṇamahāsālakule nibbattitvā kapilabrāhmaṇo nāma hutvā nikkhamma",
  "atk-s0101a0:1082_1": "isipabbajjaṃ pabbajitvā himavantapasse pokkharaṇiyā tīre sākavanasaṇḍe paṇṇasālaṃ māpetvā vasati.",
  "atk-s0101a0:1082_2": "So kira bhummajālaṃ nāma vijjaṃ jānāti,",
  "atk-s0101a0:1082_3": "yāya uddhaṃ asītihatthe ākāse,",
  "atk-s0101a0:1082_4": "heṭṭhā ca bhūmiyampi guṇadosaṃ passati.",
  "atk-s0101a0:1082_5": "Etasmiṃ padese tiṇagumbalatā dakkhiṇāvaṭṭā pācīnābhimukhā jāyanti.",
  "atk-s0101a0:1082_6": "Sīhabyagghādayo migasūkare sappabiḷārā ca maṇḍūkamūsike anubandhamānā taṃ padesaṃ patvā na sakkonti te anubandhituṃ.",
  "atk-s0101a0:1082_7": "Tehi te aññadatthu santajjitā nivattantiyeva. So –",
  "atk-s0101a0:1082_8": "“ayaṃ pathaviyā aggapadeso”ti ñatvā tattha attano paṇṇasālaṃ māpesi.",
  "atk-s0101a0:1083_0": "Atha te kumāre nagaravatthuṃ pariyesamāne attano vasanokāsaṃ āgate disvā pucchitvā taṃ pavattiṃ ñatvā tesu anukampaṃ janetvā avoca –",
  "atk-s0101a0:1083_1": "“imasmiṃ paṇṇasālaṭṭhāne māpitaṃ nagaraṃ jambudīpe agganagaraṃ bhavissati.",
  "atk-s0101a0:1083_2": "Ettha jātapurisesu ekeko purisasatampi purisasahassampi abhibhavituṃ sakkhissati.",
  "atk-s0101a0:1083_3": "Ettha nagaraṃ māpetha,",
  "atk-s0101a0:1083_4": "paṇṇasālaṭṭhāne rañño gharaṃ karotha.",
  "atk-s0101a0:1083_5": "Imasmiñhi okāse ṭhatvā caṇḍālaputtopi cakkavattibalena atiseyyo”ti. Nanu, bhante,",
  "atk-s0101a0:1083_6": "ayyassa vasanokāsoti?",
  "atk-s0101a0:1083_7": "“Mama vasanokāso”ti mā cintayittha.",
  "atk-s0101a0:1083_8": "Mayhaṃ ekapasse paṇṇasālaṃ katvā nagaraṃ māpetvā kapilavatthunti nāmaṃ karothā”ti.",
  "atk-s0101a0:1083_9": "Te tathā katvā tattha nivāsaṃ kappesuṃ.",
  "atk-s0101a0:1084_0": "Athāmaccā –",
  "atk-s0101a0:1084_1": "“ime dārakā vayappattā,",
  "atk-s0101a0:1084_2": "sace nesaṃ pitā santike bhaveyya,",
  "atk-s0101a0:1084_3": "so āvāhavivāhaṃ kareyya.",
  "atk-s0101a0:1084_4": "Idāni pana amhākaṃ bhāro”ti cintetvā kumārehi saddhiṃ mantayiṃsu.",
  "atk-s0101a0:1084_5": "Kumārā amhākaṃ sadisā khattiyadhītaro nāma na passāma,",
  "atk-s0101a0:1084_6": "nāpi bhaginīnaṃ sadise khattiyakumārake,",
  "atk-s0101a0:1084_7": "asadisasaṃyoge ca no uppannā puttā mātito vā pitito vā aparisuddhā jātisambhedaṃ pāpuṇissanti.",
  "atk-s0101a0:1084_8": "Tasmā mayaṃ bhaginīhiyeva saddhiṃ saṃvāsaṃ rocemāti.",
  "atk-s0101a0:1084_9": "Te jātisambhedabhayena jeṭṭhakabhaginiṃ mātuṭṭhāne ṭhapetvā avasesāhi saṃvāsaṃ kappesuṃ.",
  "atk-s0101a0:1085_0": "Tesaṃ puttehi ca dhītāhi ca vaḍḍhamānānaṃ aparena samayena jeṭṭhakabhaginiyā kuṭṭharogo udapādi,",
  "atk-s0101a0:1085_1": "koviḷārapupphasadisāni gattāni ahesuṃ.",
  "atk-s0101a0:1085_2": "Rājakumārā imāya saddhiṃ ekato nisajjaṭṭhānabhojanādīni karontānampi upari ayaṃ rogo saṅkamatīti cintetvā",
  "atk-s0101a0:1085_3": "ekadivasaṃ uyyānakīḷaṃ gacchantā viya taṃ yāne āropetvā araññaṃ pavisitvā bhūmiyaṃ pokkharaṇiṃ khaṇāpetvā",
  "atk-s0101a0:1085_4": "tattha khādanīyabhojanīyena saddhiṃ taṃ pakkhipitvā gharasaṅkhepena upari padaraṃ paṭicchādetvā paṃsuṃ",
  "atk-s0101a0:1085_5": "datvā pakkamiṃsu.",
  "atk-s0101a0:1086_0": "Tena ca samayena rāmo nāma bārāṇasirājā kuṭṭharogo nāṭakitthīhi ca orodhehi ca jigucchiyamāno tena saṃvegena",
  "atk-s0101a0:1086_1": "jeṭṭhaputtassa rajjaṃ datvā araññaṃ pavisitvā tattha paṇṇasālaṃ māpetvā mūlaphalāni paribhuñjanto nacirasseva",
  "atk-s0101a0:1086_2": "arogo suvaṇṇavaṇṇo hutvā ito cito ca vicaranto mahantaṃ susirarukkhaṃ disvā tassabbhantare soḷasahatthappamāṇaṃ",
  "atk-s0101a0:1086_3": "okāsaṃ sodhetvā dvārañca vātapānañca yojetvā nisseṇiṃ bandhitvā tattha vāsaṃ kappesi.",
  "atk-s0101a0:1086_4": "So aṅgārakaṭāhe aggiṃ katvā rattiṃ migasūkarādīnaṃ sadde suṇanto sayati. So –",
  "atk-s0101a0:1086_5": "“asukasmiṃ padese sīho saddamakāsi,",
  "atk-s0101a0:1086_6": "asukasmiṃ byaggho”ti sallakkhetvā pabhāte tattha gantvā vighāsamaṃsaṃ ādāya pacitvā khādati.",
  "atk-s0101a0:1087_0": "Athekadivasaṃ tasmiṃ paccūsasamaye aggiṃ jāletvā nisinne rājadhītāya sarīragandhena āgantvā byaggho tasmiṃ",
  "atk-s0101a0:1087_1": "padese paṃsuṃ viyūhanto padare vivaramakāsi,",
  "atk-s0101a0:1087_2": "tena ca vivarena sā byagghaṃ disvā bhītā vissaramakāsi.",
  "atk-s0101a0:1087_3": "So taṃ saddaṃ sutvā –",
  "atk-s0101a0:1087_4": "“itthisaddo eso”ti ca sallakkhetvā pātova tattha gantvā –",
  "atk-s0101a0:1087_5": "“ko etthā”ti āha.",
  "atk-s0101a0:1087_6": "Mātugāmo sāmīti.",
  "atk-s0101a0:1087_7": "Kiṃ jātikāsīti?",
  "atk-s0101a0:1087_8": "Okkākamahārājassa dhītā sāmīti.",
  "atk-s0101a0:1087_9": "Nikkhamāti?",
  "atk-s0101a0:1087_10": "Na sakkā sāmīti.",
  "atk-s0101a0:1087_11": "Kiṃ kāraṇāti?",
  "atk-s0101a0:1087_12": "Chavirogo me atthīti.",
  "atk-s0101a0:1087_13": "So sabbaṃ pavattiṃ pucchitvā khattiyamānena anikkhamantiṃ –",
  "atk-s0101a0:1087_14": "“ahampi khattiyo”ti attano khattiyabhāvaṃ jānāpetvā nisseṇiṃ datvā uddharitvā attano vasanokāsaṃ netvā",
  "atk-s0101a0:1087_15": "sayaṃ paribhuttabhesajjāniyeva datvā nacirasseva arogaṃ suvaṇṇavaṇṇaṃ katvā tāya saddhiṃ saṃvāsaṃ kappesi.",
  "atk-s0101a0:1087_16": "Sā paṭhamasaṃvāseneva gabbhaṃ gaṇhitvā dve putte vijāyi,",
  "atk-s0101a0:1087_17": "punapi dveti,",
  "atk-s0101a0:1087_18": "evaṃ soḷasakkhattumpi vijāyi.",
  "atk-s0101a0:1087_19": "Evaṃ dvattiṃsa bhātaro ahesuṃ.",
  "atk-s0101a0:1087_20": "Te anupubbena vuḍḍhippatte pitā sabbasippāni sikkhāpesi.",
  "atk-s0101a0:1088_0": "Athekadivasaṃ eko rāmarañño nagaravāsī vanacarako pabbate ratanāni gavesanto rājānaṃ disvā sañjānitvā āha –",
  "atk-s0101a0:1088_1": "“jānāmahaṃ, deva, tumhe”ti.",
  "atk-s0101a0:1088_2": "Tato naṃ rājā sabbaṃ pavattiṃ pucchi.",
  "atk-s0101a0:1088_3": "Tasmiṃyeva ca khaṇe te dārakā āgamiṃsu.",
  "atk-s0101a0:1088_4": "So te disvā –",
  "atk-s0101a0:1088_5": "“ke ime”ti āha.",
  "atk-s0101a0:1088_6": "“Puttā me”ti ca vutte tesaṃ mātikavaṃsaṃ pucchitvā –",
  "atk-s0101a0:1088_7": "“laddhaṃ dāni me pābhata”nti nagaraṃ gantvā rañño ārocesi.",
  "atk-s0101a0:1088_8": "So ‘pitaraṃ ānayissāmī’ti caturaṅginiyā senāya tattha gantvā pitaraṃ vanditvā – “rajjaṃ, deva,",
  "atk-s0101a0:1088_9": "sampaṭicchā”ti yāci. So – “alaṃ, tāta,",
  "atk-s0101a0:1088_10": "na tattha gacchāmi,",
  "atk-s0101a0:1088_11": "idheva me imaṃ rukkhaṃ apanetvā nagaraṃ māpehī”ti āha.",
  "atk-s0101a0:1088_12": "So tathā katvā tassa nagarassa kolarukkhaṃ apanetvā katattā kolanagaranti ca byagghapathe katattā byagghapathanti",
  "atk-s0101a0:1088_13": "cāti dve nāmāni āropetvā pitaraṃ vanditvā attano nagaraṃ agamāsi.",
  "atk-s0101a0:1089_0": "Tato vayappatte kumāre mātā āha – “tātā,",
  "atk-s0101a0:1089_1": "tumhākaṃ kapilavatthuvāsino sakyā mātulā santi.",
  "atk-s0101a0:1089_2": "Mātuladhītānaṃ pana vo evarūpaṃ nāma kesaggahaṇaṃ hoti,",
  "atk-s0101a0:1089_3": "evarūpaṃ dussagahaṇaṃ.",
  "atk-s0101a0:1089_4": "Yadā tā nhānatitthaṃ āgacchanti,",
  "atk-s0101a0:1089_5": "tadā gantvā yassa yā ruccati,",
  "atk-s0101a0:1089_6": "so taṃ gaṇhatū”ti.",
  "atk-s0101a0:1089_7": "Te tatheva gantvā tāsu nhatvā sīsaṃ sukkhāpayamānāsu yaṃ yaṃ icchiṃsu,",
  "atk-s0101a0:1089_8": "taṃ taṃ gahetvā nāmaṃ sāvetvā agamiṃsu.",
  "atk-s0101a0:1089_9": "Sakyarājāno sutvā “hotu, bhaṇe,",
  "atk-s0101a0:1089_10": "amhākaṃ ñātakā eva te”ti tuṇhī ahesuṃ.",
  "atk-s0101a0:1089_11": "Ayaṃ sakyakoliyānaṃ uppatti.",
  "atk-s0101a0:1089_12": "Evaṃ tesaṃ sakyakoliyānaṃ aññamaññaṃ āvāhavivāhaṃ karontānaṃ yāva buddhakālā anupacchinnova vaṃso āgato.",
  "atk-s0101a0:1089_13": "Tattha bhagavā sakyavaṃsaṃ dassetuṃ –",
  "atk-s0101a0:1089_14": "“te raṭṭhasmā pabbājitā himavantapasse pokkharaṇiyā tīre”tiādimāha.",
  "atk-s0101a0:1089_15": "Tattha sammantīti vasanti.",
  "atk-s0101a0:1089_16": "Sakyā vata bhoti raṭṭhasmā pabbājitā araññe vasantāpi jātisambhedamakatvā kulavaṃsaṃ anurakkhituṃ sakyā, samatthā,",
  "atk-s0101a0:1089_17": "paṭibalāti attho.",
  "atk-s0101a0:1089_18": "Tadaggeti taṃ aggaṃ katvā,",
  "atk-s0101a0:1089_19": "tato paṭṭhāyāti attho.",
  "atk-s0101a0:1089_20": "So ca nesaṃ pubbapurisoti so okkāko rājā etesaṃ pubbapuriso.",
  "atk-s0101a0:1089_21": "Natthi etesaṃ gahapativaṃsena sambhedamattampīti.",
  "atk-s0101a0:1090_0": "Evaṃ sakyavaṃsaṃ pakāsetvā idāni ambaṭṭhavaṃsaṃ pakāsento –",
  "atk-s0101a0:1090_1": "“rañño kho panā”tiādimāha.",
  "atk-s0101a0:1090_2": "Kaṇhaṃ nāma janesīti kāḷavaṇṇaṃ antokucchiyaṃyeva sañjātadantaṃ parūḷhamassudāṭhikaṃ puttaṃ vijāyi.",
  "atk-s0101a0:1090_3": "Pabyāhāsīti yakkho jātoti bhayena palāyitvā dvāraṃ pidhāya ṭhitesu gharamānusakesu ito cito ca vicaranto dhovatha mantiādīni vadanto uccāsaddamakāsi.",
  "atk-s0101a0:1091_0": "268.",
  "atk-s0101a0:1091_1": "Te māṇavakā bhagavantaṃ etadavocunti attano upārambhamocanatthāya –",
  "atk-s0101a0:1091_2": "“etaṃ mā bhava”ntiādivacanaṃ avocuṃ.",
  "atk-s0101a0:1091_3": "Tesaṃ kira etadahosi –",
  "atk-s0101a0:1091_4": "“ambaṭṭho amhākaṃ ācariyassa jeṭṭhantevāsī,",
  "atk-s0101a0:1091_5": "sace mayaṃ evarūpe ṭhāne ekadvevacanamattampi na vakkhāma,",
  "atk-s0101a0:1091_6": "ayaṃ no ācariyassa santike amhe paribhindissatī”ti upārambhamocanatthaṃ evaṃ avocuṃ.",
  "atk-s0101a0:1091_7": "Cittena panassa nimmadabhāvaṃ ākaṅkhanti.",
  "atk-s0101a0:1091_8": "Ayaṃ kira mānanissitattā tesampi appiyova.",
  "atk-s0101a0:1091_9": "Kalyāṇavākkaraṇoti madhuravacano.",
  "atk-s0101a0:1091_10": "Asmiṃ vacaneti attanā uggahite vedattayavacane.",
  "atk-s0101a0:1091_11": "Paṭimantetunti pucchitaṃ pañhaṃ paṭikathetuṃ,",
  "atk-s0101a0:1091_12": "vissajjetunti attho.",
  "atk-s0101a0:1091_13": "Etasmiṃ vā dāsiputtavacane.",
  "atk-s0101a0:1091_14": "Paṭimantetunti uttaraṃ kathetuṃ.",
  "atk-s0101a0:1092_0": "269.",
  "atk-s0101a0:1092_1": "Atha kho bhagavāti atha kho bhagavā –",
  "atk-s0101a0:1092_2": "“sace ime māṇavakā ettha nisinnā evaṃ uccāsaddaṃ karissanti,",
  "atk-s0101a0:1092_3": "ayaṃ kathā pariyosānaṃ na gamissati. Handa,",
  "atk-s0101a0:1092_4": "ne nissadde katvā ambaṭṭheneva saddhiṃ kathemī”ti te māṇavake etadavoca.",
  "atk-s0101a0:1092_5": "Tattha mantavhoti mantayatha.",
  "atk-s0101a0:1092_6": "Mayā saddhiṃ paṭimantetūti mayā saha kathetu.",
  "atk-s0101a0:1092_7": "Evaṃ vutte māṇavakā cintayiṃsu –",
  "atk-s0101a0:1092_8": "“ambaṭṭho tāva dāsiputtosīti vutte puna sīsaṃ ukkhipituṃ nāsakkhi.",
  "atk-s0101a0:1092_9": "Ayaṃ kho jāti nāma dujjānā,",
  "atk-s0101a0:1092_10": "sace aññampi kiñci samaṇo gotamo ‘tvaṃ dāso’ti vakkhati,",
  "atk-s0101a0:1092_11": "ko tena saddhiṃ aḍḍaṃ karissati.",
  "atk-s0101a0:1092_12": "Ambaṭṭho attanā baddhaṃ puṭakaṃ attanāva mocetū”ti attānaṃ parimocetvā tasseva upari khipantā –",
  "atk-s0101a0:1092_13": "“sujāto ca bho gotamā”tiādimāhaṃsu.",
  "atk-s0101a0:1093_0": "270.",
  "atk-s0101a0:1093_1": "Sahadhammikoti sahetuko sakāraṇo.",
  "atk-s0101a0:1093_2": "Akāmā byākātabboti attanā anicchantenapi byākaritabbo,",
  "atk-s0101a0:1093_3": "avassaṃ vissajjetabboti attho.",
  "atk-s0101a0:1093_4": "Aññena vā aññaṃ paṭicarissasīti aññena vacanena aññaṃ vacanaṃ paṭicarissasi ajjhottharissasi,",
  "atk-s0101a0:1093_5": "paṭicchādessasīti attho.",
  "atk-s0101a0:1093_6": "Yo hi “kiṃ gotto tva”nti evaṃ puṭṭho –",
  "atk-s0101a0:1093_7": "“ahaṃ tayo vede jānāmī”tiādīni vadati,",
  "atk-s0101a0:1093_8": "ayaṃ aññena aññaṃ paṭicarati nāma.",
  "atk-s0101a0:1093_9": "Pakkamissasi vāti pucchitaṃ pañhaṃ jānantova akathetukāmatāya uṭṭhāyāsanā pakkamissasi vā.",
  "atk-s0101a0:1094_0": "Tuṇhī ahosīti samaṇo gotamo maṃ sāmaṃyeva dāsiputtabhāvaṃ kathāpetukāmo,",
  "atk-s0101a0:1094_1": "sāmaṃ kathite ca dāso nāma jātoyeva hoti.",
  "atk-s0101a0:1094_2": "Ayaṃ pana dvatikkhattuṃ codetvā tuṇhī bhavissati,",
  "atk-s0101a0:1094_3": "tato ahaṃ parivattitvā pakkamissāmīti cintetvā tuṇhī ahosi.",
  "atk-s0101a0:1095_0": "271.",
  "atk-s0101a0:1095_1": "Vajiraṃ pāṇimhi assāti vajirapāṇi.",
  "atk-s0101a0:1095_2": "Yakkhoti na yo vā so vā yakkho,",
  "atk-s0101a0:1095_3": "sakko devarājāti veditabbo.",
  "atk-s0101a0:1095_4": "Ādittanti aggivaṇṇaṃ.",
  "atk-s0101a0:1095_5": "Sampajjalitanti suṭṭhu pajjalitaṃ.",
  "atk-s0101a0:1095_6": "Sajotibhūtanti samantato jotibhūtaṃ,",
  "atk-s0101a0:1095_7": "ekaggijālabhūtanti attho.",
  "atk-s0101a0:1095_8": "Ṭhito hotīti mahantaṃ sīsaṃ,",
  "atk-s0101a0:1095_9": "kandalamakuḷasadisā dāṭhā bhayānakāni akkhināsādīni evaṃ virūparūpaṃ māpetvā ṭhito.",
  "atk-s0101a0:1096_0": "Kasmā panesa āgatoti?",
  "atk-s0101a0:1096_1": "Diṭṭhivissajjāpanatthaṃ. Api ca –",
  "atk-s0101a0:1096_2": "“ahañceva kho pana dhammaṃ deseyyaṃ,",
  "atk-s0101a0:1096_3": "pare ca me na ājāneyyu”nti evaṃ dhammadesanāya appossukkabhāvaṃ āpanne bhagavati sakko mahābrahmunā saddhiṃ āgantvā –",
  "atk-s0101a0:1096_4": "“bhagavā dhammaṃ desetha,",
  "atk-s0101a0:1096_5": "tumhākaṃ āṇāya avattamāne mayaṃ vattāpessāma,",
  "atk-s0101a0:1096_6": "tumhākaṃ dhammacakkaṃ hotu,",
  "atk-s0101a0:1096_7": "amhākaṃ āṇācakka”nti paṭiññaṃ akāsi. Tasmā –",
  "atk-s0101a0:1096_8": "“ajja ambaṭṭhaṃ tāsetvā pañhaṃ vissajjāpessāmī”ti āgato.",
  "atk-s0101a0:1097_0": "Bhagavā ceva passati ambaṭṭho cāti yadi hi taṃ aññepi passeyyuṃ,",
  "atk-s0101a0:1097_1": "taṃ kāraṇaṃ agaru assa,",
  "atk-s0101a0:1097_2": "“ayaṃ samaṇo gotamo ambaṭṭhaṃ attano vāde anotarantaṃ ñatvā yakkhaṃ āvāhetvā dassesi,",
  "atk-s0101a0:1097_3": "tato ambaṭṭho bhayena kathesī”ti vadeyyuṃ.",
  "atk-s0101a0:1097_4": "Tasmā bhagavā ceva passati ambaṭṭho ca.",
  "atk-s0101a0:1097_5": "Tassa taṃ disvāva sakalasarīrato sedā mucciṃsu.",
  "atk-s0101a0:1097_6": "Antokucchi viparivattamānā mahāravaṃ viravi.",
  "atk-s0101a0:1097_7": "So “aññepi nu kho passantī”ti olokento kassaci lomahaṃsamattampi nāddasa. Tato –",
  "atk-s0101a0:1097_8": "“idaṃ bhayaṃ mameva uppannaṃ,",
  "atk-s0101a0:1097_9": "sacāhaṃ yakkhoti vakkhāmi,",
  "atk-s0101a0:1097_10": "‘kiṃ tavameva akkhīni atthi,",
  "atk-s0101a0:1097_11": "tvameva yakkhaṃ passasi,",
  "atk-s0101a0:1097_12": "paṭhamaṃ yakkhaṃ adisvā samaṇena gotamena vādasaṅghaṭṭe pakkhittova yakkhaṃ passasī’ti vadeyyu”nti cintetvā “na dāni me idha aññaṃ paṭisaraṇaṃ atthi,",
  "atk-s0101a0:1097_13": "aññatra samaṇā gotamā”ti maññamāno atha kho ambaṭṭho māṇavo…pe…",
  "atk-s0101a0:1097_14": "bhagavantaṃ etadavoca.",
  "atk-s0101a0:1098_0": "272.",
  "atk-s0101a0:1098_1": "Tāṇaṃ gavesīti tāṇaṃ gavesamāno.",
  "atk-s0101a0:1098_2": "Leṇaṃ gavesīti leṇaṃ gavesamāno.",
  "atk-s0101a0:1098_3": "Saraṇaṃ gavesīti saraṇaṃ gavesamāno.",
  "atk-s0101a0:1098_4": "Ettha ca tāyati rakkhatīti tāṇaṃ.",
  "atk-s0101a0:1098_5": "Nilīyanti etthāti leṇaṃ.",
  "atk-s0101a0:1098_6": "Saratīti saraṇaṃ,",
  "atk-s0101a0:1098_7": "bhayaṃ hiṃsati,",
  "atk-s0101a0:1098_8": "viddhaṃsetīti attho.",
  "atk-s0101a0:1098_9": "Upanisīditvāti upagamma heṭṭhāsane nisīditvā.",
  "atk-s0101a0:1098_10": "Bravitūti vadatu.",
  "atk-s0101a0:1099_0": "Ambaṭṭhavaṃsakathā",
  "atk-s0101a0:1100_0": "273- 274.",
  "atk-s0101a0:1100_1": "Dakkhiṇajanapadanti dakkhiṇāpathoti pākaṭaṃ.",
  "atk-s0101a0:1100_2": "Gaṅgāya dakkhiṇato pākaṭajanapadaṃ.",
  "atk-s0101a0:1100_3": "Tadā kira dakkhiṇāpathe bahū brāhmaṇatāpasā honti,",
  "atk-s0101a0:1100_4": "so tattha gantvā ekaṃ tāpasaṃ vattapaṭipattiyā ārādhesi.",
  "atk-s0101a0:1100_5": "So tassa upakāraṃ disvā āha – “ambho, purisa,",
  "atk-s0101a0:1100_6": "mantaṃ te demi,",
  "atk-s0101a0:1100_7": "yaṃ icchasi,",
  "atk-s0101a0:1100_8": "taṃ mantaṃ gaṇhāhī”ti. So āha –",
  "atk-s0101a0:1100_9": "“na me ācariya,",
  "atk-s0101a0:1100_10": "aññena mantena,",
  "atk-s0101a0:1100_11": "kiccaṃ atthi,",
  "atk-s0101a0:1100_12": "yassānubhāvena āvudhaṃ na parivattati,",
  "atk-s0101a0:1100_13": "taṃ me mantaṃ dehī”ti. So – “bhadraṃ,",
  "atk-s0101a0:1100_14": "bho”ti tassa dhanuagamanīyaṃ ambaṭṭhaṃ nāma vijjaṃ adāsi,",
  "atk-s0101a0:1100_15": "so taṃ vijjaṃ gahetvā tattheva vīmaṃsitvā –",
  "atk-s0101a0:1100_16": "“idāni me manorathaṃ pūressāmī”ti isivesaṃ gahetvā okkākassa santikaṃ gato.",
  "atk-s0101a0:1100_17": "Tena vuttaṃ –",
  "atk-s0101a0:1100_18": "“dakkhiṇajanapadaṃ gantvā brahmamante adhīyitvā rājānaṃ okkākaṃ upasaṅkamitvā”ti.",
  "atk-s0101a0:1101_0": "Ettha brahmamanteti ānubhāvasampannatāya seṭṭhamante.",
  "atk-s0101a0:1101_1": "Ko nevaṃ’re ayaṃ mayhaṃ dāsiputtoti ko nu evaṃ are ayaṃ mama dāsiputto.",
  "atk-s0101a0:1101_2": "So taṃ khurappanti so rājā taṃ māretukāmatāya sannahitaṃ saraṃ tassa mantānubhāvena neva khipituṃ na apanetuṃ sakkhi,",
  "atk-s0101a0:1101_3": "tāvadeva sakalasarīre sañjātasedo bhayena vedhamāno aṭṭhāsi.",
  "atk-s0101a0:1102_0": "Amaccāti mahāmaccā.",
  "atk-s0101a0:1102_1": "Pārisajjāti itare parisāvacarā.",
  "atk-s0101a0:1102_2": "Etadavocunti –",
  "atk-s0101a0:1102_3": "“daṇḍakīrañño kisavacchatāpase aparaddhassa āvudhavuṭṭhiyā sakalaraṭṭhaṃ vinaṭṭhaṃ.",
  "atk-s0101a0:1102_4": "Nāḷikero pañcasu tāpasasatesu ajjuno ca aṅgīrase aparaddho pathaviṃ bhinditvā nirayaṃ paviṭṭho”ti cintayantā bhayena etaṃ sotthi,",
  "atk-s0101a0:1102_5": "bhaddantetiādivacanaṃ avocuṃ.",
  "atk-s0101a0:1103_0": "Sotthi bhavissati raññoti idaṃ vacanaṃ kaṇho ciraṃ tuṇhī hutvā tato anekappakāraṃ yācīyamāno –",
  "atk-s0101a0:1103_1": "“tumhākaṃ raññā mādisassa isino khurappaṃ sannayhantena bhāriyaṃ kammaṃ kata”ntiādīni ca vatvā pacchā abhāsi.",
  "atk-s0101a0:1103_2": "Undriyissatīti bhijjissati,",
  "atk-s0101a0:1103_3": "thusamuṭṭhi viya vippakiriyissatīti.",
  "atk-s0101a0:1103_4": "Idaṃ so “janaṃ tāsessāmī”ti musā bhaṇati.",
  "atk-s0101a0:1103_5": "Sarasanthambhanamatteyeva hissa vijjāya ānubhāvo,",
  "atk-s0101a0:1103_6": "na aññatra.",
  "atk-s0101a0:1103_7": "Ito paresupi vacanesu eseva nayo.",
  "atk-s0101a0:1104_0": "Pallomoti pannalomo.",
  "atk-s0101a0:1104_1": "Lomahaṃsanamattampissa na bhavissati.",
  "atk-s0101a0:1104_2": "Idaṃ kira so “sace me rājā taṃ dārikaṃ dassatī”ti paṭiññaṃ kāretvā avaca.",
  "atk-s0101a0:1104_3": "Kumāre khurappaṃ patiṭṭhapesīti tena “saro otaratū”ti mante parivatti,",
  "atk-s0101a0:1104_4": "te kumārassa nābhiyaṃ patiṭṭhapesi.",
  "atk-s0101a0:1104_5": "Dhītaraṃ adāsīti sīsaṃ dhovitvā adāsaṃ bhujissaṃ katvā dhītaraṃ adāsi,",
  "atk-s0101a0:1104_6": "uḷāre ca taṃ ṭhāne ṭhapesi.",
  "atk-s0101a0:1104_7": "Mā kho tumhe māṇavakāti idaṃ pana bhagavā –",
  "atk-s0101a0:1104_8": "“ekena pakkhena ambaṭṭho sakyānaṃ ñāti hotī”ti pakāsento tassa samassāsanatthaṃ āha.",
  "atk-s0101a0:1104_9": "Tato ambaṭṭho ghaṭasatena abhisitto viya passaddhadaratho hutvā samassāsetvā samaṇo gotamo maṃ “tosessāmī”ti ekena pakkhena ñātiṃ karoti,",
  "atk-s0101a0:1104_10": "khattiyo kirāhamasmī”ti cintesi.",
  "atk-s0101a0:1105_0": "Khattiyaseṭṭhabhāvavaṇṇanā",
  "atk-s0101a0:1106_0": "275.",
  "atk-s0101a0:1106_1": "Atha kho bhagavā –",
  "atk-s0101a0:1106_2": "“ayaṃ ambaṭṭho khattiyosmī”ti saññaṃ karoti,",
  "atk-s0101a0:1106_3": "attano akhattiyabhāvaṃ na jānāti,",
  "atk-s0101a0:1106_4": "handa naṃ jānāpessāmīti khattiyavaṃsaṃ dassetuṃ uttaridesanaṃ vaḍḍhento –",
  "atk-s0101a0:1106_5": "“taṃ kiṃ maññasi ambaṭṭhā”tiādimāha.",
  "atk-s0101a0:1106_6": "Tattha idhāti imasmiṃ loke.",
  "atk-s0101a0:1106_7": "Brāhmaṇesūti brāhmaṇānaṃ antare.",
  "atk-s0101a0:1106_8": "Āsanaṃ vā udakaṃ vāti aggāsanaṃ vā aggodakaṃ vā.",
  "atk-s0101a0:1106_9": "Saddheti matake uddissa katabhatte.",
  "atk-s0101a0:1106_10": "Thālipāketi maṅgalādibhatte.",
  "atk-s0101a0:1106_11": "Yaññeti yaññabhatte.",
  "atk-s0101a0:1106_12": "Pāhuneti pāhunakānaṃ katabhatte paṇṇākārabhatte vā.",
  "atk-s0101a0:1106_13": "Api nussāti api nu assa khattiyaputtassa.",
  "atk-s0101a0:1106_14": "Āvaṭaṃ vā assa anāvaṭaṃ vāti,",
  "atk-s0101a0:1106_15": "brāhmaṇakaññāsu nivāraṇaṃ bhaveyya vā no vā,",
  "atk-s0101a0:1106_16": "brāhmaṇadārikaṃ labheyya vā na vā labheyyāti attho.",
  "atk-s0101a0:1106_17": "Anupapannoti khattiyabhāvaṃ apatto,",
  "atk-s0101a0:1106_18": "aparisuddhoti attho.",
  "atk-s0101a0:1107_0": "276.",
  "atk-s0101a0:1107_1": "Itthiyā vā itthiṃ karitvāti itthiyā vā itthiṃ pariyesitvā.",
  "atk-s0101a0:1107_2": "Kismiñcideva pakaraṇeti kismiñcideva dose brāhmaṇānaṃ ayutte akattabbakaraṇe.",
  "atk-s0101a0:1107_3": "Bhassapuṭenāti bhasmapuṭena,",
  "atk-s0101a0:1107_4": "sīse chārikaṃ okiritvāti attho.",
  "atk-s0101a0:1108_0": "277.",
  "atk-s0101a0:1108_1": "Janetasminti janitasmiṃ,",
  "atk-s0101a0:1108_2": "pajāyāti attho.",
  "atk-s0101a0:1108_3": "Ye gottapaṭisārinoti ye janetasmiṃ gottaṃ paṭisaranti –",
  "atk-s0101a0:1108_4": "“ahaṃ gotamo,",
  "atk-s0101a0:1108_5": "ahaṃ kassapo”ti,",
  "atk-s0101a0:1108_6": "tesu loke gottapaṭisārīsu khattiyo seṭṭho.",
  "atk-s0101a0:1108_7": "Anumatā mayāti mama sabbaññutaññāṇena saddhiṃ saṃsanditvā desitā mayā anuññātā.",
  "atk-s0101a0:1109_0": "Paṭhamabhāṇavāravaṇṇanā niṭṭhitā.",
  "atk-s0101a0:1110_0": "Vijjācaraṇakathāvaṇṇanā",
  "atk-s0101a0:1111_0": "278.",
  "atk-s0101a0:1111_1": "Imāya pana gāthāya vijjācaraṇasampannoti idaṃ padaṃ sutvā ambaṭṭho cintesi –",
  "atk-s0101a0:1111_2": "“vijjā nāma tayo vedā,",
  "atk-s0101a0:1111_3": "caraṇaṃ pañca sīlāni,",
  "atk-s0101a0:1111_4": "tayidaṃ amhākaṃyeva atthi,",
  "atk-s0101a0:1111_5": "vijjācaraṇasampanno ce seṭṭho,",
  "atk-s0101a0:1111_6": "mayameva seṭṭhā”ti niṭṭhaṃ gantvā vijjācaraṇaṃ pucchanto –",
  "atk-s0101a0:1111_7": "“katamaṃ pana taṃ,",
  "atk-s0101a0:1111_8": "bho gotama, caraṇaṃ,",
  "atk-s0101a0:1111_9": "katamā ca pana sā vijjā”ti āha.",
  "atk-s0101a0:1111_10": "Athassa bhagavā taṃ brāhmaṇasamaye siddhaṃ jātivādādipaṭisaṃyuttaṃ vijjācaraṇaṃ paṭikkhipitvā anuttaraṃ vijjācaraṇaṃ dassetukāmo –",
  "atk-s0101a0:1111_11": "“na kho ambaṭṭhā”tiādimāha.",
  "atk-s0101a0:1111_12": "Tattha jātivādoti jātiṃ ārabbha vādo,",
  "atk-s0101a0:1111_13": "brāhmaṇassevidaṃ vaṭṭati,",
  "atk-s0101a0:1111_14": "na suddassātiādi vacananti attho.",
  "atk-s0101a0:1111_15": "Esa nayo sabbattha.",
  "atk-s0101a0:1111_16": "Jātivādavinibaddhāti jātivāde vinibaddhā.",
  "atk-s0101a0:1111_17": "Esa nayo sabbattha.",
  "atk-s0101a0:1112_0": "Tato ambaṭṭho –",
  "atk-s0101a0:1112_1": "“yattha dāni mayaṃ laggissāmāti cintayimha,",
  "atk-s0101a0:1112_2": "tato no samaṇo gotamo mahāvāte thusaṃ dhunanto viya dūrameva avakkhipi.",
  "atk-s0101a0:1112_3": "Yattha pana mayaṃ na laggāma,",
  "atk-s0101a0:1112_4": "tattha no niyojesi.",
  "atk-s0101a0:1112_5": "Ayaṃ no vijjācaraṇasampadā ñātuṃ vaṭṭatī”ti cintetvā puna vijjācaraṇasampadaṃ pucchi.",
  "atk-s0101a0:1112_6": "Athassa bhagavā samudāgamato pabhuti vijjācaraṇaṃ dassetuṃ –",
  "atk-s0101a0:1112_7": "“idha ambaṭṭha tathāgato”tiādimāha.",
  "atk-s0101a0:1113_0": "279.",
  "atk-s0101a0:1113_1": "Ettha ca bhagavā caraṇapariyāpannampi tividhaṃ sīlaṃ vibhajanto “idamassa hoti caraṇasmi”nti aniyyātetvā",
  "atk-s0101a0:1113_2": "“idampissa hoti sīlasmi”nti sīlavaseneva niyyātesi. Kasmā?",
  "atk-s0101a0:1113_3": "Tassapi hi kiñci kiñci sīlaṃ atthi,",
  "atk-s0101a0:1113_4": "tasmā caraṇavasena niyyātiyamāne “mayampi caraṇasampannā”ti tattha tattheva laggeyya.",
  "atk-s0101a0:1113_5": "Yaṃ pana tena supinepi na diṭṭhapubbaṃ,",
  "atk-s0101a0:1113_6": "tasseva vasena niyyātento paṭhamaṃ jhānaṃ upasampajja viharati.",
  "atk-s0101a0:1113_7": "Idampissa hoti caraṇasmiṃ…pe…",
  "atk-s0101a0:1113_8": "catutthaṃ jhānaṃ upasampajja viharati,",
  "atk-s0101a0:1113_9": "idampissa hoti caraṇasmintiādimāha.",
  "atk-s0101a0:1113_10": "Ettāvatā aṭṭhapi samāpattiyo caraṇanti niyyātitā honti,",
  "atk-s0101a0:1113_11": "vipassanā ñāṇato pana paṭṭhāya aṭṭhavidhāpi paññā vijjāti niyyātitā.",
  "atk-s0101a0:1114_0": "Catuapāyamukhakathāvaṇṇanā",
  "atk-s0101a0:1115_0": "280.",
  "atk-s0101a0:1115_1": "Apāyamukhānīti vināsamukhāni.",
  "atk-s0101a0:1115_2": "Anabhisambhuṇamānoti asampāpuṇanto,",
  "atk-s0101a0:1115_3": "avisahamāno vā.",
  "atk-s0101a0:1115_4": "Khārividhamādāyāti ettha khārīti araṇī kamaṇḍalu sujādayo tāpasaparikkhārā.",
  "atk-s0101a0:1115_5": "Vidhoti kājo.",
  "atk-s0101a0:1115_6": "Tasmā khāribharitaṃ kājamādāyāti attho.",
  "atk-s0101a0:1115_7": "Ye pana khārivividhanti paṭhanti,",
  "atk-s0101a0:1115_8": "te “khārīti kājassa nāmaṃ,",
  "atk-s0101a0:1115_9": "vividhanti bahukamaṇḍaluādiparikkhāra”nti vaṇṇayanti.",
  "atk-s0101a0:1115_10": "Pavattaphalabhojanoti patitaphalabhojano.",
  "atk-s0101a0:1115_11": "Paricārakoti kappiyakaraṇapattapaṭiggahaṇapādadhovanādivattakaraṇavasena paricārako.",
  "atk-s0101a0:1115_12": "Kāmañca guṇādhikopi khīṇāsavasāmaṇero puthujjanabhikkhuno vuttanayena paricārako hoti,",
  "atk-s0101a0:1115_13": "ayaṃ pana na tādiso guṇavasenapi veyyāvaccakaraṇavasenapi lāmakoyeva.",
  "atk-s0101a0:1116_0": "Kasmā pana tāpasapabbajjā sāsanassa vināsamukhanti vuttāti?",
  "atk-s0101a0:1116_1": "Yasmā gacchantaṃ gacchantaṃ sāsanaṃ tāpasapabbajjāvasena osakkissati.",
  "atk-s0101a0:1116_2": "Imasmiñhi sāsane pabbajitvā tisso sikkhā pūretuṃ asakkontaṃ lajjino sikkhākāmā –",
  "atk-s0101a0:1116_3": "“natthi tayā saddhiṃ uposatho vā pavāraṇā vā saṅghakammaṃ vā”ti jigucchitvā parivajjenti.",
  "atk-s0101a0:1116_4": "So “dukkaraṃ khuradhārūpamaṃ sāsane paṭipattipūraṇaṃ dukkhaṃ,",
  "atk-s0101a0:1116_5": "tāpasapabbajjā pana sukarā ceva bahujanasammatā cā”ti vibbhamitvā tāpaso hoti.",
  "atk-s0101a0:1116_6": "Aññe taṃ disvā –",
  "atk-s0101a0:1116_7": "“kiṃ tayā kata”nti pucchanti. So –",
  "atk-s0101a0:1116_8": "“bhāriyaṃ tumhākaṃ sāsane kammaṃ,",
  "atk-s0101a0:1116_9": "idha pana sachandacārino maya”nti vadati. Sopi,",
  "atk-s0101a0:1116_10": "yadi evaṃ ahampi ettheva pabbajāmīti tassa anusikkhanto tāpaso hoti.",
  "atk-s0101a0:1116_11": "Evamaññepi aññepīti kamena tāpasāva bahukā honti.",
  "atk-s0101a0:1116_12": "Tesaṃ uppannakāle sāsanaṃ osakkitaṃ nāma bhavissati.",
  "atk-s0101a0:1116_13": "Loke evarūpo buddho nāma uppajji,",
  "atk-s0101a0:1116_14": "tassa īdisaṃ nāma sāsanaṃ ahosīti sutamattameva bhavissati.",
  "atk-s0101a0:1116_15": "Idaṃ sandhāya bhagavā tāpasapabbajjaṃ sāsanassa vināsamukhanti āha.",
  "atk-s0101a0:1117_0": "Kudālapiṭakanti kandamūlaphalaggahaṇatthaṃ kudālañceva piṭakañca.",
  "atk-s0101a0:1117_1": "Gāmasāmantaṃ vāti vijjācaraṇasampadādīni anabhisambhuṇanto,",
  "atk-s0101a0:1117_2": "kasikammādīhi ca jīvitaṃ nipphādetuṃ dukkhanti maññamāno bahujanakuhāpanatthaṃ gāmasāmante vā nigamasāmante",
  "atk-s0101a0:1117_3": "vā aggisālaṃ katvā sappiteladadhimadhuphāṇitatilataṇḍulādīhi ceva nānādārūhi ca homakaraṇavasena aggiṃ",
  "atk-s0101a0:1117_4": "paricaranto acchati.",
  "atk-s0101a0:1118_0": "Catudvāraṃ agāraṃ karitvāti catumukhaṃ pānāgāraṃ katvā tassa dvāre maṇḍapaṃ katvā tattha pānīyaṃ upaṭṭhapetvā āgatāgate pānīyena āpucchati.",
  "atk-s0101a0:1118_1": "Yampissa addhikā kilantā pānīyaṃ pivitvā parituṭṭhā bhattapuṭaṃ vā taṇḍulādīni vā denti,",
  "atk-s0101a0:1118_2": "taṃ sabbaṃ gahetvā ambilayāguādīni katvā bahutaraṃ āmisagahaṇatthaṃ kesañci annaṃ deti,",
  "atk-s0101a0:1118_3": "kesañci bhattapacanabhājanādīni.",
  "atk-s0101a0:1118_4": "Tehipi dinnaṃ āmisaṃ vā pubbaṇṇādīni vā gaṇhati,",
  "atk-s0101a0:1118_5": "tāni vaḍḍhiyā payojeti.",
  "atk-s0101a0:1118_6": "Evaṃ vaḍḍhamānavibhavo gomahiṃsadāsīdāsapariggahaṃ karoti,",
  "atk-s0101a0:1118_7": "mahantaṃ kuṭumbaṃ saṇṭhapeti.",
  "atk-s0101a0:1118_8": "Imaṃ sandhāyetaṃ vuttaṃ –",
  "atk-s0101a0:1118_9": "“catudvāraṃ agāraṃ karitvā acchatī”ti.",
  "atk-s0101a0:1118_10": "“Tamahaṃ yathāsatti yathābalaṃ paṭipūjessāmī”ti idaṃ panassa paṭipattimukhaṃ.",
  "atk-s0101a0:1118_11": "Iminā hi mukhena so evaṃ paṭipajjatīti.",
  "atk-s0101a0:1118_12": "Ettāvatā ca bhagavatā sabbāpi tāpasapabbajjā niddiṭṭhā honti.",
  "atk-s0101a0:1119_0": "Kathaṃ?",
  "atk-s0101a0:1119_1": "Aṭṭhavidhā hi tāpasā –",
  "atk-s0101a0:1119_2": "saputtabhariyā,",
  "atk-s0101a0:1119_3": "uñchācariyā,",
  "atk-s0101a0:1119_4": "anaggipakkikā,",
  "atk-s0101a0:1119_5": "asāmapākā,",
  "atk-s0101a0:1119_6": "asmamuṭṭhikā,",
  "atk-s0101a0:1119_7": "dantavakkalikā,",
  "atk-s0101a0:1119_8": "pavattaphalabhojanā,",
  "atk-s0101a0:1119_9": "paṇḍupalāsikāti.",
  "atk-s0101a0:1119_10": "Tattha ye keṇiyajaṭilo viya kuṭumbaṃ saṇṭhapetvā vasanti,",
  "atk-s0101a0:1119_11": "te saputtabhariyā nāma.",
  "atk-s0101a0:1120_0": "Ye pana “saputtadārabhāvo nāma pabbajitassa ayutto”ti lāyanamaddanaṭṭhānesu vīhimuggamāsatilādīni saṅkaḍḍhitvā pacitvā paribhuñjanti,",
  "atk-s0101a0:1120_1": "te uñchācariyā nāma.",
  "atk-s0101a0:1121_0": "Ye “khalena khalaṃ vicaritvā vīhiṃ āharitvā koṭṭetvā paribhuñjanaṃ nāma ayutta”nti gāmanigamesu taṇḍulabhikkhaṃ gahetvā pacitvā paribhuñjanti,",
  "atk-s0101a0:1121_1": "te anaggipakkikā nāma.",
  "atk-s0101a0:1122_0": "Ye pana “kiṃ pabbajitassa sāmapākenā”ti gāmaṃ pavisitvā pakkabhikkhameva gaṇhanti,",
  "atk-s0101a0:1122_1": "te asāmapākā nāma.",
  "atk-s0101a0:1123_0": "Ye “divase divase bhikkhāpariyeṭṭhi nāma dukkhā pabbajitassā”ti muṭṭhipāsāṇena ambāṭakādīnaṃ rukkhānaṃ tacaṃ koṭṭetvā khādanti,",
  "atk-s0101a0:1123_1": "te asmamuṭṭhikā nāma.",
  "atk-s0101a0:1124_0": "Ye pana “pāsāṇena tacaṃ koṭṭetvā vicaraṇaṃ nāma dukkha”nti danteheva ubbāṭetvā khādanti,",
  "atk-s0101a0:1124_1": "te dantavakkalikā nāma.",
  "atk-s0101a0:1125_0": "Ye “dantehi ubbāṭetvā khādanaṃ nāma dukkhaṃ pabbajitassā”ti leḍḍudaṇḍādīhi paharitvā patitāni phalāni paribhuñjanti,",
  "atk-s0101a0:1125_1": "te pavattaphalabhojanā nāma.",
  "atk-s0101a0:1126_0": "Ye pana “leḍḍudaṇḍādīhi pātetvā paribhogo nāma asāruppo pabbajitassā”ti sayaṃ patitāneva pupphaphalapaṇḍupalāsādīni khādantā yāpenti,",
  "atk-s0101a0:1126_1": "te paṇḍupalāsikā nāma.",
  "atk-s0101a0:1127_0": "Te tividhā –",
  "atk-s0101a0:1127_1": "ukkaṭṭhamajjhimamudukavasena.",
  "atk-s0101a0:1127_2": "Tattha ye nisinnaṭṭhānato anuṭṭhāya hatthena pāpuṇanaṭṭhāneva patitaṃ gahetvā khādanti,",
  "atk-s0101a0:1127_3": "te ukkaṭṭhā.",
  "atk-s0101a0:1127_4": "Ye ekarukkhato aññaṃ rukkhaṃ na gacchanti,",
  "atk-s0101a0:1127_5": "te majjhimā.",
  "atk-s0101a0:1127_6": "Ye taṃ taṃ rukkhamūlaṃ gantvā pariyesitvā khādanti,",
  "atk-s0101a0:1127_7": "te mudukā.",
  "atk-s0101a0:1128_0": "Imā pana aṭṭhapi tāpasapabbajjā imāhi catūhiyeva saṅgahaṃ gacchanti. Kathaṃ?",
  "atk-s0101a0:1128_1": "Etāsu hi saputtabhariyā ca uñchācariyā ca agāraṃ bhajanti.",
  "atk-s0101a0:1128_2": "Anaggipakkikā ca asāmapākā ca agyāgāraṃ bhajanti.",
  "atk-s0101a0:1128_3": "Asmamuṭṭhikā ca dantavakkalikā ca kandamūlaphalabhojanaṃ bhajanti.",
  "atk-s0101a0:1128_4": "Pavattaphalabhojanā ca paṇḍupalāsikā ca pavattaphalabhojanaṃ bhajanti.",
  "atk-s0101a0:1128_5": "Tena vuttaṃ –",
  "atk-s0101a0:1128_6": "“ettāvatā ca bhagavatā sabbāpi tāpasapabbajjā niddiṭṭhā hontī”ti.",
  "atk-s0101a0:1129_0": "281- 282.",
  "atk-s0101a0:1129_1": "Idāni bhagavā sācariyakassa ambaṭṭhassa vijjācaraṇasampadāya apāyamukhampi appattabhāvaṃ dassetuṃ taṃ kiṃ maññasi ambaṭṭhātiādimāha.",
  "atk-s0101a0:1129_2": "Taṃ uttānatthameva.",
  "atk-s0101a0:1129_3": "Attanā āpāyikopi aparipūramānoti attanā vijjācaraṇasampadāya āpāyikenāpi aparipūramānena.",
  "atk-s0101a0:1130_0": "Pubbakaisibhāvānuyogavaṇṇanā",
  "atk-s0101a0:1131_0": "283.",
  "atk-s0101a0:1131_1": "Dattikanti dinnakaṃ.",
  "atk-s0101a0:1131_2": "Sammukhībhāvampi na dadātīti kasmā na dadāti?",
  "atk-s0101a0:1131_3": "So kira sammukhā āvaṭṭaniṃ nāma vijjaṃ jānāti.",
  "atk-s0101a0:1131_4": "Yadā rājā mahārahena alaṅkārena alaṅkato hoti,",
  "atk-s0101a0:1131_5": "tadā rañño samīpe ṭhatvā tassa alaṅkārassa nāmaṃ gaṇhati.",
  "atk-s0101a0:1131_6": "Tassa rājā nāme gahite na demīti vattuṃ na sakkoti.",
  "atk-s0101a0:1131_7": "Datvā puna chaṇadivase alaṅkāraṃ āharathāti vatvā, natthi, deva,",
  "atk-s0101a0:1131_8": "tumhehi brāhmaṇassa dinnoti vutto,",
  "atk-s0101a0:1131_9": "“kasmā me dinno”ti pucchi.",
  "atk-s0101a0:1131_10": "Te amaccā ‘so brāhmaṇo sammukhā āvaṭṭanimāyaṃ jānāti.",
  "atk-s0101a0:1131_11": "Tāya tumhe āvaṭṭetvā gahetvā gacchatī’ti āhaṃsu.",
  "atk-s0101a0:1131_12": "Apare raññā saha tassa atisahāyabhāvaṃ asahantā āhaṃsu – “deva,",
  "atk-s0101a0:1131_13": "etassa brāhmaṇassa sarīre saṅkhaphalitakuṭṭhaṃ nāma atthi.",
  "atk-s0101a0:1131_14": "Tumhe etaṃ disvāva āliṅgatha parāmasatha,",
  "atk-s0101a0:1131_15": "idañca kuṭṭhaṃ nāma kāyasaṃsaggavasena anugacchati,",
  "atk-s0101a0:1131_16": "mā evaṃ karothā”ti.",
  "atk-s0101a0:1131_17": "Tato paṭṭhāya tassa rājā sammukhībhāvaṃ na deti.",
  "atk-s0101a0:1132_0": "Yasmā pana so brāhmaṇo paṇḍito khattavijjāya kusalo,",
  "atk-s0101a0:1132_1": "tena saha mantetvā katakammaṃ nāma na virujjhati,",
  "atk-s0101a0:1132_2": "tasmā sāṇipākārassa anto ṭhatvā bahi ṭhitena tena saddhiṃ manteti.",
  "atk-s0101a0:1132_3": "Taṃ sandhāya vuttaṃ “tiro dussantena mantetī”ti.",
  "atk-s0101a0:1132_4": "Tattha tirodussantenāti tirodussena.",
  "atk-s0101a0:1132_5": "Ayameva vā pāṭho.",
  "atk-s0101a0:1132_6": "Dhammikanti anavajjaṃ.",
  "atk-s0101a0:1132_7": "Payātanti abhiharitvā dinnaṃ.",
  "atk-s0101a0:1132_8": "Kathaṃ tassa rājāti yassa rañño brāhmaṇo īdisaṃ bhikkhaṃ paṭiggaṇheyya,",
  "atk-s0101a0:1132_9": "kathaṃ tassa brāhmaṇassa so rājā sammukhībhāvampi na dadeyya.",
  "atk-s0101a0:1132_10": "Ayaṃ pana adinnakaṃ māyāya gaṇhati,",
  "atk-s0101a0:1132_11": "tenassa sammukhībhāvaṃ rājā na detīti niṭṭhamettha gantabbanti ayamettha adhippāyo.",
  "atk-s0101a0:1132_12": "“Idaṃ pana kāraṇaṃ ṭhapetvā rājānañceva brāhmaṇañca na añño koci jānāti.",
  "atk-s0101a0:1132_13": "Tadetaṃ evaṃ rahassampi paṭicchannampi addhā sabbaññū samaṇo gotamoti niṭṭhaṃ gamissatī”ti bhagavā pakāsesi.",
  "atk-s0101a0:1133_0": "284.",
  "atk-s0101a0:1133_1": "Idāni ayañca ambaṭṭho,",
  "atk-s0101a0:1133_2": "ācariyo cassa mante nissāya atimānino.",
  "atk-s0101a0:1133_3": "Tena tesaṃ mantanissitamānanimmadanatthaṃ uttari desanaṃ vaḍḍhento taṃ kiṃ maññasi, ambaṭṭha,",
  "atk-s0101a0:1133_4": "idha rājātiādimāha.",
  "atk-s0101a0:1133_5": "Tattha rathūpatthareti rathamhi rañño ṭhānatthaṃ attharitvā sajjitapadese.",
  "atk-s0101a0:1133_6": "Uggehi vāti uggatuggatehi vā amaccehi.",
  "atk-s0101a0:1133_7": "Rājaññehīti anabhisittakumārehi.",
  "atk-s0101a0:1133_8": "Kiñcideva mantananti asukasmiṃ dese taḷākaṃ vā mātikaṃ vā kātuṃ vaṭṭati,",
  "atk-s0101a0:1133_9": "asukasmiṃ gāmaṃ vā nigamaṃ vā nagaraṃ vā nivesetunti evarūpaṃ pākaṭamantanaṃ.",
  "atk-s0101a0:1133_10": "Tadeva mantananti yaṃ raññā mantitaṃ tadeva.",
  "atk-s0101a0:1133_11": "Tādisehiyeva sīsukkhepabhamukkhepādīhi ākārehi manteyya.",
  "atk-s0101a0:1133_12": "Rājabhaṇitanti yathā raññā bhaṇitaṃ,",
  "atk-s0101a0:1133_13": "tassatthassa sādhanasamatthaṃ.",
  "atk-s0101a0:1133_14": "Sopi tassatthassa sādhanasamatthameva bhaṇitaṃ bhaṇatīti attho.",
  "atk-s0101a0:1134_0": "285.",
  "atk-s0101a0:1134_1": "Pavattāroti pavattayitāro.",
  "atk-s0101a0:1134_2": "Yesanti yesaṃ santakaṃ.",
  "atk-s0101a0:1134_3": "Mantapadanti vedasaṅkhātaṃ mantameva.",
  "atk-s0101a0:1134_4": "Gītanti aṭṭhakādīhi dasahi porāṇakabrāhmaṇehi sarasampattivasena sajjhāyitaṃ.",
  "atk-s0101a0:1134_5": "Pavuttanti aññesaṃ vuttaṃ,",
  "atk-s0101a0:1134_6": "vācitanti attho.",
  "atk-s0101a0:1134_7": "Samihitanti samupabyūḷhaṃ rāsikataṃ,",
  "atk-s0101a0:1134_8": "piṇḍaṃ katvā ṭhapitanti attho.",
  "atk-s0101a0:1134_9": "Tadanugāyantīti etarahi brāhmaṇā taṃ tehi pubbe gītaṃ anugāyanti anusajjhāyanti.",
  "atk-s0101a0:1134_10": "Tadanubhāsantīti taṃ anubhāsanti,",
  "atk-s0101a0:1134_11": "idaṃ purimasseva vevacanaṃ.",
  "atk-s0101a0:1134_12": "Bhāsitamanubhāsantīti tehi bhāsitaṃ sajjhāyitaṃ anusajjhāyanti.",
  "atk-s0101a0:1134_13": "Vācitamanuvācentīti tehi aññesaṃ vācitaṃ anuvācenti.",
  "atk-s0101a0:1135_0": "Seyyathidanti te katamehi attho.",
  "atk-s0101a0:1135_1": "Aṭṭhakotiādīni tesaṃ nāmāni.",
  "atk-s0101a0:1135_2": "Te kira dibbena cakkhunā oloketvā parūpaghātaṃ akatvā kassapasammāsambuddhassa bhagavato pāvacanena saha saṃsanditvā mante ganthiṃsu.",
  "atk-s0101a0:1135_3": "Aparāpare pana brāhmaṇā pāṇātipātādīni pakkhipitvā tayo vede bhinditvā buddhavacanena saddhiṃ viruddhe akaṃsu.",
  "atk-s0101a0:1135_4": "Netaṃ ṭhānaṃ vijjatīti yena tvaṃ isi bhaveyyāsi,",
  "atk-s0101a0:1135_5": "etaṃ kāraṇaṃ na vijjati.",
  "atk-s0101a0:1135_6": "Idha bhagavā yasmā –",
  "atk-s0101a0:1135_7": "“esa pucchiyamānopi,",
  "atk-s0101a0:1135_8": "attano avattharaṇabhāvaṃ ñatvā paṭivacanaṃ na dassatī”ti jānāti,",
  "atk-s0101a0:1135_9": "tasmā paṭiññaṃ agahetvāva taṃ isibhāvaṃ paṭikkhipi.",
  "atk-s0101a0:1136_0": "286.",
  "atk-s0101a0:1136_1": "Idāni yasmā te porāṇā dasa brāhmaṇā nirāmagandhā anitthigandhā rajojalladharā brahmacārino araññāyatane pabbatapādesu vanamūlaphalāhārā vasiṃsu.",
  "atk-s0101a0:1136_2": "Yadā katthaci gantukāmā honti,",
  "atk-s0101a0:1136_3": "iddhiyā ākāseneva gacchanti,",
  "atk-s0101a0:1136_4": "natthi tesaṃ yānena kiccaṃ.",
  "atk-s0101a0:1136_5": "Sabbadisāsu ca nesaṃ mettādibrahmavihārabhāvanāva ārakkhā hoti,",
  "atk-s0101a0:1136_6": "natthi tesaṃ pākārapurisaguttīhi attho.",
  "atk-s0101a0:1136_7": "Iminā ca ambaṭṭhena sutapubbā tesaṃ paṭipatti;",
  "atk-s0101a0:1136_8": "tasmā imassa sācariyakassa tesaṃ paṭipattito ārakabhāvaṃ dassetuṃ –",
  "atk-s0101a0:1136_9": "“taṃ kiṃ maññasi,",
  "atk-s0101a0:1136_10": "ambaṭṭhā”tiādimāha.",
  "atk-s0101a0:1137_0": "Tattha vicitakāḷakanti vicinitvā apanītakāḷakaṃ.",
  "atk-s0101a0:1137_1": "Veṭhakanatapassāhīti dussapaṭṭadussaveṇi ādīhi veṭhakehi namitaphāsukāhi.",
  "atk-s0101a0:1137_2": "Kuttavālehīti sobhākaraṇatthaṃ kappetuṃ,",
  "atk-s0101a0:1137_3": "yuttaṭṭhānesu kappitavālehi.",
  "atk-s0101a0:1137_4": "Ettha ca vaḷavānaṃyeva vālā kappitā,",
  "atk-s0101a0:1137_5": "na rathānaṃ,",
  "atk-s0101a0:1137_6": "vaḷavapayuttattā pana rathāpi “kuttavālā”ti vuttā.",
  "atk-s0101a0:1137_7": "Ukkiṇṇaparikhāsūti khataparikhāsu.",
  "atk-s0101a0:1137_8": "Okkhittapalighāsūti ṭhapitapalighāsu.",
  "atk-s0101a0:1137_9": "Nagarūpakārikāsūti ettha upakārikāti paresaṃ ārohanivāraṇatthaṃ samantā nagaraṃ pākārassa adhobhāge katasudhākammaṃ vuccati.",
  "atk-s0101a0:1137_10": "Idha pana tāhi upakārikāhi yuttāni nagarāneva “nagarūpakārikāyo”ti adhippetāni.",
  "atk-s0101a0:1137_11": "Rakkhāpentīti tādisesu nagaresu vasantāpi attānaṃ rakkhāpenti.",
  "atk-s0101a0:1137_12": "Kaṅkhāti “sabbaññū,",
  "atk-s0101a0:1137_13": "na sabbaññū”ti evaṃ saṃsayo.",
  "atk-s0101a0:1137_14": "Vimatīti tasseva vevacanaṃ,",
  "atk-s0101a0:1137_15": "virūpā mati,",
  "atk-s0101a0:1137_16": "vinicchinituṃ asamatthāti attho.",
  "atk-s0101a0:1137_17": "Idaṃ bhagavā “ambaṭṭhassa iminā attabhāvena maggapātubhāvo natthi,",
  "atk-s0101a0:1137_18": "kevalaṃ divaso vītivattati,",
  "atk-s0101a0:1137_19": "ayaṃ kho pana lakkhaṇapariyesanatthaṃ āgato,",
  "atk-s0101a0:1137_20": "tampi kiccaṃ nassarati.",
  "atk-s0101a0:1137_21": "Handassa satijananatthaṃ nayaṃ demī”ti āha.",
  "atk-s0101a0:1138_0": "Dvelakkhaṇadassanavaṇṇanā",
  "atk-s0101a0:1139_0": "287.",
  "atk-s0101a0:1139_1": "Evaṃ vatvā pana yasmā buddhānaṃ nisinnānaṃ vā nipannānaṃ vā koci lakkhaṇaṃ pariyesituṃ na sakkoti,",
  "atk-s0101a0:1139_2": "ṭhitānaṃ pana caṅkamantānaṃ vā sakkoti.",
  "atk-s0101a0:1139_3": "Āciṇṇañcetaṃ buddhānaṃ lakkhaṇapariyesanatthaṃ āgatabhāvaṃ ñatvā uṭṭhāyāsanā caṅkamādhiṭṭhānaṃ nāma,",
  "atk-s0101a0:1139_4": "tena bhagavā uṭṭhāyāsanā bahi nikkhanto.",
  "atk-s0101a0:1139_5": "Tasmā atha kho bhagavātiādi vuttaṃ.",
  "atk-s0101a0:1140_0": "Samannesīti gavesi,",
  "atk-s0101a0:1140_1": "ekaṃ dveti vā gaṇayanto samānayi.",
  "atk-s0101a0:1140_2": "Yebhuyyenāti pāyena,",
  "atk-s0101a0:1140_3": "bahukāni addasa,",
  "atk-s0101a0:1140_4": "appāni na addasāti attho.",
  "atk-s0101a0:1140_5": "Tato yāni na addasa tesaṃ dīpanatthaṃ vuttaṃ –",
  "atk-s0101a0:1140_6": "“ṭhapetvā dve”ti.",
  "atk-s0101a0:1140_7": "Kaṅkhatīti “aho vata passeyya”nti patthanaṃ uppādeti.",
  "atk-s0101a0:1140_8": "Vicikicchatīti tato tato tāni vicinanto kicchati na sakkoti daṭṭhuṃ.",
  "atk-s0101a0:1140_9": "Nādhimuccatīti tāya vicikicchāya sanniṭṭhānaṃ na gacchati.",
  "atk-s0101a0:1140_10": "Na sampasīdatīti tato –",
  "atk-s0101a0:1140_11": "“paripuṇṇalakkhaṇo aya”nti bhagavati pasādaṃ nāpajjati.",
  "atk-s0101a0:1140_12": "Kaṅkhāya vā dubbalā vimati vuttā,",
  "atk-s0101a0:1140_13": "vicikicchāya majjhimā,",
  "atk-s0101a0:1140_14": "anadhimuccanatāya balavatī,",
  "atk-s0101a0:1140_15": "asampasādena tehi tīhi dhammehi cittassa kālusiyabhāvo.",
  "atk-s0101a0:1140_16": "Kosohiteti vatthikosena paṭicchanne.",
  "atk-s0101a0:1140_17": "Vatthaguyheti aṅgajāte bhagavato hi varavāraṇasseva kosohitaṃ vatthaguyhaṃ suvaṇṇavaṇṇaṃ padumagabbhasamānaṃ.",
  "atk-s0101a0:1140_18": "Taṃ so vatthapaṭicchannattā apassanto,",
  "atk-s0101a0:1140_19": "antomukhagatāya ca jivhāya pahūtabhāvaṃ asallakkhento tesu dvīsu lakkhaṇesu kaṅkhī ahosi vicikicchī.",
  "atk-s0101a0:1141_0": "288.",
  "atk-s0101a0:1141_1": "Tathārūpanti taṃ rūpaṃ.",
  "atk-s0101a0:1141_2": "Kimettha aññena vattabbaṃ?",
  "atk-s0101a0:1141_3": "Vuttametaṃ nāgasenatthereneva milindaraññā puṭṭhena –",
  "atk-s0101a0:1141_4": "“dukkaraṃ, bhante, nāgasena,",
  "atk-s0101a0:1141_5": "bhagavatā katanti.",
  "atk-s0101a0:1141_6": "Kiṃ mahārājāti?",
  "atk-s0101a0:1141_7": "Mahājanena hirikaraṇokāsaṃ brahmāyu brāhmaṇassa ca antevāsi uttarassa ca,",
  "atk-s0101a0:1141_8": "bāvarissa antevāsīnaṃ soḷasabrāhmaṇānañca,",
  "atk-s0101a0:1141_9": "selassa brāhmaṇassa ca antevāsīnaṃ tisatamāṇavānañca dassesi, bhanteti. Na, mahārāja,",
  "atk-s0101a0:1141_10": "bhagavā guyhaṃ dassesi.",
  "atk-s0101a0:1141_11": "Chāyaṃ bhagavā dassesi.",
  "atk-s0101a0:1141_12": "Iddhiyā abhisaṅkharitvā nivāsananivatthaṃ kāyabandhanabaddhaṃ cīvarapārutaṃ chāyārūpakamattaṃ dassesi mahārājāti.",
  "atk-s0101a0:1141_13": "Chāyaṃ diṭṭhe sati diṭṭhaṃyeva nanu, bhanteti?",
  "atk-s0101a0:1141_14": "Tiṭṭhatetaṃ, mahārāja,",
  "atk-s0101a0:1141_15": "hadayarūpaṃ disvā bujjhanakasatto bhaveyya,",
  "atk-s0101a0:1141_16": "hadayamaṃsaṃ nīharitvā dasseyya sammāsambuddhoti. Kallosi, bhante,",
  "atk-s0101a0:1141_17": "nāgasenā”ti.",
  "atk-s0101a0:1142_0": "Ninnāmetvāti nīharitvā.",
  "atk-s0101a0:1142_1": "Anumasīti kathinasūciṃ viya katvā anumajji,",
  "atk-s0101a0:1142_2": "tathākaraṇena cettha mudubhāvo,",
  "atk-s0101a0:1142_3": "kaṇṇasotānumasanena dīghabhāvo,",
  "atk-s0101a0:1142_4": "nāsikasotānumasanena tanubhāvo,",
  "atk-s0101a0:1142_5": "nalāṭacchādanena puthulabhāvo pakāsitoti veditabbo.",
  "atk-s0101a0:1143_0": "289. Paṭimānentoti āgamento, āgamanamassa patthento udikkhantoti attho.",
  "atk-s0101a0:1144_0": "290. Kathāsallāpoti kathā ca sallāpo ca, kathanaṃ paṭikathananti attho.",
  "atk-s0101a0:1145_0": "291.",
  "atk-s0101a0:1145_1": "Aho vatāti garahavacanametaṃ.",
  "atk-s0101a0:1145_2": "Reti idaṃ hīḷanavasena āmantanaṃ.",
  "atk-s0101a0:1145_3": "Paṇḍitakāti tameva jigucchanto āha.",
  "atk-s0101a0:1145_4": "Sesapadadvayepi eseva nayo.",
  "atk-s0101a0:1145_5": "Evarūpena kira bho puriso atthacarakenāti idaṃ yādiso tvaṃ,",
  "atk-s0101a0:1145_6": "edise atthacarake hitakārake sati puriso nirayaṃyeva gaccheyya,",
  "atk-s0101a0:1145_7": "na aññatrāti imamatthaṃ sandhāya vadati.",
  "atk-s0101a0:1145_8": "Āsajja āsajjāti ghaṭṭetvā ghaṭṭetvā.",
  "atk-s0101a0:1145_9": "Amhepi evaṃ upaneyya upaneyyāti brāhmaṇo kho pana ambaṭṭha pokkharasātītiādīni vatvā evaṃ upanetvā upanetvā",
  "atk-s0101a0:1145_10": "paṭicchannaṃ kāraṇaṃ āvikaritvā suṭṭhu dāsādibhāvaṃ āropetvā avaca,",
  "atk-s0101a0:1145_11": "tayā amhe akkosāpitāti adhippāyo.",
  "atk-s0101a0:1145_12": "Padasāyeva pavattesīti pādena paharitvā bhūmiyaṃ pātesi.",
  "atk-s0101a0:1145_13": "Yañca so pubbe ācariyena saddhiṃ rathaṃ āruhitvā sārathi hutvā agamāsi,",
  "atk-s0101a0:1145_14": "tampissa ṭhānaṃ acchinditvā rathassa purato padasā yevassa gamanaṃ akāsi.",
  "atk-s0101a0:1146_0": "Pokkharasātibuddhūpasaṅkamanavaṇṇanā",
  "atk-s0101a0:1147_0": "292- 296.",
  "atk-s0101a0:1147_1": "Ativikāloti suṭṭhu vikālo,",
  "atk-s0101a0:1147_2": "sammodanīyakathāyapi kālo natthi.",
  "atk-s0101a0:1147_3": "Āgamā nu khvidha bhoti āgamā nu kho idha bho.",
  "atk-s0101a0:1147_4": "Adhivāsetūti sampaṭicchatu.",
  "atk-s0101a0:1147_5": "Ajjatanāyāti yaṃ me tumhesu kāraṃ karoto ajja bhavissati puññañca pītipāmojjañca tadatthāya.",
  "atk-s0101a0:1147_6": "Adhivāsesi bhagavā tuṇhībhāvenāti bhagavā kāyaṅgaṃ vā vācaṅgaṃ vā acopetvā abbhantareyeva khantiṃ dhārento tuṇhībhāvena adhivāsesi.",
  "atk-s0101a0:1147_7": "Brāhmaṇassa anuggahaṇatthaṃ manasāva sampaṭicchīti vuttaṃ hoti.",
  "atk-s0101a0:1148_0": "297.",
  "atk-s0101a0:1148_1": "Paṇītenāti uttamena.",
  "atk-s0101a0:1148_2": "Sahatthāti sahatthena.",
  "atk-s0101a0:1148_3": "Santappesīti suṭṭhu tappesi paripuṇṇaṃ suhitaṃ yāvadatthaṃ akāsi.",
  "atk-s0101a0:1148_4": "Sampavāresīti suṭṭhu pavāresi,",
  "atk-s0101a0:1148_5": "alaṃ alanti hatthasaññāya paṭikkhipāpesi.",
  "atk-s0101a0:1148_6": "Bhuttāvinti bhuttavantaṃ.",
  "atk-s0101a0:1148_7": "Onītapattapāṇinti pattato onītapāṇiṃ,",
  "atk-s0101a0:1148_8": "apanītahatthanti vuttaṃ hoti.",
  "atk-s0101a0:1148_9": "Onittapattapāṇintipi pāṭho.",
  "atk-s0101a0:1148_10": "Tassattho –",
  "atk-s0101a0:1148_11": "onittaṃ nānābhūtaṃ vinābhūtaṃ pattaṃ pāṇito assāti onittapattapāṇi,",
  "atk-s0101a0:1148_12": "taṃ onittapattapāṇiṃ.",
  "atk-s0101a0:1148_13": "Hatthe ca pattañca dhovitvā ekamante pattaṃ nikkhipitvā nisinnanti attho.",
  "atk-s0101a0:1148_14": "Ekamantaṃ nisīdīti bhagavantaṃ evaṃ bhūtaṃ ñatvā ekasmiṃ okāse nisīdīti attho.",
  "atk-s0101a0:1149_0": "298.",
  "atk-s0101a0:1149_1": "Anupubbiṃ kathanti anupaṭipāṭikathaṃ.",
  "atk-s0101a0:1149_2": "Ānupubbikathā nāma dānānantaraṃ sīlaṃ,",
  "atk-s0101a0:1149_3": "sīlānantaraṃ saggo,",
  "atk-s0101a0:1149_4": "saggānantaraṃ maggoti etesaṃ atthānaṃ dīpanakathā. Teneva –",
  "atk-s0101a0:1149_5": "“seyyathidaṃ dānakatha”ntiādimāha.",
  "atk-s0101a0:1149_6": "Okāranti avakāraṃ lāmakabhāvaṃ.",
  "atk-s0101a0:1149_7": "Sāmukkaṃsikāti sāmaṃ ukkaṃsikā,",
  "atk-s0101a0:1149_8": "attanāyeva uddharitvā gahitā,",
  "atk-s0101a0:1149_9": "sayambhūñāṇena diṭṭhā,",
  "atk-s0101a0:1149_10": "asādhāraṇā aññesanti attho.",
  "atk-s0101a0:1149_11": "Kā pana sāti?",
  "atk-s0101a0:1149_12": "Ariyasaccadesanā.",
  "atk-s0101a0:1149_13": "Tenevāha – “dukkhaṃ,",
  "atk-s0101a0:1149_14": "samudayaṃ, nirodhaṃ,",
  "atk-s0101a0:1149_15": "magga”nti.",
  "atk-s0101a0:1149_16": "Dhammacakkhunti ettha sotāpattimaggo adhippeto.",
  "atk-s0101a0:1149_17": "Tassa uppattiākāradassanatthaṃ –",
  "atk-s0101a0:1149_18": "“yaṃ kiñci samudayadhammaṃ,",
  "atk-s0101a0:1149_19": "sabbaṃ taṃ nirodhadhamma”nti āha.",
  "atk-s0101a0:1149_20": "Tañhi nirodhaṃ ārammaṇaṃ katvā kiccavasena evaṃ sabbasaṅkhataṃ paṭivijjhantaṃ uppajjati.",
  "atk-s0101a0:1150_0": "Pokkharasātiupāsakattapaṭivedanāvaṇṇanā",
  "atk-s0101a0:1151_0": "299.",
  "atk-s0101a0:1151_1": "Diṭṭho ariyasaccadhammo etenāti diṭṭhadhammo.",
  "atk-s0101a0:1151_2": "Esa nayo sesapadesupi.",
  "atk-s0101a0:1151_3": "Tiṇṇā vicikicchā anenāti tiṇṇavicikiccho.",
  "atk-s0101a0:1151_4": "Vigatā kathaṃkathā assāti vigatakathaṃkatho.",
  "atk-s0101a0:1151_5": "Vesārajjappattoti visāradabhāvaṃ patto. Kattha?",
  "atk-s0101a0:1151_6": "Satthusāsane.",
  "atk-s0101a0:1151_7": "Nāssa paro paccayo,",
  "atk-s0101a0:1151_8": "na parassa saddhāya ettha vattatīti aparappaccayo.",
  "atk-s0101a0:1151_9": "Sesaṃ sabbattha vuttanayattā uttānatthattā ca pākaṭamevāti.",
  "atk-s0101a0:1152_0": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0101a0:1153_0": "300.",
  "atk-s0101a0:1153_1": "Evaṃ me sutaṃ…pe…",
  "atk-s0101a0:1153_2": "aṅgesūti soṇadaṇḍasuttaṃ.",
  "atk-s0101a0:1153_3": "Tatrāyaṃ apubbapadavaṇṇanā.",
  "atk-s0101a0:1153_4": "Aṅgesūti aṅgā nāma aṅgapāsādikatāya evaṃ laddhavohārā jānapadino rājakumārā,",
  "atk-s0101a0:1153_5": "tesaṃ nivāso ekopi janapado rūḷhisaddena aṅgāti vuccati,",
  "atk-s0101a0:1153_6": "tasmiṃ aṅgesu janapade.",
  "atk-s0101a0:1153_7": "Cārikanti idhāpi aturitacārikā ceva nibaddhacārikā ca adhippetā.",
  "atk-s0101a0:1153_8": "Tadā kira bhagavato dasasahassilokadhātuṃ olokentassa soṇadaṇḍo brāhmaṇo ñāṇajālassa anto paññāyittha.",
  "atk-s0101a0:1153_9": "Atha bhagavā ayaṃ brāhmaṇo mayhaṃ ñāṇajāle paññāyati.",
  "atk-s0101a0:1153_10": "‘Atthi nu khvassupanissayo’ti vīmaṃsanto addasa.",
  "atk-s0101a0:1153_11": "‘Mayi tattha gate etassa antevāsino dvādasahākārehi brāhmaṇassa vaṇṇaṃ bhāsitvā mama santike āgantuṃ na dassanti.",
  "atk-s0101a0:1153_12": "So pana tesaṃ vādaṃ bhinditvā ekūnatiṃsa ākārehi mama vaṇṇaṃ bhāsitvā maṃ upasaṅkamitvā pañhaṃ pucchissati.",
  "atk-s0101a0:1153_13": "So pañhavissajjanapariyosāne saraṇaṃ gamissatī’ti,",
  "atk-s0101a0:1153_14": "disvā pañcasatabhikkhuparivāro taṃ janapadaṃ paṭipanno.",
  "atk-s0101a0:1153_15": "Tena vuttaṃ –",
  "atk-s0101a0:1153_16": "aṅgesu cārikaṃ caramāno…pe…",
  "atk-s0101a0:1153_17": "yena campā tadavasarīti.",
  "atk-s0101a0:1154_0": "Gaggarāya pokkharaṇiyā tīreti tassa campānagarassa avidūre gaggarāya nāma rājaggamahesiyā khaṇitattā gaggarāti laddhavohārā pokkharaṇī atthi.",
  "atk-s0101a0:1154_1": "Tassā tīre samantato nīlādipañcavaṇṇakusumapaṭimaṇḍitaṃ mahantaṃ campakavanaṃ.",
  "atk-s0101a0:1154_2": "Tasmiṃ bhagavā kusumagandhasugandhe campakavane viharati.",
  "atk-s0101a0:1154_3": "Taṃ sandhāya gaggarāya pokkharaṇiyā tīreti vuttaṃ.",
  "atk-s0101a0:1154_4": "Māgadhena seniyena bimbisārenāti ettha so rājā magadhānaṃ issarattā māgadho.",
  "atk-s0101a0:1154_5": "Mahatiyā senāya samannāgatattā seniyo.",
  "atk-s0101a0:1154_6": "Bimbīti suvaṇṇaṃ.",
  "atk-s0101a0:1154_7": "Tasmā sārasuvaṇṇasadisavaṇṇatāya bimbisāroti vuccati.",
  "atk-s0101a0:1155_0": "301- 302.",
  "atk-s0101a0:1155_1": "Bahū bahū hutvā saṃhatāti saṅghā.",
  "atk-s0101a0:1155_2": "Ekekissāya disāya saṅgho etesaṃ atthīti saṅghī.",
  "atk-s0101a0:1155_3": "Pubbe nagarassa anto agaṇā bahi nikkhamitvā gaṇataṃ pattāti gaṇībhūtā.",
  "atk-s0101a0:1155_4": "Khattaṃ āmantesīti.",
  "atk-s0101a0:1155_5": "Khattā vuccati pucchitapañhe byākaraṇasamattho mahāmatto,",
  "atk-s0101a0:1155_6": "taṃ āmantesi āgamentūti muhuttaṃ paṭimānentu,",
  "atk-s0101a0:1155_7": "mā gacchantūti vuttaṃ hoti.",
  "atk-s0101a0:1156_0": "Soṇadaṇḍaguṇakathā",
  "atk-s0101a0:1157_0": "303.",
  "atk-s0101a0:1157_1": "Nānāverajjakānanti nānāvidhesu rajjesu,",
  "atk-s0101a0:1157_2": "aññesu aññesu kāsikosalādīsu rajjesu jātā,",
  "atk-s0101a0:1157_3": "tāni vā tesaṃ nivāsā,",
  "atk-s0101a0:1157_4": "tato vā āgatāti nānāverajjakā,",
  "atk-s0101a0:1157_5": "tesaṃ nānāverajjakānaṃ.",
  "atk-s0101a0:1157_6": "Kenacideva karaṇīyenāti tasmiṃ kira nagare dvīhi karaṇīyehi brāhmaṇā sannipatanti –",
  "atk-s0101a0:1157_7": "yaññānubhavanatthaṃ vā mantasajjhāyanatthaṃ vā.",
  "atk-s0101a0:1157_8": "Tadā ca tasmiṃ nagare yamaññā natthi.",
  "atk-s0101a0:1157_9": "Soṇadaṇḍassa pana santike mantasajjhāyanatthaṃ ete sannipatitā.",
  "atk-s0101a0:1157_10": "Taṃ sandhāya vuttaṃ –",
  "atk-s0101a0:1157_11": "“kenacideva karaṇīyenā”ti.",
  "atk-s0101a0:1157_12": "Te tassa gamanaṃ sutvā cintesuṃ –",
  "atk-s0101a0:1157_13": "“ayaṃ soṇadaṇḍo uggatabrāhmaṇo yebhuyyena ca aññe brāhmaṇā samaṇaṃ gotamaṃ saraṇaṃ gatā,",
  "atk-s0101a0:1157_14": "ayameva na gato.",
  "atk-s0101a0:1157_15": "Svāyaṃ sace tattha gamissati,",
  "atk-s0101a0:1157_16": "addhā samaṇassa gotamassa āvaṭṭaniyā māyāya āvaṭṭito,",
  "atk-s0101a0:1157_17": "taṃ saraṇaṃ gamissati.",
  "atk-s0101a0:1157_18": "Tato etassāpi gehadvāre brāhmaṇānaṃ sannipāto na bhavissatī”ti.",
  "atk-s0101a0:1157_19": "“Handassa gamanantarāyaṃ karomā”ti sammantayitvā tattha agamaṃsu.",
  "atk-s0101a0:1157_20": "Taṃ sandhāya –",
  "atk-s0101a0:1157_21": "atha kho te brāhmaṇātiādi vuttaṃ.",
  "atk-s0101a0:1158_0": "Tattha imināpaṅgenāti imināpi kāraṇena.",
  "atk-s0101a0:1158_1": "Evaṃ etaṃ kāraṇaṃ vatvā puna –",
  "atk-s0101a0:1158_2": "“attano vaṇṇe bhaññamāne atussanakasatto nāma natthi.",
  "atk-s0101a0:1158_3": "Handassa vaṇṇaṃ bhaṇanena gamanaṃ nivāressāmā”ti cintetvā bhavañhi soṇadaṇḍo ubhato sujātotiādīni kāraṇāni āhaṃsu.",
  "atk-s0101a0:1159_0": "Ubhatoti dvīhi pakkhehi.",
  "atk-s0101a0:1159_1": "Mātito ca pitito cāti bhoto mātā brāhmaṇī,",
  "atk-s0101a0:1159_2": "mātumātā brāhmaṇī,",
  "atk-s0101a0:1159_3": "tassāpi mātā brāhmaṇī;",
  "atk-s0101a0:1159_4": "pitā brāhmaṇo,",
  "atk-s0101a0:1159_5": "pitupitā brāhmaṇo,",
  "atk-s0101a0:1159_6": "tassāpi pitā brāhmaṇoti,",
  "atk-s0101a0:1159_7": "evaṃ bhavaṃ ubhato sujāto mātito ca pitito ca.",
  "atk-s0101a0:1159_8": "Saṃsuddhagahaṇikoti saṃsuddhā te mātugahaṇī kucchīti attho.",
  "atk-s0101a0:1159_9": "Samavepākiniyā gahaṇiyāti ettha pana kammajatejodhātu “gahaṇī”ti vuccati.",
  "atk-s0101a0:1160_0": "Yāva sattamā pitāmahayugāti ettha pitupitā pitāmaho,",
  "atk-s0101a0:1160_1": "pitāmahassa yugaṃ pitāmahayugaṃ.",
  "atk-s0101a0:1160_2": "Yuganti āyuppamāṇaṃ vuccati.",
  "atk-s0101a0:1160_3": "Abhilāpamattameva cetaṃ.",
  "atk-s0101a0:1160_4": "Atthato pana pitāmahoyeva pitāmahayugaṃ.",
  "atk-s0101a0:1160_5": "Tato uddhaṃ sabbepi pubbapurisā pitāmahaggahaṇeneva gahitā.",
  "atk-s0101a0:1160_6": "Evaṃ yāva sattamo puriso,",
  "atk-s0101a0:1160_7": "tāva saṃsuddhagahaṇiko.",
  "atk-s0101a0:1160_8": "Atha vā akkhitto anupakuṭṭho jātivādenāti dassenti.",
  "atk-s0101a0:1160_9": "Akkhittoti –",
  "atk-s0101a0:1160_10": "“apanetha etaṃ,",
  "atk-s0101a0:1160_11": "kiṃ iminā”ti evaṃ akkhitto anavakkhitto.",
  "atk-s0101a0:1160_12": "Anupakuṭṭhoti na upakuṭṭho,",
  "atk-s0101a0:1160_13": "na akkosaṃ vā nindaṃ vā laddhapubbo.",
  "atk-s0101a0:1160_14": "Kena kāraṇenāti?",
  "atk-s0101a0:1160_15": "Jātivādena. Itipi –",
  "atk-s0101a0:1160_16": "“hīnajātiko eso”ti evarūpena vacanenāti attho.",
  "atk-s0101a0:1161_0": "Aḍḍhoti issaro.",
  "atk-s0101a0:1161_1": "Mahaddhanoti mahatā dhanena samannāgato.",
  "atk-s0101a0:1161_2": "Bhavato hi gehe pathaviyaṃ paṃsuvālikā viya bahudhanaṃ,",
  "atk-s0101a0:1161_3": "samaṇo pana gotamo adhano bhikkhāya udaraṃ pūretvā yāpetīti dassenti.",
  "atk-s0101a0:1161_4": "Mahābhogoti pañcakāmaguṇavasena mahāupabhogo.",
  "atk-s0101a0:1161_5": "Evaṃ yaṃ yaṃ guṇaṃ vadanti,",
  "atk-s0101a0:1161_6": "tassa tassa paṭipakkhavasena bhagavato aguṇaṃyeva dassemāti maññamānā vadanti.",
  "atk-s0101a0:1162_0": "Abhirūpoti aññehi manussehi abhirūpo adhikarūpo.",
  "atk-s0101a0:1162_1": "Dassanīyoti divasampi passantānaṃ atittikaraṇato dassanayoggo.",
  "atk-s0101a0:1162_2": "Dassaneneva cittapasādajananato pāsādiko.",
  "atk-s0101a0:1162_3": "Pokkharatā vuccati sundarabhāvo,",
  "atk-s0101a0:1162_4": "vaṇṇassa pokkharatā vaṇṇapokkharatā,",
  "atk-s0101a0:1162_5": "tāya vaṇṇasampattiyā yuttoti attho.",
  "atk-s0101a0:1162_6": "Porāṇā panāhu –",
  "atk-s0101a0:1162_7": "“pokkharanti sarīraṃ vadanti,",
  "atk-s0101a0:1162_8": "vaṇṇaṃ vaṇṇamevā”ti.",
  "atk-s0101a0:1162_9": "Tesaṃ matena vaṇṇañca pokkharañca vaṇṇapokkharāni.",
  "atk-s0101a0:1162_10": "Tesaṃ bhāvo vaṇṇapokkharatā.",
  "atk-s0101a0:1162_11": "Iti paramāya vaṇṇapokkharatāyāti uttamena parisuddhena vaṇṇena ceva sarīrasaṇṭhānasampattiyā cāti attho.",
  "atk-s0101a0:1162_12": "Brahmavaṇṇīti seṭṭhavaṇṇī.",
  "atk-s0101a0:1162_13": "Parisuddhavaṇṇesupi seṭṭhena suvaṇṇavaṇṇena samannāgatoti attho.",
  "atk-s0101a0:1162_14": "Brahmavacchasīti mahābrahmuno sarīrasadiseneva sarīrena samannāgato.",
  "atk-s0101a0:1162_15": "Akhuddāvakāso dassanāyāti “bhoto sarīre dassanassa okāso na khuddako mahā,",
  "atk-s0101a0:1162_16": "sabbāneva te aṅgapaccaṅgāni dassanīyāneva,",
  "atk-s0101a0:1162_17": "tāni cāpi mahantānevā”ti dīpenti.",
  "atk-s0101a0:1163_0": "Sīlamassa atthīti sīlavā.",
  "atk-s0101a0:1163_1": "Vuddhaṃ vaddhitaṃ sīlamassāti vuddhasīlī.",
  "atk-s0101a0:1163_2": "Vuddhasīlenāti vuddhena vaddhitena sīlena.",
  "atk-s0101a0:1163_3": "Samannāgatoti yutto.",
  "atk-s0101a0:1163_4": "Idaṃ vuddhasīlīpadasseva vevacanaṃ.",
  "atk-s0101a0:1163_5": "Sabbametaṃ pañcasīlamattameva sandhāya vadanti.",
  "atk-s0101a0:1164_0": "Kalyāṇavācotiādīsu kalyāṇā sundarā parimaṇḍalapadabyañjanā vācā assāti kalyāṇavāco.",
  "atk-s0101a0:1164_1": "Kalyāṇaṃ madhuraṃ vākkaraṇaṃ assāti kalyāṇavākkaraṇo.",
  "atk-s0101a0:1164_2": "Vākkaraṇanti udāharaṇaghoso.",
  "atk-s0101a0:1164_3": "Guṇaparipuṇṇabhāvena pure bhavāti porī.",
  "atk-s0101a0:1164_4": "Pure vā bhavattā porī.",
  "atk-s0101a0:1164_5": "Poriyā nāgarikitthiyā sukhumālattanena sadisāti porī,",
  "atk-s0101a0:1164_6": "tāya poriyā.",
  "atk-s0101a0:1164_7": "Vissaṭṭhāyāti apalibuddhāya sandiṭṭhavilambitādidosarahitāya.",
  "atk-s0101a0:1164_8": "Anelagalāyāti elagaḷenavirahitāya.",
  "atk-s0101a0:1164_9": "Yassa kassaci hi kathentassa elā gaḷanti,",
  "atk-s0101a0:1164_10": "lālā vā paggharanti,",
  "atk-s0101a0:1164_11": "kheḷaphusitāni vā nikkhamanti,",
  "atk-s0101a0:1164_12": "tassa vācā elagaḷaṃ nāma hoti,",
  "atk-s0101a0:1164_13": "tabbiparitāyāti attho.",
  "atk-s0101a0:1164_14": "Atthassa viññāpaniyāti ādimajjhapariyosānaṃ pākaṭaṃ katvā bhāsitatthassa viññāpanasamatthāya.",
  "atk-s0101a0:1165_0": "Jiṇṇoti jarājiṇṇatāya jiṇṇo.",
  "atk-s0101a0:1165_1": "Vuddhoti aṅgapaccaṅgānaṃ vuddhibhāvamariyādappatto.",
  "atk-s0101a0:1165_2": "Mahallakoti jātimahallakatāya samannāgato.",
  "atk-s0101a0:1165_3": "Cirakālappasutoti vuttaṃ hoti.",
  "atk-s0101a0:1165_4": "Addhagatoti addhānaṃ gato,",
  "atk-s0101a0:1165_5": "dve tayo rājaparivaṭṭe atītoti adhippāyo.",
  "atk-s0101a0:1165_6": "Vayoanuppattoti pacchimavayaṃ sampatto,",
  "atk-s0101a0:1165_7": "pacchimavayo nāma vassasatassa pacchimo tatiyabhāgo.",
  "atk-s0101a0:1166_0": "Api ca jiṇṇoti porāṇo,",
  "atk-s0101a0:1166_1": "cirakālappavattakulanvayoti vuttaṃ hoti.",
  "atk-s0101a0:1166_2": "Vuddhoti sīlācārādiguṇavuddhiyā yutto.",
  "atk-s0101a0:1166_3": "Mahallakoti vibhavamahantāya samannāgato.",
  "atk-s0101a0:1166_4": "Addhagatoti maggappaṭipanno brāhmaṇānaṃ vatacariyādimariyādaṃ avītikkamma caraṇasīlo.",
  "atk-s0101a0:1166_5": "Vayoanuppattoti jātivuddhabhāvampi antimavayaṃ anuppatto.",
  "atk-s0101a0:1167_0": "Buddhaguṇakathā",
  "atk-s0101a0:1168_0": "304.",
  "atk-s0101a0:1168_1": "Evaṃ vutteti evaṃ tehi brāhmaṇehi vutte.",
  "atk-s0101a0:1168_2": "Soṇadaṇḍo –",
  "atk-s0101a0:1168_3": "“ime brāhmaṇā jātiādīhi mama vaṇṇaṃ vadanti,",
  "atk-s0101a0:1168_4": "na kho pana metaṃ yuttaṃ attano vaṇṇe rajjituṃ.",
  "atk-s0101a0:1168_5": "Handāhaṃ etesaṃ vādaṃ bhinditvā samaṇassa gotamassa mahantabhāvaṃ ñāpetvā etesaṃ tattha gamanaṃ karomī”ti cintetvā tena hi –",
  "atk-s0101a0:1168_6": "bho mamapi suṇāthātiādimāha.",
  "atk-s0101a0:1168_7": "Tattha yepi ubhato sujātoti ādayo attano guṇehi sadisā guṇā tepi;",
  "atk-s0101a0:1168_8": "“ko cāhaṃ ke ca samaṇassa gotamassa jātisampattiādayo guṇā”ti attano guṇehi uttaritareyeva maññamāno,",
  "atk-s0101a0:1168_9": "itare pana ekanteneva bhagavato mahantabhāvadīpanatthaṃ pakāseti.",
  "atk-s0101a0:1169_0": "Mayameva arahāmāti evaṃ niyāmentovettha idaṃ dīpeti –",
  "atk-s0101a0:1169_1": "“yadi guṇamahantatāya upasaṅkamitabbo nāma hoti.",
  "atk-s0101a0:1169_2": "Yathā hi sineruṃ upanidhāya sāsapo,",
  "atk-s0101a0:1169_3": "mahāsamuddaṃ upanidhāya gopadakaṃ,",
  "atk-s0101a0:1169_4": "sattasu mahāsaresu udakaṃ upanidhāya ussāvabindu paritto lāmako.",
  "atk-s0101a0:1169_5": "Evameva samaṇassa gotamassa jātisampattiādayopi guṇe upanidhāya amhākaṃ guṇā parittā lāmakā;",
  "atk-s0101a0:1169_6": "tasmā mayameva arahāma taṃ bhavantaṃ gotamaṃ dassanāya upasaṅkamitu”nti.",
  "atk-s0101a0:1170_0": "Mahantaṃ ñātisaṃghaṃ ohāyāti mātipakkhe asītikulasahassāni,",
  "atk-s0101a0:1170_1": "pitipakkhe asītikulasahassānīti evaṃ saṭṭhikulasatasahassaṃ ohāya pabbajito.",
  "atk-s0101a0:1171_0": "Bhūmigatañca vehāsaṭṭhañcāti ettha rājaṅgaṇe ceva uyyāne ca sudhāmaṭṭhapokkharaṇiyo sattaratanānaṃ pūretvā bhūmiyaṃ ṭhapitaṃ dhanaṃ bhūmigataṃ nāma.",
  "atk-s0101a0:1171_1": "Pāsādaniyūhādayo paripūretvā ṭhapitaṃ vehāsaṭṭhaṃ nāma.",
  "atk-s0101a0:1171_2": "Etaṃ tāva kulapariyāyena āgataṃ.",
  "atk-s0101a0:1171_3": "Tathāgatassa pana jātadivaseyeva saṅkho, elo, uppalo,",
  "atk-s0101a0:1171_4": "puṇḍarīkoti cattāro nidhayo uggatā.",
  "atk-s0101a0:1171_5": "Tesu saṅkho gāvutiko,",
  "atk-s0101a0:1171_6": "elo aḍḍhayojaniko,",
  "atk-s0101a0:1171_7": "uppalo tigāvutiko,",
  "atk-s0101a0:1171_8": "puṇḍarīko yojaniko.",
  "atk-s0101a0:1171_9": "Tesupi gahitaṃ gahitaṃ pūratiyeva,",
  "atk-s0101a0:1171_10": "iti bhagavā pahūtaṃ hiraññasuvaṇṇaṃ ohāya pabbajitoti veditabbo.",
  "atk-s0101a0:1172_0": "Daharova samānoti taruṇova samāno.",
  "atk-s0101a0:1172_1": "Susukāḷakesoti suṭṭhu kāḷakeso,",
  "atk-s0101a0:1172_2": "añjanavaṇṇasadisakeso hutvā vāti attho.",
  "atk-s0101a0:1172_3": "Bhadrenāti bhaddakena.",
  "atk-s0101a0:1172_4": "Paṭhamena vayasāti tiṇṇaṃ vayānaṃ paṭhamavayena.",
  "atk-s0101a0:1172_5": "Akāmakānanti anicchamānānaṃ.",
  "atk-s0101a0:1172_6": "Anādaratthe sāmivacanaṃ.",
  "atk-s0101a0:1172_7": "Assūni mukhe etesanti assumukhā,",
  "atk-s0101a0:1172_8": "tesaṃ assumukhānaṃ,",
  "atk-s0101a0:1172_9": "assūhi kilinnamukhānanti attho.",
  "atk-s0101a0:1172_10": "Rudantānanti kanditvā rodamānānaṃ.",
  "atk-s0101a0:1172_11": "Akhuddāvakāsoti ettha bhagavato aparimāṇoyeva dassanāya okāsoti veditabbo.",
  "atk-s0101a0:1173_0": "Tatridaṃ vatthu –",
  "atk-s0101a0:1173_1": "rājagahe kira aññataro brāhmaṇo samaṇassa gotamassa pamāṇaṃ gahetuṃ na sakkotīti sutvā bhagavato piṇḍāya",
  "atk-s0101a0:1173_2": "pavisanakāle saṭṭhihatthaṃ veḷuṃ gahetvā nagaradvārassa bahi ṭhatvā sampatte bhagavati veḷuṃ gahetvā",
  "atk-s0101a0:1173_3": "samīpe aṭṭhāsi.",
  "atk-s0101a0:1173_4": "Veḷu bhagavato jāṇukamattaṃ pāpuṇi.",
  "atk-s0101a0:1173_5": "Puna divase dve veḷū ghaṭetvā samīpe aṭṭhāsi.",
  "atk-s0101a0:1173_6": "Bhagavāpi dvinnaṃ veḷūnaṃ upari kaṭimattameva paññāyamāno –",
  "atk-s0101a0:1173_7": "“brāhmaṇa,",
  "atk-s0101a0:1173_8": "kiṃ karosī”ti āha.",
  "atk-s0101a0:1173_9": "Tumhākaṃ pamāṇaṃ gaṇhāmīti.",
  "atk-s0101a0:1173_10": "“Brāhmaṇa,",
  "atk-s0101a0:1173_11": "sacepi tvaṃ sakalacakkavāḷagabbhaṃ pūretvā ṭhite veḷū ghaṭetvā āgamissasi,",
  "atk-s0101a0:1173_12": "neva me pamāṇaṃ gahetuṃ sakkhissasi.",
  "atk-s0101a0:1173_13": "Na hi mayā cattāri asaṅkhyeyāni kappasatasahassañca tathā pāramiyo pūritā,",
  "atk-s0101a0:1173_14": "yathā me paro pamāṇaṃ gaṇheyya, atulo, brāhmaṇa,",
  "atk-s0101a0:1173_15": "tathāgato appameyyo”ti vatvā dhammapade gāthamāha –",
  "atk-s0101a0:1174_0": "“Te tādise pūjayato, nibbute akutobhaye;",
  "atk-s0101a0:1175_0": "Na sakkā puññaṃ saṅkhātuṃ, imettamapi kenacī”ti. ;",
  "atk-s0101a0:1176_0": "Gāthāpariyosāne caturāsītipāṇasahassāni amataṃ piviṃsu.",
  "atk-s0101a0:1177_0": "Aparampi vatthu –",
  "atk-s0101a0:1177_1": "rāhu kira asurindo cattāri yojanasahassāni aṭṭha ca yojanasatāni ucco.",
  "atk-s0101a0:1177_2": "Bāhantaramassa dvādasayojanasatāni.",
  "atk-s0101a0:1177_3": "Bahalantarena cha yojanasatāni.",
  "atk-s0101a0:1177_4": "Hatthatalapādatalānaṃ puthulato tīṇi yojanasatāni.",
  "atk-s0101a0:1177_5": "Aṅgulipabbāni paṇṇāsayojanāni.",
  "atk-s0101a0:1177_6": "Bhamukantaraṃ paṇṇāsayojanaṃ.",
  "atk-s0101a0:1177_7": "Mukhaṃ dviyojanasataṃ tiyojanasatagambhīraṃ tiyojanasataparimaṇḍalaṃ.",
  "atk-s0101a0:1177_8": "Gīvā tiyojanasataṃ.",
  "atk-s0101a0:1177_9": "Nalāṭaṃ tiyojanasataṃ.",
  "atk-s0101a0:1177_10": "Sīsaṃ navayojanasataṃ.",
  "atk-s0101a0:1177_11": "“So ahaṃ uccosmi,",
  "atk-s0101a0:1177_12": "satthāraṃ onamitvā oloketuṃ na sakkhissāmī”ti cintetvā nāgacchi.",
  "atk-s0101a0:1177_13": "So ekadivasaṃ bhagavato vaṇṇaṃ sutvā –",
  "atk-s0101a0:1177_14": "“yathākathañca olokessāmī”ti āgato.",
  "atk-s0101a0:1178_0": "Atha bhagavā tassajjhāsayaṃ viditvā –",
  "atk-s0101a0:1178_1": "“catūsu iriyāpathesu katarena dassessāmī”ti cintetvā “ṭhitako nāma nīcopi ucco viya paññāyati.",
  "atk-s0101a0:1178_2": "Nipannovassa attānaṃ dassessāmī”ti “ānanda,",
  "atk-s0101a0:1178_3": "gandhakuṭipariveṇe mañcakaṃ paññāpehī”ti vatvā tattha sīhaseyyaṃ kappesi.",
  "atk-s0101a0:1178_4": "Rāhu āgantvā nipannaṃ bhagavantaṃ gīvaṃ unnāmetvā nabhamajjhe puṇṇacandaṃ viya ullokesi.",
  "atk-s0101a0:1178_5": "Kimidaṃ asurindāti ca vutte –",
  "atk-s0101a0:1178_6": "“bhagavā onamitvā oloketuṃ na sakkhissāmī”ti nāgacchinti. Na mayā, asurinda,",
  "atk-s0101a0:1178_7": "adhomukhena pāramiyo pūritā.",
  "atk-s0101a0:1178_8": "Uddhaggameva katvā dānaṃ dinnanti.",
  "atk-s0101a0:1178_9": "Taṃ divasaṃ rāhu saraṇaṃ agamāsi.",
  "atk-s0101a0:1178_10": "Evaṃ bhagavā akhuddāvakāso dassanāya.",
  "atk-s0101a0:1179_0": "Catupārisuddhisīlena sīlavā,",
  "atk-s0101a0:1179_1": "taṃ pana sīlaṃ ariyaṃ uttamaṃ parisuddhaṃ. Tenāha –",
  "atk-s0101a0:1179_2": "“ariyasīlī”ti.",
  "atk-s0101a0:1179_3": "Tadetaṃ anavajjaṭṭhena kusalaṃ. Tenāha –",
  "atk-s0101a0:1179_4": "“kusalasīlī”ti.",
  "atk-s0101a0:1179_5": "Kusalasīlenāti idamassa vevacanaṃ.",
  "atk-s0101a0:1180_0": "Bahūnaṃ ācariyapācariyoti bhagavato ekekāya dhammadesanāya caturāsītipāṇasahassāni aparimāṇāpi devamanussā maggaphalāmataṃ pivanti,",
  "atk-s0101a0:1180_1": "tasmā bahūnaṃ ācariyo.",
  "atk-s0101a0:1180_2": "Sāvakaveneyyānaṃ pana pācariyoti.",
  "atk-s0101a0:1181_0": "Khīṇakāmarāgoti ettha kāmaṃ bhagavato sabbepi kilesā khīṇā.",
  "atk-s0101a0:1181_1": "Brāhmaṇo pana te na jānāti.",
  "atk-s0101a0:1181_2": "Attano jānanaṭṭhāneyeva guṇaṃ katheti.",
  "atk-s0101a0:1181_3": "Vigatacāpalloti –",
  "atk-s0101a0:1181_4": "“pattamaṇḍanā cīvaramaṇḍanā senāsanamaṇḍanā imassa vā pūtikāyassa…pe…",
  "atk-s0101a0:1181_5": "kelanā paṭikelanā”ti evaṃ vuttacāpallā virahito.",
  "atk-s0101a0:1182_0": "Apāpapurekkhāroti apāpe nava lokuttaradhamme purato katvā vicarati.",
  "atk-s0101a0:1182_1": "Brahmaññāya pajāyāti sāriputtamoggallānamahākassapādibhedāya brāhmaṇapajāya,",
  "atk-s0101a0:1182_2": "etissāya ca pajāya purekkhāro.",
  "atk-s0101a0:1182_3": "Ayañhi pajā samaṇaṃ gotamaṃ purakkhatvā caratīti attho.",
  "atk-s0101a0:1182_4": "Api ca apāpapurekkhāroti na pāpaṃ purekkhāro na pāpaṃ purato katvā carati,",
  "atk-s0101a0:1182_5": "na pāpaṃ icchatīti attho. Kassa?",
  "atk-s0101a0:1182_6": "Brahmaññāya pajāya.",
  "atk-s0101a0:1182_7": "Attanā saddhiṃ paṭiviruddhāyapi brāhmaṇapajāya aviruddho hitasukhatthiko yevāti vuttaṃ hoti.",
  "atk-s0101a0:1183_0": "Tiroraṭṭhāti pararaṭṭhato.",
  "atk-s0101a0:1183_1": "Tirojanapadāti parajanapadato.",
  "atk-s0101a0:1183_2": "Pañhaṃ pucchituṃ āgacchantīti khattiyapaṇḍitādayo ceva devabrahmanāgagandhabbādayo ca –",
  "atk-s0101a0:1183_3": "“pañhe abhisaṅkharitvā pucchissāmā”ti āgacchanti.",
  "atk-s0101a0:1183_4": "Tattha keci pucchāya vā dosaṃ vissajjanasampaṭicchane vā asamatthataṃ sallakkhetvā apucchitvāva tuṇhī nisīdanti.",
  "atk-s0101a0:1183_5": "Keci pucchanti.",
  "atk-s0101a0:1183_6": "Kesañci bhagavā pucchāya ussāhaṃ janetvā vissajjeti.",
  "atk-s0101a0:1183_7": "Evaṃ sabbesampi tesaṃ vimatiyo tīraṃ patvā mahāsamuddassa ūmiyo viya bhagavantaṃ patvā bhijjanti.",
  "atk-s0101a0:1184_0": "Ehi svāgatavādīti devamanussapabbajitagahaṭṭhesu taṃ taṃ attano santikaṃ āgataṃ –",
  "atk-s0101a0:1184_1": "“ehi svāgata”nti evaṃ vadatīti attho.",
  "atk-s0101a0:1184_2": "Sakhiloti tattha katamaṃ sākhalyaṃ?",
  "atk-s0101a0:1184_3": "“Yā sā vācā nelā kaṇṇasukhā”tiādinā nayena vuttasākhalyena samannāgato,",
  "atk-s0101a0:1184_4": "muduvacanoti attho.",
  "atk-s0101a0:1184_5": "Sammodakoti paṭisanthārakusalo,",
  "atk-s0101a0:1184_6": "āgatāgatānaṃ catunnaṃ parisānaṃ – “kacci,",
  "atk-s0101a0:1184_7": "bhikkhave,",
  "atk-s0101a0:1184_8": "khamanīyaṃ,",
  "atk-s0101a0:1184_9": "kacci yāpanīya”ntiādinā nayena sabbaṃ addhānadarathaṃ vūpasamento viya paṭhamataraṃ sammodanīyaṃ kathaṃ kattāti attho.",
  "atk-s0101a0:1184_10": "Abbhākuṭikoti yathā ekacce parisaṃ patvā thaddhamukhā saṅkuṭitamukhā honti, na ediso,",
  "atk-s0101a0:1184_11": "parisadassanena panassa bālātapasamphassena viya padumaṃ mukhapadumaṃ vikasati puṇṇacandasassirikaṃ hoti.",
  "atk-s0101a0:1184_12": "Uttānamukhoti yathā ekacce nikujjitamukhā viya sampattāya parisāya na kiñci kathenti,",
  "atk-s0101a0:1184_13": "atidullabhakathā honti,",
  "atk-s0101a0:1184_14": "na evarūpo.",
  "atk-s0101a0:1184_15": "Samaṇo pana gotamo sulabhakatho.",
  "atk-s0101a0:1184_16": "Na tassa santikaṃ āgatāgatānaṃ –",
  "atk-s0101a0:1184_17": "“kasmā mayaṃ idhāgatā”ti vippaṭisāro uppajjati dhammaṃ pana sutvā attamanāva hontīti dasseti.",
  "atk-s0101a0:1184_18": "Pubbabhāsīti bhāsanto ca paṭhamataraṃ bhāsati,",
  "atk-s0101a0:1184_19": "tañca kho kālayuttaṃ pamāṇayuttaṃ atthanissitameva bhāsati,",
  "atk-s0101a0:1184_20": "na niratthakakathaṃ.",
  "atk-s0101a0:1185_0": "Na tasmiṃ gāme vāti yattha kira bhagavā paṭivasati,",
  "atk-s0101a0:1185_1": "tattha mahesakkhā devatā ārakkhaṃ gaṇhanti,",
  "atk-s0101a0:1185_2": "taṃ nissāya manussānaṃ upaddavo na hoti,",
  "atk-s0101a0:1185_3": "paṃsupisācakādayoyeva hi manusse viheṭhenti,",
  "atk-s0101a0:1185_4": "te tāsaṃ ānubhāvena dūraṃ apakkamanti.",
  "atk-s0101a0:1185_5": "Api ca bhagavato mettābalenapi na amanussā manusse viheṭhenti.",
  "atk-s0101a0:1186_0": "Saṅghītiādīsu anusāsitabbo sayaṃ vā uppādito saṅgho assa atthīti saṅghī.",
  "atk-s0101a0:1186_1": "Tādiso cassa gaṇo atthīti gaṇī.",
  "atk-s0101a0:1186_2": "Purimapadasseva vā vevacanametaṃ.",
  "atk-s0101a0:1186_3": "Ācārasikkhāpanavasena gaṇassa ācariyoti gaṇācariyo.",
  "atk-s0101a0:1186_4": "Puthutitthakarānanti bahūnaṃ titthakarānaṃ.",
  "atk-s0101a0:1186_5": "Yathā vā tathā vāti yena vā tena vā acelakādimattakenāpi kāraṇena.",
  "atk-s0101a0:1186_6": "Samudāgacchatīti samantato upagacchati abhivaḍḍhati.",
  "atk-s0101a0:1187_0": "Atithi no te hontīti te amhākaṃ āgantukā,",
  "atk-s0101a0:1187_1": "navakā pāhunakā hontīti attho.",
  "atk-s0101a0:1187_2": "Pariyāpuṇāmīti jānāmi.",
  "atk-s0101a0:1187_3": "Aparimāṇavaṇṇoti tathārūpeneva sabbaññunāpi appameyyavaṇṇo –",
  "atk-s0101a0:1187_4": "“pageva mādisenā”ti dasseti.",
  "atk-s0101a0:1187_5": "Vuttampi cettaṃ –",
  "atk-s0101a0:1188_0": "“Buddhopi buddhassa bhaṇeyya vaṇṇaṃ,",
  "atk-s0101a0:1189_0": "Kappampi ce aññamabhāsamāno;",
  "atk-s0101a0:1190_0": "Khīyetha kappo ciradīghamantare,",
  "atk-s0101a0:1191_0": "Vaṇṇo na khīyetha tathāgatassā”ti.",
  "atk-s0101a0:1192_0": "305.",
  "atk-s0101a0:1192_1": "Imaṃ pana satthu guṇakathaṃ sutvā te brāhmaṇā cintayiṃsu –",
  "atk-s0101a0:1192_2": "yathā soṇadaṇḍo brāhmaṇo samaṇassa gotamassa vaṇṇe bhaṇati,",
  "atk-s0101a0:1192_3": "anomaguṇo so bhavaṃ gotamo;",
  "atk-s0101a0:1192_4": "evaṃ tassa guṇe jānamānena kho pana ācariyena aticiraṃ adhivāsitaṃ,",
  "atk-s0101a0:1192_5": "handa naṃ anuvattāmāti anuvattiṃsu.",
  "atk-s0101a0:1192_6": "Tasmā evaṃ vutte “te brāhmaṇā”tiādi vuttaṃ.",
  "atk-s0101a0:1192_7": "Tattha alamevāti yuttameva.",
  "atk-s0101a0:1192_8": "Api puṭosenāti puṭosaṃ vuccati pātheyyaṃ,",
  "atk-s0101a0:1192_9": "taṃ gahetvāpi upasaṅkamituṃ yuttamevāti attho.",
  "atk-s0101a0:1192_10": "Puṭaṃsenātipi pāṭho,",
  "atk-s0101a0:1192_11": "tassattho,",
  "atk-s0101a0:1192_12": "puṭo aṃse assāti puṭaṃso,",
  "atk-s0101a0:1192_13": "tena puṭaṃsena.",
  "atk-s0101a0:1192_14": "Aṃsena hi pātheyyapuṭaṃ vahantenāpīti vuttaṃ hoti.",
  "atk-s0101a0:1193_0": "Soṇadaṇḍaparivitakkavaṇṇanā",
  "atk-s0101a0:1194_0": "306- 308.",
  "atk-s0101a0:1194_1": "Tirovanasaṇḍagatassāti antovanasaṇḍe gatassa,",
  "atk-s0101a0:1194_2": "vihārabbhantaraṃ paviṭṭhassāti attho.",
  "atk-s0101a0:1194_3": "Añjaliṃ paṇāmetvāti ete ubhatopakkhikā,",
  "atk-s0101a0:1194_4": "te evaṃ cintayiṃsu –",
  "atk-s0101a0:1194_5": "“sace no micchādiṭṭhikā codessanti –",
  "atk-s0101a0:1194_6": "‘kasmā tumhe samaṇaṃ gotamaṃ vanditthā’ti? Tesaṃ –",
  "atk-s0101a0:1194_7": "‘kiṃ añjalimattakaraṇenāpi vandanaṃ nāma hotī’ti vakkhāma.",
  "atk-s0101a0:1194_8": "Sace no sammādiṭṭhikā codessanti –",
  "atk-s0101a0:1194_9": "‘kasmā tumhe bhagavantaṃ na vanditthā’ti.",
  "atk-s0101a0:1194_10": "‘Kiṃ sīsena bhūmiyaṃ paharanteneva vandanaṃ nāma hoti,",
  "atk-s0101a0:1194_11": "nanu añjalikammampi vandanaṃ evā’ti vakkhāmā”ti.",
  "atk-s0101a0:1194_12": "Nāmagottanti “bho, gotama,",
  "atk-s0101a0:1194_13": "ahaṃ asukassa putto datto nāma,",
  "atk-s0101a0:1194_14": "mitto nāma,",
  "atk-s0101a0:1194_15": "idhāgato”ti vadantā nāmaṃ sāventi nāma. “Bho, gotama,",
  "atk-s0101a0:1194_16": "ahaṃ vāseṭṭho nāma,",
  "atk-s0101a0:1194_17": "kaccāno nāma,",
  "atk-s0101a0:1194_18": "idhāgato”ti vadantā gottaṃ sāventi nāma.",
  "atk-s0101a0:1194_19": "Ete kira daliddā jiṇṇā kulaputtā “parisamajjhe nāmagottavasena pākaṭā bhavissāmā”ti evamakaṃsu.",
  "atk-s0101a0:1194_20": "Ye pana tuṇhībhūtā nisīdiṃsu,",
  "atk-s0101a0:1194_21": "te kerāṭikā ceva andhabālā ca.",
  "atk-s0101a0:1194_22": "Tattha kerāṭikā –",
  "atk-s0101a0:1194_23": "“ekaṃ dve kathāsallāpepi karonto vissāsiko hoti,",
  "atk-s0101a0:1194_24": "atha vissāse sati ekaṃ dve bhikkhā adātuṃ na yutta”nti tato attānaṃ mocetvā tuṇhī nisīdanti.",
  "atk-s0101a0:1194_25": "Andhabālā aññāṇatāyeva avakkhittamattikāpiṇḍo viya yattha katthaci tuṇhībhūtā nisīdanti.",
  "atk-s0101a0:1195_0": "Brāhmaṇapaññattivaṇṇanā",
  "atk-s0101a0:1196_0": "309- 310.",
  "atk-s0101a0:1196_1": "Cetasā cetoparivitakkanti bhagavā –",
  "atk-s0101a0:1196_2": "“ayaṃ brāhmaṇo āgatakālato paṭṭhāya adhomukho thaddhagatto kiṃ cintayamāno nisinno,",
  "atk-s0101a0:1196_3": "kiṃ nu kho cintetī”ti āvajjanto attano cetasā tassa cittaṃ aññāsi.",
  "atk-s0101a0:1196_4": "Tena vuttaṃ –",
  "atk-s0101a0:1196_5": "“cetasā cetoparivitakkamaññāyā”ti.",
  "atk-s0101a0:1196_6": "Vihaññatīti vighātaṃ āpajjati.",
  "atk-s0101a0:1196_7": "Anuviloketvā parisanti bhagavato sakasamaye pañhapucchanena udake miyamāno ukkhipitvā thale ṭhapito viya",
  "atk-s0101a0:1196_8": "samapassaddhakāyacitto hutvā parisaṃ saṅgaṇhanatthaṃ diṭṭhisañjāneneva “upadhārentu me bhonto vacana”nti",
  "atk-s0101a0:1196_9": "vadanto viya anuviloketvā parisaṃ bhagavantaṃ etadavoca.",
  "atk-s0101a0:1197_0": "311- 313.",
  "atk-s0101a0:1197_1": "Sujaṃ paggaṇhantānanti yaññayajanatthāya sujaṃ gaṇhantesu brāhmaṇesu paṭhamo vā dutiyo vāti attho.",
  "atk-s0101a0:1197_2": "Sujāya diyyamānaṃ mahāyāgaṃ paṭiggaṇhantānanti porāṇā.",
  "atk-s0101a0:1197_3": "Iti brāhmaṇo sakasamayavasena sammadeva pañhaṃ vissajjesi.",
  "atk-s0101a0:1197_4": "Bhagavā pana visesato uttamabrāhmaṇassa dassanatthaṃ –",
  "atk-s0101a0:1197_5": "“imesaṃ panā”tiādimāha.",
  "atk-s0101a0:1197_6": "Etadavocunti sace jātivaṇṇamantasampanno brāhmaṇo na hoti,",
  "atk-s0101a0:1197_7": "atha ko carahi loke brāhmaṇo bhavissati?",
  "atk-s0101a0:1197_8": "Nāseti no ayaṃ soṇadaṇḍo,",
  "atk-s0101a0:1197_9": "handassa vādaṃ paṭikkhipissāmāti cintetvā etadavocuṃ.",
  "atk-s0101a0:1197_10": "Apavadatīti paṭikkhipati.",
  "atk-s0101a0:1197_11": "Anupakkhandatīti anupavisati. Idaṃ –",
  "atk-s0101a0:1197_12": "“sace tvaṃ pasādavasena samaṇaṃ gotamaṃ saraṇaṃ gantukāmo, gaccha;",
  "atk-s0101a0:1197_13": "mā brāhmaṇassa samayaṃ bhindī”ti adhippāyena āhaṃsu.",
  "atk-s0101a0:1198_0": "314.",
  "atk-s0101a0:1198_1": "Etadavocāti imesu brāhmaṇesu evaṃ ekappahāreneva viravantesu “ayaṃ kathā pariyosānaṃ na gamissati,",
  "atk-s0101a0:1198_2": "handa ne nissadde katvā soṇadaṇḍeneva saddhiṃ kathemī”ti cintetvā –",
  "atk-s0101a0:1198_3": "“etaṃ sace kho tumhāka”ntiādikaṃ vacanaṃ avoca.",
  "atk-s0101a0:1199_0": "315- 316.",
  "atk-s0101a0:1199_1": "Sahadhammenāti sakāraṇena.",
  "atk-s0101a0:1199_2": "Samasamoti ṭhapetvā ekadesasamattaṃ samabhāvena samo,",
  "atk-s0101a0:1199_3": "sabbākārena samoti attho.",
  "atk-s0101a0:1199_4": "Ahamassa mātāpitaro jānāmīti bhaginiyā puttassa mātāpitaro kiṃ na jānissati,",
  "atk-s0101a0:1199_5": "kulakoṭiparidīpanaṃ sandhāyeva vadati.",
  "atk-s0101a0:1199_6": "Musāvādampi bhaṇeyyāti atthabhañjanakaṃ musāvādaṃ katheyya.",
  "atk-s0101a0:1199_7": "Kiṃ vaṇṇo karissatīti abbhantare guṇe asati kiṃ karissati?",
  "atk-s0101a0:1199_8": "Kimassa brāhmaṇabhāvaṃ rakkhituṃ sakkhissatīti attho.",
  "atk-s0101a0:1199_9": "Athāpi siyā puna –",
  "atk-s0101a0:1199_10": "“pakatisīle ṭhitassa brāhmaṇabhāvaṃ sādhentī”ti evampi sīlameva sādhessati,",
  "atk-s0101a0:1199_11": "tasmiṃ hissa asati brāhmaṇabhāvo nāhosīti sammohamattaṃ vaṇṇādayo.",
  "atk-s0101a0:1199_12": "Idaṃ pana sutvā te brāhmaṇā –",
  "atk-s0101a0:1199_13": "“sabhāvaṃ ācariyo āha,",
  "atk-s0101a0:1199_14": "akāraṇāva mayaṃ ujjhāyimhā”ti tuṇhī ahesuṃ.",
  "atk-s0101a0:1200_0": "Sīlapaññākathāvaṇṇanā",
  "atk-s0101a0:1201_0": "317.",
  "atk-s0101a0:1201_1": "Tato bhagavā ‘kathito brāhmaṇena pañho,",
  "atk-s0101a0:1201_2": "kiṃ panettha patiṭṭhātuṃ sakkhissati,",
  "atk-s0101a0:1201_3": "na sakkhissatī’ti?",
  "atk-s0101a0:1201_4": "Tassa vīmaṃsanatthaṃ –",
  "atk-s0101a0:1201_5": "“imesaṃ pana brāhmaṇā”tiādimāha.",
  "atk-s0101a0:1201_6": "Sīlaparidhotāti sīlaparisuddhā.",
  "atk-s0101a0:1201_7": "Yattha sīlaṃ tattha paññāti yasmiṃ puggale sīlaṃ,",
  "atk-s0101a0:1201_8": "tattheva paññā,",
  "atk-s0101a0:1201_9": "kuto dussīle paññā?",
  "atk-s0101a0:1201_10": "Paññārahite vā jaḷe eḷamūge kuto sīlanti?",
  "atk-s0101a0:1201_11": "Sīlapaññāṇanti sīlañca paññāṇañca sīlapaññāṇaṃ.",
  "atk-s0101a0:1201_12": "Paññāṇanti paññāyeva.",
  "atk-s0101a0:1201_13": "Evametaṃ brāhmaṇāti bhagavā brāhmaṇassa vacanaṃ anujānanto āha.",
  "atk-s0101a0:1201_14": "Tattha sīlaparidhotā paññāti catupārisuddhisīlena dhotā.",
  "atk-s0101a0:1201_15": "Kathaṃ pana sīlena paññaṃ dhovatīti?",
  "atk-s0101a0:1201_16": "Yassa puthujjanassa sīlaṃ saṭṭhiasītivassāni akhaṇḍaṃ hoti,",
  "atk-s0101a0:1201_17": "so maraṇakālepi sabbakilese ghātetvā sīlena paññaṃ dhovitvā arahattaṃ gaṇhāti.",
  "atk-s0101a0:1201_18": "Kandarasālapariveṇe mahāsaṭṭhivassatthero viya.",
  "atk-s0101a0:1201_19": "There kira maraṇamañce nipajjitvā balavavedanāya nitthunante,",
  "atk-s0101a0:1201_20": "tissamahārājā “theraṃ passissāmī”ti gantvā pariveṇadvāre ṭhito taṃ saddaṃ sutvā pucchi –",
  "atk-s0101a0:1201_21": "“kassa saddo aya”nti?",
  "atk-s0101a0:1201_22": "Therassa nitthunanasaddoti.",
  "atk-s0101a0:1201_23": "“Pabbajjāya saṭṭhivassena vedanāpariggahamattampi na kataṃ,",
  "atk-s0101a0:1201_24": "na dāni naṃ vandissāmī”ti nivattitvā mahābodhiṃ vandituṃ gato.",
  "atk-s0101a0:1201_25": "Tato upaṭṭhākadaharo theraṃ āha – “kiṃ no, bhante,",
  "atk-s0101a0:1201_26": "lajjāpetha,",
  "atk-s0101a0:1201_27": "saddhopi rājā vippaṭisārī hutvā na vandissāmī”ti gatoti.",
  "atk-s0101a0:1201_28": "Kasmā āvusoti?",
  "atk-s0101a0:1201_29": "Tumhākaṃ nitthunanasaddaṃ sutvāti.",
  "atk-s0101a0:1201_30": "“Tena hi me okāsaṃ karothā”ti vatvā vedanaṃ vikkhambhitvā arahattaṃ patvā daharassa saññaṃ adāsi –",
  "atk-s0101a0:1201_31": "“gacchāvuso,",
  "atk-s0101a0:1201_32": "idāni rājānaṃ amhe vandāpehī”ti.",
  "atk-s0101a0:1201_33": "Daharo gantvā –",
  "atk-s0101a0:1201_34": "“idāni kira theraṃ,",
  "atk-s0101a0:1201_35": "vandathā”ti āha.",
  "atk-s0101a0:1201_36": "Rājā saṃsumārapatitena theraṃ vandanto –",
  "atk-s0101a0:1201_37": "“nāhaṃ ayyassa arahattaṃ vandāmi,",
  "atk-s0101a0:1201_38": "puthujjanabhūmiyaṃ pana ṭhatvā rakkhitasīlameva vandāmī”ti āha,",
  "atk-s0101a0:1201_39": "evaṃ sīlena paññaṃ dhovati nāma.",
  "atk-s0101a0:1201_40": "Yassa pana abbhantare sīlasaṃvaro natthi,",
  "atk-s0101a0:1201_41": "ugghāṭitaññutāya pana catuppadikagāthāpariyosāne paññāya sīlaṃ dhovitvā saha paṭisambhidāhi arahattaṃ pāpuṇāti.",
  "atk-s0101a0:1201_42": "Ayaṃ paññāya sīlaṃ dhovati nāma.",
  "atk-s0101a0:1201_43": "Seyyathāpi santatimahāmatto.",
  "atk-s0101a0:1202_0": "318.",
  "atk-s0101a0:1202_1": "Katamaṃ pana taṃ brāhmaṇāti kasmā āha?",
  "atk-s0101a0:1202_2": "Bhagavā kira cintesi –",
  "atk-s0101a0:1202_3": "“brāhmaṇā brāhmaṇasamaye pañcasīlāni ‘sīla’nti paññāpenti,",
  "atk-s0101a0:1202_4": "vedattayauggahaṇapaññā paññāti.",
  "atk-s0101a0:1202_5": "Uparivisesaṃ na jānanti.",
  "atk-s0101a0:1202_6": "Yaṃnūnāhaṃ brāhmaṇassa uttarivisesabhūtaṃ maggasīlaṃ,",
  "atk-s0101a0:1202_7": "phalasīlaṃ,",
  "atk-s0101a0:1202_8": "maggapaññaṃ,",
  "atk-s0101a0:1202_9": "phalapaññañca dassetvā arahattanikūṭena desanaṃ niṭṭhapeyya”nti.",
  "atk-s0101a0:1202_10": "Atha naṃ kathetukamyatāya pucchanto –",
  "atk-s0101a0:1202_11": "“katamaṃ pana taṃ, brāhmaṇa,",
  "atk-s0101a0:1202_12": "sīlaṃ katamā sā paññā”ti āha.",
  "atk-s0101a0:1202_13": "Atha brāhmaṇo –",
  "atk-s0101a0:1202_14": "“mayā sakasamayavasena pañho vissajjito.",
  "atk-s0101a0:1202_15": "Samaṇo pana maṃ gotamo puna nivattitvā pucchati,",
  "atk-s0101a0:1202_16": "idānissāhaṃ cittaṃ paritosetvā vissajjituṃ sakkuṇeyyaṃ vā na vā?",
  "atk-s0101a0:1202_17": "Sace na sakkhissaṃ paṭhamaṃ uppannāpi me lajjā bhijjissati.",
  "atk-s0101a0:1202_18": "Asakkontassa pana na sakkomīti vacane doso natthī”ti puna nivattitvā bhagavatoyeva bhāraṃ karonto “ettakaparamāva maya”ntiādimāha.",
  "atk-s0101a0:1202_19": "Tattha ettakaparamāti ettakaṃ sīlapaññāṇanti vacanameva paramaṃ amhākaṃ,",
  "atk-s0101a0:1202_20": "te mayaṃ ettakaparamā,",
  "atk-s0101a0:1202_21": "ito paraṃ etassa bhāsitassa atthaṃ na jānāmāti attho.",
  "atk-s0101a0:1203_0": "Athassa bhagavā sīlapaññāya mūlabhūtassa tathāgatassa uppādato pabhuti sīlapaññāṇaṃ dassetuṃ –",
  "atk-s0101a0:1203_1": "“idha brāhmaṇa,",
  "atk-s0101a0:1203_2": "tathāgato”tiādimāha.",
  "atk-s0101a0:1203_3": "Tassattho sāmaññaphale vuttanayeneva veditabbo,",
  "atk-s0101a0:1203_4": "ayaṃ pana viseso,",
  "atk-s0101a0:1203_5": "idha tividhampi sīlaṃ –",
  "atk-s0101a0:1203_6": "“idampissa hoti sīlasmi”nti evaṃ sīlamicceva niyyātitaṃ paṭhamajjhānādīni cattāri jhānāni atthato paññāsampadā.",
  "atk-s0101a0:1203_7": "Evaṃ paññāvasena pana aniyyātetvā vipassanāpaññāya padaṭṭhānabhāvamattena dassetvā vipassanāpaññāto paṭṭhāya paññā niyyātitāti.",
  "atk-s0101a0:1204_0": "Soṇadaṇḍaupāsakattapaṭivedanākathā",
  "atk-s0101a0:1205_0": "319- 322.",
  "atk-s0101a0:1205_1": "Svātanāyāti padassa attho ajjatanāyāti ettha vuttanayeneva veditabbo.",
  "atk-s0101a0:1205_2": "Tena maṃ sā parisā paribhaveyyāti tena tumhe dūratova disvā āsanā vuṭṭhitakāraṇena maṃ sā parisā –",
  "atk-s0101a0:1205_3": "“ayaṃ soṇadaṇḍo pacchimavaye ṭhito mahallako,",
  "atk-s0101a0:1205_4": "gotamo pana daharo yuvā nattāpissa nappahoti,",
  "atk-s0101a0:1205_5": "so nāma attano nattumattabhāvampi appattassa āsanā vuṭṭhātī”ti paribhaveyya.",
  "atk-s0101a0:1205_6": "Āsanā me taṃ bhavaṃ gotamo paccuṭṭhānanti mama agāravena avuṭṭhānaṃ nāma natthi,",
  "atk-s0101a0:1205_7": "bhoganāsanabhayena pana na vuṭṭhahissāmi,",
  "atk-s0101a0:1205_8": "taṃ tumhe hi ceva mayā ca ñātuṃ vaṭṭati.",
  "atk-s0101a0:1205_9": "Tasmā āsanā me etaṃ bhavaṃ gotamo paccuṭṭhānaṃ dhāretūti,",
  "atk-s0101a0:1205_10": "iminā kira sadiso kuhako dullabho,",
  "atk-s0101a0:1205_11": "bhagavati panassa agāravaṃ nāma natthi,",
  "atk-s0101a0:1205_12": "tasmā bhoganāsanabhayā kuhanavasena evaṃ vadati.",
  "atk-s0101a0:1205_13": "Parapadesupi eseva nayo.",
  "atk-s0101a0:1205_14": "Dhammiyā kathāyātiādīsu taṅkhaṇānurūpāya dhammiyā kathāya diṭṭhadhammikasamparāyikaṃ atthaṃ sandassetvā kusale dhamme samādapetvā gaṇhāpetvā.",
  "atk-s0101a0:1205_15": "Tattha naṃ samuttejetvā saussāhaṃ katvā tāya ca saussāhatāya aññehi ca vijjamānaguṇehi sampahaṃsetvā dhammaratanavassaṃ vassitvā uṭṭhāyāsanā pakkāmi.",
  "atk-s0101a0:1205_16": "Brāhmaṇo pana attano kuhakatāya evampi bhagavati dhammavassaṃ vassite visesaṃ nibbattetuṃ nāsakkhi.",
  "atk-s0101a0:1205_17": "Kevalamassa āyatiṃ nibbānatthāya vāsanābhāgiyāya ca sabbā purimapacchimakathā ahosīti.",
  "atk-s0101a0:1206_0": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0101a0:1207_0": "323.",
  "atk-s0101a0:1207_1": "Evaṃ me sutaṃ…pe…",
  "atk-s0101a0:1207_2": "magadhesūti kūṭadantasuttaṃ.",
  "atk-s0101a0:1207_3": "Tatrāyaṃ apubbapadavaṇṇanā.",
  "atk-s0101a0:1207_4": "Magadhesūti magadhā nāma jānapadino rājakumārā,",
  "atk-s0101a0:1207_5": "tesaṃ nivāso ekopi janapado rūḷhīsaddena magadhāti vuccati,",
  "atk-s0101a0:1207_6": "tasmiṃ magadhesu janapade.",
  "atk-s0101a0:1207_7": "Ito paraṃ purimasuttadvaye vuttanayameva.",
  "atk-s0101a0:1207_8": "Ambalaṭṭhikā brahmajāle vuttasadisāva.",
  "atk-s0101a0:1207_9": "Kūṭadantoti tassa brāhmaṇassa nāmaṃ.",
  "atk-s0101a0:1207_10": "Upakkhaṭoti sajjito.",
  "atk-s0101a0:1207_11": "Vacchatarasatānīti vacchasatāni.",
  "atk-s0101a0:1207_12": "Urabbhāti taruṇameṇḍakā vuccanti.",
  "atk-s0101a0:1207_13": "Ete tāva pāḷiyaṃ āgatāyeva.",
  "atk-s0101a0:1207_14": "Pāḷiyaṃ pana anāgatānampi anekesaṃ migapakkhīnaṃ sattasattasatāni sampiṇḍitānevāti veditabbāni.",
  "atk-s0101a0:1207_15": "Sabbasattasatikayāgaṃ kiresa yajitukāmo hoti.",
  "atk-s0101a0:1207_16": "Thūṇūpanītānīti bandhitvā ṭhapanatthāya yūpasaṅkhātaṃ thūṇaṃ upanītāni.",
  "atk-s0101a0:1208_0": "328.",
  "atk-s0101a0:1208_1": "Tividhanti ettha vidhā vuccati ṭhapanā,",
  "atk-s0101a0:1208_2": "tiṭṭhapananti attho.",
  "atk-s0101a0:1208_3": "Soḷasaparikkhāranti soḷasaparivāraṃ.",
  "atk-s0101a0:1209_0": "330- 336.",
  "atk-s0101a0:1209_1": "Paṭivasantīti yaññānubhavanatthāya paṭivasanti.",
  "atk-s0101a0:1209_2": "Bhūtapubbanti idaṃ bhagavā pathavīgataṃ nidhiṃ uddharitvā purato rāsiṃ karonto viya bhavapaṭicchannaṃ pubbacaritaṃ dassento āha.",
  "atk-s0101a0:1209_3": "Mahāvijitoti so kira sāgarapariyantaṃ mahantaṃ pathavīmaṇḍalaṃ vijini,",
  "atk-s0101a0:1209_4": "iti mahantaṃ vijitamassāti mahāvijito tveva saṅkhyaṃ agamāsi.",
  "atk-s0101a0:1209_5": "Aḍḍhotiādīsu yo koci attano santakena vibhavena aḍḍho hoti,",
  "atk-s0101a0:1209_6": "ayaṃ pana na kevalaṃ aḍḍhoyeva,",
  "atk-s0101a0:1209_7": "mahaddhano mahatā aparimāṇasaṅkhyena dhanena samannāgato.",
  "atk-s0101a0:1209_8": "Pañcakāmaguṇavasena mahantā uḷārā bhogā assāti mahābhogo.",
  "atk-s0101a0:1209_9": "Piṇḍapiṇḍavasena ceva suvaṇṇamāsakarajatamāsakādivasena ca jātarūparajatassa pahūtatāya pahūtajātarūparajato,",
  "atk-s0101a0:1209_10": "anekakoṭisaṅkhyena jātarūparajatena samannāgatoti attho.",
  "atk-s0101a0:1209_11": "Vittīti tuṭṭhi,",
  "atk-s0101a0:1209_12": "vittiyā upakaraṇaṃ vittūpakaraṇaṃ tuṭṭhikāraṇanti attho.",
  "atk-s0101a0:1209_13": "Pahūtaṃ nānāvidhālaṅkārasuvaṇṇarajatabhājanādibhedaṃ vittūpakaraṇamassāti pahūtavittūpakaraṇo.",
  "atk-s0101a0:1209_14": "Sattaratanasaṅkhātassa nidahitvā ṭhapitadhanassa sabbapubbaṇṇāparaṇṇasaṅgahitassa dhaññassa ca pahūtatāya pahūtadhanadhañño.",
  "atk-s0101a0:1209_15": "Athavā idamassa devasikaṃ paribbayadānaggahaṇādivasena parivattanadhanadhaññavasena vuttaṃ.",
  "atk-s0101a0:1210_0": "Paripuṇṇakosakoṭṭhāgāroti koso vuccati bhaṇḍāgāraṃ,",
  "atk-s0101a0:1210_1": "nidahitvā ṭhapitena dhanena paripuṇṇakoso,",
  "atk-s0101a0:1210_2": "dhaññena paripuṇṇakoṭṭhāgāro cāti attho.",
  "atk-s0101a0:1210_3": "Athavā catubbidho koso – hatthī, assā, rathā, pattīti.",
  "atk-s0101a0:1210_4": "Koṭṭhāgāraṃ tividhaṃ –",
  "atk-s0101a0:1210_5": "dhanakoṭṭhāgāraṃ,",
  "atk-s0101a0:1210_6": "vatthakoṭṭhāgāraṃ,",
  "atk-s0101a0:1210_7": "dhaññakoṭṭhāgāranti,",
  "atk-s0101a0:1210_8": "taṃ sabbampi paripuṇṇamassāti paripuṇṇakosakoṭṭhāgāro.",
  "atk-s0101a0:1210_9": "Udapādīti uppajji.",
  "atk-s0101a0:1210_10": "Ayaṃ kira rājā ekadivasaṃ ratanāvalokanacārikaṃ nāma nikkhanto.",
  "atk-s0101a0:1210_11": "So bhaṇḍāgārikaṃ pucchi – “tāta,",
  "atk-s0101a0:1210_12": "idaṃ evaṃ bahudhanaṃ kena saṅgharita”nti?",
  "atk-s0101a0:1210_13": "Tumhākaṃ pitupitāmahādīhi yāva sattamā kulaparivaṭṭāti.",
  "atk-s0101a0:1210_14": "Idaṃ pana dhanaṃ saṅgharitvā te kuhiṃ gatāti?",
  "atk-s0101a0:1210_15": "Sabbeva te, deva,",
  "atk-s0101a0:1210_16": "maraṇavasaṃ pattāti.",
  "atk-s0101a0:1210_17": "Attano dhanaṃ agahetvāva gatā, tātāti? Deva,",
  "atk-s0101a0:1210_18": "kiṃ vadetha,",
  "atk-s0101a0:1210_19": "dhanaṃ nāmetaṃ pahāya gamanīyameva,",
  "atk-s0101a0:1210_20": "no ādāya gamanīyanti.",
  "atk-s0101a0:1210_21": "Atha rājā nivattitvā sirīgabbhe nisinno –",
  "atk-s0101a0:1210_22": "‘adhigatā kho me’tiādīni cintesi.",
  "atk-s0101a0:1210_23": "Tena vuttaṃ –",
  "atk-s0101a0:1210_24": "“evaṃ cetaso parivitakko udapādī”ti.",
  "atk-s0101a0:1211_0": "337.",
  "atk-s0101a0:1211_1": "Brāhmaṇaṃ āmantetvāti kasmā āmantesi?",
  "atk-s0101a0:1211_2": "Ayaṃ kirevaṃ cintesi –",
  "atk-s0101a0:1211_3": "“dānaṃ dentena nāma ekena paṇḍitena saddhiṃ mantetvā dātuṃ vaṭṭati,",
  "atk-s0101a0:1211_4": "anāmantetvā katakammañhi pacchānutāpaṃ karotī”ti.",
  "atk-s0101a0:1211_5": "Tasmā āmantesi.",
  "atk-s0101a0:1211_6": "Atha brāhmaṇo cintesi –",
  "atk-s0101a0:1211_7": "“ayaṃ rājā mahādānaṃ dātukāmo,",
  "atk-s0101a0:1211_8": "janapade cassa bahū corā,",
  "atk-s0101a0:1211_9": "te avūpasametvā dānaṃ dentassa khīradadhitaṇḍulādike dānasambhāre āharantānaṃ nippurisāni gehāni corā",
  "atk-s0101a0:1211_10": "vilumpissanti janapado corabhayeneva kolāhalo bhavissati,",
  "atk-s0101a0:1211_11": "tato rañño dānaṃ na ciraṃ pavattissati,",
  "atk-s0101a0:1211_12": "cittampissa ekaggaṃ na bhavissati, handa,",
  "atk-s0101a0:1211_13": "naṃ etamatthaṃ saññāpemī”ti tato tamatthaṃ saññāpento “bhoto,",
  "atk-s0101a0:1211_14": "kho rañño”tiādimāha.",
  "atk-s0101a0:1212_0": "338.",
  "atk-s0101a0:1212_1": "Tattha sakaṇṭakoti corakaṇṭakehi sakaṇṭako.",
  "atk-s0101a0:1212_2": "Panthaduhanāti panthaduhā,",
  "atk-s0101a0:1212_3": "panthaghātakāti attho.",
  "atk-s0101a0:1212_4": "Akiccakārī assāti akattabbakārī adhammakārī bhaveyya.",
  "atk-s0101a0:1212_5": "Dassukhīlanti corakhīlaṃ.",
  "atk-s0101a0:1212_6": "Vadhena vāti māraṇena vā koṭṭanena vā.",
  "atk-s0101a0:1212_7": "Bandhanenāti addubandhanādinā.",
  "atk-s0101a0:1212_8": "Jāniyāti hāniyā;",
  "atk-s0101a0:1212_9": "“sataṃ gaṇhatha,",
  "atk-s0101a0:1212_10": "sahassaṃ gaṇhathā”ti evaṃ pavattitadaṇḍenāti attho.",
  "atk-s0101a0:1212_11": "Garahāyāti pañcasikhamuṇḍakaraṇaṃ,",
  "atk-s0101a0:1212_12": "gomayasiñcanaṃ,",
  "atk-s0101a0:1212_13": "gīvāya kudaṇḍakabandhananti evamādīni katvā garahapāpanena.",
  "atk-s0101a0:1212_14": "Pabbājanāyāti raṭṭhato nīharaṇena.",
  "atk-s0101a0:1212_15": "Samūhanissāmīti sammā hetunā nayena kāraṇena ūhanissāmi.",
  "atk-s0101a0:1212_16": "Hatāvasesakāti matāvasesakā.",
  "atk-s0101a0:1212_17": "Ussahantīti ussāhaṃ karonti.",
  "atk-s0101a0:1212_18": "Anuppadetūti dinne appahonte puna aññampi bījañca bhattañca kasiupakaraṇabhaṇḍañca sabbaṃ detūti attho.",
  "atk-s0101a0:1212_19": "Pābhataṃ anuppadetūti sakkhiṃ akatvā paṇṇe anāropetvā mūlacchejjavasena bhaṇḍamūlaṃ detūti attho.",
  "atk-s0101a0:1212_20": "Bhaṇḍamūlassa hi pābhatanti nāmaṃ. Yathāha –",
  "atk-s0101a0:1213_0": "“Appakenapi medhāvī, pābhatena vicakkhaṇo;",
  "atk-s0101a0:1214_0": "Samuṭṭhāpeti attānaṃ, aṇuṃ aggiṃva sandhama”nti. ;",
  "atk-s0101a0:1215_0": "Bhattavetananti devasikaṃ bhattañceva māsikādiparibbayañca tassa tassa kusalakammasūrabhāvānurūpena ṭhānantaragāmanigamādidānena saddhiṃ detūti attho.",
  "atk-s0101a0:1215_1": "Sakammapasutāti kasivāṇijjādīsu sakesu kammesu uyyuttā byāvaṭā.",
  "atk-s0101a0:1215_2": "Rāsikoti dhanadhaññānaṃ rāsiko.",
  "atk-s0101a0:1215_3": "Khemaṭṭhitāti khemena ṭhitā abhayā.",
  "atk-s0101a0:1215_4": "Akaṇṭakāti corakaṇṭakarahitā.",
  "atk-s0101a0:1215_5": "Mudā modamānāti modā modamānā.",
  "atk-s0101a0:1215_6": "Ayameva vā pāṭho,",
  "atk-s0101a0:1215_7": "aññamaññaṃ pamuditacittāti adhippāyo.",
  "atk-s0101a0:1215_8": "Apārutagharāti corānaṃ abhāvena dvārāni asaṃvaritvā vivaṭadvārāti attho.",
  "atk-s0101a0:1215_9": "Etadavocāti janapadassa sabbākārena iddhaphītabhāvaṃ ñatvā etaṃ avoca.",
  "atk-s0101a0:1216_0": "Catuparikkhāravaṇṇanā",
  "atk-s0101a0:1217_0": "339.",
  "atk-s0101a0:1217_1": "Tena hi bhavaṃ rājāti brāhmaṇo kira cintesi –",
  "atk-s0101a0:1217_2": "“ayaṃ rājā mahādānaṃ dātuṃ ativiya ussāhajāto.",
  "atk-s0101a0:1217_3": "Sace pana attano anuyantā khattiyādayo anāmantetvā dassati.",
  "atk-s0101a0:1217_4": "Nāssa te attamanā bhavissanti;",
  "atk-s0101a0:1217_5": "yathā dānaṃ te attamanā honti,",
  "atk-s0101a0:1217_6": "tathā karissāmī”ti.",
  "atk-s0101a0:1217_7": "Tasmā “tena hi bhava”ntiādimāha.",
  "atk-s0101a0:1217_8": "Tattha negamāti nigamavāsino.",
  "atk-s0101a0:1217_9": "Jānapadāti janapadavāsino.",
  "atk-s0101a0:1217_10": "Āmantayatanti āmantetu jānāpetu.",
  "atk-s0101a0:1217_11": "Yaṃ mama assāti yaṃ tumhākaṃ anujānanaṃ mama bhaveyya.",
  "atk-s0101a0:1217_12": "Amaccāti piyasahāyakā.",
  "atk-s0101a0:1217_13": "Pārisajjāti sesā āṇattikārakā.",
  "atk-s0101a0:1217_14": "Yajataṃ bhavaṃ rājāti yajatu bhavaṃ, te kira –",
  "atk-s0101a0:1217_15": "ayaṃ rājā “ahaṃ issaro”ti pasayha dānaṃ adatvā amhe āmantesi,",
  "atk-s0101a0:1217_16": "ahonena suṭṭhu kata”nti attamanā evamāhaṃsu.",
  "atk-s0101a0:1217_17": "Anāmantite panassa yaññaṭṭhānaṃ dassanāyapi na gaccheyyuṃ.",
  "atk-s0101a0:1217_18": "Yaññakālo mahārājāti deyyadhammasmiñhi asati mahallakakāle ca evarūpaṃ dānaṃ dātuṃ na sakkā,",
  "atk-s0101a0:1217_19": "tvaṃ pana mahādhano ceva taruṇo ca,",
  "atk-s0101a0:1217_20": "etena te yaññakāloti dassentā vadanti.",
  "atk-s0101a0:1217_21": "Anumatipakkhāti anumatiyā pakkhā,",
  "atk-s0101a0:1217_22": "anumatidāyakāti attho.",
  "atk-s0101a0:1217_23": "Parikkhārā bhavantīti parivārā bhavanti.",
  "atk-s0101a0:1217_24": "“Ratho sīlaparikkhāro,",
  "atk-s0101a0:1217_25": "jhānakkho cakkavīriyo”ti ettha pana alaṅkāro parikkhāroti vutto.",
  "atk-s0101a0:1218_0": "Aṭṭhaparikkhāravaṇṇanā",
  "atk-s0101a0:1219_0": "340.",
  "atk-s0101a0:1219_1": "Aṭṭhahaṅgehīti ubhato sujātādīhi aṭṭhahi aṅgehi.",
  "atk-s0101a0:1219_2": "Yasasāti āṇāṭhapanasamatthatāya.",
  "atk-s0101a0:1219_3": "Saddhoti dānassa phalaṃ atthīti saddahati.",
  "atk-s0101a0:1219_4": "Dāyakoti dānasūro.",
  "atk-s0101a0:1219_5": "Na saddhāmattakeneva tiṭṭhati,",
  "atk-s0101a0:1219_6": "pariccajitumpi sakkotīti attho.",
  "atk-s0101a0:1219_7": "Dānapatīti yaṃ dānaṃ deti,",
  "atk-s0101a0:1219_8": "tassa pati hutvā deti, na dāso,",
  "atk-s0101a0:1219_9": "na sahāyo.",
  "atk-s0101a0:1219_10": "Yo hi attanā madhuraṃ bhuñjati,",
  "atk-s0101a0:1219_11": "paresaṃ amadhuraṃ deti,",
  "atk-s0101a0:1219_12": "so dānasaṅkhātassa deyyadhammassa dāso hutvā deti.",
  "atk-s0101a0:1219_13": "Yo yaṃ attanā bhuñjati,",
  "atk-s0101a0:1219_14": "tadeva deti,",
  "atk-s0101a0:1219_15": "so sahāyo hutvā deti.",
  "atk-s0101a0:1219_16": "Yo pana attanā yena kenaci yāpeti,",
  "atk-s0101a0:1219_17": "paresaṃ madhuraṃ deti,",
  "atk-s0101a0:1219_18": "so pati jeṭṭhako sāmī hutvā deti,",
  "atk-s0101a0:1219_19": "ayaṃ tādisoti attho.",
  "atk-s0101a0:1219_20": "Samaṇabrāhmaṇakapaṇaddhikavaṇibbakayācakānanti ettha samitapāpā samaṇā,",
  "atk-s0101a0:1219_21": "bāhitapāpā brāhmaṇā.",
  "atk-s0101a0:1219_22": "Kapaṇāti duggatā daliddamanussā.",
  "atk-s0101a0:1219_23": "Addhikāti pathāvino.",
  "atk-s0101a0:1219_24": "Vaṇibbakāti ye –",
  "atk-s0101a0:1219_25": "“iṭṭhaṃ dinnaṃ, kantaṃ, manāpaṃ,",
  "atk-s0101a0:1219_26": "kālena anavajjaṃ dinnaṃ,",
  "atk-s0101a0:1219_27": "dadaṃ cittaṃ pasādeyya,",
  "atk-s0101a0:1219_28": "gacchatu bhavaṃ brahmaloka”ntiādinā nayena dānassa vaṇṇaṃ thomayamānā vicaranti.",
  "atk-s0101a0:1219_29": "Yācakāti ye –",
  "atk-s0101a0:1219_30": "“pasatamattaṃ detha,",
  "atk-s0101a0:1219_31": "sarāvamattaṃ dethā”tiādīni vatvā yācamānā vicaranti.",
  "atk-s0101a0:1219_32": "Opānabhūtoti udapānabhūto.",
  "atk-s0101a0:1219_33": "Sabbesaṃ sādhāraṇaparibhogo,",
  "atk-s0101a0:1219_34": "catumahāpathe khatapokkharaṇī viya hutvāti attho.",
  "atk-s0101a0:1219_35": "Sutajātassāti ettha sutameva sutajātaṃ.",
  "atk-s0101a0:1219_36": "Atītānāgatapaccuppanne atthe cintetunti ettha –",
  "atk-s0101a0:1219_37": "“atīte puññassa katattāyeva me ayaṃ sampattī”ti,",
  "atk-s0101a0:1219_38": "evaṃ cintento atītamatthaṃ cintetuṃ paṭibalo nāma hoti.",
  "atk-s0101a0:1219_39": "“Idāni puññaṃ katvāva anāgate sakkā sampattiṃ pāpuṇitu”nti cintento anāgatamatthaṃ cintetuṃ paṭibalo nāma hoti.",
  "atk-s0101a0:1219_40": "“Idaṃ puññakammaṃ nāma sappurisānaṃ āciṇṇaṃ,",
  "atk-s0101a0:1219_41": "mayhañca bhogāpi saṃvijjanti,",
  "atk-s0101a0:1219_42": "dāyakacittampi atthi;",
  "atk-s0101a0:1219_43": "handāhaṃ puññāni karomī”ti cintento paccuppannamatthaṃ cintetuṃ paṭibalo nāma hotīti veditabbo.",
  "atk-s0101a0:1219_44": "Iti imānīti evaṃ yathā vuttāni etāni.",
  "atk-s0101a0:1219_45": "Etehi kira aṭṭhahaṅgehi samannāgatassa dānaṃ sabbadisāhi mahājano upasaṅkamati.",
  "atk-s0101a0:1219_46": "“Ayaṃ dujjāto kittakaṃ kālaṃ dassati,",
  "atk-s0101a0:1219_47": "idāni vippaṭisārī hutvā upacchindissatī”ti evamādīni cintetvā na koci upasaṅkamitabbaṃ maññati.",
  "atk-s0101a0:1219_48": "Tasmā etāni aṭṭhaṅgāni parikkhārā bhavantīti vuttāni.",
  "atk-s0101a0:1220_0": "Catuparikkhārādivaṇṇanā",
  "atk-s0101a0:1221_0": "341.",
  "atk-s0101a0:1221_1": "Sujaṃ paggaṇhantānanti mahāyāgapaṭiggaṇhanaṭṭhāne dānakaṭacchuṃ paggaṇhantānaṃ.",
  "atk-s0101a0:1221_2": "Imehi catūhīti etehi sujātādīhi.",
  "atk-s0101a0:1221_3": "Etesu hi asati –",
  "atk-s0101a0:1221_4": "“evaṃ dujjātassa saṃvidhānena pavattadānaṃ kittakaṃ kālaṃ pavattissatī”tiādīni vatvā upasaṅkamitāro na honti.",
  "atk-s0101a0:1221_5": "Garahitabbābhāvato pana upasaṅkamantiyeva.",
  "atk-s0101a0:1221_6": "Tasmā imānipi parikkhārā bhavantīti vuttāni.",
  "atk-s0101a0:1222_0": "342.",
  "atk-s0101a0:1222_1": "Tisso vidhā desesīti tīṇi ṭhapanāni desesi.",
  "atk-s0101a0:1222_2": "So kira cintesi –",
  "atk-s0101a0:1222_3": "“dānaṃ dadamānā nāma tiṇṇaṃ ṭhānānaṃ aññatarasmiṃ calanti handāhaṃ imaṃ rājānaṃ tesu ṭhānesu paṭhamataraññeva niccalaṃ karomī”ti.",
  "atk-s0101a0:1222_4": "Tenassa tisso vidhā desesīti.",
  "atk-s0101a0:1222_5": "So bhoto raññoti idaṃ karaṇatthe sāmivacanaṃ.",
  "atk-s0101a0:1222_6": "Bhotā raññāti vā pāṭho.",
  "atk-s0101a0:1222_7": "Vippaṭisāro na karaṇīyoti “bhogānaṃ vigamahetuko pacchānutāpo na kattabbo,",
  "atk-s0101a0:1222_8": "pubbacetanā pana acalā patiṭṭhapetabbā,",
  "atk-s0101a0:1222_9": "evañhi dānaṃ mahapphalaṃ hotī”ti dasseti.",
  "atk-s0101a0:1222_10": "Itaresupi dvīsu ṭhānesu eseva nayo.",
  "atk-s0101a0:1222_11": "Muñcacetanāpi hi pacchāsamanussaraṇacetanā ca niccalāva kātabbā.",
  "atk-s0101a0:1222_12": "Tathā akarontassa dānaṃ na mahapphalaṃ hoti,",
  "atk-s0101a0:1222_13": "nāpi uḷāresu bhogesu cittaṃ namati,",
  "atk-s0101a0:1222_14": "mahāroruvaṃ upapannassa seṭṭhigahapatino viya.",
  "atk-s0101a0:1223_0": "343.",
  "atk-s0101a0:1223_1": "Dasahākārehīti dasahi kāraṇehi.",
  "atk-s0101a0:1223_2": "Tassa kira evaṃ ahosi –",
  "atk-s0101a0:1223_3": "sacāyaṃ rājā dussīle disvā –",
  "atk-s0101a0:1223_4": "“nassati vata me dānaṃ,",
  "atk-s0101a0:1223_5": "yassa me evarūpā dussīlā bhuñjantī”ti sīlavantesupi vippaṭisāraṃ uppādessati,",
  "atk-s0101a0:1223_6": "dānaṃ na mahapphalaṃ bhavissati.",
  "atk-s0101a0:1223_7": "Vippaṭisāro ca nāma dāyakānaṃ paṭiggāhakatova uppajjati,",
  "atk-s0101a0:1223_8": "handassa paṭhamameva taṃ vippaṭisāraṃ vinodemīti.",
  "atk-s0101a0:1223_9": "Tasmā dasahākārehi upacchijjituṃ yuttaṃ paṭiggāhakesupi vippaṭisāraṃ vinodesīti.",
  "atk-s0101a0:1223_10": "Tesaññeva tenāti tesaññeva tena pāpena aniṭṭho vipāko bhavissati,",
  "atk-s0101a0:1223_11": "na aññesanti dasseti.",
  "atk-s0101a0:1223_12": "Yajataṃ bhavanti detu bhavaṃ.",
  "atk-s0101a0:1223_13": "Sajjatanti vissajjatu.",
  "atk-s0101a0:1223_14": "Antaranti abbhantaraṃ.",
  "atk-s0101a0:1224_0": "344.",
  "atk-s0101a0:1224_1": "Soḷasahi ākārehi cittaṃ sandassesīti idha brāhmaṇo rañño mahādānānumodanaṃ nāma āraddho.",
  "atk-s0101a0:1224_2": "Tattha sandassesīti –",
  "atk-s0101a0:1224_3": "‘idaṃ dānaṃ dātā evarūpaṃ sampattiṃ labhatī’ti dassetvā dassetvā kathesi.",
  "atk-s0101a0:1224_4": "Samādapesīti tadatthaṃ samādapetvā kathesi.",
  "atk-s0101a0:1224_5": "Samuttejesīti vippaṭisāravinodanenassa cittaṃ vodāpesi.",
  "atk-s0101a0:1224_6": "Sampahaṃsesīti ‘sundaraṃ te kataṃ, mahārāja,",
  "atk-s0101a0:1224_7": "dānaṃ dadamānenā’ti thutiṃ katvā kathesi.",
  "atk-s0101a0:1224_8": "Vattā dhammato natthīti dhammena samena kāraṇena vattā natthi.",
  "atk-s0101a0:1225_0": "345.",
  "atk-s0101a0:1225_1": "Na rukkhā chijjiṃsu yūpatthāya na dabbhā lūyiṃsu barihisatthāyāti ye yūpanāmake mahāthambhe ussāpetvā –",
  "atk-s0101a0:1225_2": "“asukarājā asukāmacco asukabrāhmaṇo evarūpaṃ nāma mahāyāgaṃ yajatī”ti nāmaṃ likhitvā ṭhapenti.",
  "atk-s0101a0:1225_3": "Yāni ca dabbhatiṇāni lāyitvā vanamālāsaṅkhepena yaññasālaṃ parikkhipanti,",
  "atk-s0101a0:1225_4": "bhūmiyaṃ vā pattharanti,",
  "atk-s0101a0:1225_5": "tepi na rukkhā chijjiṃsu,",
  "atk-s0101a0:1225_6": "na dabbhā lūyiṃsu.",
  "atk-s0101a0:1225_7": "Kiṃ pana gāvo vā ajādayo vā haññissantīti dasseti.",
  "atk-s0101a0:1225_8": "Dāsāti antogehadāsādayo.",
  "atk-s0101a0:1225_9": "Pessāti ye pubbameva dhanaṃ gahetvā kammaṃ karonti.",
  "atk-s0101a0:1225_10": "Kammakarāti ye bhattavetanaṃ gahetvā karonti.",
  "atk-s0101a0:1225_11": "Daṇḍatajjitā nāma daṇḍayaṭṭhimuggarādīni gahetvā –",
  "atk-s0101a0:1225_12": "“kammaṃ karotha karothā”ti evaṃ tajjitā.",
  "atk-s0101a0:1225_13": "Bhayatajjitā nāma –",
  "atk-s0101a0:1225_14": "sace kammaṃ karosi, kusalaṃ.",
  "atk-s0101a0:1225_15": "No ce karosi,",
  "atk-s0101a0:1225_16": "chindissāma vā bandhissāma vā māressāma vāti evaṃ bhayena tajjitā.",
  "atk-s0101a0:1225_17": "Ete pana na daṇḍatajjitā,",
  "atk-s0101a0:1225_18": "na bhayatajjitā,",
  "atk-s0101a0:1225_19": "na assumukhā rodamānā parikammāni akaṃsu.",
  "atk-s0101a0:1225_20": "Atha kho piyasamudācāreneva samudācariyamānā akaṃsu.",
  "atk-s0101a0:1225_21": "Na hi tattha dāsaṃ vā dāsāti,",
  "atk-s0101a0:1225_22": "pessaṃ vā pessāti,",
  "atk-s0101a0:1225_23": "kammakaraṃ vā kammakarāti ālapanti.",
  "atk-s0101a0:1225_24": "Yathānāmavaseneva pana piyasamudācārena ālapitvā itthipurisabalavantadubbalānaṃ anurūpameva kammaṃ dassetvā –",
  "atk-s0101a0:1225_25": "“idañcidañca karothā”ti vadanti.",
  "atk-s0101a0:1225_26": "Tepi attano rucivaseneva karonti.",
  "atk-s0101a0:1225_27": "Tena vuttaṃ –",
  "atk-s0101a0:1225_28": "“ye icchiṃsu,",
  "atk-s0101a0:1225_29": "te akaṃsu;",
  "atk-s0101a0:1225_30": "ye na icchiṃsu,",
  "atk-s0101a0:1225_31": "na te akaṃsu.",
  "atk-s0101a0:1225_32": "Yaṃ icchiṃsu,",
  "atk-s0101a0:1225_33": "taṃ akaṃsu;",
  "atk-s0101a0:1225_34": "yaṃ na icchiṃsu,",
  "atk-s0101a0:1225_35": "na taṃ akaṃsū”ti.",
  "atk-s0101a0:1225_36": "Sappitelanavanītadadhimadhuphāṇitena ceva so yañño niṭṭhānamagamāsīti rājā kira bahinagarassa catūsu",
  "atk-s0101a0:1225_37": "dvāresu antonagarassa ca majjheti pañcasu ṭhānesu mahādānasālāyo kārāpetvā ekekissāya sālāya satasahassaṃ",
  "atk-s0101a0:1225_38": "satasahassaṃ katvā divase divase pañcasatasahassāni vissajjetvā sūriyuggamanato paṭṭhāya tassa tassa",
  "atk-s0101a0:1225_39": "kālassa anurūpehi sahatthena suvaṇṇakaṭacchuṃ gahetvā paṇītehi sappitelādisammisseheva yāgukhajjakabhattabyañjanapānakādīhi",
  "atk-s0101a0:1225_40": "mahājanaṃ santappesi.",
  "atk-s0101a0:1225_41": "Bhājanāni pūretvā gaṇhitukāmānaṃ tatheva dāpesi.",
  "atk-s0101a0:1225_42": "Sāyaṇhasamaye pana vatthagandhamālādīhi sampūjesi.",
  "atk-s0101a0:1225_43": "Sappiādīnaṃ pana mahācāṭiyo pūrāpetvā –",
  "atk-s0101a0:1225_44": "“yo yaṃ paribhuñjitukāmo,",
  "atk-s0101a0:1225_45": "so taṃ paribhuñjatū”ti anekasatesu ṭhānesu ṭhapāpesi.",
  "atk-s0101a0:1225_46": "Taṃ sandhāya vuttaṃ –",
  "atk-s0101a0:1225_47": "“sappitelanavanītadadhimadhuphāṇitena ceva so yañño niṭṭhānamagamāsī”ti.",
  "atk-s0101a0:1226_0": "346.",
  "atk-s0101a0:1226_1": "Pahūtaṃ sāpateyyaṃ ādāyāti bahuṃ dhanaṃ gahetvā.",
  "atk-s0101a0:1226_2": "Te kira cintesuṃ –",
  "atk-s0101a0:1226_3": "“ayaṃ rājā sappitelādīni janapadato anāharāpetvā attano santakameva nīharitvā mahādānaṃ deti.",
  "atk-s0101a0:1226_4": "Amhehi pana ‘rājā na kiñci āharāpetī’ti na yuttaṃ tuṇhī bhavituṃ.",
  "atk-s0101a0:1226_5": "Na hi rañño ghare dhanaṃ akkhayadhammameva,",
  "atk-s0101a0:1226_6": "amhesu ca adentesu ko añño rañño dassati,",
  "atk-s0101a0:1226_7": "handassa dhanaṃ upasaṃharāmā”ti te gāmabhāgena ca nigamabhāgena ca nagarabhāgena ca sāpateyyaṃ saṃharitvā sakaṭāni pūretvā rañño upahariṃsu.",
  "atk-s0101a0:1226_8": "Taṃ sandhāya –",
  "atk-s0101a0:1226_9": "“pahūtaṃ sāpateyya”ntiādimāha.",
  "atk-s0101a0:1227_0": "347.",
  "atk-s0101a0:1227_1": "Puratthimena yaññavāṭassāti puratthimato nagaradvāre dānasālāya puratthimabhāge.",
  "atk-s0101a0:1227_2": "Yathā puratthimadisato āgacchantā khattiyānaṃ dānasālāya yāguṃ pivitvā rañño dānasālāya bhuñjitvā nagaraṃ pavisanti.",
  "atk-s0101a0:1227_3": "Evarūpe ṭhāne paṭṭhapesuṃ.",
  "atk-s0101a0:1227_4": "Dakkhiṇena yaññavāṭassāti dakkhiṇato nagaradvāre dānasālāya vuttanayeneva dakkhiṇabhāge paṭṭhapesuṃ.",
  "atk-s0101a0:1227_5": "Pacchimuttaresupi eseva nayo.",
  "atk-s0101a0:1228_0": "348.",
  "atk-s0101a0:1228_1": "Aho yañño,",
  "atk-s0101a0:1228_2": "aho yaññasampadāti brāhmaṇā sappiādīhi niṭṭhānagamanaṃ sutvā –",
  "atk-s0101a0:1228_3": "“yaṃ loke madhuraṃ,",
  "atk-s0101a0:1228_4": "tadeva samaṇo gotamo katheti,",
  "atk-s0101a0:1228_5": "handassa yaññaṃ pasaṃsāmā”ti tuṭṭhacittā pasaṃsamānā evamāhaṃsu.",
  "atk-s0101a0:1228_6": "Tuṇhībhūtova nisinno hotīti upari vattabbamatthaṃ cintayamāno nissaddova nisinno hoti.",
  "atk-s0101a0:1228_7": "Abhijānāti pana bhavaṃ gotamoti idaṃ brāhmaṇo parihārena pucchanto āha.",
  "atk-s0101a0:1228_8": "Itarathā hi –",
  "atk-s0101a0:1228_9": "“kiṃ pana tvaṃ,",
  "atk-s0101a0:1228_10": "bho gotama,",
  "atk-s0101a0:1228_11": "tadā rājā ahosi,",
  "atk-s0101a0:1228_12": "udāhu purohito brāhmaṇo”ti evaṃ ujukameva pucchayamāno agāravo viya hoti.",
  "atk-s0101a0:1229_0": "Niccadānaanukulayaññavaṇṇanā",
  "atk-s0101a0:1230_0": "349.",
  "atk-s0101a0:1230_1": "Atthi pana,",
  "atk-s0101a0:1230_2": "bho gotamāti –",
  "atk-s0101a0:1230_3": "idaṃ brāhmaṇo “sakalajambudīpavāsīnaṃ uṭṭhāya samuṭṭhāya dānaṃ nāma dātuṃ garukaṃ sakalajanapado ca attano kammāni akaronto nassissati,",
  "atk-s0101a0:1230_4": "atthi nu kho amhākampi imamhā yaññā añño yañño appasamārambhataro ceva mahapphalataro cā”ti etamatthaṃ pucchanto āha.",
  "atk-s0101a0:1230_5": "Niccadānānīti dhuvadānāni niccabhattāni.",
  "atk-s0101a0:1230_6": "Anukulayaññānīti –",
  "atk-s0101a0:1230_7": "“amhākaṃ pitupitāmahādīhi pavattitānī”ti katvā pacchā duggatapurisehipi vaṃsaparamparāya pavattetabbāni yāgāni,",
  "atk-s0101a0:1230_8": "evarūpāni kira sīlavante uddissa nibaddhadānāni tasmiṃ kule daliddāpi na upacchindanti.",
  "atk-s0101a0:1231_0": "Tatridaṃ vatthu –",
  "atk-s0101a0:1231_1": "anāthapiṇḍikassa kira ghare pañca niccabhattasatāni dīyiṃsu.",
  "atk-s0101a0:1231_2": "Dantamayasalākāni pañcasatāni ahesuṃ.",
  "atk-s0101a0:1231_3": "Atha taṃ kulaṃ anukkamena dāliddiyena abhibhūtaṃ,",
  "atk-s0101a0:1231_4": "ekā tasmiṃ kule dārikā ekasalākato uddhaṃ dātuṃ nāsakkhi.",
  "atk-s0101a0:1231_5": "Sāpi pacchā setavāhanarajjaṃ gantvā khalaṃ sodhetvā laddhadhaññena taṃ salākaṃ adāsi.",
  "atk-s0101a0:1231_6": "Eko thero rañño ārocesi.",
  "atk-s0101a0:1231_7": "Rājā taṃ ānetvā aggamahesiṭṭhāne ṭhapesi.",
  "atk-s0101a0:1231_8": "Sā tato paṭṭhāya puna pañcapi salākabhattasatāni pavattesi.",
  "atk-s0101a0:1232_0": "Daṇḍappahārāti –",
  "atk-s0101a0:1232_1": "“paṭipāṭiyā tiṭṭhatha tiṭṭhathā”ti ujuṃ gantvā gaṇhatha gaṇhathāti ca ādīni vatvā dīyamānā daṇḍappahārāpi galaggāhāpi dissanti. Ayaṃ kho, brāhmaṇa, hetu…pe…",
  "atk-s0101a0:1232_2": "mahānisaṃsatarañcāti.",
  "atk-s0101a0:1232_3": "Ettha yasmā mahāyaññe viya imasmiṃ salākabhatte na bahūhi veyyāvaccakarehi vā upakaraṇehi vā attho atthi,",
  "atk-s0101a0:1232_4": "tasmā etaṃ appaṭṭhataraṃ.",
  "atk-s0101a0:1232_5": "Yasmā cettha na bahūnaṃ kammacchedavasena pīḷāsaṅkhāto samārambho atthi,",
  "atk-s0101a0:1232_6": "tasmā appasamārambhataraṃ.",
  "atk-s0101a0:1232_7": "Yasmā cetaṃ saṅghassa yiṭṭhaṃ pariccattaṃ,",
  "atk-s0101a0:1232_8": "tasmā yaññanti vuttaṃ,",
  "atk-s0101a0:1232_9": "yasmā pana chaḷaṅgasamannāgatāya dakkhiṇāya mahāsamudde udakasseva na sukaraṃ puññābhisandassa pamāṇaṃ kātuṃ,",
  "atk-s0101a0:1232_10": "idañca tathāvidhaṃ.",
  "atk-s0101a0:1232_11": "Tasmā taṃ mahapphalatarañca mahānisaṃsatarañcāti veditabbaṃ.",
  "atk-s0101a0:1232_12": "Idaṃ sutvā brāhmaṇo cintesi –",
  "atk-s0101a0:1232_13": "idampi niccabhattaṃ uṭṭhāya samuṭṭhāya dadato divase divase ekassa kammaṃ nassati.",
  "atk-s0101a0:1232_14": "Navanavo ussāho ca janetabbo hoti,",
  "atk-s0101a0:1232_15": "atthi nu kho itopi añño yañño appaṭṭhataro ca appasamārambhataro cāti.",
  "atk-s0101a0:1232_16": "Tasmā “atthi pana,",
  "atk-s0101a0:1232_17": "bho gotamā”tiādimāha.",
  "atk-s0101a0:1232_18": "Tattha yasmā salākabhatte kiccapariyosānaṃ natthi,",
  "atk-s0101a0:1232_19": "ekena uṭṭhāya samuṭṭhāya aññaṃ kammaṃ akatvā saṃvidhātabbameva.",
  "atk-s0101a0:1232_20": "Vihāradāne pana kiccapariyosānaṃ atthi.",
  "atk-s0101a0:1232_21": "Paṇṇasālaṃ vā hi kāretuṃ koṭidhanaṃ vissajjetvā mahāvihāraṃ vā,",
  "atk-s0101a0:1232_22": "ekavāraṃ dhanapariccāgaṃ katvā kāritaṃ sattaṭṭhavassānipi vassasatampi vassasahassampi gacchatiyeva.",
  "atk-s0101a0:1232_23": "Kevalaṃ jiṇṇapatitaṭṭhāne paṭisaṅkharaṇamattameva kātabbaṃ hoti.",
  "atk-s0101a0:1232_24": "Tasmā idaṃ vihāradānaṃ salākabhattato appaṭṭhataraṃ appasamārambhatarañca hoti.",
  "atk-s0101a0:1232_25": "Yasmā panettha suttantapariyāyena yāvadeva sītassa paṭighātāyāti ādayo navānisaṃsā vuttā,",
  "atk-s0101a0:1232_26": "khandhakapariyāyena.",
  "atk-s0101a0:1233_0": "“Sītaṃ uṇhaṃ paṭihanti, tato vāḷamigāni ca;",
  "atk-s0101a0:1234_0": "Siriṃsape ca makase ca, sisire cāpi vuṭṭhiyo.",
  "atk-s0101a0:1235_0": "Tato vātātapo ghoro, sañjāto paṭihaññati;",
  "atk-s0101a0:1236_0": "Leṇatthañca sukhatthañca, jhāyituñca vipassituṃ.",
  "atk-s0101a0:1237_0": "Vihāradānaṃ saṅghassa, aggaṃ buddhena vaṇṇitaṃ;",
  "atk-s0101a0:1238_0": "Tasmā hi paṇḍito poso, sampassaṃ atthamattano;",
  "atk-s0101a0:1239_0": "Vihāre kāraye ramme, vāsayettha bahussute.",
  "atk-s0101a0:1240_0": "Tasmā annañca pānañca, vatthasenāsanāni ca;",
  "atk-s0101a0:1241_0": "Dadeya ujubhūtesu, vippasannena cetasā.",
  "atk-s0101a0:1242_0": "Te tassa dhammaṃ desenti, sabbadukkhāpanūdanaṃ;",
  "atk-s0101a0:1243_0": "Yaṃ so dhammaṃ idhaññāya, parinibbāti anāsavo”ti. ;",
  "atk-s0101a0:1244_0": "Sattarasānisaṃsā vuttā.",
  "atk-s0101a0:1244_1": "Tasmā etaṃ salākabhattato mahapphalatarañca mahānisaṃsatarañcāti veditabbaṃ.",
  "atk-s0101a0:1244_2": "Saṅghassa pana pariccattattāva yaññoti vuccati.",
  "atk-s0101a0:1244_3": "Idampi sutvā brāhmaṇo cintesi –",
  "atk-s0101a0:1244_4": "“dhanapariccāgaṃ katvā vihāradānaṃ nāma dukkaraṃ,",
  "atk-s0101a0:1244_5": "attano santakā hi kākaṇikāpi parassa duppariccajā,",
  "atk-s0101a0:1244_6": "handāhaṃ itopi appaṭṭhatarañca appasamārambhatarañca yaññaṃ pucchāmī”ti.",
  "atk-s0101a0:1244_7": "Tato taṃ pucchanto –",
  "atk-s0101a0:1244_8": "“atthi pana bho”tiādimāha.",
  "atk-s0101a0:1245_0": "350- 351.",
  "atk-s0101a0:1245_1": "Tattha yasmā sakiṃ pariccattepi vihāre punappunaṃ chādanakhaṇḍaphullappaṭisaṅkharaṇādivasena kiccaṃ atthiyeva,",
  "atk-s0101a0:1245_2": "saraṇaṃ pana ekabhikkhussa vā santike saṅghassa vā gaṇassa vā sakiṃ gahitaṃ gahitameva hoti,",
  "atk-s0101a0:1245_3": "natthi tassa punappunaṃ kattabbatā,",
  "atk-s0101a0:1245_4": "tasmā taṃ vihāradānato appaṭṭhatarañca appasamārambhatarañca hoti.",
  "atk-s0101a0:1245_5": "Yasmā ca saraṇagamanaṃ nāma tiṇṇaṃ ratanānaṃ jīvitapariccāgamayaṃ puññakammaṃ saggasampattiṃ deti,",
  "atk-s0101a0:1245_6": "tasmā mahapphalatarañca mahānisaṃsatarañcāti veditabbaṃ.",
  "atk-s0101a0:1245_7": "Tiṇṇaṃ pana ratanānaṃ jīvitapariccāgavasena yaññoti vuccati.",
  "atk-s0101a0:1246_0": "352.",
  "atk-s0101a0:1246_1": "Idaṃ sutvā brāhmaṇo cintesi –",
  "atk-s0101a0:1246_2": "“attano jīvitaṃ nāma parassa pariccajituṃ dukkaraṃ,",
  "atk-s0101a0:1246_3": "atthi nu kho itopi appaṭṭhataro yañño”ti tato taṃ pucchanto puna “atthi pana,",
  "atk-s0101a0:1246_4": "bho gotamā”tiādimāha.",
  "atk-s0101a0:1246_5": "Tattha pāṇātipātā veramaṇītiādīsu veramaṇī nāma virati.",
  "atk-s0101a0:1246_6": "Sā tividhā hoti –",
  "atk-s0101a0:1246_7": "sampattavirati,",
  "atk-s0101a0:1246_8": "samādānavirati setughātaviratīti.",
  "atk-s0101a0:1246_9": "Tattha yo sikkhāpadāni agahetvāpi kevalaṃ attano jātigottakulāpadesādīni anussaritvā –",
  "atk-s0101a0:1246_10": "“na me idaṃ patirūpa”nti pāṇātipātādīni na karoti,",
  "atk-s0101a0:1246_11": "sampattavatthuṃ pariharati.",
  "atk-s0101a0:1246_12": "Tato ārakā viramati.",
  "atk-s0101a0:1246_13": "Tassa sā virati sampattaviratīti veditabbā.",
  "atk-s0101a0:1247_0": "“Ajjatagge jīvitahetupi pāṇaṃ na hanāmī”ti vā “pāṇātipātā viramāmī”ti vā “veramaṇiṃ samādiyāmī”ti vā",
  "atk-s0101a0:1247_1": "evaṃ sikkhāpadāni gaṇhantassa pana virati samādānaviratīti veditabbā.",
  "atk-s0101a0:1248_0": "Ariyasāvakānaṃ pana maggasampayuttā virati setughātavirati nāma.",
  "atk-s0101a0:1248_1": "Tattha purimā dve viratiyo yaṃ voropanādivasena vītikkamitabbaṃ jīvitindriyādivatthu,",
  "atk-s0101a0:1248_2": "taṃ ārammaṇaṃ katvā pavattanti.",
  "atk-s0101a0:1248_3": "Pacchimā nibbānārammaṇāva.",
  "atk-s0101a0:1248_4": "Ettha ca yo pañca sikkhāpadāni ekato gaṇhati,",
  "atk-s0101a0:1248_5": "tassa ekasmiṃ bhinne sabbāni bhinnāni honti.",
  "atk-s0101a0:1248_6": "Yo ekekaṃ gaṇhati,",
  "atk-s0101a0:1248_7": "so yaṃ vītikkamati,",
  "atk-s0101a0:1248_8": "tadeva bhijjati.",
  "atk-s0101a0:1248_9": "Setughātaviratiyā pana bhedo nāma natthi,",
  "atk-s0101a0:1248_10": "bhavantarepi hi ariyasāvako jīvitahetupi neva pāṇaṃ hanati na suraṃ pivati.",
  "atk-s0101a0:1248_11": "Sacepissa surañca khīrañca missetvā mukhe pakkhipanti,",
  "atk-s0101a0:1248_12": "khīrameva pavisati, na surā.",
  "atk-s0101a0:1248_13": "Yathā kiṃ?",
  "atk-s0101a0:1248_14": "Koñcasakuṇānaṃ khīramissake udake khīrameva pavisati?",
  "atk-s0101a0:1248_15": "Na udakaṃ.",
  "atk-s0101a0:1248_16": "Idaṃ yonisiddhanti ce,",
  "atk-s0101a0:1248_17": "idaṃ dhammatāsiddhanti ca veditabbaṃ.",
  "atk-s0101a0:1248_18": "Yasmā pana saraṇagamane diṭṭhiujukakaraṇaṃ nāma bhāriyaṃ.",
  "atk-s0101a0:1248_19": "Sikkhāpadasamādāne pana viratimattakameva.",
  "atk-s0101a0:1248_20": "Tasmā etaṃ yathā vā tathā vā gaṇhantassāpi sādhukaṃ gaṇhantassāpi appaṭṭhatarañca appasamārambhatarañca.",
  "atk-s0101a0:1248_21": "Pañcasīlasadisassa pana dānassa abhāvato ettha mahapphalatā mahānisaṃsatā ca veditabbā.",
  "atk-s0101a0:1248_22": "Vuttañhetaṃ –",
  "atk-s0101a0:1249_0": "“Pañcimāni,",
  "atk-s0101a0:1249_1": "bhikkhave,",
  "atk-s0101a0:1249_2": "dānāni mahādānāni aggaññāni rattaññāni vaṃsaññāni porāṇāni asaṃkiṇṇāni asaṃkiṇṇapubbāni na saṅkiyanti",
  "atk-s0101a0:1249_3": "na saṅkiyissanti appaṭikuṭṭhāni samaṇehi brāhmaṇehi viññūhi.",
  "atk-s0101a0:1249_4": "Katamāni pañca? Idha,",
  "atk-s0101a0:1249_5": "bhikkhave,",
  "atk-s0101a0:1249_6": "ariyasāvako pāṇātipātaṃ pahāya pāṇātipātā paṭivirato hoti.",
  "atk-s0101a0:1249_7": "Pāṇātipātā paṭivirato,",
  "atk-s0101a0:1249_8": "bhikkhave,",
  "atk-s0101a0:1249_9": "ariyasāvako aparimāṇānaṃ sattānaṃ abhayaṃ deti,",
  "atk-s0101a0:1249_10": "averaṃ deti abyāpajjhaṃ deti.",
  "atk-s0101a0:1249_11": "Aparimāṇānaṃ sattānaṃ abhayaṃ datvā averaṃ datvā abyāpajjhaṃ datvā aparimāṇassa abhayassa averassa abyāpajjhassa bhāgī hoti. Idaṃ,",
  "atk-s0101a0:1249_12": "bhikkhave,",
  "atk-s0101a0:1249_13": "paṭhamaṃ dānaṃ mahādānaṃ…pe…",
  "atk-s0101a0:1249_14": "viññūhīti.",
  "atk-s0101a0:1250_0": "Puna caparaṃ,",
  "atk-s0101a0:1250_1": "bhikkhave,",
  "atk-s0101a0:1250_2": "ariyasāvako adinnādānaṃ pahāya…pe…",
  "atk-s0101a0:1250_3": "kāmesumicchācāraṃ pahāya…pe…",
  "atk-s0101a0:1250_4": "musāvādaṃ pahāya…pe…",
  "atk-s0101a0:1250_5": "surāmerayamajjapamādaṭṭhānaṃ pahāya…pe…",
  "atk-s0101a0:1250_6": "imāni kho,",
  "atk-s0101a0:1250_7": "bhikkhave,",
  "atk-s0101a0:1250_8": "pañca dānāni mahādānāni aggaññāni…pe…",
  "atk-s0101a0:1250_9": "viññūhī”ti.",
  "atk-s0101a0:1251_0": "Idañca pana sīlapañcakaṃ –",
  "atk-s0101a0:1251_1": "“attasinehañca jīvitasinehañca pariccajitvā rakkhissāmī”ti samādinnatāya yaññoti vuccati.",
  "atk-s0101a0:1251_2": "Tattha kiñcāpi pañcasīlato saraṇagamanameva jeṭṭhakaṃ,",
  "atk-s0101a0:1251_3": "idaṃ pana saraṇagamaneyeva patiṭṭhāya rakkhitasīlavasena mahapphalanti vuttaṃ.",
  "atk-s0101a0:1252_0": "353.",
  "atk-s0101a0:1252_1": "Idampi sutvā brāhmaṇo cintesi –",
  "atk-s0101a0:1252_2": "“pañcasīlaṃ nāma rakkhituṃ garukaṃ,",
  "atk-s0101a0:1252_3": "atthi nu kho aññaṃ kiñci īdisameva hutvā ito appaṭṭhatarañca mahapphalatarañcā”ti.",
  "atk-s0101a0:1252_4": "Tato taṃ pucchanto punapi –",
  "atk-s0101a0:1252_5": "“atthi pana,",
  "atk-s0101a0:1252_6": "bho gotamā”tiādimāha.",
  "atk-s0101a0:1252_7": "Athassa bhagavā tividhasīlapāripūriyaṃ ṭhitassa paṭhamajjhānādīnaṃ yaññānaṃ appaṭṭhatarañca mahapphalatarañca",
  "atk-s0101a0:1252_8": "dassetukāmo buddhuppādato paṭṭhāya desanaṃ ārabhanto “idha brāhmaṇā”tiādimāha.",
  "atk-s0101a0:1252_9": "Tattha yasmā heṭṭhā vuttehi guṇehi samannāgato paṭhamaṃ jhānaṃ,",
  "atk-s0101a0:1252_10": "paṭhamajjhānādīsu ṭhito dutiyajjhānādīni nibbattento na kilamati,",
  "atk-s0101a0:1252_11": "tasmā tāni appaṭṭhāni appasamārambhāni.",
  "atk-s0101a0:1252_12": "Yasmā panettha paṭhamajjhānaṃ ekaṃ kappaṃ brahmaloke āyuṃ deti.",
  "atk-s0101a0:1252_13": "Dutiyaṃ aṭṭhakappe.",
  "atk-s0101a0:1252_14": "Tatiyaṃ catusaṭṭhikappe.",
  "atk-s0101a0:1252_15": "Catutthaṃ pañcakappasatāni.",
  "atk-s0101a0:1252_16": "Tadeva ākāsānañcāyatanādisamāpattivasena bhāvitaṃ vīsati,",
  "atk-s0101a0:1252_17": "cattālīsaṃ, saṭṭhi,",
  "atk-s0101a0:1252_18": "caturāsīti ca kappasahassāni āyuṃ deti;",
  "atk-s0101a0:1252_19": "tasmā mahapphalatarañca mahānisaṃsatarañca.",
  "atk-s0101a0:1252_20": "Nīvaraṇādīnaṃ pana paccanīkānaṃ dhammānaṃ pariccattattā taṃ yaññanti veditabbaṃ.",
  "atk-s0101a0:1253_0": "Vipassanāñāṇampi yasmā catutthajjhānapariyosānesu guṇesu patiṭṭhāya nibbattento na kilamati,",
  "atk-s0101a0:1253_1": "tasmā appaṭṭhaṃ appasamārambhaṃ;",
  "atk-s0101a0:1253_2": "vipassanāsukhasadisassa pana sukhassa abhāvā mahapphalaṃ.",
  "atk-s0101a0:1253_3": "Paccanīkakilesapariccāgato yaññoti.",
  "atk-s0101a0:1253_4": "Manomayiddhipi yasmā vipassanāñāṇe patiṭṭhāya nibbattento na kilamati,",
  "atk-s0101a0:1253_5": "tasmā appaṭṭhā appasamārambhā;",
  "atk-s0101a0:1253_6": "attano sadisarūpanimmānasamatthatāya mahapphalā.",
  "atk-s0101a0:1253_7": "Attano paccanīkakilesapariccāgato yañño.",
  "atk-s0101a0:1253_8": "Iddhividhañāṇādīnipi yasmā manomayañāṇādīsu patiṭṭhāya nibbattento na kilamati,",
  "atk-s0101a0:1253_9": "tasmā appaṭṭhāni appasamārambhāni,",
  "atk-s0101a0:1253_10": "attano attano paccanīkakilesappahānato yañño.",
  "atk-s0101a0:1253_11": "Iddhividhaṃ panettha nānāvidhavikubbanadassanasamatthatāya.",
  "atk-s0101a0:1253_12": "Dibbasotaṃ devamanussānaṃ saddasavanasamatthatāya;",
  "atk-s0101a0:1253_13": "cetopariyañāṇaṃ paresaṃ soḷasavidhacittajānanasamatthatāya;",
  "atk-s0101a0:1253_14": "pubbenivāsānussatiñāṇaṃ icchiticchitaṭṭhānasamanussaraṇasamatthatāya;",
  "atk-s0101a0:1253_15": "dibbacakkhu icchiticchitarūpadassanasamatthatāya;",
  "atk-s0101a0:1253_16": "āsavakkhayañāṇaṃ atipaṇītalokuttaramaggasukhanipphādanasamatthatāya mahapphalanti veditabbaṃ.",
  "atk-s0101a0:1253_17": "Yasmā pana arahattato visiṭṭhataro añño yañño nāma natthi,",
  "atk-s0101a0:1253_18": "tasmā arahattanikūṭeneva desanaṃ samāpento –",
  "atk-s0101a0:1253_19": "“ayampi kho,",
  "atk-s0101a0:1253_20": "brāhmaṇā”tiādimāha.",
  "atk-s0101a0:1254_0": "Kūṭadantaupāsakattapaṭivedanāvaṇṇanā",
  "atk-s0101a0:1255_0": "354- 358.",
  "atk-s0101a0:1255_1": "Evaṃ vutteti evaṃ bhagavatā vutte desanāya pasīditvā saraṇaṃ gantukāmo kūṭadanto brāhmaṇo –",
  "atk-s0101a0:1255_2": "‘etaṃ abhikkantaṃ bho,",
  "atk-s0101a0:1255_3": "gotamā’tiādikaṃ vacanaṃ avoca.",
  "atk-s0101a0:1255_4": "Upavāyatūti upagantvā sarīradarathaṃ nibbāpento tanusītalo vāto vāyatūti.",
  "atk-s0101a0:1255_5": "Idañca pana vatvā brāhmaṇo purisaṃ pesesi – “gaccha, tāta,",
  "atk-s0101a0:1255_6": "yaññavāṭaṃ pavisitvā sabbe te pāṇayo bandhanā mocehī”ti.",
  "atk-s0101a0:1255_7": "So “sādhū”ti paṭissuṇitvā tathā katvā āgantvā “muttā bho,",
  "atk-s0101a0:1255_8": "te pāṇayo”ti ārocesi.",
  "atk-s0101a0:1255_9": "Yāva brāhmaṇo taṃ pavattiṃ na suṇi,",
  "atk-s0101a0:1255_10": "na tāva bhagavā dhammaṃ desesi. Kasmā?",
  "atk-s0101a0:1255_11": "“Brāhmaṇassa citte ākulabhāvo atthī”ti.",
  "atk-s0101a0:1255_12": "Sutvā panassa “bahū vata me pāṇā mocitā”ti cittacāro vippasīdati.",
  "atk-s0101a0:1255_13": "Bhagavā tassa vippasannamanataṃ ñatvā dhammadesanaṃ ārabhi.",
  "atk-s0101a0:1255_14": "Taṃ sandhāya –",
  "atk-s0101a0:1255_15": "“atha kho bhagavā”tiādi vuttaṃ.",
  "atk-s0101a0:1255_16": "Puna ‘kallacitta’ntiādi ānupubbikathānubhāvena vikkhambhitanīvaraṇataṃ sandhāya vuttaṃ.",
  "atk-s0101a0:1255_17": "Sesaṃ uttānatthamevāti.",
  "atk-s0101a0:1256_0": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0101a0:1257_0": "Brāhmaṇadūtavatthuvaṇṇanā",
  "atk-s0101a0:1258_0": "359.",
  "atk-s0101a0:1258_1": "Evaṃ me sutaṃ –",
  "atk-s0101a0:1258_2": "ekaṃ samayaṃ bhagavā vesāliyanti mahālisuttaṃ.",
  "atk-s0101a0:1258_3": "Tatrāyaṃ apubbapadavaṇṇanā.",
  "atk-s0101a0:1258_4": "Vesāliyanti punappunaṃ visālabhāvūpagamanato vesālīti laddhanāmake nagare.",
  "atk-s0101a0:1258_5": "Mahāvaneti bahinagare himavantena saddhiṃ ekābaddhaṃ hutvā ṭhitaṃ sayaṃ jātavanaṃ atthi,",
  "atk-s0101a0:1258_6": "yaṃ mahantabhāveneva mahāvananti vuccati,",
  "atk-s0101a0:1258_7": "tasmiṃ mahāvane.",
  "atk-s0101a0:1258_8": "Kūṭāgārasālāyanti tasmiṃ vanasaṇḍe saṅghārāmaṃ patiṭṭhapesuṃ.",
  "atk-s0101a0:1258_9": "Tattha kaṇṇikaṃ yojetvā thambhānaṃ upari kūṭāgārasālāsaṅkhepena devavimānasadisaṃ pāsādaṃ akaṃsu,",
  "atk-s0101a0:1258_10": "taṃ upādāya sakalopi saṅghārāmo “kūṭāgārasālā”ti paññāyittha.",
  "atk-s0101a0:1258_11": "Bhagavā taṃ vesāliṃ upanissāya tasmiṃ saṅghārāme viharati.",
  "atk-s0101a0:1258_12": "Tena vuttaṃ –",
  "atk-s0101a0:1258_13": "“vesāliyaṃ viharati mahāvane kūṭāgārasālāya”nti.",
  "atk-s0101a0:1258_14": "Kosalakāti kosalaraṭṭhavāsino.",
  "atk-s0101a0:1258_15": "Māgadhakāti magadharaṭṭhavāsino.",
  "atk-s0101a0:1258_16": "Karaṇīyenāti avassaṃ kattabbakammena.",
  "atk-s0101a0:1258_17": "Yañhi akātumpi vaṭṭati,",
  "atk-s0101a0:1258_18": "taṃ kiccanti vuccati,",
  "atk-s0101a0:1258_19": "yaṃ avassaṃ kātabbameva,",
  "atk-s0101a0:1258_20": "taṃ karaṇīyaṃ nāma.",
  "atk-s0101a0:1259_0": "360.",
  "atk-s0101a0:1259_1": "Paṭisallīno bhagavāti nānārammaṇacārato paṭikkamma sallīno nilīno,",
  "atk-s0101a0:1259_2": "ekībhāvaṃ upagamma ekattārammaṇe jhānaratiṃ anubhavatīti attho.",
  "atk-s0101a0:1259_3": "Tatthevāti tasmiññeva vihāre.",
  "atk-s0101a0:1259_4": "Ekamantanti tasmā ṭhānā apakkamma tāsu tāsu rukkhacchāyāsu nisīdiṃsu.",
  "atk-s0101a0:1260_0": "Oṭṭhaddhalicchavīvatthuvaṇṇanā",
  "atk-s0101a0:1261_0": "361.",
  "atk-s0101a0:1261_1": "Oṭṭhaddhoti addhoṭṭhatāya evaṃladdhanāmo.",
  "atk-s0101a0:1261_2": "Mahatiyā licchavīparisāyāti purebhattaṃ buddhappamukhassa bhikkhusaṅghassa dānaṃ datvā bhagavato santike",
  "atk-s0101a0:1261_3": "uposathaṅgāni adhiṭṭhahitvā gandhamālādīni gāhāpetvā ugghosanāya mahatiṃ licchavirājaparisaṃ sannipātāpetvā",
  "atk-s0101a0:1261_4": "tāya nīlapītādivaṇṇavatthābharaṇavilepanapaṭimaṇḍitāya tāvatiṃsaparisasappaṭibhāgāya mahatiyā licchaviparisāya",
  "atk-s0101a0:1261_5": "saddhiṃ upasaṅkami.",
  "atk-s0101a0:1261_6": "Akālo kho mahālīti tassa oṭṭhaddhassa mahālīti mūlanāmaṃ,",
  "atk-s0101a0:1261_7": "tena mūlanāmamattena naṃ thero mahālīti ālapati.",
  "atk-s0101a0:1261_8": "Ekamantaṃ nisīdīti patirūpāsu rukkhacchāyāsu tāya licchaviparisāya saddhiṃ ratanattayassa vaṇṇaṃ kathayanto nisīdi.",
  "atk-s0101a0:1262_0": "362.",
  "atk-s0101a0:1262_1": "Sīho samaṇuddesoti āyasmato nāgitassa bhāgineyyo sattavassakāle pabbajitvā sāsane yuttapayutto “sīho”ti evaṃnāmako sāmaṇero,",
  "atk-s0101a0:1262_2": "so kira taṃ mahāparisaṃ disvā –",
  "atk-s0101a0:1262_3": "“ayaṃ parisā mahatī,",
  "atk-s0101a0:1262_4": "sakalaṃ vihāraṃ pūretvā nisinnā,",
  "atk-s0101a0:1262_5": "addhā bhagavā ajja imissā parisāya mahantena ussāhena dhammaṃ desessati,",
  "atk-s0101a0:1262_6": "yaṃnūnāhaṃ upajjhāyassācikkhitvā bhagavato mahāparisāya sannipatitabhāvaṃ ārocāpeyya”nti cintetvā yenāyasmā nāgito tenupasaṅkami.",
  "atk-s0101a0:1262_7": "Bhante kassapāti theraṃ gottena ālapati.",
  "atk-s0101a0:1262_8": "Esā janatāti eso janasamūho.",
  "atk-s0101a0:1263_0": "Tvaññeva bhagavato ārocehīti sīho kira bhagavato vissāsiko,",
  "atk-s0101a0:1263_1": "ayañhi thero thūlasarīro,",
  "atk-s0101a0:1263_2": "tenassa sarīragarutāya uṭṭhānanisajjādīsu ālasiyabhāvo īsakaṃ appahīno viya hoti.",
  "atk-s0101a0:1263_3": "Athāyaṃ sāmaṇero bhagavato kālena kālaṃ vattaṃ karoti.",
  "atk-s0101a0:1263_4": "Tena naṃ thero “tvampi dasabalassa vissāsiko”ti vatvā gaccha tvaññevārocehīti āha.",
  "atk-s0101a0:1263_5": "Vihārapacchāyāyanti vihārachāyāyaṃ,",
  "atk-s0101a0:1263_6": "kūṭāgāramahāgehacchāyāya pharitokāseti attho.",
  "atk-s0101a0:1263_7": "Sā kira kūṭāgārasālā dakkhiṇuttarato dīghā pācīnamukhā,",
  "atk-s0101a0:1263_8": "tenassā purato mahatī chāyā patthaṭā hoti,",
  "atk-s0101a0:1263_9": "sīho tattha bhagavato āsanaṃ paññapesi.",
  "atk-s0101a0:1264_0": "363.",
  "atk-s0101a0:1264_1": "Atha kho bhagavā dvārantarehi ceva vātapānantarehi ca nikkhamitvā vidhāvantāhi vippharantīhi chabbaṇṇāhi",
  "atk-s0101a0:1264_2": "buddharasmīhi saṃsūcitanikkhamano valāhakantarato puṇṇacando viya kūṭāgārasālato nikkhamitvā paññattavarabuddhāsane nisīdi.",
  "atk-s0101a0:1264_3": "Tena vuttaṃ –",
  "atk-s0101a0:1264_4": "“atha kho bhagavā vihārā nikkhamma vihārapacchāyāya paññatte āsane nisīdī”ti.",
  "atk-s0101a0:1265_0": "364- 365. Purimāni, bhante,",
  "atk-s0101a0:1265_1": "divasāni purimatarānīti ettha hiyyo divasaṃ purimaṃ nāma,",
  "atk-s0101a0:1265_2": "tato paraṃ purimataraṃ.",
  "atk-s0101a0:1265_3": "Tato paṭṭhāya pana sabbāni purimāni ceva purimatarāni ca honti.",
  "atk-s0101a0:1265_4": "Yadaggeti mūladivasato paṭṭhāya yaṃ divasaṃ aggaṃ parakoṭiṃ katvā viharāmīti attho,",
  "atk-s0101a0:1265_5": "yāva vihāsinti vuttaṃ hoti.",
  "atk-s0101a0:1265_6": "Idāni tassa parimāṇaṃ dassento “naciraṃ tīṇi vassānī”ti āha.",
  "atk-s0101a0:1265_7": "Atha vā yadaggeti yaṃ divasaṃ aggaṃ katvā naciraṃ tīṇi vassāni viharāmītipi attho.",
  "atk-s0101a0:1265_8": "Yaṃ divasaṃ ādiṃ katvā naciraṃ vihāsiṃ tīṇiyeva vassānīti vuttaṃ hoti.",
  "atk-s0101a0:1265_9": "Ayaṃ kira bhagavato pattacīvaraṃ gaṇhanto tīṇi saṃvaccharāni bhagavantaṃ upaṭṭhāsi,",
  "atk-s0101a0:1265_10": "taṃ sandhāya evaṃ vadati.",
  "atk-s0101a0:1265_11": "Piyarūpānīti piyajātikāni sātajātikāni.",
  "atk-s0101a0:1265_12": "Kāmūpasaṃhitānīti kāmassādayuttāni.",
  "atk-s0101a0:1265_13": "Rajanīyānīti rāgajanakāni.",
  "atk-s0101a0:1265_14": "No ca kho dibbāni saddānīti kasmā sunakkhatto tāni na suṇāti?",
  "atk-s0101a0:1265_15": "So kira bhagavantaṃ upasaṅkamitvā dibbacakkhuparikammaṃ yāci,",
  "atk-s0101a0:1265_16": "tassa bhagavā ācikkhi,",
  "atk-s0101a0:1265_17": "so yathānusiṭṭhaṃ paṭipanno dibbacakkhuṃ uppādetvā devatānaṃ rūpāni disvā cintesi “imasmiṃ sarīrasaṇṭhāne saddena madhurena bhavitabbaṃ,",
  "atk-s0101a0:1265_18": "kathaṃ nu kho naṃ suṇeyya”nti bhagavantaṃ upasaṅkamitvā dibbasotaparikammaṃ pucchi.",
  "atk-s0101a0:1265_19": "Ayañca atīte ekaṃ sīlavantaṃ bhikkhuṃ kaṇṇasakkhaliyaṃ paharitvā badhiramakāsi.",
  "atk-s0101a0:1265_20": "Tasmā parikammaṃ karontopi abhabbo dibbasotādhigamāya.",
  "atk-s0101a0:1265_21": "Tenassa na bhagavā parikammaṃ kathesi.",
  "atk-s0101a0:1265_22": "So ettāvatā bhagavati āghātaṃ bandhitvā cintesi –",
  "atk-s0101a0:1265_23": "“addhā samaṇassa gotamassa evaṃ hoti –",
  "atk-s0101a0:1265_24": "‘ahampi khattiyo ayampi khattiyo,",
  "atk-s0101a0:1265_25": "sacassa ñāṇaṃ vaḍḍhissati,",
  "atk-s0101a0:1265_26": "ayampi sabbaññū bhavissatī’ti usūyāya mayhaṃ na kathesī”ti.",
  "atk-s0101a0:1265_27": "So anukkamena gihibhāvaṃ patvā tamatthaṃ mahālilicchavino kathento evamāha.",
  "atk-s0101a0:1266_0": "366- 371.",
  "atk-s0101a0:1266_1": "Ekaṃsabhāvitoti ekaṃsāya ekakoṭṭhāsāya bhāvito,",
  "atk-s0101a0:1266_2": "dibbānaṃ vā rūpānaṃ dassanatthāya dibbānaṃ vā saddānaṃ savanatthāya bhāvitoti attho.",
  "atk-s0101a0:1266_3": "Tiriyanti anudisāya.",
  "atk-s0101a0:1266_4": "Ubhayaṃsabhāvitoti ubhayaṃsāya ubhayakoṭṭhāsāya bhāvitoti attho.",
  "atk-s0101a0:1266_5": "Ayaṃ kho mahāli hetūti ayaṃ dibbānaṃyeva rūpānaṃ dassanāya ekaṃsabhāvito samādhi hetu.",
  "atk-s0101a0:1266_6": "Imamatthaṃ sutvā so licchavī cintesi –",
  "atk-s0101a0:1266_7": "“idaṃ dibbasotena saddasuṇanaṃ imasmiṃ sāsane uttamatthabhūtaṃ maññe imassa nūna atthāya ete bhikkhū",
  "atk-s0101a0:1266_8": "paññāsampi saṭṭhipi vassāni apaṇṇakaṃ brahmacariyaṃ caranti,",
  "atk-s0101a0:1266_9": "yaṃnūnāhaṃ dasabalaṃ etamatthaṃ puccheyya”nti.",
  "atk-s0101a0:1267_0": "372.",
  "atk-s0101a0:1267_1": "Tato tamatthaṃ pucchanto “etāsaṃ nūna,",
  "atk-s0101a0:1267_2": "bhante”tiādimāha.",
  "atk-s0101a0:1267_3": "Samādhibhāvanānanti ettha samādhiyeva samādhibhāvanā,",
  "atk-s0101a0:1267_4": "ubhayaṃsabhāvitānaṃ samādhīnanti attho.",
  "atk-s0101a0:1267_5": "Atha yasmā sāsanato bāhirā etā samādhibhāvanā,",
  "atk-s0101a0:1267_6": "na ajjhattikā.",
  "atk-s0101a0:1267_7": "Tasmā tā paṭikkhipitvā yadatthaṃ bhikkhū brahmacariyaṃ caranti,",
  "atk-s0101a0:1267_8": "taṃ dassento bhagavā “na kho mahālī”tiādimāha.",
  "atk-s0101a0:1268_0": "Catuariyaphalavaṇṇanā",
  "atk-s0101a0:1269_0": "373.",
  "atk-s0101a0:1269_1": "Tiṇṇaṃ saṃyojanānanti sakkāyadiṭṭhiādīnaṃ tiṇṇaṃ bandhanānaṃ.",
  "atk-s0101a0:1269_2": "Tāni hi vaṭṭadukkhamaye rathe satte saṃyojenti,",
  "atk-s0101a0:1269_3": "tasmā saṃyojanānīti vuccanti.",
  "atk-s0101a0:1269_4": "Sotāpanno hotīti maggasotaṃ āpanno hoti.",
  "atk-s0101a0:1269_5": "Avinipātadhammoti catūsu apāyesu apatanadhammo.",
  "atk-s0101a0:1269_6": "Niyatoti dhammaniyāmena niyato.",
  "atk-s0101a0:1269_7": "Sambodhiparāyaṇoti uparimaggattayasaṅkhātā sambodhi paraṃ ayanaṃ assa,",
  "atk-s0101a0:1269_8": "anena vā pattabbāti sambodhiparāyaṇo.",
  "atk-s0101a0:1270_0": "Tanuttāti pariyuṭṭhānamandatāya ca kadāci karahaci uppattiyā ca tanubhāvā.",
  "atk-s0101a0:1270_1": "Orambhāgiyānanti heṭṭhābhāgiyānaṃ,",
  "atk-s0101a0:1270_2": "ye hi baddho upari suddhāvāsabhūmiyaṃ nibbattituṃ na sakkoti.",
  "atk-s0101a0:1270_3": "Opapātikoti sesayonipaṭikkhepavacanametaṃ.",
  "atk-s0101a0:1270_4": "Tattha parinibbāyīti tasmiṃ uparibhaveyeva parinibbānadhammo.",
  "atk-s0101a0:1270_5": "Anāvattidhammoti tato brahmalokā puna paṭisandhivasena anāvattanadhammo.",
  "atk-s0101a0:1270_6": "Cetovimuttinti cittavisuddhiṃ,",
  "atk-s0101a0:1270_7": "sabbakilesabandhanavimuttassa arahattaphalacittassetaṃ adhivacanaṃ.",
  "atk-s0101a0:1270_8": "Paññāvimuttinti etthāpi sabbakilesabandhanavimuttā arahattaphalapaññāva paññāvimuttīti veditabbā.",
  "atk-s0101a0:1270_9": "Diṭṭheva dhammeti imasmiṃyeva attabhāve.",
  "atk-s0101a0:1270_10": "Sayanti sāmaṃ.",
  "atk-s0101a0:1270_11": "Abhiññāti abhijānitvā.",
  "atk-s0101a0:1270_12": "Sacchikatvāti paccakkhaṃ katvā.",
  "atk-s0101a0:1270_13": "Atha vā abhiññā sacchikatvāti abhiññāya abhivisiṭṭhena ñāṇena sacchikaritvātipi attho.",
  "atk-s0101a0:1270_14": "Upasampajjāti patvā paṭilabhitvā.",
  "atk-s0101a0:1270_15": "Idaṃ sutvā licchavirājā cintesi –",
  "atk-s0101a0:1270_16": "“ayaṃ pana dhammo na sakuṇena viya uppatitvā,",
  "atk-s0101a0:1270_17": "nāpi godhāya viya urena gantvā sakkā paṭivijjhituṃ,",
  "atk-s0101a0:1270_18": "addhā pana imaṃ paṭivijjhantassa pubbabhāgappaṭipadāya bhavitabbaṃ,",
  "atk-s0101a0:1270_19": "pucchāmi tāva na”nti.",
  "atk-s0101a0:1271_0": "Ariyaaṭṭhaṅgikamaggavaṇṇanā",
  "atk-s0101a0:1272_0": "374- 375.",
  "atk-s0101a0:1272_1": "Tato bhagavantaṃ pucchanto “atthi pana bhante”tiādimāha.",
  "atk-s0101a0:1272_2": "Aṭṭhaṅgikoti pañcaṅgikaṃ turiyaṃ viya aṭṭhaṅgiko gāmo viya ca aṭṭhaṅgamattoyeva hutvā aṭṭhaṅgiko,",
  "atk-s0101a0:1272_3": "na aṅgato añño maggo nāma atthi.",
  "atk-s0101a0:1272_4": "Tenevāha –",
  "atk-s0101a0:1272_5": "“seyyathidaṃ,",
  "atk-s0101a0:1272_6": "sammādiṭṭhi…pe…",
  "atk-s0101a0:1272_7": "sammāsamādhī”ti.",
  "atk-s0101a0:1272_8": "Tattha sammādassanalakkhaṇā sammādiṭṭhi.",
  "atk-s0101a0:1272_9": "Sammā abhiniropanalakkhaṇo sammāsaṅkappo.",
  "atk-s0101a0:1272_10": "Sammā pariggahaṇalakkhaṇā sammāvācā.",
  "atk-s0101a0:1272_11": "Sammā samuṭṭhāpanalakkhaṇo sammākammanto.",
  "atk-s0101a0:1272_12": "Sammā vodāpanalakkhaṇo sammāājīvo.",
  "atk-s0101a0:1272_13": "Sammā paggahalakkhaṇo sammāvāyāmo.",
  "atk-s0101a0:1272_14": "Sammā upaṭṭhānalakkhaṇā sammāsati.",
  "atk-s0101a0:1272_15": "Sammā samādhānalakkhaṇo sammāsamādhi.",
  "atk-s0101a0:1272_16": "Etesu ekekassa tīṇi tīṇi kiccāni honti.",
  "atk-s0101a0:1272_17": "Seyyathidaṃ,",
  "atk-s0101a0:1272_18": "sammādiṭṭhi tāva aññehipi attano paccanīkakilesehi saddhiṃ micchādiṭṭhiṃ pajahati,",
  "atk-s0101a0:1272_19": "nirodhaṃ ārammaṇaṃ karoti,",
  "atk-s0101a0:1272_20": "sampayuttadhamme ca passati tappaṭicchādakamohavidhamanavasena asammohato.",
  "atk-s0101a0:1272_21": "Sammāsaṅkappādayopi tatheva micchāsaṅkappādīni pajahanti,",
  "atk-s0101a0:1272_22": "nirodhañca ārammaṇaṃ karonti,",
  "atk-s0101a0:1272_23": "visesato panettha sammāsaṅkappo sahajātadhamme abhiniropeti.",
  "atk-s0101a0:1272_24": "Sammāvācā sammā pariggaṇhati.",
  "atk-s0101a0:1272_25": "Sammākammanto sammā samuṭṭhāpeti.",
  "atk-s0101a0:1272_26": "Sammāājīvo sammā vodāpeti.",
  "atk-s0101a0:1272_27": "Sammāvāyāmo sammā paggaṇhati.",
  "atk-s0101a0:1272_28": "Sammāsati sammā upaṭṭhāpeti.",
  "atk-s0101a0:1272_29": "Sammāsamādhi sammā padahati.",
  "atk-s0101a0:1273_0": "Api cesā sammādiṭṭhi nāma pubbabhāge nānākkhaṇā nānārammaṇā hoti,",
  "atk-s0101a0:1273_1": "maggakkhaṇe ekakkhaṇā ekārammaṇā.",
  "atk-s0101a0:1273_2": "Kiccato pana “dukkhe ñāṇa”ntiādīni cattāri nāmāni labhati.",
  "atk-s0101a0:1273_3": "Sammāsaṅkappādayopi pubbabhāge nānākkhaṇā nānārammaṇā honti.",
  "atk-s0101a0:1273_4": "Maggakkhaṇe ekakkhaṇā ekārammaṇā.",
  "atk-s0101a0:1273_5": "Tesu sammāsaṅkappo kiccato “nekkhammasaṅkappo”tiādīni tīṇi nāmāni labhati.",
  "atk-s0101a0:1273_6": "Sammā vācādayo tisso viratiyopi honti,",
  "atk-s0101a0:1273_7": "cetanādayopi honti,",
  "atk-s0101a0:1273_8": "maggakkhaṇe pana viratiyeva.",
  "atk-s0101a0:1273_9": "Sammāvāyāmo sammāsatīti idampi dvayaṃ kiccato sammappadhānasatipaṭṭhānavasena cattāri nāmāni labhati.",
  "atk-s0101a0:1273_10": "Sammāsamādhi pana pubbabhāgepi maggakkhaṇepi sammāsamādhiyeva.",
  "atk-s0101a0:1274_0": "Iti imesu aṭṭhasu dhammesu bhagavatā nibbānādhigamāya paṭipannassa yogino bahukārattā paṭhamaṃ sammādiṭṭhi desitā.",
  "atk-s0101a0:1274_1": "Ayañhi “paññāpajjoto paññāsattha”nti ca vuttā.",
  "atk-s0101a0:1274_2": "Tasmā etāya pubbabhāge vipassanāñāṇasaṅkhātāya sammādiṭṭhiyā avijjandhakāraṃ vidhamitvā kilesacore ghātento khemena yogāvacaro nibbānaṃ pāpuṇāti.",
  "atk-s0101a0:1274_3": "Tena vuttaṃ –",
  "atk-s0101a0:1274_4": "“nibbānādhigamāya paṭipannassa yogino bahukārattā paṭhamaṃ sammādiṭṭhi desitā”ti.",
  "atk-s0101a0:1275_0": "Sammāsaṅkappo pana tassā bahukāro,",
  "atk-s0101a0:1275_1": "tasmā tadanantaraṃ vutto.",
  "atk-s0101a0:1275_2": "Yathā hi heraññiko hatthena parivaṭṭetvā parivaṭṭetvā cakkhunā kahāpaṇaṃ olokento –",
  "atk-s0101a0:1275_3": "“ayaṃ cheko,",
  "atk-s0101a0:1275_4": "ayaṃ kūṭo”ti jānāti.",
  "atk-s0101a0:1275_5": "Evaṃ yogāvacaropi pubbabhāge vitakkena vitakketvā vipassanāpaññāya olokayamāno –",
  "atk-s0101a0:1275_6": "“ime dhammā kāmāvacarā,",
  "atk-s0101a0:1275_7": "ime dhammā rūpāvacarādayo”ti pajānāti.",
  "atk-s0101a0:1275_8": "Yathā vā pana purisena koṭiyaṃ gahetvā parivaṭṭetvā parivaṭṭetvā dinnaṃ mahārukkhaṃ tacchako vāsiyā tacchetvā kamme upaneti,",
  "atk-s0101a0:1275_9": "evaṃ vitakkena vitakketvā vitakketvā dinne dhamme yogāvacaro paññāya –",
  "atk-s0101a0:1275_10": "“ime kāmāvacarā,",
  "atk-s0101a0:1275_11": "ime rūpāvacarā”tiādinā nayena paricchinditvā kamme upaneti.",
  "atk-s0101a0:1275_12": "Tena vuttaṃ –",
  "atk-s0101a0:1275_13": "“sammāsaṅkappo pana tassā bahukāro,",
  "atk-s0101a0:1275_14": "tasmā tadanantaraṃ vutto”ti.",
  "atk-s0101a0:1275_15": "Svāyaṃ yathā sammādiṭṭhiyā evaṃ sammāvācāyapi upakārako. Yathāha –",
  "atk-s0101a0:1275_16": "“pubbe kho, visākha,",
  "atk-s0101a0:1275_17": "vitakketvā vicāretvā pacchā vācaṃ bhindatī”ti,",
  "atk-s0101a0:1275_18": "tasmā tadanantaraṃ sammāvācā vuttā.",
  "atk-s0101a0:1276_0": "Yasmā pana –",
  "atk-s0101a0:1276_1": "“idañcidañca karissāmā”ti paṭhamaṃ vācāya saṃvidahitvā loke kammante payojenti;",
  "atk-s0101a0:1276_2": "tasmā vācā kāyakammassa upakārikāti sammāvācāya anantaraṃ sammākammanto vutto.",
  "atk-s0101a0:1276_3": "Catubbidhaṃ pana vacīduccaritaṃ,",
  "atk-s0101a0:1276_4": "tividhañca kāyaduccaritaṃ pahāya ubhayaṃ sucaritaṃ pūrentasseva yasmā ājīvaṭṭhamakaṃ sīlaṃ pūreti,",
  "atk-s0101a0:1276_5": "na itarassa,",
  "atk-s0101a0:1276_6": "tasmā tadubhayānantaraṃ sammāājīvo vutto.",
  "atk-s0101a0:1276_7": "Evaṃ visuddhājīvena pana “parisuddho me ājīvo”ti ettāvatā ca paritosaṃ katvā suttapamattena viharituṃ na yuttaṃ,",
  "atk-s0101a0:1276_8": "atha kho “sabbiriyāpathesu idaṃ vīriyaṃ samārabhitabba”nti dassetuṃ tadanantaraṃ sammāvāyāmo vutto.",
  "atk-s0101a0:1276_9": "Tato “āraddhavīriyenapi kāyādīsu catūsu vatthūsu sati sūpaṭṭhitā kātabbā”ti dassanatthaṃ tadanantaraṃ sammāsati desitā.",
  "atk-s0101a0:1276_10": "Yasmā panevaṃ sūpaṭṭhitā sati samādhissupakārānupakārānaṃ dhammānaṃ gatiyo samannesitvā pahoti ekattārammaṇe cittaṃ samādhātuṃ,",
  "atk-s0101a0:1276_11": "tasmā sammāsatiyā anantaraṃ sammāsamādhi desitoti veditabbo.",
  "atk-s0101a0:1276_12": "Etesaṃ dhammānaṃ sacchikiriyāyāti etesaṃ sotāpattiphalādīnaṃ paccakkhakiriyatthāya.",
  "atk-s0101a0:1277_0": "Dve pabbajitavatthuvaṇṇanā",
  "atk-s0101a0:1278_0": "376- 377.",
  "atk-s0101a0:1278_1": "Ekamidāhanti idaṃ kasmā āraddhaṃ?",
  "atk-s0101a0:1278_2": "Ayaṃ kira rājā –",
  "atk-s0101a0:1278_3": "“rūpaṃ attā”ti evaṃladdhiko,",
  "atk-s0101a0:1278_4": "tenassa desanāya cittaṃ nādhimuccati.",
  "atk-s0101a0:1278_5": "Atha bhagavatā tassa laddhiyā āvikaraṇatthaṃ ekaṃ kāraṇaṃ āharituṃ idamāraddhaṃ.",
  "atk-s0101a0:1278_6": "Tatrāyaṃ saṅkhepattho –",
  "atk-s0101a0:1278_7": "“ahaṃ ekaṃ samayaṃ ghositārāme viharāmi,",
  "atk-s0101a0:1278_8": "tatra vasantaṃ maṃ te dve pabbajitā evaṃ pucchiṃsu.",
  "atk-s0101a0:1278_9": "Athāhaṃ tesaṃ buddhuppādaṃ dassetvā tantidhammaṃ nāma kathento idamavocaṃ – “āvuso,",
  "atk-s0101a0:1278_10": "saddhāsampanno nāma kulaputto evarūpassa satthu sāsane pabbajito,",
  "atk-s0101a0:1278_11": "evaṃ tividhaṃ sīlaṃ pūretvā paṭhamajjhānādīni patvā ṭhito ‘taṃ jīva’ntiādīni vadeyya,",
  "atk-s0101a0:1278_12": "yuttaṃ nu kho etamassā”ti?",
  "atk-s0101a0:1278_13": "Tato tehi “yutta”nti vutte “ahaṃ kho panetaṃ, āvuso,",
  "atk-s0101a0:1278_14": "evaṃ jānāmi,",
  "atk-s0101a0:1278_15": "evaṃ passāmi,",
  "atk-s0101a0:1278_16": "atha ca panāhaṃ na vadāmī”ti taṃ vādaṃ paṭikkhipitvā uttari khīṇāsavaṃ dassetvā “imassa evaṃ vattuṃ na yutta”nti avocaṃ.",
  "atk-s0101a0:1278_17": "Te mama vacanaṃ sutvā attamanā ahesunti.",
  "atk-s0101a0:1278_18": "Evaṃ vutte sopi attamano ahosi. Tenāha –",
  "atk-s0101a0:1278_19": "“idamavoca bhagavā.",
  "atk-s0101a0:1278_20": "Attamano oṭṭhaddho licchavī bhagavato bhāsitaṃ abhinandī”ti.",
  "atk-s0101a0:1279_0": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0101a0:1280_0": "Dve pabbajitavatthuvaṇṇanā",
  "atk-s0101a0:1281_0": "378.",
  "atk-s0101a0:1281_1": "Evaṃ me sutaṃ…pe…",
  "atk-s0101a0:1281_2": "kosambiyanti jāliyasuttaṃ.",
  "atk-s0101a0:1281_3": "Tatrāyaṃ apubbapadavaṇṇanā.",
  "atk-s0101a0:1281_4": "Ghositārāmeti ghositena seṭṭhinā kate ārāme.",
  "atk-s0101a0:1281_5": "Pubbe kira allakapparaṭṭhaṃ nāma ahosi.",
  "atk-s0101a0:1281_6": "Tato kotūhaliko nāma daliddo chātakabhayena saputtadāro avantiraṭṭhaṃ gacchanto puttaṃ vahituṃ asakkonto chaḍḍetvā agamāsi,",
  "atk-s0101a0:1281_7": "mātā nivattitvā taṃ gahetvā gatā,",
  "atk-s0101a0:1281_8": "te ekaṃ gopālakagāmaṃ pavisiṃsu.",
  "atk-s0101a0:1281_9": "Gopālakena ca tadā bahupāyāso paṭiyatto hoti,",
  "atk-s0101a0:1281_10": "te tato pāyāsaṃ labhitvā bhuñjiṃsu.",
  "atk-s0101a0:1281_11": "Atha so puriso balavapāyāsaṃ bhutto jīrāpetuṃ asakkonto rattibhāge kālaṃ katvā tattheva sunakhiyā kucchismiṃ paṭisandhiṃ gahetvā kukkuro jāto,",
  "atk-s0101a0:1281_12": "so gopālakassa piyo ahosi.",
  "atk-s0101a0:1281_13": "Gopālako ca paccekabuddhaṃ upaṭṭhahati.",
  "atk-s0101a0:1281_14": "Paccekabuddhopi bhattakiccapariyosāne kukkurassa ekekaṃ piṇḍaṃ deti,",
  "atk-s0101a0:1281_15": "so paccekabuddhe sinehaṃ uppādetvā gopālakena saddhiṃ paṇṇasālampi gacchati.",
  "atk-s0101a0:1281_16": "Gopālake asannihite bhattavelāyaṃ sayameva gantvā kālārocanatthaṃ paṇṇasāladvāre bhussati,",
  "atk-s0101a0:1281_17": "antarāmaggepi caṇḍamige disvā bhussitvā palāpeti.",
  "atk-s0101a0:1281_18": "So paccekabuddhe mudukena cittena kālaṃkatvā devaloke nibbatti.",
  "atk-s0101a0:1281_19": "Tatrassa ghosakadevaputto tveva nāmaṃ ahosi.",
  "atk-s0101a0:1281_20": "So devalokato cavitvā kosambiyaṃ ekassa kulassa ghare nibbatti.",
  "atk-s0101a0:1281_21": "Taṃ aputtako seṭṭhi tassa mātāpitūnaṃ dhanaṃ datvā puttaṃ katvā aggahesi.",
  "atk-s0101a0:1281_22": "Atha attano putte jāte sattakkhattuṃ ghātāpetuṃ upakkami.",
  "atk-s0101a0:1281_23": "So puññavantatāya sattasupi ṭhānesu maraṇaṃ appatvā avasāne ekāya seṭṭhidhītāya veyyattiyena laddhajīvito",
  "atk-s0101a0:1281_24": "aparabhāge pituaccayena seṭṭhiṭṭhānaṃ patvā ghosakaseṭṭhi nāma jāto.",
  "atk-s0101a0:1281_25": "Aññepi kosambiyaṃ kukkuṭaseṭṭhi,",
  "atk-s0101a0:1281_26": "pāvāriyaseṭṭhīti dve seṭṭhino atthi,",
  "atk-s0101a0:1281_27": "iminā saddhiṃ tayo ahesuṃ.",
  "atk-s0101a0:1282_0": "Tena ca samayena himavantato pañcasatatāpasā sarīrasantappanatthaṃ antarantarākosambiṃ āgacchanti,",
  "atk-s0101a0:1282_1": "tesaṃ ete tayo seṭṭhī attano attano uyyānesu paṇṇakuṭiyo katvā upaṭṭhānaṃ karonti.",
  "atk-s0101a0:1282_2": "Athekadivasaṃ te tāpasā himavantato āgacchantā mahākantāre tasitā kilantā ekaṃ mahantaṃ vaṭarukkhaṃ patvā",
  "atk-s0101a0:1282_3": "tattha adhivatthāya devatāya santikā saṅgahaṃ paccāsisantā nisīdiṃsu.",
  "atk-s0101a0:1282_4": "Devatā sabbālaṅkāravibhūsitaṃ hatthaṃ pasāretvā tesaṃ pānīyapānakādīni datvā kilamathaṃ paṭivinodesi,",
  "atk-s0101a0:1282_5": "ete devatāyānubhāvena vimhitā pucchiṃsu –",
  "atk-s0101a0:1282_6": "“kiṃ nu kho, devate,",
  "atk-s0101a0:1282_7": "kammaṃ katvā tayā ayaṃ sampatti laddhā”ti?",
  "atk-s0101a0:1282_8": "Devatā āha –",
  "atk-s0101a0:1282_9": "“loke buddho nāma bhagavā uppanno,",
  "atk-s0101a0:1282_10": "so etarahi sāvatthiyaṃ viharati,",
  "atk-s0101a0:1282_11": "anāthapiṇḍiko gahapati taṃ upaṭṭhahati.",
  "atk-s0101a0:1282_12": "So uposathadivasesu attano bhatakānaṃ pakatibhattavetanameva datvā uposathaṃ kārāpesi.",
  "atk-s0101a0:1282_13": "Athāhaṃ ekadivasaṃ majjhanhike pātarāsatthāya āgato kañci bhatakakammaṃ akarontaṃ disvā –",
  "atk-s0101a0:1282_14": "‘ajja manussā kasmā kammaṃ na karontī’ti pucchiṃ.",
  "atk-s0101a0:1282_15": "Tassa me tamatthaṃ ārocesuṃ.",
  "atk-s0101a0:1282_16": "Athāhaṃ etadavocaṃ –",
  "atk-s0101a0:1282_17": "‘idāni upaḍḍhadivaso gato,",
  "atk-s0101a0:1282_18": "sakkā nu kho upaḍḍhuposathaṃ kātu’nti.",
  "atk-s0101a0:1282_19": "Tato seṭṭhissa paṭivedetvā “sakkā kātu”nti āha.",
  "atk-s0101a0:1282_20": "Svāhaṃ upaḍḍhadivasaṃ upaḍḍhuposathaṃ samādiyitvā tadaheva kālaṃ katvā imaṃ sampattiṃ paṭilabhi”nti.",
  "atk-s0101a0:1283_0": "Atha te tāpasā “buddho kira uppanno”ti sañjātapītipāmojjā tatova sāvatthiṃ gantukāmā hutvāpi –",
  "atk-s0101a0:1283_1": "“bahukārā no upaṭṭhākaseṭṭhino tesampi imamatthamārocessāmā”ti kosambiṃ gantvā seṭṭhīhi katasakkārabahumānā “tadaheva mayaṃ gacchāmā”ti āhaṃsu. “Kiṃ, bhante,",
  "atk-s0101a0:1283_2": "turitāttha,",
  "atk-s0101a0:1283_3": "nanu tumhe pubbe cattāro pañca māse vasitvā gacchathā”ti ca vutte taṃ pavattiṃ ārocesuṃ. “Tena hi, bhante,",
  "atk-s0101a0:1283_4": "saheva gacchāmā”ti ca vutte “gacchāma mayaṃ,",
  "atk-s0101a0:1283_5": "tumhe saṇikaṃ āgacchathā”ti sāvatthiṃ gantvā bhagavato santike pabbajitvā arahattaṃ pāpuṇiṃsu.",
  "atk-s0101a0:1283_6": "Tepi seṭṭhino pañcasatapañcasatasakaṭaparivārā sāvatthiṃ gantvā dānādīni datvā kosambiṃ āgamanatthāya",
  "atk-s0101a0:1283_7": "bhagavantaṃ yācitvā paccāgamma tayo vihāre kāresuṃ.",
  "atk-s0101a0:1283_8": "Tesu kukkuṭaseṭṭhinā kato kukkuṭārāmo nāma,",
  "atk-s0101a0:1283_9": "pāvāriyaseṭṭhinā kato pāvārikambavanaṃ nāma,",
  "atk-s0101a0:1283_10": "ghositaseṭṭhinā kato ghositārāmo nāma ahosi.",
  "atk-s0101a0:1283_11": "Taṃ sandhāya vuttaṃ –",
  "atk-s0101a0:1283_12": "“kosambiyaṃ viharati ghositārāme”ti.",
  "atk-s0101a0:1284_0": "Muṇḍiyoti idaṃ tassa nāmaṃ.",
  "atk-s0101a0:1284_1": "Jāliyoti idampi itarassa nāmameva.",
  "atk-s0101a0:1284_2": "Yasmā panassa upajjhāyo dārumayena pattena piṇḍāya carati,",
  "atk-s0101a0:1284_3": "tasmā dārupattikantevāsīti vuccati.",
  "atk-s0101a0:1284_4": "Etadavocunti upārambhādhippāyena vādaṃ āropetukāmā hutvā etadavocuṃ.",
  "atk-s0101a0:1284_5": "Iti kira nesaṃ ahosi,",
  "atk-s0101a0:1284_6": "sace samaṇo gotamo “taṃ jīvaṃ taṃ sarīra”nti vakkhati,",
  "atk-s0101a0:1284_7": "athassa mayaṃ etaṃ vādaṃ āropessāma –",
  "atk-s0101a0:1284_8": "“bho gotama,",
  "atk-s0101a0:1284_9": "tumhākaṃ laddhiyā idheva satto bhijjati,",
  "atk-s0101a0:1284_10": "tena vo vādo ucchedavādo hotī”ti.",
  "atk-s0101a0:1284_11": "Sace pana “aññaṃ jīvaṃ aññaṃ sarīra”nti vakkhati,",
  "atk-s0101a0:1284_12": "athassetaṃ vādaṃ āropessāma “tumhākaṃ vāde rūpaṃ bhijjati,",
  "atk-s0101a0:1284_13": "na satto bhijjati.",
  "atk-s0101a0:1284_14": "Tena vo vāde satto sassato āpajjatī”ti.",
  "atk-s0101a0:1284_15": "Atha bhagavā “ime vādāropanatthāya pañhaṃ pucchanti,",
  "atk-s0101a0:1284_16": "mama sāsane ime dve ante anupagamma majjhimā paṭipadā atthīti na jānanti,",
  "atk-s0101a0:1284_17": "handa nesaṃ pañhaṃ avissajjetvā tassāyeva paṭipadāya āvibhāvatthaṃ dhammaṃ desemī”ti cintetvā “tena hāvuso”tiādimāha.",
  "atk-s0101a0:1285_0": "379- 380.",
  "atk-s0101a0:1285_1": "Tattha kallaṃ nu kho tassetaṃ vacanāyāti tassetaṃ saddhāpabbajitassa tividhaṃ sīlaṃ paripūretvā paṭhamajjhānaṃ",
  "atk-s0101a0:1285_2": "pattassa yuttaṃ nu kho etaṃ vattunti attho.",
  "atk-s0101a0:1285_3": "Taṃ sutvā paribbājakā puthujjano nāma yasmā nibbicikiccho na hoti,",
  "atk-s0101a0:1285_4": "tasmā kadāci evaṃ vadeyyāti maññamānā –",
  "atk-s0101a0:1285_5": "“kallaṃ tassetaṃ vacanāyā”ti āhaṃsu.",
  "atk-s0101a0:1285_6": "Atha ca panāhaṃ na vadāmīti ahaṃ etamevaṃ jānāmi,",
  "atk-s0101a0:1285_7": "no ca evaṃ vadāmi,",
  "atk-s0101a0:1285_8": "atha kho kasiṇaparikammaṃ katvā bhāventassa paññābalena uppannaṃ mahaggatacittametanti saññaṃ ṭhapesiṃ.",
  "atk-s0101a0:1285_9": "Na kallaṃ tassetanti idaṃ te paribbājakā –",
  "atk-s0101a0:1285_10": "“yasmā khīṇāsavo vigatasammoho tiṇṇavicikiccho,",
  "atk-s0101a0:1285_11": "tasmā na yuttaṃ tassetaṃ vattu”nti maññamānā vadanti.",
  "atk-s0101a0:1285_12": "Sesamettha uttānatthamevāti.",
  "atk-s0101a0:1286_0": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0101a0:1287_0": "Acelakassapavatthuvaṇṇanā",
  "atk-s0101a0:1288_0": "381.",
  "atk-s0101a0:1288_1": "Evaṃ me sutaṃ…pe…",
  "atk-s0101a0:1288_2": "uruññāyaṃ viharatīti mahāsīhanādasuttaṃ.",
  "atk-s0101a0:1288_3": "Tatrāyaṃ apubbapadavaṇṇanā.",
  "atk-s0101a0:1288_4": "Uruññāyanti uruññāti tassa raṭṭhassapi nagarassapi etadeva nāmaṃ,",
  "atk-s0101a0:1288_5": "bhagavā uruññānagaraṃ upanissāya viharati.",
  "atk-s0101a0:1288_6": "Kaṇṇakatthale migadāyeti tassa nagarassa avidūre kaṇṇakatthalaṃ nāma eko ramaṇīyo bhūmibhāgo atthi.",
  "atk-s0101a0:1288_7": "So migānaṃ abhayatthāya dinnattā “migadāyo”ti vuccati,",
  "atk-s0101a0:1288_8": "tasmiṃ kaṇṇakatthale migadāye.",
  "atk-s0101a0:1288_9": "Aceloti naggaparibbājako.",
  "atk-s0101a0:1288_10": "Kassapoti tassa nāmaṃ.",
  "atk-s0101a0:1288_11": "Tapassinti tapanissitakaṃ.",
  "atk-s0101a0:1288_12": "Lūkhājīvinti acelakamuttācārādivasena lūkho ājīvo assāti lūkhājīvī,",
  "atk-s0101a0:1288_13": "taṃ lūkhājīviṃ.",
  "atk-s0101a0:1288_14": "Upakkosatīti upaṇḍeti.",
  "atk-s0101a0:1288_15": "Upavadatīti hīḷeti vambheti.",
  "atk-s0101a0:1288_16": "Dhammassa ca anudhammaṃ byākarontīti bhotā gotamena vuttakāraṇassa anukāraṇaṃ kathenti.",
  "atk-s0101a0:1288_17": "Sahadhammiko vādānuvādoti parehi vuttakāraṇena sakāraṇo hutvā tumhākaṃ vādo vā anuvādo vā viññūhi garahitabbaṃ,",
  "atk-s0101a0:1288_18": "kāraṇaṃ koci appamattakopi kiṃ na āgacchati.",
  "atk-s0101a0:1288_19": "Idaṃ vuttaṃ hoti,",
  "atk-s0101a0:1288_20": "“kiṃ sabbākārenapi tava vāde gārayhaṃ kāraṇaṃ natthī”ti.",
  "atk-s0101a0:1288_21": "Anabbhakkhātukāmāti na abhūtena vattukāmā.",
  "atk-s0101a0:1289_0": "382.",
  "atk-s0101a0:1289_1": "Ekaccaṃ tapassiṃ lūkhājīvintiādīsu idhekacco acelakapabbajjāditapanissitattā tapassī “lūkhena jīvitaṃ",
  "atk-s0101a0:1289_2": "kappessāmī”ti tiṇagomayādibhakkhanādīhi nānappakārehi attānaṃ kilameti,",
  "atk-s0101a0:1289_3": "appapuññatāya ca sukhena jīvitavuttimeva na labhati,",
  "atk-s0101a0:1289_4": "so tīṇi duccaritāni pūretvā niraye nibbattati.",
  "atk-s0101a0:1290_0": "Aparo tādisaṃ tapanissitopi puññavā hoti,",
  "atk-s0101a0:1290_1": "labhati lābhasakkāraṃ.",
  "atk-s0101a0:1290_2": "So “na dāni mayā sadiso atthī”ti attānaṃ ucce ṭhāne sambhāvetvā “bhiyyosomattāya lābhaṃ uppādessāmī”ti",
  "atk-s0101a0:1290_3": "anesanavasena tīṇi duccaritāni pūretvā niraye nibbattati.",
  "atk-s0101a0:1290_4": "Ime dve sandhāya paṭhamanayo vutto.",
  "atk-s0101a0:1291_0": "Aparo tapanissitako lūkhājīvī appapuñño hoti,",
  "atk-s0101a0:1291_1": "na labhati sukhena jīvitavuttiṃ.",
  "atk-s0101a0:1291_2": "So “mayhaṃ pubbepi akatapuññatāya sukhajīvikā nuppajjati,",
  "atk-s0101a0:1291_3": "handadāni puññāni karomī”ti tīṇi sucaritāni pūretvā sagge nibbattati.",
  "atk-s0101a0:1292_0": "Aparo lūkhājīvī puññavā hoti,",
  "atk-s0101a0:1292_1": "labhati sukhena jīvitavuttiṃ. So –",
  "atk-s0101a0:1292_2": "“mayhaṃ pubbepi katapuññatāya sukhajīvikā uppajjatī”ti cintetvā anesanaṃ pahāya tīṇi sucaritāni pūretvā sagge nibbattati.",
  "atk-s0101a0:1292_3": "Ime dve sandhāya dutiyanayo vutto.",
  "atk-s0101a0:1293_0": "Eko pana tapassī appadukkhavihārī hoti bāhirakācārayutto tāpaso vā channaparibbājako vā,",
  "atk-s0101a0:1293_1": "appapuññatāya ca manāpe paccaye na labhati.",
  "atk-s0101a0:1293_2": "So anesanavasena tīṇi duccaritāni pūretvā attānaṃ sukhe ṭhapetvā niraye nibbattati.",
  "atk-s0101a0:1294_0": "Aparo puññavā hoti, so –",
  "atk-s0101a0:1294_1": "“na dāni mayā sadiso atthī”ti mānaṃ uppādetvā anesanavasena lābhasakkāraṃ vā uppādento micchādiṭṭhivasena –",
  "atk-s0101a0:1294_2": "“sukho imissā paribbājikāya daharāya mudukāya lomasāya samphasso”tiādīni cintetvā kāmesu pātabyataṃ vā",
  "atk-s0101a0:1294_3": "āpajjanto tīṇi duccaritāni pūretvā niraye nibbattati.",
  "atk-s0101a0:1294_4": "Ime dve sandhāya tatiyanayo vutto.",
  "atk-s0101a0:1295_0": "Aparo pana appadukkhavihārī appapuñño hoti, so –",
  "atk-s0101a0:1295_1": "“ahaṃ pubbepi akatapuññatāya sukhena jīvikaṃ na labhāmī”ti tīṇi sucaritāni pūretvā sagge nibbattati.",
  "atk-s0101a0:1296_0": "Aparo puññavā hoti, so –",
  "atk-s0101a0:1296_1": "“pubbepāhaṃ katapuññatāya sukhaṃ labhāmi,",
  "atk-s0101a0:1296_2": "idāni puññāni karissāmī”ti tīṇi sucaritāni pūretvā sagge nibbattati.",
  "atk-s0101a0:1296_3": "Ime dve sandhāya catutthanayo vutto.",
  "atk-s0101a0:1296_4": "Idaṃ titthiyavasena āgataṃ,",
  "atk-s0101a0:1296_5": "sāsanepi pana labbhati.",
  "atk-s0101a0:1297_0": "Ekacco hi dhutaṅgasamādānavasena lūkhājīvī hoti,",
  "atk-s0101a0:1297_1": "appapuññatāya vā sakalampi gāmaṃ vicaritvā udarapūraṃ na labhati. So –",
  "atk-s0101a0:1297_2": "“paccaye uppādessāmī”ti vejjakammādivasena vā anesanaṃ katvā,",
  "atk-s0101a0:1297_3": "arahattaṃ vā paṭijānitvā,",
  "atk-s0101a0:1297_4": "tīṇi vā kuhanavatthūni paṭisevitvā niraye nibbattati.",
  "atk-s0101a0:1298_0": "Aparo ca tādisova puññavā hoti.",
  "atk-s0101a0:1298_1": "So tāya puññasampattiyā mānaṃ janayitvā uppannaṃ lābhaṃ thāvaraṃ kattukāmo anesanavasena tīṇi duccaritāni pūretvā niraye uppajjati.",
  "atk-s0101a0:1299_0": "Aparo samādinnadhutaṅgo appapuññova hoti,",
  "atk-s0101a0:1299_1": "na labhati sukhena jīvitavuttiṃ. So –",
  "atk-s0101a0:1299_2": "“pubbepāhaṃ akatapuññatāya kiñci na labhāmi,",
  "atk-s0101a0:1299_3": "sace idāni anesanaṃ karissaṃ,",
  "atk-s0101a0:1299_4": "āyatimpi dullabhasukho bhavissāmī”ti tīṇi sucaritāni pūretvā arahattaṃ pattuṃ asakkonto sagge nibbattati.",
  "atk-s0101a0:1300_0": "Aparo puññavā hoti, so –",
  "atk-s0101a0:1300_1": "“pubbepāhaṃ katapuññatāya etarahi sukhito,",
  "atk-s0101a0:1300_2": "idānipi puññaṃ karissāmī”ti anesanaṃ pahāya tīṇi sucaritāni pūretvā arahattaṃ pattuṃ asakkonto sagge nibbattati.",
  "atk-s0101a0:1301_0": "383.",
  "atk-s0101a0:1301_1": "Āgatiñcāti –",
  "atk-s0101a0:1301_2": "“asukaṭṭhānato nāma ime āgatā”ti evaṃ āgatiñca.",
  "atk-s0101a0:1301_3": "Gatiñcāti idāni gantabbaṭṭhānañca.",
  "atk-s0101a0:1301_4": "Cutiñcāti tato cavanañca.",
  "atk-s0101a0:1301_5": "Upapattiñcāti tato cutānaṃ puna upapattiñca.",
  "atk-s0101a0:1301_6": "Kiṃ sabbaṃ tapaṃ garahissāmīti –",
  "atk-s0101a0:1301_7": "“kena kāraṇena garahissāmi,",
  "atk-s0101a0:1301_8": "garahitabbameva hi mayaṃ garahāma,",
  "atk-s0101a0:1301_9": "pasaṃsitabbaṃ pasaṃsāma,",
  "atk-s0101a0:1301_10": "na bhaṇḍikaṃ karonto mahārajako viya dhotañca adhotañca ekato karomā”ti dasseti.",
  "atk-s0101a0:1301_11": "Idāni tamatthaṃ pakāsento –",
  "atk-s0101a0:1301_12": "“santi kassapa eke samaṇabrāhmaṇā”tiādimāha.",
  "atk-s0101a0:1302_0": "384.",
  "atk-s0101a0:1302_1": "Yaṃ te ekaccanti pañcavidhaṃ sīlaṃ,",
  "atk-s0101a0:1302_2": "tañhi loke na koci “na sādhū”ti vadati.",
  "atk-s0101a0:1302_3": "Puna yaṃ te ekaccanti pañcavidhaṃ veraṃ,",
  "atk-s0101a0:1302_4": "taṃ na koci “sādhū”ti vadati.",
  "atk-s0101a0:1302_5": "Puna yaṃ te ekaccanti pañcadvāre asaṃvaraṃ, te kira –",
  "atk-s0101a0:1302_6": "“cakkhu nāma na nirundhitabbaṃ,",
  "atk-s0101a0:1302_7": "cakkhunā manāpaṃ rūpaṃ daṭṭhabba”nti vadanti,",
  "atk-s0101a0:1302_8": "esa nayo sotādīsu.",
  "atk-s0101a0:1302_9": "Puna yaṃ te ekaccanti pañcadvāre saṃvaraṃ.",
  "atk-s0101a0:1303_0": "Evaṃ paresaṃ vādena saha attano vādassa samānāsamānataṃ dassetvā idāni attano vādena saha paresaṃ vādassa",
  "atk-s0101a0:1303_1": "samānāsamānataṃ dassento “yaṃ maya”ntiādimāha.",
  "atk-s0101a0:1303_2": "Tatrāpi pañcasīlādivaseneva attho veditabbo.",
  "atk-s0101a0:1304_0": "Samanuyuñjāpanakathāvaṇṇanā",
  "atk-s0101a0:1305_0": "385.",
  "atk-s0101a0:1305_1": "Samanuyuñjantanti samanuyuñjantu,",
  "atk-s0101a0:1305_2": "ettha ca laddhiṃ pucchanto samanuyuñjati nāma,",
  "atk-s0101a0:1305_3": "kāraṇaṃ pucchanto samanugāhati nāma,",
  "atk-s0101a0:1305_4": "ubhayaṃ pucchanto samanubhāsati nāma.",
  "atk-s0101a0:1305_5": "Satthārā vā satthāranti satthārā vā saddhiṃ satthāraṃ upasaṃharitvā –",
  "atk-s0101a0:1305_6": "“kiṃ te satthā te dhamme sabbaso pahāya vattati,",
  "atk-s0101a0:1305_7": "udāhu samaṇo gotamo”ti.",
  "atk-s0101a0:1305_8": "Dutiyapadepi eseva nayo.",
  "atk-s0101a0:1306_0": "Idāni tamatthaṃ yojetvā dassento –",
  "atk-s0101a0:1306_1": "“ye imesaṃ bhavata”ntiādimāha.",
  "atk-s0101a0:1306_2": "Tattha akusalā akusalasaṅkhātāti akusalā ceva “akusalā”ti ca saṅkhātā ñātā koṭṭhāsaṃ vā katvā ṭhapitāti attho.",
  "atk-s0101a0:1306_3": "Esa nayo sabbapadesu.",
  "atk-s0101a0:1306_4": "Api cettha sāvajjāti sadosā.",
  "atk-s0101a0:1306_5": "Na alamariyāti niddosaṭṭhena ariyā bhavituṃ nālaṃ asamatthā.",
  "atk-s0101a0:1307_0": "386- 392.",
  "atk-s0101a0:1307_1": "Yaṃ viññū samanuyuñjantāti yena viññū amhe ca aññe ca pucchantā evaṃ vadeyyuṃ,",
  "atk-s0101a0:1307_2": "taṃ ṭhānaṃ vijjati,",
  "atk-s0101a0:1307_3": "atthi taṃ kāraṇanti attho.",
  "atk-s0101a0:1307_4": "Yaṃ vā pana bhonto pare gaṇācariyāti pare pana bhonto gaṇācariyā yaṃ vā taṃ vā appamattakaṃ pahāya vattantīti attho.",
  "atk-s0101a0:1307_5": "Amheva tattha yebhuyyena pasaṃseyyunti idaṃ bhagavā satthārā satthāraṃ samanuyuñjanepi āha –",
  "atk-s0101a0:1307_6": "saṅghena saṃghaṃ samanuyuñjanepi. Kasmā?",
  "atk-s0101a0:1307_7": "Saṅghapasaṃsāyapi satthuyeva pasaṃsāsiddhito.",
  "atk-s0101a0:1307_8": "Pasīdamānāpi hi buddhasampattiyā saṅghe,",
  "atk-s0101a0:1307_9": "saṅghasampattiyā ca buddhe pasīdanti,",
  "atk-s0101a0:1307_10": "tathā hi bhagavato sarīrasampattiṃ disvā,",
  "atk-s0101a0:1307_11": "dhammadesanaṃ vā sutvā bhavanti vattāro –",
  "atk-s0101a0:1307_12": "“lābhā vata bho sāvakānaṃ ye evarūpassa satthu santikāvacarā”ti,",
  "atk-s0101a0:1307_13": "evaṃ buddhasampattiyā saṅghe pasīdanti.",
  "atk-s0101a0:1307_14": "Bhikkhūnaṃ panācāragocaraṃ abhikkamapaṭikkamādīni ca disvā bhavanti vattāro –",
  "atk-s0101a0:1307_15": "“santikāvacarānaṃ vata bho sāvakānaṃ ayañca upasamaguṇo satthu kīva rūpo bhavissatī”ti,",
  "atk-s0101a0:1307_16": "evaṃ saṅghasampattiyā buddhe pasīdanti.",
  "atk-s0101a0:1307_17": "Iti yā satthupasaṃsā,",
  "atk-s0101a0:1307_18": "sā saṅghassa.",
  "atk-s0101a0:1307_19": "Yā saṅghassa pasaṃsā,",
  "atk-s0101a0:1307_20": "sā satthūti saṅghapasaṃsāyapi satthuyeva pasaṃsāsiddhito bhagavā dvīsupi nayesu –",
  "atk-s0101a0:1307_21": "“amheva tattha yebhuyyena pasaṃseyyu”nti āha.",
  "atk-s0101a0:1307_22": "Samaṇo gotamo ime dhamme anavasesaṃ pahāya vattati,",
  "atk-s0101a0:1307_23": "yaṃ vā pana bhonto pare gaṇācariyātiādīsupi panettha ayamadhippāyo –",
  "atk-s0101a0:1307_24": "sampattasamādānasetughātavasena hi tisso viratiyo.",
  "atk-s0101a0:1307_25": "Tāsu sampattasamādāna viratimattameva aññesaṃ hoti,",
  "atk-s0101a0:1307_26": "setughātavirati pana sabbena sabbaṃ natthi.",
  "atk-s0101a0:1307_27": "Pañcasu pana tadaṅgavikkhambhanasamucchedapaṭipassaddhinissaraṇappahānesu aṭṭhasamāpattivasena ceva vipassanāmattavasena",
  "atk-s0101a0:1307_28": "ca tadaṅgavikkhambhanappahānamattameva aññesaṃ hoti.",
  "atk-s0101a0:1307_29": "Itarāni tīṇi pahānāni sabbena sabbaṃ natthi.",
  "atk-s0101a0:1307_30": "Tathā sīlasaṃvaro,",
  "atk-s0101a0:1307_31": "khantisaṃvaro,",
  "atk-s0101a0:1307_32": "ñāṇasaṃvaro,",
  "atk-s0101a0:1307_33": "satisaṃvaro,",
  "atk-s0101a0:1307_34": "vīriyasaṃvaroti pañca saṃvarā,",
  "atk-s0101a0:1307_35": "tesu pañcasīlamattameva adhivāsanakhantimattameva ca aññesaṃ hoti,",
  "atk-s0101a0:1307_36": "sesaṃ sabbena sabbaṃ natthi.",
  "atk-s0101a0:1308_0": "Pañca kho panime uposathuddesā,",
  "atk-s0101a0:1308_1": "tesu pañcasīlamattameva aññesaṃ hoti.",
  "atk-s0101a0:1308_2": "Pātimokkhasaṃvarasīlaṃ sabbena sabbaṃ natthi.",
  "atk-s0101a0:1308_3": "Iti akusalappahāne ca kusalasamādāne ca,",
  "atk-s0101a0:1308_4": "tīsu viratīsu,",
  "atk-s0101a0:1308_5": "pañcasu pahānesu,",
  "atk-s0101a0:1308_6": "pañcasu saṃvaresu,",
  "atk-s0101a0:1308_7": "pañcasu uddesesu, –",
  "atk-s0101a0:1308_8": "“ahameva ca mayhañca sāvakasaṅgho loke paññāyati,",
  "atk-s0101a0:1308_9": "mayā hi sadiso satthā nāma,",
  "atk-s0101a0:1308_10": "mayhaṃ sāvakasaṅghena sadiso saṅgho nāma natthī”ti bhagavā sīhanādaṃ nadati.",
  "atk-s0101a0:1309_0": "Ariyaaṭṭhaṅgikamaggavaṇṇanā",
  "atk-s0101a0:1310_0": "393.",
  "atk-s0101a0:1310_1": "Evaṃ sīhanādaṃ naditvā tassa sīhanādassa aviparītabhāvāvabodhanatthaṃ – “atthi, kassapa,",
  "atk-s0101a0:1310_2": "maggo”tiādimāha.",
  "atk-s0101a0:1310_3": "Tattha maggoti lokuttaramaggo.",
  "atk-s0101a0:1310_4": "Paṭipadāti pubbabhāgapaṭipadā.",
  "atk-s0101a0:1310_5": "Kālavādītiādīni brahmajāle vaṇṇitāni.",
  "atk-s0101a0:1310_6": "Idāni taṃ duvidhaṃ maggañca paṭipadañca ekato katvā dassento –",
  "atk-s0101a0:1310_7": "“ayameva ariyo”tiādimāha.",
  "atk-s0101a0:1310_8": "Idaṃ pana sutvā acelo cintesi –",
  "atk-s0101a0:1310_9": "“samaṇo gotamo mayhaṃyeva maggo ca paṭipadā ca atthi,",
  "atk-s0101a0:1310_10": "aññesaṃ natthīti maññati,",
  "atk-s0101a0:1310_11": "handassāhaṃ amhākampi maggaṃ kathemī”ti.",
  "atk-s0101a0:1310_12": "Tato acelakapaṭipadaṃ kathesi. Tenāha –",
  "atk-s0101a0:1310_13": "“evaṃ vutte acelo kassapo bhagavantaṃ etadavoca…pe…",
  "atk-s0101a0:1310_14": "udakorohanānuyogamanuyutto viharatī”ti.",
  "atk-s0101a0:1311_0": "Tapopakkamakathāvaṇṇanā",
  "atk-s0101a0:1312_0": "394.",
  "atk-s0101a0:1312_1": "Tattha tapopakkamāti tapārambhā,",
  "atk-s0101a0:1312_2": "tapakammānīti attho.",
  "atk-s0101a0:1312_3": "Sāmaññasaṅkhātāti samaṇakammasaṅkhātā.",
  "atk-s0101a0:1312_4": "Brahmaññasaṅkhātāti brāhmaṇakammasaṅkhātā.",
  "atk-s0101a0:1312_5": "Acelakoti niccolo,",
  "atk-s0101a0:1312_6": "naggoti attho.",
  "atk-s0101a0:1312_7": "Muttācāroti visaṭṭhācāro,",
  "atk-s0101a0:1312_8": "uccārakammādīsu lokiyakulaputtācārena virahito ṭhitakova uccāraṃ karoti,",
  "atk-s0101a0:1312_9": "passāvaṃ karoti, khādati,",
  "atk-s0101a0:1312_10": "bhuñjati ca.",
  "atk-s0101a0:1312_11": "Hatthāpalekhanoti hatthe piṇḍamhi ṭhite jivhāya hatthaṃ apalikhati,",
  "atk-s0101a0:1312_12": "uccāraṃ vā katvā hatthasmiññeva daṇḍakasaññī hutvā hatthena apalikhati.",
  "atk-s0101a0:1312_13": "“Bhikkhāgahaṇatthaṃ ehi,",
  "atk-s0101a0:1312_14": "bhante”ti vutto na etīti na ehibhaddantiko.",
  "atk-s0101a0:1312_15": "“Tena hi tiṭṭha,",
  "atk-s0101a0:1312_16": "bhante”ti vuttopi na tiṭṭhatīti natiṭṭhabhaddantiko.",
  "atk-s0101a0:1312_17": "Tadubhayampi kira so –",
  "atk-s0101a0:1312_18": "“etassa vacanaṃ kataṃ bhavissatī”ti na karoti.",
  "atk-s0101a0:1312_19": "Abhihaṭanti puretaraṃ gahetvā āhaṭaṃ bhikkhaṃ,",
  "atk-s0101a0:1312_20": "uddissakatanti “imaṃ tumhe uddissa kata”nti evaṃ ārocitaṃ bhikkhaṃ.",
  "atk-s0101a0:1312_21": "Na nimantananti “asukaṃ nāma kulaṃ vā vīthiṃ vā gāmaṃ vā paviseyyāthā”ti evaṃ nimantitabhikkhampi na sādiyati,",
  "atk-s0101a0:1312_22": "na gaṇhati.",
  "atk-s0101a0:1312_23": "Na kumbhimukhāti kumbhito uddharitvā diyyamānaṃ bhikkhaṃ na gaṇhati.",
  "atk-s0101a0:1312_24": "Na kaḷopimukhāti kaḷopīti ukkhali vā pacchi vā,",
  "atk-s0101a0:1312_25": "tatopi na gaṇhati. Kasmā?",
  "atk-s0101a0:1312_26": "Kumbhikaḷopiyo maṃ nissāya kaṭacchunā pahāraṃ labhantīti.",
  "atk-s0101a0:1312_27": "Na eḷakamantaranti ummāraṃ antaraṃ katvā diyyamānaṃ na gaṇhati. Kasmā?",
  "atk-s0101a0:1312_28": "“Ayaṃ maṃ nissāya antarakaraṇaṃ labhatī”ti.",
  "atk-s0101a0:1312_29": "Daṇḍamusalesupi eseva nayo.",
  "atk-s0101a0:1313_0": "Dvinnanti dvīsu bhuñjamānesu ekasmiṃ uṭṭhāya dente na gaṇhati. Kasmā?",
  "atk-s0101a0:1313_1": "“Ekassa kabaḷantarāyo hotī”ti.",
  "atk-s0101a0:1313_2": "Na gabbhiniyātiādīsu pana “gabbhiniyā kucchiyaṃ dārako kilamati.",
  "atk-s0101a0:1313_3": "Pāyantiyā dārakassa khīrantarāyo hoti,",
  "atk-s0101a0:1313_4": "purisantaragatāya ratiantarāyo hotī”ti na gaṇhati.",
  "atk-s0101a0:1313_5": "Saṃkittīsūti saṃkittetvā katabhattesu,",
  "atk-s0101a0:1313_6": "dubbhikkhasamaye kira acelakasāvakā acelakānaṃ atthāya tato tato taṇḍulādīni samādapetvā bhattaṃ pacanti.",
  "atk-s0101a0:1313_7": "Ukkaṭṭho acelako tatopi na paṭiggaṇhati.",
  "atk-s0101a0:1313_8": "Na yattha sāti yattha sunakho –",
  "atk-s0101a0:1313_9": "“piṇḍaṃ labhissāmī”ti upaṭṭhito hoti,",
  "atk-s0101a0:1313_10": "tattha tassa adatvā āhaṭaṃ na gaṇhati. Kasmā?",
  "atk-s0101a0:1313_11": "Etassa piṇḍantarāyo hotīti.",
  "atk-s0101a0:1313_12": "Saṇḍasaṇḍacārinīti samūhasamūhacārinī,",
  "atk-s0101a0:1313_13": "sace hi acelakaṃ disvā –",
  "atk-s0101a0:1313_14": "“imassa bhikkhaṃ dassāmā”ti manussā bhattagehaṃ pavisanti,",
  "atk-s0101a0:1313_15": "tesu ca pavisantesu kaḷopimukhādīsu nilīnā makkhikā uppatitvā saṇḍasaṇḍā caranti,",
  "atk-s0101a0:1313_16": "tato āhaṭaṃ bhikkhaṃ na gaṇhati. Kasmā?",
  "atk-s0101a0:1313_17": "Maṃ nissāya makkhikānaṃ gocarantarāyo jātoti.",
  "atk-s0101a0:1314_0": "Thusodakanti sabbasassasambhārehi kataṃ sovīrakaṃ.",
  "atk-s0101a0:1314_1": "Ettha ca surāpānameva sāvajjaṃ,",
  "atk-s0101a0:1314_2": "ayaṃ pana sabbesupi sāvajjasaññī.",
  "atk-s0101a0:1314_3": "Ekāgārikoti yo ekasmiṃyeva gehe bhikkhaṃ labhitvā nivattati.",
  "atk-s0101a0:1314_4": "Ekālopikoti yo ekeneva ālopena yāpeti.",
  "atk-s0101a0:1314_5": "Dvāgārikādīsupi eseva nayo.",
  "atk-s0101a0:1314_6": "Ekissāpi dattiyāti ekāya dattiyā.",
  "atk-s0101a0:1314_7": "Datti nāma ekā khuddakapāti hoti,",
  "atk-s0101a0:1314_8": "yattha aggabhikkhaṃ pakkhipitvā ṭhapenti.",
  "atk-s0101a0:1314_9": "Ekāhikanti ekadivasantarikaṃ.",
  "atk-s0101a0:1314_10": "Addhamāsikanti addhamāsantarikaṃ.",
  "atk-s0101a0:1314_11": "Pariyāyabhattabhojananti vārabhattabhojanaṃ,",
  "atk-s0101a0:1314_12": "ekāhavārena dvīhavārena sattāhavārena aḍḍhamāsavārenāti evaṃ divasavārena āgatabhattabhojanaṃ.",
  "atk-s0101a0:1315_0": "395.",
  "atk-s0101a0:1315_1": "Sākabhakkhoti allasākabhakkho.",
  "atk-s0101a0:1315_2": "Sāmākabhakkhoti sāmākataṇḍulabhakkho.",
  "atk-s0101a0:1315_3": "Nīvārādīsu nīvāro nāma araññe sayaṃjātā vīhijāti.",
  "atk-s0101a0:1315_4": "Daddulanti cammakārehi cammaṃ likhitvā chaḍḍitakasaṭaṃ.",
  "atk-s0101a0:1315_5": "Haṭaṃ vuccati silesopi sevālopi.",
  "atk-s0101a0:1315_6": "Kaṇanti kuṇḍakaṃ.",
  "atk-s0101a0:1315_7": "Ācāmoti bhattaukkhalikāya laggo jhāmakaodano,",
  "atk-s0101a0:1315_8": "taṃ chaḍḍitaṭṭhānatova gahetvā khādati,",
  "atk-s0101a0:1315_9": "“odanakañjiya”ntipi vadanti.",
  "atk-s0101a0:1315_10": "Piññākādayo pākaṭā eva.",
  "atk-s0101a0:1315_11": "Pavattaphalabhojīti patitaphalabhojī.",
  "atk-s0101a0:1316_0": "396.",
  "atk-s0101a0:1316_1": "Sāṇānīti sāṇavākacoḷāni.",
  "atk-s0101a0:1316_2": "Masāṇānīti missakacoḷāni.",
  "atk-s0101a0:1316_3": "Chavadussānīti matasarīrato chaḍḍitavatthāni,",
  "atk-s0101a0:1316_4": "erakatiṇādīni vā ganthetvā katanivāsanāni.",
  "atk-s0101a0:1316_5": "Paṃsukūlānīti pathaviyaṃ chaḍḍitanantakāni.",
  "atk-s0101a0:1316_6": "Tirīṭānīti rukkhatacavatthāni.",
  "atk-s0101a0:1316_7": "Ajinanti ajinamigacammaṃ.",
  "atk-s0101a0:1316_8": "Ajinakkhipanti tadeva majjhe phālitakaṃ.",
  "atk-s0101a0:1316_9": "Kusacīranti kusatiṇāni ganthetvā katacīraṃ.",
  "atk-s0101a0:1316_10": "Vākacīraphalakacīresupi eseva nayo.",
  "atk-s0101a0:1316_11": "Kesakambalanti manussakesehi katakambalaṃ.",
  "atk-s0101a0:1316_12": "Yaṃ sandhāya vuttaṃ –",
  "atk-s0101a0:1317_0": "“Seyyathāpi bhikkhave,",
  "atk-s0101a0:1317_1": "yāni kānici tantāvutāni vatthāni,",
  "atk-s0101a0:1317_2": "kesakambalo tesaṃ paṭikiṭṭho akkhāyati.",
  "atk-s0101a0:1317_3": "Kesakambalo,",
  "atk-s0101a0:1317_4": "bhikkhave,",
  "atk-s0101a0:1317_5": "sīte sīto,",
  "atk-s0101a0:1317_6": "uṇhe uṇho appaggho ca dubbaṇṇo ca duggandho dukkhasamphasso”ti.",
  "atk-s0101a0:1318_0": "Vāḷakambalanti assavālehi katakambalaṃ.",
  "atk-s0101a0:1318_1": "Ulūkapakkhikanti ulūkapakkhāni ganthetvā katanivāsanaṃ.",
  "atk-s0101a0:1318_2": "Ukkuṭikappadhānamanuyuttoti ukkuṭikavīriyaṃ anuyutto,",
  "atk-s0101a0:1318_3": "gacchantopi ukkuṭikova hutvā uppatitvā uppatitvā gacchati.",
  "atk-s0101a0:1318_4": "Kaṇṭakāpassayikoti ayakaṇṭake vā pakatikaṇṭake vā bhūmiyaṃ koṭṭetvā tattha cammaṃ attharitvā ṭhānacaṅkamādīni karoti.",
  "atk-s0101a0:1318_5": "Seyyanti sayantopi tattheva seyyaṃ kappeti.",
  "atk-s0101a0:1318_6": "Phalakaseyyanti rukkhaphalake seyyaṃ.",
  "atk-s0101a0:1318_7": "Thaṇḍilaseyyanti thaṇḍile ucce bhūmiṭhāne seyyaṃ.",
  "atk-s0101a0:1318_8": "Ekapassayikoti ekapasseneva sayati.",
  "atk-s0101a0:1318_9": "Rajojalladharoti sarīraṃ telena makkhitvā rajuṭṭhānaṭṭhāne tiṭṭhati,",
  "atk-s0101a0:1318_10": "athassa sarīre rajojallaṃ laggati,",
  "atk-s0101a0:1318_11": "taṃ dhāreti.",
  "atk-s0101a0:1318_12": "Yathāsanthatikoti laddhaṃ āsanaṃ akopetvā yadeva labhati,",
  "atk-s0101a0:1318_13": "tattheva nisīdanasīlo.",
  "atk-s0101a0:1318_14": "Vekaṭikoti vikaṭakhādanasīlo.",
  "atk-s0101a0:1318_15": "Vikaṭanti gūthaṃ vuccati.",
  "atk-s0101a0:1318_16": "Apānakoti paṭikkhittasītudakapāno.",
  "atk-s0101a0:1318_17": "Sāyaṃ tatiyamassāti sāyatatiyakaṃ. Pāto,",
  "atk-s0101a0:1318_18": "majjhanhike,",
  "atk-s0101a0:1318_19": "sāyanti divasassa tikkhattuṃ pāpaṃ pavāhessāmīti udakorohanānuyogaṃ anuyutto viharatīti.",
  "atk-s0101a0:1319_0": "Tapopakkamaniratthakatāvaṇṇanā",
  "atk-s0101a0:1320_0": "397.",
  "atk-s0101a0:1320_1": "Atha bhagavā sīlasampadādīhi vinā tesaṃ tapopakkamānaṃ niratthakataṃ dassento –",
  "atk-s0101a0:1320_2": "“acelako cepi kassapa hotī”tiādimāha.",
  "atk-s0101a0:1320_3": "Tattha ārakā vāti dūreyeva.",
  "atk-s0101a0:1320_4": "Averanti dosaveravirahitaṃ.",
  "atk-s0101a0:1320_5": "Abyāpajjanti domanassabyāpajjarahitaṃ.",
  "atk-s0101a0:1321_0": "398. Dukkaraṃ,",
  "atk-s0101a0:1321_1": "bho gotamāti idaṃ kassapo “mayaṃ pubbe ettakamattaṃ sāmaññañca brahmaññañcāti vicarāma,",
  "atk-s0101a0:1321_2": "tumhe pana aññaṃyeva sāmaññañca brahmaññañca vadathā”ti dīpento āha.",
  "atk-s0101a0:1321_3": "Pakati kho esāti pakatikathā esā. Imāya ca, kassapa,",
  "atk-s0101a0:1321_4": "mattāyāti “kassapa yadi iminā pamāṇena evaṃ parittakena paṭipattikkamena sāmaññaṃ vā brahmaññaṃ vā dukkaraṃ sudukkaraṃ nāma abhavissa,",
  "atk-s0101a0:1321_5": "tato netaṃ abhavissa kallaṃ vacanāya dukkaraṃ sāmañña”nti ayamettha padasambandhena saddhiṃ attho.",
  "atk-s0101a0:1321_6": "Etena nayena sabbattha padasambandho veditabbo.",
  "atk-s0101a0:1322_0": "399.",
  "atk-s0101a0:1322_1": "Dujjānoti idampi so “mayaṃ pubbe ettakena samaṇo vā brāhmaṇo vā hotīti vicarāma,",
  "atk-s0101a0:1322_2": "tumhe pana aññathā vadathā”ti idaṃ sandhāyāha.",
  "atk-s0101a0:1322_3": "Athassa bhagavā taṃ pakativādaṃ paṭikkhipitvā sabhāvatova dujjānabhāvaṃ āvikaronto punapi –",
  "atk-s0101a0:1322_4": "“pakati kho”tiādimāha.",
  "atk-s0101a0:1322_5": "Tatrāpi vuttanayeneva padasambandhaṃ katvā attho veditabbo.",
  "atk-s0101a0:1323_0": "Sīlasamādhipaññāsampadāvaṇṇanā",
  "atk-s0101a0:1324_0": "400- 401.",
  "atk-s0101a0:1324_1": "Katamā pana sā,",
  "atk-s0101a0:1324_2": "bho gotamāti kasmā pucchati.",
  "atk-s0101a0:1324_3": "Ayaṃ kira paṇḍito bhagavato kathentasseva kathaṃ uggahesi,",
  "atk-s0101a0:1324_4": "atha attano paṭipattiyā niratthakataṃ viditvā samaṇo gotamo –",
  "atk-s0101a0:1324_5": "“tassa ‘cāyaṃ sīlasampadā,",
  "atk-s0101a0:1324_6": "cittasampadā,",
  "atk-s0101a0:1324_7": "paññāsampadā abhāvitā hoti asacchikatā,",
  "atk-s0101a0:1324_8": "atha kho so ārakāva sāmaññā’tiādimāha.",
  "atk-s0101a0:1324_9": "Handa dāni naṃ tā sampattiyo pucchāmī”ti sīlasampadādivijānanatthaṃ pucchati.",
  "atk-s0101a0:1324_10": "Athassa bhagavā buddhuppādaṃ dassetvā tantidhammaṃ kathento tā sampattiyo dassetuṃ –",
  "atk-s0101a0:1324_11": "“idha kassapā”tiādimāha.",
  "atk-s0101a0:1324_12": "Imāya ca kassapa sīlasampadāyāti idaṃ arahattaphalameva sandhāya vuttaṃ.",
  "atk-s0101a0:1324_13": "Arahattaphalapariyosānañhi bhagavato sāsanaṃ.",
  "atk-s0101a0:1324_14": "Tasmā arahattaphalasampayuttāhi sīlacittapaññāsampadāhi aññā uttaritarā vā paṇītatarā vā sīlādisampadā natthīti āha.",
  "atk-s0101a0:1325_0": "Sīhanādakathāvaṇṇanā",
  "atk-s0101a0:1326_0": "402.",
  "atk-s0101a0:1326_1": "Evañca pana vatvā idāni anuttaraṃ mahāsīhanādaṃ nadanto –",
  "atk-s0101a0:1326_2": "“santi kassapa eke samaṇabrāhmaṇā”tiādimāha.",
  "atk-s0101a0:1326_3": "Tattha ariyanti nirupakkilesaṃ paramavisuddhaṃ.",
  "atk-s0101a0:1326_4": "Paramanti uttamaṃ,",
  "atk-s0101a0:1326_5": "pañcasīlāni hiādiṃ katvā yāva pātimokkhasaṃvarasīlā sīlameva,",
  "atk-s0101a0:1326_6": "lokuttaramaggaphalasampayuttaṃ pana paramasīlaṃ nāma.",
  "atk-s0101a0:1326_7": "Nāhaṃ tatthāti tattha sīlepi paramasīlepi ahaṃ attano samasamaṃ mama sīlasamena sīlena mayā samaṃ puggalaṃ na passāmīti attho.",
  "atk-s0101a0:1326_8": "Ahameva tattha bhiyyoti ahameva tasmiṃ sīle uttamo.",
  "atk-s0101a0:1326_9": "Katamasmiṃ?",
  "atk-s0101a0:1326_10": "Yadidaṃ adhisīlanti yaṃ etaṃ uttamaṃ sīlanti attho.",
  "atk-s0101a0:1326_11": "Iti imaṃ paṭhamaṃ sīhanādaṃ nadati.",
  "atk-s0101a0:1327_0": "Tapojigucchavādāti ye tapojigucchaṃ vadanti.",
  "atk-s0101a0:1327_1": "Tattha tapatīti tapo,",
  "atk-s0101a0:1327_2": "kilesasantāpakavīriyassetaṃ nāmaṃ,",
  "atk-s0101a0:1327_3": "tadeva te kilese jigucchatīti jigucchā.",
  "atk-s0101a0:1327_4": "Ariyā paramāti ettha niddosattā ariyā,",
  "atk-s0101a0:1327_5": "aṭṭhaārambhavatthuvasenapi uppannā vipassanāvīriyasaṅkhātā tapojigucchā tapojigucchāva,",
  "atk-s0101a0:1327_6": "maggaphalasampayuttā paramā nāma.",
  "atk-s0101a0:1327_7": "Adhijegucchanti idha jigucchabhāvo jegucchaṃ,",
  "atk-s0101a0:1327_8": "uttamaṃ jegucchaṃ adhijegucchaṃ,",
  "atk-s0101a0:1327_9": "tasmā yadidaṃ adhijegucchaṃ,",
  "atk-s0101a0:1327_10": "tattha ahameva bhiyyoti evamettha attho daṭṭhabbo.",
  "atk-s0101a0:1327_11": "Paññādhikārepi kammassakatāpaññā ca vipassanāpaññā ca paññā nāma,",
  "atk-s0101a0:1327_12": "maggaphalasampayuttā paramā paññā nāma.",
  "atk-s0101a0:1327_13": "Adhipaññanti ettha liṅgavipallāso veditabbo,",
  "atk-s0101a0:1327_14": "ayaṃ panetthattho –",
  "atk-s0101a0:1327_15": "yāyaṃ adhipaññā nāma ahameva tattha bhiyyoti vimuttādhikāre tadaṅgavikkhambhanavimuttiyo vimutti nāma,",
  "atk-s0101a0:1327_16": "samucchedapaṭipassaddhinissaraṇavimuttiyo pana paramā vimuttīti veditabbā.",
  "atk-s0101a0:1327_17": "Idhāpi ca yadidaṃ adhivimuttīti yā ayaṃ adhivimutti,",
  "atk-s0101a0:1327_18": "ahameva tattha bhiyyoti attho.",
  "atk-s0101a0:1328_0": "403.",
  "atk-s0101a0:1328_1": "Suññāgāreti suññe ghare,",
  "atk-s0101a0:1328_2": "ekakova nisīditvāti adhippāyo.",
  "atk-s0101a0:1328_3": "Parisāsu cāti aṭṭhasu parisāsu.",
  "atk-s0101a0:1328_4": "Vuttampi cetaṃ –",
  "atk-s0101a0:1329_0": "“Cattārimāni,",
  "atk-s0101a0:1329_1": "sāriputta,",
  "atk-s0101a0:1329_2": "tathāgatassa vesārajjāni.",
  "atk-s0101a0:1329_3": "Yehi vesārajjehi samannāgato tathāgato āsabhaṃ ṭhānaṃ paṭijānāti,",
  "atk-s0101a0:1329_4": "parisāsu sīhanādaṃ nadatī”ti suttaṃ vitthāretabbaṃ.",
  "atk-s0101a0:1330_0": "Pañhañca naṃ pucchantīti paṇḍitā devamanussā naṃ pañhaṃ abhisaṅkharitvā pucchanti.",
  "atk-s0101a0:1330_1": "Byākarotīti taṅkhaṇaññeva vissajjesi.",
  "atk-s0101a0:1330_2": "Cittaṃ ārādhetīti pañhāvissajjanena mahājanassa cittaṃ paritosetiyeva.",
  "atk-s0101a0:1330_3": "No ca kho sotabbaṃ maññantīti cittaṃ ārādhetvā kathentassapissa vacanaṃ pare sotabbaṃ na maññantīti,",
  "atk-s0101a0:1330_4": "evañca vadeyyunti attho.",
  "atk-s0101a0:1330_5": "Sotabbañcassa maññantīti devāpi manussāpi mahanteneva ussāhena sotabbaṃ maññanti.",
  "atk-s0101a0:1330_6": "Pasīdantīti supasannā kallacittā muducittā honti.",
  "atk-s0101a0:1330_7": "Pasannākāraṃ karontīti na muddhappasannāva honti,",
  "atk-s0101a0:1330_8": "paṇītāni cīvarādīni veḷuvanavihārādayo ca mahāvihāre pariccajantā pasannākāraṃ karonti.",
  "atk-s0101a0:1330_9": "Tathattāyāti yaṃ so dhammaṃ deseti tathā bhāvāya,",
  "atk-s0101a0:1330_10": "dhammānudhammapaṭipattipūraṇatthāya paṭipajjantīti attho.",
  "atk-s0101a0:1330_11": "Tathattāya ca paṭipajjantīti tathabhāvāya paṭipajjanti,",
  "atk-s0101a0:1330_12": "tassa hi bhagavato dhammaṃ sutvā keci saraṇesu keci pañcasu sīlesu patiṭṭhahanti,",
  "atk-s0101a0:1330_13": "apare nikkhamitvā pabbajanti.",
  "atk-s0101a0:1330_14": "Paṭipannā ca ārādhentīti tañca pana paṭipadaṃ paṭipannā pūretuṃ sakkonti,",
  "atk-s0101a0:1330_15": "sabbākārena pana pūrenti,",
  "atk-s0101a0:1330_16": "paṭipattipūraṇena tassa bhoto gotamassa cittaṃ ārādhentīti vattabbā.",
  "atk-s0101a0:1331_0": "Imasmiṃ panokāse ṭhatvā sīhanādā samodhānetabbā.",
  "atk-s0101a0:1331_1": "Ekaccaṃ tapassiṃ niraye nibbattaṃ passāmīti hi bhagavato eko sīhanādo.",
  "atk-s0101a0:1331_2": "Aparaṃ sagge nibbattaṃ passāmīti eko.",
  "atk-s0101a0:1331_3": "Akusaladhammappahāne ahameva seṭṭhoti eko.",
  "atk-s0101a0:1331_4": "Kusaladhammasamādānepi ahameva seṭṭhoti eko.",
  "atk-s0101a0:1331_5": "Akusaladhammappahāne mayhameva sāvakasaṅgho seṭṭhoti eko.",
  "atk-s0101a0:1331_6": "Kusaladhammasamādānepi mayhaṃyeva sāvakasaṅgho seṭṭhoti eko.",
  "atk-s0101a0:1331_7": "Sīlena mayhaṃ sadiso natthīti eko.",
  "atk-s0101a0:1331_8": "Vīriyena mayhaṃ sadiso natthīti eko.",
  "atk-s0101a0:1331_9": "Paññāya…pe…",
  "atk-s0101a0:1331_10": "vimuttiyā…pe…",
  "atk-s0101a0:1331_11": "sīhanādaṃ nadanto parisamajjhe nisīditvā nadāmīti eko.",
  "atk-s0101a0:1331_12": "Visārado hutvā nadāmīti eko.",
  "atk-s0101a0:1331_13": "Pañhaṃ maṃ pucchantīti eko.",
  "atk-s0101a0:1331_14": "Pañhaṃ puṭṭho vissajjemīti eko.",
  "atk-s0101a0:1331_15": "Vissajjanena parassa cittaṃ ārādhemīti eko.",
  "atk-s0101a0:1331_16": "Sutvā sotabbaṃ maññantīti eko.",
  "atk-s0101a0:1331_17": "Sutvā me pasīdantīti eko.",
  "atk-s0101a0:1331_18": "Pasannākāraṃ karontīti eko.",
  "atk-s0101a0:1331_19": "Yaṃ paṭipattiṃ desemi,",
  "atk-s0101a0:1331_20": "tathattāya paṭipajjantīti eko.",
  "atk-s0101a0:1331_21": "Paṭipannā ca maṃ ārādhentīti eko.",
  "atk-s0101a0:1331_22": "Iti purimānaṃ dasannaṃ ekekassa –",
  "atk-s0101a0:1331_23": "“parisāsu ca nadatī”ti ādayo dasa dasa parivārā.",
  "atk-s0101a0:1331_24": "Evaṃ te dasa purimānaṃ dasannaṃ parivāravasena sataṃ purimā ca dasāti dasādhikaṃ sīhanādasataṃ hoti.",
  "atk-s0101a0:1331_25": "Ito aññasmiṃ pana sutte ettakā sīhanādā dullabhā,",
  "atk-s0101a0:1331_26": "tenidaṃ suttaṃ mahāsīhanādanti vuccati.",
  "atk-s0101a0:1331_27": "Iti bhagavā “sīhanādaṃ kho samaṇo gotamo nadati,",
  "atk-s0101a0:1331_28": "tañca kho suññāgāre nadatī”ti evaṃ vādānu vādaṃ paṭisedhetvā idāni parisati naditapubbaṃ sīhanādaṃ dassento “ekamidāha”ntiādimāha.",
  "atk-s0101a0:1332_0": "Titthiyaparivāsakathāvaṇṇanā",
  "atk-s0101a0:1333_0": "404.",
  "atk-s0101a0:1333_1": "Tattha tatra maṃ aññataro tapabrahmacārīti tatra rājagahe gijjhakūṭe pabbate viharantaṃ maṃ aññataro tapabrahmacārī nigrodho nāma paribbājako.",
  "atk-s0101a0:1333_2": "Adhijeguccheti vīriyena pāpajigucchanādhikāre pañhaṃ pucchi.",
  "atk-s0101a0:1333_3": "Idaṃ yaṃ taṃ bhagavā gijjhakūṭe mahāvihāre nisinno udumbarikāya deviyā uyyāne nisinnassa nigrodhassa",
  "atk-s0101a0:1333_4": "ca paribbājakassa sandhānassa ca upāsakassa dibbāya sotadhātuyā kathāsallāpaṃ sutvā ākāsenāgantvā tesaṃ",
  "atk-s0101a0:1333_5": "santike paññatte āsane nisīditvā nigrodhena adhijegucche puṭṭhapañhaṃ vissajjesi,",
  "atk-s0101a0:1333_6": "taṃ sandhāya vuttaṃ.",
  "atk-s0101a0:1333_7": "Paraṃ viya mattāyāti paramāya mattāya,",
  "atk-s0101a0:1333_8": "atimahanteneva pamāṇenāti attho. Ko hi,",
  "atk-s0101a0:1333_9": "bhanteti ṭhapetvā andhabālaṃ diṭṭhigatikaṃ añño paṇḍitajātiko “ko nāma bhagavato dhammaṃ sutvā na attamano assā”ti vadati.",
  "atk-s0101a0:1333_10": "Labheyyāhanti idaṃ so –",
  "atk-s0101a0:1333_11": "“ciraṃ vata me aniyyānikapakkhe yojetvā attā kilamito,",
  "atk-s0101a0:1333_12": "‘sukkhanadītīre nhāyissāmī’ti samparivattentena viya thuse koṭṭentena viya na koci attho nipphādito.",
  "atk-s0101a0:1333_13": "Handāhaṃ attānaṃ yoge yojessāmī”ti cintetvā āha.",
  "atk-s0101a0:1333_14": "Atha bhagavā yo anena khandhake titthiyaparivāso paññatto,",
  "atk-s0101a0:1333_15": "yo aññatitthiyapubbo sāmaṇerabhūmiyaṃ ṭhito –",
  "atk-s0101a0:1333_16": "“ahaṃ bhante,",
  "atk-s0101a0:1333_17": "itthannāmo aññatitthiyapubbo imasmiṃ dhammavinaye ākaṅkhāmi upasampadaṃ, svāhaṃ, bhante,",
  "atk-s0101a0:1333_18": "saṃghaṃ cattāro māse parivāsaṃ yācāmī”tiādinā nayena samādiyitvā parivasati,",
  "atk-s0101a0:1333_19": "taṃ sandhāya – “yo kho, kassapa,",
  "atk-s0101a0:1333_20": "aññatitthiyapubbo”tiādimāha.",
  "atk-s0101a0:1334_0": "405.",
  "atk-s0101a0:1334_1": "Tattha pabbajjanti vacanasiliṭṭhatāvaseneva vuttaṃ,",
  "atk-s0101a0:1334_2": "aparivasitvāyeva hi pabbajjaṃ labhati.",
  "atk-s0101a0:1334_3": "Upasampadatthikena pana nātikālena gāmappavesanādīni aṭṭha vattāni pūrentena parivasitabbaṃ.",
  "atk-s0101a0:1334_4": "Āraddhacittāti aṭṭhavattapūraṇena tuṭṭhacittā,",
  "atk-s0101a0:1334_5": "ayamettha saṅkhepattho.",
  "atk-s0101a0:1334_6": "Vitthārato panesa titthiyaparivāso samantapāsādikāya vinayaṭṭhakathāyaṃ pabbajjakhandhakavaṇṇanāya vuttanayena veditabbo.",
  "atk-s0101a0:1334_7": "Api ca metthāti api ca me ettha.",
  "atk-s0101a0:1334_8": "Puggalavemattatā viditāti puggalanānattaṃ viditaṃ.",
  "atk-s0101a0:1334_9": "“Ayaṃ puggalo parivāsāraho,",
  "atk-s0101a0:1334_10": "ayaṃ na parivāsāraho”ti idaṃ mayhaṃ pākaṭanti dasseti.",
  "atk-s0101a0:1334_11": "Tato kassapo cintesi –",
  "atk-s0101a0:1334_12": "“aho acchariyaṃ buddhasāsanaṃ,",
  "atk-s0101a0:1334_13": "yattha evaṃ ghaṃsitvā koṭṭetvā yuttameva gaṇhanti,",
  "atk-s0101a0:1334_14": "ayuttaṃ chaḍḍentī”ti,",
  "atk-s0101a0:1334_15": "tato suṭṭhutaraṃ pabbajjāya sañjātussāho –",
  "atk-s0101a0:1334_16": "“sace bhante”tiādimāha.",
  "atk-s0101a0:1335_0": "Atha kho bhagavā tassa tibbacchandataṃ viditvā –",
  "atk-s0101a0:1335_1": "“na kassapo parivāsaṃ arahatī”ti aññataraṃ bhikkhuṃ āmantesi –",
  "atk-s0101a0:1335_2": "“gaccha bhikkhu kassapaṃ nhāpetvā pabbājetvā ānehī”ti.",
  "atk-s0101a0:1335_3": "So tathā katvā taṃ pabbājetvā bhagavato santikaṃ āgamāsi.",
  "atk-s0101a0:1335_4": "Bhagavā taṃ gaṇamajjhe nisīdāpetvā upasampādesi.",
  "atk-s0101a0:1335_5": "Tena vuttaṃ –",
  "atk-s0101a0:1335_6": "“alattha kho acelo kassapo bhagavato santike pabbajjaṃ,",
  "atk-s0101a0:1335_7": "alattha upasampada”nti.",
  "atk-s0101a0:1335_8": "Acirūpasampannoti upasampanno hutvā nacirameva.",
  "atk-s0101a0:1335_9": "Vūpakaṭṭhoti vatthukāmakilesakāmehi kāyena ceva cittena ca vūpakaṭṭho.",
  "atk-s0101a0:1335_10": "Appamattoti kammaṭṭhāne satiṃ avijahanto.",
  "atk-s0101a0:1335_11": "Ātāpīti kāyikacetasikasaṅkhātena vīriyātāpena ātāpī.",
  "atk-s0101a0:1335_12": "Pahitattoti kāye ca jīvite ca anapekkhatāya pesitacitto vissaṭṭhaattabhāvo.",
  "atk-s0101a0:1335_13": "Yassatthāyāti yassa atthāya.",
  "atk-s0101a0:1335_14": "Kulaputtāti ācārakulaputtā.",
  "atk-s0101a0:1335_15": "Sammadevāti hetunāva kāraṇeneva.",
  "atk-s0101a0:1335_16": "Tadanuttaranti taṃ anuttaraṃ.",
  "atk-s0101a0:1335_17": "Brahmacariyapariyosānanti maggabrahmacariyassa pariyosānabhūtaṃ arahattaphalaṃ.",
  "atk-s0101a0:1335_18": "Tassa hi atthāya kulaputtā pabbajanti.",
  "atk-s0101a0:1335_19": "Diṭṭheva dhammeti imasmiṃyeva attabhāve.",
  "atk-s0101a0:1335_20": "Sayaṃ abhiññā sacchikatvāti attanāyeva paññāya paccakkhaṃ katvā,",
  "atk-s0101a0:1335_21": "aparappaccayaṃ katvāti attho.",
  "atk-s0101a0:1335_22": "Upasampajja vihāsīti pāpuṇitvā sampādetvā vihāsi,",
  "atk-s0101a0:1335_23": "evaṃ viharanto ca khīṇā jāti…pe…",
  "atk-s0101a0:1335_24": "abbhaññāsīti.",
  "atk-s0101a0:1336_0": "Evamassa paccavekkhaṇabhūmiṃ dassetvā arahattanikūṭena desanaṃ niṭṭhāpetuṃ “aññataro kho panāyasmā kassapo arahataṃ ahosī”ti vuttaṃ.",
  "atk-s0101a0:1336_1": "Tattha aññataroti eko.",
  "atk-s0101a0:1336_2": "Arahatanti arahantānaṃ,",
  "atk-s0101a0:1336_3": "bhagavato sāvakānaṃ arahantānaṃ abbhantaro ahosīti ayamettha adhippāyo.",
  "atk-s0101a0:1336_4": "Yaṃ yaṃ pana antarantarā na vuttaṃ,",
  "atk-s0101a0:1336_5": "taṃ taṃ tattha tattha vuttattā pākaṭamevāti.",
  "atk-s0101a0:1337_0": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0101a0:1338_0": "Poṭṭhapādaparibbājakavatthuvaṇṇanā",
  "atk-s0101a0:1339_0": "406.",
  "atk-s0101a0:1339_1": "Evaṃ me suttaṃ…pe…",
  "atk-s0101a0:1339_2": "sāvatthiyanti poṭṭhapādasuttaṃ.",
  "atk-s0101a0:1339_3": "Tatrāyaṃ apubbapadavaṇṇanā.",
  "atk-s0101a0:1339_4": "Sāvatthiyaṃ viharati jetavane anāthapiṇḍikassa ārāmeti sāvatthiṃ upanissāya yo jetassa kumārassa vane anāthapiṇḍikena gahapatinā ārāmo kārito,",
  "atk-s0101a0:1339_5": "tattha viharati.",
  "atk-s0101a0:1339_6": "Poṭṭhapādo paribbājakoti nāmena poṭṭhapādo nāma channaparibbājako.",
  "atk-s0101a0:1339_7": "So kira gihikāle brāhmaṇamahāsālo kāmesuādīnavaṃ disvā cattālīsakoṭiparimāṇaṃ bhogakkhandhaṃ pahāya pabbajitvā titthiyānaṃ gaṇācariyo jāto.",
  "atk-s0101a0:1339_8": "Samayaṃ pavadanti etthāti samayappavādako,",
  "atk-s0101a0:1339_9": "tasmiṃ kira ṭhāne caṅkītārukkhapokkharasātippabhutayo brāhmaṇā nigaṇṭhaacelakaparibbājakādayo ca pabbajitā",
  "atk-s0101a0:1339_10": "sannipatitvā attano attano samayaṃ vadanti kathenti dīpenti,",
  "atk-s0101a0:1339_11": "tasmā so ārāmo samayappavādakoti vuccati.",
  "atk-s0101a0:1339_12": "Sveva ca tindukācīrasaṅkhātāya timbarūrukkhapantiyā parikkhittattā tindukācīro.",
  "atk-s0101a0:1339_13": "Yasmā panettha paṭhamaṃ ekāva sālā ahosi,",
  "atk-s0101a0:1339_14": "pacchā mahāpuññaṃ paribbājakaṃ nissāya bahū sālā katā.",
  "atk-s0101a0:1339_15": "Tasmā tameva ekaṃ sālaṃ upādāya laddhanāmavasena ekasālakoti vuccati.",
  "atk-s0101a0:1339_16": "Mallikāya pana pasenadirañño deviyā uyyānabhūto so pupphaphalasampanno ārāmoti katvā mallikāya ārāmoti saṅkhyaṃ gato.",
  "atk-s0101a0:1339_17": "Tasmiṃ samayappavādake tindukācīre ekasālake mallikāya ārāme.",
  "atk-s0101a0:1340_0": "Paṭivasatīti nivāsaphāsutāya vasati.",
  "atk-s0101a0:1340_1": "Athekadivasaṃ bhagavā paccūsasamaye sabbaññutaññāṇaṃ pattharitvā lokaṃ pariggaṇhanto ñāṇajālassa antogataṃ paribbājakaṃ disvā –",
  "atk-s0101a0:1340_2": "“ayaṃ poṭṭhapādo mayhaṃ ñāṇajāle paññāyati,",
  "atk-s0101a0:1340_3": "kinnu kho bhavissatī”ti upaparikkhanto addasa –",
  "atk-s0101a0:1340_4": "“ahaṃ ajja tattha gamissāmi,",
  "atk-s0101a0:1340_5": "atha maṃ poṭṭhapādo nirodhañca nirodhavuṭṭhānañca pucchissati,",
  "atk-s0101a0:1340_6": "tassāhaṃ sabbabuddhānaṃ ñāṇena saṃsanditvā tadubhayaṃ kathessāmi,",
  "atk-s0101a0:1340_7": "atha so katipāhaccayena cittaṃ hatthisāriputtaṃ gahetvā mama santikaṃ āgamissati,",
  "atk-s0101a0:1340_8": "tesamahaṃ dhammaṃ desessāmi,",
  "atk-s0101a0:1340_9": "desanāvasāne poṭṭhapādo maṃ saraṇaṃ gamissati,",
  "atk-s0101a0:1340_10": "citto hatthisāriputto mama santike pabbajitvā arahattaṃ pāpuṇissatī”ti.",
  "atk-s0101a0:1340_11": "Tato pātova sarīrapaṭijagganaṃ katvā surattadupaṭṭaṃ nivāsetvā vijjulatāsadisaṃ kāyabandhanaṃ bandhitvā",
  "atk-s0101a0:1340_12": "yugandharapabbataṃ parikkhipitvā ṭhitamahāmeghaṃ viya meghavaṇṇaṃ paṃsukūlaṃ ekaṃsavaragataṃ katvā paccagghaṃ",
  "atk-s0101a0:1340_13": "selamayapattaṃ vāmaaṃsakūṭe laggetvā sāvatthiṃ piṇḍāya pavisissāmīti sīho viya himavantapādā vihārā nikkhami.",
  "atk-s0101a0:1340_14": "Imamatthaṃ sandhāya –",
  "atk-s0101a0:1340_15": "“atha kho bhagavā”tiādi vuttaṃ.",
  "atk-s0101a0:1341_0": "407.",
  "atk-s0101a0:1341_1": "Etadahosīti nagaradvārasamīpaṃ gantvā attano rucivasena sūriyaṃ oloketvā atippagabhāvameva disvā etaṃ ahosi.",
  "atk-s0101a0:1341_2": "Yaṃnūnāhanti saṃsayaparidīpano viya nipāto,",
  "atk-s0101a0:1341_3": "buddhānañca saṃsayo nāma natthi –",
  "atk-s0101a0:1341_4": "“idaṃ karissāma,",
  "atk-s0101a0:1341_5": "idaṃ na karissāma,",
  "atk-s0101a0:1341_6": "imassa dhammaṃ desessāma,",
  "atk-s0101a0:1341_7": "imassa na desessāmā”ti evaṃ parivitakkapubbabhāgo panesa sabbabuddhānaṃ labbhati. Tenāha –",
  "atk-s0101a0:1341_8": "“yaṃnūnāha”nti,",
  "atk-s0101a0:1341_9": "yadi panāhanti attho.",
  "atk-s0101a0:1342_0": "408.",
  "atk-s0101a0:1342_1": "Unnādiniyāti uccaṃ nadamānāya,",
  "atk-s0101a0:1342_2": "evaṃ nadamānāya cassā uddhaṃ gamanavasena ucco,",
  "atk-s0101a0:1342_3": "disāsu patthaṭavasena mahā saddoti uccāsaddamahāsaddāya,",
  "atk-s0101a0:1342_4": "tesañhi paribbājakānaṃ pātova vuṭṭhāya kattabbaṃ nāma cetiyavattaṃ vā bodhivattaṃ vā ācariyupajjhāyavattaṃ vā yoniso manasikāro vā natthi.",
  "atk-s0101a0:1342_5": "Tena te pātova vuṭṭhāya bālātape nisinnā –",
  "atk-s0101a0:1342_6": "“imassa hattho sobhano,",
  "atk-s0101a0:1342_7": "imassa pādo”ti evaṃ aññamaññassa hatthapādādīni vā ārabbha,",
  "atk-s0101a0:1342_8": "itthipurisadārakadārikādīnaṃ vaṇṇe vā,",
  "atk-s0101a0:1342_9": "aññaṃ vā kāmassādabhavassādādivatthuṃ ārabbha kathaṃ samuṭṭhāpetvā anupubbena rājakathādianekavidhaṃ tiracchānakathaṃ kathenti.",
  "atk-s0101a0:1342_10": "Tena vuttaṃ –",
  "atk-s0101a0:1342_11": "“unnādiniyā uccāsaddamahāsaddāya anekavihitaṃ tiracchānakathaṃ kathentiyā”ti.",
  "atk-s0101a0:1343_0": "Tato poṭṭhapādo paribbājako te paribbājake oloketvā –",
  "atk-s0101a0:1343_1": "“ime paribbājakā ativiya aññamaññaṃ agāravā,",
  "atk-s0101a0:1343_2": "mayañca samaṇassa gotamassa pātubhāvato paṭṭhāya sūriyuggamane khajjopanakūpamā jātā,",
  "atk-s0101a0:1343_3": "lābhasakkāropi no parihīno.",
  "atk-s0101a0:1343_4": "Sace panimaṃ ṭhānaṃ samaṇo gotamo vā gotamassa sāvako vā gihī upaṭṭhāko vā tassa āgaccheyya,",
  "atk-s0101a0:1343_5": "ativiya lajjanīyaṃ bhavissati,",
  "atk-s0101a0:1343_6": "parisadoso kho pana parisajeṭṭhakasseva upari ārohatī”ti itocito ca vilokento bhagavantaṃ addasa.",
  "atk-s0101a0:1343_7": "Tena vuttaṃ –",
  "atk-s0101a0:1343_8": "“addasā kho poṭṭhapādo paribbājako…pe…",
  "atk-s0101a0:1343_9": "tuṇhī ahesu”nti.",
  "atk-s0101a0:1344_0": "409.",
  "atk-s0101a0:1344_1": "Tattha saṇṭhapesīti sikkhāpesi,",
  "atk-s0101a0:1344_2": "vajjamassā paṭicchādesi.",
  "atk-s0101a0:1344_3": "Yathā susaṇṭhitā hoti,",
  "atk-s0101a0:1344_4": "tathā naṃ ṭhapesi.",
  "atk-s0101a0:1344_5": "Yathā nāma parisamajjhaṃ pavisanto puriso vajjapaṭicchādanatthaṃ nivāsanaṃ saṇṭhapeti,",
  "atk-s0101a0:1344_6": "pārupanaṃ saṇṭhapeti,",
  "atk-s0101a0:1344_7": "rajokiṇṇaṭṭhānaṃ puñchati;",
  "atk-s0101a0:1344_8": "evamassā vajjapaṭicchādanatthaṃ –",
  "atk-s0101a0:1344_9": "“appasaddā bhonto”ti sikkhāpento yathā susaṇṭhitā hoti,",
  "atk-s0101a0:1344_10": "tathā naṃ ṭhapesīti attho.",
  "atk-s0101a0:1344_11": "Appasaddakāmoti appasaddaṃ icchati,",
  "atk-s0101a0:1344_12": "eko nisīdati,",
  "atk-s0101a0:1344_13": "eko tiṭṭhati,",
  "atk-s0101a0:1344_14": "na gaṇasaṅgaṇikāya yāpeti.",
  "atk-s0101a0:1344_15": "Upasaṅkamitabbaṃ maññeyyāti idhāgantabbaṃ maññeyya.",
  "atk-s0101a0:1344_16": "Kasmā panesa bhagavato upasaṅkamanaṃ paccāsīsatīti?",
  "atk-s0101a0:1344_17": "Attano vuddhiṃ patthayamāno.",
  "atk-s0101a0:1344_18": "Paribbājakā kira buddhesu vā buddhasāvakesu vā attano santikaṃ āgatesu –",
  "atk-s0101a0:1344_19": "“ajja amhākaṃ santikaṃ samaṇo gotamo āgato,",
  "atk-s0101a0:1344_20": "sāriputto āgato,",
  "atk-s0101a0:1344_21": "na kho pana te yassa vā tassa vā santikaṃ gacchanti,",
  "atk-s0101a0:1344_22": "passatha amhākaṃ uttamabhāva”nti attano upaṭṭhākānaṃ santike attānaṃ ukkhipanti,",
  "atk-s0101a0:1344_23": "ucce ṭhāne ṭhapenti,",
  "atk-s0101a0:1344_24": "bhagavatopi upaṭṭhāke gaṇhituṃ vāyamanti.",
  "atk-s0101a0:1344_25": "Te kira bhagavato upaṭṭhāke disvā evaṃ vadanti –",
  "atk-s0101a0:1344_26": "“tumhākaṃ satthā bhavaṃ gotamopi gotamasāvakāpi amhākaṃ santikaṃ āgacchanti,",
  "atk-s0101a0:1344_27": "mayaṃ aññamaññaṃ samaggā.",
  "atk-s0101a0:1344_28": "Tumhe pana amhe akkhīhipi passituṃ na icchatha,",
  "atk-s0101a0:1344_29": "sāmīcikammaṃ na karotha,",
  "atk-s0101a0:1344_30": "kiṃ vo amhehi aparaddha”nti.",
  "atk-s0101a0:1344_31": "Athekacce manussā –",
  "atk-s0101a0:1344_32": "“buddhāpi etesaṃ santikaṃ gacchanti kiṃ amhāka”nti tato paṭṭhāya te disvā nappamajjanti.",
  "atk-s0101a0:1344_33": "Tuṇhī ahesunti poṭṭhapādaṃ parivāretvā nissaddā nisīdiṃsu.",
  "atk-s0101a0:1345_0": "410. Svāgataṃ,",
  "atk-s0101a0:1345_1": "bhanteti suṭṭhu āgamanaṃ, bhante,",
  "atk-s0101a0:1345_2": "bhagavato;",
  "atk-s0101a0:1345_3": "bhagavati hi no āgate ānando hoti,",
  "atk-s0101a0:1345_4": "gate sokoti dīpeti.",
  "atk-s0101a0:1345_5": "Cirassaṃ kho,",
  "atk-s0101a0:1345_6": "bhanteti kasmā āha?",
  "atk-s0101a0:1345_7": "Kiṃ bhagavā pubbepi tattha gatapubboti,",
  "atk-s0101a0:1345_8": "na gatapubbo.",
  "atk-s0101a0:1345_9": "Manussānaṃ pana –",
  "atk-s0101a0:1345_10": "“kuhiṃ gacchantā,",
  "atk-s0101a0:1345_11": "kuto āgatattha,",
  "atk-s0101a0:1345_12": "kiṃ maggamūḷhattha,",
  "atk-s0101a0:1345_13": "cirassaṃ āgatatthā”ti evamādayo piyasamudācārā honti,",
  "atk-s0101a0:1345_14": "tasmā evamāha.",
  "atk-s0101a0:1345_15": "Evañca pana vatvā na mānathaddho hutvā nisīdi,",
  "atk-s0101a0:1345_16": "uṭṭhāyāsanā bhagavato paccuggamanamakāsi.",
  "atk-s0101a0:1345_17": "Bhagavantañhi upagataṃ disvā āsanena animantento vā apacitiṃ akaronto vā dullabho. Kasmā?",
  "atk-s0101a0:1345_18": "Uccākulīnatāya.",
  "atk-s0101a0:1345_19": "Ayampi paribbājako attano nisinnāsanaṃ papphoṭetvā bhagavantaṃ āsanena nimantento –",
  "atk-s0101a0:1345_20": "“nisīdatu, bhante,",
  "atk-s0101a0:1345_21": "bhagavā idamāsanaṃ paññatta”nti āha.",
  "atk-s0101a0:1345_22": "Antarākathā vippakatāti nisinnānaṃ vo ādito paṭṭhāya yāva mamāgamanaṃ,",
  "atk-s0101a0:1345_23": "etasmiṃ antare kā nāma kathā vippakatā,",
  "atk-s0101a0:1345_24": "mamāgamanapaccayā katamā kathā pariyantaṃ na gatā, vadatha,",
  "atk-s0101a0:1345_25": "yāva naṃ pariyantaṃ netvā demīti sabbaññupavāraṇaṃ pavāresi.",
  "atk-s0101a0:1345_26": "Atha paribbājako –",
  "atk-s0101a0:1345_27": "“niratthakakathā esā nissārā vaṭṭasannissitā,",
  "atk-s0101a0:1345_28": "na tumhākaṃ purato vattabbataṃ arahatī”ti dīpento “tiṭṭhatesā,",
  "atk-s0101a0:1345_29": "bhante”tiādimāha.",
  "atk-s0101a0:1346_0": "Abhisaññānirodhakathāvaṇṇanā",
  "atk-s0101a0:1347_0": "411.",
  "atk-s0101a0:1347_1": "Tiṭṭhatesā,",
  "atk-s0101a0:1347_2": "bhanteti sace bhagavā sotukāmo bhavissati,",
  "atk-s0101a0:1347_3": "pacchāpesā kathā na dullabhā bhavissati,",
  "atk-s0101a0:1347_4": "amhākaṃ panimāya kathāya attho natthi.",
  "atk-s0101a0:1347_5": "Bhagavato panāgamanaṃ labhitvā mayaṃ aññadeva sukāraṇaṃ pucchāmāti dīpeti.",
  "atk-s0101a0:1347_6": "Tato taṃ pucchanto –",
  "atk-s0101a0:1347_7": "“purimāni,",
  "atk-s0101a0:1347_8": "bhante”tiādimāha.",
  "atk-s0101a0:1347_9": "Tattha kotūhalasālāyanti kotūhalasālā nāma paccekasālā natthi.",
  "atk-s0101a0:1347_10": "Yattha pana nānātitthiyā samaṇabrāhmaṇā nānāvidhaṃ kathaṃ pavattenti,",
  "atk-s0101a0:1347_11": "sā bahūnaṃ –",
  "atk-s0101a0:1347_12": "“ayaṃ kiṃ vadati,",
  "atk-s0101a0:1347_13": "ayaṃ kiṃ vadatī”ti kotūhaluppattiṭṭhānato kotūhalasālāti vuccati.",
  "atk-s0101a0:1347_14": "Abhisaññānirodheti ettha abhīti upasaggamattaṃ.",
  "atk-s0101a0:1347_15": "Saññānirodheti cittanirodhe,",
  "atk-s0101a0:1347_16": "khaṇikanirodhe kathā uppannāti attho.",
  "atk-s0101a0:1347_17": "Idaṃ pana tassā uppattikāraṇaṃ.",
  "atk-s0101a0:1347_18": "Yadā kira bhagavā jātakaṃ vā katheti,",
  "atk-s0101a0:1347_19": "sikkhāpadaṃ vā paññapeti tadā sakalajambudīpe bhagavato kittighoso pattharati,",
  "atk-s0101a0:1347_20": "titthiyā taṃ sutvā –",
  "atk-s0101a0:1347_21": "“bhavaṃ kira gotamo pubbacariyaṃ kathesi,",
  "atk-s0101a0:1347_22": "mayaṃ kiṃ na sakkoma tādisaṃ kiñci kathetu”nti bhagavato paṭibhāgakiriyaṃ karontā ekaṃ bhavantarasamayaṃ kathenti –",
  "atk-s0101a0:1347_23": "“bhavaṃ gotamo sikkhāpadaṃ paññapesi,",
  "atk-s0101a0:1347_24": "mayaṃ kiṃ na sakkoma paññapetu”nti attano sāvakānaṃ kiñcideva sikkhāpadaṃ paññapenti.",
  "atk-s0101a0:1347_25": "Tadā pana bhagavā aṭṭhavidhaparisamajjhe nisīditvā nirodhakathaṃ kathesi.",
  "atk-s0101a0:1347_26": "Titthiyā taṃ sutvā –",
  "atk-s0101a0:1347_27": "“bhavaṃ kira gotamo nirodhaṃ nāma kathesi,",
  "atk-s0101a0:1347_28": "mayampi taṃ kathessāmā”ti sannipatitvā kathayiṃsu.",
  "atk-s0101a0:1347_29": "Tena vuttaṃ –",
  "atk-s0101a0:1347_30": "“abhisaññānirodhe kathā udapādī”ti.",
  "atk-s0101a0:1348_0": "Tatrekacceti tesu ekacce.",
  "atk-s0101a0:1348_1": "Purimo cettha yvāyaṃ bāhire titthāyatane pabbajito cittappavattiyaṃ dosaṃ disvā acittakabhāvo santoti",
  "atk-s0101a0:1348_2": "samāpattiṃ bhāvetvā ito cuto pañca kappasatāni asaññībhave ṭhatvā puna idha uppajjati.",
  "atk-s0101a0:1348_3": "Tassa saññuppāde ca nirodhe ca hetuṃ apassanto –",
  "atk-s0101a0:1348_4": "ahetū appaccayāti āha.",
  "atk-s0101a0:1349_0": "Dutiyo naṃ nisedhetvā migasiṅgatāpasassa asaññakabhāvaṃ gahetvā –",
  "atk-s0101a0:1349_1": "“upetipi apetipī”ti āha.",
  "atk-s0101a0:1349_2": "Migasiṅgatāpaso kira attantapo ghoratapo paramadhitindriyo ahosi.",
  "atk-s0101a0:1349_3": "Tassa sīlatejena sakkavimānaṃ uṇhaṃ ahosi.",
  "atk-s0101a0:1349_4": "Sakko devarājā “sakkaṭṭhānaṃ nu kho tāpaso patthetī”ti alambusaṃ nāma devakaññaṃ –",
  "atk-s0101a0:1349_5": "‘tāpasassa tapaṃ bhinditvā ehī’ti pesesi.",
  "atk-s0101a0:1349_6": "Sā tattha gatā.",
  "atk-s0101a0:1349_7": "Tāpaso paṭhamadivase taṃ disvāva palāyitvā paṇṇasālaṃ pāvisi.",
  "atk-s0101a0:1349_8": "Dutiyadivase kāmacchandanīvaraṇena bhaggo taṃ hatthe aggahesi,",
  "atk-s0101a0:1349_9": "so tena dibbaphassena phuṭṭho visaññī hutvā tiṇṇaṃ saṃvaccharānaṃ accayena saññaṃ paṭilabhi.",
  "atk-s0101a0:1349_10": "Taṃ so diṭṭhigatiko –",
  "atk-s0101a0:1349_11": "“tiṇṇaṃ saṃvaccharānaṃ accayena nirodhā vuṭṭhito”ti maññamāno evamāha.",
  "atk-s0101a0:1350_0": "Tatiyo naṃ nisedhetvā āthabbaṇapayogaṃ sandhāya “upakaḍḍhantipi apakaḍḍhantipī”ti āha.",
  "atk-s0101a0:1350_1": "Āthabbaṇikā kira āthabbaṇaṃ payojetvā sattaṃ sīsacchinnaṃ viya hatthacchinnaṃ viya mataṃ viya ca katvā dassenti.",
  "atk-s0101a0:1350_2": "Tassa puna pākatikabhāvaṃ disvā so diṭṭhigatiko –",
  "atk-s0101a0:1350_3": "“nirodhā vuṭṭhito aya”nti maññamāno evamāha.",
  "atk-s0101a0:1351_0": "Catuttho naṃ nisedhetvā yakkhadāsīnaṃ madaniddaṃ sandhāya “santi hi bho devatā”tiādimāha.",
  "atk-s0101a0:1351_1": "Yakkhadāsiyo kira sabbarattiṃ devatūpahāraṃ kurumānā naccitvā gāyitvā aruṇodaye ekaṃ surāpātiṃ pivitvā parivattitvā supitvā divā vuṭṭhahanti.",
  "atk-s0101a0:1351_2": "Taṃ disvā so diṭṭhigatiko –",
  "atk-s0101a0:1351_3": "“suttakāle nirodhaṃ samāpannā,",
  "atk-s0101a0:1351_4": "pabuddhakāle nirodhā vuṭṭhitā”ti maññamāno evamāha.",
  "atk-s0101a0:1352_0": "Ayaṃ pana poṭṭhapādo paribbājako paṇḍitajātiko.",
  "atk-s0101a0:1352_1": "Tenassa taṃ kathaṃ sutvā vippaṭisāro uppajji.",
  "atk-s0101a0:1352_2": "“Imesaṃ kathā eḷamūgakathā viya cattāro hi nirodhe ete paññapenti,",
  "atk-s0101a0:1352_3": "iminā ca nirodhena nāma ekena bhavitabbaṃ,",
  "atk-s0101a0:1352_4": "na bahunā.",
  "atk-s0101a0:1352_5": "Tenāpi ekena aññeneva bhavitabbaṃ,",
  "atk-s0101a0:1352_6": "so pana aññena ñātuṃ na sakkā aññatra sabbaññunā.",
  "atk-s0101a0:1352_7": "Sace bhagavā idha abhavissa ‘ayaṃ nirodho ayaṃ na nirodho’ti dīpasahassaṃ viya ujjāletvā ajjameva pākaṭaṃ akarissā”ti dasabalaññeva anussari.",
  "atk-s0101a0:1352_8": "Tasmā “tassa mayhaṃ bhante”tiādimāha.",
  "atk-s0101a0:1352_9": "Tattha aho nūnāti anussaraṇatthe nipātadvayaṃ,",
  "atk-s0101a0:1352_10": "tena tassa bhagavantaṃ anussarantassa etadahosi “aho nūna bhagavā aho nūna sugato”ti.",
  "atk-s0101a0:1352_11": "Yo imesanti yo etesaṃ nirodhadhammānaṃ sukusalo nipuṇo cheko,",
  "atk-s0101a0:1352_12": "so bhagavā aho nūna katheyya,",
  "atk-s0101a0:1352_13": "sugato aho nūna katheyyāti ayamettha adhippāyo.",
  "atk-s0101a0:1352_14": "Pakataññūti ciṇṇavasitāya pakatiṃ sabhāvaṃ jānātīti pakataññū.",
  "atk-s0101a0:1352_15": "Kathaṃ nu khoti idaṃ paribbājako “mayaṃ bhagavā na jānāma,",
  "atk-s0101a0:1352_16": "tumhe jānātha,",
  "atk-s0101a0:1352_17": "kathetha no”ti āyācanto vadati.",
  "atk-s0101a0:1352_18": "Atha bhagavā kathento “tatra poṭṭhapādā”tiādimāha.",
  "atk-s0101a0:1353_0": "Ahetukasaññuppādanirodhakathāvaṇṇanā",
  "atk-s0101a0:1354_0": "412.",
  "atk-s0101a0:1354_1": "Tattha tatrāti tesu samaṇabrāhmaṇesu.",
  "atk-s0101a0:1354_2": "Āditova tesaṃ aparaddhanti tesaṃ ādimhiyeva viraddhaṃ,",
  "atk-s0101a0:1354_3": "gharamajjheyeva pakkhalitāti dīpeti.",
  "atk-s0101a0:1354_4": "Sahetū sappaccayāti ettha hetupi paccayopi kāraṇasseva nāmaṃ,",
  "atk-s0101a0:1354_5": "sakāraṇāti attho.",
  "atk-s0101a0:1354_6": "Taṃ pana kāraṇaṃ dassento “sikkhā ekā”ti āha.",
  "atk-s0101a0:1354_7": "Tattha sikkhā ekā saññā uppajjantīti sikkhāya ekaccā saññā jāyantīti attho.",
  "atk-s0101a0:1355_0": "413.",
  "atk-s0101a0:1355_1": "Kā ca sikkhāti bhagavā avocāti katamā ca sā sikkhāti bhagavā vitthāretukamyatāpucchāvasena avoca.",
  "atk-s0101a0:1355_2": "Atha yasmā adhisīlasikkhā adhicittasikkhā adhipaññāsikkhāti tisso sikkhā honti.",
  "atk-s0101a0:1355_3": "Tasmā tā dassento bhagavā saññāya sahetukaṃ uppādanirodhaṃ dīpetuṃ buddhuppādato pabhuti tantidhammaṃ ṭhapento “idha poṭṭhapāda,",
  "atk-s0101a0:1355_4": "tathāgato loke”tiādimāha.",
  "atk-s0101a0:1355_5": "Tattha adhisīlasikkhā adhicittasikkhāti dve eva sikkhā sarūpena āgatā,",
  "atk-s0101a0:1355_6": "tatiyā pana “ayaṃ dukkhanirodhagāminī paṭipadāti kho poṭṭhapāda mayā ekaṃsiko dhammo desito”ti ettha",
  "atk-s0101a0:1355_7": "sammādiṭṭhisammāsaṅkappavasena pariyāpannattā āgatāti veditabbā.",
  "atk-s0101a0:1355_8": "Kāmasaññāti pañcakāmaguṇikarāgopi asamuppannakāmacāropi.",
  "atk-s0101a0:1355_9": "Tattha pañcakāmaguṇikarāgo anāgāmimaggena samugghātaṃ gacchati,",
  "atk-s0101a0:1355_10": "asamuppannakāmacāro pana imasmiṃ ṭhāne vaṭṭati.",
  "atk-s0101a0:1355_11": "Tasmā tassa yā purimā kāmasaññāti tassa paṭhamajjhānasamaṅgino yā pubbe uppannapubbāya kāmasaññāya sadisattā purimā kāmasaññāti vucceyya,",
  "atk-s0101a0:1355_12": "sā nirujjhati,",
  "atk-s0101a0:1355_13": "anuppannāva nuppajjatīti attho.",
  "atk-s0101a0:1356_0": "Vivekajapītisukhasukhumasaccasaññīyeva tasmiṃ samaye hotīti tasmiṃ paṭhamajjhānasamaye vivekajapītisukhasaṅkhātā sukhumasaññā saccā hoti,",
  "atk-s0101a0:1356_1": "bhūtā hotīti attho.",
  "atk-s0101a0:1356_2": "Atha vā kāmacchandādioḷārikaṅgappahānavasena sukhumā ca sā bhūtatāya saccā ca saññāti sukhumasaccasaññā,",
  "atk-s0101a0:1356_3": "vivekajehi pītisukhehi sampayuttā sukhumasaccasaññāti vivekajapītisukhasukhumasaccasaññā sā assa atthīti",
  "atk-s0101a0:1356_4": "vivekajapītisukhasukhumasaccasaññīti evamettha attho daṭṭhabbo.",
  "atk-s0101a0:1356_5": "Esa nayo sabbattha.",
  "atk-s0101a0:1356_6": "Evampi sikkhāti ettha yasmā paṭhamajjhānaṃ samāpajjanto adhiṭṭhahanto,",
  "atk-s0101a0:1356_7": "vuṭṭhahanto ca sikkhati,",
  "atk-s0101a0:1356_8": "tasmā taṃ evaṃ sikkhitabbato sikkhāti vuccati.",
  "atk-s0101a0:1356_9": "Tenapi sikkhāsaṅkhātena paṭhamajjhānena evaṃ ekā vivekajapītisukhasukhumasaccasaññā uppajjati.",
  "atk-s0101a0:1356_10": "Evaṃ ekā kāmasaññā nirujjhatīti attho.",
  "atk-s0101a0:1356_11": "Ayaṃ sikkhāti bhagavā avocāti ayaṃ paṭhamajjhānasaṅkhātā ekā sikkhāti,",
  "atk-s0101a0:1356_12": "bhagavā āha.",
  "atk-s0101a0:1356_13": "Etenupāyena sabbattha attho daṭṭhabbo.",
  "atk-s0101a0:1357_0": "Yasmā pana aṭṭhamasamāpattiyā aṅgato sammasanaṃ buddhānaṃyeva hoti,",
  "atk-s0101a0:1357_1": "sāvakesu sāriputtasadisānampi natthi,",
  "atk-s0101a0:1357_2": "kalāpato sammasanaṃyeva pana sāvakānaṃ hoti,",
  "atk-s0101a0:1357_3": "idañca “saññā saññā”ti,",
  "atk-s0101a0:1357_4": "evaṃ aṅgato sammasanaṃ uddhaṭaṃ.",
  "atk-s0101a0:1357_5": "Tasmā ākiñcaññāyatanaparamaṃyeva saññaṃ dassetvā puna tadeva saññagganti dassetuṃ “yato kho poṭṭhapāda…pe…",
  "atk-s0101a0:1357_6": "saññaggaṃ phusatī”ti āha.",
  "atk-s0101a0:1358_0": "414.",
  "atk-s0101a0:1358_1": "Tattha yato kho poṭṭhapāda bhikkhūti yo nāma poṭṭhapāda bhikkhu.",
  "atk-s0101a0:1358_2": "Idha sakasaññī hotīti idha sāsane sakasaññī hoti,",
  "atk-s0101a0:1358_3": "ayameva vā pāṭho,",
  "atk-s0101a0:1358_4": "attano paṭhamajjhānasaññāya saññavā hotīti attho.",
  "atk-s0101a0:1358_5": "So tato amutra tato amutrāti so bhikkhu tato paṭhamajjhānato amutra dutiyajjhāne,",
  "atk-s0101a0:1358_6": "tatopi amutra tatiyajjhāneti evaṃ tāya tāya jhānasaññāya sakasaññī sakasaññī hutvā anupubbena saññaggaṃ phusati.",
  "atk-s0101a0:1358_7": "Saññagganti ākiñcaññāyatanaṃ vuccati. Kasmā?",
  "atk-s0101a0:1358_8": "Lokiyānaṃ kiccakārakasamāpattīnaṃ aggattā.",
  "atk-s0101a0:1358_9": "Ākiñcaññāyatanasamāpattiyañhi ṭhatvā nevasaññānāsaññāyatanampi nirodhampi samāpajjanti.",
  "atk-s0101a0:1358_10": "Iti sā lokiyānaṃ kiccakārakasamāpattīnaṃ aggattā saññagganti vuccati,",
  "atk-s0101a0:1358_11": "taṃ phusati pāpuṇātīti attho.",
  "atk-s0101a0:1359_0": "Idāni abhisaññānirodhaṃ dassetuṃ “tassa saññagge ṭhitassā”tiādimāha.",
  "atk-s0101a0:1359_1": "Tattha ceteyyaṃ,",
  "atk-s0101a0:1359_2": "abhisaṅkhareyyanti padadvaye ca jhānaṃ samāpajjanto ceteti nāma,",
  "atk-s0101a0:1359_3": "punappunaṃ kappetīti attho.",
  "atk-s0101a0:1359_4": "Uparisamāpattiatthāya nikantiṃ kurumāno abhisaṅkharoti nāma.",
  "atk-s0101a0:1359_5": "Imā ca me saññā nirujjheyyunti imā ākiñcaññāyatanasaññā nirujjheyyuṃ.",
  "atk-s0101a0:1359_6": "Aññā ca oḷārikāti aññā ca oḷārikā bhavaṅgasaññā uppajjeyyuṃ.",
  "atk-s0101a0:1359_7": "So na ceva ceteti na abhisaṅkharotīti ettha kāmaṃ cesa cetentova na ceteti,",
  "atk-s0101a0:1359_8": "abhisaṅkharontova nābhisaṅkharoti.",
  "atk-s0101a0:1359_9": "Imassa bhikkhuno ākiñcaññāyatanato vuṭṭhāya nevasaññānāsaññāyatanaṃ samāpajjitvā “ekaṃ dve cittavāre ṭhassāmī”ti ābhogasamannāhāro natthi.",
  "atk-s0101a0:1359_10": "Uparinirodhasamāpattatthāya eva pana ābhogasamannāhāro atthi,",
  "atk-s0101a0:1359_11": "svāyamattho puttagharācikkhaṇena dīpetabbo.",
  "atk-s0101a0:1360_0": "Pitugharamajjhena kira gantvā pacchābhāge puttassa gharaṃ hoti,",
  "atk-s0101a0:1360_1": "tato paṇītaṃ bhojanaṃ ādāya āsanasālaṃ āgataṃ daharaṃ thero –",
  "atk-s0101a0:1360_2": "“manāpo piṇḍapāto kuto ābhato”ti pucchi.",
  "atk-s0101a0:1360_3": "So “asukassa gharato”ti laddhagharameva ācikkhi.",
  "atk-s0101a0:1360_4": "Yena panassa pitugharamajjhena gatopi āgatopi tattha ābhogopi natthi.",
  "atk-s0101a0:1360_5": "Tattha āsanasālā viya ākiñcaññāyatanasamāpatti daṭṭhabbā,",
  "atk-s0101a0:1360_6": "pitugehaṃ viya nevasaññānāsaññāyatanasamāpatti,",
  "atk-s0101a0:1360_7": "puttagehaṃ viya nirodhasamāpatti,",
  "atk-s0101a0:1360_8": "āsanasālāya ṭhatvā pitugharaṃ amanasikaritvā puttagharācikkhaṇaṃ viya ākiñcaññāyatanato vuṭṭhāya nevasaññānāsaññāyatanaṃ",
  "atk-s0101a0:1360_9": "samāpajjitvā “ekaṃ dve cittavāre ṭhassāmī”ti pitugharaṃ amanasikaritvāva uparinirodhasamāpattatthāya",
  "atk-s0101a0:1360_10": "manasikāro,",
  "atk-s0101a0:1360_11": "evamesa cetentova na ceteti,",
  "atk-s0101a0:1360_12": "abhisaṅkharontova nābhisaṅkharoti.",
  "atk-s0101a0:1360_13": "Tā ceva saññāti tā jhānasaññā nirujjhanti.",
  "atk-s0101a0:1360_14": "Aññā cāti aññā ca oḷārikā bhavaṅgasaññā nuppajjanti.",
  "atk-s0101a0:1360_15": "So nirodhaṃ phusatīti so evaṃ paṭipanno bhikkhu saññāvedayitanirodhaṃ phusati vindati paṭilabhati.",
  "atk-s0101a0:1361_0": "Anupubbābhisaññānirodhasampajānasamāpattinti ettha abhīti upasaggamattaṃ,",
  "atk-s0101a0:1361_1": "sampajānapadaṃ nirodhapadena antarikaṃ katvā vuttaṃ.",
  "atk-s0101a0:1361_2": "Anupaṭipāṭiyā sampajānasaññānirodhasamāpattīti ayaṃ panetthattho.",
  "atk-s0101a0:1361_3": "Tatrāpi sampajānasaññānirodhasamāpattīti sampajānantassa ante saññā nirodhasamāpatti sampajānantassa",
  "atk-s0101a0:1361_4": "vā paṇḍitassa bhikkhuno saññānirodhasamāpattīti ayaṃ visesattho.",
  "atk-s0101a0:1362_0": "Idāni idha ṭhatvā nirodhasamāpattikathā kathetabbā.",
  "atk-s0101a0:1362_1": "Sā panesā sabbākārena visuddhimagge paññābhāvanānisaṃsādhikāre kathitā,",
  "atk-s0101a0:1362_2": "tasmā tattha kathitatova gahetabbā.",
  "atk-s0101a0:1363_0": "Evaṃ bhagavā poṭṭhapādassa paribbājakassa nirodhakathaṃ kathetvā –",
  "atk-s0101a0:1363_1": "atha naṃ tādisāya kathāya aññattha abhāvaṃ paṭijānāpetuṃ “taṃ kiṃ maññasī”tiādimāha.",
  "atk-s0101a0:1363_2": "Paribbājakopi “bhagavā ajja tumhākaṃ kathaṃ ṭhapetvā na mayā evarūpā kathā sutapubbā”ti paṭijānanto,",
  "atk-s0101a0:1363_3": "“no hetaṃ bhante”ti vatvā puna sakkaccaṃ bhagavato kathāya uggahitabhāvaṃ dassento “evaṃ kho ahaṃ bhante”tiādimāha.",
  "atk-s0101a0:1363_4": "Athassa bhagavā “suuggahitaṃ tayā”ti anujānanto “evaṃ poṭṭhapādā”ti āha.",
  "atk-s0101a0:1364_0": "415.",
  "atk-s0101a0:1364_1": "Atha paribbājako “bhagavatā ‘ākiñcaññāyatanaṃ saññagga’nti vuttaṃ.",
  "atk-s0101a0:1364_2": "Etadeva nu kho saññaggaṃ,",
  "atk-s0101a0:1364_3": "udāhu avasesasamāpattīsupi saññaggaṃ atthī”ti cintetvā tamatthaṃ pucchanto “ekaññeva nu kho”tiādimāha.",
  "atk-s0101a0:1364_4": "Bhagavāpissa vissajjesi.",
  "atk-s0101a0:1364_5": "Tattha puthūpīti bahūnipi.",
  "atk-s0101a0:1364_6": "Yathā yathā kho,",
  "atk-s0101a0:1364_7": "poṭṭhapāda,",
  "atk-s0101a0:1364_8": "nirodhaṃ phusatīti pathavīkasiṇādīsu yena yena kasiṇena,",
  "atk-s0101a0:1364_9": "paṭhamajjhānādīnaṃ vā yena yena jhānena.",
  "atk-s0101a0:1364_10": "Idaṃ vuttaṃ hoti –",
  "atk-s0101a0:1364_11": "sace hi pathavīkasiṇena karaṇabhūtena pathavīkasiṇasamāpattiṃ ekavāraṃ samāpajjanto purimasaññānirodhaṃ phusati ekaṃ saññaggaṃ,",
  "atk-s0101a0:1364_12": "atha dve vāre,",
  "atk-s0101a0:1364_13": "tayo vāre,",
  "atk-s0101a0:1364_14": "vārasataṃ,",
  "atk-s0101a0:1364_15": "vārasahassaṃ,",
  "atk-s0101a0:1364_16": "vārasatasahassaṃ vā samāpajjanto purimasaññānirodhaṃ phusati,",
  "atk-s0101a0:1364_17": "satasahassaṃ,",
  "atk-s0101a0:1364_18": "saññaggāni.",
  "atk-s0101a0:1364_19": "Esa nayo sesakasiṇesu.",
  "atk-s0101a0:1364_20": "Jhānesupi sace paṭhamajjhānena karaṇabhūtena ekavāraṃ purimasaññānirodhaṃ phusati ekaṃ saññaggaṃ.",
  "atk-s0101a0:1364_21": "Atha dve vāre,",
  "atk-s0101a0:1364_22": "tayo vāre,",
  "atk-s0101a0:1364_23": "vārasataṃ,",
  "atk-s0101a0:1364_24": "vārasahassaṃ,",
  "atk-s0101a0:1364_25": "vārasatasahassaṃ vā purimasaññānirodhaṃ phusati,",
  "atk-s0101a0:1364_26": "satasahassaṃ saññaggāni.",
  "atk-s0101a0:1364_27": "Esa nayo sesajjhānasamāpattīsupi.",
  "atk-s0101a0:1364_28": "Iti ekavāraṃ samāpajjanavasena vā sabbampi sañjānanalakkhaṇena saṅgahetvā vā ekaṃ saññaggaṃ hoti,",
  "atk-s0101a0:1364_29": "aparāparaṃ samāpajjanavasena bahūni.",
  "atk-s0101a0:1365_0": "416.",
  "atk-s0101a0:1365_1": "Saññā nu kho,",
  "atk-s0101a0:1365_2": "bhanteti bhante nirodhasamāpajjanakassa bhikkhuno “saññā nu kho paṭhamaṃ uppajjatī”ti pucchati.",
  "atk-s0101a0:1365_3": "Tassa bhagavā “saññā kho,",
  "atk-s0101a0:1365_4": "poṭṭhapādā”ti byākāsi.",
  "atk-s0101a0:1365_5": "Tattha saññāti jhānasaññā.",
  "atk-s0101a0:1365_6": "Ñāṇanti vipassanāñāṇaṃ.",
  "atk-s0101a0:1365_7": "Aparo nayo,",
  "atk-s0101a0:1365_8": "saññāti vipassanā saññā.",
  "atk-s0101a0:1365_9": "Ñāṇanti maggañāṇaṃ.",
  "atk-s0101a0:1365_10": "Aparo nayo,",
  "atk-s0101a0:1365_11": "saññāti maggasaññā.",
  "atk-s0101a0:1365_12": "Ñāṇanti phalañāṇaṃ.",
  "atk-s0101a0:1365_13": "Tipiṭakamahāsivatthero panāha –",
  "atk-s0101a0:1366_0": "Kiṃ ime bhikkhū bhaṇanti,",
  "atk-s0101a0:1366_1": "poṭṭhapādo heṭṭhā bhagavantaṃ nirodhaṃ pucchi.",
  "atk-s0101a0:1366_2": "Idāni nirodhā vuṭṭhānaṃ pucchanto “bhagavā nirodhā vuṭṭhahantassa kiṃ paṭhamaṃ arahattaphalasaññā uppajjati,",
  "atk-s0101a0:1366_3": "udāhu paccavekkhaṇañāṇa”nti vadati.",
  "atk-s0101a0:1366_4": "Athassa bhagavā yasmā phalasaññā paṭhamaṃ uppajjati,",
  "atk-s0101a0:1366_5": "pacchā paccavekkhaṇañāṇaṃ.",
  "atk-s0101a0:1366_6": "Tasmā “saññā kho poṭṭhapādā”ti āha.",
  "atk-s0101a0:1366_7": "Tattha saññuppādāti arahattaphalasaññāya uppādā,",
  "atk-s0101a0:1366_8": "pacchā “idaṃ arahattaphala”nti evaṃ paccavekkhaṇañāṇuppādo hoti.",
  "atk-s0101a0:1366_9": "Idappaccayā kira meti phalasamādhisaññāpaccayā kira mayhaṃ paccavekkhaṇañāṇaṃ uppannanti.",
  "atk-s0101a0:1367_0": "Saññāattakathāvaṇṇanā",
  "atk-s0101a0:1368_0": "417.",
  "atk-s0101a0:1368_1": "Idāni paribbājako yathā nāma gāmasūkaro gandhodakena nhāpetvā gandhehi anulimpitvā mālādāmaṃ piḷandhitvā sirisayane āropitopi sukhaṃ na vindati,",
  "atk-s0101a0:1368_2": "vegena gūthaṭṭhānameva gantvā sukhaṃ vindati.",
  "atk-s0101a0:1368_3": "Evameva bhagavatā saṇhasukhumatilakkhaṇabbhāhatāya desanāya nhāpitavilittamaṇḍitopi nirodhakathāsirisayanaṃ",
  "atk-s0101a0:1368_4": "āropitopi tattha sukhaṃ na vindanto gūthaṭṭhānasadisaṃ attano laddhiṃ gahetvā tameva pucchanto “saññā nu kho, bhante,",
  "atk-s0101a0:1368_5": "purisassa attā”tiādimāha.",
  "atk-s0101a0:1368_6": "Athassānumatiṃ gahetvā byākātukāmo bhagavā –",
  "atk-s0101a0:1368_7": "“kaṃ pana tva”ntiādimāha.",
  "atk-s0101a0:1368_8": "Tato so “arūpī attā”ti evaṃ laddhiko samānopi “bhagavā desanāya sukusalo,",
  "atk-s0101a0:1368_9": "so me āditova laddhiṃ mā viddhaṃsetū”ti cintetvā attano laddhiṃ pariharanto “oḷārikaṃ kho”tiādimāha.",
  "atk-s0101a0:1368_10": "Athassa bhagavā tattha dosaṃ dassento “oḷāriko ca hi te”tiādimāha.",
  "atk-s0101a0:1368_11": "Tattha evaṃ santanti evaṃ sante.",
  "atk-s0101a0:1368_12": "Bhummatthe hi etaṃ upayogavacanaṃ.",
  "atk-s0101a0:1368_13": "Evaṃ santaṃ attānaṃ paccāgacchato tavāti ayaṃ vā ettha attho.",
  "atk-s0101a0:1368_14": "Catunnaṃ khandhānaṃ ekuppādekanirodhattā kiñcāpi yā saññā uppajjati,",
  "atk-s0101a0:1368_15": "sāva nirujjhati.",
  "atk-s0101a0:1368_16": "Aparāparaṃ upādāya pana “aññā ca saññā uppajjanti,",
  "atk-s0101a0:1368_17": "aññā ca saññā nirujjhantī”ti vuttaṃ.",
  "atk-s0101a0:1369_0": "418- 420.",
  "atk-s0101a0:1369_1": "Idāni aññaṃ laddhiṃ dassento –",
  "atk-s0101a0:1369_2": "“manomayaṃ kho ahaṃ,",
  "atk-s0101a0:1369_3": "bhante”tiādiṃ vatvā tatrāpi dose dinne yathā nāma ummattako yāvassa saññā nappatiṭṭhāti,",
  "atk-s0101a0:1369_4": "tāva aññaṃ gahetvā aññaṃ vissajjeti,",
  "atk-s0101a0:1369_5": "saññāpatiṭṭhānakāle pana vattabbameva vadati,",
  "atk-s0101a0:1369_6": "evameva aññaṃ gahetvā aññaṃ vissajjetvā idāni attano laddhiṃyeva vadanto “arūpī kho”tiādimāha.",
  "atk-s0101a0:1369_7": "Tatrāpi yasmā so saññāya uppādanirodhaṃ icchati,",
  "atk-s0101a0:1369_8": "attānaṃ pana sassataṃ maññati.",
  "atk-s0101a0:1369_9": "Tasmā tathevassa dosaṃ dassento bhagavā “evaṃ santampī”tiādimāha.",
  "atk-s0101a0:1369_10": "Tato paribbājako micchādassanena abhibhūtattā bhagavatā vuccamānampi taṃ nānattaṃ ajānanto “sakkā panetaṃ, bhante,",
  "atk-s0101a0:1369_11": "mayā”tiādimāha.",
  "atk-s0101a0:1369_12": "Athassa bhagavā yasmā so saññāya uppādanirodhaṃ passantopi saññāmayaṃ attānaṃ niccameva maññati.",
  "atk-s0101a0:1369_13": "Tasmā “dujjānaṃ kho”tiādimāha.",
  "atk-s0101a0:1370_0": "Tatthāyaṃ saṅkhepattho –",
  "atk-s0101a0:1370_1": "tava aññā diṭṭhi,",
  "atk-s0101a0:1370_2": "aññā khanti,",
  "atk-s0101a0:1370_3": "aññā ruci,",
  "atk-s0101a0:1370_4": "aññathāyeva te dassanaṃ pavattaṃ,",
  "atk-s0101a0:1370_5": "aññadeva ca te khamati ceva ruccati ca,",
  "atk-s0101a0:1370_6": "aññatra ca te āyogo,",
  "atk-s0101a0:1370_7": "aññissāyeva paṭipattiyā yuttapayuttatā,",
  "atk-s0101a0:1370_8": "aññattha ca te ācariyakaṃ,",
  "atk-s0101a0:1370_9": "aññasmiṃ titthāyatane ācariyabhāvo.",
  "atk-s0101a0:1370_10": "Tena tayā evaṃ aññadiṭṭhikena aññakhantikena aññarucikena aññatrāyogena aññatrācariyakena dujjānaṃ etanti.",
  "atk-s0101a0:1370_11": "Atha paribbājako –",
  "atk-s0101a0:1370_12": "“saññā vā purisassa attā hotu,",
  "atk-s0101a0:1370_13": "aññā vā saññā,",
  "atk-s0101a0:1370_14": "taṃ sassatādi bhāvamassa pucchissa”nti puna “kiṃ pana bhante”tiādimāha.",
  "atk-s0101a0:1371_0": "Tattha lokoti attānaṃ sandhāya vadati.",
  "atk-s0101a0:1371_1": "Na hetaṃ poṭṭhapāda atthasañhitanti poṭṭhapāda etaṃ diṭṭhigataṃ na idhalokaparalokaatthanissitaṃ,",
  "atk-s0101a0:1371_2": "na attatthaparatthanissitaṃ.",
  "atk-s0101a0:1371_3": "Na dhammasaṃhitanti na navalokuttaradhammanissitaṃ.",
  "atk-s0101a0:1371_4": "Nādibrahmacariyakanti sikkhattayasaṅkhātassa sāsanabrahmacariyakassa na ādimattaṃ,",
  "atk-s0101a0:1371_5": "adhisīlasikkhāmattampi na hoti.",
  "atk-s0101a0:1371_6": "Na nibbidāyāti saṃsāravaṭṭe nibbindanatthāya na saṃvattati.",
  "atk-s0101a0:1371_7": "Na virāgāyāti vaṭṭavirāgatthāya na saṃvattati.",
  "atk-s0101a0:1371_8": "Na nirodhāyāti vaṭṭassa nirodhakaraṇatthāya na saṃvattati.",
  "atk-s0101a0:1371_9": "Na upasamāyāti vaṭṭassa vūpasamanatthāya na saṃvattati.",
  "atk-s0101a0:1371_10": "Na abhiññāyāti vaṭṭābhijānanāya paccakkhakiriyāya na saṃvattati.",
  "atk-s0101a0:1371_11": "Na sambodhāyāti vaṭṭasambujjhanatthāya na saṃvattati.",
  "atk-s0101a0:1371_12": "Na nibbānāyāti amatamahānibbānassa paccakkhakiriyāya na saṃvattati.",
  "atk-s0101a0:1372_0": "Idaṃ dukkhantiādīsu taṇhaṃ ṭhapetvā tebhūmakā pañcakkhandhā dukkhanti,",
  "atk-s0101a0:1372_1": "tasseva dukkhassa pabhāvanato sappaccayā taṇhā dukkhasamudayoti.",
  "atk-s0101a0:1372_2": "Ubhinnaṃ appavatti dukkhanirodhoti,",
  "atk-s0101a0:1372_3": "ariyo aṭṭhaṅgiko maggo dukkhanirodhagāminī paṭipadāti mayā byākatanti attho.",
  "atk-s0101a0:1372_4": "Evañca pana vatvā bhagavā “imassa paribbājakassa maggapātubhāvo vā phalasacchikiriyā vā natthi,",
  "atk-s0101a0:1372_5": "mayhañca bhikkhācāravelā”ti cintetvā tuṇhī ahosi.",
  "atk-s0101a0:1372_6": "Paribbājakopi taṃ ākāraṃ ñatvā bhagavato gamanakālaṃ ārocento viya “evameta”ntiādimāha.",
  "atk-s0101a0:1373_0": "421.",
  "atk-s0101a0:1373_1": "Vācāsannitodakenāti vacanapatodena.",
  "atk-s0101a0:1373_2": "Sañjhabbharimakaṃsūti sañjhabbharitaṃ nirantaraṃ phuṭṭhaṃ akaṃsu,",
  "atk-s0101a0:1373_3": "upari vijjhiṃsūti vuttaṃ hoti.",
  "atk-s0101a0:1373_4": "Bhūtanti sabhāvato vijjamānaṃ. Tacchaṃ,",
  "atk-s0101a0:1373_5": "tathanti tasseva vevacanaṃ.",
  "atk-s0101a0:1373_6": "Dhammaṭṭhitatanti navalokuttaradhammesu ṭhitasabhāvaṃ.",
  "atk-s0101a0:1373_7": "Dhammaniyāmatanti lokuttaradhammaniyāmataṃ.",
  "atk-s0101a0:1373_8": "Buddhānañhi catusaccavinimuttā kathā nāma natthi.",
  "atk-s0101a0:1373_9": "Tasmā sā edisā hoti.",
  "atk-s0101a0:1374_0": "Cittahatthisāriputtapoṭṭhapādavatthuvaṇṇanā",
  "atk-s0101a0:1375_0": "422.",
  "atk-s0101a0:1375_1": "Citto ca hatthisāriputtoti so kira sāvatthiyaṃ hatthiācariyassa putto bhagavato santike pabbajitvā tīṇi",
  "atk-s0101a0:1375_2": "piṭakāni uggahetvā sukhumesu atthantaresu kusalo ahosi,",
  "atk-s0101a0:1375_3": "pubbe katapāpakammavasena pana sattavāre vibbhamitvā gihi jāto.",
  "atk-s0101a0:1375_4": "Kassapasammāsambuddhassa kira sāsane dve sahāyakā ahesuṃ,",
  "atk-s0101a0:1375_5": "aññamaññaṃ samaggā ekatova sajjhāyanti.",
  "atk-s0101a0:1375_6": "Tesu eko anabhirato gihibhāve cittaṃ uppādetvā itarassa ārocesi.",
  "atk-s0101a0:1375_7": "So gihibhāve ādīnavaṃ pabbajjāya ānisaṃsaṃ dassetvā taṃ ovadi.",
  "atk-s0101a0:1375_8": "So taṃ sutvā abhiramitvā punekadivasaṃ tādise citte uppanne taṃ etadavoca “mayhaṃ āvuso evarūpaṃ cittaṃ uppajjati –",
  "atk-s0101a0:1375_9": "‘imāhaṃ pattacīvaraṃ tuyhaṃ dassāmī’ti”.",
  "atk-s0101a0:1375_10": "So pattacīvaralobhena tassa gihibhāve ānisaṃsaṃ dassetvā pabbajjāya ādīnavaṃ kathesi.",
  "atk-s0101a0:1375_11": "Athassa taṃ sutvāva gihibhāvato cittaṃ virajjitvā pabbajjāyameva abhirami.",
  "atk-s0101a0:1375_12": "Evamesa tadā sīlavantassa bhikkhuno gihibhāve ānisaṃsakathāya kathitattā idāni cha vāre vibbhamitvā sattame vāre pabbajito.",
  "atk-s0101a0:1375_13": "Mahāmoggallānassa,",
  "atk-s0101a0:1375_14": "mahākoṭṭhikattherassa ca abhidhammakathaṃ kathentānaṃ antarantarā kathaṃ opāteti.",
  "atk-s0101a0:1375_15": "Atha naṃ mahākoṭṭhikatthero apasādeti.",
  "atk-s0101a0:1375_16": "So mahāsāvakassa kathite patiṭṭhātuṃ asakkonto vibbhamitvā gihi jāto.",
  "atk-s0101a0:1375_17": "Poṭṭhapādassa panāyaṃ gihisahāyako hoti.",
  "atk-s0101a0:1375_18": "Tasmā vibbhamitvā dvīhatīhaccayena poṭṭhapādassa santikaṃ gato.",
  "atk-s0101a0:1375_19": "Atha naṃ so disvā “samma kiṃ tayā kataṃ,",
  "atk-s0101a0:1375_20": "evarūpassa nāma satthu sāsanā apasakkantosi,",
  "atk-s0101a0:1375_21": "ehi pabbajituṃ idāni te vaṭṭatī”ti taṃ gahetvā bhagavato santikaṃ agamāsi.",
  "atk-s0101a0:1375_22": "Tena vuttaṃ “citto ca hatthisāriputto poṭṭhapādo ca paribbājako”ti.",
  "atk-s0101a0:1376_0": "423.",
  "atk-s0101a0:1376_1": "Andhāti paññācakkhuno natthitāya andhā,",
  "atk-s0101a0:1376_2": "tasseva abhāvena acakkhukā.",
  "atk-s0101a0:1376_3": "Tvaṃyeva nesaṃ eko cakkhumāti subhāsitadubbhāsitajānanabhāvamattena paññācakkhunā cakkhumā.",
  "atk-s0101a0:1376_4": "Ekaṃsikāti ekakoṭṭhāsā.",
  "atk-s0101a0:1376_5": "Paññattāti ṭhapitā.",
  "atk-s0101a0:1376_6": "Anekaṃsikāti na ekakoṭṭhāsā ekeneva koṭṭhāsena sassatāti vā asassatāti vā na vuttāti attho.",
  "atk-s0101a0:1377_0": "Ekaṃsikadhammavaṇṇanā",
  "atk-s0101a0:1378_0": "424- 425.",
  "atk-s0101a0:1378_1": "Santi poṭṭhapādāti idaṃ bhagavā kasmā ārabhi?",
  "atk-s0101a0:1378_2": "Bāhirakehi paññāpitaniṭṭhāya aniyyānikabhāvadassanatthaṃ.",
  "atk-s0101a0:1378_3": "Sabbe hi titthiyā yathā bhagavā amataṃ nibbānaṃ,",
  "atk-s0101a0:1378_4": "evaṃ attano attano samaye lokathupikādivasena niṭṭhaṃ paññapenti,",
  "atk-s0101a0:1378_5": "sā ca na niyyānikā.",
  "atk-s0101a0:1378_6": "Yathā paññattā hutvā na niyyāti na gacchati,",
  "atk-s0101a0:1378_7": "aññadatthu paṇḍitehi paṭikkhittā nivattati,",
  "atk-s0101a0:1378_8": "taṃ dassetuṃ bhagavā evamāha.",
  "atk-s0101a0:1378_9": "Tattha ekantasukhaṃ lokaṃ jānaṃ passanti puratthimāya disāya ekantasukho loko pacchimādīnaṃ vā aññatarāyāti evaṃ jānantā evaṃ passantā viharatha.",
  "atk-s0101a0:1378_10": "Diṭṭhapubbāni kho tasmiṃ loke manussānaṃ sarīrasaṇṭhānādīnīti.",
  "atk-s0101a0:1378_11": "Appāṭihīrakatanti appāṭihīrakataṃ paṭiharaṇavirahitaṃ,",
  "atk-s0101a0:1378_12": "aniyyānikanti vuttaṃ hoti.",
  "atk-s0101a0:1379_0": "426-427. Janapadakalyāṇīti janapade aññāhi itthīhi vaṇṇasaṇṭhānavilāsākappādīhi asadisā.",
  "atk-s0101a0:1380_0": "Tayoattapaṭilābhavaṇṇanā",
  "atk-s0101a0:1381_0": "428.",
  "atk-s0101a0:1381_1": "Evaṃ bhagavā paresaṃ niṭṭhāya aniyyānikattaṃ dassetvā attano niṭṭhāya niyyānikabhāvaṃ dassetuṃ “tayo kho me poṭṭhapādā”tiādimāha.",
  "atk-s0101a0:1381_2": "Tattha attapaṭilābhoti attabhāvapaṭilābho,",
  "atk-s0101a0:1381_3": "ettha ca bhagavā tīhi attabhāvapaṭilābhehi tayo bhave dassesi.",
  "atk-s0101a0:1381_4": "Oḷārikattabhāvapaṭilābhena avīcito paṭṭhāya paranimmitavasavattipariyosānaṃ kāmabhavaṃ dassesi.",
  "atk-s0101a0:1381_5": "Manomayaattabhāvapaṭilābhena paṭhamajjhānabhūmito paṭṭhāya akaniṭṭhabrahmalokapariyosānaṃ rūpabhavaṃ dassesi.",
  "atk-s0101a0:1381_6": "Arūpaattabhāvapaṭilābhena ākāsānañcāyatanabrahmalokato paṭṭhāya nevasaññānāsaññāyatanabrahmalokapariyosānaṃ arūpabhavaṃ dassesi.",
  "atk-s0101a0:1381_7": "Saṃkilesikā dhammā nāma dvādasa akusalacittuppādā.",
  "atk-s0101a0:1381_8": "Vodāniyā dhammā nāma samathavipassanā.",
  "atk-s0101a0:1382_0": "429.",
  "atk-s0101a0:1382_1": "Paññāpāripūriṃ vepullattanti maggapaññāphalapaññānaṃ pāripūriñceva vipulabhāvañca.",
  "atk-s0101a0:1382_2": "Pāmujjanti taruṇapīti.",
  "atk-s0101a0:1382_3": "Pītīti balavatuṭṭhi.",
  "atk-s0101a0:1382_4": "Kiṃ vuttaṃ hoti?",
  "atk-s0101a0:1382_5": "Yaṃ avocumha “sayaṃ abhiññā sacchikatvā upasampajja vihiratī”ti,",
  "atk-s0101a0:1382_6": "tattha tassa evaṃ viharato taṃ pāmojjañceva bhavissati,",
  "atk-s0101a0:1382_7": "pīti ca nāmakāyapassaddhi ca sati ca sūpaṭṭhitā uttamañāṇañca sukho ca vihāro.",
  "atk-s0101a0:1382_8": "Sabbavihāresu ca ayameva vihāro “sukho”ti vattuṃ yutto “upasanto paramamadhuro”ti.",
  "atk-s0101a0:1382_9": "Tattha paṭhamajjhāne pāmojjādayo chapi dhammā labbhanti,",
  "atk-s0101a0:1382_10": "dutiyajjhāne dubbalapītisaṅkhātaṃ pāmojjaṃ nivattati,",
  "atk-s0101a0:1382_11": "sesā pañca labbhanti.",
  "atk-s0101a0:1382_12": "Tatiye pīti nivattati,",
  "atk-s0101a0:1382_13": "sesā cattāro labbhanti.",
  "atk-s0101a0:1382_14": "Tathā catutthe.",
  "atk-s0101a0:1382_15": "Imesu catūsu jhānesu sampasādanasutte suddhavipassanā pādakajjhānameva kathitaṃ.",
  "atk-s0101a0:1382_16": "Pāsādikasutte catūhi maggehi saddhiṃ vipassanā kathitā.",
  "atk-s0101a0:1382_17": "Dasuttarasutte catutthajjhānikaphalasamāpatti kathitā.",
  "atk-s0101a0:1382_18": "Imasmiṃ poṭṭhapādasutte pāmojjaṃ pītivevacanameva katvā dutiyajjhānikaphalasamāpattināma kathitāti veditabbā.",
  "atk-s0101a0:1383_0": "432- 437.",
  "atk-s0101a0:1383_1": "Ayaṃ vā soti ettha vā saddo vibhāvanattho hoti.",
  "atk-s0101a0:1383_2": "Ayaṃ soti evaṃ vibhāvetvā pakāsetvā byākareyyāma.",
  "atk-s0101a0:1383_3": "Yathāpare “ekantasukhaṃ attānaṃ sañjānāthā”ti puṭṭhā “no”ti vadanti,",
  "atk-s0101a0:1383_4": "na evaṃ vadāmāti attho.",
  "atk-s0101a0:1383_5": "Sappāṭihīrakatanti sappāṭiharaṇaṃ,",
  "atk-s0101a0:1383_6": "niyyānikanti attho.",
  "atk-s0101a0:1383_7": "Mogho hotīti tuccho hoti,",
  "atk-s0101a0:1383_8": "natthi so tasmiṃ samayeti adhippāyo.",
  "atk-s0101a0:1383_9": "Sacco hotīti bhūto hoti,",
  "atk-s0101a0:1383_10": "sveva tasmiṃ samaye sacco hotīti attho.",
  "atk-s0101a0:1383_11": "Ettha panāyaṃ citto attano asabbaññutāya tayo attapaṭilābhe kathetvā attapaṭilābho nāma paññattimattaṃ etanti uddharituṃ nāsakkhi,",
  "atk-s0101a0:1383_12": "attapaṭilābho tveva niyyātesi.",
  "atk-s0101a0:1383_13": "Athassa bhagavā rūpādayo cettha dhammā,",
  "atk-s0101a0:1383_14": "attapaṭilābhoti pana nāmamattametaṃ,",
  "atk-s0101a0:1383_15": "tesu tesu rūpādīsu sati evarūpā vohārā hontīti dassetukāmo tasseva kathaṃ gahetvā nāmapaññattivasena niyyātanatthaṃ “yasmiṃ citta samaye”tiādimāha.",
  "atk-s0101a0:1384_0": "438.",
  "atk-s0101a0:1384_1": "Evañca pana vatvā paṭipucchitvā vinayanatthaṃ puna “sace taṃ, citta,",
  "atk-s0101a0:1384_2": "evaṃ puccheyyu”ntiādimāha.",
  "atk-s0101a0:1384_3": "Tattha yo me ahosi atīto attapaṭilābho,",
  "atk-s0101a0:1384_4": "sveva me attapaṭilābho,",
  "atk-s0101a0:1384_5": "tasmiṃ samaye sacco ahosi,",
  "atk-s0101a0:1384_6": "mogho anāgato mogho paccuppannoti ettha tāva imamatthaṃ dasseti –",
  "atk-s0101a0:1384_7": "yasmā ye te atītā dhammā,",
  "atk-s0101a0:1384_8": "te etarahi natthi,",
  "atk-s0101a0:1384_9": "ahesunti pana saṅkhyaṃ gatā,",
  "atk-s0101a0:1384_10": "tasmā sopi me attapaṭilābho tasmiṃyeva samaye sacco ahosi.",
  "atk-s0101a0:1384_11": "Anāgatapaccuppannānaṃ pana dhammānaṃ tadā abhāvā tasmiṃ samaye “mogho anāgato,",
  "atk-s0101a0:1384_12": "mogho paccuppanno”ti,",
  "atk-s0101a0:1384_13": "evaṃ atthato nāmamattameva attapaṭilābhaṃ paṭijānāti.",
  "atk-s0101a0:1384_14": "Anāgatapaccuppannesupi eseva nayo.",
  "atk-s0101a0:1385_0": "439- 443.",
  "atk-s0101a0:1385_1": "Atha bhagavā tassa byākaraṇena saddhiṃ attano byākaraṇaṃ saṃsandituṃ “evameva kho cittā”tiādīni vatvā",
  "atk-s0101a0:1385_2": "puna opammato tamatthaṃ sādhento “seyyathāpi citta gavā khīra”ntiādimāha.",
  "atk-s0101a0:1385_3": "Tatrāyaṃ saṅkhepattho,",
  "atk-s0101a0:1385_4": "yathā gavā khīraṃ,",
  "atk-s0101a0:1385_5": "khīrādīhi ca dadhiādīni bhavanti,",
  "atk-s0101a0:1385_6": "tattha yasmiṃ samaye khīraṃ hoti,",
  "atk-s0101a0:1385_7": "na tasmiṃ samaye dadhīti vā navanītādīsu vā aññataranti saṅkhyaṃ niruttiṃ nāmaṃ vohāraṃ gacchati. Kasmā?",
  "atk-s0101a0:1385_8": "Ye dhamme upādāya dadhītiādi vohārā honti,",
  "atk-s0101a0:1385_9": "tesaṃ abhāvā.",
  "atk-s0101a0:1385_10": "Atha kho khīraṃ tveva tasmiṃ samaye saṅkhyaṃ gacchati. Kasmā?",
  "atk-s0101a0:1385_11": "Ye dhamme upādāya khīranti saṅkhyā nirutti nāmaṃ vohāro hoti,",
  "atk-s0101a0:1385_12": "tesaṃ bhāvāti.",
  "atk-s0101a0:1385_13": "Esa nayo sabbattha.",
  "atk-s0101a0:1385_14": "Imā kho cittāti oḷāriko attapaṭilābho iti ca manomayo attapaṭilābho iti ca arūpo attapaṭilābho iti ca",
  "atk-s0101a0:1385_15": "imā kho citta lokasamaññā loke samaññāmattakāni samanujānanamattakāni etāni.",
  "atk-s0101a0:1385_16": "Tathā lokaniruttimattakāni vacanapathamattakāni vohāramattakāni nāmapaṇṇattimattakāni etānīti.",
  "atk-s0101a0:1385_17": "Evaṃ bhagavā heṭṭhā tayo attapaṭilābhe kathetvā idāni sabbametaṃ vohāramattakanti vadati. Kasmā?",
  "atk-s0101a0:1385_18": "Yasmā paramatthato satto nāma natthi,",
  "atk-s0101a0:1385_19": "suñño tuccho esa loko.",
  "atk-s0101a0:1386_0": "Buddhānaṃ pana dve kathā sammutikathā ca paramatthakathā ca.",
  "atk-s0101a0:1386_1": "Tattha “satto poso devo brahmā”tiādikā “sammutikathā” nāma.",
  "atk-s0101a0:1386_2": "“Aniccaṃ dukkhamanattā khandhā dhātuyo āyatanāni satipaṭṭhānā sammappadhānā”tiādikā paramatthakathā nāma.",
  "atk-s0101a0:1386_3": "Tattha yo sammutidesanāya “satto”ti vā “poso”ti vā “devo”ti vā “brahmā”ti vā vutte vijānituṃ paṭivijjhituṃ",
  "atk-s0101a0:1386_4": "niyyātuṃ arahattajayaggāhaṃ gahetuṃ sakkoti,",
  "atk-s0101a0:1386_5": "tassa bhagavā āditova “satto”ti vā “poso”ti vā “devo”ti vā “brahmā”ti vā katheti,",
  "atk-s0101a0:1386_6": "yo paramatthadesanāya “anicca”nti vā “dukkha”nti vātiādīsu aññataraṃ sutvā vijānituṃ paṭivijjhituṃ niyyātuṃ arahattajayaggāhaṃ gahetuṃ sakkoti,",
  "atk-s0101a0:1386_7": "tassa “anicca”nti vā “dukkha”nti vātiādīsu aññatarameva katheti.",
  "atk-s0101a0:1386_8": "Tathā sammutikathāya bujjhanakasattassāpi na paṭhamaṃ paramatthakathaṃ katheti.",
  "atk-s0101a0:1386_9": "Sammutikathāya pana bodhetvā pacchā paramatthakathaṃ katheti.",
  "atk-s0101a0:1386_10": "Paramatthakathāya bujjhanakasattassāpi na paṭhamaṃ sammutikathaṃ katheti.",
  "atk-s0101a0:1386_11": "Paramatthakathāya pana bodhetvā pacchā sammutikathaṃ katheti.",
  "atk-s0101a0:1386_12": "Pakatiyā pana paṭhamameva paramatthakathaṃ kathentassa desanā lūkhākārā hoti,",
  "atk-s0101a0:1386_13": "tasmā buddhā paṭhamaṃ sammutikathaṃ kathetvā pacchā paramatthakathaṃ kathenti.",
  "atk-s0101a0:1386_14": "Sammutikathaṃ kathentāpi saccameva sabhāvameva amusāva kathenti.",
  "atk-s0101a0:1386_15": "Paramatthakathaṃ kathentāpi saccameva sabhāvameva amusāva kathenti.",
  "atk-s0101a0:1387_0": "Duve saccāni akkhāsi, sambuddho vadataṃ varo;",
  "atk-s0101a0:1388_0": "Sammutiṃ paramatthañca, tatiyaṃ nūpalabbhati.",
  "atk-s0101a0:1389_0": "Saṅketavacanaṃ saccaṃ, lokasammutikāraṇaṃ;",
  "atk-s0101a0:1390_0": "Paramatthavacanaṃ saccaṃ, dhammānaṃ bhūtalakkhaṇanti.",
  "atk-s0101a0:1391_0": "Yāhi tathāgato voharati aparāmasanti yāhi lokasamaññāhi lokaniruttīhi tathāgato taṇhāmānadiṭṭhiparāmāsānaṃ",
  "atk-s0101a0:1391_1": "abhāvā aparāmasanto voharatīti desanaṃ vinivaṭṭetvā arahattanikūṭena niṭṭhāpesi.",
  "atk-s0101a0:1391_2": "Sesaṃ sabbattha uttānatthamevāti.",
  "atk-s0101a0:1392_0": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0101a0:1393_0": "Subhamāṇavakavatthuvaṇṇanā",
  "atk-s0101a0:1394_0": "444.",
  "atk-s0101a0:1394_1": "Evaṃ me sutaṃ…pe…",
  "atk-s0101a0:1394_2": "sāvatthiyanti subhasuttaṃ.",
  "atk-s0101a0:1394_3": "Tatrāyaṃ anuttānapadavaṇṇanā.",
  "atk-s0101a0:1394_4": "Aciraparinibbute bhagavatīti aciraṃ parinibbute bhagavati,",
  "atk-s0101a0:1394_5": "parinibbānato uddhaṃ māsamatte kāle.",
  "atk-s0101a0:1394_6": "Nidānavaṇṇanāyaṃ vuttanayeneva bhagavato pattacīvaraṃ ādāya āgantvā khīravirecanaṃ pivitvā vihāre nisinnadivasaṃ sandhāyetaṃ vuttaṃ.",
  "atk-s0101a0:1394_7": "Todeyyaputtoti todeyyabrāhmaṇassa putto,",
  "atk-s0101a0:1394_8": "so kira sāvatthiyā avidūre tudigāmo nāma atthi,",
  "atk-s0101a0:1394_9": "tassa adhipatittā todeyyoti saṅkhyaṃ gato.",
  "atk-s0101a0:1394_10": "Mahaddhano pana hoti pañcacattālīsakoṭivibhavo,",
  "atk-s0101a0:1394_11": "paramamaccharī –",
  "atk-s0101a0:1394_12": "“dadato bhogānaṃ aparikkhayo nāma natthī”ti cintetvā kassaci kiñci na deti,",
  "atk-s0101a0:1394_13": "puttampi āha –",
  "atk-s0101a0:1395_0": "“Añjanānaṃ khayaṃ disvā, vammikānañca sañcayaṃ;",
  "atk-s0101a0:1396_0": "Madhūnañca samāhāraṃ, paṇḍito gharamāvase”ti.",
  "atk-s0101a0:1397_0": "Evaṃ adānameva sikkhāpetvā kāyassa bhedā tasmiṃyeva ghare sunakho hutvā nibbatto.",
  "atk-s0101a0:1397_1": "Subho taṃ sunakhaṃ ativiya piyāyati.",
  "atk-s0101a0:1397_2": "Attano bhuñjanakabhattaṃyeva bhojeti,",
  "atk-s0101a0:1397_3": "ukkhipitvā varasayane sayāpeti.",
  "atk-s0101a0:1397_4": "Atha bhagavā ekadivasaṃ nikkhante māṇave taṃ gharaṃ piṇḍāya pāvisi.",
  "atk-s0101a0:1397_5": "Sunakho bhagavantaṃ disvā bhukkāraṃ karonto bhagavato samīpaṃ gato.",
  "atk-s0101a0:1397_6": "Tato naṃ bhagavā avoca “todeyya tvaṃ pubbepi maṃ ‘bho,",
  "atk-s0101a0:1397_7": "bho’ti paribhavitvā sunakho jāto,",
  "atk-s0101a0:1397_8": "idānipi bhukkāraṃ katvā avīciṃ gamissasī”ti.",
  "atk-s0101a0:1397_9": "Sunakho taṃ kathaṃ sutvā vippaṭisārī hutvā uddhanantare chārikāya nipanno,",
  "atk-s0101a0:1397_10": "manussā naṃ ukkhipitvā sayane sayāpetuṃ nāsakkhiṃsu.",
  "atk-s0101a0:1398_0": "Subho āgantvā “kenāyaṃ sunakho sayanā oropito”ti āha.",
  "atk-s0101a0:1398_1": "Manussā “na kenacī”ti vatvā taṃ pavattiṃ ārocesuṃ.",
  "atk-s0101a0:1398_2": "Māṇavo sutvā “mama pitā brahmaloke nibbatto,",
  "atk-s0101a0:1398_3": "samaṇo pana gotamo me pitaraṃ sunakhaṃ karoti yaṃ kiñci esa mukhārūḷhaṃ bhāsatī”ti kujjhitvā bhagavantaṃ",
  "atk-s0101a0:1398_4": "musāvādena codetukāmo vihāraṃ gantvā taṃ pavattiṃ pucchi.",
  "atk-s0101a0:1398_5": "Bhagavā tassa tatheva vatvā avisaṃvādanatthaṃ āha –",
  "atk-s0101a0:1398_6": "“atthi pana te, māṇava,",
  "atk-s0101a0:1398_7": "pitarā na akkhātaṃ dhana”nti. Atthi,",
  "atk-s0101a0:1398_8": "bho gotama,",
  "atk-s0101a0:1398_9": "satasahassagghanikā suvaṇṇamālā,",
  "atk-s0101a0:1398_10": "satasahassagghanikā suvaṇṇapādukā,",
  "atk-s0101a0:1398_11": "satasahassagghanikā suvaṇṇapāti,",
  "atk-s0101a0:1398_12": "satasahassañca kahāpaṇanti.",
  "atk-s0101a0:1398_13": "Gaccha taṃ sunakhaṃ appodakaṃ madhupāyāsaṃ bhojetvā sayanaṃ āropetvā īsakaṃ niddaṃ okkantakāle puccha,",
  "atk-s0101a0:1398_14": "sabbaṃ te ācikkhissati,",
  "atk-s0101a0:1398_15": "atha naṃ jāneyyāsi –",
  "atk-s0101a0:1398_16": "“pitā me eso”ti.",
  "atk-s0101a0:1398_17": "So tathā akāsi.",
  "atk-s0101a0:1398_18": "Sunakho sabbaṃ ācikkhi,",
  "atk-s0101a0:1398_19": "tadā naṃ –",
  "atk-s0101a0:1398_20": "“pitā me”ti ñatvā bhagavati pasannacitto gantvā bhagavantaṃcuddasa pañhe pucchitvā vissajjanapariyosāne bhagavantaṃ saraṇaṃ gato,",
  "atk-s0101a0:1398_21": "taṃ sandhāya vuttaṃ “subho māṇavo todeyyaputto”ti.",
  "atk-s0101a0:1398_22": "Sāvatthiyaṃ paṭivasatīti attano bhogagāmato āgantvā vasati.",
  "atk-s0101a0:1399_0": "445- 446.",
  "atk-s0101a0:1399_1": "Aññataraṃ māṇavakaṃ āmantesīti satthari parinibbute “ānandatthero kirassa pattacīvaraṃ gahetvā āgato,",
  "atk-s0101a0:1399_2": "mahājano taṃ dassanatthāya upasaṅkamatī”ti sutvā “vihāraṃ kho pana gantvā mahājanamajjhe na sakkā sukhena paṭisanthāraṃ vā kātuṃ,",
  "atk-s0101a0:1399_3": "dhammakathaṃ vā sotuṃ gehaṃ āgataṃyeva naṃ disvā sukhena paṭisanthāraṃ karissāmi,",
  "atk-s0101a0:1399_4": "ekā ca me kaṅkhā atthi,",
  "atk-s0101a0:1399_5": "tampi naṃ pucchissāmī”ti cintetvā aññataraṃ māṇavakaṃ āmantesi.",
  "atk-s0101a0:1399_6": "Appābādhantiādīsu ābādhoti visabhāgavedanā vuccati,",
  "atk-s0101a0:1399_7": "yā ekadese uppajjitvā cattāro iriyāpathe ayapaṭṭena ābandhitvā viya gaṇhati,",
  "atk-s0101a0:1399_8": "tassā abhāvaṃ pucchāti vadati.",
  "atk-s0101a0:1399_9": "Appātaṅkoti kicchajīvitakaro rogo vuccati,",
  "atk-s0101a0:1399_10": "tassāpi abhāvaṃ pucchāti vadati.",
  "atk-s0101a0:1399_11": "Gilānasseva ca uṭṭhānaṃ nāma garukaṃ hoti,",
  "atk-s0101a0:1399_12": "kāye balaṃ na hoti,",
  "atk-s0101a0:1399_13": "tasmā niggelaññabhāvañca balañca pucchāti vadati.",
  "atk-s0101a0:1399_14": "Phāsuvihāranti gamanaṭhānanisajjasayanesu catūsu iriyāpathesu sukhavihāraṃ pucchāti vadati.",
  "atk-s0101a0:1399_15": "Athassa pucchitabbākāraṃ dassento “subho”tiādimāha.",
  "atk-s0101a0:1400_0": "447.",
  "atk-s0101a0:1400_1": "Kālañca samayañca upādāyāti kālañca samayañca paññāya gahetvā upadhāretvāti attho.",
  "atk-s0101a0:1400_2": "Sace amhākaṃ sve gamanakālo bhavissati,",
  "atk-s0101a0:1400_3": "kāye balamattā ceva pharissati,",
  "atk-s0101a0:1400_4": "gamanapaccayā ca añño aphāsuvihāro na bhavissati,",
  "atk-s0101a0:1400_5": "athetaṃ kālañca gamanakāraṇasamavāyasaṅkhātaṃ samayañca upadhāretvā –",
  "atk-s0101a0:1400_6": "“api eva nāma sve āgaccheyyāmā”ti vuttaṃ hoti.",
  "atk-s0101a0:1401_0": "448.",
  "atk-s0101a0:1401_1": "Cetakena bhikkhunāti cetiraṭṭhe jātattā cetakoti evaṃ laddhanāmena.",
  "atk-s0101a0:1401_2": "Sammodanīyaṃ kathaṃ sāraṇīyanti bho, ānanda,",
  "atk-s0101a0:1401_3": "dasabalassa ko nāma ābādho ahosi,",
  "atk-s0101a0:1401_4": "kiṃ bhagavā paribhuñji.",
  "atk-s0101a0:1401_5": "Api ca satthu parinibbānena tumhākaṃ soko udapādi,",
  "atk-s0101a0:1401_6": "satthā nāma na kevalaṃ tumhākaṃyeva parinibbuto,",
  "atk-s0101a0:1401_7": "sadevakassa lokassa mahājāni,",
  "atk-s0101a0:1401_8": "ko dāni añño maraṇā muccissati,",
  "atk-s0101a0:1401_9": "yatra so sadevakassa lokassa aggapuggalo parinibbuto,",
  "atk-s0101a0:1401_10": "idāni kaṃ aññaṃ disvā maccurājā lajjissatīti evamādinā nayena maraṇapaṭisaṃyuttaṃ sammodanīyaṃ kathaṃ",
  "atk-s0101a0:1401_11": "sāraṇīyaṃ vītisāretvā therassa hiyyo pītabhesajjānurūpaṃ āhāraṃ datvā bhattakiccāvasāne ekamantaṃ nisīdi.",
  "atk-s0101a0:1402_0": "Upaṭṭhāko santikāvacaroti upaṭṭhāko hutvā santikāvacaro,",
  "atk-s0101a0:1402_1": "na randhagavesī.",
  "atk-s0101a0:1402_2": "Na vīmaṃsanādhippāyo.",
  "atk-s0101a0:1402_3": "Samīpacārīti idaṃ purimapadasseva vevacanaṃ.",
  "atk-s0101a0:1402_4": "Yesaṃ so bhavaṃ gotamoti kasmā pucchati?",
  "atk-s0101a0:1402_5": "Tassa kira evaṃ ahosi “yesu dhammesu bhavaṃ gotamo imaṃ lokaṃ patiṭṭhapesi,",
  "atk-s0101a0:1402_6": "te tassa accayena naṭṭhā nu kho,",
  "atk-s0101a0:1402_7": "dharanti nu kho,",
  "atk-s0101a0:1402_8": "sace dharanti,",
  "atk-s0101a0:1402_9": "ānando jānissati,",
  "atk-s0101a0:1402_10": "handa naṃ pucchāmī”ti,",
  "atk-s0101a0:1402_11": "tasmā pucchi.",
  "atk-s0101a0:1403_0": "449.",
  "atk-s0101a0:1403_1": "Athassa thero tīṇi piṭakāni tīhi khandhehi saṅgahetvā dassento “tiṇṇaṃ kho”tiādimāha.",
  "atk-s0101a0:1403_2": "Māṇavo saṅkhittena kathitaṃ asallakkhento –",
  "atk-s0101a0:1403_3": "“vitthārato pucchissāmī”ti cintetvā “katamesaṃ tiṇṇa”ntiādimāha.",
  "atk-s0101a0:1404_0": "Sīlakkhandhavaṇṇanā",
  "atk-s0101a0:1405_0": "450- 453.",
  "atk-s0101a0:1405_1": "Tato therena “ariyassa sīlakkhandhassā”ti tesu dassitesu puna “katamo pana so,",
  "atk-s0101a0:1405_2": "bho ānanda,",
  "atk-s0101a0:1405_3": "ariyo sīlakkhandho”ti ekekaṃ pucchi.",
  "atk-s0101a0:1405_4": "Theropissa buddhuppādaṃ dassetvā tantidhammaṃ desento anukkamena bhagavatā vuttanayeneva sabbaṃ vissajjesi.",
  "atk-s0101a0:1405_5": "Tattha atthi cevettha uttarikaraṇīyanti ettha bhagavato sāsane na sīlameva sāro,",
  "atk-s0101a0:1405_6": "kevalañhetaṃ patiṭṭhāmattameva hoti.",
  "atk-s0101a0:1405_7": "Ito uttari pana aññampi kattabbaṃ atthi yevāti dassesi.",
  "atk-s0101a0:1405_8": "Ito bahiddhāti buddhasāsanato bahiddhā.",
  "atk-s0101a0:1406_0": "Samādhikkhandhavaṇṇanā",
  "atk-s0101a0:1407_0": "454. Kathañca, māṇava,",
  "atk-s0101a0:1407_1": "bhikkhu indriyesu guttadvāro hotīti idamāyasmā ānando “katamo pana so,",
  "atk-s0101a0:1407_2": "bho ānanda,",
  "atk-s0101a0:1407_3": "ariyo samādhikkhandho”ti evaṃ samādhikkhandhaṃ puṭṭhopi ye te “sīlasampanno indriyesu guttadvāro satisampajaññena",
  "atk-s0101a0:1407_4": "samannāgato santuṭṭho”ti evaṃ sīlānantaraṃ indriyasaṃvarādayo sīlasamādhīnaṃ antare ubhinnampi upakārakadhammā uddiṭṭhā,",
  "atk-s0101a0:1407_5": "te niddisitvā samādhikkhandhaṃ dassetukāmo ārabhi.",
  "atk-s0101a0:1407_6": "Ettha ca rūpajjhānāneva āgatāni,",
  "atk-s0101a0:1407_7": "na arūpajjhānāni,",
  "atk-s0101a0:1407_8": "ānetvā pana dīpetabbāni.",
  "atk-s0101a0:1407_9": "Catutthajjhānena hi asaṅgahitā arūpasamāpatti nāma natthiyeva.",
  "atk-s0101a0:1408_0": "471- 480.",
  "atk-s0101a0:1408_1": "Atthi cevettha uttarikaraṇīyanti ettha bhagavato sāsane na cittekaggatāmattakeneva pariyosānappatti nāma atthi,",
  "atk-s0101a0:1408_2": "itopi uttari pana aññaṃ kattabbaṃ atthi yevāti dasseti.",
  "atk-s0101a0:1408_3": "Natthi cevettha uttarikaraṇīyanti ettha bhagavato sāsane ito uttari kātabbaṃ nāma natthiyeva,",
  "atk-s0101a0:1408_4": "arahattapariyosānañhi bhagavato sāsananti dasseti.",
  "atk-s0101a0:1408_5": "Sesaṃ sabbattha uttānatthamevāti.",
  "atk-s0101a0:1409_0": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0101a0:1410_0": "Kevaṭṭagahapatiputtavatthuvaṇṇanā",
  "atk-s0101a0:1411_0": "481.",
  "atk-s0101a0:1411_1": "Evaṃ me sutaṃ…pe…",
  "atk-s0101a0:1411_2": "nāḷandāyanti kevaṭṭasuttaṃ.",
  "atk-s0101a0:1411_3": "Tatrāyaṃ apubbapadavaṇṇanā.",
  "atk-s0101a0:1411_4": "Pāvārikambavaneti pāvārikassa ambavane.",
  "atk-s0101a0:1411_5": "Kevaṭṭoti idaṃ tassa gahapatiputtassa nāmaṃ.",
  "atk-s0101a0:1411_6": "So kira cattālīsakoṭidhano gahapatimahāsālo ativiya saddho pasanno ahosi.",
  "atk-s0101a0:1411_7": "So saddhādhikattāyeva “sace eko bhikkhu aḍḍhamāsantarena vā māsantarena vā saṃvaccharena vā ākāse uppatitvā vividhāni pāṭihāriyāni dasseyya,",
  "atk-s0101a0:1411_8": "sabbo jano ativiya pasīdeyya.",
  "atk-s0101a0:1411_9": "Yaṃnūnāhaṃ bhagavantaṃ yācitvā pāṭihāriyakaraṇatthāya ekaṃ bhikkhuṃ anujānāpeyya”nti cintetvā bhagavantaṃ upasaṅkamitvā evamāha.",
  "atk-s0101a0:1412_0": "Tattha iddhāti samiddhā phītāti nānābhaṇḍaussannatāya vuddhippattā.",
  "atk-s0101a0:1412_1": "Ākiṇṇamanussāti aṃsakūṭena aṃsakūṭaṃ paharitvā viya vicarantehi manussehi ākiṇṇā.",
  "atk-s0101a0:1412_2": "Samādisatūti āṇāpetu ṭhānantare ṭhapetu.",
  "atk-s0101a0:1412_3": "Uttarimanussadhammāti uttarimanussānaṃ dhammato,",
  "atk-s0101a0:1412_4": "dasakusalasaṅkhātato vā manussadhammato uttari.",
  "atk-s0101a0:1412_5": "Bhiyyosomattāyāti pakatiyāpi pajjalitapadīpo telasnehaṃ labhitvā viya atirekappamāṇena abhippasīdissati.",
  "atk-s0101a0:1412_6": "Na kho ahanti bhagavā rājagahaseṭṭhivatthusmiṃ sikkhāpadaṃ paññapesi,",
  "atk-s0101a0:1412_7": "tasmā “na kho aha”ntiādimāha.",
  "atk-s0101a0:1413_0": "482.",
  "atk-s0101a0:1413_1": "Na dhaṃsemīti na guṇavināsanena dhaṃsemi,",
  "atk-s0101a0:1413_2": "sīlabhedaṃ pāpetvā anupubbena uccaṭṭhānato otārento nīcaṭṭhāne na ṭhapemi,",
  "atk-s0101a0:1413_3": "atha kho ahaṃ buddhasāsanassa vuddhiṃ paccāsīsanto kathemīti dasseti.",
  "atk-s0101a0:1413_4": "Tatiyampi khoti yāvatatiyaṃ buddhānaṃ kathaṃ paṭibāhitvā kathetuṃ visahanto nāma natthi.",
  "atk-s0101a0:1413_5": "Ayaṃ pana bhagavatā saddhiṃ vissāsiko vissāsaṃ vaḍḍhetvā vallabho hutvā atthakāmosmīti tikkhattuṃ kathesi.",
  "atk-s0101a0:1414_0": "Iddhipāṭihāriyavaṇṇanā",
  "atk-s0101a0:1415_0": "483- 484.",
  "atk-s0101a0:1415_1": "Atha bhagavā ayaṃ upāsako mayi paṭibāhantepi punappunaṃ yācatiyeva.",
  "atk-s0101a0:1415_2": "“Handassa pāṭihāriyakaraṇe ādīnavaṃ dassemī”ti cintetvā “tīṇi kho”tiādimāha.",
  "atk-s0101a0:1415_3": "Tattha amāhaṃ bhikkhunti amuṃ ahaṃ bhikkhuṃ.",
  "atk-s0101a0:1415_4": "Gandhārīti gandhārena nāma isinā katā,",
  "atk-s0101a0:1415_5": "gandhāraraṭṭhe vā uppannā vijjā.",
  "atk-s0101a0:1415_6": "Tattha kira bahū isayo vasiṃsu,",
  "atk-s0101a0:1415_7": "tesu ekena katā vijjāti adhippāyo.",
  "atk-s0101a0:1415_8": "Aṭṭīyāmīti aṭṭo pīḷito viya homi.",
  "atk-s0101a0:1415_9": "Harāyāmīti lajjāmi.",
  "atk-s0101a0:1415_10": "Jigucchāmīti gūthaṃ disvā viya jigucchaṃ uppādemi.",
  "atk-s0101a0:1416_0": "Ādesanāpāṭihāriyavaṇṇanā",
  "atk-s0101a0:1417_0": "485.",
  "atk-s0101a0:1417_1": "Parasattānanti aññesaṃ sattānaṃ.",
  "atk-s0101a0:1417_2": "Dutiyaṃ tasseva vevacanaṃ.",
  "atk-s0101a0:1417_3": "Ādisatīti katheti.",
  "atk-s0101a0:1417_4": "Cetasikanti somanassadomanassaṃ adhippetaṃ.",
  "atk-s0101a0:1417_5": "Evampi te manoti evaṃ tava mano somanassito vā domanassito vā kāmavitakkādisampayutto vā.",
  "atk-s0101a0:1417_6": "Dutiyaṃ tasseva vevacanaṃ.",
  "atk-s0101a0:1417_7": "Itipi te cittanti iti tava cittaṃ,",
  "atk-s0101a0:1417_8": "idañcidañca atthaṃ cintayamānaṃ pavattatīti attho.",
  "atk-s0101a0:1417_9": "Maṇikā nāma vijjāti cintāmaṇīti evaṃ laddhanāmā loke ekā vijjā atthi.",
  "atk-s0101a0:1417_10": "Tāya paresaṃ cittaṃ jānātīti dīpeti.",
  "atk-s0101a0:1418_0": "Anusāsanīpāṭihāriyavaṇṇanā",
  "atk-s0101a0:1419_0": "486.",
  "atk-s0101a0:1419_1": "Evaṃ vitakkethāti nekkhammavitakkādayo evaṃ pavattentā vitakketha.",
  "atk-s0101a0:1419_2": "Mā evaṃ vitakkayitthāti evaṃ kāmavitakkādayo pavattentā mā vitakkayittha.",
  "atk-s0101a0:1419_3": "Evaṃ manasi karothāti evaṃ aniccasaññameva,",
  "atk-s0101a0:1419_4": "dukkhasaññādīsu vā aññataraṃ manasi karotha.",
  "atk-s0101a0:1419_5": "Mā evanti “nicca”ntiādinā nayena mā manasi karittha.",
  "atk-s0101a0:1419_6": "Idanti idaṃ pañcakāmaguṇikarāgaṃ pajahatha.",
  "atk-s0101a0:1419_7": "Idaṃ upasampajjāti idaṃ catumaggaphalappabhedaṃ lokuttaradhammameva upasampajja pāpuṇitvā nipphādetvā viharatha.",
  "atk-s0101a0:1419_8": "Iti bhagavā iddhividhaṃ iddhipāṭihāriyanti dasseti,",
  "atk-s0101a0:1419_9": "parassa cittaṃ ñatvā kathanaṃ ādesanāpāṭihāriyanti.",
  "atk-s0101a0:1419_10": "Sāvakānañca buddhānañca satataṃ dhammadesanā anusāsanīpāṭihāriyanti.",
  "atk-s0101a0:1420_0": "Tattha iddhipāṭihāriyena anusāsanīpāṭihāriyaṃ mahāmoggallānassa āciṇṇaṃ,",
  "atk-s0101a0:1420_1": "ādesanāpāṭihāriyena anusāsanīpāṭihāriyaṃ dhammasenāpatissa.",
  "atk-s0101a0:1420_2": "Devadatte saṃghaṃ bhinditvā pañca bhikkhusatāni gahetvā gayāsīse buddhalīḷāya tesaṃ dhammaṃ desante hi",
  "atk-s0101a0:1420_3": "bhagavatā pesitesu dvīsu aggasāvakesu dhammasenāpati tesaṃ cittācāraṃ ñatvā dhammaṃ desesi,",
  "atk-s0101a0:1420_4": "therassa dhammadesanaṃ sutvā pañcasatā bhikkhū sotāpattiphale patiṭṭhahiṃsu.",
  "atk-s0101a0:1420_5": "Atha nesaṃ mahāmoggallāno vikubbanaṃ dassetvā dassetvā dhammaṃ desesi,",
  "atk-s0101a0:1420_6": "taṃ sutvā sabbe arahattaphale patiṭṭhahiṃsu.",
  "atk-s0101a0:1420_7": "Atha dvepi mahānāgā pañca bhikkhusatāni gahetvā vehāsaṃ abbhuggantvā veḷuvanamevāgamiṃsu.",
  "atk-s0101a0:1420_8": "Anusāsanīpāṭihāriyaṃ pana buddhānaṃ satataṃ dhammadesanā,",
  "atk-s0101a0:1420_9": "tesu iddhipāṭihāriyaādesanāpāṭihāriyāni saupārambhāni sadosāni,",
  "atk-s0101a0:1420_10": "addhānaṃ na tiṭṭhanti,",
  "atk-s0101a0:1420_11": "addhānaṃ atiṭṭhanato na niyyanti.",
  "atk-s0101a0:1420_12": "Anusāsanīpāṭihāriyaṃ anupārambhaṃ niddosaṃ,",
  "atk-s0101a0:1420_13": "addhānaṃ tiṭṭhati,",
  "atk-s0101a0:1420_14": "addhānaṃ tiṭṭhanato niyyāti.",
  "atk-s0101a0:1420_15": "Tasmā bhagavā iddhipāṭihāriyañca ādesanāpāṭihāriyañca garahati,",
  "atk-s0101a0:1420_16": "anusāsanīpāṭihāriyaṃyeva pasaṃsati.",
  "atk-s0101a0:1421_0": "Bhūtanirodhesakavatthuvaṇṇanā",
  "atk-s0101a0:1422_0": "487.",
  "atk-s0101a0:1422_1": "Bhūtapubbanti idaṃ kasmā bhagavatā āraddhaṃ.",
  "atk-s0101a0:1422_2": "Iddhipāṭihāriyaādesanāpāṭihāriyānaṃ aniyyānikabhāvadassanatthaṃ,",
  "atk-s0101a0:1422_3": "anusāsanīpāṭihāriyasseva niyyānikabhāvadassanatthaṃ.",
  "atk-s0101a0:1422_4": "Api ca sabbabuddhānaṃ mahābhūtapariyesako nāmeko bhikkhu hotiyeva.",
  "atk-s0101a0:1422_5": "Yo mahābhūte pariyesanto yāva brahmalokā vicaritvā vissajjetāraṃ alabhitvā āgamma buddhameva pucchitvā nikkaṅkho hoti.",
  "atk-s0101a0:1422_6": "Tasmā buddhānaṃ mahantabhāvappakāsanatthaṃ,",
  "atk-s0101a0:1422_7": "idañca kāraṇaṃ paṭicchannaṃ,",
  "atk-s0101a0:1422_8": "atha naṃ vivaṭaṃ katvā desentopi bhagavā “bhūtapubba”ntiādimāha.",
  "atk-s0101a0:1423_0": "Tattha kattha nu khoti kismiṃ ṭhāne kiṃ āgamma kiṃ pattassa te anavasesā appavattivasena nirujjhanti.",
  "atk-s0101a0:1423_1": "Mahābhūtakathā panesā sabbākārena visuddhimagge vuttā,",
  "atk-s0101a0:1423_2": "tasmā sā tatova gahetabbā.",
  "atk-s0101a0:1424_0": "488.",
  "atk-s0101a0:1424_1": "Devayāniyo maggoti pāṭiyekko devalokagamanamaggo nāma natthi,",
  "atk-s0101a0:1424_2": "iddhividhañāṇasseva panetaṃ adhivacanaṃ.",
  "atk-s0101a0:1424_3": "Tena hesa yāva brahmalokāpi kāyena vasaṃ vattento devalokaṃ yāti.",
  "atk-s0101a0:1424_4": "Tasmā “taṃ devayāniyo maggo”ti vuttaṃ.",
  "atk-s0101a0:1424_5": "Yena cātumahārājikāti samīpe ṭhitampi bhagavantaṃ apucchitvā dhammatāya codito devatā mahānubhāvāti maññamāno upasaṅkami.",
  "atk-s0101a0:1424_6": "Mayampi kho, bhikkhu,",
  "atk-s0101a0:1424_7": "na jānāmāti buddhavisaye pañhaṃ pucchitā devatā na jānanti,",
  "atk-s0101a0:1424_8": "tenevamāhaṃsu.",
  "atk-s0101a0:1424_9": "Atha kho so bhikkhu “mama imaṃ pañhaṃ na kathetuṃ na labbhā,",
  "atk-s0101a0:1424_10": "sīghaṃ kathethā”ti tā devatā ajjhottharati,",
  "atk-s0101a0:1424_11": "punappunaṃ pucchati,",
  "atk-s0101a0:1424_12": "tā “ajjhottharati no ayaṃ bhikkhu,",
  "atk-s0101a0:1424_13": "handa naṃ hatthato mocessāmā”ti cintetvā “atthi kho bhikkhu cattāro mahārājāno”tiādimāhaṃsu.",
  "atk-s0101a0:1424_14": "Tattha abhikkantatarāti atikkamma kantatarā.",
  "atk-s0101a0:1424_15": "Paṇītatarāti vaṇṇayasaissariyādīhi uttamatarā etena nayena sabbavāresu attho veditabbo.",
  "atk-s0101a0:1425_0": "491- 493.",
  "atk-s0101a0:1425_1": "Ayaṃ pana viseso –",
  "atk-s0101a0:1425_2": "sakko kira devarājā cintesi “ayaṃ pañho buddhavisayo,",
  "atk-s0101a0:1425_3": "na sakkā aññena vissajjituṃ,",
  "atk-s0101a0:1425_4": "ayañca bhikkhu aggiṃ pahāya khajjopanakaṃ dhamanto viya,",
  "atk-s0101a0:1425_5": "bheriṃ pahāya udaraṃ vādento viya ca,",
  "atk-s0101a0:1425_6": "loke aggapuggalaṃ sammāsambuddhaṃ pahāya devatā pucchanto vicarati,",
  "atk-s0101a0:1425_7": "pesemi naṃ satthusantika”nti.",
  "atk-s0101a0:1425_8": "Tato punadeva so cintesi “sudūrampi gantvā satthu santikeva nikkaṅkho bhavissati.",
  "atk-s0101a0:1425_9": "Atthi ceva puggalo nāmesa,",
  "atk-s0101a0:1425_10": "thokaṃ tāva āhiṇḍanto kilamatu pacchā jānissatī”ti.",
  "atk-s0101a0:1425_11": "Tato taṃ “ahampi kho”tiādimāha.",
  "atk-s0101a0:1425_12": "Brahmayāniyopi devayāniyasadisova.",
  "atk-s0101a0:1425_13": "Devayāniyamaggoti vā brahmayāniyamaggoti vā dhammasetūti vā ekacittakkhaṇikaappanāti vā sanniṭṭhānikacetanāti",
  "atk-s0101a0:1425_14": "vā mahaggatacittanti vā abhiññāñāṇanti vā sabbametaṃ iddhividhañāṇasseva nāmaṃ.",
  "atk-s0101a0:1426_0": "494.",
  "atk-s0101a0:1426_1": "Pubbanimittanti āgamanapubbabhāge nimittaṃ sūriyassa udayato aruṇuggaṃ viya.",
  "atk-s0101a0:1426_2": "Tasmā idāneva brahmā āgamissati,",
  "atk-s0101a0:1426_3": "evaṃ mayaṃ jānāmāti dīpayiṃsu.",
  "atk-s0101a0:1426_4": "Pāturahosīti pākaṭo ahosi.",
  "atk-s0101a0:1426_5": "Atha kho so brahmā tena bhikkhunā puṭṭho attano avisayabhāvaṃ ñatvā sacāhaṃ “na jānāmī”ti vakkhāmi,",
  "atk-s0101a0:1426_6": "ime maṃ paribhavissanti,",
  "atk-s0101a0:1426_7": "atha jānanto viya yaṃ kiñci kathessāmi,",
  "atk-s0101a0:1426_8": "ayaṃ me bhikkhu veyyākaraṇena anāraddhacitto vādaṃ āropessati.",
  "atk-s0101a0:1426_9": "“Ahamasmi bhikkhu brahmā”tiādīni pana me bhaṇantassa na koci vacanaṃ saddahissati.",
  "atk-s0101a0:1426_10": "Yaṃnūnāhaṃ vikkhepaṃ katvā imaṃ bhikkhuṃ satthusantikaṃyeva peseyyanti cintetvā “ahamasmi bhikkhu brahmā”tiādimāha.",
  "atk-s0101a0:1427_0": "495- 496.",
  "atk-s0101a0:1427_1": "Ekamantaṃ apanetvāti kasmā evamakāsi?",
  "atk-s0101a0:1427_2": "Kuhakattā.",
  "atk-s0101a0:1427_3": "Bahiddhā pariyeṭṭhinti telatthiko vālikaṃ nippīḷiyamāno viya yāva brahmalokā bahiddhā pariyesanaṃ āpajjati.",
  "atk-s0101a0:1428_0": "497.",
  "atk-s0101a0:1428_1": "Sakuṇanti kākaṃ vā kulalaṃ vā.",
  "atk-s0101a0:1428_2": "Na kho eso, bhikkhu,",
  "atk-s0101a0:1428_3": "pañho evaṃ pucchitabboti idaṃ bhagavā yasmā padesenesa pañho pucchitabbo,",
  "atk-s0101a0:1428_4": "ayañca kho bhikkhu anupādinnakepi gahetvā nippadesato pucchati,",
  "atk-s0101a0:1428_5": "tasmā paṭisedheti.",
  "atk-s0101a0:1428_6": "Āciṇṇaṃ kiretaṃ buddhānaṃ,",
  "atk-s0101a0:1428_7": "pucchāmūḷhassa janassa pucchāya dosaṃ dassetvā pucchaṃ sikkhāpetvā pucchāvissajjanaṃ. Kasmā?",
  "atk-s0101a0:1428_8": "Pucchituṃ ajānitvā paripucchanto duviññāpayo hoti.",
  "atk-s0101a0:1428_9": "Pañhaṃ sikkhāpento pana “kattha āpo cā”tiādimāha.",
  "atk-s0101a0:1429_0": "498.",
  "atk-s0101a0:1429_1": "Tattha na gādhatīti na patiṭṭhāti,",
  "atk-s0101a0:1429_2": "ime cattāro mahābhūtā kiṃ āgamma appatiṭṭhā bhavantīti attho.",
  "atk-s0101a0:1429_3": "Upādinnaṃyeva sandhāya pucchati.",
  "atk-s0101a0:1429_4": "Dīghañca rassañcāti saṇṭhānavasena upādārūpaṃ vuttaṃ.",
  "atk-s0101a0:1429_5": "Aṇuṃ thūlanti khuddakaṃ vā mahantaṃ vā,",
  "atk-s0101a0:1429_6": "imināpi upādārūpe vaṇṇamattameva kathitaṃ.",
  "atk-s0101a0:1429_7": "Subhāsubhanti subhañca asubhañca upādārūpameva kathitaṃ.",
  "atk-s0101a0:1429_8": "Kiṃ pana upādārūpaṃ subhanti asubhanti atthi? Natthi.",
  "atk-s0101a0:1429_9": "Iṭṭhāniṭṭhārammaṇaṃ paneva kathitaṃ.",
  "atk-s0101a0:1429_10": "Nāmañca rūpañcāti nāmañca dīghādibhedaṃ rūpañca.",
  "atk-s0101a0:1429_11": "Uparujjhatīti nirujjhati,",
  "atk-s0101a0:1429_12": "kiṃ āgamma asesametaṃ nappavattatīti.",
  "atk-s0101a0:1430_0": "Evaṃ pucchitabbaṃ siyāti pucchaṃ dassetvā idāni vissajjanaṃ dassento tatra veyyākaraṇaṃ bhavatīti vatvā –",
  "atk-s0101a0:1430_1": "“viññāṇa”ntiādimāha.",
  "atk-s0101a0:1431_0": "499.",
  "atk-s0101a0:1431_1": "Tattha viññātabbanti viññāṇaṃ nibbānassetaṃ nāmaṃ,",
  "atk-s0101a0:1431_2": "tadetaṃ nidassanābhāvato anidassanaṃ.",
  "atk-s0101a0:1431_3": "Uppādanto vā vayanto vā ṭhitassa aññathattanto vā etassa natthīti anantaṃ.",
  "atk-s0101a0:1431_4": "Pabhanti panetaṃ kira titthassa nāmaṃ,",
  "atk-s0101a0:1431_5": "tañhi papanti etthāti papaṃ,",
  "atk-s0101a0:1431_6": "pakārassa pana bhakāro kato.",
  "atk-s0101a0:1431_7": "Sabbato pabhamassāti sabbatopabhaṃ.",
  "atk-s0101a0:1431_8": "Nibbānassa kira yathā mahāsamuddassa yato yato otaritukāmā honti,",
  "atk-s0101a0:1431_9": "taṃ tadeva titthaṃ,",
  "atk-s0101a0:1431_10": "atitthaṃ nāma natthi.",
  "atk-s0101a0:1431_11": "Evameva aṭṭhatiṃsāya kammaṭṭhānesu yena yena mukhena nibbānaṃ otaritukāmā honti,",
  "atk-s0101a0:1431_12": "taṃ tadeva titthaṃ,",
  "atk-s0101a0:1431_13": "nibbānassa atitthaṃ nāma natthi.",
  "atk-s0101a0:1431_14": "Tena vuttaṃ “sabbatopabha”nti.",
  "atk-s0101a0:1431_15": "Ettha āpo cāti ettha nibbāne idaṃ nibbānaṃ āgamma sabbametaṃ āpotiādinā nayena vuttaṃ upādinnaka dhammajātaṃ nirujjhati,",
  "atk-s0101a0:1431_16": "appavattaṃ hotīti.",
  "atk-s0101a0:1432_0": "Idānissa nirujjhanūpāyaṃ dassento “viññāṇassa nirodhena etthetaṃ uparujjhatī”ti āha.",
  "atk-s0101a0:1432_1": "Tattha viññāṇanti carimakaviññāṇampi abhisaṅkhāraviññāṇampi,",
  "atk-s0101a0:1432_2": "carimakaviññāṇassāpi hi nirodhena etthetaṃ uparujjhati.",
  "atk-s0101a0:1432_3": "Vijjhātadīpasikhā viya apaṇṇattikabhāvaṃ yāti.",
  "atk-s0101a0:1432_4": "Abhisaṅkhāraviññāṇassāpi anuppādanirodhena anuppādavasena uparujjhati.",
  "atk-s0101a0:1432_5": "Yathāha “sotāpattimaggañāṇena abhisaṅkhāraviññāṇassa nirodhena ṭhapetvā sattabhave anamatagge saṃsāre",
  "atk-s0101a0:1432_6": "ye uppajjeyyuṃ nāmañca rūpañca etthete nirujjhantī”ti sabbaṃ cūḷaniddese vuttanayeneva veditabbaṃ.",
  "atk-s0101a0:1432_7": "Sesaṃ sabbattha uttānamevāti.",
  "atk-s0101a0:1433_0": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0101a0:1434_0": "Lohiccabrāhmaṇavatthuvaṇṇanā",
  "atk-s0101a0:1435_0": "501.",
  "atk-s0101a0:1435_1": "Evaṃ me sutaṃ…pe…",
  "atk-s0101a0:1435_2": "kosalesūti lohiccasuttaṃ.",
  "atk-s0101a0:1435_3": "Tatrāyaṃ anuttānapadavaṇṇanā.",
  "atk-s0101a0:1435_4": "Sālavatikāti tassa gāmassa nāmaṃ,",
  "atk-s0101a0:1435_5": "so kira vatiyā viya samantato sālapantiyā parikkhitto.",
  "atk-s0101a0:1435_6": "Tasmā sālavatikāti vuccati.",
  "atk-s0101a0:1435_7": "Lohiccoti tassa brāhmaṇassa nāmaṃ.",
  "atk-s0101a0:1436_0": "502- 503.",
  "atk-s0101a0:1436_1": "Pāpakanti parānukampā virahitattā lāmakaṃ,",
  "atk-s0101a0:1436_2": "na pana ucchedasassatānaṃ aññataraṃ.",
  "atk-s0101a0:1436_3": "Uppannaṃ hotīti jātaṃ hoti,",
  "atk-s0101a0:1436_4": "na kevalañca citte jātamattameva.",
  "atk-s0101a0:1436_5": "So kira tassa vasena parisamajjhepi evaṃ bhāsatiyeva.",
  "atk-s0101a0:1436_6": "Kiñhi paro parassāti paro yo anusāsīyati,",
  "atk-s0101a0:1436_7": "so tassa anusāsakassa kiṃ karissati.",
  "atk-s0101a0:1436_8": "Attanā paṭiladdhaṃ kusalaṃ dhammaṃ attanāva sakkatvā garuṃ katvā vihātabbanti vadati.",
  "atk-s0101a0:1437_0": "504- 407.",
  "atk-s0101a0:1437_1": "Rosikaṃ nhāpitaṃ āmantesīti rosikāti evaṃ itthiliṅgavasena laddhanāmaṃ nhāpitaṃ āmantesi.",
  "atk-s0101a0:1437_2": "So kira bhagavato āgamanaṃ sutvā cintesi –",
  "atk-s0101a0:1437_3": "“vihāraṃ gantvā diṭṭhaṃ nāmaṃ bhāro,",
  "atk-s0101a0:1437_4": "gehaṃ pana āṇāpetvā passissāmi ceva yathāsatti ca āgantukabhikkhaṃ dassāmī”ti,",
  "atk-s0101a0:1437_5": "tasmā evaṃ nhāpitaṃ āmantesi.",
  "atk-s0101a0:1438_0": "508.",
  "atk-s0101a0:1438_1": "Piṭṭhito piṭṭhitoti kathāphāsukatthaṃ pacchato pacchato anubandho hoti.",
  "atk-s0101a0:1438_2": "Vivecetūti vimocetu,",
  "atk-s0101a0:1438_3": "taṃ diṭṭhigataṃ vinodetūti vadati.",
  "atk-s0101a0:1438_4": "Ayaṃ kira upāsako lohiccassa brāhmaṇassa piyasahāyako.",
  "atk-s0101a0:1438_5": "Tasmā tassa atthakāmatāya evamāha.",
  "atk-s0101a0:1438_6": "Appeva nāma siyāti ettha paṭhamavacanena bhagavā gajjati,",
  "atk-s0101a0:1438_7": "dutiyavacanena anugajjati.",
  "atk-s0101a0:1438_8": "Ayaṃ kirettha adhippāyo –",
  "atk-s0101a0:1438_9": "rosike etadatthameva mayā cattāri asaṅkhyeyyāni.",
  "atk-s0101a0:1438_10": "Kappasatasahassañca vividhāni dukkarāni karontena pāramiyo pūritā,",
  "atk-s0101a0:1438_11": "etadatthameva sabbaññutaññāṇaṃ paṭividdhaṃ,",
  "atk-s0101a0:1438_12": "na me lohiccassa diṭṭhigataṃ bhindituṃ bhāroti,",
  "atk-s0101a0:1438_13": "imamatthaṃ dassento paṭhamavacanena bhagavā gajjati.",
  "atk-s0101a0:1438_14": "Kevalaṃ rosike lohiccassa mama santike āgamanaṃ vā nisajjā vā allāpasallāpo vā hotu,",
  "atk-s0101a0:1438_15": "sacepi lohiccasadisānaṃ satasahassassa kaṅkhā hoti,",
  "atk-s0101a0:1438_16": "paṭibalo ahaṃ vinodetuṃ lohiccassa pana ekassa diṭṭhivinodane mayhaṃ ko bhāroti imamatthaṃ dassento dutiyavacanena bhagavā anugajjatīti veditabbo.",
  "atk-s0101a0:1439_0": "Lohiccabrāhmaṇānuyogavaṇṇanā",
  "atk-s0101a0:1440_0": "509.",
  "atk-s0101a0:1440_1": "Samudayasañjātīti samudayassa sañjāti bhoguppādo,",
  "atk-s0101a0:1440_2": "tato uṭṭhitaṃ dhanadhaññanti attho.",
  "atk-s0101a0:1440_3": "Ye taṃ upajīvantīti ye ñātiparijanadāsakammakarādayo janā taṃ nissāya jīvanti.",
  "atk-s0101a0:1440_4": "Antarāyakaroti lābhantarāyakaro.",
  "atk-s0101a0:1440_5": "Hitānukampīti ettha hitanti vuḍḍhi.",
  "atk-s0101a0:1440_6": "Anukampatīti anukampī,",
  "atk-s0101a0:1440_7": "icchatīti attho,",
  "atk-s0101a0:1440_8": "vuḍḍhiṃ icchati vā no vāti vuttaṃ hoti.",
  "atk-s0101a0:1440_9": "Nirayaṃ vā tiracchānayoniṃ vāti sace sā micchādiṭṭhi sampajjati,",
  "atk-s0101a0:1440_10": "niyatā hoti,",
  "atk-s0101a0:1440_11": "ekaṃsena niraye nibbattati, no ce,",
  "atk-s0101a0:1440_12": "tiracchānayoniyaṃ nibbattatīti attho.",
  "atk-s0101a0:1441_0": "510- 512.",
  "atk-s0101a0:1441_1": "Idāni yasmā yathā attano lābhantarāyena sattā saṃvijjanti na tathā paresaṃ,",
  "atk-s0101a0:1441_2": "tasmā suṭṭhutaraṃ brāhmaṇaṃ pavecetukāmo “taṃ kiṃ maññasī”ti dutiyaṃ upapattimāha.",
  "atk-s0101a0:1441_3": "Ye cimeti ye ca ime tathāgatassa dhammadesanaṃ sutvā ariyabhūmiṃ okkamituṃ asakkontā kulaputtā dibbā gabbhāti upayogatthe paccattavacanaṃ,",
  "atk-s0101a0:1441_4": "dibbe gabbheti attho. Dibbā,",
  "atk-s0101a0:1441_5": "gabbhāti ca channaṃ devalokānametaṃ adhivacanaṃ.",
  "atk-s0101a0:1441_6": "Paripācentīti devalokagāminiṃ paṭipadaṃ pūrayamānā dānaṃ, dadamānā,",
  "atk-s0101a0:1441_7": "sīlaṃ rakkhamānā,",
  "atk-s0101a0:1441_8": "gandhamālādīhi,",
  "atk-s0101a0:1441_9": "pūjaṃ kurumānā bhāvanaṃ bhāvayamānā pācenti vipācenti paripācenti pariṇāmaṃ gamenti.",
  "atk-s0101a0:1441_10": "Dibbānaṃ bhavānaṃ abhinibbattiyāti dibbabhavā nāma devānaṃ vimānāni,",
  "atk-s0101a0:1441_11": "tesaṃ nibbattanatthāyāti attho.",
  "atk-s0101a0:1441_12": "Atha vā dibbā gabbhāti dānādayo puññavisesā.",
  "atk-s0101a0:1441_13": "Dibbā bhavāti devaloke vipākakkhandhā,",
  "atk-s0101a0:1441_14": "tesaṃ nibbattanatthāya tāni puññāni karontīti attho.",
  "atk-s0101a0:1441_15": "Tesaṃ antarāyakaroti tesaṃ maggasampattiphalasampattidibbabhavavisesānaṃ antarāyakaro.",
  "atk-s0101a0:1441_16": "Iti bhagavā ettāvatā aniyamiteneva opammavidhinā yāva bhavaggā uggataṃ brāhmaṇassa mānaṃ bhinditvā idāni",
  "atk-s0101a0:1441_17": "codanārahe tayo satthāre dassetuṃ “tayo kho me,",
  "atk-s0101a0:1441_18": "lohiccā”tiādimāha.",
  "atk-s0101a0:1442_0": "Tayo codanārahavaṇṇanā",
  "atk-s0101a0:1443_0": "513.",
  "atk-s0101a0:1443_1": "Tattha sā codanāti tayo satthāre codentassa codanā.",
  "atk-s0101a0:1443_2": "Na aññā cittaṃ upaṭṭhapentīti aññāya ājānanatthāya cittaṃ na upaṭṭhapenti.",
  "atk-s0101a0:1443_3": "Vokkammāti nirantaraṃ tassa sāsanaṃ akatvā tato ukkamitvā vattantīti attho.",
  "atk-s0101a0:1443_4": "Osakkantiyā vā ussakkeyyāti paṭikkamantiyā upagaccheyya,",
  "atk-s0101a0:1443_5": "anicchantiyā iccheyya,",
  "atk-s0101a0:1443_6": "ekāya sampayogaṃ anicchantiyā eko iccheyyāti vuttaṃ hoti.",
  "atk-s0101a0:1443_7": "Parammukhiṃ vā āliṅgeyyāti daṭṭhumpi anicchamānaṃ parammukhiṃ ṭhitaṃ pacchato gantvā āliṅgeyya.",
  "atk-s0101a0:1443_8": "Evaṃsampadamidanti imassāpi satthuno “mama ime sāvakā”ti sāsanā vokkamma vattamānepi te lobhena anusāsato",
  "atk-s0101a0:1443_9": "imaṃ lobhadhammaṃ evaṃsampadameva īdisameva vadāmi.",
  "atk-s0101a0:1443_10": "Iti so evarūpo tava lobhadhammo yena tvaṃ osakkantiyā ussakkanto viya parammukhiṃ āliṅganto viya ahosītipi taṃ codanaṃ arahati.",
  "atk-s0101a0:1443_11": "Kiñhi paro parassa karissatīti yena dhammena pare anusāsi,",
  "atk-s0101a0:1443_12": "attānameva tāva tattha sampādehi,",
  "atk-s0101a0:1443_13": "ujuṃ karohi.",
  "atk-s0101a0:1443_14": "Kiñhi paro parassa karissatīti codanaṃ arahati.",
  "atk-s0101a0:1444_0": "514. Niddāyitabbanti sassarūpakāni tiṇāni uppāṭetvā parisuddhaṃ kātabbaṃ.",
  "atk-s0101a0:1445_0": "515.",
  "atk-s0101a0:1445_1": "Tatiyacodanāya kiñhi paro parassāti anusāsanaṃ asampaṭicchanakālato paṭṭhāya paro anusāsitabbo,",
  "atk-s0101a0:1445_2": "parassa anusāsakassa kiṃ karissatīti nanu tattha appossukkataṃ āpajjitvā attanā paṭividdhadhammaṃ attanāva",
  "atk-s0101a0:1445_3": "mānetvā pūjetvā vihātabbanti evaṃ codanaṃ arahatīti attho.",
  "atk-s0101a0:1446_0": "Na codanārahasatthuvaṇṇanā",
  "atk-s0101a0:1447_0": "516.",
  "atk-s0101a0:1447_1": "Na codanārahoti ayañhi yasmā paṭhamameva attānaṃ patirūpe patiṭṭhāpetvā sāvakānaṃ dhammaṃ deseti.",
  "atk-s0101a0:1447_2": "Sāvakā cassa assavā hutvā yathānusiṭṭhaṃ paṭipajjanti,",
  "atk-s0101a0:1447_3": "tāya ca paṭipattiyā mahantaṃ visesamadhigacchanti.",
  "atk-s0101a0:1447_4": "Tasmā na codanārahoti.",
  "atk-s0101a0:1448_0": "517.",
  "atk-s0101a0:1448_1": "Narakapapātaṃ papatantoti mayā gahitāya diṭṭhiyā ahaṃ narakapapātaṃ papatanto.",
  "atk-s0101a0:1448_2": "Uddharitvā thale patiṭṭhāpitoti taṃ diṭṭhiṃ bhinditvā dhammadesanāhatthena apāyapatanato uddharitvā saggamaggathale ṭhapitomhīti vadati.",
  "atk-s0101a0:1448_3": "Sesamettha uttānamevāti.",
  "atk-s0101a0:1449_0": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0101a0:1450_0": "518.",
  "atk-s0101a0:1450_1": "Evaṃ me sutaṃ…pe…",
  "atk-s0101a0:1450_2": "kosalesūti tevijjasuttaṃ.",
  "atk-s0101a0:1450_3": "Tatrāyaṃ anuttānapadavaṇṇanā.",
  "atk-s0101a0:1450_4": "Manasākaṭanti tassa gāmassa nāmaṃ.",
  "atk-s0101a0:1450_5": "Uttarena manasākaṭassāti manasākaṭato avidūre uttarapasse.",
  "atk-s0101a0:1450_6": "Ambavaneti taruṇaambarukkhasaṇḍe,",
  "atk-s0101a0:1450_7": "ramaṇīyo kira so bhūmibhāgo,",
  "atk-s0101a0:1450_8": "heṭṭhā rajatapaṭṭasadisā vālikā vippakiṇṇā,",
  "atk-s0101a0:1450_9": "upari maṇivitānaṃ viya ghanasākhāpattaṃ ambavanaṃ.",
  "atk-s0101a0:1450_10": "Tasmiṃ buddhānaṃ anucchavike pavivekasukhe ambavane viharatīti attho.",
  "atk-s0101a0:1451_0": "519.",
  "atk-s0101a0:1451_1": "Abhiññātā abhiññātāti kulacārittādisampattiyā tattha tattha paññātā.",
  "atk-s0101a0:1451_2": "Caṅkītiādīni tesaṃ nāmāni.",
  "atk-s0101a0:1451_3": "Tattha caṅkī opāsādavāsiko.",
  "atk-s0101a0:1451_4": "Tārukkho icchānaṅgalavāsiko.",
  "atk-s0101a0:1451_5": "Pokkharasātī ukkaṭṭhavāsiko.",
  "atk-s0101a0:1451_6": "Jāṇusoṇī sāvatthivāsiko.",
  "atk-s0101a0:1451_7": "Todeyyo tudigāmavāsiko.",
  "atk-s0101a0:1451_8": "Aññe cāti aññe ca bahujanā.",
  "atk-s0101a0:1451_9": "Attano attano nivāsaṭṭhānehi āgantvā mantasajjhāyakaraṇatthaṃ tattha paṭivasanti.",
  "atk-s0101a0:1451_10": "Manasākaṭassa kira ramaṇīyatāya te brāhmaṇā tattha nadītīre gehāni kāretvā parikkhipāpetvā aññesaṃ bahūnaṃ",
  "atk-s0101a0:1451_11": "pavesanaṃ nivāretvā antarantarā tattha gantvā vasanti.",
  "atk-s0101a0:1452_0": "520- 521.",
  "atk-s0101a0:1452_1": "Vāseṭṭhabhāradvājānanti vāseṭṭhassa ca pokkharasātino antevāsikassa,",
  "atk-s0101a0:1452_2": "bhāradvājassa ca tārukkhantevāsikassa.",
  "atk-s0101a0:1452_3": "Ete kira dve jātisampannā tiṇṇaṃ vedānaṃ pāragū ahesuṃ.",
  "atk-s0101a0:1452_4": "Jaṅghavihāranti aticiranisajjapaccayā kilamathavinodanatthāya jaṅghacāraṃ.",
  "atk-s0101a0:1452_5": "Te kira divasaṃ sajjhāyaṃ katvā sāyanhe vuṭṭhāya nhānīyasambhāragandhamālateladhotavatthāni gāhāpetvā",
  "atk-s0101a0:1452_6": "attano parijanaparivutā nhāyitukāmā nadītīraṃ gantvā rajatapaṭṭavaṇṇe vālikāsaṇḍe aparāparaṃ caṅkamiṃsu.",
  "atk-s0101a0:1452_7": "Ekaṃ caṅkamantaṃ itaro anucaṅkami,",
  "atk-s0101a0:1452_8": "puna itaraṃ itaroti.",
  "atk-s0101a0:1452_9": "Tena vuttaṃ “anucaṅkamantānaṃ anuvicarantāna”nti.",
  "atk-s0101a0:1452_10": "Maggāmaggeti magge ca amagge ca.",
  "atk-s0101a0:1452_11": "Katamaṃ nu kho paṭipadaṃ pūretvā katamena maggena sakkā sukhaṃ brahmalokaṃ gantunti evaṃ maggāmaggaṃ ārabbha kathaṃ samuṭṭhāpesunti attho.",
  "atk-s0101a0:1452_12": "Añjasāyanoti ujumaggassetaṃ vevacanaṃ,",
  "atk-s0101a0:1452_13": "añjasā vā ujukameva etena āyanti āgacchantīti añjasāyano niyyāniko niyyātīti niyyāyanto niyyāti,",
  "atk-s0101a0:1452_14": "gacchanto gacchatīti attho.",
  "atk-s0101a0:1453_0": "Takkarassa brahmasahabyatāyāti yo taṃ maggaṃ karoti paṭipajjati,",
  "atk-s0101a0:1453_1": "tassa brahmunā saddhiṃ sahabhāvāya,",
  "atk-s0101a0:1453_2": "ekaṭṭhāne pātubhāvāya gacchatīti attho.",
  "atk-s0101a0:1453_3": "Yvāyanti yo ayaṃ.",
  "atk-s0101a0:1453_4": "Akkhātoti kathito dīpito.",
  "atk-s0101a0:1453_5": "Brāhmaṇena pokkharasātināti attano ācariyaṃ apadisati.",
  "atk-s0101a0:1453_6": "Iti vāseṭṭho sakameva ācariyavādaṃ thometvā paggaṇhitvā vicarati.",
  "atk-s0101a0:1453_7": "Bhāradvājopi sakamevāti.",
  "atk-s0101a0:1453_8": "Tena vuttaṃ “neva kho asakkhi vāseṭṭho”tiādi.",
  "atk-s0101a0:1454_0": "Tato vāseṭṭho “ubhinnampi amhākaṃ kathā aniyyānikāva,",
  "atk-s0101a0:1454_1": "imasmiñca loke maggakusalo nāma bhotā gotamena sadiso natthi,",
  "atk-s0101a0:1454_2": "bhavañca gotamo avidūre vasati,",
  "atk-s0101a0:1454_3": "so no tulaṃ gahetvā nisinnavāṇijo viya kaṅkhaṃ chindissatī”ti cintetvā tamatthaṃ bhāradvājassa ārocetvā",
  "atk-s0101a0:1454_4": "ubhopi gantvā attano kathaṃ bhagavato ārocesuṃ.",
  "atk-s0101a0:1454_5": "Tena vuttaṃ “atha kho vāseṭṭho…pe…",
  "atk-s0101a0:1454_6": "yvāyaṃ akkhāto brāhmaṇena tārukkhenā”ti.",
  "atk-s0101a0:1455_0": "522.",
  "atk-s0101a0:1455_1": "Ettha bho gotamāti etasmiṃ maggāmagge.",
  "atk-s0101a0:1455_2": "Viggaho vivādotiādīsu pubbuppattiko viggaho.",
  "atk-s0101a0:1455_3": "Aparabhāge vivādo.",
  "atk-s0101a0:1455_4": "Duvidhopi eso nānāācariyānaṃ vādato nānāvādo.",
  "atk-s0101a0:1456_0": "523.",
  "atk-s0101a0:1456_1": "Atha kismiṃ pana voti tvampi ayameva maggoti attano ācariyavādameva paggayha tiṭṭhasi,",
  "atk-s0101a0:1456_2": "bhāradvājopi attano ācariyavādameva,",
  "atk-s0101a0:1456_3": "ekassāpi ekasmiṃ saṃsayo natthi.",
  "atk-s0101a0:1456_4": "Evaṃ sati kismiṃ vo viggahoti pucchati.",
  "atk-s0101a0:1457_0": "524.",
  "atk-s0101a0:1457_1": "Maggāmagge,",
  "atk-s0101a0:1457_2": "bho gotamāti magge bho gotama amagge ca,",
  "atk-s0101a0:1457_3": "ujumagge ca anujumagge cāti attho.",
  "atk-s0101a0:1457_4": "Esa kira ekabrāhmaṇassāpi maggaṃ “na maggo”ti na vadati.",
  "atk-s0101a0:1457_5": "Yathā pana attano ācariyassa maggo ujumaggo,",
  "atk-s0101a0:1457_6": "na evaṃ aññesaṃ anujānāti,",
  "atk-s0101a0:1457_7": "tasmā tamevatthaṃ dīpento “kiñcāpi bho gotamā”tiādimāha.",
  "atk-s0101a0:1458_0": "Sabbāni tānīti liṅgavipallāsena vadati,",
  "atk-s0101a0:1458_1": "sabbe teti vuttaṃ hoti.",
  "atk-s0101a0:1458_2": "Bahūnīti aṭṭha vā dasa vā.",
  "atk-s0101a0:1458_3": "Nānāmaggānīti mahantāmahantajaṅghamaggasakaṭamaggādivasena nānāvidhāni sāmantā gāmanadītaḷākakhettādīhi āgantvā gāmaṃ pavisanamaggāni.",
  "atk-s0101a0:1459_0": "525- 526.",
  "atk-s0101a0:1459_1": "“Niyyantīti vāseṭṭha vadesī”ti bhagavā tikkhattuṃ vacībhedaṃ katvā paṭiññaṃ kārāpesi. Kasmā?",
  "atk-s0101a0:1459_2": "Titthiyā hi paṭijānitvā pacchā niggayhamānā avajānanti.",
  "atk-s0101a0:1459_3": "So tathā kātuṃ na sakkhissatīti.",
  "atk-s0101a0:1460_0": "527- 529.",
  "atk-s0101a0:1460_1": "Teva tevijjāti te tevijjā.",
  "atk-s0101a0:1460_2": "Vakāro āgamasandhimattaṃ.",
  "atk-s0101a0:1460_3": "Andhaveṇīti andhapaveṇī,",
  "atk-s0101a0:1460_4": "ekena cakkhumatā gahitayaṭṭhiyā koṭiṃ eko andho gaṇhati,",
  "atk-s0101a0:1460_5": "taṃ andhaṃ añño taṃ aññoti evaṃ paṇṇāsasaṭṭhi andhā paṭipāṭiyā ghaṭitā andhaveṇīti vuccati.",
  "atk-s0101a0:1460_6": "Paramparasaṃsattāti aññamaññaṃ laggā,",
  "atk-s0101a0:1460_7": "yaṭṭhigāhakenapi cakkhumatā virahitāti attho.",
  "atk-s0101a0:1460_8": "Eko kira dhutto andhagaṇaṃ disvā “asukasmiṃ nāma gāme khajjabhojjaṃ sulabha”nti ussāhetvā “tena hi tattha no sāmi nehi,",
  "atk-s0101a0:1460_9": "idaṃ nāma te demā”ti vutte,",
  "atk-s0101a0:1460_10": "lañjaṃ gahetvā antarāmagge maggā okkamma mahantaṃ gacchaṃ anuparigantvā purimassa hatthena pacchimassa kacchaṃ gaṇhāpetvā “kiñci kammaṃ atthi,",
  "atk-s0101a0:1460_11": "gacchatha tāva tumhe”ti vatvā palāyi,",
  "atk-s0101a0:1460_12": "te divasampi gantvā maggaṃ avindamānā “kuhiṃ no cakkhumā,",
  "atk-s0101a0:1460_13": "kuhiṃ maggo”ti paridevitvā maggaṃ avindamānā tattheva mariṃsu.",
  "atk-s0101a0:1460_14": "Te sandhāya vuttaṃ “paramparasaṃsattā”ti.",
  "atk-s0101a0:1460_15": "Purimopīti purimesu dasasu brāhmaṇesu ekopi.",
  "atk-s0101a0:1460_16": "Majjhimopīti majjhimesu ācariyapācariyesu ekopi.",
  "atk-s0101a0:1460_17": "Pacchimopīti idāni tevijjesu brāhmaṇesu ekopi.",
  "atk-s0101a0:1460_18": "Hassakaññevāti hasitabbameva.",
  "atk-s0101a0:1460_19": "Nāmakaññevāti lāmakaṃyeva.",
  "atk-s0101a0:1460_20": "Tadetaṃ atthābhāvena rittakaṃ,",
  "atk-s0101a0:1460_21": "rittakattāyeva tucchakaṃ.",
  "atk-s0101a0:1460_22": "Idāni brahmaloko tāva tiṭṭhatu,",
  "atk-s0101a0:1460_23": "yo tevijjehi na diṭṭhapubbova.",
  "atk-s0101a0:1460_24": "Yepi candimasūriye tevijjā passanti,",
  "atk-s0101a0:1460_25": "tesampi sahabyatāya maggaṃ desetuṃ nappahontīti dassanatthaṃ “taṃ kiṃ maññasī”tiādimāha.",
  "atk-s0101a0:1461_0": "530.",
  "atk-s0101a0:1461_1": "Tattha yato candimasūriyā uggacchantīti yasmiṃ kāle uggacchanti.",
  "atk-s0101a0:1461_2": "Yattha ca oggacchantīti yasmiṃ kāle atthamenti,",
  "atk-s0101a0:1461_3": "uggamanakāle ca atthaṅgamanakāle ca passantīti attho.",
  "atk-s0101a0:1461_4": "Āyācantīti “udehi bhavaṃ canda,",
  "atk-s0101a0:1461_5": "udehi bhavaṃ sūriyā”ti evaṃ āyācanti.",
  "atk-s0101a0:1461_6": "Thomayantīti “sommo cando,",
  "atk-s0101a0:1461_7": "parimaṇḍalo cando,",
  "atk-s0101a0:1461_8": "sappabho cando”tiādīni vadantā pasaṃsanti.",
  "atk-s0101a0:1461_9": "Pañjalikāti paggahitaañjalikā.",
  "atk-s0101a0:1461_10": "Namassamānāti “namo namo”ti vadamānā.",
  "atk-s0101a0:1462_0": "531- 532.",
  "atk-s0101a0:1462_1": "Yaṃ passantīti ettha yanti nipātamattaṃ.",
  "atk-s0101a0:1462_2": "Kiṃ pana na kirāti ettha idha pana kiṃ vattabbaṃ.",
  "atk-s0101a0:1462_3": "Yattha kira tevijjehi brāhmaṇehi na brahmā sakkhidiṭṭhoti evamattho daṭṭhabbo.",
  "atk-s0101a0:1463_0": "Aciravatīnadīupamākathā",
  "atk-s0101a0:1464_0": "542.",
  "atk-s0101a0:1464_1": "Samatittikāti samabharitā.",
  "atk-s0101a0:1464_2": "Kākapeyyāti yattha katthaci tīre ṭhitena kākena sakkā pātunti kākapeyyā.",
  "atk-s0101a0:1464_3": "Pāraṃ taritukāmoti nadiṃ atikkamitvā paratīraṃ gantukāmo.",
  "atk-s0101a0:1464_4": "Avheyyāti pakkoseyya.",
  "atk-s0101a0:1464_5": "Ehi pārāpāranti ambho pāra apāraṃ ehi,",
  "atk-s0101a0:1464_6": "atha maṃ sahasāva gahetvā gamissasi,",
  "atk-s0101a0:1464_7": "atthi me accāyikakammanti attho.",
  "atk-s0101a0:1465_0": "544.",
  "atk-s0101a0:1465_1": "Ye dhammā brāhmaṇakārakāti ettha pañcasīladasakusalakammapathabhedā dhammā brāhmaṇakārakāti veditabbā,",
  "atk-s0101a0:1465_2": "tabbiparītā abrāhmaṇakārakā.",
  "atk-s0101a0:1465_3": "Indamavhāyāmāti indaṃ avhāyāma pakkosāma.",
  "atk-s0101a0:1465_4": "Evaṃ brāhmaṇānaṃ avhāyanassa niratthakataṃ dassetvā punapi bhagavā aṇṇavakucchiyaṃ sūriyo viya jalamāno",
  "atk-s0101a0:1465_5": "pañcasatabhikkhuparivuto aciravatiyā tīre nisinno aparampi nadīupamaṃyeva āharanto “seyyathāpī”tiādimāha.",
  "atk-s0101a0:1466_0": "546.",
  "atk-s0101a0:1466_1": "Kāmaguṇāti kāmayitabbaṭṭhena kāmā,",
  "atk-s0101a0:1466_2": "bandhanaṭṭhena guṇā.",
  "atk-s0101a0:1466_3": "“Anujānāmi bhikkhave,",
  "atk-s0101a0:1466_4": "ahatānaṃ vatthānaṃ diguṇaṃ saṅghāṭi”nti ettha hi paṭalaṭṭho guṇaṭṭho.",
  "atk-s0101a0:1466_5": "“Accenti kālā tarayanti rattiyo,",
  "atk-s0101a0:1466_6": "vayoguṇā anupubbaṃ jahantī”ti ettha rāsaṭṭho guṇaṭṭho.",
  "atk-s0101a0:1466_7": "“Sataguṇā dakkhiṇā pāṭikaṅkhitabbā”ti ettha ānisaṃsaṭṭho guṇaṭṭho.",
  "atk-s0101a0:1466_8": "“Antaṃ antaguṇaṃ kayirā mālāguṇe bahū”ti ca ettha bandhanaṭṭho guṇaṭṭho.",
  "atk-s0101a0:1466_9": "Idhāpi eseva adhippeto.",
  "atk-s0101a0:1466_10": "Tena vuttaṃ “bandhanaṭṭhena guṇā”ti.",
  "atk-s0101a0:1466_11": "Cakkhuviññeyyāti cakkhuviññāṇena passitabbā.",
  "atk-s0101a0:1466_12": "Etenupāyena sotaviññeyyādīsupi attho veditabbo.",
  "atk-s0101a0:1466_13": "Iṭṭhāti pariyiṭṭhā vā hontu, mā vā,",
  "atk-s0101a0:1466_14": "iṭṭhārammaṇabhūtāti attho.",
  "atk-s0101a0:1466_15": "Kantāti kāmanīyā.",
  "atk-s0101a0:1466_16": "Manāpāti manavaḍḍhanakā.",
  "atk-s0101a0:1466_17": "Piyarūpāti piyajātikā.",
  "atk-s0101a0:1466_18": "Kāmūpasañhitāti ārammaṇaṃ katvā uppajjamānena kāmena upasañhitā.",
  "atk-s0101a0:1466_19": "Rajanīyāti rañjanīyā,",
  "atk-s0101a0:1466_20": "rāguppattikāraṇabhūtāti attho.",
  "atk-s0101a0:1467_0": "Gadhitāti gedhena abhibhūtā hutvā.",
  "atk-s0101a0:1467_1": "Mucchitāti mucchākārappattāya adhimattakāya taṇhāya abhibhūtā.",
  "atk-s0101a0:1467_2": "Ajjhopannāti adhiopannā ogāḷhā “idaṃ sāra”nti pariniṭṭhānappattā hutvā.",
  "atk-s0101a0:1467_3": "Anādīnavadassāvinoti ādīnavaṃ apassantā.",
  "atk-s0101a0:1467_4": "Anissaraṇapaññāti idamettha nissaraṇanti,",
  "atk-s0101a0:1467_5": "evaṃ parijānanapaññāvirahitā,",
  "atk-s0101a0:1467_6": "paccavekkhaṇaparibhogavirahitāti attho.",
  "atk-s0101a0:1468_0": "548.",
  "atk-s0101a0:1468_1": "Āvaraṇātiādīsu āvarantīti āvaraṇā.",
  "atk-s0101a0:1468_2": "Nivārentīti nīvaraṇā.",
  "atk-s0101a0:1468_3": "Onandhantīti onāhanā.",
  "atk-s0101a0:1468_4": "Pariyonandhantīti pariyonāhanā.",
  "atk-s0101a0:1468_5": "Kāmacchandādīnaṃ vitthārakathā visuddhimaggato gahetabbā.",
  "atk-s0101a0:1469_0": "549- 550.",
  "atk-s0101a0:1469_1": "Āvutā nivutā onaddhā pariyonaddhāti padāni āvaraṇādīnaṃ vasena vuttāni.",
  "atk-s0101a0:1469_2": "Sapariggahoti itthipariggahena sapariggahoti pucchati.",
  "atk-s0101a0:1469_3": "Apariggaho bho gotamātiādīsupi kāmacchandassa abhāvato itthipariggahena apariggaho.",
  "atk-s0101a0:1469_4": "Byāpādassa abhāvato kenaci saddhiṃ veracittena avero.",
  "atk-s0101a0:1469_5": "Thinamiddhassa abhāvato cittagelaññasaṅkhātena byāpajjena abyāpajjo.",
  "atk-s0101a0:1469_6": "Uddhaccakukkuccābhāvato uddhaccakukkuccādīhi saṃkilesehi asaṃkiliṭṭhacitto suparisuddhamānaso.",
  "atk-s0101a0:1469_7": "Vicikicchāya abhāvato cittaṃ vase vatteti.",
  "atk-s0101a0:1469_8": "Yathā ca brāhmaṇā cittagatikā hontīti,",
  "atk-s0101a0:1469_9": "cittassa vasena vattanti,",
  "atk-s0101a0:1469_10": "na tādisoti vasavattī.",
  "atk-s0101a0:1470_0": "552.",
  "atk-s0101a0:1470_1": "Idha kho panāti idha brahmalokamagge.",
  "atk-s0101a0:1470_2": "Āsīditvāti amaggameva “maggo”ti upagantvā.",
  "atk-s0101a0:1470_3": "Saṃsīdantīti “samatala”nti saññāya paṅkaṃ otiṇṇā viya anuppavisanti.",
  "atk-s0101a0:1470_4": "Saṃsīditvā visāraṃ pāpuṇantīti evaṃ paṅke viya saṃsīditvā visāraṃ aṅgamaṅgasaṃbhañjanaṃ pāpuṇanti.",
  "atk-s0101a0:1470_5": "Sukkhataraṃ maññe tarantīti marīcikāya vañcetvā “kākapeyyā nadī”ti saññāya “tarissāmā”ti hatthehi ca pādehi ca vāyamamānā sukkhataraṇaṃ maññe taranti.",
  "atk-s0101a0:1470_6": "Tasmā yathā hatthapādādīnaṃ saṃbhañjanaṃ paribhañjanaṃ,",
  "atk-s0101a0:1470_7": "evaṃ apāyesu saṃbhañjanaṃ paribhañjanaṃ pāpuṇanti.",
  "atk-s0101a0:1470_8": "Idheva ca sukhaṃ vā sātaṃ vā na labhanti.",
  "atk-s0101a0:1470_9": "Tasmā idaṃ tevijjānaṃ brāhmaṇānanti tasmā idaṃ brahmasahabyatāya maggadīpakaṃ tevijjakaṃ pāvacanaṃ tevijjānaṃ brāhmaṇānaṃ.",
  "atk-s0101a0:1470_10": "Tevijjāiriṇanti tevijjāaraññaṃ iriṇanti hi agāmakaṃ mahāaraññaṃ vuccati.",
  "atk-s0101a0:1470_11": "Tevijjāvivananti pupphaphalehi aparibhogarukkhehi sañchannaṃ nirudakaṃ araññaṃ.",
  "atk-s0101a0:1470_12": "Yattha maggato ukkamitvā parivattitumpi na sakkā honti,",
  "atk-s0101a0:1470_13": "taṃ sandhāyāha “tevijjāvivanantipi vuccatī”ti.",
  "atk-s0101a0:1470_14": "Tevijjābyasananti tevijjānaṃ pañcavidhabyasanasadisametaṃ.",
  "atk-s0101a0:1470_15": "Yathā hi ñātirogabhoga diṭṭhi sīlabyasanappattassa sukhaṃ nāma natthi,",
  "atk-s0101a0:1470_16": "evaṃ tevijjānaṃ tevijjakaṃ pāvacanaṃ āgamma sukhaṃ nāma natthīti dasseti.",
  "atk-s0101a0:1471_0": "554.",
  "atk-s0101a0:1471_1": "Jātasaṃvaḍḍhoti jāto ca vaḍḍhito ca,",
  "atk-s0101a0:1471_2": "yo hi kevalaṃ tattha jātova hoti,",
  "atk-s0101a0:1471_3": "aññattha vaḍḍhito,",
  "atk-s0101a0:1471_4": "tassa samantā gāmamaggā na sabbaso paccakkhā honti,",
  "atk-s0101a0:1471_5": "tasmā jātasaṃvaḍḍhoti āha.",
  "atk-s0101a0:1471_6": "Jātasaṃvaḍḍhopi yo ciranikkhanto,",
  "atk-s0101a0:1471_7": "tassa na sabbaso paccakkhā honti.",
  "atk-s0101a0:1471_8": "Tasmā “tāvadeva avasaṭa”nti āha,",
  "atk-s0101a0:1471_9": "taṅkhaṇameva nikkhantanti attho.",
  "atk-s0101a0:1471_10": "Dandhāyitattanti ayaṃ nu kho maggo,",
  "atk-s0101a0:1471_11": "ayaṃ na nukhoti kaṅkhāvasena cirāyitattaṃ.",
  "atk-s0101a0:1471_12": "Vitthāyitattanti yathā sukhumaṃ atthajātaṃ sahasā pucchitassa kassaci sarīraṃ thaddhabhāvaṃ gaṇhāti,",
  "atk-s0101a0:1471_13": "evaṃ thaddhabhāvaggahaṇaṃ.",
  "atk-s0101a0:1471_14": "Na tvevāti iminā sabbaññutaññāṇassa appaṭihatabhāvaṃ dasseti.",
  "atk-s0101a0:1471_15": "Tassa hi purisassa mārāvaṭṭanādivasena siyā ñāṇassa paṭighāto.",
  "atk-s0101a0:1471_16": "Tena so dandhāyeyya vā vitthāyeyya vā.",
  "atk-s0101a0:1471_17": "Sabbaññutaññāṇaṃ pana appaṭihataṃ,",
  "atk-s0101a0:1471_18": "na sakkā tassa kenaci antarāyo kātunti dīpeti.",
  "atk-s0101a0:1472_0": "555.",
  "atk-s0101a0:1472_1": "Ullumpatu bhavaṃ gotamoti uddharatu bhavaṃ gotamo.",
  "atk-s0101a0:1472_2": "Brāhmaṇiṃ pajanti brāhmaṇadārakaṃ,",
  "atk-s0101a0:1472_3": "bhavaṃ gotamo mama brāhmaṇaputtaṃ apāyamaggato uddharitvā brahmalokamagge patiṭṭhapetūti attho.",
  "atk-s0101a0:1472_4": "Athassa bhagavā buddhuppādaṃ dassetvā saddhiṃ pubbabhāgapaṭipadāya mettāvihārādibrahmalokagāmimaggaṃ desetukāmo “tena hi vāseṭṭhā”tiādimāha.",
  "atk-s0101a0:1472_5": "Tattha “idha tathāgato”tiādi sāmaññaphale vitthāritaṃ.",
  "atk-s0101a0:1472_6": "Mettāsahagatenātiādīsu yaṃ vattabbaṃ,",
  "atk-s0101a0:1472_7": "taṃ sabbaṃ visuddhimagge brahmavihārakammaṭṭhānakathāyaṃ vuttaṃ.",
  "atk-s0101a0:1472_8": "Seyyathāpi vāseṭṭha balavā saṅkhadhamotiādi pana idha apubbaṃ.",
  "atk-s0101a0:1472_9": "Tattha balavāti balasampanno.",
  "atk-s0101a0:1472_10": "Saṅkhadhamoti saṅkhadhamako.",
  "atk-s0101a0:1472_11": "Appakasirenāti akicchena adukkhena.",
  "atk-s0101a0:1472_12": "Dubbalo hi saṅkhadhamo saṅkhaṃ dhamantopi na sakkoti catasso disā sarena viññāpetuṃ,",
  "atk-s0101a0:1472_13": "nāssa saṅkhasaddo sabbato pharati.",
  "atk-s0101a0:1472_14": "Balavato pana vipphāriko hoti,",
  "atk-s0101a0:1472_15": "tasmā “balavā”tiādimāha.",
  "atk-s0101a0:1472_16": "Mettāya cetovimuttiyāti ettha mettāti vutte upacāropi appanāpi vaṭṭati,",
  "atk-s0101a0:1472_17": "“cettovimuttī”ti vutte pana appanāva vaṭṭati.",
  "atk-s0101a0:1472_18": "Yaṃ pamāṇakataṃ kammanti pamāṇakataṃ kammaṃ nāma kāmāvacaraṃ vuccati.",
  "atk-s0101a0:1472_19": "Appamāṇakataṃ kammaṃ nāma rūpārūpāvacaraṃ.",
  "atk-s0101a0:1472_20": "Tañhi pamāṇaṃ atikkamitvā odissakaanodissakadisāpharaṇavasena vaḍḍhetvā katattā appamāṇakatanti vuccati.",
  "atk-s0101a0:1472_21": "Na taṃ tatrāvasissati na taṃ tatrāvatiṭṭhatīti taṃ kāmāvacarakammaṃ tasmiṃ rūpāvacarārūpāvacarakamme na ohīyati,",
  "atk-s0101a0:1472_22": "na tiṭṭhati.",
  "atk-s0101a0:1472_23": "Kiṃ vuttaṃ hoti –",
  "atk-s0101a0:1472_24": "taṃ kāmāvacarakammaṃ tassa rūpārūpāvacarakammassa antarā laggituṃ vā ṭhātuṃ vā rūpārūpāvacarakammaṃ pharitvā",
  "atk-s0101a0:1472_25": "pariyādiyitvā attano okāsaṃ gahetvā patiṭṭhātuṃ na sakkoti.",
  "atk-s0101a0:1472_26": "Atha kho rūpāvacarārūpāvacarakammameva kāmāvacaraṃ mahogho viya parittaṃ udakaṃ pharitvā pariyādiyitvā attano okāsaṃ gahetvā tiṭṭhati.",
  "atk-s0101a0:1472_27": "Tassa vipākaṃ paṭibāhitvā sayameva brahmasahabyataṃ upanetīti.",
  "atk-s0101a0:1472_28": "Evaṃvihārīti evaṃ mettādivihārī.",
  "atk-s0101a0:1473_0": "559.",
  "atk-s0101a0:1473_1": "Ete mayaṃ bhavantaṃ gotamanti idaṃ tesaṃ dutiyaṃ saraṇagamanaṃ.",
  "atk-s0101a0:1473_2": "Paṭhamameva hete majjhimapaṇṇāsake vāseṭṭhasuttaṃ sutvā saraṇaṃ gatā,",
  "atk-s0101a0:1473_3": "imaṃ pana tevijjasuttaṃ sutvā dutiyampi saraṇaṃ gatā.",
  "atk-s0101a0:1473_4": "Katipāhaccayena pabbajitvā aggaññasutte upasampadañceva arahattañca alatthuṃ.",
  "atk-s0101a0:1473_5": "Sesaṃ sabbattha uttānamevāti.",
  "atk-s0101a0:1474_0": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0101a0:1475_0": "Niṭṭhitā ca terasasuttapaṭimaṇḍitassa sīlakkhandhavaggassa",
  "atk-s0101a0:1476_0": "Atthavaṇṇanāti."
}