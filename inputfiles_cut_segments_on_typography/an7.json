{
  "an7.1:0.1_0": "Aṅguttara Nikāya 7.1",
  "an7.1:0.2_0": "1. Dhanavagga",
  "an7.1:0.3_0": "Paṭhamapiyasutta",
  "an7.1:1.1_0": "Evaṁ me sutaṁ—",
  "an7.1:1.2_0": "ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.",
  "an7.1:1.3_0": "Tatra kho bhagavā bhikkhū āmantesi:",
  "an7.1:1.4_0": "“bhikkhavo”ti.",
  "an7.1:1.5_0": "“Bhadante”ti te bhikkhū bhagavato paccassosuṁ.",
  "an7.1:1.6_0": "Bhagavā etadavoca:",
  "an7.1:2.1_0": "“Sattahi,",
  "an7.1:2.1_1": "bhikkhave,",
  "an7.1:2.1_2": "dhammehi samannāgato bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.",
  "an7.1:2.2_0": "Katamehi sattahi?",
  "an7.1:2.3_0": "Idha,",
  "an7.1:2.3_1": "bhikkhave,",
  "an7.1:2.3_2": "bhikkhu lābhakāmo ca hoti,",
  "an7.1:2.3_3": "sakkārakāmo ca hoti,",
  "an7.1:2.3_4": "anavaññattikāmo ca hoti,",
  "an7.1:2.3_5": "ahiriko ca hoti,",
  "an7.1:2.3_6": "anottappī ca,",
  "an7.1:2.3_7": "pāpiccho ca,",
  "an7.1:2.3_8": "micchādiṭṭhi ca.",
  "an7.1:2.4_0": "Imehi kho,",
  "an7.1:2.4_1": "bhikkhave,",
  "an7.1:2.4_2": "sattahi dhammehi samannāgato bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.",
  "an7.1:3.1_0": "Sattahi,",
  "an7.1:3.1_1": "bhikkhave,",
  "an7.1:3.1_2": "dhammehi samannāgato bhikkhu sabrahmacārīnaṁ piyo ca hoti,",
  "an7.1:3.1_3": "manāpo ca garu ca bhāvanīyo ca.",
  "an7.1:3.2_0": "Katamehi sattahi?",
  "an7.1:3.3_0": "Idha,",
  "an7.1:3.3_1": "bhikkhave,",
  "an7.1:3.3_2": "bhikkhu na lābhakāmo ca hoti,",
  "an7.1:3.3_3": "na sakkārakāmo ca hoti,",
  "an7.1:3.3_4": "na anavaññattikāmo ca hoti,",
  "an7.1:3.3_5": "hirīmā ca hoti,",
  "an7.1:3.3_6": "ottappī ca,",
  "an7.1:3.3_7": "appiccho ca,",
  "an7.1:3.3_8": "sammādiṭṭhi ca.",
  "an7.1:3.4_0": "Imehi kho,",
  "an7.1:3.4_1": "bhikkhave,",
  "an7.1:3.4_2": "sattahi dhammehi samannāgato bhikkhu sabrahmacārīnaṁ piyo ca hoti manāpo ca garu ca bhāvanīyo cā”ti.",
  "an7.1:3.5_0": "Paṭhamaṁ.",
  "an7.2:0.1_0": "Aṅguttara Nikāya 7.2",
  "an7.2:0.2_0": "1. Dhanavagga",
  "an7.2:0.3_0": "Dutiyapiyasutta",
  "an7.2:1.1_0": "“Sattahi,",
  "an7.2:1.1_1": "bhikkhave,",
  "an7.2:1.1_2": "dhammehi samannāgato bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.",
  "an7.2:1.2_0": "Katamehi sattahi?",
  "an7.2:1.3_0": "Idha,",
  "an7.2:1.3_1": "bhikkhave,",
  "an7.2:1.3_2": "bhikkhu lābhakāmo ca hoti,",
  "an7.2:1.3_3": "sakkārakāmo ca hoti,",
  "an7.2:1.3_4": "anavaññattikāmo ca hoti,",
  "an7.2:1.3_5": "ahiriko ca hoti,",
  "an7.2:1.3_6": "anottappī ca,",
  "an7.2:1.3_7": "issukī ca,",
  "an7.2:1.3_8": "maccharī ca.",
  "an7.2:1.4_0": "Imehi kho,",
  "an7.2:1.4_1": "bhikkhave,",
  "an7.2:1.4_2": "sattahi dhammehi samannāgato bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.",
  "an7.2:2.1_0": "Sattahi,",
  "an7.2:2.1_1": "bhikkhave,",
  "an7.2:2.1_2": "dhammehi samannāgato bhikkhu sabrahmacārīnaṁ piyo ca hoti manāpo ca garu ca bhāvanīyo ca.",
  "an7.2:2.2_0": "Katamehi sattahi?",
  "an7.2:2.3_0": "Idha,",
  "an7.2:2.3_1": "bhikkhave,",
  "an7.2:2.3_2": "bhikkhu na lābhakāmo ca hoti,",
  "an7.2:2.3_3": "na sakkārakāmo ca hoti,",
  "an7.2:2.3_4": "na anavaññattikāmo ca hoti,",
  "an7.2:2.3_5": "hirīmā ca hoti,",
  "an7.2:2.3_6": "ottappī ca,",
  "an7.2:2.3_7": "anissukī ca,",
  "an7.2:2.3_8": "amaccharī ca.",
  "an7.2:2.4_0": "Imehi kho,",
  "an7.2:2.4_1": "bhikkhave,",
  "an7.2:2.4_2": "sattahi dhammehi samannāgato bhikkhu sabrahmacārīnaṁ piyo ca hoti manāpo ca garu ca bhāvanīyo cā”ti.",
  "an7.2:2.5_0": "Dutiyaṁ.",
  "an7.3:0.1_0": "Aṅguttara Nikāya 7.3",
  "an7.3:0.2_0": "1. Dhanavagga",
  "an7.3:0.3_0": "Saṅkhittabalasutta",
  "an7.3:1.1_0": "Evaṁ me sutaṁ—",
  "an7.3:1.2_0": "ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme …pe…",
  "an7.3:1.3_0": "sattimāni, bhikkhave, balāni.",
  "an7.3:1.4_0": "Katamāni satta?",
  "an7.3:1.5_0": "Saddhābalaṁ, vīriyabalaṁ, hirībalaṁ, ottappabalaṁ, satibalaṁ, samādhibalaṁ, paññābalaṁ.",
  "an7.3:1.6_0": "Imāni kho, bhikkhave, satta balānīti.",
  "an7.3:2.1_0": "Saddhābalaṁ vīriyañca,",
  "an7.3:2.2_0": "hirī ottappiyaṁ balaṁ;",
  "an7.3:2.3_0": "Satibalaṁ samādhi ca,",
  "an7.3:2.4_0": "paññā ve sattamaṁ balaṁ;",
  "an7.3:2.5_0": "Etehi balavā bhikkhu,",
  "an7.3:2.6_0": "sukhaṁ jīvati paṇḍito.",
  "an7.3:3.1_0": "Yoniso vicine dhammaṁ,",
  "an7.3:3.2_0": "paññāyatthaṁ vipassati;",
  "an7.3:3.3_0": "Pajjotasseva nibbānaṁ,",
  "an7.3:3.4_0": "vimokkho hoti cetaso”ti.",
  "an7.3:3.5_0": "Tatiyaṁ.",
  "an7.4:0.1_0": "Aṅguttara Nikāya 7.4",
  "an7.4:0.2_0": "1. Dhanavagga",
  "an7.4:0.3_0": "Vitthatabalasutta",
  "an7.4:1.1_0": "“Sattimāni, bhikkhave, balāni.",
  "an7.4:1.2_0": "Katamāni satta?",
  "an7.4:1.3_0": "Saddhābalaṁ, vīriyabalaṁ, hirībalaṁ, ottappabalaṁ, satibalaṁ, samādhibalaṁ, paññābalaṁ.",
  "an7.4:2.1_0": "Katamañca, bhikkhave, saddhābalaṁ?",
  "an7.4:2.2_0": "Idha, bhikkhave, ariyasāvako saddho hoti, saddahati tathāgatassa bodhiṁ:",
  "an7.4:2.3_0": "‘itipi so bhagavā arahaṁ sammāsambuddho …pe… satthā devamanussānaṁ buddho bhagavā’ti.",
  "an7.4:2.4_0": "Idaṁ vuccati, bhikkhave, saddhābalaṁ.",
  "an7.4:3.1_0": "Katamañca, bhikkhave, vīriyabalaṁ?",
  "an7.4:3.2_0": "Idha,",
  "an7.4:3.2_1": "bhikkhave,",
  "an7.4:3.2_2": "ariyasāvako āraddhavīriyo viharati akusalānaṁ dhammānaṁ pahānāya,",
  "an7.4:3.2_3": "kusalānaṁ dhammānaṁ upasampadāya,",
  "an7.4:3.2_4": "thāmavā daḷhaparakkamo anikkhittadhuro kusalesu dhammesu.",
  "an7.4:3.3_0": "Idaṁ vuccati, bhikkhave, vīriyabalaṁ.",
  "an7.4:4.1_0": "Katamañca, bhikkhave, hirībalaṁ?",
  "an7.4:4.2_0": "Idha,",
  "an7.4:4.2_1": "bhikkhave,",
  "an7.4:4.2_2": "ariyasāvako hirīmā hoti,",
  "an7.4:4.2_3": "hirīyati kāyaduccaritena vacīduccaritena manoduccaritena,",
  "an7.4:4.2_4": "hirīyati pāpakānaṁ akusalānaṁ dhammānaṁ samāpattiyā.",
  "an7.4:4.3_0": "Idaṁ vuccati, bhikkhave, hirībalaṁ.",
  "an7.4:5.1_0": "Katamañca, bhikkhave, ottappabalaṁ?",
  "an7.4:5.2_0": "Idha,",
  "an7.4:5.2_1": "bhikkhave,",
  "an7.4:5.2_2": "ariyasāvako ottappī hoti,",
  "an7.4:5.2_3": "ottappati kāyaduccaritena vacīduccaritena manoduccaritena,",
  "an7.4:5.2_4": "ottappati pāpakānaṁ akusalānaṁ dhammānaṁ samāpattiyā.",
  "an7.4:5.3_0": "Idaṁ vuccati, bhikkhave, ottappabalaṁ.",
  "an7.4:6.1_0": "Katamañca, bhikkhave, satibalaṁ?",
  "an7.4:6.2_0": "Idha,",
  "an7.4:6.2_1": "bhikkhave,",
  "an7.4:6.2_2": "ariyasāvako satimā hoti paramena satinepakkena samannāgato cirakatampi cirabhāsitampi saritā anussaritā.",
  "an7.4:6.3_0": "Idaṁ vuccati, bhikkhave, satibalaṁ.",
  "an7.4:7.1_0": "Katamañca, bhikkhave, samādhibalaṁ?",
  "an7.4:7.2_0": "Idha, bhikkhave, ariyasāvako vivicceva kāmehi",
  "an7.4:7.3_0": "…pe…",
  "an7.4:7.4_0": "catutthaṁ jhānaṁ upasampajja viharati.",
  "an7.4:7.5_0": "Idaṁ vuccati, bhikkhave, samādhibalaṁ.",
  "an7.4:8.1_0": "Katamañca, bhikkhave, paññābalaṁ?",
  "an7.4:8.2_0": "Idha,",
  "an7.4:8.2_1": "bhikkhave,",
  "an7.4:8.2_2": "ariyasāvako paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.",
  "an7.4:8.3_0": "Idaṁ vuccati, bhikkhave, paññābalaṁ.",
  "an7.4:9.1_0": "Imāni kho, bhikkhave, satta balānīti.",
  "an7.4:10.1_0": "Saddhābalaṁ vīriyañca,",
  "an7.4:10.2_0": "hirī ottappiyaṁ balaṁ;",
  "an7.4:10.3_0": "Satibalaṁ samādhi ca,",
  "an7.4:10.4_0": "paññā ve sattamaṁ balaṁ;",
  "an7.4:10.5_0": "Etehi balavā bhikkhu,",
  "an7.4:10.6_0": "sukhaṁ jīvati paṇḍito.",
  "an7.4:11.1_0": "Yoniso vicine dhammaṁ,",
  "an7.4:11.2_0": "paññāyatthaṁ vipassati;",
  "an7.4:11.3_0": "Pajjotasseva nibbānaṁ,",
  "an7.4:11.4_0": "vimokkho hoti cetaso”ti.",
  "an7.4:11.5_0": "Catutthaṁ.",
  "an7.5:0.1_0": "Aṅguttara Nikāya 7.5",
  "an7.5:0.2_0": "1. Dhanavagga",
  "an7.5:0.3_0": "Saṅkhittadhanasutta",
  "an7.5:1.1_0": "“Sattimāni, bhikkhave, dhanāni.",
  "an7.5:1.2_0": "Katamāni satta?",
  "an7.5:1.3_0": "Saddhādhanaṁ, sīladhanaṁ, hirīdhanaṁ, ottappadhanaṁ, sutadhanaṁ, cāgadhanaṁ, paññādhanaṁ.",
  "an7.5:1.4_0": "Imāni kho, bhikkhave, satta dhanānīti.",
  "an7.5:2.1_0": "Saddhādhanaṁ sīladhanaṁ,",
  "an7.5:2.2_0": "hirī ottappiyaṁ dhanaṁ;",
  "an7.5:2.3_0": "Sutadhanañca cāgo ca,",
  "an7.5:2.4_0": "paññā ve sattamaṁ dhanaṁ.",
  "an7.5:3.1_0": "Yassa ete dhanā atthi,",
  "an7.5:3.2_0": "itthiyā purisassa vā;",
  "an7.5:3.3_0": "Adaliddoti taṁ āhu,",
  "an7.5:3.4_0": "amoghaṁ tassa jīvitaṁ.",
  "an7.5:4.1_0": "Tasmā saddhañca sīlañca,",
  "an7.5:4.2_0": "Pasādaṁ dhammadassanaṁ;",
  "an7.5:4.3_0": "Anuyuñjetha medhāvī,",
  "an7.5:4.4_0": "Saraṁ buddhāna sāsanan”ti.",
  "an7.5:4.5_0": "Pañcamaṁ.",
  "an7.6:0.1_0": "Aṅguttara Nikāya 7.6",
  "an7.6:0.2_0": "1. Dhanavagga",
  "an7.6:0.3_0": "Vitthatadhanasutta",
  "an7.6:1.1_0": "“Sattimāni, bhikkhave, dhanāni.",
  "an7.6:1.2_0": "Katamāni satta?",
  "an7.6:1.3_0": "Saddhādhanaṁ, sīladhanaṁ, hirīdhanaṁ, ottappadhanaṁ, sutadhanaṁ, cāgadhanaṁ, paññādhanaṁ.",
  "an7.6:2.1_0": "Katamañca, bhikkhave, saddhādhanaṁ?",
  "an7.6:2.2_0": "Idha, bhikkhave, ariyasāvako saddho hoti, saddahati tathāgatassa bodhiṁ:",
  "an7.6:2.3_0": "‘itipi so bhagavā arahaṁ sammāsambuddho …pe… buddho bhagavā’ti.",
  "an7.6:2.4_0": "Idaṁ vuccati, bhikkhave, saddhādhanaṁ.",
  "an7.6:3.1_0": "Katamañca, bhikkhave, sīladhanaṁ?",
  "an7.6:3.2_0": "Idha,",
  "an7.6:3.2_1": "bhikkhave,",
  "an7.6:3.2_2": "ariyasāvako pāṇātipātā paṭivirato hoti …pe…",
  "an7.6:3.2_3": "surāmerayamajjapamādaṭṭhānā paṭivirato hoti.",
  "an7.6:3.3_0": "Idaṁ vuccati, bhikkhave, sīladhanaṁ.",
  "an7.6:4.1_0": "Katamañca, bhikkhave, hirīdhanaṁ?",
  "an7.6:4.2_0": "Idha,",
  "an7.6:4.2_1": "bhikkhave,",
  "an7.6:4.2_2": "ariyasāvako hirīmā hoti,",
  "an7.6:4.2_3": "hirīyati kāyaduccaritena vacīduccaritena manoduccaritena,",
  "an7.6:4.2_4": "hirīyati pāpakānaṁ akusalānaṁ dhammānaṁ samāpattiyā.",
  "an7.6:4.3_0": "Idaṁ vuccati, bhikkhave, hirīdhanaṁ.",
  "an7.6:5.1_0": "Katamañca, bhikkhave, ottappadhanaṁ?",
  "an7.6:5.2_0": "Idha,",
  "an7.6:5.2_1": "bhikkhave,",
  "an7.6:5.2_2": "ariyasāvako ottappī hoti,",
  "an7.6:5.2_3": "ottappati kāyaduccaritena vacīduccaritena manoduccaritena,",
  "an7.6:5.2_4": "ottappati pāpakānaṁ akusalānaṁ dhammānaṁ samāpattiyā.",
  "an7.6:5.3_0": "Idaṁ vuccati, bhikkhave, ottappadhanaṁ.",
  "an7.6:6.1_0": "Katamañca, bhikkhave, sutadhanaṁ?",
  "an7.6:6.2_0": "Idha,",
  "an7.6:6.2_1": "bhikkhave,",
  "an7.6:6.2_2": "ariyasāvako bahussuto hoti sutadharo sutasannicayo.",
  "an7.6:6.2_3": "Ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti.",
  "an7.6:6.2_4": "Tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā.",
  "an7.6:6.3_0": "Idaṁ vuccati, bhikkhave, sutadhanaṁ.",
  "an7.6:7.1_0": "Katamañca, bhikkhave, cāgadhanaṁ?",
  "an7.6:7.2_0": "Idha,",
  "an7.6:7.2_1": "bhikkhave,",
  "an7.6:7.2_2": "ariyasāvako vigatamalamaccherena cetasā agāraṁ ajjhāvasati muttacāgo payatapāṇi vosaggarato yācayogo dānasaṁvibhāgarato.",
  "an7.6:7.3_0": "Idaṁ vuccati, bhikkhave, cāgadhanaṁ.",
  "an7.6:8.1_0": "Katamañca, bhikkhave, paññādhanaṁ?",
  "an7.6:8.2_0": "Idha, bhikkhave, ariyasāvako paññavā hoti …pe… sammā dukkhakkhayagāminiyā.",
  "an7.6:8.3_0": "Idaṁ vuccati, bhikkhave, paññādhanaṁ.",
  "an7.6:9.1_0": "Imāni kho, bhikkhave, sattadhanānīti.",
  "an7.6:10.1_0": "Saddhādhanaṁ sīladhanaṁ,",
  "an7.6:10.2_0": "hirī ottappiyaṁ dhanaṁ;",
  "an7.6:10.3_0": "Sutadhanañca cāgo ca,",
  "an7.6:10.4_0": "paññā ve sattamaṁ dhanaṁ.",
  "an7.6:11.1_0": "Yassa ete dhanā atthi,",
  "an7.6:11.2_0": "itthiyā purisassa vā;",
  "an7.6:11.3_0": "Adaliddoti taṁ āhu,",
  "an7.6:11.4_0": "amoghaṁ tassa jīvitaṁ.",
  "an7.6:12.1_0": "Tasmā saddhañca sīlañca,",
  "an7.6:12.2_0": "pasādaṁ dhammadassanaṁ;",
  "an7.6:12.3_0": "Anuyuñjetha medhāvī,",
  "an7.6:12.4_0": "saraṁ buddhāna sāsanan”ti.",
  "an7.6:12.5_0": "Chaṭṭhaṁ.",
  "an7.7:0.1_0": "Aṅguttara Nikāya 7.7",
  "an7.7:0.2_0": "1. Dhanavagga",
  "an7.7:0.3_0": "Uggasutta",
  "an7.7:1.1_0": "Atha kho uggo rājamahāmatto yena bhagavā tenupasaṅkami;",
  "an7.7:1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an7.7:1.1_2": "Ekamantaṁ nisinno kho uggo rājamahāmatto bhagavantaṁ etadavoca:",
  "an7.7:2.1_0": "“Acchariyaṁ, bhante, abbhutaṁ, bhante.",
  "an7.7:2.2_0": "Yāva aḍḍho cāyaṁ, bhante, migāro rohaṇeyyo yāva mahaddhano yāva mahābhogo”ti.",
  "an7.7:2.3_0": "“Kīva aḍḍho panugga, migāro rohaṇeyyo, kīva mahaddhano, kīva mahābhogo”ti?",
  "an7.7:2.4_0": "“Sataṁ, bhante, satasahassānaṁ hiraññassa, ko pana vādo rūpiyassā”ti.",
  "an7.7:2.5_0": "“Atthi kho etaṁ, ugga, dhanaṁ netaṁ ‘natthī’ti vadāmīti.",
  "an7.7:2.6_0": "Tañca kho etaṁ, ugga, dhanaṁ sādhāraṇaṁ agginā udakena rājūhi corehi appiyehi dāyādehi.",
  "an7.7:2.7_0": "Satta kho imāni, ugga, dhanāni asādhāraṇāni agginā udakena rājūhi corehi appiyehi dāyādehi.",
  "an7.7:2.8_0": "Katamāni satta?",
  "an7.7:2.9_0": "Saddhādhanaṁ, sīladhanaṁ, hirīdhanaṁ, ottappadhanaṁ, sutadhanaṁ, cāgadhanaṁ, paññādhanaṁ.",
  "an7.7:2.10_0": "Imāni kho, ugga, satta dhanāni asādhāraṇāni agginā udakena rājūhi corehi appiyehi dāyādehīti.",
  "an7.7:3.1_0": "Saddhādhanaṁ sīladhanaṁ,",
  "an7.7:3.2_0": "hirī ottappiyaṁ dhanaṁ;",
  "an7.7:3.3_0": "Sutadhanañca cāgo ca,",
  "an7.7:3.4_0": "paññā ve sattamaṁ dhanaṁ.",
  "an7.7:4.1_0": "Yassa ete dhanā atthi,",
  "an7.7:4.2_0": "itthiyā purisassa vā;",
  "an7.7:4.3_0": "Sa ve mahaddhano loke,",
  "an7.7:4.4_0": "ajeyyo devamānuse.",
  "an7.7:5.1_0": "Tasmā saddhañca sīlañca,",
  "an7.7:5.2_0": "pasādaṁ dhammadassanaṁ;",
  "an7.7:5.3_0": "Anuyuñjetha medhāvī,",
  "an7.7:5.4_0": "saraṁ buddhāna sāsanan”ti.",
  "an7.7:5.5_0": "Sattamaṁ.",
  "an7.8:0.1_0": "Aṅguttara Nikāya 7.8",
  "an7.8:0.2_0": "1. Dhanavagga",
  "an7.8:0.3_0": "Saṁyojanasutta",
  "an7.8:1.1_0": "“Sattimāni, bhikkhave, saṁyojanāni.",
  "an7.8:1.2_0": "Katamāni satta?",
  "an7.8:1.3_0": "Anunayasaṁyojanaṁ,",
  "an7.8:1.3_1": "paṭighasaṁyojanaṁ,",
  "an7.8:1.3_2": "diṭṭhisaṁyojanaṁ,",
  "an7.8:1.3_3": "vicikicchāsaṁyojanaṁ,",
  "an7.8:1.3_4": "mānasaṁyojanaṁ,",
  "an7.8:1.3_5": "bhavarāgasaṁyojanaṁ,",
  "an7.8:1.3_6": "avijjāsaṁyojanaṁ.",
  "an7.8:1.4_0": "Imāni kho, bhikkhave, satta saṁyojanānī”ti.",
  "an7.8:1.5_0": "Aṭṭhamaṁ.",
  "an7.9:0.1_0": "Aṅguttara Nikāya 7.9",
  "an7.9:0.2_0": "1. Dhanavagga",
  "an7.9:0.3_0": "Pahānasutta",
  "an7.9:1.1_0": "“Sattannaṁ, bhikkhave, saṁyojanānaṁ pahānāya samucchedāya brahmacariyaṁ vussati.",
  "an7.9:1.2_0": "Katamesaṁ sattannaṁ?",
  "an7.9:1.3_0": "Anunayasaṁyojanassa pahānāya samucchedāya brahmacariyaṁ vussati, paṭighasaṁyojanassa …pe…",
  "an7.9:1.4_0": "diṭṭhisaṁyojanassa …",
  "an7.9:1.5_0": "vicikicchāsaṁyojanassa …",
  "an7.9:1.6_0": "mānasaṁyojanassa …",
  "an7.9:1.7_0": "bhavarāgasaṁyojanassa …",
  "an7.9:1.8_0": "avijjāsaṁyojanassa pahānāya samucchedāya brahmacariyaṁ vussati.",
  "an7.9:1.9_0": "Imesaṁ kho, bhikkhave, sattannaṁ saṁyojanānaṁ pahānāya samucchedāya brahmacariyaṁ vussati.",
  "an7.9:1.10_0": "Yato ca kho,",
  "an7.9:1.10_1": "bhikkhave,",
  "an7.9:1.10_2": "bhikkhuno anunayasaṁyojanaṁ pahīnaṁ hoti ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammaṁ.",
  "an7.9:1.11_0": "Paṭighasaṁyojanaṁ …pe…",
  "an7.9:1.12_0": "diṭṭhisaṁyojanaṁ …",
  "an7.9:1.13_0": "vicikicchāsaṁyojanaṁ …",
  "an7.9:1.14_0": "mānasaṁyojanaṁ …",
  "an7.9:1.15_0": "bhavarāgasaṁyojanaṁ …",
  "an7.9:1.16_0": "avijjāsaṁyojanaṁ pahīnaṁ hoti ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammaṁ.",
  "an7.9:1.17_0": "Ayaṁ vuccati,",
  "an7.9:1.17_1": "bhikkhave,",
  "an7.9:1.17_2": "bhikkhu acchecchi taṇhaṁ,",
  "an7.9:1.17_3": "vivattayi saṁyojanaṁ,",
  "an7.9:1.17_4": "sammā mānābhisamayā antamakāsi dukkhassā”ti.",
  "an7.9:1.18_0": "Navamaṁ.",
  "an7.10:0.1_0": "Aṅguttara Nikāya 7.10",
  "an7.10:0.2_0": "1. Dhanavagga",
  "an7.10:0.3_0": "Macchariyasutta",
  "an7.10:1.1_0": "“Sattimāni, bhikkhave, saṁyojanāni.",
  "an7.10:1.2_0": "Katamāni satta?",
  "an7.10:1.3_0": "Anunayasaṁyojanaṁ,",
  "an7.10:1.3_1": "paṭighasaṁyojanaṁ,",
  "an7.10:1.3_2": "diṭṭhisaṁyojanaṁ,",
  "an7.10:1.3_3": "vicikicchāsaṁyojanaṁ,",
  "an7.10:1.3_4": "mānasaṁyojanaṁ,",
  "an7.10:1.3_5": "issāsaṁyojanaṁ,",
  "an7.10:1.3_6": "macchariyasaṁyojanaṁ.",
  "an7.10:1.4_0": "Imāni kho, bhikkhave, satta saṁyojanānī”ti.",
  "an7.10:1.5_0": "Dasamaṁ.",
  "an7.10:1.6_0": "Dhanavaggo paṭhamo.",
  "an7.10:2.0_0": "Tassuddānaṁ",
  "an7.10:2.1_0": "Dve piyāni balaṁ dhanaṁ,",
  "an7.10:2.2_0": "Saṅkhittañceva vitthataṁ;",
  "an7.10:2.3_0": "Uggaṁ saṁyojanañceva,",
  "an7.10:2.4_0": "Pahānaṁ macchariyena cāti.",
  "an7.11:0.1_0": "Aṅguttara Nikāya 7.11",
  "an7.11:0.2_0": "2. Anusayavagga",
  "an7.11:0.3_0": "Paṭhamaanusayasutta",
  "an7.11:1.1_0": "“Sattime, bhikkhave, anusayā.",
  "an7.11:1.2_0": "Katame satta?",
  "an7.11:1.3_0": "Kāmarāgānusayo,",
  "an7.11:1.3_1": "paṭighānusayo,",
  "an7.11:1.3_2": "diṭṭhānusayo,",
  "an7.11:1.3_3": "vicikicchānusayo,",
  "an7.11:1.3_4": "mānānusayo,",
  "an7.11:1.3_5": "bhavarāgānusayo,",
  "an7.11:1.3_6": "avijjānusayo.",
  "an7.11:1.4_0": "Ime kho, bhikkhave, satta anusayā”ti.",
  "an7.11:1.5_0": "Paṭhamaṁ.",
  "an7.12:0.1_0": "Aṅguttara Nikāya 7.12",
  "an7.12:0.2_0": "2. Anusayavagga",
  "an7.12:0.3_0": "Dutiyaanusayasutta",
  "an7.12:1.1_0": "“Sattannaṁ, bhikkhave, anusayānaṁ pahānāya samucchedāya brahmacariyaṁ vussati.",
  "an7.12:1.2_0": "Katamesaṁ sattannaṁ?",
  "an7.12:1.3_0": "Kāmarāgānusayassa pahānāya samucchedāya brahmacariyaṁ vussati, paṭighānusayassa …pe…",
  "an7.12:1.4_0": "diṭṭhānusayassa …",
  "an7.12:1.5_0": "vicikicchānusayassa …",
  "an7.12:1.6_0": "mānānusayassa …",
  "an7.12:1.7_0": "bhavarāgānusayassa …",
  "an7.12:1.8_0": "avijjānusayassa pahānāya samucchedāya brahmacariyaṁ vussati.",
  "an7.12:1.9_0": "Imesaṁ kho, bhikkhave, sattannaṁ anusayānaṁ pahānāya samucchedāya brahmacariyaṁ vussati.",
  "an7.12:2.1_0": "Yato ca kho,",
  "an7.12:2.1_1": "bhikkhave,",
  "an7.12:2.1_2": "bhikkhuno kāmarāgānusayo pahīno hoti ucchinnamūlo tālāvatthukato anabhāvaṅkato āyatiṁ anuppādadhammo.",
  "an7.12:2.2_0": "Paṭighānusayo …pe…",
  "an7.12:2.3_0": "diṭṭhānusayo …",
  "an7.12:2.4_0": "vicikicchānusayo …",
  "an7.12:2.5_0": "mānānusayo …",
  "an7.12:2.6_0": "bhavarāgānusayo …",
  "an7.12:2.7_0": "avijjānusayo pahīno hoti ucchinnamūlo tālāvatthukato anabhāvaṅkato āyatiṁ anuppādadhammo.",
  "an7.12:2.8_0": "Ayaṁ vuccati,",
  "an7.12:2.8_1": "bhikkhave,",
  "an7.12:2.8_2": "bhikkhu acchecchi taṇhaṁ,",
  "an7.12:2.8_3": "vivattayi saṁyojanaṁ,",
  "an7.12:2.8_4": "sammā mānābhisamayā antamakāsi dukkhassā”ti.",
  "an7.12:2.9_0": "Dutiyaṁ.",
  "an7.13:0.1_0": "Aṅguttara Nikāya 7.13",
  "an7.13:0.2_0": "2. Anusayavagga",
  "an7.13:0.3_0": "Kulasutta",
  "an7.13:1.1_0": "“Sattahi,",
  "an7.13:1.1_1": "bhikkhave,",
  "an7.13:1.1_2": "aṅgehi samannāgataṁ kulaṁ anupagantvā vā nālaṁ upagantuṁ,",
  "an7.13:1.1_3": "upagantvā vā nālaṁ upanisīdituṁ.",
  "an7.13:1.2_0": "Katamehi sattahi?",
  "an7.13:1.3_0": "Na manāpena paccuṭṭhenti,",
  "an7.13:1.3_1": "na manāpena abhivādenti,",
  "an7.13:1.3_2": "na manāpena āsanaṁ denti,",
  "an7.13:1.3_3": "santamassa pariguhanti,",
  "an7.13:1.3_4": "bahukampi thokaṁ denti,",
  "an7.13:1.3_5": "paṇītampi lūkhaṁ denti,",
  "an7.13:1.3_6": "asakkaccaṁ denti no sakkaccaṁ.",
  "an7.13:1.4_0": "Imehi kho,",
  "an7.13:1.4_1": "bhikkhave,",
  "an7.13:1.4_2": "sattahi aṅgehi samannāgataṁ kulaṁ anupagantvā vā nālaṁ upagantuṁ,",
  "an7.13:1.4_3": "upagantvā vā nālaṁ upanisīdituṁ.",
  "an7.13:2.1_0": "Sattahi,",
  "an7.13:2.1_1": "bhikkhave,",
  "an7.13:2.1_2": "aṅgehi samannāgataṁ kulaṁ anupagantvā vā alaṁ upagantuṁ,",
  "an7.13:2.1_3": "upagantvā vā alaṁ upanisīdituṁ.",
  "an7.13:2.2_0": "Katamehi sattahi?",
  "an7.13:2.3_0": "Manāpena paccuṭṭhenti,",
  "an7.13:2.3_1": "manāpena abhivādenti,",
  "an7.13:2.3_2": "manāpena āsanaṁ denti,",
  "an7.13:2.3_3": "santamassa na pariguhanti,",
  "an7.13:2.3_4": "bahukampi bahukaṁ denti,",
  "an7.13:2.3_5": "paṇītampi paṇītaṁ denti,",
  "an7.13:2.3_6": "sakkaccaṁ denti no asakkaccaṁ.",
  "an7.13:2.4_0": "Imehi kho,",
  "an7.13:2.4_1": "bhikkhave,",
  "an7.13:2.4_2": "sattahi aṅgehi samannāgataṁ kulaṁ anupagantvā vā alaṁ upagantuṁ,",
  "an7.13:2.4_3": "upagantvā vā alaṁ upanisīditun”ti.",
  "an7.13:2.5_0": "Tatiyaṁ.",
  "an7.14:0.1_0": "Aṅguttara Nikāya 7.14",
  "an7.14:0.2_0": "2. Anusayavagga",
  "an7.14:0.3_0": "Puggalasutta",
  "an7.14:1.1_0": "“Sattime,",
  "an7.14:1.1_1": "bhikkhave,",
  "an7.14:1.1_2": "puggalā āhuneyyā pāhuneyyā dakkhiṇeyyā añjalikaraṇīyā anuttaraṁ puññakkhettaṁ lokassa.",
  "an7.14:1.2_0": "Katame satta?",
  "an7.14:1.3_0": "Ubhatobhāgavimutto,",
  "an7.14:1.3_1": "paññāvimutto,",
  "an7.14:1.3_2": "kāyasakkhī,",
  "an7.14:1.3_3": "diṭṭhippatto,",
  "an7.14:1.3_4": "saddhāvimutto,",
  "an7.14:1.3_5": "dhammānusārī,",
  "an7.14:1.3_6": "saddhānusārī.",
  "an7.14:1.4_0": "Ime kho,",
  "an7.14:1.4_1": "bhikkhave,",
  "an7.14:1.4_2": "satta puggalā āhuneyyā pāhuneyyā dakkhiṇeyyā añjalikaraṇīyā anuttaraṁ puññakkhettaṁ lokassā”ti.",
  "an7.14:1.5_0": "Catutthaṁ.",
  "an7.15:0.1_0": "Aṅguttara Nikāya 7.15",
  "an7.15:0.2_0": "2. Anusayavagga",
  "an7.15:0.3_0": "Udakūpamāsutta",
  "an7.15:1.1_0": "“Sattime, bhikkhave, udakūpamā puggalā santo saṁvijjamānā lokasmiṁ.",
  "an7.15:1.2_0": "Katame satta?",
  "an7.15:1.3_0": "Idha, bhikkhave, ekacco puggalo sakiṁ nimuggo nimuggova hoti;",
  "an7.15:1.4_0": "idha pana, bhikkhave, ekacco puggalo ummujjitvā nimujjati;",
  "an7.15:1.5_0": "idha pana, bhikkhave, ekacco puggalo ummujjitvā ṭhito hoti;",
  "an7.15:1.6_0": "idha pana, bhikkhave, ekacco puggalo ummujjitvā vipassati viloketi;",
  "an7.15:1.7_0": "idha pana, bhikkhave, ekacco puggalo ummujjitvā patarati;",
  "an7.15:1.8_0": "idha pana, bhikkhave, ekacco puggalo ummujjitvā patigādhappatto hoti;",
  "an7.15:1.9_0": "idha pana, bhikkhave, ekacco puggalo ummujjitvā tiṇṇo hoti pāraṅgato thale tiṭṭhati brāhmaṇo.",
  "an7.15:2.1_0": "Kathañca, bhikkhave, puggalo sakiṁ nimuggo nimuggova hoti?",
  "an7.15:2.2_0": "Idha, bhikkhave, ekacco puggalo samannāgato hoti ekantakāḷakehi akusalehi dhammehi.",
  "an7.15:2.3_0": "Evaṁ kho, bhikkhave, puggalo sakiṁ nimuggo nimuggova hoti.",
  "an7.15:3.1_0": "Kathañca, bhikkhave, puggalo ummujjitvā nimujjati?",
  "an7.15:3.2_0": "Idha, bhikkhave, ekacco puggalo ummujjati sādhu saddhā kusalesu dhammesu, sādhu hirī …pe…",
  "an7.15:3.3_0": "sādhu ottappaṁ …",
  "an7.15:3.4_0": "sādhu vīriyaṁ …",
  "an7.15:3.5_0": "sādhu paññā kusalesu dhammesūti.",
  "an7.15:3.6_0": "Tassa sā saddhā neva tiṭṭhati no vaḍḍhati hāyatiyeva, tassa sā hirī …pe…",
  "an7.15:3.7_0": "tassa taṁ ottappaṁ …",
  "an7.15:3.8_0": "tassa taṁ vīriyaṁ …",
  "an7.15:3.9_0": "tassa sā paññā neva tiṭṭhati no vaḍḍhati hāyatiyeva.",
  "an7.15:3.10_0": "Evaṁ kho, bhikkhave, puggalo ummujjitvā nimujjati.",
  "an7.15:4.1_0": "Kathañca, bhikkhave, puggalo ummujjitvā ṭhito hoti?",
  "an7.15:4.2_0": "Idha, bhikkhave, ekacco puggalo ummujjati sādhu saddhā kusalesu dhammesu, sādhu hirī …pe…",
  "an7.15:4.3_0": "sādhu ottappaṁ …",
  "an7.15:4.4_0": "sādhu vīriyaṁ …",
  "an7.15:4.5_0": "sādhu paññā kusalesu dhammesūti.",
  "an7.15:4.6_0": "Tassa sā saddhā neva hāyati no vaḍḍhati ṭhitā hoti.",
  "an7.15:4.7_0": "Tassa sā hirī …pe…",
  "an7.15:4.8_0": "tassa taṁ ottappaṁ …",
  "an7.15:4.9_0": "tassa taṁ vīriyaṁ …",
  "an7.15:4.10_0": "tassa sā paññā neva hāyati no vaḍḍhati ṭhitā hoti.",
  "an7.15:4.11_0": "Evaṁ kho, bhikkhave, puggalo ummujjitvā ṭhito hoti.",
  "an7.15:5.1_0": "Kathañca, bhikkhave, puggalo ummujjitvā vipassati viloketi?",
  "an7.15:5.2_0": "Idha, bhikkhave, ekacco puggalo ummujjati sādhu saddhā kusalesu dhammesu, sādhu hirī …pe…",
  "an7.15:5.3_0": "sādhu ottappaṁ …",
  "an7.15:5.4_0": "sādhu vīriyaṁ …",
  "an7.15:5.5_0": "sādhu paññā kusalesu dhammesūti.",
  "an7.15:5.6_0": "So tiṇṇaṁ saṁyojanānaṁ parikkhayā sotāpanno hoti avinipātadhammo niyato sambodhiparāyaṇo.",
  "an7.15:5.7_0": "Evaṁ kho, bhikkhave, puggalo ummujjitvā vipassati viloketi.",
  "an7.15:6.1_0": "Kathañca, bhikkhave, puggalo ummujjitvā patarati?",
  "an7.15:6.2_0": "Idha, bhikkhave, ekacco puggalo ummujjati sādhu saddhā kusalesu dhammesu, sādhu hirī …pe…",
  "an7.15:6.3_0": "sādhu ottappaṁ …",
  "an7.15:6.4_0": "sādhu vīriyaṁ …",
  "an7.15:6.5_0": "sādhu paññā kusalesu dhammesūti.",
  "an7.15:6.6_0": "So tiṇṇaṁ saṁyojanānaṁ parikkhayā rāgadosamohānaṁ tanuttā sakadāgāmī hoti,",
  "an7.15:6.6_1": "sakideva imaṁ lokaṁ āgantvā dukkhassantaṁ karoti.",
  "an7.15:6.7_0": "Evaṁ kho, bhikkhave, puggalo ummujjitvā patarati.",
  "an7.15:7.1_0": "Kathañca, bhikkhave, puggalo ummujjitvā patigādhappatto hoti?",
  "an7.15:7.2_0": "Idha, bhikkhave, ekacco puggalo ummujjati sādhu saddhā kusalesu dhammesu, sādhu hirī …pe…",
  "an7.15:7.3_0": "sādhu ottappaṁ …",
  "an7.15:7.4_0": "sādhu vīriyaṁ …",
  "an7.15:7.5_0": "sādhu paññā kusalesu dhammesūti.",
  "an7.15:7.6_0": "So pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.",
  "an7.15:7.7_0": "Evaṁ kho, bhikkhave, puggalo ummujjitvā patigādhappatto hoti.",
  "an7.15:8.1_0": "Kathañca, bhikkhave, puggalo ummujjitvā tiṇṇo hoti pāraṅgato thale tiṭṭhati brāhmaṇo.",
  "an7.15:8.2_0": "Idha, bhikkhave, ekacco puggalo ummujjati sādhu saddhā kusalesu dhammesu, sādhu hirī …pe…",
  "an7.15:8.3_0": "sādhu ottappaṁ …",
  "an7.15:8.4_0": "sādhu vīriyaṁ …",
  "an7.15:8.5_0": "sādhu paññā kusalesu dhammesūti.",
  "an7.15:8.6_0": "So āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an7.15:8.7_0": "Evaṁ kho, bhikkhave, puggalo ummujjitvā tiṇṇo hoti pāraṅgato thale tiṭṭhati brāhmaṇo.",
  "an7.15:9.1_0": "Ime kho, bhikkhave, satta udakūpamā puggalā santo saṁvijjamānā lokasmin”ti.",
  "an7.15:9.2_0": "Pañcamaṁ.",
  "an7.16:0.1_0": "Aṅguttara Nikāya 7.16",
  "an7.16:0.2_0": "2. Anusayavagga",
  "an7.16:0.3_0": "Aniccānupassīsutta",
  "an7.16:1.1_0": "“Sattime,",
  "an7.16:1.1_1": "bhikkhave,",
  "an7.16:1.1_2": "puggalā āhuneyyā pāhuneyyā dakkhiṇeyyā añjalikaraṇīyā anuttaraṁ puññakkhettaṁ lokassa.",
  "an7.16:1.2_0": "Katame satta?",
  "an7.16:1.3_0": "Idha,",
  "an7.16:1.3_1": "bhikkhave,",
  "an7.16:1.3_2": "ekacco puggalo sabbasaṅkhāresu aniccānupassī viharati,",
  "an7.16:1.3_3": "aniccasaññī,",
  "an7.16:1.3_4": "aniccapaṭisaṁvedī satataṁ samitaṁ abbokiṇṇaṁ cetasā adhimuccamāno paññāya pariyogāhamāno.",
  "an7.16:1.4_0": "So āsavānaṁ khayā …pe… sacchikatvā upasampajja viharati.",
  "an7.16:1.5_0": "Ayaṁ,",
  "an7.16:1.5_1": "bhikkhave,",
  "an7.16:1.5_2": "paṭhamo puggalo āhuneyyo pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.",
  "an7.16:2.1_0": "Puna caparaṁ,",
  "an7.16:2.1_1": "bhikkhave,",
  "an7.16:2.1_2": "idhekacco puggalo sabbasaṅkhāresu aniccānupassī viharati,",
  "an7.16:2.1_3": "aniccasaññī,",
  "an7.16:2.1_4": "aniccapaṭisaṁvedī satataṁ samitaṁ abbokiṇṇaṁ cetasā adhimuccamāno paññāya pariyogāhamāno.",
  "an7.16:2.2_0": "Tassa apubbaṁ acarimaṁ āsavapariyādānañca hoti jīvitapariyādānañca.",
  "an7.16:2.3_0": "Ayaṁ, bhikkhave, dutiyo puggalo āhuneyyo …pe… anuttaraṁ puññakkhettaṁ lokassa.",
  "an7.16:3.1_0": "Puna caparaṁ,",
  "an7.16:3.1_1": "bhikkhave,",
  "an7.16:3.1_2": "idhekacco puggalo sabbasaṅkhāresu aniccānupassī viharati,",
  "an7.16:3.1_3": "aniccasaññī,",
  "an7.16:3.1_4": "aniccapaṭisaṁvedī satataṁ samitaṁ abbokiṇṇaṁ cetasā adhimuccamāno paññāya pariyogāhamāno.",
  "an7.16:3.2_0": "So pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti …pe…",
  "an7.16:3.3_0": "upahaccaparinibbāyī hoti …pe…",
  "an7.16:3.4_0": "asaṅkhāraparinibbāyī hoti …pe…",
  "an7.16:3.5_0": "sasaṅkhāraparinibbāyī hoti …pe…",
  "an7.16:3.6_0": "uddhaṁsoto hoti akaniṭṭhagāmī.",
  "an7.16:3.7_0": "Ayaṁ,",
  "an7.16:3.7_1": "bhikkhave,",
  "an7.16:3.7_2": "sattamo puggalo āhuneyyo pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.",
  "an7.16:3.8_0": "Ime kho,",
  "an7.16:3.8_1": "bhikkhave,",
  "an7.16:3.8_2": "satta puggalā āhuneyyā pāhuneyyā dakkhiṇeyyā añjalikaraṇīyā anuttaraṁ puññakkhettaṁ lokassā”ti.",
  "an7.16:3.9_0": "Chaṭṭhaṁ.",
  "an7.17:0.1_0": "Aṅguttara Nikāya 7.17",
  "an7.17:0.2_0": "2. Anusayavagga",
  "an7.17:0.3_0": "Dukkhānupassīsutta",
  "an7.17:1.1_0": "Sattime, bhikkhave, puggalā āhuneyyā …pe… anuttaraṁ puññakkhettaṁ lokassa.",
  "an7.17:1.2_0": "Katame satta?",
  "an7.17:1.3_0": "Idha, bhikkhave, ekacco puggalo sabbasaṅkhāresu dukkhānupassī viharati …pe….",
  "an7.17:1.4_0": "Sattamaṁ.",
  "an7.18:0.1_0": "Aṅguttara Nikāya 7.18",
  "an7.18:0.2_0": "2. Anusayavagga",
  "an7.18:0.3_0": "Anattānupassīsutta",
  "an7.18:1.1_0": "Sabbesu dhammesu anattānupassī viharati …pe….",
  "an7.18:1.2_0": "Aṭṭhamaṁ.",
  "an7.19:0.1_0": "Aṅguttara Nikāya 7.19",
  "an7.19:0.2_0": "2. Anusayavagga",
  "an7.19:0.3_0": "Nibbānasutta",
  "an7.19:1.1_0": "“Nibbāne sukhānupassī viharati sukhasaññī sukhapaṭisaṁvedī satataṁ samitaṁ abbokiṇṇaṁ cetasā adhimuccamāno paññāya pariyogāhamāno.",
  "an7.19:1.2_0": "So āsavānaṁ khayā …pe… sacchikatvā upasampajja viharati.",
  "an7.19:1.3_0": "Ayaṁ bhikkhave, paṭhamo puggalo āhuneyyo …pe… puññakkhettaṁ lokassa.",
  "an7.19:2.1_0": "Puna caparaṁ,",
  "an7.19:2.1_1": "bhikkhave,",
  "an7.19:2.1_2": "idhekacco puggalo nibbāne sukhānupassī viharati sukhasaññī sukhapaṭisaṁvedī satataṁ samitaṁ abbokiṇṇaṁ cetasā adhimuccamāno paññāya pariyogāhamāno.",
  "an7.19:2.2_0": "Tassa apubbaṁ acarimaṁ āsavapariyādānañca hoti jīvitapariyādānañca.",
  "an7.19:2.3_0": "Ayaṁ, bhikkhave, dutiyo puggalo āhuneyyo …pe… anuttaraṁ puññakkhettaṁ lokassa.",
  "an7.19:3.1_0": "Puna caparaṁ,",
  "an7.19:3.1_1": "bhikkhave,",
  "an7.19:3.1_2": "idhekacco puggalo nibbāne sukhānupassī viharati sukhasaññī sukhapaṭisaṁvedī satataṁ samitaṁ abbokiṇṇaṁ cetasā adhimuccamāno paññāya pariyogāhamāno.",
  "an7.19:3.2_0": "So pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti …pe…",
  "an7.19:3.3_0": "upahaccaparinibbāyī hoti …pe…",
  "an7.19:3.4_0": "asaṅkhāraparinibbāyī hoti …pe…",
  "an7.19:3.5_0": "sasaṅkhāraparinibbāyī hoti …pe…",
  "an7.19:3.6_0": "uddhaṁsoto hoti akaniṭṭhagāmī.",
  "an7.19:3.7_0": "Ayaṁ, bhikkhave, sattamo puggalo āhuneyyo …pe… anuttaraṁ puññakkhettaṁ lokassa.",
  "an7.19:3.8_0": "Ime kho, bhikkhave, satta puggalā āhuneyyā …pe… anuttaraṁ puññakkhettaṁ lokassā”ti.",
  "an7.19:3.9_0": "Navamaṁ.",
  "an7.20:0.1_0": "Aṅguttara Nikāya 7.20",
  "an7.20:0.2_0": "2. Anusayavagga",
  "an7.20:0.3_0": "Niddasavatthusutta",
  "an7.20:1.1_0": "“Sattimāni, bhikkhave, niddasavatthūni.",
  "an7.20:1.2_0": "Katamāni satta?",
  "an7.20:1.3_0": "Idha, bhikkhave, bhikkhu sikkhāsamādāne tibbacchando hoti āyatiñca sikkhāsamādāne avigatapemo,",
  "an7.20:1.4_0": "dhammanisantiyā tibbacchando hoti āyatiñca dhammanisantiyā avigatapemo,",
  "an7.20:1.5_0": "icchāvinaye tibbacchando hoti āyatiñca icchāvinaye avigatapemo,",
  "an7.20:1.6_0": "paṭisallāne tibbacchando hoti āyatiñca paṭisallāne avigatapemo,",
  "an7.20:1.7_0": "vīriyārambhe tibbacchando hoti āyatiñca vīriyārambhe avigatapemo,",
  "an7.20:1.8_0": "satinepakke tibbacchando hoti āyatiñca satinepakke avigatapemo,",
  "an7.20:1.9_0": "diṭṭhipaṭivedhe tibbacchando hoti āyatiñca diṭṭhipaṭivedhe avigatapemo.",
  "an7.20:1.10_0": "Imāni kho, bhikkhave, satta niddasavatthūnī”ti.",
  "an7.20:1.11_0": "Dasamaṁ.",
  "an7.20:1.12_0": "Anusayavaggo dutiyo.",
  "an7.20:2.0_0": "Tassuddānaṁ",
  "an7.20:2.1_0": "Duve anusayā kulaṁ,",
  "an7.20:2.2_0": "Puggalaṁ udakūpamaṁ;",
  "an7.20:2.3_0": "Aniccaṁ dukkhaṁ anattā ca,",
  "an7.20:2.4_0": "Nibbānaṁ niddasavatthu cāti.",
  "an7.21:0.1_0": "Aṅguttara Nikāya 7.21",
  "an7.21:0.2_0": "3. Vajjisattakavagga",
  "an7.21:0.3_0": "Sārandadasutta",
  "an7.21:1.1_0": "Evaṁ me sutaṁ—",
  "an7.21:1.2_0": "ekaṁ samayaṁ bhagavā vesāliyaṁ viharati sārandade cetiye.",
  "an7.21:1.3_0": "Atha kho sambahulā licchavī yena bhagavā tenupasaṅkamiṁsu;",
  "an7.21:1.3_1": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "an7.21:1.3_2": "Ekamantaṁ nisinne kho te licchavī bhagavā etadavoca:",
  "an7.21:1.4_0": "“satta vo, licchavī, aparihāniye dhamme desessāmi.",
  "an7.21:1.5_0": "Taṁ suṇātha, sādhukaṁ manasi karotha, bhāsissāmī”ti.",
  "an7.21:1.6_0": "“Evaṁ, bhante”ti kho te licchavī bhagavato paccassosuṁ.",
  "an7.21:1.7_0": "Bhagavā etadavoca:",
  "an7.21:2.1_0": "“Katame ca, licchavī, satta aparihāniyā dhammā?",
  "an7.21:2.2_0": "Yāvakīvañca, licchavī, vajjī abhiṇhaṁ sannipātā bhavissanti sannipātabahulā;",
  "an7.21:2.3_0": "vuddhiyeva, licchavī, vajjīnaṁ pāṭikaṅkhā, no parihāni.",
  "an7.21:3.1_0": "Yāvakīvañca, licchavī,",
  "an7.21:3.1_1": "vajjī samaggā sannipatissanti,",
  "an7.21:3.1_2": "samaggā vuṭṭhahissanti,",
  "an7.21:3.1_3": "samaggā vajjikaraṇīyāni karissanti;",
  "an7.21:3.2_0": "vuddhiyeva, licchavī, vajjīnaṁ pāṭikaṅkhā, no parihāni.",
  "an7.21:4.1_0": "Yāvakīvañca, licchavī,",
  "an7.21:4.1_1": "vajjī apaññattaṁ na paññāpessanti,",
  "an7.21:4.1_2": "paññattaṁ na samucchindissanti,",
  "an7.21:4.1_3": "yathāpaññatte porāṇe vajjidhamme samādāya vattissanti;",
  "an7.21:4.2_0": "vuddhiyeva, licchavī, vajjīnaṁ pāṭikaṅkhā, no parihāni.",
  "an7.21:5.1_0": "Yāvakīvañca, licchavī,",
  "an7.21:5.1_1": "vajjī ye te vajjīnaṁ vajjimahallakā te sakkarissanti garuṁ karissanti mānessanti pūjessanti,",
  "an7.21:5.1_2": "tesañca sotabbaṁ maññissanti;",
  "an7.21:5.2_0": "vuddhiyeva, licchavī, vajjīnaṁ pāṭikaṅkhā, no parihāni.",
  "an7.21:6.1_0": "Yāvakīvañca, licchavī, vajjī yā tā kulitthiyo kulakumāriyo tā na okassa pasayha vāsessanti;",
  "an7.21:6.2_0": "vuddhiyeva, licchavī, vajjīnaṁ pāṭikaṅkhā, no parihāni.",
  "an7.21:7.1_0": "Yāvakīvañca, licchavī,",
  "an7.21:7.1_1": "vajjī yāni tāni vajjīnaṁ vajjicetiyāni abbhantarāni ceva bāhirāni ca tāni sakkarissanti garuṁ karissanti mānessanti pūjessanti,",
  "an7.21:7.1_2": "tesañca dinnapubbaṁ katapubbaṁ dhammikaṁ baliṁ no parihāpessanti;",
  "an7.21:7.2_0": "vuddhiyeva, licchavī, vajjīnaṁ pāṭikaṅkhā, no parihāni.",
  "an7.21:8.1_0": "Yāvakīvañca, licchavī, vajjīnaṁ arahantesu dhammikā rakkhāvaraṇagutti susaṁvihitā bhavissati:",
  "an7.21:8.2_0": "‘kinti anāgatā ca arahanto vijitaṁ āgaccheyyuṁ, āgatā ca arahanto vijite phāsuṁ vihareyyun’ti;",
  "an7.21:8.3_0": "vuddhiyeva, licchavī, vajjīnaṁ pāṭikaṅkhā, no parihāni.",
  "an7.21:9.1_0": "Yāvakīvañca, licchavī,",
  "an7.21:9.1_1": "ime satta aparihāniyā dhammā vajjīsu ṭhassanti,",
  "an7.21:9.1_2": "imesu ca sattasu aparihāniyesu dhammesu vajjī sandississanti;",
  "an7.21:9.2_0": "vuddhiyeva, licchavī, vajjīnaṁ pāṭikaṅkhā, no parihānī”ti.",
  "an7.21:9.3_0": "Paṭhamaṁ.",
  "an7.22:0.1_0": "Aṅguttara Nikāya 7.22",
  "an7.22:0.2_0": "3. Vajjisattakavagga",
  "an7.22:0.3_0": "Vassakārasutta",
  "an7.22:1.1_0": "Evaṁ me sutaṁ—",
  "an7.22:1.2_0": "ekaṁ samayaṁ bhagavā rājagahe viharati gijjhakūṭe pabbate.",
  "an7.22:1.3_0": "Tena kho pana samayena rājā māgadho ajātasattu vedehiputto vajjī abhiyātukāmo hoti.",
  "an7.22:1.4_0": "So evamāha:",
  "an7.22:1.5_0": "“ahaṁ hime vajjī evaṁmahiddhike evaṁmahānubhāve ucchecchāmi,",
  "an7.22:1.5_1": "vajjī vināsessāmi,",
  "an7.22:1.5_2": "vajjī anayabyasanaṁ āpādessāmī”ti.",
  "an7.22:2.1_0": "Atha kho rājā māgadho ajātasattu vedehiputto vassakāraṁ brāhmaṇaṁ māgadhamahāmattaṁ āmantesi:",
  "an7.22:2.2_0": "“ehi tvaṁ, brāhmaṇa,",
  "an7.22:2.2_1": "yena bhagavā tenupasaṅkama;",
  "an7.22:2.2_2": "upasaṅkamitvā mama vacanena bhagavato pāde sirasā vandāhi,",
  "an7.22:2.2_3": "appābādhaṁ appātaṅkaṁ lahuṭṭhānaṁ balaṁ phāsuvihāraṁ puccha:",
  "an7.22:2.3_0": "‘rājā, bhante,",
  "an7.22:2.3_1": "māgadho ajātasattu vedehiputto bhagavato pāde sirasā vandati,",
  "an7.22:2.3_2": "appābādhaṁ appātaṅkaṁ lahuṭṭhānaṁ balaṁ phāsuvihāraṁ pucchatī’ti.",
  "an7.22:2.4_0": "Evañca vadehi:",
  "an7.22:2.5_0": "‘rājā, bhante, māgadho ajātasattu vedehiputto vajjī abhiyātukāmo.",
  "an7.22:2.6_0": "So evamāha—",
  "an7.22:2.7_0": "ahaṁ hime vajjī evaṁmahiddhike evaṁmahānubhāve ucchecchāmi,",
  "an7.22:2.7_1": "vajjī vināsessāmi,",
  "an7.22:2.7_2": "vajjī anayabyasanaṁ āpādessāmī’ti.",
  "an7.22:2.8_0": "Yathā te bhagavā byākaroti, taṁ sādhukaṁ uggahetvā mama āroceyyāsi.",
  "an7.22:2.9_0": "Na hi tathāgatā vitathaṁ bhaṇantī”ti.",
  "an7.22:3.1_0": "“Evaṁ,",
  "an7.22:3.1_1": "bho”ti kho vassakāro brāhmaṇo māgadhamahāmatto rañño māgadhassa ajātasattussa vedehiputtassa paṭissutvā yena bhagavā tenupasaṅkami;",
  "an7.22:3.1_2": "upasaṅkamitvā bhagavatā saddhiṁ sammodi.",
  "an7.22:3.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an7.22:3.2_1": "Ekamantaṁ nisinno kho vassakāro brāhmaṇo māgadhamahāmatto bhagavantaṁ etadavoca:",
  "an7.22:3.3_0": "“rājā,",
  "an7.22:3.3_1": "bho gotama,",
  "an7.22:3.3_2": "māgadho ajātasattu vedehiputto bhoto gotamassa pāde sirasā vandati,",
  "an7.22:3.3_3": "appābādhaṁ appātaṅkaṁ lahuṭṭhānaṁ balaṁ phāsuvihāraṁ pucchati.",
  "an7.22:3.4_0": "Rājā, bho gotama, māgadho ajātasattu vedehiputto vajjī abhiyātukāmo.",
  "an7.22:3.5_0": "So evamāha:",
  "an7.22:3.6_0": "‘ahaṁ hime vajjī evaṁmahiddhike evaṁmahānubhāve ucchecchāmi,",
  "an7.22:3.6_1": "vajjī vināsessāmi,",
  "an7.22:3.6_2": "vajjī anayabyasanaṁ āpādessāmī’”ti.",
  "an7.22:4.1_0": "Tena kho pana samayena āyasmā ānando bhagavato piṭṭhito ṭhito hoti bhagavantaṁ bījayamāno.",
  "an7.22:4.2_0": "Atha kho bhagavā āyasmantaṁ ānandaṁ āmantesi:",
  "an7.22:4.3_0": "“kinti te, ānanda, sutaṁ: ‘vajjī abhiṇhaṁ sannipātā sannipātabahulā’”ti?",
  "an7.22:4.4_0": "“Sutaṁ metaṁ, bhante: ‘vajjī abhiṇhaṁ sannipātā sannipātabahulā’”ti.",
  "an7.22:4.5_0": "“Yāvakīvañca, ānanda,",
  "an7.22:4.5_1": "vajjī abhiṇhaṁ sannipātā bhavissanti sannipātabahulā;",
  "an7.22:4.5_2": "vuddhiyeva, ānanda,",
  "an7.22:4.5_3": "vajjīnaṁ pāṭikaṅkhā,",
  "an7.22:4.5_4": "no parihāni.",
  "an7.22:5.1_0": "Kinti te, ānanda, sutaṁ:",
  "an7.22:5.1_1": "‘vajjī samaggā sannipatanti,",
  "an7.22:5.1_2": "samaggā vuṭṭhahanti,",
  "an7.22:5.1_3": "samaggā vajjikaraṇīyāni karontī’”ti?",
  "an7.22:5.2_0": "“Sutaṁ metaṁ, bhante:",
  "an7.22:5.2_1": "‘vajjī samaggā sannipatanti,",
  "an7.22:5.2_2": "samaggā vuṭṭhahanti,",
  "an7.22:5.2_3": "samaggā vajjikaraṇīyāni karontī’”ti.",
  "an7.22:5.3_0": "“Yāvakīvañca, ānanda,",
  "an7.22:5.3_1": "vajjī samaggā sannipatissanti,",
  "an7.22:5.3_2": "samaggā vuṭṭhahissanti,",
  "an7.22:5.3_3": "samaggā vajjikaraṇīyāni karissanti;",
  "an7.22:5.3_4": "vuddhiyeva, ānanda,",
  "an7.22:5.3_5": "vajjīnaṁ pāṭikaṅkhā,",
  "an7.22:5.3_6": "no parihāni.",
  "an7.22:6.1_0": "Kinti te, ānanda, sutaṁ:",
  "an7.22:6.1_1": "‘vajjī apaññattaṁ na paññāpenti,",
  "an7.22:6.1_2": "paññattaṁ na samucchindanti,",
  "an7.22:6.1_3": "yathāpaññatte porāṇe vajjidhamme samādāya vattantī’”ti?",
  "an7.22:6.2_0": "“Sutaṁ metaṁ, bhante:",
  "an7.22:6.2_1": "‘vajjī apaññattaṁ na paññāpenti,",
  "an7.22:6.2_2": "paññattaṁ na samucchindanti,",
  "an7.22:6.2_3": "yathāpaññatte porāṇe vajjidhamme samādāya vattantī’”ti.",
  "an7.22:6.3_0": "“Yāvakīvañca, ānanda,",
  "an7.22:6.3_1": "vajjī apaññattaṁ na paññāpessanti,",
  "an7.22:6.3_2": "paññattaṁ na samucchindissanti,",
  "an7.22:6.3_3": "yathāpaññatte porāṇe vajjidhamme samādāya vattissanti;",
  "an7.22:6.3_4": "vuddhiyeva, ānanda,",
  "an7.22:6.3_5": "vajjīnaṁ pāṭikaṅkhā,",
  "an7.22:6.3_6": "no parihāni.",
  "an7.22:7.1_0": "Kinti te, ānanda, sutaṁ:",
  "an7.22:7.1_1": "‘vajjī ye te vajjīnaṁ vajjimahallakā te sakkaronti garuṁ karonti mānenti pūjenti,",
  "an7.22:7.1_2": "tesañca sotabbaṁ maññantī’”ti?",
  "an7.22:7.2_0": "“Sutaṁ metaṁ, bhante:",
  "an7.22:7.2_1": "‘vajjī ye te vajjīnaṁ vajjimahallakā te sakkaronti garuṁ karonti mānenti pūjenti,",
  "an7.22:7.2_2": "tesañca sotabbaṁ maññantī’”ti.",
  "an7.22:7.3_0": "“Yāvakīvañca, ānanda,",
  "an7.22:7.3_1": "vajjī ye te vajjīnaṁ vajjimahallakā te sakkarissanti garuṁ karissanti mānessanti pūjessanti,",
  "an7.22:7.3_2": "tesañca sotabbaṁ maññissanti;",
  "an7.22:7.3_3": "vuddhiyeva, ānanda,",
  "an7.22:7.3_4": "vajjīnaṁ pāṭikaṅkhā,",
  "an7.22:7.3_5": "no parihāni.",
  "an7.22:8.1_0": "Kinti te, ānanda, sutaṁ: ‘vajjī yā tā kulitthiyo kulakumāriyo tā na okassa pasayha vāsentī’”ti?",
  "an7.22:8.2_0": "“Sutaṁ metaṁ, bhante: ‘vajjī yā tā kulitthiyo kulakumāriyo tā na okassa pasayha vāsentī’”ti.",
  "an7.22:8.3_0": "“Yāvakīvañca, ānanda,",
  "an7.22:8.3_1": "vajjī yā tā kulitthiyo kulakumāriyo tā na okassa pasayha vāsessanti;",
  "an7.22:8.3_2": "vuddhiyeva, ānanda,",
  "an7.22:8.3_3": "vajjīnaṁ pāṭikaṅkhā,",
  "an7.22:8.3_4": "no parihāni.",
  "an7.22:9.1_0": "Kinti te, ānanda, sutaṁ:",
  "an7.22:9.1_1": "‘vajjī yāni tāni vajjīnaṁ vajjicetiyāni abbhantarāni ceva bāhirāni ca tāni sakkaronti garuṁ karonti mānenti pūjenti,",
  "an7.22:9.1_2": "tesañca dinnapubbaṁ katapubbaṁ dhammikaṁ baliṁ no parihāpentī’”ti?",
  "an7.22:9.2_0": "“Sutaṁ metaṁ, bhante:",
  "an7.22:9.2_1": "‘vajjī yāni tāni vajjīnaṁ vajjicetiyāni abbhantarāni ceva bāhirāni ca tāni sakkaronti garuṁ karonti mānenti pūjenti,",
  "an7.22:9.2_2": "tesañca dinnapubbaṁ katapubbaṁ dhammikaṁ baliṁ no parihāpentī’”ti.",
  "an7.22:9.3_0": "“Yāvakīvañca, ānanda,",
  "an7.22:9.3_1": "vajjī yāni tāni vajjīnaṁ vajjicetiyāni abbhantarāni ceva bāhirāni ca tāni sakkarissanti garuṁ karissanti mānessanti pūjessanti,",
  "an7.22:9.3_2": "tesañca dinnapubbaṁ katapubbaṁ dhammikaṁ baliṁ no parihāpessanti;",
  "an7.22:9.3_3": "vuddhiyeva, ānanda,",
  "an7.22:9.3_4": "vajjīnaṁ pāṭikaṅkhā,",
  "an7.22:9.3_5": "no parihāni.",
  "an7.22:10.1_0": "Kinti te, ānanda, sutaṁ:",
  "an7.22:10.1_1": "‘vajjīnaṁ arahantesu dhammikā rakkhāvaraṇagutti susaṁvihitā—kinti anāgatā ca arahanto vijitaṁ āgaccheyyuṁ,",
  "an7.22:10.1_2": "āgatā ca arahanto vijite phāsuṁ vihareyyun’”ti?",
  "an7.22:10.2_0": "“Sutaṁ metaṁ, bhante:",
  "an7.22:10.2_1": "‘vajjīnaṁ arahantesu dhammikā rakkhāvaraṇagutti susaṁvihitā bhavissati—kinti anāgatā ca arahanto vijitaṁ āgaccheyyuṁ,",
  "an7.22:10.2_2": "āgatā ca arahanto vijite phāsuṁ vihareyyun’”ti.",
  "an7.22:10.3_0": "“Yāvakīvañca, ānanda,",
  "an7.22:10.3_1": "vajjīnaṁ arahantesu dhammikā rakkhāvaraṇagutti susaṁvihitā bhavissati:",
  "an7.22:10.3_2": "‘kinti anāgatā ca arahanto vijitaṁ āgaccheyyuṁ,",
  "an7.22:10.3_3": "āgatā ca arahanto vijite phāsuṁ vihareyyun’ti;",
  "an7.22:10.3_4": "vuddhiyeva, ānanda,",
  "an7.22:10.3_5": "vajjīnaṁ pāṭikaṅkhā,",
  "an7.22:10.3_6": "no parihānī”ti.",
  "an7.22:11.1_0": "Atha kho bhagavā vassakāraṁ brāhmaṇaṁ māgadhamahāmattaṁ āmantesi:",
  "an7.22:11.2_0": "“ekamidāhaṁ, brāhmaṇa, samayaṁ vesāliyaṁ viharāmi sārandade cetiye.",
  "an7.22:11.3_0": "Tatrāhaṁ, brāhmaṇa, vajjīnaṁ ime satta aparihāniye dhamme desesiṁ.",
  "an7.22:11.4_0": "Yāvakīvañca, brāhmaṇa,",
  "an7.22:11.4_1": "ime satta aparihāniyā dhammā vajjīsu ṭhassanti,",
  "an7.22:11.4_2": "imesu ca sattasu aparihāniyesu dhammesu vajjī sandississanti;",
  "an7.22:11.4_3": "vuddhiyeva, brāhmaṇa,",
  "an7.22:11.4_4": "vajjīnaṁ pāṭikaṅkhā,",
  "an7.22:11.4_5": "no parihānī”ti.",
  "an7.22:12.1_0": "“Ekamekenapi,",
  "an7.22:12.1_1": "bho gotama,",
  "an7.22:12.1_2": "aparihāniyena dhammena samannāgatānaṁ vajjīnaṁ vuddhiyeva pāṭikaṅkhā,",
  "an7.22:12.1_3": "no parihāni;",
  "an7.22:12.2_0": "ko pana vādo sattahi aparihāniyehi dhammehi.",
  "an7.22:12.3_0": "Akaraṇīyā ca,",
  "an7.22:12.3_1": "bho gotama,",
  "an7.22:12.3_2": "vajjī raññā māgadhena ajātasattunā vedehiputtena yadidaṁ yuddhassa,",
  "an7.22:12.3_3": "aññatra upalāpanāya,",
  "an7.22:12.3_4": "aññatra mithubhedā.",
  "an7.22:12.4_0": "Handa ca dāni mayaṁ, bho gotama, gacchāma, bahukiccā mayaṁ bahukaraṇīyā”ti.",
  "an7.22:12.5_0": "“Yassadāni tvaṁ, brāhmaṇa, kālaṁ maññasī”ti.",
  "an7.22:12.6_0": "Atha kho vassakāro brāhmaṇo māgadhamahāmatto bhagavato bhāsitaṁ abhinanditvā anumoditvā uṭṭhāyāsanā pakkāmīti.",
  "an7.22:12.7_0": "Dutiyaṁ.",
  "an7.23:0.1_0": "Aṅguttara Nikāya 7.23",
  "an7.23:0.2_0": "3. Vajjisattakavagga",
  "an7.23:0.3_0": "Paṭhamasattakasutta",
  "an7.23:1.1_0": "Evaṁ me sutaṁ—",
  "an7.23:1.2_0": "ekaṁ samayaṁ bhagavā rājagahe viharati gijjhakūṭe pabbate.",
  "an7.23:1.3_0": "Tatra kho bhagavā bhikkhū āmantesi:",
  "an7.23:1.4_0": "“satta vo, bhikkhave, aparihāniye dhamme desessāmi.",
  "an7.23:1.5_0": "Taṁ suṇātha, sādhukaṁ manasi karotha, bhāsissāmī”ti.",
  "an7.23:1.6_0": "“Evaṁ, bhante”ti kho te bhikkhū bhagavato paccassosuṁ.",
  "an7.23:1.7_0": "Bhagavā etadavoca:",
  "an7.23:2.1_0": "“Katame ca, bhikkhave, satta aparihāniyā dhammā?",
  "an7.23:2.2_0": "Yāvakīvañca,",
  "an7.23:2.2_1": "bhikkhave,",
  "an7.23:2.2_2": "bhikkhū abhiṇhaṁ sannipātā bhavissanti sannipātabahulā;",
  "an7.23:2.2_3": "vuddhiyeva,",
  "an7.23:2.2_4": "bhikkhave,",
  "an7.23:2.2_5": "bhikkhūnaṁ pāṭikaṅkhā,",
  "an7.23:2.2_6": "no parihāni.",
  "an7.23:3.1_0": "Yāvakīvañca,",
  "an7.23:3.1_1": "bhikkhave,",
  "an7.23:3.1_2": "bhikkhū samaggā sannipatissanti,",
  "an7.23:3.1_3": "samaggā vuṭṭhahissanti,",
  "an7.23:3.1_4": "samaggā saṅghakaraṇīyāni karissanti;",
  "an7.23:3.1_5": "vuddhiyeva,",
  "an7.23:3.1_6": "bhikkhave,",
  "an7.23:3.1_7": "bhikkhūnaṁ pāṭikaṅkhā,",
  "an7.23:3.1_8": "no parihāni.",
  "an7.23:4.1_0": "Yāvakīvañca,",
  "an7.23:4.1_1": "bhikkhave,",
  "an7.23:4.1_2": "bhikkhū apaññattaṁ na paññāpessanti,",
  "an7.23:4.1_3": "paññattaṁ na samucchindissanti,",
  "an7.23:4.1_4": "yathāpaññattesu sikkhāpadesu samādāya vattissanti;",
  "an7.23:4.1_5": "vuddhiyeva,",
  "an7.23:4.1_6": "bhikkhave,",
  "an7.23:4.1_7": "bhikkhūnaṁ pāṭikaṅkhā,",
  "an7.23:4.1_8": "no parihāni.",
  "an7.23:5.1_0": "Yāvakīvañca,",
  "an7.23:5.1_1": "bhikkhave,",
  "an7.23:5.1_2": "bhikkhū ye te bhikkhū therā rattaññū cirapabbajitā saṅghapitaro saṅghapariṇāyakā te sakkarissanti garuṁ karissanti mānessanti pūjessanti,",
  "an7.23:5.1_3": "tesañca sotabbaṁ maññissanti;",
  "an7.23:5.1_4": "vuddhiyeva,",
  "an7.23:5.1_5": "bhikkhave,",
  "an7.23:5.1_6": "bhikkhūnaṁ pāṭikaṅkhā,",
  "an7.23:5.1_7": "no parihāni.",
  "an7.23:6.1_0": "Yāvakīvañca,",
  "an7.23:6.1_1": "bhikkhave,",
  "an7.23:6.1_2": "bhikkhū uppannāya taṇhāya ponobhavikāya na vasaṁ gacchissanti;",
  "an7.23:6.1_3": "vuddhiyeva,",
  "an7.23:6.1_4": "bhikkhave,",
  "an7.23:6.1_5": "bhikkhūnaṁ pāṭikaṅkhā,",
  "an7.23:6.1_6": "no parihāni.",
  "an7.23:7.1_0": "Yāvakīvañca,",
  "an7.23:7.1_1": "bhikkhave,",
  "an7.23:7.1_2": "bhikkhū āraññakesu senāsanesu sāpekkhā bhavissanti;",
  "an7.23:7.1_3": "vuddhiyeva,",
  "an7.23:7.1_4": "bhikkhave,",
  "an7.23:7.1_5": "bhikkhūnaṁ pāṭikaṅkhā,",
  "an7.23:7.1_6": "no parihāni.",
  "an7.23:8.1_0": "Yāvakīvañca,",
  "an7.23:8.1_1": "bhikkhave,",
  "an7.23:8.1_2": "bhikkhū paccattaññeva satiṁ upaṭṭhāpessanti:",
  "an7.23:8.1_3": "‘kinti anāgatā ca pesalā sabrahmacārī āgaccheyyuṁ,",
  "an7.23:8.1_4": "āgatā ca pesalā sabrahmacārī phāsuṁ vihareyyun’ti;",
  "an7.23:8.1_5": "vuddhiyeva,",
  "an7.23:8.1_6": "bhikkhave,",
  "an7.23:8.1_7": "bhikkhūnaṁ pāṭikaṅkhā,",
  "an7.23:8.1_8": "no parihāni.",
  "an7.23:9.1_0": "Yāvakīvañca,",
  "an7.23:9.1_1": "bhikkhave,",
  "an7.23:9.1_2": "ime satta aparihāniyā dhammā bhikkhūsu ṭhassanti,",
  "an7.23:9.1_3": "imesu ca sattasu aparihāniyesu dhammesu bhikkhū sandississanti;",
  "an7.23:9.1_4": "vuddhiyeva,",
  "an7.23:9.1_5": "bhikkhave,",
  "an7.23:9.1_6": "bhikkhūnaṁ pāṭikaṅkhā,",
  "an7.23:9.1_7": "no parihānī”ti.",
  "an7.23:9.2_0": "Tatiyaṁ.",
  "an7.24:0.1_0": "Aṅguttara Nikāya 7.24",
  "an7.24:0.2_0": "3. Vajjisattakavagga",
  "an7.24:0.3_0": "Dutiyasattakasutta",
  "an7.24:1.1_0": "“Satta vo, bhikkhave, aparihāniye dhamme desessāmi.",
  "an7.24:1.2_0": "Taṁ suṇātha, sādhukaṁ manasi karotha …pe…",
  "an7.24:1.3_0": "katame ca, bhikkhave, satta aparihāniyā dhammā?",
  "an7.24:2.1_0": "Yāvakīvañca,",
  "an7.24:2.1_1": "bhikkhave,",
  "an7.24:2.1_2": "bhikkhū na kammārāmā bhavissanti,",
  "an7.24:2.1_3": "na kammaratā,",
  "an7.24:2.1_4": "na kammārāmataṁ anuyuttā;",
  "an7.24:2.1_5": "vuddhiyeva,",
  "an7.24:2.1_6": "bhikkhave,",
  "an7.24:2.1_7": "bhikkhūnaṁ pāṭikaṅkhā,",
  "an7.24:2.1_8": "no parihāni.",
  "an7.24:3.1_0": "Yāvakīvañca, bhikkhave, bhikkhū na bhassārāmā bhavissanti …pe…",
  "an7.24:3.2_0": "na niddārāmā bhavissanti …",
  "an7.24:3.3_0": "na saṅgaṇikārāmā bhavissanti …",
  "an7.24:3.4_0": "na pāpicchā bhavissanti na pāpikānaṁ icchānaṁ vasaṁ gatā …",
  "an7.24:3.5_0": "na pāpamittā bhavissanti na pāpasahāyā na pāpasampavaṅkā …",
  "an7.24:3.6_0": "na oramattakena visesādhigamena antarāvosānaṁ āpajjissanti;",
  "an7.24:3.6_1": "vuddhiyeva,",
  "an7.24:3.6_2": "bhikkhave,",
  "an7.24:3.6_3": "bhikkhūnaṁ pāṭikaṅkhā,",
  "an7.24:3.6_4": "no parihāni.",
  "an7.24:4.1_0": "Yāvakīvañca,",
  "an7.24:4.1_1": "bhikkhave,",
  "an7.24:4.1_2": "ime satta aparihāniyā dhammā bhikkhūsu ṭhassanti,",
  "an7.24:4.1_3": "imesu ca sattasu aparihāniyesu dhammesu bhikkhū sandississanti;",
  "an7.24:4.1_4": "vuddhiyeva,",
  "an7.24:4.1_5": "bhikkhave,",
  "an7.24:4.1_6": "bhikkhūnaṁ pāṭikaṅkhā,",
  "an7.24:4.1_7": "no parihānī”ti.",
  "an7.24:4.2_0": "Catutthaṁ.",
  "an7.25:0.1_0": "Aṅguttara Nikāya 7.25",
  "an7.25:0.2_0": "3. Vajjisattakavagga",
  "an7.25:0.3_0": "Tatiyasattakasutta",
  "an7.25:1.1_0": "“Satta vo, bhikkhave, aparihāniye dhamme desessāmi.",
  "an7.25:1.2_0": "Taṁ suṇātha, sādhukaṁ manasi karotha …pe…",
  "an7.25:1.3_0": "katame ca, bhikkhave, satta aparihāniyā dhammā?",
  "an7.25:1.4_0": "Yāvakīvañca,",
  "an7.25:1.4_1": "bhikkhave,",
  "an7.25:1.4_2": "bhikkhū saddhā bhavissanti;",
  "an7.25:1.4_3": "vuddhiyeva,",
  "an7.25:1.4_4": "bhikkhave,",
  "an7.25:1.4_5": "bhikkhūnaṁ pāṭikaṅkhā,",
  "an7.25:1.4_6": "no parihāni.",
  "an7.25:2.1_0": "Yāvakīvañca, bhikkhave, bhikkhū hirimanto bhavissanti …pe…",
  "an7.25:2.2_0": "ottappino bhavissanti …",
  "an7.25:2.3_0": "bahussutā bhavissanti …",
  "an7.25:2.4_0": "āraddhavīriyā bhavissanti …",
  "an7.25:2.5_0": "satimanto bhavissanti …",
  "an7.25:2.6_0": "paññavanto bhavissanti; vuddhiyeva, bhikkhave, bhikkhūnaṁ pāṭikaṅkhā, no parihāni.",
  "an7.25:3.1_0": "Yāvakīvañca,",
  "an7.25:3.1_1": "bhikkhave,",
  "an7.25:3.1_2": "ime satta aparihāniyā dhammā bhikkhūsu ṭhassanti,",
  "an7.25:3.1_3": "imesu ca sattasu aparihāniyesu dhammesu bhikkhū sandississanti;",
  "an7.25:3.1_4": "vuddhiyeva,",
  "an7.25:3.1_5": "bhikkhave,",
  "an7.25:3.1_6": "bhikkhūnaṁ pāṭikaṅkhā,",
  "an7.25:3.1_7": "no parihānī”ti.",
  "an7.25:3.2_0": "Pañcamaṁ.",
  "an7.26:0.1_0": "Aṅguttara Nikāya 7.26",
  "an7.26:0.2_0": "3. Vajjisattakavagga",
  "an7.26:0.3_0": "Bojjhaṅgasutta",
  "an7.26:1.1_0": "“Satta vo, bhikkhave, aparihāniye dhamme desessāmi.",
  "an7.26:1.2_0": "Taṁ suṇātha, sādhukaṁ manasi karotha …pe…",
  "an7.26:1.3_0": "katame ca, bhikkhave, satta aparihāniyā dhammā?",
  "an7.26:1.4_0": "Yāvakīvañca,",
  "an7.26:1.4_1": "bhikkhave,",
  "an7.26:1.4_2": "bhikkhū satisambojjhaṅgaṁ bhāvessanti;",
  "an7.26:1.4_3": "vuddhiyeva,",
  "an7.26:1.4_4": "bhikkhave,",
  "an7.26:1.4_5": "bhikkhūnaṁ pāṭikaṅkhā,",
  "an7.26:1.4_6": "no parihāni.",
  "an7.26:2.1_0": "Yāvakīvañca, bhikkhave, bhikkhū dhammavicayasambojjhaṅgaṁ bhāvessanti …pe…",
  "an7.26:2.2_0": "vīriyasambojjhaṅgaṁ bhāvessanti …",
  "an7.26:2.3_0": "pītisambojjhaṅgaṁ bhāvessanti …",
  "an7.26:2.4_0": "passaddhisambojjhaṅgaṁ bhāvessanti …",
  "an7.26:2.5_0": "samādhisambojjhaṅgaṁ bhāvessanti …",
  "an7.26:2.6_0": "upekkhāsambojjhaṅgaṁ bhāvessanti; vuddhiyeva, bhikkhave, bhikkhūnaṁ pāṭikaṅkhā, no parihāni.",
  "an7.26:3.1_0": "Yāvakīvañca,",
  "an7.26:3.1_1": "bhikkhave,",
  "an7.26:3.1_2": "ime satta aparihāniyā dhammā bhikkhūsu ṭhassanti,",
  "an7.26:3.1_3": "imesu ca sattasu aparihāniyesu dhammesu bhikkhū sandississanti;",
  "an7.26:3.1_4": "vuddhiyeva,",
  "an7.26:3.1_5": "bhikkhave,",
  "an7.26:3.1_6": "bhikkhūnaṁ pāṭikaṅkhā,",
  "an7.26:3.1_7": "no parihānī”ti.",
  "an7.26:3.2_0": "Chaṭṭhaṁ.",
  "an7.27:0.1_0": "Aṅguttara Nikāya 7.27",
  "an7.27:0.2_0": "3. Vajjisattakavagga",
  "an7.27:0.3_0": "Saññāsutta",
  "an7.27:1.1_0": "“Satta vo, bhikkhave, aparihāniye dhamme desessāmi.",
  "an7.27:1.2_0": "Taṁ suṇātha, sādhukaṁ manasi karotha …pe….",
  "an7.27:1.3_0": "Katame ca, bhikkhave, satta aparihāniyā dhammā?",
  "an7.27:1.4_0": "Yāvakīvañca,",
  "an7.27:1.4_1": "bhikkhave,",
  "an7.27:1.4_2": "bhikkhū aniccasaññaṁ bhāvessanti;",
  "an7.27:1.4_3": "vuddhiyeva,",
  "an7.27:1.4_4": "bhikkhave,",
  "an7.27:1.4_5": "bhikkhūnaṁ pāṭikaṅkhā,",
  "an7.27:1.4_6": "no parihāni.",
  "an7.27:2.1_0": "Yāvakīvañca, bhikkhave, bhikkhū anattasaññaṁ bhāvessanti …pe…",
  "an7.27:2.2_0": "asubhasaññaṁ bhāvessanti …",
  "an7.27:2.3_0": "ādīnavasaññaṁ bhāvessanti …",
  "an7.27:2.4_0": "pahānasaññaṁ bhāvessanti …",
  "an7.27:2.5_0": "virāgasaññaṁ bhāvessanti …",
  "an7.27:2.6_0": "nirodhasaññaṁ bhāvessanti;",
  "an7.27:3.1_0": "vuddhiyeva,",
  "an7.27:3.1_1": "bhikkhave,",
  "an7.27:3.1_2": "bhikkhūnaṁ pāṭikaṅkhā,",
  "an7.27:3.1_3": "no parihāni.",
  "an7.27:3.1_4": "Yāvakīvañca,",
  "an7.27:3.1_5": "bhikkhave,",
  "an7.27:3.1_6": "ime satta aparihāniyā dhammā bhikkhūsu ṭhassanti,",
  "an7.27:3.1_7": "imesu ca sattasu aparihāniyesu dhammesu,",
  "an7.27:3.1_8": "bhikkhū sandississanti;",
  "an7.27:3.1_9": "vuddhiyeva,",
  "an7.27:3.1_10": "bhikkhave,",
  "an7.27:3.1_11": "bhikkhūnaṁ pāṭikaṅkhā,",
  "an7.27:3.1_12": "no parihānī”ti.",
  "an7.27:3.2_0": "Sattamaṁ.",
  "an7.28:0.1_0": "Aṅguttara Nikāya 7.28",
  "an7.28:0.2_0": "3. Vajjisattakavagga",
  "an7.28:0.3_0": "Paṭhamaparihānisutta",
  "an7.28:1.1_0": "Evaṁ me sutaṁ—",
  "an7.28:1.2_0": "ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.",
  "an7.28:1.3_0": "Tatra kho bhagavā bhikkhū āmantesi:",
  "an7.28:1.4_0": "“sattime, bhikkhave, dhammā sekhassa bhikkhuno parihānāya saṁvattanti.",
  "an7.28:1.5_0": "Katame satta?",
  "an7.28:1.6_0": "Kammārāmatā,",
  "an7.28:1.6_1": "bhassārāmatā,",
  "an7.28:1.6_2": "niddārāmatā,",
  "an7.28:1.6_3": "saṅgaṇikārāmatā,",
  "an7.28:1.6_4": "indriyesu aguttadvāratā,",
  "an7.28:1.6_5": "bhojane amattaññutā,",
  "an7.28:1.6_6": "santi kho pana saṅghe saṅghakaraṇīyāni;",
  "an7.28:1.6_7": "tatra sekho bhikkhu iti paṭisañcikkhati:",
  "an7.28:1.7_0": "‘santi kho pana saṅghe therā rattaññū cirapabbajitā bhāravāhino,",
  "an7.28:1.7_1": "te tena paññāyissantī’ti attanā tesu yogaṁ āpajjati.",
  "an7.28:1.8_0": "Ime kho, bhikkhave, satta dhammā sekhassa bhikkhuno parihānāya saṁvattanti.",
  "an7.28:2.1_0": "Sattime, bhikkhave, dhammā sekhassa bhikkhuno aparihānāya saṁvattanti.",
  "an7.28:2.2_0": "Katame satta?",
  "an7.28:2.3_0": "Na kammārāmatā,",
  "an7.28:2.3_1": "na bhassārāmatā,",
  "an7.28:2.3_2": "na niddārāmatā,",
  "an7.28:2.3_3": "na saṅgaṇikārāmatā,",
  "an7.28:2.3_4": "indriyesu guttadvāratā,",
  "an7.28:2.3_5": "bhojane mattaññutā,",
  "an7.28:2.3_6": "santi kho pana saṅghe saṅghakaraṇīyāni;",
  "an7.28:2.3_7": "tatra sekho bhikkhu iti paṭisañcikkhati:",
  "an7.28:2.4_0": "‘santi kho pana saṅghe therā rattaññū cirapabbajitā bhāravāhino,",
  "an7.28:2.4_1": "te tena paññāyissantī’ti attanā na tesu yogaṁ āpajjati.",
  "an7.28:2.5_0": "Ime kho, bhikkhave, satta dhammā sekhassa bhikkhuno aparihānāya saṁvattantī”ti.",
  "an7.28:2.6_0": "Aṭṭhamaṁ.",
  "an7.29:0.1_0": "Aṅguttara Nikāya 7.29",
  "an7.29:0.2_0": "3. Vajjisattakavagga",
  "an7.29:0.3_0": "Dutiyaparihānisutta",
  "an7.29:1.1_0": "“Sattime, bhikkhave, dhammā upāsakassa parihānāya saṁvattanti.",
  "an7.29:1.2_0": "Katame satta?",
  "an7.29:1.3_0": "Bhikkhudassanaṁ hāpeti,",
  "an7.29:1.4_0": "saddhammassavanaṁ pamajjati,",
  "an7.29:1.5_0": "adhisīle na sikkhati,",
  "an7.29:1.6_0": "appasādabahulo hoti,",
  "an7.29:1.7_0": "bhikkhūsu theresu ceva navesu ca majjhimesu ca upārambhacitto dhammaṁ suṇāti randhagavesī,",
  "an7.29:1.8_0": "ito bahiddhā dakkhiṇeyyaṁ gavesati,",
  "an7.29:1.9_0": "tattha ca pubbakāraṁ karoti.",
  "an7.29:1.10_0": "Ime kho, bhikkhave, satta dhammā upāsakassa parihānāya saṁvattanti.",
  "an7.29:2.1_0": "Sattime, bhikkhave, dhammā upāsakassa aparihānāya saṁvattanti.",
  "an7.29:2.2_0": "Katame satta?",
  "an7.29:2.3_0": "Bhikkhudassanaṁ na hāpeti,",
  "an7.29:2.4_0": "saddhammassavanaṁ nappamajjati,",
  "an7.29:2.5_0": "adhisīle sikkhati,",
  "an7.29:2.6_0": "pasādabahulo hoti,",
  "an7.29:2.7_0": "bhikkhūsu theresu ceva navesu ca majjhimesu ca anupārambhacitto dhammaṁ suṇāti na randhagavesī,",
  "an7.29:2.8_0": "na ito bahiddhā dakkhiṇeyyaṁ gavesati,",
  "an7.29:2.9_0": "idha ca pubbakāraṁ karoti.",
  "an7.29:2.10_0": "Ime kho, bhikkhave, satta dhammā upāsakassa aparihānāya saṁvattantī”ti.",
  "an7.29:2.11_0": "Idamavoca bhagavā.",
  "an7.29:2.12_0": "Idaṁ vatvāna sugato athāparaṁ etadavoca satthā:",
  "an7.29:3.1_0": "“Dassanaṁ bhāvitattānaṁ,",
  "an7.29:3.2_0": "Yo hāpeti upāsako;",
  "an7.29:3.3_0": "Savanañca ariyadhammānaṁ,",
  "an7.29:3.4_0": "Adhisīle na sikkhati.",
  "an7.29:4.1_0": "Appasādo ca bhikkhūsu,",
  "an7.29:4.2_0": "bhiyyo bhiyyo pavaḍḍhati;",
  "an7.29:4.3_0": "Upārambhakacitto ca,",
  "an7.29:4.4_0": "saddhammaṁ sotumicchati.",
  "an7.29:5.1_0": "Ito ca bahiddhā aññaṁ,",
  "an7.29:5.2_0": "dakkhiṇeyyaṁ gavesati;",
  "an7.29:5.3_0": "Tattheva ca pubbakāraṁ,",
  "an7.29:5.4_0": "yo karoti upāsako.",
  "an7.29:6.1_0": "Ete kho parihāniye,",
  "an7.29:6.2_0": "satta dhamme sudesite;",
  "an7.29:6.3_0": "Upāsako sevamāno,",
  "an7.29:6.4_0": "saddhammā parihāyati.",
  "an7.29:7.1_0": "Dassanaṁ bhāvitattānaṁ,",
  "an7.29:7.2_0": "Yo na hāpeti upāsako;",
  "an7.29:7.3_0": "Savanañca ariyadhammānaṁ,",
  "an7.29:7.4_0": "Adhisīle ca sikkhati.",
  "an7.29:8.1_0": "Pasādo cassa bhikkhūsu,",
  "an7.29:8.2_0": "bhiyyo bhiyyo pavaḍḍhati;",
  "an7.29:8.3_0": "Anupārambhacitto ca,",
  "an7.29:8.4_0": "saddhammaṁ sotumicchati.",
  "an7.29:9.1_0": "Na ito bahiddhā aññaṁ,",
  "an7.29:9.2_0": "dakkhiṇeyyaṁ gavesati;",
  "an7.29:9.3_0": "Idheva ca pubbakāraṁ,",
  "an7.29:9.4_0": "yo karoti upāsako.",
  "an7.29:10.1_0": "Ete kho aparihāniye,",
  "an7.29:10.2_0": "Satta dhamme sudesite;",
  "an7.29:10.3_0": "Upāsako sevamāno,",
  "an7.29:10.4_0": "Saddhammā na parihāyatī”ti.",
  "an7.29:10.5_0": "Navamaṁ.",
  "an7.30:0.1_0": "Aṅguttara Nikāya 7.30",
  "an7.30:0.2_0": "3. Vajjisattakavagga",
  "an7.30:0.3_0": "Vipattisutta",
  "an7.30:1.1_0": "Sattimā, bhikkhave, upāsakassa vipattiyo …pe…",
  "an7.30:1.2_0": "sattimā, bhikkhave, upāsakassa sampadā …pe….",
  "an7.30:1.3_0": "Dasamaṁ.",
  "an7.31:0.1_0": "Aṅguttara Nikāya 7.31",
  "an7.31:0.2_0": "3. Vajjisattakavagga",
  "an7.31:0.3_0": "Parābhavasutta",
  "an7.31:1.1_0": "“Sattime, bhikkhave, upāsakassa parābhavā …pe…",
  "an7.31:1.2_0": "sattime, bhikkhave, upāsakassa sambhavā.",
  "an7.31:1.3_0": "Katame satta?",
  "an7.31:1.4_0": "Bhikkhudassanaṁ na hāpeti,",
  "an7.31:1.5_0": "saddhammassavanaṁ nappamajjati,",
  "an7.31:1.6_0": "adhisīle sikkhati,",
  "an7.31:1.7_0": "pasādabahulo hoti,",
  "an7.31:1.8_0": "bhikkhūsu theresu ceva navesu ca majjhimesu ca anupārambhacitto dhammaṁ suṇāti na randhagavesī,",
  "an7.31:1.9_0": "na ito bahiddhā dakkhiṇeyyaṁ gavesati,",
  "an7.31:1.10_0": "idha ca pubbakāraṁ karoti.",
  "an7.31:1.11_0": "Ime kho, bhikkhave, satta upāsakassa sambhavāti.",
  "an7.31:2.1_0": "Dassanaṁ bhāvitattānaṁ,",
  "an7.31:2.2_0": "Yo hāpeti upāsako;",
  "an7.31:2.3_0": "Savanañca ariyadhammānaṁ,",
  "an7.31:2.4_0": "Adhisīle na sikkhati.",
  "an7.31:3.1_0": "Appasādo ca bhikkhūsu,",
  "an7.31:3.2_0": "bhiyyo bhiyyo pavaḍḍhati;",
  "an7.31:3.3_0": "Upārambhakacitto ca,",
  "an7.31:3.4_0": "saddhammaṁ sotumicchati.",
  "an7.31:4.1_0": "Ito ca bahiddhā aññaṁ,",
  "an7.31:4.2_0": "dakkhiṇeyyaṁ gavesati;",
  "an7.31:4.3_0": "Tattheva ca pubbakāraṁ,",
  "an7.31:4.4_0": "yo karoti upāsako.",
  "an7.31:5.1_0": "Ete kho parihāniye,",
  "an7.31:5.2_0": "satta dhamme sudesite;",
  "an7.31:5.3_0": "Upāsako sevamāno,",
  "an7.31:5.4_0": "saddhammā parihāyati.",
  "an7.31:6.1_0": "Dassanaṁ bhāvitattānaṁ,",
  "an7.31:6.2_0": "Yo na hāpeti upāsako;",
  "an7.31:6.3_0": "Savanañca ariyadhammānaṁ,",
  "an7.31:6.4_0": "Adhisīle ca sikkhati.",
  "an7.31:7.1_0": "Pasādo cassa bhikkhūsu,",
  "an7.31:7.2_0": "bhiyyo bhiyyo pavaḍḍhati;",
  "an7.31:7.3_0": "Anupārambhacitto ca,",
  "an7.31:7.4_0": "saddhammaṁ sotumicchati.",
  "an7.31:8.1_0": "Na ito bahiddhā aññaṁ,",
  "an7.31:8.2_0": "dakkhiṇeyyaṁ gavesati;",
  "an7.31:8.3_0": "Idheva ca pubbakāraṁ,",
  "an7.31:8.4_0": "yo karoti upāsako.",
  "an7.31:9.1_0": "Ete kho aparihāniye,",
  "an7.31:9.2_0": "Satta dhamme sudesite;",
  "an7.31:9.3_0": "Upāsako sevamāno,",
  "an7.31:9.4_0": "Saddhammā na parihāyatī”ti.",
  "an7.31:9.5_0": "Ekādasamaṁ.",
  "an7.31:9.6_0": "Vajjisattakavaggo tatiyo.",
  "an7.31:10.0_0": "Tassuddānaṁ",
  "an7.31:10.1_0": "Sāranda vassakāro ca,",
  "an7.31:10.2_0": "tisattakāni bhikkhukā;",
  "an7.31:10.3_0": "Bodhisaññā dve ca hāni,",
  "an7.31:10.4_0": "vipatti ca parābhavoti.",
  "an7.32:0.1_0": "Aṅguttara Nikāya 7.32",
  "an7.32:0.2_0": "4. Devatāvagga",
  "an7.32:0.3_0": "Appamādagāravasutta",
  "an7.32:1.1_0": "Atha kho aññatarā devatā abhikkantāya rattiyā abhikkantavaṇṇā kevalakappaṁ jetavanaṁ obhāsetvā yena bhagavā tenupasaṅkami;",
  "an7.32:1.1_1": "upasaṅkamitvā bhagavantaṁ abhivādetvā ekamantaṁ aṭṭhāsi.",
  "an7.32:1.1_2": "Ekamantaṁ ṭhitā kho sā devatā bhagavantaṁ etadavoca:",
  "an7.32:2.1_0": "“Sattime, bhante, dhammā bhikkhuno aparihānāya saṁvattanti.",
  "an7.32:2.2_0": "Katame satta?",
  "an7.32:2.3_0": "Satthugāravatā,",
  "an7.32:2.3_1": "dhammagāravatā,",
  "an7.32:2.3_2": "saṅghagāravatā,",
  "an7.32:2.3_3": "sikkhāgāravatā,",
  "an7.32:2.3_4": "samādhigāravatā,",
  "an7.32:2.3_5": "appamādagāravatā,",
  "an7.32:2.3_6": "paṭisanthāragāravatā.",
  "an7.32:2.4_0": "Ime kho, bhante, satta dhammā bhikkhuno aparihānāya saṁvattantī”ti.",
  "an7.32:2.5_0": "Idamavoca sā devatā.",
  "an7.32:2.6_0": "Samanuñño satthā ahosi.",
  "an7.32:2.7_0": "Atha kho sā devatā “samanuñño me satthā”ti bhagavantaṁ abhivādetvā padakkhiṇaṁ katvā tatthevantaradhāyi.",
  "an7.32:3.1_0": "Atha kho bhagavā tassā rattiyā accayena bhikkhū āmantesi:",
  "an7.32:3.2_0": "“imaṁ,",
  "an7.32:3.2_1": "bhikkhave,",
  "an7.32:3.2_2": "rattiṁ aññatarā devatā abhikkantāya rattiyā abhikkantavaṇṇā kevalakappaṁ jetavanaṁ obhāsetvā yenāhaṁ tenupasaṅkami;",
  "an7.32:3.2_3": "upasaṅkamitvā maṁ abhivādetvā ekamantaṁ aṭṭhāsi.",
  "an7.32:3.2_4": "Ekamantaṁ ṭhitā kho,",
  "an7.32:3.2_5": "bhikkhave,",
  "an7.32:3.2_6": "sā devatā maṁ etadavoca:",
  "an7.32:3.3_0": "‘sattime, bhante, dhammā bhikkhuno aparihānāya saṁvattanti.",
  "an7.32:3.4_0": "Katame satta?",
  "an7.32:3.5_0": "Satthugāravatā,",
  "an7.32:3.5_1": "dhammagāravatā,",
  "an7.32:3.5_2": "saṅghagāravatā,",
  "an7.32:3.5_3": "sikkhāgāravatā,",
  "an7.32:3.5_4": "samādhigāravatā,",
  "an7.32:3.5_5": "appamādagāravatā,",
  "an7.32:3.5_6": "paṭisanthāragāravatā—",
  "an7.32:3.6_0": "ime kho, bhante, satta dhammā bhikkhuno aparihānāya saṁvattantī’ti.",
  "an7.32:3.7_0": "Idamavoca, bhikkhave, sā devatā.",
  "an7.32:3.8_0": "Idaṁ vatvā maṁ abhivādetvā padakkhiṇaṁ katvā tatthevantaradhāyīti.",
  "an7.32:4.1_0": "Satthugaru dhammagaru,",
  "an7.32:4.2_0": "saṅghe ca tibbagāravo;",
  "an7.32:4.3_0": "Samādhigaru ātāpī,",
  "an7.32:4.4_0": "sikkhāya tibbagāravo.",
  "an7.32:5.1_0": "Appamādagaru bhikkhu,",
  "an7.32:5.2_0": "paṭisanthāragāravo;",
  "an7.32:5.3_0": "Abhabbo parihānāya,",
  "an7.32:5.4_0": "nibbānasseva santike”ti.",
  "an7.32:5.5_0": "Paṭhamaṁ.",
  "an7.33:0.1_0": "Aṅguttara Nikāya 7.33",
  "an7.33:0.2_0": "4. Devatāvagga",
  "an7.33:0.3_0": "Hirigāravasutta",
  "an7.33:1.1_0": "“Imaṁ,",
  "an7.33:1.1_1": "bhikkhave,",
  "an7.33:1.1_2": "rattiṁ aññatarā devatā abhikkantāya rattiyā abhikkantavaṇṇā kevalakappaṁ jetavanaṁ obhāsetvā yenāhaṁ tenupasaṅkami;",
  "an7.33:1.1_3": "upasaṅkamitvā maṁ abhivādetvā ekamantaṁ aṭṭhāsi.",
  "an7.33:1.1_4": "Ekamantaṁ ṭhitā kho,",
  "an7.33:1.1_5": "bhikkhave,",
  "an7.33:1.1_6": "sā devatā maṁ etadavoca:",
  "an7.33:1.2_0": "‘sattime, bhante, dhammā bhikkhuno aparihānāya saṁvattanti.",
  "an7.33:1.3_0": "Katame satta?",
  "an7.33:1.4_0": "Satthugāravatā,",
  "an7.33:1.4_1": "dhammagāravatā,",
  "an7.33:1.4_2": "saṅghagāravatā,",
  "an7.33:1.4_3": "sikkhāgāravatā,",
  "an7.33:1.4_4": "samādhigāravatā,",
  "an7.33:1.4_5": "hirigāravatā,",
  "an7.33:1.4_6": "ottappagāravatā.",
  "an7.33:1.5_0": "Ime kho, bhante, satta dhammā bhikkhuno aparihānāya saṁvattantī’ti.",
  "an7.33:1.6_0": "Idamavoca, bhikkhave, sā devatā.",
  "an7.33:1.7_0": "Idaṁ vatvā maṁ abhivādetvā padakkhiṇaṁ katvā tatthevantaradhāyīti.",
  "an7.33:2.1_0": "Satthugaru dhammagaru,",
  "an7.33:2.2_0": "saṅghe ca tibbagāravo;",
  "an7.33:2.3_0": "Samādhigaru ātāpī,",
  "an7.33:2.4_0": "sikkhāya tibbagāravo.",
  "an7.33:3.1_0": "Hiriottappasampanno,",
  "an7.33:3.2_0": "sappatisso sagāravo;",
  "an7.33:3.3_0": "Abhabbo parihānāya,",
  "an7.33:3.4_0": "nibbānasseva santike”ti.",
  "an7.33:3.5_0": "Dutiyaṁ.",
  "an7.34:0.1_0": "Aṅguttara Nikāya 7.34",
  "an7.34:0.2_0": "4. Devatāvagga",
  "an7.34:0.3_0": "Paṭhamasovacassatāsutta",
  "an7.34:1.1_0": "“Imaṁ, bhikkhave, rattiṁ aññatarā devatā …pe… maṁ etadavoca:",
  "an7.34:1.2_0": "‘sattime, bhante, dhammā bhikkhuno aparihānāya saṁvattanti.",
  "an7.34:1.3_0": "Katame satta?",
  "an7.34:1.4_0": "Satthugāravatā,",
  "an7.34:1.4_1": "dhammagāravatā,",
  "an7.34:1.4_2": "saṅghagāravatā,",
  "an7.34:1.4_3": "sikkhāgāravatā,",
  "an7.34:1.4_4": "samādhigāravatā,",
  "an7.34:1.4_5": "sovacassatā,",
  "an7.34:1.4_6": "kalyāṇamittatā.",
  "an7.34:1.5_0": "Ime kho, bhante, satta dhammā bhikkhuno aparihānāya saṁvattantī’ti.",
  "an7.34:1.6_0": "Idamavoca, bhikkhave, sā devatā.",
  "an7.34:1.7_0": "Idaṁ vatvā maṁ abhivādetvā padakkhiṇaṁ katvā tatthevantaradhāyīti.",
  "an7.34:2.1_0": "Satthugaru dhammagaru,",
  "an7.34:2.2_0": "saṅghe ca tibbagāravo;",
  "an7.34:2.3_0": "Samādhigaru ātāpī,",
  "an7.34:2.4_0": "sikkhāya tibbagāravo.",
  "an7.34:3.1_0": "Kalyāṇamitto suvaco,",
  "an7.34:3.2_0": "sappatisso sagāravo;",
  "an7.34:3.3_0": "Abhabbo parihānāya,",
  "an7.34:3.4_0": "nibbānasseva santike”ti.",
  "an7.34:3.5_0": "Tatiyaṁ.",
  "an7.35:0.1_0": "Aṅguttara Nikāya 7.35",
  "an7.35:0.2_0": "4. Devatāvagga",
  "an7.35:0.3_0": "Dutiyasovacassatāsutta",
  "an7.35:1.1_0": "“Imaṁ, bhikkhave, rattiṁ aññatarā devatā abhikkantāya rattiyā abhikkantavaṇṇā …pe…",
  "an7.35:1.2_0": "‘sattime, bhante, dhammā bhikkhuno aparihānāya saṁvattanti.",
  "an7.35:1.3_0": "Katame satta?",
  "an7.35:1.4_0": "Satthugāravatā,",
  "an7.35:1.4_1": "dhammagāravatā,",
  "an7.35:1.4_2": "saṅghagāravatā,",
  "an7.35:1.4_3": "sikkhāgāravatā,",
  "an7.35:1.4_4": "samādhigāravatā,",
  "an7.35:1.4_5": "sovacassatā,",
  "an7.35:1.4_6": "kalyāṇamittatā.",
  "an7.35:1.5_0": "Ime kho, bhante, satta dhammā bhikkhuno aparihānāya saṁvattantī’ti.",
  "an7.35:1.6_0": "Idamavoca, bhikkhave, sā devatā.",
  "an7.35:1.7_0": "Idaṁ vatvā maṁ abhivādetvā padakkhiṇaṁ katvā tatthevantaradhāyī”ti.",
  "an7.35:2.1_0": "Evaṁ vutte, āyasmā sāriputto bhagavantaṁ etadavoca:",
  "an7.35:2.2_0": "“imassa kho ahaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmi.",
  "an7.35:2.3_0": "Idha, bhante, bhikkhu attanā ca satthugāravo hoti, satthugāravatāya ca vaṇṇavādī.",
  "an7.35:2.4_0": "Ye caññe bhikkhū na satthugāravā te ca satthugāravatāya samādapeti.",
  "an7.35:2.5_0": "Ye caññe bhikkhū satthugāravā tesañca vaṇṇaṁ bhaṇati bhūtaṁ tacchaṁ kālena.",
  "an7.35:2.6_0": "Attanā ca dhammagāravo hoti …pe…",
  "an7.35:2.7_0": "saṅghagāravo hoti …",
  "an7.35:2.8_0": "sikkhāgāravo hoti …",
  "an7.35:2.9_0": "samādhigāravo hoti …",
  "an7.35:2.10_0": "suvaco hoti …",
  "an7.35:2.11_0": "kalyāṇamitto hoti, kalyāṇamittatāya ca vaṇṇavādī.",
  "an7.35:2.12_0": "Ye caññe bhikkhū na kalyāṇamittā te ca kalyāṇamittatāya samādapeti.",
  "an7.35:2.13_0": "Ye caññe bhikkhū kalyāṇamittā tesañca vaṇṇaṁ bhaṇati bhūtaṁ tacchaṁ kālenāti.",
  "an7.35:2.14_0": "Imassa kho ahaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmī”ti.",
  "an7.35:3.1_0": "“Sādhu sādhu, sāriputta.",
  "an7.35:3.2_0": "Sādhu kho tvaṁ, sāriputta, imassa mayā saṅkhittena bhāsitassa evaṁ vitthārena atthaṁ ājānāsi.",
  "an7.35:3.3_0": "Idha, sāriputta, bhikkhu attanā ca satthugāravo hoti, satthugāravatāya ca vaṇṇavādī.",
  "an7.35:3.4_0": "Ye caññe bhikkhū na satthugāravā te ca satthugāravatāya samādapeti.",
  "an7.35:3.5_0": "Ye caññe bhikkhū satthugāravā tesañca vaṇṇaṁ bhaṇati bhūtaṁ tacchaṁ kālena.",
  "an7.35:3.6_0": "Attanā ca dhammagāravo hoti …pe…",
  "an7.35:3.7_0": "saṅghagāravo hoti …",
  "an7.35:3.8_0": "sikkhāgāravo hoti …",
  "an7.35:3.9_0": "samādhigāravo hoti …",
  "an7.35:3.10_0": "suvaco hoti …",
  "an7.35:3.11_0": "kalyāṇamitto hoti, kalyāṇamittatāya ca vaṇṇavādī.",
  "an7.35:3.12_0": "Ye caññe bhikkhū na kalyāṇamittā te ca kalyāṇamittatāya samādapeti.",
  "an7.35:3.13_0": "Ye caññe bhikkhū kalyāṇamittā tesañca vaṇṇaṁ bhaṇati bhūtaṁ tacchaṁ kālenāti.",
  "an7.35:3.14_0": "Imassa kho, sāriputta, mayā saṅkhittena bhāsitassa evaṁ vitthārena attho daṭṭhabbo”ti.",
  "an7.35:3.15_0": "Catutthaṁ.",
  "an7.36:0.1_0": "Aṅguttara Nikāya 7.36",
  "an7.36:0.2_0": "4. Devatāvagga",
  "an7.36:0.3_0": "Paṭhamamittasutta",
  "an7.36:1.1_0": "“Sattahi, bhikkhave, aṅgehi samannāgato mitto sevitabbo.",
  "an7.36:1.2_0": "Katamehi sattahi?",
  "an7.36:1.3_0": "Duddadaṁ dadāti,",
  "an7.36:1.3_1": "dukkaraṁ karoti,",
  "an7.36:1.3_2": "dukkhamaṁ khamati,",
  "an7.36:1.3_3": "guyhamassa āvi karoti,",
  "an7.36:1.3_4": "guyhamassa pariguhati,",
  "an7.36:1.3_5": "āpadāsu na jahati,",
  "an7.36:1.3_6": "khīṇena nātimaññati.",
  "an7.36:1.4_0": "Imehi kho, bhikkhave, sattahi aṅgehi samannāgato mitto sevitabboti.",
  "an7.36:2.1_0": "Duddadaṁ dadāti mitto,",
  "an7.36:2.2_0": "dukkarañcāpi kubbati;",
  "an7.36:2.3_0": "Athopissa duruttāni,",
  "an7.36:2.4_0": "khamati dukkhamāni ca.",
  "an7.36:3.1_0": "Guyhañca tassa akkhāti,",
  "an7.36:3.2_0": "guyhassa parigūhati;",
  "an7.36:3.3_0": "Āpadāsu na jahāti,",
  "an7.36:3.4_0": "khīṇena nātimaññati.",
  "an7.36:4.1_0": "Yamhi etāni ṭhānāni,",
  "an7.36:4.2_0": "saṁvijjantīdha puggale;",
  "an7.36:4.3_0": "So mitto mittakāmena,",
  "an7.36:4.4_0": "bhajitabbo tathāvidho”ti.",
  "an7.36:4.5_0": "Pañcamaṁ.",
  "an7.37:0.1_0": "Aṅguttara Nikāya 7.37",
  "an7.37:0.2_0": "4. Devatāvagga",
  "an7.37:0.3_0": "Dutiyamittasutta",
  "an7.37:1.1_0": "“Sattahi,",
  "an7.37:1.1_1": "bhikkhave,",
  "an7.37:1.1_2": "dhammehi samannāgato bhikkhu mitto sevitabbo bhajitabbo payirupāsitabbo api panujjamānenapi.",
  "an7.37:1.2_0": "Katamehi sattahi?",
  "an7.37:1.3_0": "Piyo ca hoti manāpo ca garu ca bhāvanīyo ca vattā ca vacanakkhamo ca gambhīrañca kathaṁ kattā hoti,",
  "an7.37:1.3_1": "no ca aṭṭhāne niyojeti.",
  "an7.37:1.4_0": "Imehi kho,",
  "an7.37:1.4_1": "bhikkhave,",
  "an7.37:1.4_2": "sattahi dhammehi samannāgato bhikkhu mitto sevitabbo bhajitabbo payirupāsitabbo api panujjamānenapīti.",
  "an7.37:2.1_0": "Piyo garu bhāvanīyo,",
  "an7.37:2.2_0": "vattā ca vacanakkhamo;",
  "an7.37:2.3_0": "Gambhīrañca kathaṁ kattā,",
  "an7.37:2.4_0": "no caṭṭhāne niyojako.",
  "an7.37:3.1_0": "Yamhi etāni ṭhānāni,",
  "an7.37:3.2_0": "saṁvijjantīdha puggale;",
  "an7.37:3.3_0": "So mitto mittakāmena,",
  "an7.37:3.4_0": "atthakāmānukampato;",
  "an7.37:3.5_0": "Api nāsiyamānena,",
  "an7.37:3.6_0": "bhajitabbo tathāvidho”ti.",
  "an7.37:3.7_0": "Chaṭṭhaṁ.",
  "an7.38:0.1_0": "Aṅguttara Nikāya 7.38",
  "an7.38:0.2_0": "4. Devatāvagga",
  "an7.38:0.3_0": "Paṭhamapaṭisambhidāsutta",
  "an7.38:1.1_0": "“Sattahi,",
  "an7.38:1.1_1": "bhikkhave,",
  "an7.38:1.1_2": "dhammehi samannāgato bhikkhu nacirasseva catasso paṭisambhidā sayaṁ abhiññā sacchikatvā upasampajja vihareyya.",
  "an7.38:1.2_0": "Katamehi sattahi?",
  "an7.38:1.3_0": "Idha, bhikkhave, bhikkhu ‘idaṁ me cetaso līnattan’ti yathābhūtaṁ pajānāti;",
  "an7.38:1.4_0": "ajjhattaṁ saṅkhittaṁ vā cittaṁ ‘ajjhattaṁ me saṅkhittaṁ cittan’ti yathābhūtaṁ pajānāti;",
  "an7.38:1.5_0": "bahiddhā vikkhittaṁ vā cittaṁ ‘bahiddhā me vikkhittaṁ cittan’ti yathābhūtaṁ pajānāti;",
  "an7.38:1.6_0": "tassa viditā vedanā uppajjanti, viditā upaṭṭhahanti, viditā abbhatthaṁ gacchanti;",
  "an7.38:1.7_0": "viditā saññā uppajjanti, viditā upaṭṭhahanti, viditā abbhatthaṁ gacchanti;",
  "an7.38:1.8_0": "viditā vitakkā uppajjanti, viditā upaṭṭhahanti, viditā abbhatthaṁ gacchanti;",
  "an7.38:1.9_0": "sappāyāsappāyesu kho panassa dhammesu hīnappaṇītesu kaṇhasukkasappaṭibhāgesu nimittaṁ suggahitaṁ hoti",
  "an7.38:1.9_1": "sumanasikataṁ sūpadhāritaṁ suppaṭividdhaṁ paññāya.",
  "an7.38:1.10_0": "Imehi kho,",
  "an7.38:1.10_1": "bhikkhave,",
  "an7.38:1.10_2": "sattahi dhammehi samannāgato bhikkhu nacirasseva catasso paṭisambhidā sayaṁ abhiññā sacchikatvā upasampajja vihareyyā”ti.",
  "an7.38:1.11_0": "Sattamaṁ.",
  "an7.39:0.1_0": "Aṅguttara Nikāya 7.39",
  "an7.39:0.2_0": "4. Devatāvagga",
  "an7.39:0.3_0": "Dutiyapaṭisambhidāsutta",
  "an7.39:1.1_0": "“Sattahi,",
  "an7.39:1.1_1": "bhikkhave,",
  "an7.39:1.1_2": "dhammehi samannāgato sāriputto catasso paṭisambhidā sayaṁ abhiññā sacchikatvā upasampajja viharati.",
  "an7.39:1.2_0": "Katamehi sattahi?",
  "an7.39:1.3_0": "Idha, bhikkhave, sāriputto ‘idaṁ me cetaso līnattan’ti yathābhūtaṁ pajānāti;",
  "an7.39:1.4_0": "ajjhattaṁ saṅkhittaṁ vā cittaṁ ‘ajjhattaṁ me saṅkhittaṁ cittan’ti yathābhūtaṁ pajānāti;",
  "an7.39:1.5_0": "bahiddhā vikkhittaṁ vā cittaṁ ‘bahiddhā me vikkhittaṁ cittan’ti yathābhūtaṁ pajānāti;",
  "an7.39:1.6_0": "tassa viditā vedanā uppajjanti, viditā upaṭṭhahanti, viditā abbhatthaṁ gacchanti;",
  "an7.39:1.7_0": "viditā saññā …pe…",
  "an7.39:1.8_0": "vitakkā uppajjanti, viditā upaṭṭhahanti, viditā abbhatthaṁ gacchanti;",
  "an7.39:1.9_0": "sappāyāsappāyesu kho panassa dhammesu hīnappaṇītesu kaṇhasukkasappaṭibhāgesu nimittaṁ suggahitaṁ sumanasikataṁ sūpadhāritaṁ suppaṭividdhaṁ paññāya.",
  "an7.39:1.10_0": "Imehi kho,",
  "an7.39:1.10_1": "bhikkhave,",
  "an7.39:1.10_2": "sattahi dhammehi samannāgato sāriputto catasso paṭisambhidā sayaṁ abhiññā sacchikatvā upasampajja viharatī”ti.",
  "an7.39:1.11_0": "Aṭṭhamaṁ.",
  "an7.40:0.1_0": "Aṅguttara Nikāya 7.40",
  "an7.40:0.2_0": "4. Devatāvagga",
  "an7.40:0.3_0": "Paṭhamavasasutta",
  "an7.40:1.1_0": "“Sattahi,",
  "an7.40:1.1_1": "bhikkhave,",
  "an7.40:1.1_2": "dhammehi samannāgato bhikkhu cittaṁ vase vatteti,",
  "an7.40:1.1_3": "no ca bhikkhu cittassa vasena vattati.",
  "an7.40:1.2_0": "Katamehi sattahi?",
  "an7.40:1.3_0": "Idha,",
  "an7.40:1.3_1": "bhikkhave,",
  "an7.40:1.3_2": "bhikkhu samādhikusalo hoti,",
  "an7.40:1.3_3": "samādhissa samāpattikusalo hoti,",
  "an7.40:1.3_4": "samādhissa ṭhitikusalo hoti,",
  "an7.40:1.3_5": "samādhissa vuṭṭhānakusalo hoti,",
  "an7.40:1.3_6": "samādhissa kalyāṇakusalo hoti,",
  "an7.40:1.3_7": "samādhissa gocarakusalo hoti,",
  "an7.40:1.3_8": "samādhissa abhinīhārakusalo hoti.",
  "an7.40:1.4_0": "Imehi kho,",
  "an7.40:1.4_1": "bhikkhave,",
  "an7.40:1.4_2": "sattahi dhammehi samannāgato bhikkhu cittaṁ vase vatteti,",
  "an7.40:1.4_3": "no ca bhikkhu cittassa vasena vattatī”ti.",
  "an7.40:1.5_0": "Navamaṁ.",
  "an7.41:0.1_0": "Aṅguttara Nikāya 7.41",
  "an7.41:0.2_0": "4. Devatāvagga",
  "an7.41:0.3_0": "Dutiyavasasutta",
  "an7.41:1.1_0": "“Sattahi,",
  "an7.41:1.1_1": "bhikkhave,",
  "an7.41:1.1_2": "dhammehi samannāgato sāriputto cittaṁ vase vatteti,",
  "an7.41:1.1_3": "no ca sāriputto cittassa vasena vattati.",
  "an7.41:1.2_0": "Katamehi sattahi?",
  "an7.41:1.3_0": "Idha,",
  "an7.41:1.3_1": "bhikkhave,",
  "an7.41:1.3_2": "sāriputto samādhikusalo hoti,",
  "an7.41:1.3_3": "samādhissa samāpattikusalo,",
  "an7.41:1.3_4": "samādhissa ṭhitikusalo,",
  "an7.41:1.3_5": "samādhissa vuṭṭhānakusalo,",
  "an7.41:1.3_6": "samādhissa kalyāṇakusalo,",
  "an7.41:1.3_7": "samādhissa gocarakusalo,",
  "an7.41:1.3_8": "samādhissa abhinīhārakusalo hoti.",
  "an7.41:1.4_0": "Imehi kho,",
  "an7.41:1.4_1": "bhikkhave,",
  "an7.41:1.4_2": "sattahi dhammehi samannāgato sāriputto cittaṁ vase vatteti,",
  "an7.41:1.4_3": "no ca sāriputto cittassa vasena vattatī”ti.",
  "an7.41:1.5_0": "Dasamaṁ.",
  "an7.42:0.1_0": "Aṅguttara Nikāya 7.42",
  "an7.42:0.2_0": "4. Devatāvagga",
  "an7.42:0.3_0": "Paṭhamaniddasasutta",
  "an7.42:1.1_0": "Atha kho āyasmā sāriputto pubbaṇhasamayaṁ nivāsetvā pattacīvaramādāya sāvatthiṁ piṇḍāya pāvisi.",
  "an7.42:1.2_0": "Atha kho āyasmato sāriputtassa etadahosi:",
  "an7.42:1.3_0": "“atippago kho tāva sāvatthiyaṁ piṇḍāya carituṁ.",
  "an7.42:1.4_0": "Yannūnāhaṁ yena aññatitthiyānaṁ paribbājakānaṁ ārāmo tenupasaṅkameyyan”ti.",
  "an7.42:1.5_0": "Atha kho āyasmā sāriputto yena aññatitthiyānaṁ paribbājakānaṁ ārāmo tenupasaṅkami;",
  "an7.42:1.5_1": "upasaṅkamitvā tehi aññatitthiyehi paribbājakehi saddhiṁ sammodi.",
  "an7.42:1.6_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an7.42:1.7_0": "Tena kho pana samayena tesaṁ aññatitthiyānaṁ paribbājakānaṁ sannisinnānaṁ sannipatitānaṁ ayamantarākathā udapādi:",
  "an7.42:1.8_0": "“yo hi koci, āvuso,",
  "an7.42:1.8_1": "dvādasavassāni paripuṇṇaṁ parisuddhaṁ brahmacariyaṁ carati,",
  "an7.42:1.8_2": "‘niddaso bhikkhū’ti alaṁvacanāyā”ti.",
  "an7.42:2.1_0": "Atha kho āyasmā sāriputto tesaṁ aññatitthiyānaṁ paribbājakānaṁ bhāsitaṁ neva abhinandi nappaṭikkosi.",
  "an7.42:2.2_0": "Anabhinanditvā appaṭikkositvā uṭṭhāyāsanā pakkāmi:",
  "an7.42:2.3_0": "“bhagavato santike etassa bhāsitassa atthaṁ ājānissāmī”ti.",
  "an7.42:2.4_0": "Atha kho āyasmā sāriputto sāvatthiyaṁ piṇḍāya caritvā pacchābhattaṁ piṇḍapātapaṭikkanto yena bhagavā tenupasaṅkami;",
  "an7.42:2.4_1": "upasaṅkamitvā bhagavantaṁ abhivādetvā ekamantaṁ nisīdi.",
  "an7.42:2.4_2": "Ekamantaṁ nisinno kho āyasmā sāriputto bhagavantaṁ etadavoca:",
  "an7.42:3.1_0": "“Idhāhaṁ, bhante, pubbaṇhasamayaṁ nivāsetvā pattacīvaramādāya sāvatthiṁ piṇḍāya pāvisiṁ.",
  "an7.42:3.2_0": "Tassa mayhaṁ, bhante, etadahosi:",
  "an7.42:3.3_0": "‘atippago kho tāva sāvatthiyaṁ piṇḍāya carituṁ.",
  "an7.42:3.4_0": "Yannūnāhaṁ yena aññatitthiyānaṁ paribbājakānaṁ ārāmo tenupasaṅkameyyan’ti.",
  "an7.42:3.5_0": "Atha khvāhaṁ, bhante,",
  "an7.42:3.5_1": "yena aññatitthiyānaṁ paribbājakānaṁ ārāmo tenupasaṅkamiṁ;",
  "an7.42:3.5_2": "upasaṅkamitvā tehi aññatitthiyehi paribbājakehi saddhiṁ sammodiṁ.",
  "an7.42:3.6_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁ.",
  "an7.42:3.7_0": "Tena kho pana, bhante,",
  "an7.42:3.7_1": "samayena tesaṁ aññatitthiyānaṁ paribbājakānaṁ sannisinnānaṁ sannipatitānaṁ ayamantarākathā udapādi:",
  "an7.42:3.8_0": "‘yo hi koci, āvuso,",
  "an7.42:3.8_1": "dvādasavassāni paripuṇṇaṁ parisuddhaṁ brahmacariyaṁ carati,",
  "an7.42:3.8_2": "niddaso bhikkhūti alaṁvacanāyā’ti.",
  "an7.42:3.9_0": "Atha khvāhaṁ, bhante, tesaṁ aññatitthiyānaṁ paribbājakānaṁ bhāsitaṁ neva abhinandiṁ nappaṭikkosiṁ.",
  "an7.42:3.10_0": "Anabhinanditvā appaṭikkositvā uṭṭhāyāsanā pakkamiṁ:",
  "an7.42:3.11_0": "‘bhagavato santike etassa atthaṁ ājānissāmī’ti.",
  "an7.42:3.12_0": "Sakkā nu kho, bhante, imasmiṁ dhammavinaye kevalaṁ vassagaṇanamattena niddaso bhikkhu paññāpetun”ti?",
  "an7.42:4.1_0": "“Na kho,",
  "an7.42:4.1_1": "sāriputta,",
  "an7.42:4.1_2": "sakkā imasmiṁ dhammavinaye kevalaṁ vassagaṇanamattena niddaso bhikkhu paññāpetuṁ.",
  "an7.42:4.2_0": "Satta kho imāni, sāriputta, niddasavatthūni mayā sayaṁ abhiññā sacchikatvā paveditāni.",
  "an7.42:5.1_0": "Katamāni satta?",
  "an7.42:5.2_0": "Idha,",
  "an7.42:5.2_1": "sāriputta,",
  "an7.42:5.2_2": "bhikkhu sikkhāsamādāne tibbacchando hoti āyatiñca sikkhāsamādāne avigatapemo,",
  "an7.42:5.2_3": "dhammanisantiyā tibbacchando hoti āyatiñca dhammanisantiyā avigatapemo,",
  "an7.42:5.2_4": "icchāvinaye tibbacchando hoti āyatiñca icchāvinaye avigatapemo,",
  "an7.42:5.2_5": "paṭisallāne tibbacchando hoti āyatiñca paṭisallāne avigatapemo,",
  "an7.42:5.2_6": "vīriyārambhe tibbacchando hoti āyatiñca vīriyārambhe avigatapemo,",
  "an7.42:5.2_7": "satinepakke tibbacchando hoti āyatiñca satinepakke avigatapemo,",
  "an7.42:5.2_8": "diṭṭhipaṭivedhe tibbacchando hoti āyatiñca diṭṭhipaṭivedhe avigatapemo.",
  "an7.42:5.3_0": "Imāni kho, sāriputta, satta niddasavatthūni mayā sayaṁ abhiññā sacchikatvā paveditāni.",
  "an7.42:5.4_0": "Imehi kho,",
  "an7.42:5.4_1": "sāriputta,",
  "an7.42:5.4_2": "sattahi niddasavatthūhi samannāgato bhikkhu dvādasa cepi vassāni paripuṇṇaṁ parisuddhaṁ brahmacariyaṁ carati,",
  "an7.42:5.4_3": "‘niddaso bhikkhū’ti alaṁvacanāya;",
  "an7.42:5.5_0": "catubbīsati cepi vassāni paripuṇṇaṁ parisuddhaṁ brahmacariyaṁ carati,",
  "an7.42:5.5_1": "‘niddaso bhikkhū’ti alaṁvacanāya;",
  "an7.42:5.6_0": "chattiṁsati cepi vassāni paripuṇṇaṁ parisuddhaṁ brahmacariyaṁ carati,",
  "an7.42:5.6_1": "‘niddaso bhikkhū’ti alaṁvacanāya,",
  "an7.42:5.6_2": "aṭṭhacattārīsañcepi vassāni paripuṇṇaṁ parisuddhaṁ brahmacariyaṁ carati,",
  "an7.42:5.6_3": "‘niddaso bhikkhū’ti alaṁvacanāyā”ti.",
  "an7.42:5.7_0": "Ekādasamaṁ.",
  "an7.43:0.1_0": "Aṅguttara Nikāya 7.43",
  "an7.43:0.2_0": "4. Devatāvagga",
  "an7.43:0.3_0": "Dutiyaniddasasutta",
  "an7.43:1.1_0": "Evaṁ me sutaṁ—",
  "an7.43:1.2_0": "ekaṁ samayaṁ bhagavā kosambiyaṁ viharati ghositārāme.",
  "an7.43:1.3_0": "Atha kho āyasmā ānando pubbaṇhasamayaṁ nivāsetvā pattacīvaramādāya kosambiṁ piṇḍāya pāvisi.",
  "an7.43:1.4_0": "Atha kho āyasmato ānandassa etadahosi:",
  "an7.43:1.5_0": "“atippago kho tāva kosambiyaṁ piṇḍāya carituṁ.",
  "an7.43:1.6_0": "Yannūnāhaṁ yena aññatitthiyānaṁ paribbājakānaṁ ārāmo tenupasaṅkameyyan”ti.",
  "an7.43:1.7_0": "Atha kho āyasmā ānando yena aññatitthiyānaṁ paribbājakānaṁ ārāmo tenupasaṅkami;",
  "an7.43:1.7_1": "upasaṅkamitvā tehi aññatitthiyehi paribbājakehi saddhiṁ sammodi.",
  "an7.43:1.8_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an7.43:2.1_0": "Tena kho pana samayena tesaṁ aññatitthiyānaṁ paribbājakānaṁ sannisinnānaṁ sannipatitānaṁ ayamantarākathā udapādi:",
  "an7.43:2.2_0": "“yo hi koci, āvuso,",
  "an7.43:2.2_1": "dvādasavassāni paripuṇṇaṁ parisuddhaṁ brahmacariyaṁ carati,",
  "an7.43:2.2_2": "‘niddaso bhikkhū’ti alaṁvacanāyā”ti.",
  "an7.43:3.1_0": "Atha kho āyasmā ānando tesaṁ aññatitthiyānaṁ paribbājakānaṁ bhāsitaṁ neva abhinandi nappaṭikkosi.",
  "an7.43:3.2_0": "Anabhinanditvā appaṭikkositvā uṭṭhāyāsanā pakkāmi:",
  "an7.43:3.3_0": "“bhagavato santike etassa bhāsitassa atthaṁ ājānissāmī”ti.",
  "an7.43:3.4_0": "Atha kho āyasmā ānando kosambiyaṁ piṇḍāya caritvā pacchābhattaṁ piṇḍapātapaṭikkanto yena bhagavā tenupasaṅkami;",
  "an7.43:3.4_1": "upasaṅkamitvā bhagavantaṁ abhivādetvā ekamantaṁ nisīdi.",
  "an7.43:3.4_2": "Ekamantaṁ nisinno kho āyasmā ānando bhagavantaṁ etadavoca:",
  "an7.43:4.1_0": "“Idhāhaṁ, bhante, pubbaṇhasamayaṁ nivāsetvā pattacīvaramādāya kosambiṁ piṇḍāya pāvisiṁ.",
  "an7.43:4.2_0": "Tassa mayhaṁ, bhante, etadahosi:",
  "an7.43:4.3_0": "‘atippago kho tāva kosambiyaṁ piṇḍāya carituṁ.",
  "an7.43:4.4_0": "Yannūnāhaṁ yena aññatitthiyānaṁ paribbājakānaṁ ārāmo tenupasaṅkameyyan’ti …pe…",
  "an7.43:4.5_0": "tehi saddhiṁ sammodiṁ.",
  "an7.43:4.6_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁ.",
  "an7.43:5.1_0": "Tena kho pana, bhante,",
  "an7.43:5.1_1": "samayena tesaṁ aññatitthiyānaṁ paribbājakānaṁ sannisinnānaṁ sannipatitānaṁ ayamantarākathā udapādi:",
  "an7.43:5.2_0": "‘yo hi koci, āvuso,",
  "an7.43:5.2_1": "dvādasavassāni paripuṇṇaṁ parisuddhaṁ brahmacariyaṁ carati,",
  "an7.43:5.2_2": "niddaso bhikkhūti alaṁvacanāyā’ti.",
  "an7.43:5.3_0": "Atha khvāhaṁ, bhante, tesaṁ aññatitthiyānaṁ paribbājakānaṁ bhāsitaṁ neva abhinandiṁ nappaṭikkosiṁ.",
  "an7.43:5.4_0": "Anabhinanditvā, appaṭikkositvā uṭṭhāyāsanā pakkamiṁ:",
  "an7.43:5.5_0": "‘bhagavato santike etassa bhāsitassa atthaṁ ājānissāmī’ti.",
  "an7.43:5.6_0": "Sakkā nu kho, bhante, imasmiṁ dhammavinaye kevalaṁ vassagaṇanamattena niddaso bhikkhu paññāpetun”ti?",
  "an7.43:6.1_0": "“Na kho, ānanda, sakkā imasmiṁ dhammavinaye kevalaṁ vassagaṇanamattena niddaso bhikkhu paññāpetuṁ.",
  "an7.43:6.2_0": "Satta kho imāni, ānanda, niddasavatthūni mayā sayaṁ abhiññā sacchikatvā paveditāni.",
  "an7.43:7.1_0": "Katamāni satta?",
  "an7.43:7.2_0": "Idhānanda, bhikkhu,",
  "an7.43:7.2_1": "saddho hoti,",
  "an7.43:7.2_2": "hirīmā hoti,",
  "an7.43:7.2_3": "ottappī hoti,",
  "an7.43:7.2_4": "bahussuto hoti,",
  "an7.43:7.2_5": "āraddhavīriyo hoti,",
  "an7.43:7.2_6": "satimā hoti,",
  "an7.43:7.2_7": "paññavā hoti.",
  "an7.43:7.3_0": "Imāni kho, ānanda, satta niddasavatthūni mayā sayaṁ abhiññā sacchikatvā paveditāni.",
  "an7.43:7.4_0": "Imehi kho, ānanda,",
  "an7.43:7.4_1": "sattahi niddasavatthūhi samannāgato bhikkhu dvādasa cepi vassāni paripuṇṇaṁ parisuddhaṁ brahmacariyaṁ carati,",
  "an7.43:7.4_2": "‘niddaso bhikkhū’ti alaṁvacanāya;",
  "an7.43:7.5_0": "catubbīsati cepi vassāni paripuṇṇaṁ parisuddhaṁ brahmacariyaṁ carati,",
  "an7.43:7.5_1": "‘niddaso bhikkhū’ti alaṁvacanāya;",
  "an7.43:7.6_0": "chattiṁsati cepi vassāni paripuṇṇaṁ parisuddhaṁ brahmacariyaṁ carati,",
  "an7.43:7.6_1": "‘niddaso bhikkhū’ti alaṁvacanāya,",
  "an7.43:7.6_2": "aṭṭhacattārīsañcepi vassāni paripuṇṇaṁ parisuddhaṁ brahmacariyaṁ carati,",
  "an7.43:7.6_3": "‘niddaso bhikkhū’ti alaṁvacanāyā”ti.",
  "an7.43:7.7_0": "Dvādasamaṁ.",
  "an7.43:7.8_0": "Devatāvaggo catuttho.",
  "an7.43:8.0_0": "Tassuddānaṁ",
  "an7.43:8.1_0": "Appamādo hirī ceva,",
  "an7.43:8.2_0": "dve suvacā duve mittā;",
  "an7.43:8.3_0": "Dve paṭisambhidā dve vasā,",
  "an7.43:8.4_0": "duve niddasavatthunāti.",
  "an7.44:0.1_0": "Aṅguttara Nikāya 7.44",
  "an7.44:0.2_0": "5. Mahāyaññavagga",
  "an7.44:0.3_0": "Sattaviññāṇaṭṭhitisutta",
  "an7.44:1.1_0": "“Sattimā, bhikkhave, viññāṇaṭṭhitiyo.",
  "an7.44:1.2_0": "Katamā satta?",
  "an7.44:1.3_0": "Santi,",
  "an7.44:1.3_1": "bhikkhave,",
  "an7.44:1.3_2": "sattā nānattakāyā nānattasaññino,",
  "an7.44:1.3_3": "seyyathāpi manussā,",
  "an7.44:1.3_4": "ekacce ca devā,",
  "an7.44:1.3_5": "ekacce ca vinipātikā.",
  "an7.44:1.4_0": "Ayaṁ paṭhamā viññāṇaṭṭhiti.",
  "an7.44:2.1_0": "Santi, bhikkhave, sattā nānattakāyā ekattasaññino, seyyathāpi devā brahmakāyikā paṭhamābhinibbattā.",
  "an7.44:2.2_0": "Ayaṁ dutiyā viññāṇaṭṭhiti.",
  "an7.44:3.1_0": "Santi, bhikkhave, sattā ekattakāyā nānattasaññino, seyyathāpi devā ābhassarā.",
  "an7.44:3.2_0": "Ayaṁ tatiyā viññāṇaṭṭhiti.",
  "an7.44:4.1_0": "Santi, bhikkhave, sattā ekattakāyā ekattasaññino, seyyathāpi devā subhakiṇhā.",
  "an7.44:4.2_0": "Ayaṁ catutthā viññāṇaṭṭhiti.",
  "an7.44:5.1_0": "Santi,",
  "an7.44:5.1_1": "bhikkhave,",
  "an7.44:5.1_2": "sattā sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanūpagā.",
  "an7.44:5.2_0": "Ayaṁ pañcamā viññāṇaṭṭhiti.",
  "an7.44:6.1_0": "Santi,",
  "an7.44:6.1_1": "bhikkhave,",
  "an7.44:6.1_2": "sattā sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanūpagā.",
  "an7.44:6.2_0": "Ayaṁ chaṭṭhā viññāṇaṭṭhiti.",
  "an7.44:7.1_0": "Santi, bhikkhave, sattā sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanūpagā.",
  "an7.44:7.2_0": "Ayaṁ sattamā viññāṇaṭṭhiti.",
  "an7.44:8.1_0": "Imā kho, bhikkhave, satta viññāṇaṭṭhitiyo”ti.",
  "an7.44:8.2_0": "Paṭhamaṁ.",
  "an7.45:0.1_0": "Aṅguttara Nikāya 7.45",
  "an7.45:0.2_0": "5. Mahāyaññavagga",
  "an7.45:0.3_0": "Samādhiparikkhārasutta",
  "an7.45:1.1_0": "“Sattime, bhikkhave, samādhiparikkhārā.",
  "an7.45:1.2_0": "Katame satta?",
  "an7.45:1.3_0": "Sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo, sammāsati.",
  "an7.45:1.4_0": "Yā kho,",
  "an7.45:1.4_1": "bhikkhave,",
  "an7.45:1.4_2": "imehi sattahaṅgehi cittassekaggatā parikkhatā,",
  "an7.45:1.4_3": "ayaṁ vuccati,",
  "an7.45:1.4_4": "bhikkhave,",
  "an7.45:1.4_5": "ariyo sammāsamādhi saupaniso itipi saparikkhāro itipī”ti.",
  "an7.45:1.5_0": "Dutiyaṁ.",
  "an7.46:0.1_0": "Aṅguttara Nikāya 7.46",
  "an7.46:0.2_0": "5. Mahāyaññavagga",
  "an7.46:0.3_0": "Paṭhamaaggisutta",
  "an7.46:1.1_0": "“Sattime, bhikkhave, aggī.",
  "an7.46:1.2_0": "Katame satta?",
  "an7.46:1.3_0": "Rāgaggi, dosaggi, mohaggi, āhuneyyaggi, gahapataggi, dakkhiṇeyyaggi, kaṭṭhaggi—",
  "an7.46:1.4_0": "ime kho, bhikkhave, satta aggī”ti.",
  "an7.46:1.5_0": "Tatiyaṁ.",
  "an7.47:0.1_0": "Aṅguttara Nikāya 7.47",
  "an7.47:0.2_0": "5. Mahāyaññavagga",
  "an7.47:0.3_0": "Dutiyaaggisutta",
  "an7.47:1.1_0": "Tena kho pana samayena uggatasarīrassa brāhmaṇassa mahāyañño upakkhaṭo hoti.",
  "an7.47:1.2_0": "Pañca usabhasatāni thūṇūpanītāni honti yaññatthāya,",
  "an7.47:1.2_1": "pañca vacchatarasatāni thūṇūpanītāni honti yaññatthāya,",
  "an7.47:1.2_2": "pañca vacchatarisatāni thūṇūpanītāni honti yaññatthāya,",
  "an7.47:1.2_3": "pañca ajasatāni thūṇūpanītāni honti yaññatthāya,",
  "an7.47:1.2_4": "pañca urabbhasatāni thūṇūpanītāni honti yaññatthāya.",
  "an7.47:1.3_0": "Atha kho uggatasarīro brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.",
  "an7.47:1.4_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an7.47:1.4_1": "Ekamantaṁ nisinno kho uggatasarīro brāhmaṇo bhagavantaṁ etadavoca:",
  "an7.47:2.1_0": "“Sutaṁ metaṁ, bho gotama, aggissa ādānaṁ yūpassa ussāpanaṁ mahapphalaṁ hoti mahānisaṁsan”ti.",
  "an7.47:2.2_0": "“Mayāpi kho etaṁ, brāhmaṇa, sutaṁ aggissa ādānaṁ yūpassa ussāpanaṁ mahapphalaṁ hoti mahānisaṁsan”ti.",
  "an7.47:2.3_0": "Dutiyampi kho uggatasarīro brāhmaṇo …pe…",
  "an7.47:2.4_0": "tatiyampi kho uggatasarīro brāhmaṇo bhagavantaṁ etadavoca:",
  "an7.47:2.5_0": "“sutaṁ metaṁ, bho gotama, aggissa ādānaṁ yūpassa ussāpanaṁ mahapphalaṁ hoti mahānisaṁsan”ti.",
  "an7.47:2.6_0": "“Mayāpi kho etaṁ, brāhmaṇa, sutaṁ aggissa ādānaṁ yūpassa ussāpanaṁ mahapphalaṁ hoti mahānisaṁsan”ti.",
  "an7.47:2.7_0": "“Tayidaṁ, bho gotama, sameti bhoto ceva gotamassa amhākañca, yadidaṁ sabbena sabbaṁ”.",
  "an7.47:3.1_0": "Evaṁ vutte āyasmā ānando uggatasarīraṁ brāhmaṇaṁ etadavoca:",
  "an7.47:3.2_0": "“na kho, brāhmaṇa, tathāgatā evaṁ pucchitabbā:",
  "an7.47:3.3_0": "‘sutaṁ metaṁ, bho gotama, aggissa ādānaṁ yūpassa ussāpanaṁ mahapphalaṁ hoti mahānisaṁsan’ti.",
  "an7.47:3.4_0": "Evaṁ kho, brāhmaṇa, tathāgatā pucchitabbā:",
  "an7.47:3.5_0": "‘ahañhi, bhante, aggiṁ ādātukāmo, yūpaṁ ussāpetukāmo.",
  "an7.47:3.6_0": "Ovadatu maṁ, bhante, bhagavā.",
  "an7.47:3.7_0": "Anusāsatu maṁ, bhante, bhagavā yaṁ mama assa dīgharattaṁ hitāya sukhāyā’”ti.",
  "an7.47:4.1_0": "Atha kho uggatasarīro brāhmaṇo bhagavantaṁ etadavoca:",
  "an7.47:4.2_0": "“ahañhi, bho gotama, aggiṁ ādātukāmo yūpaṁ ussāpetukāmo.",
  "an7.47:4.3_0": "Ovadatu maṁ bhavaṁ gotamo.",
  "an7.47:4.4_0": "Anusāsatu maṁ bhavaṁ gotamo yaṁ mama assa dīgharattaṁ hitāya sukhāyā”ti.",
  "an7.47:5.1_0": "“Aggiṁ, brāhmaṇa,",
  "an7.47:5.1_1": "ādento yūpaṁ ussāpento pubbeva yaññā tīṇi satthāni ussāpeti akusalāni dukkhudrayāni dukkhavipākāni.",
  "an7.47:5.2_0": "Katamāni tīṇi?",
  "an7.47:5.3_0": "Kāyasatthaṁ, vacīsatthaṁ, manosatthaṁ.",
  "an7.47:5.4_0": "Aggiṁ, brāhmaṇa, ādento yūpaṁ ussāpento pubbeva yaññā evaṁ cittaṁ uppādesi:",
  "an7.47:5.5_0": "‘ettakā usabhā haññantu yaññatthāya,",
  "an7.47:5.5_1": "ettakā vacchatarā haññantu yaññatthāya,",
  "an7.47:5.5_2": "ettakā vacchatariyo haññantu yaññatthāya,",
  "an7.47:5.5_3": "ettakā ajā haññantu yaññatthāya,",
  "an7.47:5.5_4": "ettakā urabbhā haññantu yaññatthāyā’ti.",
  "an7.47:5.6_0": "So ‘puññaṁ karomī’ti apuññaṁ karoti,",
  "an7.47:5.6_1": "‘kusalaṁ karomī’ti akusalaṁ karoti,",
  "an7.47:5.6_2": "‘sugatiyā maggaṁ pariyesāmī’ti duggatiyā maggaṁ pariyesati.",
  "an7.47:5.7_0": "Aggiṁ, brāhmaṇa,",
  "an7.47:5.7_1": "ādento yūpaṁ ussāpento pubbeva yaññā idaṁ paṭhamaṁ manosatthaṁ ussāpeti akusalaṁ dukkhudrayaṁ dukkhavipākaṁ.",
  "an7.47:6.1_0": "Puna caparaṁ, brāhmaṇa, aggiṁ ādento yūpaṁ ussāpento pubbeva yaññā evaṁ vācaṁ bhāsati:",
  "an7.47:6.2_0": "‘ettakā usabhā haññantu yaññatthāya,",
  "an7.47:6.2_1": "ettakā vacchatarā haññantu yaññatthāya,",
  "an7.47:6.2_2": "ettakā vacchatariyo haññantu yaññatthāya,",
  "an7.47:6.2_3": "ettakā ajā haññantu yaññatthāya,",
  "an7.47:6.2_4": "ettakā urabbhā haññantu yaññatthāyā’ti.",
  "an7.47:6.3_0": "So ‘puññaṁ karomī’ti apuññaṁ karoti,",
  "an7.47:6.3_1": "‘kusalaṁ karomī’ti akusalaṁ karoti,",
  "an7.47:6.3_2": "‘sugatiyā maggaṁ pariyesāmī’ti duggatiyā maggaṁ pariyesati.",
  "an7.47:6.4_0": "Aggiṁ, brāhmaṇa,",
  "an7.47:6.4_1": "ādento yūpaṁ ussāpento pubbeva yaññā idaṁ dutiyaṁ vacīsatthaṁ ussāpeti akusalaṁ dukkhudrayaṁ dukkhavipākaṁ.",
  "an7.47:7.1_0": "Puna caparaṁ, brāhmaṇa,",
  "an7.47:7.1_1": "aggiṁ ādento yūpaṁ ussāpento pubbeva yaññā sayaṁ paṭhamaṁ samārambhati usabhā hantuṁ yaññatthāya,",
  "an7.47:7.1_2": "sayaṁ paṭhamaṁ samārambhati vacchatarā hantuṁ yaññatthāya,",
  "an7.47:7.1_3": "sayaṁ paṭhamaṁ samārambhati vacchatariyo hantuṁ yaññatthāya,",
  "an7.47:7.1_4": "sayaṁ paṭhamaṁ samārambhati ajā hantuṁ yaññatthāya,",
  "an7.47:7.1_5": "sayaṁ paṭhamaṁ samārambhati urabbhā hantuṁ yaññatthāya.",
  "an7.47:7.2_0": "So ‘puññaṁ karomī’ti apuññaṁ karoti,",
  "an7.47:7.2_1": "‘kusalaṁ karomī’ti akusalaṁ karoti,",
  "an7.47:7.2_2": "‘sugatiyā maggaṁ pariyesāmī’ti duggatiyā maggaṁ pariyesati.",
  "an7.47:7.3_0": "Aggiṁ, brāhmaṇa,",
  "an7.47:7.3_1": "ādento yūpaṁ ussāpento pubbeva yaññā idaṁ tatiyaṁ kāyasatthaṁ ussāpeti akusalaṁ dukkhudrayaṁ dukkhavipākaṁ.",
  "an7.47:7.4_0": "Aggiṁ, brāhmaṇa,",
  "an7.47:7.4_1": "ādento yūpaṁ ussāpento pubbeva yaññā imāni tīṇi satthāni ussāpeti akusalāni dukkhudrayāni dukkhavipākāni.",
  "an7.47:8.1_0": "Tayome, brāhmaṇa, aggī pahātabbā parivajjetabbā, na sevitabbā.",
  "an7.47:8.2_0": "Katame tayo?",
  "an7.47:8.3_0": "Rāgaggi, dosaggi, mohaggi.",
  "an7.47:9.1_0": "Kasmā cāyaṁ, brāhmaṇa, rāgaggi pahātabbo parivajjetabbo, na sevitabbo?",
  "an7.47:9.2_0": "Ratto kho, brāhmaṇa,",
  "an7.47:9.2_1": "rāgena abhibhūto pariyādinnacitto kāyena duccaritaṁ carati,",
  "an7.47:9.2_2": "vācāya duccaritaṁ carati,",
  "an7.47:9.2_3": "manasā duccaritaṁ carati.",
  "an7.47:9.3_0": "So kāyena duccaritaṁ caritvā,",
  "an7.47:9.3_1": "vācāya duccaritaṁ caritvā,",
  "an7.47:9.3_2": "manasā duccaritaṁ caritvā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "an7.47:9.4_0": "Tasmāyaṁ rāgaggi pahātabbo parivajjetabbo, na sevitabbo.",
  "an7.47:10.1_0": "Kasmā cāyaṁ, brāhmaṇa, dosaggi pahātabbo parivajjetabbo, na sevitabbo?",
  "an7.47:10.2_0": "Duṭṭho kho, brāhmaṇa,",
  "an7.47:10.2_1": "dosena abhibhūto pariyādinnacitto kāyena duccaritaṁ carati,",
  "an7.47:10.2_2": "vācāya duccaritaṁ carati,",
  "an7.47:10.2_3": "manasā duccaritaṁ carati.",
  "an7.47:10.3_0": "So kāyena duccaritaṁ caritvā,",
  "an7.47:10.3_1": "vācāya duccaritaṁ caritvā,",
  "an7.47:10.3_2": "manasā duccaritaṁ caritvā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "an7.47:10.4_0": "Tasmāyaṁ dosaggi pahātabbo parivajjetabbo, na sevitabbo.",
  "an7.47:11.1_0": "Kasmā cāyaṁ, brāhmaṇa, mohaggi pahātabbo parivajjetabbo, na sevitabbo?",
  "an7.47:11.2_0": "Mūḷho kho, brāhmaṇa,",
  "an7.47:11.2_1": "mohena abhibhūto pariyādinnacitto kāyena duccaritaṁ carati,",
  "an7.47:11.2_2": "vācāya duccaritaṁ carati,",
  "an7.47:11.2_3": "manasā duccaritaṁ carati.",
  "an7.47:11.3_0": "So kāyena duccaritaṁ caritvā,",
  "an7.47:11.3_1": "vācāya duccaritaṁ caritvā,",
  "an7.47:11.3_2": "manasā duccaritaṁ caritvā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "an7.47:11.4_0": "Tasmāyaṁ mohaggi pahātabbo parivajjetabbo, na sevitabbo.",
  "an7.47:11.5_0": "Ime kho tayo, brāhmaṇa, aggī pahātabbā parivajjetabbā, na sevitabbā.",
  "an7.47:12.1_0": "Tayo kho, brāhmaṇa, aggī sakkatvā garuṁ katvā mānetvā pūjetvā sammā sukhaṁ parihātabbā.",
  "an7.47:12.2_0": "Katame tayo?",
  "an7.47:12.3_0": "Āhuneyyaggi, gahapataggi, dakkhiṇeyyaggi.",
  "an7.47:13.1_0": "Katamo ca, brāhmaṇa, āhuneyyaggi?",
  "an7.47:13.2_0": "Idha, brāhmaṇa, yassa te honti mātāti vā pitāti vā, ayaṁ vuccati, brāhmaṇa, āhuneyyaggi.",
  "an7.47:13.3_0": "Taṁ kissa hetu?",
  "an7.47:13.4_0": "Atohayaṁ, brāhmaṇa,",
  "an7.47:13.4_1": "āhuto sambhūto,",
  "an7.47:13.4_2": "tasmāyaṁ āhuneyyaggi sakkatvā garuṁ katvā mānetvā pūjetvā sammā sukhaṁ parihātabbo.",
  "an7.47:14.1_0": "Katamo ca, brāhmaṇa, gahapataggi?",
  "an7.47:14.2_0": "Idha, brāhmaṇa,",
  "an7.47:14.2_1": "yassa te honti puttāti vā dārāti vā dāsāti vā pessāti vā kammakarāti vā,",
  "an7.47:14.2_2": "ayaṁ vuccati, brāhmaṇa,",
  "an7.47:14.2_3": "gahapataggi.",
  "an7.47:14.3_0": "Tasmāyaṁ gahapataggi sakkatvā garuṁ katvā mānetvā pūjetvā sammā sukhaṁ parihātabbo.",
  "an7.47:15.1_0": "Katamo ca, brāhmaṇa, dakkhiṇeyyaggi?",
  "an7.47:15.2_0": "Idha, brāhmaṇa,",
  "an7.47:15.2_1": "ye te samaṇabrāhmaṇā parappavādā paṭiviratā khantisoracce niviṭṭhā ekamattānaṁ damenti,",
  "an7.47:15.2_2": "ekamattānaṁ samenti,",
  "an7.47:15.2_3": "ekamattānaṁ parinibbāpenti,",
  "an7.47:15.2_4": "ayaṁ vuccati, brāhmaṇa,",
  "an7.47:15.2_5": "dakkhiṇeyyaggi.",
  "an7.47:15.3_0": "Tasmāyaṁ dakkhiṇeyyaggi sakkatvā garuṁ katvā mānetvā pūjetvā sammā sukhaṁ parihātabbo.",
  "an7.47:15.4_0": "Ime kho, brāhmaṇa, tayo aggī sakkatvā garuṁ katvā mānetvā pūjetvā sammā sukhaṁ parihātabbā.",
  "an7.47:16.1_0": "Ayaṁ kho pana, brāhmaṇa,",
  "an7.47:16.1_1": "kaṭṭhaggi kālena kālaṁ ujjaletabbo,",
  "an7.47:16.1_2": "kālena kālaṁ ajjhupekkhitabbo,",
  "an7.47:16.1_3": "kālena kālaṁ nibbāpetabbo,",
  "an7.47:16.1_4": "kālena kālaṁ nikkhipitabbo”ti.",
  "an7.47:17.1_0": "Evaṁ vutte, uggatasarīro brāhmaṇo bhagavantaṁ etadavoca:",
  "an7.47:17.2_0": "“abhikkantaṁ, bho gotama, abhikkantaṁ, bho gotama …pe…",
  "an7.47:17.3_0": "upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatanti.",
  "an7.47:17.4_0": "Esāhaṁ,",
  "an7.47:17.4_1": "bho gotama,",
  "an7.47:17.4_2": "pañca usabhasatāni muñcāmi jīvitaṁ demi,",
  "an7.47:17.4_3": "pañca vacchatarasatāni muñcāmi jīvitaṁ demi,",
  "an7.47:17.4_4": "pañca vacchatarisatāni muñcāmi jīvitaṁ demi,",
  "an7.47:17.4_5": "pañca ajasatāni muñcāmi jīvitaṁ demi,",
  "an7.47:17.4_6": "pañca urabbhasatāni muñcāmi jīvitaṁ demi.",
  "an7.47:17.5_0": "Haritāni ceva tiṇāni khādantu, sītāni ca pānīyāni pivantu, sīto ca nesaṁ vāto upavāyatan”ti.",
  "an7.47:17.6_0": "Catutthaṁ.",
  "an7.48:0.1_0": "Aṅguttara Nikāya 7.48",
  "an7.48:0.2_0": "5. Mahāyaññavagga",
  "an7.48:0.3_0": "Paṭhamasaññāsutta",
  "an7.48:1.1_0": "“Sattimā,",
  "an7.48:1.1_1": "bhikkhave,",
  "an7.48:1.1_2": "saññā bhāvitā bahulīkatā mahapphalā honti mahānisaṁsā amatogadhā amatapariyosānā.",
  "an7.48:2.1_0": "Katamā satta?",
  "an7.48:2.2_0": "Asubhasaññā,",
  "an7.48:2.2_1": "maraṇasaññā,",
  "an7.48:2.2_2": "āhāre paṭikūlasaññā,",
  "an7.48:2.2_3": "sabbaloke anabhiratasaññā,",
  "an7.48:2.2_4": "aniccasaññā,",
  "an7.48:2.2_5": "anicce dukkhasaññā,",
  "an7.48:2.2_6": "dukkhe anattasaññā.",
  "an7.48:2.3_0": "Imā kho,",
  "an7.48:2.3_1": "bhikkhave,",
  "an7.48:2.3_2": "satta saññā bhāvitā bahulīkatā mahapphalā honti mahānisaṁsā amatogadhā amatapariyosānā”ti.",
  "an7.48:2.4_0": "Pañcamaṁ.",
  "an7.49:0.1_0": "Aṅguttara Nikāya 7.49",
  "an7.49:0.2_0": "5. Mahāyaññavagga",
  "an7.49:0.3_0": "Dutiyasaññāsutta",
  "an7.49:1.1_0": "“Sattimā,",
  "an7.49:1.1_1": "bhikkhave,",
  "an7.49:1.1_2": "saññā bhāvitā bahulīkatā mahapphalā honti mahānisaṁsā amatogadhā amatapariyosānā.",
  "an7.49:1.2_0": "Katamā satta?",
  "an7.49:1.3_0": "Asubhasaññā,",
  "an7.49:1.3_1": "maraṇasaññā,",
  "an7.49:1.3_2": "āhāre paṭikūlasaññā,",
  "an7.49:1.3_3": "sabbaloke anabhiratasaññā,",
  "an7.49:1.3_4": "aniccasaññā,",
  "an7.49:1.3_5": "anicce dukkhasaññā,",
  "an7.49:1.3_6": "dukkhe anattasaññā.",
  "an7.49:1.4_0": "Imā kho,",
  "an7.49:1.4_1": "bhikkhave,",
  "an7.49:1.4_2": "satta saññā bhāvitā bahulīkatā mahapphalā honti mahānisaṁsā amatogadhā amatapariyosānāti.",
  "an7.49:2.1_0": "‘Asubhasaññā,",
  "an7.49:2.1_1": "bhikkhave,",
  "an7.49:2.1_2": "bhāvitā bahulīkatā mahapphalā hoti mahānisaṁsā amatogadhā amatapariyosānā’ti.",
  "an7.49:2.2_0": "iti kho panetaṁ vuttaṁ. Kiñcetaṁ paṭicca vuttaṁ?",
  "an7.49:2.3_0": "Asubhasaññāparicitena,",
  "an7.49:2.3_1": "bhikkhave,",
  "an7.49:2.3_2": "bhikkhuno cetasā bahulaṁ viharato methunadhammasamāpattiyā cittaṁ patilīyati patikuṭati pativattati,",
  "an7.49:2.3_3": "na sampasāriyati upekkhā vā pāṭikulyatā vā saṇṭhāti.",
  "an7.49:2.4_0": "Seyyathāpi,",
  "an7.49:2.4_1": "bhikkhave,",
  "an7.49:2.4_2": "kukkuṭapattaṁ vā nhārudaddulaṁ vā aggimhi pakkhittaṁ patilīyati patikuṭati pativattati,",
  "an7.49:2.4_3": "na sampasāriyati.",
  "an7.49:2.5_0": "Evamevaṁ kho,",
  "an7.49:2.5_1": "bhikkhave,",
  "an7.49:2.5_2": "bhikkhuno asubhasaññāparicitena cetasā bahulaṁ viharato methunadhammasamāpattiyā cittaṁ patilīyati patikuṭati pativattati,",
  "an7.49:2.5_3": "na sampasāriyati upekkhā vā pāṭikulyatā vā saṇṭhāti.",
  "an7.49:3.1_0": "Sace,",
  "an7.49:3.1_1": "bhikkhave,",
  "an7.49:3.1_2": "bhikkhuno asubhasaññāparicitena cetasā bahulaṁ viharato methunadhammasamāpattiyā cittaṁ anusandahati appaṭikulyatā saṇṭhāti;",
  "an7.49:3.2_0": "veditabbametaṁ,",
  "an7.49:3.2_1": "bhikkhave,",
  "an7.49:3.2_2": "bhikkhunā ‘abhāvitā me asubhasaññā,",
  "an7.49:3.2_3": "natthi me pubbenāparaṁ viseso,",
  "an7.49:3.2_4": "appattaṁ me bhāvanābalan’ti.",
  "an7.49:3.3_0": "Itiha tattha sampajāno hoti.",
  "an7.49:3.4_0": "Sace pana,",
  "an7.49:3.4_1": "bhikkhave,",
  "an7.49:3.4_2": "bhikkhuno asubhasaññāparicitena cetasā bahulaṁ viharato methunadhammasamāpattiyā cittaṁ patilīyati patikuṭati pativattati,",
  "an7.49:3.4_3": "na sampasāriyati upekkhā vā pāṭikulyatā vā saṇṭhāti;",
  "an7.49:3.5_0": "veditabbametaṁ,",
  "an7.49:3.5_1": "bhikkhave,",
  "an7.49:3.5_2": "bhikkhunā ‘subhāvitā me asubhasaññā,",
  "an7.49:3.5_3": "atthi me pubbenāparaṁ viseso,",
  "an7.49:3.5_4": "pattaṁ me bhāvanābalan’ti.",
  "an7.49:3.6_0": "Itiha tattha sampajāno hoti.",
  "an7.49:3.7_0": "‘Asubhasaññā,",
  "an7.49:3.7_1": "bhikkhave,",
  "an7.49:3.7_2": "bhāvitā bahulīkatā mahapphalā hoti mahānisaṁsā amatogadhā amatapariyosānā’ti,",
  "an7.49:3.8_0": "iti yaṁ taṁ vuttaṁ idametaṁ paṭicca vuttaṁ.",
  "an7.49:4.1_0": "‘Maraṇasaññā,",
  "an7.49:4.1_1": "bhikkhave,",
  "an7.49:4.1_2": "bhāvitā bahulīkatā mahapphalā hoti mahānisaṁsā amatogadhā amatapariyosānā’ti,",
  "an7.49:4.1_3": "iti kho panetaṁ vuttaṁ kiñcetaṁ paṭicca vuttaṁ?",
  "an7.49:4.2_0": "Maraṇasaññāparicitena,",
  "an7.49:4.2_1": "bhikkhave,",
  "an7.49:4.2_2": "bhikkhuno cetasā bahulaṁ viharato jīvitanikantiyā cittaṁ patilīyati patikuṭati pativattati,",
  "an7.49:4.2_3": "na sampasāriyati upekkhā vā pāṭikulyatā vā saṇṭhāti.",
  "an7.49:4.3_0": "Seyyathāpi,",
  "an7.49:4.3_1": "bhikkhave,",
  "an7.49:4.3_2": "kukkuṭapattaṁ vā nhārudaddulaṁ vā aggimhi pakkhittaṁ patilīyati patikuṭati pativattati,",
  "an7.49:4.3_3": "na sampasāriyati.",
  "an7.49:4.4_0": "Evamevaṁ kho,",
  "an7.49:4.4_1": "bhikkhave,",
  "an7.49:4.4_2": "bhikkhuno maraṇasaññāparicitena cetasā bahulaṁ viharato jīvitanikantiyā cittaṁ patilīyati patikuṭati pativattati,",
  "an7.49:4.4_3": "na sampasāriyati upekkhā vā pāṭikulyatā vā saṇṭhāti.",
  "an7.49:5.1_0": "Sace,",
  "an7.49:5.1_1": "bhikkhave,",
  "an7.49:5.1_2": "bhikkhuno maraṇasaññāparicitena cetasā bahulaṁ viharato jīvitanikantiyā cittaṁ anusandahati appaṭikulyatā saṇṭhāti;",
  "an7.49:5.2_0": "veditabbametaṁ,",
  "an7.49:5.2_1": "bhikkhave,",
  "an7.49:5.2_2": "bhikkhunā ‘abhāvitā me maraṇasaññā,",
  "an7.49:5.2_3": "natthi me pubbenāparaṁ viseso,",
  "an7.49:5.2_4": "appattaṁ me bhāvanābalan’ti.",
  "an7.49:5.3_0": "Itiha tattha sampajāno hoti.",
  "an7.49:5.4_0": "Sace pana,",
  "an7.49:5.4_1": "bhikkhave,",
  "an7.49:5.4_2": "bhikkhuno maraṇasaññāparicitena cetasā bahulaṁ viharato jīvitanikantiyā cittaṁ patilīyati patikuṭati pativattati,",
  "an7.49:5.4_3": "na sampasāriyati upekkhā vā pāṭikulyatā vā saṇṭhāti;",
  "an7.49:5.5_0": "veditabbametaṁ,",
  "an7.49:5.5_1": "bhikkhave,",
  "an7.49:5.5_2": "bhikkhunā ‘subhāvitā me maraṇasaññā,",
  "an7.49:5.5_3": "atthi me pubbenāparaṁ viseso,",
  "an7.49:5.5_4": "pattaṁ me bhāvanābalan’ti.",
  "an7.49:5.6_0": "Itiha tattha sampajāno hoti.",
  "an7.49:5.7_0": "‘Maraṇasaññā,",
  "an7.49:5.7_1": "bhikkhave,",
  "an7.49:5.7_2": "bhāvitā bahulīkatā mahapphalā hoti mahānisaṁsā amatogadhā amatapariyosānā’ti,",
  "an7.49:5.8_0": "iti yaṁ taṁ vuttaṁ idametaṁ paṭicca vuttaṁ.",
  "an7.49:6.1_0": "‘Āhāre paṭikūlasaññā,",
  "an7.49:6.1_1": "bhikkhave,",
  "an7.49:6.1_2": "bhāvitā bahulīkatā mahapphalā hoti mahānisaṁsā amatogadhā amatapariyosānā’ti,",
  "an7.49:6.1_3": "iti kho panetaṁ vuttaṁ,",
  "an7.49:6.1_4": "kiñcetaṁ paṭicca vuttaṁ?",
  "an7.49:6.2_0": "Āhāre paṭikūlasaññāparicitena,",
  "an7.49:6.2_1": "bhikkhave,",
  "an7.49:6.2_2": "bhikkhuno cetasā bahulaṁ viharato rasataṇhāya cittaṁ patilīyati …pe…",
  "an7.49:6.2_3": "upekkhā vā pāṭikulyatā vā saṇṭhāti.",
  "an7.49:6.3_0": "Seyyathāpi,",
  "an7.49:6.3_1": "bhikkhave,",
  "an7.49:6.3_2": "kukkuṭapattaṁ vā nhārudaddulaṁ vā aggimhi pakkhittaṁ patilīyati patikuṭati pativattati,",
  "an7.49:6.3_3": "na sampasāriyati.",
  "an7.49:6.4_0": "Evamevaṁ kho,",
  "an7.49:6.4_1": "bhikkhave,",
  "an7.49:6.4_2": "bhikkhuno āhāre paṭikūlasaññāparicitena cetasā bahulaṁ viharato rasataṇhāya cittaṁ patilīyati …pe…",
  "an7.49:6.4_3": "upekkhā vā pāṭikulyatā vā saṇṭhāti.",
  "an7.49:7.1_0": "Sace,",
  "an7.49:7.1_1": "bhikkhave,",
  "an7.49:7.1_2": "bhikkhuno āhāre paṭikūlasaññāparicitena cetasā bahulaṁ viharato rasataṇhāya cittaṁ anusandahati appaṭikulyatā saṇṭhāti;",
  "an7.49:7.2_0": "veditabbametaṁ,",
  "an7.49:7.2_1": "bhikkhave,",
  "an7.49:7.2_2": "bhikkhunā ‘abhāvitā me āhāre paṭikūlasaññā,",
  "an7.49:7.2_3": "natthi me pubbenāparaṁ viseso,",
  "an7.49:7.2_4": "appattaṁ me bhāvanābalan’ti.",
  "an7.49:7.3_0": "Itiha tattha sampajāno hoti.",
  "an7.49:7.4_0": "Sace pana,",
  "an7.49:7.4_1": "bhikkhave,",
  "an7.49:7.4_2": "bhikkhuno āhāre paṭikūlasaññāparicitena cetasā bahulaṁ viharato rasataṇhāya cittaṁ patilīyati …pe…",
  "an7.49:7.4_3": "upekkhā vā pāṭikulyatā vā saṇṭhāti;",
  "an7.49:7.5_0": "veditabbametaṁ,",
  "an7.49:7.5_1": "bhikkhave,",
  "an7.49:7.5_2": "bhikkhunā ‘subhāvitā me āhāre paṭikūlasaññā,",
  "an7.49:7.5_3": "atthi me pubbenāparaṁ viseso,",
  "an7.49:7.5_4": "pattaṁ me bhāvanābalan’ti.",
  "an7.49:7.6_0": "Itiha tattha sampajāno hoti.",
  "an7.49:7.7_0": "‘Āhāre paṭikūlasaññā,",
  "an7.49:7.7_1": "bhikkhave,",
  "an7.49:7.7_2": "bhāvitā bahulīkatā mahapphalā hoti mahānisaṁsā amatogadhā amatapariyosānā’ti,",
  "an7.49:7.8_0": "iti yaṁ taṁ vuttaṁ idametaṁ paṭicca vuttaṁ.",
  "an7.49:8.1_0": "‘Sabbaloke anabhiratasaññā,",
  "an7.49:8.1_1": "bhikkhave,",
  "an7.49:8.1_2": "bhāvitā bahulīkatā mahapphalā hoti mahānisaṁsā amatogadhā amatapariyosānā’ti,",
  "an7.49:8.1_3": "iti kho panetaṁ vuttaṁ.",
  "an7.49:8.2_0": "Kiñcetaṁ paṭicca vuttaṁ?",
  "an7.49:8.3_0": "Sabbaloke anabhiratasaññāparicitena,",
  "an7.49:8.3_1": "bhikkhave,",
  "an7.49:8.3_2": "bhikkhuno cetasā bahulaṁ viharato lokacitresu cittaṁ patilīyati …pe…",
  "an7.49:8.4_0": "seyyathāpi bhikkhave …pe… patilīyati patikuṭati pativattati, na sampasāriyati.",
  "an7.49:8.5_0": "Evamevaṁ kho,",
  "an7.49:8.5_1": "bhikkhave,",
  "an7.49:8.5_2": "bhikkhuno sabbaloke anabhiratasaññāparicitena cetasā bahulaṁ viharato lokacitresu cittaṁ patilīyati patikuṭati pativattati,",
  "an7.49:8.5_3": "na sampasāriyati upekkhā vā pāṭikulyatā vā saṇṭhāti.",
  "an7.49:9.1_0": "Sace,",
  "an7.49:9.1_1": "bhikkhave,",
  "an7.49:9.1_2": "bhikkhuno sabbaloke anabhiratasaññāparicitena cetasā bahulaṁ viharato lokacitresu cittaṁ anusandahati appaṭikulyatā saṇṭhāti;",
  "an7.49:9.2_0": "veditabbametaṁ,",
  "an7.49:9.2_1": "bhikkhave,",
  "an7.49:9.2_2": "bhikkhunā ‘abhāvitā me sabbaloke anabhiratasaññā,",
  "an7.49:9.2_3": "natthi me pubbenāparaṁ viseso,",
  "an7.49:9.2_4": "appattaṁ me bhāvanābalan’ti.",
  "an7.49:9.3_0": "Itiha tattha sampajāno hoti.",
  "an7.49:9.4_0": "Sace pana,",
  "an7.49:9.4_1": "bhikkhave,",
  "an7.49:9.4_2": "bhikkhuno sabbaloke anabhiratasaññāparicitena cetasā bahulaṁ viharato lokacitresu cittaṁ patilīyati …pe…",
  "an7.49:9.4_3": "upekkhā vā pāṭikulyatā vā saṇṭhāti;",
  "an7.49:9.5_0": "veditabbametaṁ,",
  "an7.49:9.5_1": "bhikkhave,",
  "an7.49:9.5_2": "bhikkhunā ‘subhāvitā me sabbaloke anabhiratasaññā,",
  "an7.49:9.5_3": "atthi me pubbenāparaṁ viseso,",
  "an7.49:9.5_4": "pattaṁ me bhāvanābalan’ti.",
  "an7.49:9.6_0": "Itiha tattha sampajāno hoti.",
  "an7.49:9.7_0": "‘Sabbaloke anabhiratasaññā,",
  "an7.49:9.7_1": "bhikkhave,",
  "an7.49:9.7_2": "bhāvitā bahulīkatā mahapphalā hoti mahānisaṁsā amatogadhā amatapariyosānā’ti,",
  "an7.49:9.8_0": "iti yaṁ taṁ vuttaṁ idametaṁ paṭicca vuttaṁ.",
  "an7.49:10.1_0": "‘Aniccasaññā,",
  "an7.49:10.1_1": "bhikkhave,",
  "an7.49:10.1_2": "bhāvitā bahulīkatā mahapphalā hoti mahānisaṁsā amatogadhā amatapariyosānā’ti,",
  "an7.49:10.1_3": "iti kho panetaṁ vuttaṁ.",
  "an7.49:10.2_0": "Kiñcetaṁ paṭicca vuttaṁ?",
  "an7.49:10.3_0": "Aniccasaññāparicitena,",
  "an7.49:10.3_1": "bhikkhave,",
  "an7.49:10.3_2": "bhikkhuno cetasā bahulaṁ viharato lābhasakkārasiloke cittaṁ patilīyati …pe…",
  "an7.49:10.3_3": "upekkhā vā pāṭikulyatā vā saṇṭhāti.",
  "an7.49:10.4_0": "Seyyathāpi,",
  "an7.49:10.4_1": "bhikkhave,",
  "an7.49:10.4_2": "kukkuṭapattaṁ vā nhārudaddulaṁ vā aggimhi pakkhittaṁ patilīyati patikuṭati pativattati na sampasāriyati.",
  "an7.49:10.5_0": "Evamevaṁ kho,",
  "an7.49:10.5_1": "bhikkhave,",
  "an7.49:10.5_2": "bhikkhuno aniccasaññāparicitena cetasā bahulaṁ viharato lābhasakkārasiloke cittaṁ patilīyati …pe…",
  "an7.49:10.5_3": "upekkhā vā pāṭikulyatā vā saṇṭhāti.",
  "an7.49:11.1_0": "Sace,",
  "an7.49:11.1_1": "bhikkhave,",
  "an7.49:11.1_2": "bhikkhuno aniccasaññāparicitena cetasā bahulaṁ viharato lābhasakkārasiloke cittaṁ anusandahati appaṭikulyatā saṇṭhāti;",
  "an7.49:11.2_0": "veditabbametaṁ,",
  "an7.49:11.2_1": "bhikkhave,",
  "an7.49:11.2_2": "bhikkhunā ‘abhāvitā me aniccasaññā,",
  "an7.49:11.2_3": "natthi me pubbenāparaṁ viseso,",
  "an7.49:11.2_4": "appattaṁ me bhāvanābalan’ti.",
  "an7.49:11.3_0": "Itiha tattha sampajāno hoti.",
  "an7.49:11.4_0": "Sace pana,",
  "an7.49:11.4_1": "bhikkhave,",
  "an7.49:11.4_2": "bhikkhuno aniccasaññāparicitena cetasā bahulaṁ viharato lābhasakkārasiloke cittaṁ patilīyati patikuṭati pativattati,",
  "an7.49:11.4_3": "na sampasāriyati upekkhā vā pāṭikulyatā vā saṇṭhāti;",
  "an7.49:11.5_0": "veditabbametaṁ,",
  "an7.49:11.5_1": "bhikkhave,",
  "an7.49:11.5_2": "bhikkhunā ‘subhāvitā me aniccasaññā,",
  "an7.49:11.5_3": "atthi me pubbenāparaṁ viseso,",
  "an7.49:11.5_4": "pattaṁ me bhāvanābalan’ti.",
  "an7.49:11.6_0": "Itiha tattha sampajāno hoti.",
  "an7.49:11.7_0": "‘Aniccasaññā,",
  "an7.49:11.7_1": "bhikkhave,",
  "an7.49:11.7_2": "bhāvitā bahulīkatā mahapphalā hoti mahānisaṁsā amatogadhā amatapariyosānā’ti,",
  "an7.49:11.8_0": "iti yaṁ taṁ vuttaṁ idametaṁ paṭicca vuttaṁ.",
  "an7.49:12.1_0": "‘Anicce dukkhasaññā,",
  "an7.49:12.1_1": "bhikkhave,",
  "an7.49:12.1_2": "bhāvitā bahulīkatā mahapphalā hoti mahānisaṁsā amatogadhā amatapariyosānā’ti,",
  "an7.49:12.1_3": "iti kho panetaṁ vuttaṁ.",
  "an7.49:12.2_0": "Kiñcetaṁ paṭicca vuttaṁ?",
  "an7.49:12.3_0": "Anicce dukkhasaññāparicitena,",
  "an7.49:12.3_1": "bhikkhave,",
  "an7.49:12.3_2": "bhikkhuno cetasā bahulaṁ viharato ālasye kosajje vissaṭṭhiye pamāde ananuyoge apaccavekkhaṇāya tibbā bhayasaññā paccupaṭṭhitā hoti,",
  "an7.49:12.3_3": "seyyathāpi,",
  "an7.49:12.3_4": "bhikkhave,",
  "an7.49:12.3_5": "ukkhittāsike vadhake.",
  "an7.49:13.1_0": "Sace,",
  "an7.49:13.1_1": "bhikkhave,",
  "an7.49:13.1_2": "bhikkhuno anicce dukkhasaññāparicitena cetasā bahulaṁ viharato ālasye kosajje vissaṭṭhiye pamāde ananuyoge apaccavekkhaṇāya tibbā bhayasaññā,",
  "an7.49:13.1_3": "na paccupaṭṭhitā hoti,",
  "an7.49:13.1_4": "seyyathāpi,",
  "an7.49:13.1_5": "bhikkhave,",
  "an7.49:13.1_6": "ukkhittāsike vadhake.",
  "an7.49:13.2_0": "Veditabbametaṁ,",
  "an7.49:13.2_1": "bhikkhave,",
  "an7.49:13.2_2": "bhikkhunā ‘abhāvitā me anicce dukkhasaññā,",
  "an7.49:13.2_3": "natthi me pubbenāparaṁ viseso,",
  "an7.49:13.2_4": "appattaṁ me bhāvanābalan’ti.",
  "an7.49:13.3_0": "Itiha tattha sampajāno hoti.",
  "an7.49:13.4_0": "Sace pana,",
  "an7.49:13.4_1": "bhikkhave,",
  "an7.49:13.4_2": "bhikkhuno anicce dukkhasaññāparicitena cetasā bahulaṁ viharato ālasye kosajje vissaṭṭhiye pamāde ananuyoge",
  "an7.49:13.4_3": "apaccavekkhaṇāya tibbā bhayasaññā paccupaṭṭhitā hoti,",
  "an7.49:13.4_4": "seyyathāpi,",
  "an7.49:13.4_5": "bhikkhave,",
  "an7.49:13.4_6": "ukkhittāsike vadhake.",
  "an7.49:13.5_0": "Veditabbametaṁ,",
  "an7.49:13.5_1": "bhikkhave,",
  "an7.49:13.5_2": "bhikkhunā ‘subhāvitā me anicce dukkhasaññā,",
  "an7.49:13.5_3": "atthi me pubbenāparaṁ viseso,",
  "an7.49:13.5_4": "pattaṁ me bhāvanābalan’ti.",
  "an7.49:13.6_0": "Itiha tattha sampajāno hoti.",
  "an7.49:13.7_0": "‘Anicce dukkhasaññā,",
  "an7.49:13.7_1": "bhikkhave,",
  "an7.49:13.7_2": "bhāvitā bahulīkatā mahapphalā hoti mahānisaṁsā amatogadhā amatapariyosānā’ti,",
  "an7.49:13.8_0": "iti yaṁ taṁ vuttaṁ idametaṁ paṭicca vuttaṁ.",
  "an7.49:14.1_0": "‘Dukkhe anattasaññā,",
  "an7.49:14.1_1": "bhikkhave,",
  "an7.49:14.1_2": "bhāvitā bahulīkatā mahapphalā hoti mahānisaṁsā amatogadhā amatapariyosānā’ti,",
  "an7.49:14.1_3": "iti kho panetaṁ vuttaṁ.",
  "an7.49:14.2_0": "Kiñcetaṁ paṭicca vuttaṁ?",
  "an7.49:14.3_0": "Dukkhe anattasaññāparicitena,",
  "an7.49:14.3_1": "bhikkhave,",
  "an7.49:14.3_2": "bhikkhuno cetasā bahulaṁ viharato imasmiñca saviññāṇake kāye bahiddhā ca sabbanimittesu ahaṅkāramamaṅkāramānāpagataṁ",
  "an7.49:14.3_3": "mānasaṁ hoti vidhāsamatikkantaṁ santaṁ suvimuttaṁ.",
  "an7.49:15.1_0": "Sace,",
  "an7.49:15.1_1": "bhikkhave,",
  "an7.49:15.1_2": "bhikkhuno dukkhe anattasaññāparicitena cetasā bahulaṁ viharato imasmiñca saviññāṇake kāye bahiddhā ca",
  "an7.49:15.1_3": "sabbanimittesu na ahaṅkāramamaṅkāramānāpagataṁ mānasaṁ hoti vidhāsamatikkantaṁ santaṁ suvimuttaṁ.",
  "an7.49:15.2_0": "Veditabbametaṁ,",
  "an7.49:15.2_1": "bhikkhave,",
  "an7.49:15.2_2": "bhikkhunā ‘abhāvitā me dukkhe anattasaññā,",
  "an7.49:15.2_3": "natthi me pubbenāparaṁ viseso,",
  "an7.49:15.2_4": "appattaṁ me bhāvanābalan’ti.",
  "an7.49:15.3_0": "Itiha tattha sampajāno hoti.",
  "an7.49:16.1_0": "Sace pana,",
  "an7.49:16.1_1": "bhikkhave,",
  "an7.49:16.1_2": "bhikkhuno dukkhe anattasaññāparicitena cetasā bahulaṁ viharato imasmiñca saviññāṇake kāye bahiddhā ca",
  "an7.49:16.1_3": "sabbanimittesu ahaṅkāramamaṅkāramānāpagataṁ mānasaṁ hoti vidhāsamatikkantaṁ santaṁ suvimuttaṁ.",
  "an7.49:16.2_0": "Veditabbametaṁ,",
  "an7.49:16.2_1": "bhikkhave,",
  "an7.49:16.2_2": "bhikkhunā ‘subhāvitā me dukkhe anattasaññā,",
  "an7.49:16.2_3": "atthi me pubbenāparaṁ viseso,",
  "an7.49:16.2_4": "pattaṁ me bhāvanābalan’ti.",
  "an7.49:16.3_0": "Itiha tattha sampajāno hoti.",
  "an7.49:16.4_0": "‘Dukkhe anattasaññā,",
  "an7.49:16.4_1": "bhikkhave,",
  "an7.49:16.4_2": "bhāvitā bahulīkatā mahapphalā hoti mahānisaṁsā amatogadhā amatapariyosānā’ti,",
  "an7.49:16.5_0": "iti yaṁ taṁ vuttaṁ idametaṁ paṭicca vuttaṁ.",
  "an7.49:17.1_0": "Imā kho,",
  "an7.49:17.1_1": "bhikkhave,",
  "an7.49:17.1_2": "satta saññā bhāvitā bahulīkatā mahapphalā honti mahānisaṁsā amatogadhā amatapariyosānā”ti.",
  "an7.49:17.2_0": "Chaṭṭhaṁ.",
  "an7.50:0.1_0": "Aṅguttara Nikāya 7.50",
  "an7.50:0.2_0": "5. Mahāyaññavagga",
  "an7.50:0.3_0": "Methunasutta",
  "an7.50:1.1_0": "Atha kho jāṇussoṇi brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.",
  "an7.50:1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an7.50:1.2_1": "Ekamantaṁ nisinno kho jāṇussoṇi brāhmaṇo bhagavantaṁ etadavoca:",
  "an7.50:1.3_0": "“bhavampi no gotamo brahmacārī paṭijānātī”ti?",
  "an7.50:1.4_0": "“Yañhi taṁ, brāhmaṇa, sammā vadamāno vadeyya:",
  "an7.50:1.5_0": "‘akhaṇḍaṁ acchiddaṁ asabalaṁ akammāsaṁ paripuṇṇaṁ parisuddhaṁ brahmacariyaṁ caratī’ti,",
  "an7.50:1.5_1": "mameva taṁ, brāhmaṇa,",
  "an7.50:1.5_2": "sammā vadamāno vadeyya:",
  "an7.50:1.6_0": "‘ahañhi, brāhmaṇa,",
  "an7.50:1.6_1": "akhaṇḍaṁ acchiddaṁ asabalaṁ akammāsaṁ paripuṇṇaṁ parisuddhaṁ brahmacariyaṁ carāmī’”ti.",
  "an7.50:1.7_0": "“Kiṁ pana, bho gotama, brahmacariyassa khaṇḍampi chiddampi sabalampi kammāsampī”ti?",
  "an7.50:2.1_0": "“Idha, brāhmaṇa,",
  "an7.50:2.1_1": "ekacco samaṇo vā brāhmaṇo vā sammā brahmacārī paṭijānamāno na heva kho mātugāmena saddhiṁ dvayaṁdvayasamāpattiṁ samāpajjati;",
  "an7.50:2.2_0": "api ca kho mātugāmassa ucchādanaparimaddananhāpanasambāhanaṁ sādiyati.",
  "an7.50:2.3_0": "So taṁ assādeti, taṁ nikāmeti, tena ca vittiṁ āpajjati.",
  "an7.50:2.4_0": "Idampi kho, brāhmaṇa, brahmacariyassa khaṇḍampi chiddampi sabalampi kammāsampi.",
  "an7.50:2.5_0": "Ayaṁ vuccati, brāhmaṇa,",
  "an7.50:2.5_1": "aparisuddhaṁ brahmacariyaṁ carati,",
  "an7.50:2.5_2": "saṁyutto methunena saṁyogena na parimuccati jātiyā jarāya maraṇena sokehi paridevehi dukkhehi domanassehi upāyāsehi,",
  "an7.50:2.5_3": "na parimuccati dukkhasmāti vadāmi.",
  "an7.50:3.1_0": "Puna caparaṁ, brāhmaṇa,",
  "an7.50:3.1_1": "idhekacco samaṇo vā brāhmaṇo vā sammā brahmacārī paṭijānamāno na heva kho mātugāmena saddhiṁ dvayaṁdvayasamāpattiṁ samāpajjati,",
  "an7.50:3.1_2": "napi mātugāmassa ucchādanaparimaddananhāpanasambāhanaṁ sādiyati;",
  "an7.50:3.2_0": "api ca kho mātugāmena saddhiṁ sañjagghati saṅkīḷati saṅkelāyati …pe….",
  "an7.50:4.1_0": "Napi mātugāmena saddhiṁ sañjagghati saṅkīḷati saṅkelāyati;",
  "an7.50:4.2_0": "api ca kho mātugāmassa cakkhunā cakkhuṁ upanijjhāyati pekkhati …pe….",
  "an7.50:5.1_0": "Napi mātugāmassa cakkhunā cakkhuṁ upanijjhāyati pekkhati;",
  "an7.50:5.2_0": "api ca kho mātugāmassa saddaṁ suṇāti tirokuṭṭaṁ vā tiropākāraṁ vā hasantiyā vā bhaṇantiyā vā gāyantiyā vā rodantiyā vā …pe….",
  "an7.50:6.1_0": "Napi mātugāmassa saddaṁ suṇāti tirokuṭṭaṁ vā tiropākāraṁ vā hasantiyā vā bhaṇantiyā vā gāyantiyā vā rodantiyā vā;",
  "an7.50:6.2_0": "api ca kho yānissa tāni pubbe mātugāmena saddhiṁ hasitalapitakīḷitāni tāni anussarati …pe….",
  "an7.50:7.1_0": "Napi yānissa tāni pubbe mātugāmena saddhiṁ hasitalapitakīḷitāni tāni anussarati;",
  "an7.50:7.2_0": "api ca kho passati gahapatiṁ vā gahapatiputtaṁ vā pañcahi kāmaguṇehi samappitaṁ samaṅgībhūtaṁ paricārayamānaṁ …pe….",
  "an7.50:8.1_0": "Napi passati gahapatiṁ vā gahapatiputtaṁ vā pañcahi kāmaguṇehi samappitaṁ samaṅgībhūtaṁ paricārayamānaṁ;",
  "an7.50:8.2_0": "api ca kho aññataraṁ devanikāyaṁ paṇidhāya brahmacariyaṁ carati imināhaṁ sīlena vā vatena vā tapena vā",
  "an7.50:8.2_1": "brahmacariyena vā devo vā bhavissāmi devaññataro vāti.",
  "an7.50:8.3_0": "So taṁ assādeti, taṁ nikāmeti, tena ca vittiṁ āpajjati.",
  "an7.50:8.4_0": "Idampi kho, brāhmaṇa, brahmacariyassa khaṇḍampi chiddampi sabalampi kammāsampi.",
  "an7.50:8.5_0": "Ayaṁ vuccati, brāhmaṇa,",
  "an7.50:8.5_1": "aparisuddhaṁ brahmacariyaṁ carati saṁyutto methunena saṁyogena,",
  "an7.50:8.5_2": "na parimuccati jātiyā jarāya maraṇena sokehi paridevehi dukkhehi domanassehi upāyāsehi,",
  "an7.50:8.5_3": "na parimuccati dukkhasmāti vadāmi.",
  "an7.50:9.1_0": "Yāvakīvañcāhaṁ, brāhmaṇa,",
  "an7.50:9.1_1": "imesaṁ sattannaṁ methunasaṁyogānaṁ aññataraññataramethunasaṁyogaṁ attani appahīnaṁ samanupassiṁ,",
  "an7.50:9.1_2": "neva tāvāhaṁ, brāhmaṇa,",
  "an7.50:9.1_3": "sadevake loke samārake sabrahmake sassamaṇabrāhmaṇiyā pajāya sadevamanussāya anuttaraṁ sammāsambodhiṁ abhisambuddhoti paccaññāsiṁ.",
  "an7.50:10.1_0": "Yato ca khohaṁ, brāhmaṇa,",
  "an7.50:10.1_1": "imesaṁ sattannaṁ methunasaṁyogānaṁ aññataraññataramethunasaṁyogaṁ attani appahīnaṁ na samanupassiṁ, athāhaṁ, brāhmaṇa,",
  "an7.50:10.1_2": "sadevake loke samārake sabrahmake sassamaṇabrāhmaṇiyā pajāya sadevamanussāya anuttaraṁ sammāsambodhiṁ abhisambuddhoti paccaññāsiṁ.",
  "an7.50:10.2_0": "‘Ñāṇañca pana me dassanaṁ udapādi,",
  "an7.50:10.3_0": "akuppā me vimutti, ayamantimā jāti, natthi dāni punabbhavo’”ti.",
  "an7.50:11.1_0": "Evaṁ vutte, jāṇussoṇi brāhmaṇo bhagavantaṁ etadavoca:",
  "an7.50:11.2_0": "“abhikkantaṁ, bho gotama, abhikkantaṁ, bho gotama …pe…",
  "an7.50:11.3_0": "upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.",
  "an7.50:11.4_0": "Sattamaṁ.",
  "an7.51:0.1_0": "Aṅguttara Nikāya 7.51",
  "an7.51:0.2_0": "5. Mahāyaññavagga",
  "an7.51:0.3_0": "Saṁyogasutta",
  "an7.51:1.1_0": "“Saṁyogavisaṁyogaṁ vo, bhikkhave, dhammapariyāyaṁ desessāmi.",
  "an7.51:1.2_0": "Taṁ suṇātha …pe…",
  "an7.51:1.3_0": "katamo ca so, bhikkhave, saṁyogo visaṁyogo dhammapariyāyo?",
  "an7.51:2.1_0": "Itthī, bhikkhave, ajjhattaṁ itthindriyaṁ manasi karoti—",
  "an7.51:2.2_0": "itthikuttaṁ itthākappaṁ itthividhaṁ itthicchandaṁ itthissaraṁ itthālaṅkāraṁ.",
  "an7.51:2.3_0": "Sā tattha rajjati tatrābhiramati.",
  "an7.51:2.4_0": "Sā tattha rattā tatrābhiratā bahiddhā purisindriyaṁ manasi karoti—",
  "an7.51:2.5_0": "purisakuttaṁ purisākappaṁ purisavidhaṁ purisacchandaṁ purisassaraṁ purisālaṅkāraṁ.",
  "an7.51:2.6_0": "Sā tattha rajjati tatrābhiramati.",
  "an7.51:2.7_0": "Sā tattha rattā tatrābhiratā bahiddhā saṁyogaṁ ākaṅkhati.",
  "an7.51:2.8_0": "Yañcassā saṁyogapaccayā uppajjati sukhaṁ somanassaṁ tañca ākaṅkhati.",
  "an7.51:2.9_0": "Itthatte, bhikkhave, abhiratā sattā purisesu saṁyogaṁ gatā.",
  "an7.51:2.10_0": "Evaṁ kho, bhikkhave, itthī itthattaṁ nātivattati.",
  "an7.51:3.1_0": "Puriso, bhikkhave, ajjhattaṁ purisindriyaṁ manasi karoti—",
  "an7.51:3.2_0": "purisakuttaṁ purisākappaṁ purisavidhaṁ purisacchandaṁ purisassaraṁ purisālaṅkāraṁ.",
  "an7.51:3.3_0": "So tattha rajjati tatrābhiramati.",
  "an7.51:3.4_0": "So tattha ratto tatrābhirato bahiddhā itthindriyaṁ manasi karoti—",
  "an7.51:3.5_0": "itthikuttaṁ itthākappaṁ itthividhaṁ itthicchandaṁ itthissaraṁ itthālaṅkāraṁ.",
  "an7.51:3.6_0": "So tattha rajjati tatrābhiramati.",
  "an7.51:3.7_0": "So tattha ratto tatrābhirato bahiddhā saṁyogaṁ ākaṅkhati.",
  "an7.51:3.8_0": "Yañcassa saṁyogapaccayā uppajjati sukhaṁ somanassaṁ tañca ākaṅkhati.",
  "an7.51:3.9_0": "Purisatte, bhikkhave, abhiratā sattā itthīsu saṁyogaṁ gatā.",
  "an7.51:3.10_0": "Evaṁ kho, bhikkhave, puriso purisattaṁ nātivattati.",
  "an7.51:3.11_0": "Evaṁ kho, bhikkhave, saṁyogo hoti.",
  "an7.51:4.1_0": "Kathañca, bhikkhave, visaṁyogo hoti?",
  "an7.51:4.2_0": "Itthī, bhikkhave, ajjhattaṁ itthindriyaṁ na manasi karoti—",
  "an7.51:4.3_0": "itthikuttaṁ itthākappaṁ itthividhaṁ itthicchandaṁ itthissaraṁ itthālaṅkāraṁ.",
  "an7.51:4.4_0": "Sā tattha na rajjati, sā tatra nābhiramati.",
  "an7.51:4.5_0": "Sā tattha arattā tatra anabhiratā bahiddhā purisindriyaṁ na manasi karoti—",
  "an7.51:4.6_0": "purisakuttaṁ purisākappaṁ purisavidhaṁ purisacchandaṁ purisassaraṁ purisālaṅkāraṁ.",
  "an7.51:4.7_0": "Sā tattha na rajjati, tatra nābhiramati.",
  "an7.51:4.8_0": "Sā tattha arattā tatra anabhiratā bahiddhā saṁyogaṁ nākaṅkhati.",
  "an7.51:4.9_0": "Yañcassā saṁyogapaccayā uppajjati sukhaṁ somanassaṁ tañca nākaṅkhati.",
  "an7.51:4.10_0": "Itthatte, bhikkhave, anabhiratā sattā purisesu visaṁyogaṁ gatā.",
  "an7.51:4.11_0": "Evaṁ kho, bhikkhave, itthī itthattaṁ ativattati.",
  "an7.51:5.1_0": "Puriso, bhikkhave, ajjhattaṁ purisindriyaṁ na manasi karoti—",
  "an7.51:5.2_0": "purisakuttaṁ purisākappaṁ purisavidhaṁ purisacchandaṁ purisassaraṁ purisālaṅkāraṁ.",
  "an7.51:5.3_0": "So tattha na rajjati, so tatra nābhiramati.",
  "an7.51:5.4_0": "So tattha aratto tatra anabhirato bahiddhā itthindriyaṁ na manasi karoti—",
  "an7.51:5.5_0": "itthikuttaṁ itthākappaṁ itthividhaṁ itthicchandaṁ itthissaraṁ itthālaṅkāraṁ.",
  "an7.51:5.6_0": "So tattha na rajjati, tatra nābhiramati.",
  "an7.51:5.7_0": "So tattha aratto tatra anabhirato bahiddhā saṁyogaṁ nākaṅkhati.",
  "an7.51:5.8_0": "Yañcassa saṁyogapaccayā uppajjati sukhaṁ somanassaṁ tañca nākaṅkhati.",
  "an7.51:5.9_0": "Purisatte, bhikkhave, anabhiratā sattā itthīsu visaṁyogaṁ gatā.",
  "an7.51:5.10_0": "Evaṁ kho, bhikkhave, puriso purisattaṁ ativattati.",
  "an7.51:5.11_0": "Evaṁ kho, bhikkhave, visaṁyogo hoti.",
  "an7.51:5.12_0": "Ayaṁ kho, bhikkhave, saṁyogo visaṁyogo dhammapariyāyo”ti.",
  "an7.51:5.13_0": "Aṭṭhamaṁ.",
  "an7.52:0.1_0": "Aṅguttara Nikāya 7.52",
  "an7.52:0.2_0": "5. Mahāyaññavagga",
  "an7.52:0.3_0": "Dānamahapphalasutta",
  "an7.52:1.1_0": "Ekaṁ samayaṁ bhagavā campāyaṁ viharati gaggarāya pokkharaṇiyā tīre.",
  "an7.52:1.2_0": "Atha kho sambahulā campeyyakā upāsakā yena āyasmā sāriputto tenupasaṅkamiṁsu;",
  "an7.52:1.2_1": "upasaṅkamitvā āyasmantaṁ sāriputtaṁ abhivādetvā ekamantaṁ nisīdiṁsu.",
  "an7.52:1.2_2": "Ekamantaṁ nisinnā kho campeyyakā upāsakā āyasmantaṁ sāriputtaṁ etadavocuṁ:",
  "an7.52:1.3_0": "“cirassutā no, bhante, bhagavato sammukhā dhammīkathā.",
  "an7.52:1.4_0": "Sādhu mayaṁ, bhante, labheyyāma bhagavato sammukhā dhammiṁ kathaṁ savanāyā”ti.",
  "an7.52:1.5_0": "“Tenahāvuso, tadahuposathe āgaccheyyātha,",
  "an7.52:1.6_0": "appeva nāma labheyyātha bhagavato sammukhā dhammiṁ kathaṁ savanāyā”ti.",
  "an7.52:1.7_0": "“Evaṁ,",
  "an7.52:1.7_1": "bhante”ti kho campeyyakā upāsakā āyasmato sāriputtassa paṭissutvā uṭṭhāyāsanā āyasmantaṁ sāriputtaṁ abhivādetvā padakkhiṇaṁ katvā pakkamiṁsu.",
  "an7.52:2.1_0": "Atha kho campeyyakā upāsakā tadahuposathe yenāyasmā sāriputto tenupasaṅkamiṁsu;",
  "an7.52:2.1_1": "upasaṅkamitvā āyasmantaṁ sāriputtaṁ abhivādetvā ekamantaṁ aṭṭhaṁsu.",
  "an7.52:2.2_0": "Atha kho āyasmā sāriputto tehi campeyyakehi upāsakehi saddhiṁ yena bhagavā tenupasaṅkami;",
  "an7.52:2.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an7.52:2.2_2": "Ekamantaṁ nisinno kho āyasmā sāriputto bhagavantaṁ etadavoca:",
  "an7.52:3.1_0": "“Siyā nu kho, bhante, idhekaccassa tādisaṁyeva dānaṁ dinnaṁ na mahapphalaṁ hoti na mahānisaṁsaṁ;",
  "an7.52:3.2_0": "siyā pana, bhante, idhekaccassa tādisaṁyeva dānaṁ dinnaṁ mahapphalaṁ hoti mahānisaṁsan”ti?",
  "an7.52:3.3_0": "“Siyā, sāriputta, idhekaccassa tādisaṁyeva dānaṁ dinnaṁ na mahapphalaṁ hoti na mahānisaṁsaṁ;",
  "an7.52:3.4_0": "siyā pana, sāriputta, idhekaccassa tādisaṁyeva dānaṁ dinnaṁ mahapphalaṁ hoti mahānisaṁsan”ti.",
  "an7.52:3.5_0": "“Ko nu kho, bhante,",
  "an7.52:3.5_1": "hetu ko paccayo yena midhekaccassa tādisaṁyeva dānaṁ dinnaṁ na mahapphalaṁ hoti na mahānisaṁsaṁ;",
  "an7.52:3.6_0": "ko nu kho, bhante,",
  "an7.52:3.6_1": "hetu ko paccayo yena midhekaccassa tādisaṁyeva dānaṁ dinnaṁ mahapphalaṁ hoti mahānisaṁsan”ti?",
  "an7.52:4.1_0": "“Idha,",
  "an7.52:4.1_1": "sāriputta,",
  "an7.52:4.1_2": "ekacco sāpekho dānaṁ deti,",
  "an7.52:4.1_3": "patibaddhacitto dānaṁ deti,",
  "an7.52:4.1_4": "sannidhipekho dānaṁ deti,",
  "an7.52:4.1_5": "‘imaṁ pecca paribhuñjissāmī’ti dānaṁ deti.",
  "an7.52:4.2_0": "So taṁ dānaṁ deti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ.",
  "an7.52:4.3_0": "Taṁ kiṁ maññasi, sāriputta, dadeyya idhekacco evarūpaṁ dānan”ti?",
  "an7.52:4.4_0": "“Evaṁ, bhante”.",
  "an7.52:5.1_0": "“Tatra,",
  "an7.52:5.1_1": "sāriputta,",
  "an7.52:5.1_2": "yvāyaṁ sāpekho dānaṁ deti,",
  "an7.52:5.1_3": "patibaddhacitto dānaṁ deti,",
  "an7.52:5.1_4": "sannidhipekho dānaṁ deti,",
  "an7.52:5.1_5": "‘imaṁ pecca paribhuñjissāmī’ti dānaṁ deti.",
  "an7.52:5.2_0": "So taṁ dānaṁ datvā kāyassa bhedā paraṁ maraṇā cātumahārājikānaṁ devānaṁ sahabyataṁ upapajjati.",
  "an7.52:5.3_0": "So taṁ kammaṁ khepetvā taṁ iddhiṁ taṁ yasaṁ taṁ ādhipaccaṁ āgāmī hoti āgantā itthattaṁ.",
  "an7.52:6.1_0": "Idha pana,",
  "an7.52:6.1_1": "sāriputta,",
  "an7.52:6.1_2": "ekacco na heva kho sāpekho dānaṁ deti,",
  "an7.52:6.1_3": "na patibaddhacitto dānaṁ deti,",
  "an7.52:6.1_4": "na sannidhipekho dānaṁ deti,",
  "an7.52:6.1_5": "na ‘imaṁ pecca paribhuñjissāmī’ti dānaṁ deti;",
  "an7.52:6.2_0": "api ca kho ‘sāhu dānan’ti dānaṁ deti …pe….",
  "an7.52:7.1_0": "Napi ‘sāhu dānan’ti dānaṁ deti;",
  "an7.52:7.2_0": "api ca kho ‘dinnapubbaṁ katapubbaṁ pitupitāmahehi na arahāmi porāṇaṁ kulavaṁsaṁ hāpetun’ti dānaṁ deti …pe….",
  "an7.52:8.1_0": "Napi ‘dinnapubbaṁ katapubbaṁ pitupitāmahehi na arahāmi porāṇaṁ kulavaṁsaṁ hāpetun’ti dānaṁ deti;",
  "an7.52:8.2_0": "api ca kho ‘ahaṁ pacāmi,",
  "an7.52:8.2_1": "ime na pacanti,",
  "an7.52:8.2_2": "nārahāmi pacanto apacantānaṁ dānaṁ adātun’ti dānaṁ deti …pe….",
  "an7.52:9.1_0": "Napi ‘ahaṁ pacāmi, ime na pacanti, nārahāmi pacanto apacantānaṁ dānaṁ adātun’ti dānaṁ deti;",
  "an7.52:9.2_0": "api ca kho ‘yathā tesaṁ pubbakānaṁ isīnaṁ tāni mahāyaññāni ahesuṁ, seyyathidaṁ—",
  "an7.52:9.3_0": "aṭṭhakassa vāmakassa vāmadevassa vessāmittassa yamadaggino aṅgīrasassa bhāradvājassa vāseṭṭhassa kassapassa bhaguno,",
  "an7.52:9.3_1": "evaṁ me ayaṁ dānasaṁvibhāgo bhavissatī’ti dānaṁ deti …pe….",
  "an7.52:10.1_0": "Napi ‘yathā tesaṁ pubbakānaṁ isīnaṁ tāni mahāyaññāni ahesuṁ, seyyathidaṁ—",
  "an7.52:10.2_0": "aṭṭhakassa vāmakassa vāmadevassa vessāmittassa yamadaggino aṅgīrasassa bhāradvājassa vāseṭṭhassa kassapassa bhaguno,",
  "an7.52:10.2_1": "evaṁ me ayaṁ dānasaṁvibhāgo bhavissatī’ti dānaṁ deti;",
  "an7.52:10.3_0": "api ca kho ‘imaṁ me dānaṁ dadato cittaṁ pasīdati,",
  "an7.52:10.3_1": "attamanatā somanassaṁ upajāyatī’ti dānaṁ deti …pe….",
  "an7.52:11.1_0": "Napi ‘imaṁ me dānaṁ dadato cittaṁ pasīdati, attamanatā somanassaṁ upajāyatī’ti dānaṁ deti;",
  "an7.52:11.2_0": "api ca kho cittālaṅkāracittaparikkhāraṁ dānaṁ deti.",
  "an7.52:11.3_0": "So taṁ dānaṁ deti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ.",
  "an7.52:11.4_0": "Taṁ kiṁ maññasi, sāriputta, dadeyya idhekacco evarūpaṁ dānan”ti?",
  "an7.52:11.5_0": "“Evaṁ, bhante”.",
  "an7.52:12.1_0": "“Tatra, sāriputta, yvāyaṁ na heva sāpekho dānaṁ deti;",
  "an7.52:12.2_0": "na patibaddhacitto dānaṁ deti;",
  "an7.52:12.3_0": "na sannidhipekho dānaṁ deti;",
  "an7.52:12.4_0": "na ‘imaṁ pecca paribhuñjissāmī’ti dānaṁ deti;",
  "an7.52:12.5_0": "napi ‘sāhu dānan’ti dānaṁ deti;",
  "an7.52:12.6_0": "napi ‘dinnapubbaṁ katapubbaṁ pitupitāmahehi na arahāmi porāṇaṁ kulavaṁsaṁ hāpetun’ti dānaṁ deti;",
  "an7.52:12.7_0": "napi ‘ahaṁ pacāmi, ime na pacanti, nārahāmi pacanto apacantānaṁ dānaṁ adātun’ti dānaṁ deti;",
  "an7.52:12.8_0": "napi ‘yathā tesaṁ pubbakānaṁ isīnaṁ tāni mahāyaññāni ahesuṁ, seyyathidaṁ—",
  "an7.52:12.9_0": "aṭṭhakassa vāmakassa vāmadevassa vessāmittassa yamadaggino aṅgīrasassa bhāradvājassa vāseṭṭhassa kassapassa bhaguno,",
  "an7.52:12.9_1": "evaṁ me ayaṁ dānasaṁvibhāgo bhavissatī’ti dānaṁ deti;",
  "an7.52:12.10_0": "napi ‘imaṁ me dānaṁ dadato cittaṁ pasīdati, attamanatā somanassaṁ upajāyatī’ti dānaṁ deti;",
  "an7.52:12.11_0": "api ca kho cittālaṅkāracittaparikkhāraṁ dānaṁ deti.",
  "an7.52:12.12_0": "So taṁ dānaṁ datvā kāyassa bhedā paraṁ maraṇā brahmakāyikānaṁ devānaṁ sahabyataṁ upapajjati.",
  "an7.52:12.13_0": "So taṁ kammaṁ khepetvā taṁ iddhiṁ taṁ yasaṁ taṁ ādhipaccaṁ anāgāmī hoti anāgantā itthattaṁ.",
  "an7.52:13.1_0": "Ayaṁ kho,",
  "an7.52:13.1_1": "sāriputta,",
  "an7.52:13.1_2": "hetu ayaṁ paccayo yena midhekaccassa tādisaṁyeva dānaṁ dinnaṁ na mahapphalaṁ hoti na mahānisaṁsaṁ.",
  "an7.52:13.2_0": "Ayaṁ pana,",
  "an7.52:13.2_1": "sāriputta,",
  "an7.52:13.2_2": "hetu ayaṁ paccayo yena midhekaccassa tādisaṁyeva dānaṁ dinnaṁ mahapphalaṁ hoti mahānisaṁsan”ti.",
  "an7.52:13.3_0": "Navamaṁ.",
  "an7.53:0.1_0": "Aṅguttara Nikāya 7.53",
  "an7.53:0.2_0": "5. Mahāyaññavagga",
  "an7.53:0.3_0": "Nandamātāsutta",
  "an7.53:1.1_0": "Evaṁ me sutaṁ—",
  "an7.53:1.2_0": "ekaṁ samayaṁ āyasmā ca sāriputto āyasmā ca mahāmoggallāno dakkhiṇāgirismiṁ cārikaṁ caranti mahatā bhikkhusaṅghena saddhiṁ.",
  "an7.53:1.3_0": "Tena kho pana samayena veḷukaṇḍakī nandamātā upāsikā rattiyā paccūsasamayaṁ paccuṭṭhāya pārāyanaṁ sarena bhāsati.",
  "an7.53:2.1_0": "Tena kho pana samayena vessavaṇo mahārājā uttarāya disāya dakkhiṇaṁ disaṁ gacchati kenacideva karaṇīyena.",
  "an7.53:2.2_0": "Assosi kho vessavaṇo mahārājā nandamātāya upāsikāya pārāyanaṁ sarena bhāsantiyā,",
  "an7.53:2.2_1": "sutvā kathāpariyosānaṁ āgamayamāno aṭṭhāsi.",
  "an7.53:3.1_0": "Atha kho nandamātā upāsikā pārāyanaṁ sarena bhāsitvā tuṇhī ahosi.",
  "an7.53:3.2_0": "Atha kho vessavaṇo mahārājā nandamātāya upāsikāya kathāpariyosānaṁ viditvā abbhānumodi:",
  "an7.53:3.3_0": "“sādhu, bhagini, sādhu, bhaginī”ti.",
  "an7.53:3.4_0": "“Ko paneso, bhadramukhā”ti?",
  "an7.53:3.5_0": "“Ahaṁ te, bhagini, bhātā vessavaṇo, mahārājā”ti.",
  "an7.53:3.6_0": "“Sādhu, bhadramukha, tena hi yo me ayaṁ dhammapariyāyo bhaṇito idaṁ te hotu ātitheyyan”ti.",
  "an7.53:3.7_0": "“Sādhu, bhagini, etañceva me hotu ātitheyyaṁ.",
  "an7.53:3.8_0": "Sveva sāriputtamoggallānappamukho bhikkhusaṅgho akatapātarāso veḷukaṇḍakaṁ āgamissati,",
  "an7.53:3.8_1": "tañca bhikkhusaṅghaṁ parivisitvā mama dakkhiṇaṁ ādiseyyāsi.",
  "an7.53:3.9_0": "Etañceva me bhavissati ātitheyyan”ti.",
  "an7.53:4.1_0": "Atha kho nandamātā upāsikā tassā rattiyā accayena sake nivesane paṇītaṁ khādanīyaṁ bhojanīyaṁ paṭiyādāpesi.",
  "an7.53:4.2_0": "Atha kho sāriputtamoggallānappamukho bhikkhusaṅgho akatapātarāso yena veḷukaṇḍako tadavasari.",
  "an7.53:4.3_0": "Atha kho nandamātā upāsikā aññataraṁ purisaṁ āmantesi:",
  "an7.53:4.4_0": "“ehi tvaṁ, ambho purisa, ārāmaṁ gantvā bhikkhusaṅghassa kālaṁ ārocehi:",
  "an7.53:4.5_0": "‘kālo, bhante, ayyāya nandamātuyā nivesane niṭṭhitaṁ bhattan’”ti.",
  "an7.53:4.6_0": "“Evaṁ,",
  "an7.53:4.6_1": "ayye”ti kho so puriso nandamātāya upāsikāya paṭissutvā ārāmaṁ gantvā bhikkhusaṅghassa kālaṁ ārocesi:",
  "an7.53:4.7_0": "“kālo, bhante, ayyāya nandamātuyā nivesane niṭṭhitaṁ bhattan”ti.",
  "an7.53:4.8_0": "Atha kho sāriputtamoggallānappamukho bhikkhusaṅgho pubbaṇhasamayaṁ nivāsetvā pattacīvaramādāya yena nandamātāya upāsikāya nivesanaṁ tenupasaṅkami;",
  "an7.53:4.8_1": "upasaṅkamitvā paññatte āsane nisīdi.",
  "an7.53:4.9_0": "Atha kho nandamātā upāsikā sāriputtamoggallānappamukhaṁ bhikkhusaṅghaṁ paṇītena khādanīyena bhojanīyena sahatthā santappesi sampavāresi.",
  "an7.53:5.1_0": "Atha kho nandamātā upāsikā āyasmantaṁ sāriputtaṁ bhuttāviṁ onītapattapāṇiṁ ekamantaṁ nisīdi.",
  "an7.53:5.2_0": "Ekamantaṁ nisinnaṁ kho nandamātaraṁ upāsikaṁ āyasmā sāriputto etadavoca:",
  "an7.53:5.3_0": "“ko pana te, nandamāte, bhikkhusaṅghassa abbhāgamanaṁ ārocesī”ti?",
  "an7.53:6.1_0": "“Idhāhaṁ, bhante, rattiyā paccūsasamayaṁ paccuṭṭhāya pārāyanaṁ sarena bhāsitvā tuṇhī ahosiṁ.",
  "an7.53:6.2_0": "Atha kho, bhante, vessavaṇo mahārājā mama kathāpariyosānaṁ viditvā abbhānumodi:",
  "an7.53:6.3_0": "‘sādhu, bhagini, sādhu, bhaginī’ti.",
  "an7.53:6.4_0": "‘Ko paneso, bhadramukhā’ti?",
  "an7.53:6.5_0": "‘Ahaṁ te, bhagini, bhātā vessavaṇo, mahārājā’ti.",
  "an7.53:6.6_0": "‘Sādhu, bhadramukha, tena hi yo me ayaṁ dhammapariyāyo bhaṇito idaṁ te hotu ātitheyyan’ti.",
  "an7.53:6.7_0": "‘Sādhu, bhagini, etañceva me hotu ātitheyyaṁ.",
  "an7.53:6.8_0": "Sveva sāriputtamoggallānappamukho bhikkhusaṅgho akatapātarāso veḷukaṇḍakaṁ āgamissati,",
  "an7.53:6.8_1": "tañca bhikkhusaṅghaṁ parivisitvā mama dakkhiṇaṁ ādiseyyāsi.",
  "an7.53:6.9_0": "Etañceva me bhavissati ātitheyyan’ti.",
  "an7.53:6.10_0": "Yadidaṁ, bhante, dāne puññañca puññamahī ca taṁ vessavaṇassa mahārājassa sukhāya hotū”ti.",
  "an7.53:7.1_0": "“Acchariyaṁ, nandamāte, abbhutaṁ, nandamāte.",
  "an7.53:7.2_0": "Yatra hi nāma vessavaṇena mahārājena evaṁmahiddhikena evaṁmahesakkhena devaputtena sammukhā sallapissasī”ti.",
  "an7.53:8.1_0": "“Na kho me, bhante, eseva acchariyo abbhuto dhammo.",
  "an7.53:8.2_0": "Atthi me aññopi acchariyo abbhuto dhammo.",
  "an7.53:8.3_0": "Idha me, bhante, nando nāma ekaputtako piyo manāpo.",
  "an7.53:8.4_0": "Taṁ rājāno kismiñcideva pakaraṇe okassa pasayha jīvitā voropesuṁ.",
  "an7.53:8.5_0": "Tasmiṁ kho panāhaṁ, bhante,",
  "an7.53:8.5_1": "dārake gahite vā gayhamāne vā vadhe vā vajjhamāne vā hate vā haññamāne vā nābhijānāmi cittassa aññathattan”ti.",
  "an7.53:8.6_0": "“Acchariyaṁ, nandamāte, abbhutaṁ nandamāte.",
  "an7.53:8.7_0": "Yatra hi nāma cittuppādampi parisodhessasī”ti.",
  "an7.53:9.1_0": "“Na kho me, bhante, eseva acchariyo abbhuto dhammo.",
  "an7.53:9.2_0": "Atthi me aññopi acchariyo abbhuto dhammo.",
  "an7.53:9.3_0": "Idha me, bhante, sāmiko kālaṅkato aññataraṁ yakkhayoniṁ upapanno.",
  "an7.53:9.4_0": "So me teneva purimena attabhāvena uddassesi.",
  "an7.53:9.5_0": "Na kho panāhaṁ, bhante, abhijānāmi tatonidānaṁ cittassa aññathattan”ti.",
  "an7.53:9.6_0": "“Acchariyaṁ, nandamāte, abbhutaṁ, nandamāte.",
  "an7.53:9.7_0": "Yatra hi nāma cittuppādampi parisodhessasī”ti.",
  "an7.53:10.1_0": "“Na kho me, bhante, eseva acchariyo abbhuto dhammo.",
  "an7.53:10.2_0": "Atthi me aññopi acchariyo abbhuto dhammo.",
  "an7.53:10.3_0": "Yatohaṁ, bhante,",
  "an7.53:10.3_1": "sāmikassa daharasseva daharā ānītā nābhijānāmi sāmikaṁ manasāpi aticaritā,",
  "an7.53:10.3_2": "kuto pana kāyenā”ti.",
  "an7.53:10.4_0": "“Acchariyaṁ, nandamāte, abbhutaṁ, nandamāte.",
  "an7.53:10.5_0": "Yatra hi nāma cittuppādampi parisodhessasī”ti.",
  "an7.53:11.1_0": "“Na kho me, bhante, eseva acchariyo abbhuto dhammo.",
  "an7.53:11.2_0": "Atthi me aññopi acchariyo abbhuto dhammo.",
  "an7.53:11.3_0": "Yadāhaṁ, bhante, upāsikā paṭidesitā nābhijānāmi kiñci sikkhāpadaṁ sañcicca vītikkamitā”ti.",
  "an7.53:11.4_0": "“Acchariyaṁ, nandamāte, abbhutaṁ, nandamāte”ti.",
  "an7.53:12.1_0": "“Na kho me, bhante, eseva acchariyo abbhuto dhammo.",
  "an7.53:12.2_0": "Atthi me aññopi acchariyo abbhuto dhammo.",
  "an7.53:12.3_0": "Idhāhaṁ, bhante,",
  "an7.53:12.3_1": "yāvade ākaṅkhāmi vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharāmi.",
  "an7.53:12.4_0": "Vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ vivekajaṁ pītisukhaṁ dutiyaṁ jhānaṁ upasampajja viharāmi.",
  "an7.53:12.5_0": "Pītiyā ca virāgā upekkhikā ca viharāmi satā ca sampajānā sukhañca kāyena paṭisaṁvedemi,",
  "an7.53:12.5_1": "yaṁ taṁ ariyā ācikkhanti:",
  "an7.53:12.5_2": "‘upekkhako satimā sukhavihārī’ti tatiyaṁ jhānaṁ upasampajja viharāmi.",
  "an7.53:12.6_0": "Sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ",
  "an7.53:12.6_1": "catutthaṁ jhānaṁ upasampajja viharāmī”ti.",
  "an7.53:12.7_0": "“Acchariyaṁ, nandamāte, abbhutaṁ, nandamāte”ti.",
  "an7.53:13.1_0": "“Na kho me, bhante, eseva acchariyo abbhuto dhammo.",
  "an7.53:13.2_0": "Atthi me aññopi acchariyo abbhuto dhammo.",
  "an7.53:13.3_0": "Yānimāni, bhante,",
  "an7.53:13.3_1": "bhagavatā desitāni pañcorambhāgiyāni saṁyojanāni nāhaṁ tesaṁ kiñci attani appahīnaṁ samanupassāmī”ti.",
  "an7.53:13.4_0": "“Acchariyaṁ, nandamāte, abbhutaṁ, nandamāte”ti.",
  "an7.53:14.1_0": "Atha kho āyasmā sāriputto nandamātaraṁ upāsikaṁ dhammiyā kathāya sandassetvā samādapetvā samuttejetvā sampahaṁsetvā uṭṭhāyāsanā pakkāmīti.",
  "an7.53:14.2_0": "Dasamaṁ.",
  "an7.53:14.3_0": "Mahāyaññavaggo pañcamo.",
  "an7.53:15.0_0": "Tassuddānaṁ",
  "an7.53:15.1_0": "Ṭhiti ca parikkhāraṁ dve,",
  "an7.53:15.2_0": "aggī saññā ca dve parā;",
  "an7.53:15.3_0": "Methunā saṁyogo dānaṁ,",
  "an7.53:15.4_0": "nandamātena te dasāti.",
  "an7.53:15.5_0": "Paṇṇāsako samatto.",
  "an7.54:0.1_0": "Aṅguttara Nikāya 7.54",
  "an7.54:0.2_0": "6. Abyākatavagga",
  "an7.54:0.3_0": "Abyākatasutta",
  "an7.54:1.1_0": "Atha kho aññataro bhikkhu yena bhagavā tenupasaṅkami;",
  "an7.54:1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an7.54:1.1_2": "Ekamantaṁ nisinno kho so bhikkhu bhagavantaṁ etadavoca:",
  "an7.54:1.2_0": "“ko nu kho, bhante,",
  "an7.54:1.2_1": "hetu ko paccayo yena sutavato ariyasāvakassa vicikicchā nuppajjati abyākatavatthūsū”ti?",
  "an7.54:2.1_0": "“Diṭṭhinirodhā kho, bhikkhu, sutavato ariyasāvakassa vicikicchā nuppajjati abyākatavatthūsu.",
  "an7.54:2.2_0": "‘Hoti tathāgato paraṁ maraṇā’ti kho, bhikkhu, diṭṭhigatametaṁ;",
  "an7.54:2.3_0": "‘na hoti tathāgato paraṁ maraṇā’ti kho, bhikkhu, diṭṭhigatametaṁ;",
  "an7.54:2.4_0": "‘hoti ca na ca hoti tathāgato paraṁ maraṇā’ti kho, bhikkhu, diṭṭhigatametaṁ;",
  "an7.54:2.5_0": "‘neva hoti na na hoti tathāgato paraṁ maraṇā’ti kho, bhikkhu, diṭṭhigatametaṁ.",
  "an7.54:2.6_0": "Assutavā, bhikkhu,",
  "an7.54:2.6_1": "puthujjano diṭṭhiṁ nappajānāti,",
  "an7.54:2.6_2": "diṭṭhisamudayaṁ nappajānāti,",
  "an7.54:2.6_3": "diṭṭhinirodhaṁ nappajānāti,",
  "an7.54:2.6_4": "diṭṭhinirodhagāminiṁ paṭipadaṁ nappajānāti.",
  "an7.54:2.7_0": "Tassa sā diṭṭhi pavaḍḍhati,",
  "an7.54:2.7_1": "so na parimuccati jātiyā jarāya maraṇena sokehi paridevehi dukkhehi domanassehi upāyāsehi,",
  "an7.54:2.7_2": "na parimuccati dukkhasmāti vadāmi.",
  "an7.54:3.1_0": "Sutavā ca kho, bhikkhu,",
  "an7.54:3.1_1": "ariyasāvako diṭṭhiṁ pajānāti,",
  "an7.54:3.1_2": "diṭṭhisamudayaṁ pajānāti,",
  "an7.54:3.1_3": "diṭṭhinirodhaṁ pajānāti,",
  "an7.54:3.1_4": "diṭṭhinirodhagāminiṁ paṭipadaṁ pajānāti.",
  "an7.54:3.2_0": "Tassa sā diṭṭhi nirujjhati,",
  "an7.54:3.2_1": "so parimuccati jātiyā jarāya maraṇena sokehi paridevehi dukkhehi domanassehi upāyāsehi,",
  "an7.54:3.2_2": "parimuccati dukkhasmāti vadāmi.",
  "an7.54:3.3_0": "Evaṁ jānaṁ kho, bhikkhu,",
  "an7.54:3.3_1": "sutavā ariyasāvako evaṁ passaṁ ‘hoti tathāgato paraṁ maraṇā’tipi na byākaroti;",
  "an7.54:3.4_0": "‘na hoti tathāgato paraṁ maraṇā’tipi na byākaroti;",
  "an7.54:3.5_0": "‘hoti ca na ca hoti tathāgato paraṁ maraṇā’tipi na byākaroti;",
  "an7.54:3.6_0": "‘neva hoti na na hoti tathāgato paraṁ maraṇā’tipi na byākaroti.",
  "an7.54:3.7_0": "Evaṁ jānaṁ kho, bhikkhu, sutavā ariyasāvako evaṁ passaṁ evaṁ abyākaraṇadhammo hoti abyākatavatthūsu.",
  "an7.54:3.8_0": "Evaṁ jānaṁ kho, bhikkhu,",
  "an7.54:3.8_1": "sutavā ariyasāvako evaṁ passaṁ na chambhati,",
  "an7.54:3.8_2": "na kampati,",
  "an7.54:3.8_3": "na vedhati,",
  "an7.54:3.8_4": "na santāsaṁ āpajjati abyākatavatthūsu.",
  "an7.54:4.1_0": "‘Hoti tathāgato paraṁ maraṇā’ti kho, bhikkhu, taṇhāgatametaṁ …pe…",
  "an7.54:4.2_0": "saññāgatametaṁ …pe…",
  "an7.54:4.3_0": "maññitametaṁ …pe…",
  "an7.54:4.4_0": "papañcitametaṁ …pe…",
  "an7.54:4.5_0": "upādānagatametaṁ …pe…",
  "an7.54:4.6_0": "‘hoti tathāgato paraṁ maraṇā’ti kho, bhikkhu, vippaṭisāro eso;",
  "an7.54:4.7_0": "‘na hoti tathāgato paraṁ maraṇā’ti kho, bhikkhu, vippaṭisāro eso;",
  "an7.54:4.8_0": "‘hoti ca na ca hoti tathāgato paraṁ maraṇā’ti kho, bhikkhu, vippaṭisāro eso;",
  "an7.54:4.9_0": "‘neva hoti na na hoti tathāgato paraṁ maraṇā’ti kho, bhikkhu, vippaṭisāro eso.",
  "an7.54:4.10_0": "Assutavā, bhikkhu,",
  "an7.54:4.10_1": "puthujjano vippaṭisāraṁ nappajānāti,",
  "an7.54:4.10_2": "vippaṭisārasamudayaṁ nappajānāti,",
  "an7.54:4.10_3": "vippaṭisāranirodhaṁ nappajānāti,",
  "an7.54:4.10_4": "vippaṭisāranirodhagāminiṁ paṭipadaṁ nappajānāti.",
  "an7.54:4.11_0": "Tassa so vippaṭisāro pavaḍḍhati,",
  "an7.54:4.11_1": "so na parimuccati jātiyā jarāya maraṇena sokehi paridevehi dukkhehi domanassehi upāyāsehi,",
  "an7.54:4.11_2": "na parimuccati dukkhasmāti vadāmi.",
  "an7.54:5.1_0": "Sutavā ca kho, bhikkhu,",
  "an7.54:5.1_1": "ariyasāvako vippaṭisāraṁ pajānāti,",
  "an7.54:5.1_2": "vippaṭisārasamudayaṁ pajānāti,",
  "an7.54:5.1_3": "vippaṭisāranirodhaṁ pajānāti,",
  "an7.54:5.1_4": "vippaṭisāranirodhagāminiṁ paṭipadaṁ pajānāti.",
  "an7.54:5.2_0": "Tassa so vippaṭisāro nirujjhati, so parimuccati jātiyā …pe… dukkhasmāti vadāmi.",
  "an7.54:5.3_0": "Evaṁ jānaṁ kho, bhikkhu,",
  "an7.54:5.3_1": "sutavā ariyasāvako evaṁ passaṁ ‘hoti tathāgato paraṁ maraṇā’tipi na byākaroti …pe…",
  "an7.54:5.4_0": "‘neva hoti na na hoti tathāgato paraṁ maraṇā’tipi na byākaroti.",
  "an7.54:5.5_0": "Evaṁ jānaṁ kho, bhikkhu, sutavā ariyasāvako evaṁ passaṁ evaṁ abyākaraṇadhammo hoti abyākatavatthūsu.",
  "an7.54:5.6_0": "Evaṁ jānaṁ kho, bhikkhu,",
  "an7.54:5.6_1": "sutavā ariyasāvako evaṁ passaṁ na chambhati,",
  "an7.54:5.6_2": "na kampati,",
  "an7.54:5.6_3": "na vedhati,",
  "an7.54:5.6_4": "na santāsaṁ āpajjati abyākatavatthūsu.",
  "an7.54:5.7_0": "Ayaṁ kho, bhikkhu,",
  "an7.54:5.7_1": "hetu ayaṁ paccayo yena sutavato ariyasāvakassa vicikicchā nuppajjati abyākatavatthūsū”ti.",
  "an7.54:5.8_0": "Paṭhamaṁ.",
  "an7.55:0.1_0": "Aṅguttara Nikāya 7.55",
  "an7.55:0.2_0": "6. Abyākatavagga",
  "an7.55:0.3_0": "Purisagatisutta",
  "an7.55:1.1_0": "“Satta ca, bhikkhave, purisagatiyo desessāmi anupādā ca parinibbānaṁ.",
  "an7.55:1.2_0": "Taṁ suṇātha, sādhukaṁ manasi karotha, bhāsissāmī”ti.",
  "an7.55:1.3_0": "“Evaṁ, bhante”ti kho te bhikkhū bhagavato paccassosuṁ.",
  "an7.55:1.4_0": "Bhagavā etadavoca:",
  "an7.55:1.5_0": "“katamā ca, bhikkhave, satta purisagatiyo?",
  "an7.55:2.1_0": "Idha, bhikkhave, bhikkhu evaṁ paṭipanno hoti:",
  "an7.55:2.2_0": "‘no cassa no ca me siyā,",
  "an7.55:2.2_1": "na bhavissati na me bhavissati,",
  "an7.55:2.2_2": "yadatthi yaṁ bhūtaṁ taṁ pajahāmī’ti upekkhaṁ paṭilabhati.",
  "an7.55:2.3_0": "So bhave na rajjati, sambhave na rajjati, atthuttari padaṁ santaṁ sammappaññāya passati.",
  "an7.55:2.4_0": "Tañca khvassa padaṁ na sabbena sabbaṁ sacchikataṁ hoti,",
  "an7.55:2.4_1": "tassa na sabbena sabbaṁ mānānusayo pahīno hoti,",
  "an7.55:2.4_2": "na sabbena sabbaṁ bhavarāgānusayo pahīno hoti,",
  "an7.55:2.4_3": "na sabbena sabbaṁ avijjānusayo pahīno hoti.",
  "an7.55:2.5_0": "So pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti.",
  "an7.55:2.6_0": "Seyyathāpi, bhikkhave, divasaṁsantatte ayokapāle haññamāne papaṭikā nibbattitvā nibbāyeyya.",
  "an7.55:2.7_0": "Evamevaṁ kho, bhikkhave, bhikkhu evaṁ paṭipanno hoti:",
  "an7.55:2.8_0": "‘no cassa no ca me siyā,",
  "an7.55:2.8_1": "na bhavissati na me bhavissati,",
  "an7.55:2.8_2": "yadatthi yaṁ bhūtaṁ taṁ pajahāmī’ti upekkhaṁ paṭilabhati.",
  "an7.55:2.9_0": "So bhave na rajjati, sambhave na rajjati, atthuttari padaṁ santaṁ sammappaññāya passati.",
  "an7.55:2.10_0": "Tañca khvassa padaṁ na sabbena sabbaṁ sacchikataṁ hoti,",
  "an7.55:2.10_1": "tassa na sabbena sabbaṁ mānānusayo pahīno hoti,",
  "an7.55:2.10_2": "na sabbena sabbaṁ bhavarāgānusayo pahīno hoti,",
  "an7.55:2.10_3": "na sabbena sabbaṁ avijjānusayo pahīno hoti.",
  "an7.55:2.11_0": "So pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti.",
  "an7.55:3.1_0": "Idha pana, bhikkhave, bhikkhu evaṁ paṭipanno hoti:",
  "an7.55:3.2_0": "‘no cassa no ca me siyā,",
  "an7.55:3.2_1": "na bhavissati na me bhavissati,",
  "an7.55:3.2_2": "yadatthi yaṁ bhūtaṁ taṁ pajahāmī’ti upekkhaṁ paṭilabhati.",
  "an7.55:3.3_0": "So bhave na rajjati, sambhave na rajjati, atthuttari padaṁ santaṁ sammappaññāya passati.",
  "an7.55:3.4_0": "Tañca khvassa padaṁ na sabbena sabbaṁ sacchikataṁ hoti,",
  "an7.55:3.4_1": "tassa na sabbena sabbaṁ mānānusayo pahīno hoti,",
  "an7.55:3.4_2": "na sabbena sabbaṁ bhavarāgānusayo pahīno hoti,",
  "an7.55:3.4_3": "na sabbena sabbaṁ avijjānusayo pahīno hoti.",
  "an7.55:3.5_0": "So pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti.",
  "an7.55:3.6_0": "Seyyathāpi,",
  "an7.55:3.6_1": "bhikkhave,",
  "an7.55:3.6_2": "divasaṁsantatte ayokapāle haññamāne papaṭikā nibbattitvā uppatitvā nibbāyeyya.",
  "an7.55:3.7_0": "Evamevaṁ kho, bhikkhave, bhikkhu evaṁ paṭipanno hoti:",
  "an7.55:3.8_0": "‘no cassa no ca me siyā …pe…",
  "an7.55:3.9_0": "so pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti.",
  "an7.55:4.1_0": "Idha pana, bhikkhave, bhikkhu evaṁ paṭipanno hoti:",
  "an7.55:4.2_0": "‘no cassa no ca me siyā …pe…",
  "an7.55:4.3_0": "so pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti.",
  "an7.55:4.4_0": "Seyyathāpi,",
  "an7.55:4.4_1": "bhikkhave,",
  "an7.55:4.4_2": "divasaṁsantatte ayokapāle haññamāne papaṭikā nibbattitvā uppatitvā anupahacca talaṁ nibbāyeyya.",
  "an7.55:4.5_0": "Evamevaṁ kho, bhikkhave, bhikkhu evaṁ paṭipanno hoti:",
  "an7.55:4.6_0": "‘no cassa no ca me siyā …pe…",
  "an7.55:4.7_0": "so pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti.",
  "an7.55:5.1_0": "Idha pana, bhikkhave, bhikkhu evaṁ paṭipanno hoti:",
  "an7.55:5.2_0": "‘no cassa no ca me siyā …pe…",
  "an7.55:5.3_0": "so pañcannaṁ orambhāgiyānaṁ saṁyojanānaṁ parikkhayā upahaccaparinibbāyī hoti.",
  "an7.55:5.4_0": "Seyyathāpi,",
  "an7.55:5.4_1": "bhikkhave,",
  "an7.55:5.4_2": "divasaṁsantatte ayokapāle haññamāne papaṭikā nibbattitvā uppatitvā upahacca talaṁ nibbāyeyya.",
  "an7.55:5.5_0": "Evamevaṁ kho, bhikkhave, bhikkhu evaṁ paṭipanno hoti:",
  "an7.55:5.6_0": "‘no cassa no ca me siyā …pe…",
  "an7.55:5.7_0": "so pañcannaṁ orambhāgiyānaṁ saṁyojanānaṁ parikkhayā upahaccaparinibbāyī hoti.",
  "an7.55:6.1_0": "Idha pana, bhikkhave, bhikkhu evaṁ paṭipanno hoti:",
  "an7.55:6.2_0": "‘no cassa no ca me siyā …pe…",
  "an7.55:6.3_0": "so pañcannaṁ orambhāgiyānaṁ saṁyojanānaṁ parikkhayā asaṅkhāraparinibbāyī hoti.",
  "an7.55:6.4_0": "Seyyathāpi,",
  "an7.55:6.4_1": "bhikkhave,",
  "an7.55:6.4_2": "divasaṁsantatte ayokapāle haññamāne papaṭikā nibbattitvā uppatitvā paritte tiṇapuñje vā kaṭṭhapuñje vā nipateyya.",
  "an7.55:6.5_0": "Sā tattha aggimpi janeyya,",
  "an7.55:6.5_1": "dhūmampi janeyya,",
  "an7.55:6.5_2": "aggimpi janetvā dhūmampi janetvā tameva parittaṁ tiṇapuñjaṁ vā kaṭṭhapuñjaṁ vā pariyādiyitvā anāhārā nibbāyeyya.",
  "an7.55:6.6_0": "Evamevaṁ kho, bhikkhave, bhikkhu evaṁ paṭipanno hoti:",
  "an7.55:6.7_0": "‘no cassa no ca me siyā …pe…",
  "an7.55:6.8_0": "so pañcannaṁ orambhāgiyānaṁ saṁyojanānaṁ parikkhayā asaṅkhāraparinibbāyī hoti.",
  "an7.55:7.1_0": "Idha pana, bhikkhave, bhikkhu evaṁ paṭipanno hoti:",
  "an7.55:7.2_0": "‘no cassa no ca me siyā …pe…",
  "an7.55:7.3_0": "so pañcannaṁ orambhāgiyānaṁ saṁyojanānaṁ parikkhayā sasaṅkhāraparinibbāyī hoti.",
  "an7.55:7.4_0": "Seyyathāpi,",
  "an7.55:7.4_1": "bhikkhave,",
  "an7.55:7.4_2": "divasaṁsantatte ayokapāle haññamāne papaṭikā nibbattitvā uppatitvā vipule tiṇapuñje vā kaṭṭhapuñje vā nipateyya.",
  "an7.55:7.5_0": "Sā tattha aggimpi janeyya,",
  "an7.55:7.5_1": "dhūmampi janeyya,",
  "an7.55:7.5_2": "aggimpi janetvā dhūmampi janetvā tameva vipulaṁ tiṇapuñjaṁ vā kaṭṭhapuñjaṁ vā pariyādiyitvā anāhārā nibbāyeyya.",
  "an7.55:7.6_0": "Evamevaṁ kho, bhikkhave, bhikkhu evaṁ paṭipanno hoti:",
  "an7.55:7.7_0": "‘no cassa no ca me siyā …pe…",
  "an7.55:7.8_0": "so pañcannaṁ orambhāgiyānaṁ saṁyojanānaṁ parikkhayā sasaṅkhāraparinibbāyī hoti.",
  "an7.55:8.1_0": "Idha pana, bhikkhave, bhikkhu evaṁ paṭipanno hoti:",
  "an7.55:8.2_0": "‘no cassa no ca me siyā,",
  "an7.55:8.2_1": "na bhavissati na me bhavissati,",
  "an7.55:8.2_2": "yadatthi yaṁ bhūtaṁ taṁ pajahāmī’ti upekkhaṁ paṭilabhati.",
  "an7.55:8.3_0": "So bhave na rajjati, sambhave na rajjati, atthuttari padaṁ santaṁ sammappaññāya passati.",
  "an7.55:8.4_0": "Tañca khvassa padaṁ na sabbena sabbaṁ sacchikataṁ hoti,",
  "an7.55:8.4_1": "tassa na sabbena sabbaṁ mānānusayo pahīno hoti,",
  "an7.55:8.4_2": "na sabbena sabbaṁ bhavarāgānusayo pahīno hoti,",
  "an7.55:8.4_3": "na sabbena sabbaṁ avijjānusayo pahīno hoti.",
  "an7.55:8.5_0": "So pañcannaṁ orambhāgiyānaṁ saṁyojanānaṁ parikkhayā uddhaṁsoto hoti akaniṭṭhagāmī.",
  "an7.55:8.6_0": "Seyyathāpi,",
  "an7.55:8.6_1": "bhikkhave,",
  "an7.55:8.6_2": "divasaṁsantatte ayokapāle haññamāne papaṭikā nibbattitvā uppatitvā mahante tiṇapuñje vā kaṭṭhapuñje vā nipateyya.",
  "an7.55:8.7_0": "Sā tattha aggimpi janeyya,",
  "an7.55:8.7_1": "dhūmampi janeyya,",
  "an7.55:8.7_2": "aggimpi janetvā dhūmampi janetvā tameva mahantaṁ tiṇapuñjaṁ vā kaṭṭhapuñjaṁ vā pariyādiyitvā gacchampi daheyya,",
  "an7.55:8.7_3": "dāyampi daheyya,",
  "an7.55:8.7_4": "gacchampi dahitvā dāyampi dahitvā haritantaṁ vā pathantaṁ vā selantaṁ vā udakantaṁ vā ramaṇīyaṁ vā bhūmibhāgaṁ āgamma anāhārā nibbāyeyya.",
  "an7.55:8.8_0": "Evamevaṁ kho, bhikkhave, bhikkhu evaṁ paṭipanno hoti:",
  "an7.55:8.9_0": "‘no cassa no ca me siyā …pe…",
  "an7.55:8.10_0": "so pañcannaṁ orambhāgiyānaṁ saṁyojanānaṁ parikkhayā uddhaṁsoto hoti akaniṭṭhagāmī.",
  "an7.55:8.11_0": "Imā kho, bhikkhave, satta purisagatiyo.",
  "an7.55:9.1_0": "Katamañca, bhikkhave, anupādāparinibbānaṁ?",
  "an7.55:9.2_0": "Idha, bhikkhave, bhikkhu evaṁ paṭipanno hoti:",
  "an7.55:9.3_0": "‘no cassa no ca me siyā,",
  "an7.55:9.3_1": "na bhavissati na me bhavissati,",
  "an7.55:9.3_2": "yadatthi yaṁ bhūtaṁ taṁ pajahāmī’ti upekkhaṁ paṭilabhati.",
  "an7.55:9.4_0": "So bhave na rajjati, sambhave na rajjati, atthuttari padaṁ santaṁ sammappaññāya passati.",
  "an7.55:9.5_0": "Tañca khvassa padaṁ sabbena sabbaṁ sacchikataṁ hoti,",
  "an7.55:9.5_1": "tassa sabbena sabbaṁ mānānusayo pahīno hoti,",
  "an7.55:9.5_2": "sabbena sabbaṁ bhavarāgānusayo pahīno hoti,",
  "an7.55:9.5_3": "sabbena sabbaṁ avijjānusayo pahīno hoti.",
  "an7.55:9.6_0": "So āsavānaṁ khayā …pe… sacchikatvā upasampajja viharati.",
  "an7.55:9.7_0": "Idaṁ vuccati, bhikkhave, anupādāparinibbānaṁ.",
  "an7.55:9.8_0": "Imā kho, bhikkhave, satta purisagatiyo anupādā ca parinibbānan”ti.",
  "an7.55:9.9_0": "Dutiyaṁ.",
  "an7.56:0.1_0": "Aṅguttara Nikāya 7.56",
  "an7.56:0.2_0": "6. Abyākatavagga",
  "an7.56:0.3_0": "Tissabrahmāsutta",
  "an7.56:1.1_0": "Evaṁ me sutaṁ—",
  "an7.56:1.2_0": "ekaṁ samayaṁ bhagavā rājagahe viharati gijjhakūṭe pabbate.",
  "an7.56:1.3_0": "Atha kho dve devatā abhikkantāya rattiyā abhikkantavaṇṇā kevalakappaṁ gijjhakūṭaṁ obhāsetvā yena bhagavā tenupasaṅkamiṁsu;",
  "an7.56:1.3_1": "upasaṅkamitvā bhagavantaṁ abhivādetvā ekamantaṁ aṭṭhaṁsu.",
  "an7.56:1.3_2": "Ekamantaṁ ṭhitā kho ekā devatā bhagavantaṁ etadavoca:",
  "an7.56:1.4_0": "“etā, bhante, bhikkhuniyo vimuttā”ti.",
  "an7.56:1.5_0": "Aparā devatā bhagavantaṁ etadavoca:",
  "an7.56:1.6_0": "“etā, bhante, bhikkhuniyo anupādisesā suvimuttā”ti.",
  "an7.56:1.7_0": "Idamavocuṁ tā devatā.",
  "an7.56:1.8_0": "Samanuñño satthā ahosi.",
  "an7.56:1.9_0": "Atha kho tā devatā “samanuñño satthā”ti bhagavantaṁ abhivādetvā padakkhiṇaṁ katvā tatthevantaradhāyiṁsu.",
  "an7.56:2.1_0": "Atha kho bhagavā tassā rattiyā accayena bhikkhū āmantesi:",
  "an7.56:2.2_0": "“imaṁ,",
  "an7.56:2.2_1": "bhikkhave,",
  "an7.56:2.2_2": "rattiṁ dve devatā abhikkantāya rattiyā abhikkantavaṇṇā kevalakappaṁ gijjhakūṭaṁ obhāsetvā yenāhaṁ tenupasaṅkamiṁsu;",
  "an7.56:2.2_3": "upasaṅkamitvā maṁ abhivādetvā ekamantaṁ aṭṭhaṁsu.",
  "an7.56:2.2_4": "Ekamantaṁ ṭhitā kho,",
  "an7.56:2.2_5": "bhikkhave,",
  "an7.56:2.2_6": "ekā devatā maṁ etadavoca:",
  "an7.56:2.3_0": "‘etā, bhante, bhikkhuniyo vimuttā’ti.",
  "an7.56:2.4_0": "Aparā devatā maṁ etadavoca:",
  "an7.56:2.5_0": "‘etā, bhante, bhikkhuniyo anupādisesā suvimuttā’ti.",
  "an7.56:2.6_0": "Idamavocuṁ, bhikkhave, tā devatā.",
  "an7.56:2.7_0": "Idaṁ vatvā maṁ abhivādetvā padakkhiṇaṁ katvā tatthevantaradhāyiṁsū”ti.",
  "an7.56:3.1_0": "Tena kho pana samayena āyasmā mahāmoggallāno bhagavato avidūre nisinno hoti.",
  "an7.56:3.2_0": "Atha kho āyasmato mahāmoggallānassa etadahosi:",
  "an7.56:3.3_0": "“katamesānaṁ kho devānaṁ evaṁ ñāṇaṁ hoti:",
  "an7.56:3.4_0": "‘saupādisese vā saupādisesoti, anupādisese vā anupādiseso’”ti?",
  "an7.56:3.5_0": "Tena kho pana samayena tisso nāma bhikkhu adhunākālaṅkato aññataraṁ brahmalokaṁ upapanno hoti.",
  "an7.56:3.6_0": "Tatrāpi naṁ evaṁ jānanti:",
  "an7.56:3.7_0": "“tisso brahmā mahiddhiko mahānubhāvo”ti.",
  "an7.56:4.1_0": "Atha kho āyasmā mahāmoggallāno—seyyathāpi nāma balavā puriso samiñjitaṁ vā bāhaṁ pasāreyya,",
  "an7.56:4.1_1": "pasāritaṁ vā bāhaṁ samiñjeyya;",
  "an7.56:4.1_2": "evamevaṁ—gijjhakūṭe pabbate antarahito tasmiṁ brahmaloke pāturahosi.",
  "an7.56:4.2_0": "Addasā kho tisso brahmā āyasmantaṁ mahāmoggallānaṁ dūratova āgacchantaṁ.",
  "an7.56:4.3_0": "Disvā āyasmantaṁ mahāmoggallānaṁ etadavoca:",
  "an7.56:4.4_0": "“ehi kho, mārisa moggallāna;",
  "an7.56:4.5_0": "svāgataṁ, mārisa moggallāna.",
  "an7.56:4.6_0": "Cirassaṁ kho, mārisa moggallāna, imaṁ pariyāyamakāsi, yadidaṁ idhāgamanāya.",
  "an7.56:4.7_0": "Nisīda, mārisa moggallāna, idamāsanaṁ paññattan”ti.",
  "an7.56:4.8_0": "Nisīdi kho āyasmā mahāmoggallāno paññatte āsane.",
  "an7.56:4.9_0": "Tissopi kho brahmā āyasmantaṁ mahāmoggallānaṁ abhivādetvā ekamantaṁ nisīdi.",
  "an7.56:4.10_0": "Ekamantaṁ nisinnaṁ kho tissaṁ brahmānaṁ āyasmā mahāmoggallāno etadavoca:",
  "an7.56:4.11_0": "“katamesānaṁ kho, tissa, devānaṁ evaṁ ñāṇaṁ hoti:",
  "an7.56:4.12_0": "‘saupādisese vā saupādisesoti, anupādisese vā anupādiseso’”ti?",
  "an7.56:4.13_0": "“Brahmakāyikānaṁ kho, mārisa moggallāna, devānaṁ evaṁ ñāṇaṁ hoti:",
  "an7.56:4.14_0": "‘saupādisese vā saupādisesoti, anupādisese vā anupādiseso’”ti.",
  "an7.56:5.1_0": "“Sabbesaññeva kho, tissa, brahmakāyikānaṁ devānaṁ evaṁ ñāṇaṁ hoti:",
  "an7.56:5.2_0": "‘saupādisese vā saupādisesoti, anupādisese vā anupādiseso’”ti?",
  "an7.56:5.3_0": "“Na kho, mārisa moggallāna, sabbesaṁ brahmakāyikānaṁ devānaṁ evaṁ ñāṇaṁ hoti:",
  "an7.56:5.4_0": "‘saupādisese vā saupādisesoti, anupādisese vā anupādiseso’ti.",
  "an7.56:6.1_0": "Ye kho te,",
  "an7.56:6.1_1": "mārisa moggallāna,",
  "an7.56:6.1_2": "brahmakāyikā devā brahmena āyunā santuṭṭhā brahmena vaṇṇena brahmena sukhena brahmena yasena brahmena ādhipateyyena santuṭṭhā,",
  "an7.56:6.1_3": "te uttari nissaraṇaṁ yathābhūtaṁ nappajānanti.",
  "an7.56:6.2_0": "Tesaṁ na evaṁ ñāṇaṁ hoti:",
  "an7.56:6.3_0": "‘saupādisese vā saupādisesoti, anupādisese vā anupādiseso’ti.",
  "an7.56:6.4_0": "Ye ca kho te,",
  "an7.56:6.4_1": "mārisa moggallāna,",
  "an7.56:6.4_2": "brahmakāyikā devā brahmena āyunā asantuṭṭhā,",
  "an7.56:6.4_3": "brahmena vaṇṇena brahmena sukhena brahmena yasena brahmena ādhipateyyena asantuṭṭhā,",
  "an7.56:6.4_4": "te ca uttari nissaraṇaṁ yathābhūtaṁ pajānanti.",
  "an7.56:6.5_0": "Tesaṁ evaṁ ñāṇaṁ hoti:",
  "an7.56:6.6_0": "‘saupādisese vā saupādisesoti, anupādisese vā anupādiseso’ti.",
  "an7.56:7.1_0": "Idha, mārisa moggallāna, bhikkhu ubhatobhāgavimutto hoti.",
  "an7.56:7.2_0": "Tamenaṁ te devā evaṁ jānanti:",
  "an7.56:7.3_0": "‘ayaṁ kho āyasmā ubhatobhāgavimutto.",
  "an7.56:7.4_0": "Yāvassa kāyo ṭhassati tāva naṁ dakkhanti devamanussā.",
  "an7.56:7.5_0": "Kāyassa bhedā na naṁ dakkhanti devamanussā’ti.",
  "an7.56:7.6_0": "Evampi kho, mārisa moggallāna, tesaṁ devānaṁ ñāṇaṁ hoti:",
  "an7.56:7.7_0": "‘saupādisese vā saupādisesoti, anupādisese vā anupādiseso’ti.",
  "an7.56:8.1_0": "Idha pana, mārisa moggallāna, bhikkhu paññāvimutto hoti.",
  "an7.56:8.2_0": "Tamenaṁ te devā evaṁ jānanti:",
  "an7.56:8.3_0": "‘ayaṁ kho āyasmā paññāvimutto.",
  "an7.56:8.4_0": "Yāvassa kāyo ṭhassati tāva naṁ dakkhanti devamanussā.",
  "an7.56:8.5_0": "Kāyassa bhedā na naṁ dakkhanti devamanussā’ti.",
  "an7.56:8.6_0": "Evampi kho, mārisa moggallāna, tesaṁ devānaṁ ñāṇaṁ hoti:",
  "an7.56:8.7_0": "‘saupādisese vā saupādisesoti, anupādisese vā anupādiseso’ti.",
  "an7.56:9.1_0": "Idha pana, mārisa moggallāna, bhikkhu kāyasakkhī hoti.",
  "an7.56:9.2_0": "Tamenaṁ devā evaṁ jānanti:",
  "an7.56:9.3_0": "‘ayaṁ kho āyasmā kāyasakkhī.",
  "an7.56:9.4_0": "Appeva nāma ayamāyasmā anulomikāni senāsanāni paṭisevamāno kalyāṇamitte bhajamāno indriyāni samannānayamāno—",
  "an7.56:9.5_0": "yassatthāya kulaputtā sammadeva agārasmā anagāriyaṁ pabbajanti,",
  "an7.56:9.5_1": "tadanuttaraṁ—brahmacariyapariyosānaṁ diṭṭheva dhamme sayaṁ abhiññā sacchikatvā upasampajja vihareyyā’ti.",
  "an7.56:9.6_0": "Evampi kho, mārisa moggallāna, tesaṁ devānaṁ ñāṇaṁ hoti:",
  "an7.56:9.7_0": "‘saupādisese vā saupādisesoti, anupādisese vā anupādiseso’ti.",
  "an7.56:10.1_0": "Idha pana, mārisa moggallāna, bhikkhu diṭṭhippatto hoti …pe…",
  "an7.56:10.2_0": "saddhāvimutto hoti …pe…",
  "an7.56:10.3_0": "dhammānusārī hoti.",
  "an7.56:10.4_0": "Tamenaṁ te devā evaṁ jānanti:",
  "an7.56:10.5_0": "‘ayaṁ kho āyasmā dhammānusārī.",
  "an7.56:10.6_0": "Appeva nāma ayamāyasmā anulomikāni senāsanāni paṭisevamāno kalyāṇamitte bhajamāno indriyāni samannānayamāno—",
  "an7.56:10.7_0": "yassatthāya kulaputtā sammadeva agārasmā anagāriyaṁ pabbajanti,",
  "an7.56:10.7_1": "tadanuttaraṁ—brahmacariyapariyosānaṁ diṭṭheva dhamme sayaṁ abhiññā sacchikatvā upasampajja vihareyyā’ti.",
  "an7.56:10.8_0": "Evampi kho, mārisa moggallāna, tesaṁ devānaṁ ñāṇaṁ hoti:",
  "an7.56:10.9_0": "‘saupādisese vā saupādisesoti, anupādisese vā anupādiseso’”ti.",
  "an7.56:11.1_0": "Atha kho āyasmā mahāmoggallāno tissassa brahmuno bhāsitaṁ abhinanditvā anumoditvā—seyyathāpi nāma balavā puriso samiñjitaṁ vā bāhaṁ pasāreyya,",
  "an7.56:11.1_1": "pasāritaṁ vā bāhaṁ samiñjeyya;",
  "an7.56:11.1_2": "evamevaṁ—brahmaloke antarahito gijjhakūṭe pabbate pāturahosi.",
  "an7.56:11.2_0": "Atha kho āyasmā mahāmoggallāno yena bhagavā tenupasaṅkami;",
  "an7.56:11.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an7.56:11.3_0": "Ekamantaṁ nisinno kho āyasmā mahāmoggallāno yāvatako ahosi tissena brahmunā saddhiṁ kathāsallāpo taṁ sabbaṁ bhagavato ārocesi.",
  "an7.56:12.1_0": "“Na hi pana te, moggallāna, tisso brahmā sattamaṁ animittavihāriṁ puggalaṁ deseti”.",
  "an7.56:12.2_0": "“Etassa, bhagavā, kālo, etassa, sugata, kālo.",
  "an7.56:12.3_0": "Yaṁ bhagavā sattamaṁ animittavihāriṁ puggalaṁ deseyya. Bhagavato sutvā bhikkhū dhāressantī”ti.",
  "an7.56:12.4_0": "“Tena hi, moggallāna, suṇāhi, sādhukaṁ manasi karohi; bhāsissāmī”ti.",
  "an7.56:12.5_0": "“Evaṁ, bhante”ti kho āyasmā mahāmoggallāno bhagavato paccassosi.",
  "an7.56:12.6_0": "Bhagavā etadavoca:",
  "an7.56:13.1_0": "“Idha, moggallāna, bhikkhu sabbanimittānaṁ amanasikārā animittaṁ cetosamādhiṁ upasampajja viharati.",
  "an7.56:13.2_0": "Tamenaṁ te devā evaṁ jānanti:",
  "an7.56:13.3_0": "‘ayaṁ kho āyasmā sabbanimittānaṁ amanasikārā animittaṁ cetosamādhiṁ upasampajja viharati.",
  "an7.56:13.4_0": "Appeva nāma ayamāyasmā anulomikāni senāsanāni paṭisevamāno kalyāṇamitte bhajamāno indriyāni samannānayamāno—",
  "an7.56:13.5_0": "yassatthāya kulaputtā sammadeva agārasmā anagāriyaṁ pabbajanti,",
  "an7.56:13.5_1": "tadanuttaraṁ—brahmacariyapariyosānaṁ diṭṭheva dhamme sayaṁ abhiññā sacchikatvā upasampajja vihareyyā’ti.",
  "an7.56:13.6_0": "Evaṁ kho, moggallāna, tesaṁ devānaṁ ñāṇaṁ hoti:",
  "an7.56:13.7_0": "‘saupādisese vā saupādisesoti, anupādisese vā anupādiseso’”ti.",
  "an7.56:13.8_0": "Tatiyaṁ.",
  "an7.57:0.1_0": "Aṅguttara Nikāya 7.57",
  "an7.57:0.2_0": "6. Abyākatavagga",
  "an7.57:0.3_0": "Sīhasenāpatisutta",
  "an7.57:1.1_0": "Evaṁ me sutaṁ—",
  "an7.57:1.2_0": "ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.",
  "an7.57:1.3_0": "Atha kho sīho senāpati yena bhagavā tenupasaṅkami;",
  "an7.57:1.3_1": "upasaṅkamitvā bhagavantaṁ abhivādetvā ekamantaṁ nisīdi.",
  "an7.57:1.3_2": "Ekamantaṁ nisinno kho sīho senāpati bhagavantaṁ etadavoca:",
  "an7.57:1.4_0": "“sakkā nu kho, bhante, sandiṭṭhikaṁ dānaphalaṁ paññāpetun”ti?",
  "an7.57:2.1_0": "“Tena hi, sīha, taññevettha paṭipucchissāmi, yathā te khameyya tathā naṁ byākareyyāsi.",
  "an7.57:2.2_0": "Taṁ kiṁ maññasi, sīha,",
  "an7.57:2.3_0": "idha dve purisā—",
  "an7.57:2.4_0": "eko puriso assaddho maccharī kadariyo paribhāsako, eko puriso saddho dānapati anuppadānarato.",
  "an7.57:2.5_0": "Taṁ kiṁ maññasi, sīha, kaṁ nu kho arahanto paṭhamaṁ anukampantā anukampeyyuṁ:",
  "an7.57:2.6_0": "‘yo vā so puriso assaddho maccharī kadariyo paribhāsako,",
  "an7.57:2.6_1": "yo vā so puriso saddho dānapati anuppadānarato’”ti?",
  "an7.57:3.1_0": "“Yo so, bhante,",
  "an7.57:3.1_1": "puriso assaddho maccharī kadariyo paribhāsako,",
  "an7.57:3.1_2": "kintaṁ arahanto paṭhamaṁ anukampantā anukampissanti.",
  "an7.57:3.2_0": "Yo ca kho so, bhante,",
  "an7.57:3.2_1": "puriso saddho dānapati anuppadānarato taṁyeva arahanto paṭhamaṁ anukampantā anukampeyyuṁ”.",
  "an7.57:4.1_0": "“Taṁ kiṁ maññasi, sīha, kaṁ nu kho arahanto paṭhamaṁ upasaṅkamantā upasaṅkameyyuṁ:",
  "an7.57:4.2_0": "‘yo vā so puriso assaddho maccharī kadariyo paribhāsako,",
  "an7.57:4.2_1": "yo vā so puriso saddho dānapati anuppadānarato’”ti?",
  "an7.57:4.3_0": "“Yo so, bhante,",
  "an7.57:4.3_1": "puriso assaddho maccharī kadariyo paribhāsako,",
  "an7.57:4.3_2": "kintaṁ arahanto paṭhamaṁ upasaṅkamantā upasaṅkamissanti.",
  "an7.57:4.4_0": "Yo ca kho so, bhante,",
  "an7.57:4.4_1": "puriso saddho dānapati anuppadānarato taṁyeva arahanto paṭhamaṁ upasaṅkamantā upasaṅkameyyuṁ”.",
  "an7.57:5.1_0": "“Taṁ kiṁ maññasi, sīha, kassa nu kho arahanto paṭhamaṁ paṭiggaṇhantā paṭiggaṇheyyuṁ:",
  "an7.57:5.2_0": "‘yo vā so puriso assaddho maccharī kadariyo paribhāsako,",
  "an7.57:5.2_1": "yo vā so puriso saddho dānapati anuppadānarato’”ti?",
  "an7.57:5.3_0": "“Yo so, bhante,",
  "an7.57:5.3_1": "puriso assaddho maccharī kadariyo paribhāsako,",
  "an7.57:5.3_2": "kintaṁ tassa arahanto paṭhamaṁ paṭiggaṇhantā paṭiggaṇhissanti.",
  "an7.57:5.4_0": "Yo ca kho so, bhante,",
  "an7.57:5.4_1": "puriso saddho dānapati anuppadānarato tasseva arahanto paṭhamaṁ paṭiggaṇhantā paṭiggaṇheyyuṁ”.",
  "an7.57:6.1_0": "“Taṁ kiṁ maññasi, sīha, kassa nu kho arahanto paṭhamaṁ dhammaṁ desentā deseyyuṁ:",
  "an7.57:6.2_0": "‘yo vā so puriso assaddho maccharī kadariyo paribhāsako,",
  "an7.57:6.2_1": "yo vā so puriso saddho dānapati anuppadānarato’”ti?",
  "an7.57:6.3_0": "“Yo so, bhante,",
  "an7.57:6.3_1": "puriso assaddho maccharī kadariyo paribhāsako,",
  "an7.57:6.3_2": "kintaṁ tassa arahanto paṭhamaṁ dhammaṁ desentā desessanti.",
  "an7.57:6.4_0": "Yo ca kho so, bhante,",
  "an7.57:6.4_1": "puriso saddho dānapati anuppadānarato tasseva arahanto paṭhamaṁ dhammaṁ desentā deseyyuṁ”.",
  "an7.57:7.1_0": "“Taṁ kiṁ maññasi, sīha, kassa nu kho kalyāṇo kittisaddo abbhuggaccheyya:",
  "an7.57:7.2_0": "‘yo vā so puriso assaddho maccharī kadariyo paribhāsako,",
  "an7.57:7.2_1": "yo vā so puriso saddho dānapati anuppadānarato’”ti?",
  "an7.57:7.3_0": "“Yo so, bhante,",
  "an7.57:7.3_1": "puriso assaddho maccharī kadariyo paribhāsako,",
  "an7.57:7.3_2": "kintaṁ tassa kalyāṇo kittisaddo abbhuggacchissati.",
  "an7.57:7.4_0": "Yo ca kho so, bhante,",
  "an7.57:7.4_1": "puriso saddho dānapati anuppadānarato tasseva kalyāṇo kittisaddo abbhuggaccheyya”.",
  "an7.57:8.1_0": "“Taṁ kiṁ maññasi, sīha,",
  "an7.57:8.1_1": "ko nu kho yaṁyadeva parisaṁ upasaṅkameyya,",
  "an7.57:8.1_2": "yadi khattiyaparisaṁ yadi brāhmaṇaparisaṁ yadi gahapatiparisaṁ yadi samaṇaparisaṁ visārado upasaṅkameyya amaṅkubhūto:",
  "an7.57:8.2_0": "‘yo vā so puriso assaddho maccharī kadariyo paribhāsako,",
  "an7.57:8.2_1": "yo vā so puriso saddho dānapati anuppadānarato’”ti?",
  "an7.57:8.3_0": "“Yo so, bhante,",
  "an7.57:8.3_1": "puriso assaddho maccharī kadariyo paribhāsako,",
  "an7.57:8.3_2": "kiṁ so yaṁyadeva parisaṁ upasaṅkamissati,",
  "an7.57:8.3_3": "yadi khattiyaparisaṁ yadi brāhmaṇaparisaṁ yadi gahapatiparisaṁ yadi samaṇaparisaṁ visārado upasaṅkamissati amaṅkubhūto.",
  "an7.57:8.4_0": "Yo ca kho so, bhante,",
  "an7.57:8.4_1": "puriso saddho dānapati anuppadānarato so yaṁyadeva parisaṁ upasaṅkameyya,",
  "an7.57:8.4_2": "yadi khattiyaparisaṁ yadi brāhmaṇaparisaṁ yadi gahapatiparisaṁ yadi samaṇaparisaṁ visārado upasaṅkameyya amaṅkubhūto”.",
  "an7.57:9.1_0": "“Taṁ kiṁ maññasi, sīha, ko nu kho kāyassa bhedā paraṁ maraṇā sugatiṁ saggaṁ lokaṁ upapajjeyya:",
  "an7.57:9.2_0": "‘yo vā so puriso assaddho maccharī kadariyo paribhāsako,",
  "an7.57:9.2_1": "yo vā so puriso saddho dānapati anuppadānarato’”ti?",
  "an7.57:9.3_0": "“Yo so, bhante,",
  "an7.57:9.3_1": "puriso assaddho maccharī kadariyo paribhāsako,",
  "an7.57:9.3_2": "kiṁ so kāyassa bhedā paraṁ maraṇā sugatiṁ saggaṁ lokaṁ upapajjissati.",
  "an7.57:9.4_0": "Yo ca kho so, bhante,",
  "an7.57:9.4_1": "puriso saddho dānapati anuppadānarato so kāyassa bhedā paraṁ maraṇā sugatiṁ saggaṁ lokaṁ upapajjeyya.",
  "an7.57:10.1_0": "Yānimāni, bhante,",
  "an7.57:10.1_1": "bhagavatā sandiṭṭhikāni dānaphalāni akkhātāni,",
  "an7.57:10.1_2": "nāhaṁ ettha bhagavato saddhāya gacchāmi.",
  "an7.57:10.2_0": "Ahampi etāni jānāmi.",
  "an7.57:10.3_0": "Ahaṁ, bhante, dāyako dānapati, maṁ arahanto paṭhamaṁ anukampantā anukampanti.",
  "an7.57:10.4_0": "Ahaṁ, bhante, dāyako dānapati, maṁ arahanto paṭhamaṁ upasaṅkamantā upasaṅkamanti.",
  "an7.57:10.5_0": "Ahaṁ, bhante, dāyako dānapati, mayhaṁ arahanto paṭhamaṁ paṭiggaṇhantā paṭiggaṇhanti.",
  "an7.57:10.6_0": "Ahaṁ, bhante, dāyako dānapati, mayhaṁ arahanto paṭhamaṁ dhammaṁ desentā desenti.",
  "an7.57:10.7_0": "Ahaṁ, bhante, dāyako dānapati, mayhaṁ kalyāṇo kittisaddo abbhuggato:",
  "an7.57:10.8_0": "‘sīho senāpati dāyako kārako saṅghupaṭṭhāko’ti.",
  "an7.57:10.9_0": "Ahaṁ, bhante,",
  "an7.57:10.9_1": "dāyako dānapati yaṁyadeva parisaṁ upasaṅkamāmi,",
  "an7.57:10.9_2": "yadi khattiyaparisaṁ …pe…",
  "an7.57:10.9_3": "yadi samaṇaparisaṁ visārado upasaṅkamāmi amaṅkubhūto.",
  "an7.57:10.10_0": "Yānimāni, bhante,",
  "an7.57:10.10_1": "bhagavatā sandiṭṭhikāni dānaphalāni akkhātāni,",
  "an7.57:10.10_2": "nāhaṁ ettha bhagavato saddhāya gacchāmi.",
  "an7.57:10.11_0": "Ahampi etāni jānāmi.",
  "an7.57:10.12_0": "Yañca kho maṁ, bhante, bhagavā evamāha:",
  "an7.57:10.13_0": "‘dāyako, sīha, dānapati kāyassa bhedā paraṁ maraṇā sugatiṁ saggaṁ lokaṁ upapajjatī’ti.",
  "an7.57:10.14_0": "Etāhaṁ na jānāmi, ettha ca panāhaṁ, bhagavato saddhāya gacchāmī”ti.",
  "an7.57:10.15_0": "“Evametaṁ, sīha, evametaṁ, sīha.",
  "an7.57:10.16_0": "Dāyako, sīha, dānapati kāyassa bhedā paraṁ maraṇā sugatiṁ saggaṁ lokaṁ upapajjatī”ti.",
  "an7.57:10.17_0": "Catutthaṁ.",
  "an7.58:0.1_0": "Aṅguttara Nikāya 7.58",
  "an7.58:0.2_0": "6. Abyākatavagga",
  "an7.58:0.3_0": "Arakkheyyasutta",
  "an7.58:1.1_0": "“Cattārimāni, bhikkhave, tathāgatassa arakkheyyāni, tīhi ca anupavajjo.",
  "an7.58:1.2_0": "Katamāni cattāri tathāgatassa arakkheyyāni?",
  "an7.58:1.3_0": "Parisuddhakāyasamācāro, bhikkhave, tathāgato;",
  "an7.58:1.4_0": "natthi tathāgatassa kāyaduccaritaṁ yaṁ tathāgato rakkheyya:",
  "an7.58:1.5_0": "‘mā me idaṁ paro aññāsī’ti.",
  "an7.58:2.1_0": "Parisuddhavacīsamācāro, bhikkhave, tathāgato;",
  "an7.58:2.2_0": "natthi tathāgatassa vacīduccaritaṁ yaṁ tathāgato rakkheyya:",
  "an7.58:2.3_0": "‘mā me idaṁ paro aññāsī’ti.",
  "an7.58:3.1_0": "Parisuddhamanosamācāro, bhikkhave, tathāgato;",
  "an7.58:3.2_0": "natthi tathāgatassa manoduccaritaṁ yaṁ tathāgato rakkheyya:",
  "an7.58:3.3_0": "‘mā me idaṁ paro aññāsī’ti.",
  "an7.58:4.1_0": "Parisuddhājīvo, bhikkhave, tathāgato;",
  "an7.58:4.2_0": "natthi tathāgatassa micchāājīvo yaṁ tathāgato rakkheyya:",
  "an7.58:4.3_0": "‘mā me idaṁ paro aññāsī’ti.",
  "an7.58:5.1_0": "Imāni cattāri tathāgatassa arakkheyyāni.",
  "an7.58:6.1_0": "Katamehi tīhi anupavajjo?",
  "an7.58:6.2_0": "Svākkhātadhammo, bhikkhave, tathāgato.",
  "an7.58:6.3_0": "Tatra vata maṁ samaṇo vā brāhmaṇo vā devo vā māro vā brahmā vā koci vā lokasmiṁ sahadhammena paṭicodessati:",
  "an7.58:6.4_0": "‘itipi tvaṁ na svākkhātadhammo’ti.",
  "an7.58:6.5_0": "Nimittametaṁ, bhikkhave, na samanupassāmi.",
  "an7.58:6.6_0": "Etamahaṁ, bhikkhave, nimittaṁ asamanupassanto khemappatto abhayappatto vesārajjappatto viharāmi.",
  "an7.58:7.1_0": "Supaññattā kho pana me, bhikkhave, sāvakānaṁ nibbānagāminī paṭipadā.",
  "an7.58:7.2_0": "Yathāpaṭipannā mama sāvakā āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharanti.",
  "an7.58:7.3_0": "Tatra vata maṁ samaṇo vā brāhmaṇo vā devo vā māro vā brahmā vā koci vā lokasmiṁ sahadhammena paṭicodessati:",
  "an7.58:7.4_0": "‘itipi te na supaññattā sāvakānaṁ nibbānagāminī paṭipadā.",
  "an7.58:7.4_1": "Yathāpaṭipannā tava sāvakā āsavānaṁ khayā …pe…",
  "an7.58:7.4_2": "sacchikatvā upasampajja viharantī’ti.",
  "an7.58:7.5_0": "Nimittametaṁ, bhikkhave, na samanupassāmi.",
  "an7.58:7.6_0": "Etamahaṁ, bhikkhave, nimittaṁ asamanupassanto khemappatto abhayappatto vesārajjappatto viharāmi.",
  "an7.58:8.1_0": "Anekasatā kho pana me,",
  "an7.58:8.1_1": "bhikkhave,",
  "an7.58:8.1_2": "sāvakaparisā āsavānaṁ khayā …pe…",
  "an7.58:8.1_3": "sacchikatvā upasampajja viharanti.",
  "an7.58:8.2_0": "Tatra vata maṁ samaṇo vā brāhmaṇo vā devo vā māro vā brahmā vā koci vā lokasmiṁ sahadhammena paṭicodessati:",
  "an7.58:8.3_0": "‘itipi te na anekasatā sāvakaparisā āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme",
  "an7.58:8.3_1": "sayaṁ abhiññā sacchikatvā upasampajja viharantī’ti.",
  "an7.58:8.4_0": "Nimittametaṁ, bhikkhave, na samanupassāmi.",
  "an7.58:8.5_0": "Etamahaṁ, bhikkhave, nimittaṁ asamanupassanto khemappatto abhayappatto vesārajjappatto viharāmi.",
  "an7.58:9.1_0": "Imehi tīhi anupavajjo.",
  "an7.58:10.1_0": "Imāni kho, bhikkhave, cattāri tathāgatassa arakkheyyāni, imehi ca tīhi anupavajjo”ti.",
  "an7.58:10.2_0": "Pañcamaṁ.",
  "an7.59:0.1_0": "Aṅguttara Nikāya 7.59",
  "an7.59:0.2_0": "6. Abyākatavagga",
  "an7.59:0.3_0": "Kimilasutta",
  "an7.59:1.1_0": "Evaṁ me sutaṁ—",
  "an7.59:1.2_0": "ekaṁ samayaṁ bhagavā kimilāyaṁ viharati niculavane.",
  "an7.59:1.3_0": "Atha kho āyasmā kimilo yena bhagavā tenupasaṅkami;",
  "an7.59:1.3_1": "upasaṅkamitvā bhagavantaṁ abhivādetvā ekamantaṁ nisīdi.",
  "an7.59:1.3_2": "Ekamantaṁ nisinno kho āyasmā kimilo bhagavantaṁ etadavoca:",
  "an7.59:1.4_0": "“ko nu kho, bhante, hetu ko paccayo yena tathāgate parinibbute saddhammo na ciraṭṭhitiko hotī”ti?",
  "an7.59:2.1_0": "“Idha, kimila,",
  "an7.59:2.1_1": "tathāgate parinibbute bhikkhū bhikkhuniyo upāsakā upāsikāyo satthari agāravā viharanti appatissā,",
  "an7.59:2.1_2": "dhamme agāravā viharanti appatissā,",
  "an7.59:2.1_3": "saṅghe agāravā viharanti appatissā,",
  "an7.59:2.1_4": "sikkhāya agāravā viharanti appatissā,",
  "an7.59:2.1_5": "samādhismiṁ agāravā viharanti appatissā,",
  "an7.59:2.1_6": "appamāde agāravā viharanti appatissā,",
  "an7.59:2.1_7": "paṭisanthāre agāravā viharanti appatissā.",
  "an7.59:2.2_0": "Ayaṁ kho, kimila, hetu ayaṁ paccayo yena tathāgate parinibbute saddhammo na ciraṭṭhitiko hotī”ti.",
  "an7.59:3.1_0": "“Ko pana, bhante, hetu ko paccayo yena tathāgate parinibbute saddhammo ciraṭṭhitiko hotī”ti?",
  "an7.59:3.2_0": "“Idha, kimila,",
  "an7.59:3.2_1": "tathāgate parinibbute bhikkhū bhikkhuniyo upāsakā upāsikāyo satthari sagāravā viharanti sappatissā,",
  "an7.59:3.2_2": "dhamme sagāravā viharanti sappatissā,",
  "an7.59:3.2_3": "saṅghe sagāravā viharanti sappatissā,",
  "an7.59:3.2_4": "sikkhāya sagāravā viharanti sappatissā,",
  "an7.59:3.2_5": "samādhismiṁ sagāravā viharanti sappatissā,",
  "an7.59:3.2_6": "appamāde sagāravā viharanti sappatissā,",
  "an7.59:3.2_7": "paṭisanthāre sagāravā viharanti sappatissā.",
  "an7.59:3.3_0": "Ayaṁ kho, kimila, hetu ayaṁ paccayo yena tathāgate parinibbute saddhammo ciraṭṭhitiko hotī”ti.",
  "an7.59:3.4_0": "Chaṭṭhaṁ.",
  "an7.60:0.1_0": "Aṅguttara Nikāya 7.60",
  "an7.60:0.2_0": "6. Abyākatavagga",
  "an7.60:0.3_0": "Sattadhammasutta",
  "an7.60:1.1_0": "“Sattahi,",
  "an7.60:1.1_1": "bhikkhave,",
  "an7.60:1.1_2": "dhammehi samannāgato bhikkhu nacirasseva āsavānaṁ khayā …pe…",
  "an7.60:1.1_3": "sacchikatvā upasampajja vihareyya.",
  "an7.60:1.2_0": "Katamehi sattahi?",
  "an7.60:1.3_0": "Idha,",
  "an7.60:1.3_1": "bhikkhave,",
  "an7.60:1.3_2": "bhikkhu saddho hoti,",
  "an7.60:1.3_3": "sīlavā hoti,",
  "an7.60:1.3_4": "bahussuto hoti,",
  "an7.60:1.3_5": "paṭisallīno hoti,",
  "an7.60:1.3_6": "āraddhavīriyo hoti,",
  "an7.60:1.3_7": "satimā hoti,",
  "an7.60:1.3_8": "paññavā hoti.",
  "an7.60:1.4_0": "Imehi kho,",
  "an7.60:1.4_1": "bhikkhave,",
  "an7.60:1.4_2": "sattahi dhammehi samannāgato bhikkhu nacirasseva āsavānaṁ khayā …pe…",
  "an7.60:1.4_3": "sacchikatvā upasampajja vihareyyā”ti.",
  "an7.60:1.5_0": "Sattamaṁ.",
  "an7.61:0.1_0": "Aṅguttara Nikāya 7.61",
  "an7.61:0.2_0": "6. Abyākatavagga",
  "an7.61:0.3_0": "Pacalāyamānasutta",
  "an7.61:1.1_0": "Evaṁ me sutaṁ—",
  "an7.61:1.2_0": "ekaṁ samayaṁ bhagavā bhaggesu viharati susumāragire bhesakaḷāvane migadāye.",
  "an7.61:1.3_0": "Tena kho pana samayena āyasmā mahāmoggallāno magadhesu kallavāḷaputtagāme pacalāyamāno nisinno hoti.",
  "an7.61:1.4_0": "Addasā kho bhagavā dibbena cakkhunā visuddhena atikkantamānusakena āyasmantaṁ mahāmoggallānaṁ magadhesu kallavāḷaputtagāme pacalāyamānaṁ nisinnaṁ.",
  "an7.61:1.5_0": "Disvā—",
  "an7.61:1.6_0": "seyyathāpi nāma balavā puriso samiñjitaṁ vā bāhaṁ pasāreyya,",
  "an7.61:1.6_1": "pasāritaṁ vā bāhaṁ samiñjeyya;",
  "an7.61:1.6_2": "evamevaṁ—bhaggesu susumāragire bhesakaḷāvane migadāye antarahito magadhesu kallavāḷaputtagāme āyasmato mahāmoggallānassa sammukhe pāturahosi.",
  "an7.61:1.7_0": "Nisīdi bhagavā paññatte āsane.",
  "an7.61:1.8_0": "Nisajja kho bhagavā āyasmantaṁ mahāmoggallānaṁ etadavoca:",
  "an7.61:2.1_0": "“Pacalāyasi no tvaṁ, moggallāna, pacalāyasi no tvaṁ, moggallānā”ti?",
  "an7.61:2.2_0": "“Evaṁ, bhante”.",
  "an7.61:2.3_0": "“Tasmātiha,",
  "an7.61:2.3_1": "moggallāna,",
  "an7.61:2.3_2": "yathāsaññissa te viharato taṁ middhaṁ okkamati,",
  "an7.61:2.3_3": "taṁ saññaṁ mā manasākāsi,",
  "an7.61:2.3_4": "taṁ saññaṁ mā bahulamakāsi.",
  "an7.61:2.4_0": "Ṭhānaṁ kho panetaṁ, moggallāna, vijjati yaṁ te evaṁ viharato taṁ middhaṁ pahīyetha.",
  "an7.61:3.1_0": "No ce te evaṁ viharato taṁ middhaṁ pahīyetha,",
  "an7.61:3.1_1": "tato tvaṁ,",
  "an7.61:3.1_2": "moggallāna,",
  "an7.61:3.1_3": "yathāsutaṁ yathāpariyattaṁ dhammaṁ cetasā anuvitakkeyyāsi anuvicāreyyāsi,",
  "an7.61:3.1_4": "manasā anupekkheyyāsi.",
  "an7.61:3.2_0": "Ṭhānaṁ kho panetaṁ vijjati yaṁ te evaṁ viharato taṁ middhaṁ pahīyetha.",
  "an7.61:4.1_0": "No ce te evaṁ viharato taṁ middhaṁ pahīyetha,",
  "an7.61:4.1_1": "tato tvaṁ,",
  "an7.61:4.1_2": "moggallāna,",
  "an7.61:4.1_3": "yathāsutaṁ yathāpariyattaṁ dhammaṁ vitthārena sajjhāyaṁ kareyyāsi.",
  "an7.61:4.2_0": "Ṭhānaṁ kho panetaṁ vijjati yaṁ te evaṁ viharato taṁ middhaṁ pahīyetha.",
  "an7.61:5.1_0": "No ce te evaṁ viharato taṁ middhaṁ pahīyetha,",
  "an7.61:5.1_1": "tato tvaṁ,",
  "an7.61:5.1_2": "moggallāna,",
  "an7.61:5.1_3": "ubho kaṇṇasotāni āviñcheyyāsi,",
  "an7.61:5.1_4": "pāṇinā gattāni anumajjeyyāsi.",
  "an7.61:5.2_0": "Ṭhānaṁ kho panetaṁ vijjati yaṁ te evaṁ viharato taṁ middhaṁ pahīyetha.",
  "an7.61:6.1_0": "No ce te evaṁ viharato taṁ middhaṁ pahīyetha,",
  "an7.61:6.1_1": "tato tvaṁ,",
  "an7.61:6.1_2": "moggallāna,",
  "an7.61:6.1_3": "uṭṭhāyāsanā udakena akkhīni anumajjitvā disā anuvilokeyyāsi,",
  "an7.61:6.1_4": "nakkhattāni tārakarūpāni ullokeyyāsi.",
  "an7.61:6.2_0": "Ṭhānaṁ kho panetaṁ vijjati yaṁ te evaṁ viharato taṁ middhaṁ pahīyetha.",
  "an7.61:7.1_0": "No ce te evaṁ viharato taṁ middhaṁ pahīyetha,",
  "an7.61:7.1_1": "tato tvaṁ,",
  "an7.61:7.1_2": "moggallāna,",
  "an7.61:7.1_3": "ālokasaññaṁ manasi kareyyāsi,",
  "an7.61:7.1_4": "divāsaññaṁ adhiṭṭhaheyyāsi—",
  "an7.61:7.2_0": "yathā divā tathā rattiṁ yathā rattiṁ tathā divā.",
  "an7.61:7.3_0": "Iti vivaṭena cetasā apariyonaddhena sappabhāsaṁ cittaṁ bhāveyyāsi.",
  "an7.61:7.4_0": "Ṭhānaṁ kho panetaṁ vijjati yaṁ te evaṁ viharato taṁ middhaṁ pahīyetha.",
  "an7.61:8.1_0": "No ce te evaṁ viharato taṁ middhaṁ pahīyetha,",
  "an7.61:8.1_1": "tato tvaṁ,",
  "an7.61:8.1_2": "moggallāna,",
  "an7.61:8.1_3": "pacchāpuresaññī caṅkamaṁ adhiṭṭhaheyyāsi antogatehi indriyehi abahigatena mānasena.",
  "an7.61:8.2_0": "Ṭhānaṁ kho panetaṁ vijjati yaṁ te evaṁ viharato taṁ middhaṁ pahīyetha.",
  "an7.61:9.1_0": "No ce te evaṁ viharato taṁ middhaṁ pahīyetha,",
  "an7.61:9.1_1": "tato tvaṁ,",
  "an7.61:9.1_2": "moggallāna,",
  "an7.61:9.1_3": "dakkhiṇena passena sīhaseyyaṁ kappeyyāsi pāde pādaṁ accādhāya sato sampajāno uṭṭhānasaññaṁ manasi karitvā.",
  "an7.61:9.2_0": "Paṭibuddhena ca te, moggallāna, khippaññeva paccuṭṭhātabbaṁ:",
  "an7.61:9.3_0": "‘na seyyasukhaṁ na passasukhaṁ na middhasukhaṁ anuyutto viharissāmī’ti.",
  "an7.61:9.4_0": "Evañhi te, moggallāna, sikkhitabbaṁ.",
  "an7.61:10.1_0": "Tasmātiha, moggallāna, evaṁ sikkhitabbaṁ:",
  "an7.61:10.2_0": "‘na uccāsoṇḍaṁ paggahetvā kulāni upasaṅkamissāmī’ti.",
  "an7.61:10.3_0": "Evañhi te, moggallāna, sikkhitabbaṁ.",
  "an7.61:10.4_0": "Sace,",
  "an7.61:10.4_1": "moggallāna,",
  "an7.61:10.4_2": "bhikkhu uccāsoṇḍaṁ paggahetvā kulāni upasaṅkamati, santi hi,",
  "an7.61:10.4_3": "moggallāna,",
  "an7.61:10.4_4": "kulesu kiccakaraṇīyāni.",
  "an7.61:10.5_0": "Yehi manussā āgataṁ bhikkhuṁ na manasi karonti, tatra bhikkhussa evaṁ hoti:",
  "an7.61:10.6_0": "‘kosu nāma idāni maṁ imasmiṁ kule paribhindi, virattarūpā dānime mayi manussā’ti.",
  "an7.61:10.7_0": "Itissa alābhena maṅkubhāvo,",
  "an7.61:10.7_1": "maṅkubhūtassa uddhaccaṁ,",
  "an7.61:10.7_2": "uddhatassa asaṁvaro,",
  "an7.61:10.7_3": "asaṁvutassa ārā cittaṁ samādhimhā.",
  "an7.61:11.1_0": "Tasmātiha, moggallāna, evaṁ sikkhitabbaṁ:",
  "an7.61:11.2_0": "‘na viggāhikakathaṁ kathessāmī’ti.",
  "an7.61:11.3_0": "Evañhi te, moggallāna, sikkhitabbaṁ.",
  "an7.61:11.4_0": "Viggāhikāya,",
  "an7.61:11.4_1": "moggallāna,",
  "an7.61:11.4_2": "kathāya sati kathābāhullaṁ pāṭikaṅkhaṁ,",
  "an7.61:11.4_3": "kathābāhulle sati uddhaccaṁ,",
  "an7.61:11.4_4": "uddhatassa asaṁvaro,",
  "an7.61:11.4_5": "asaṁvutassa ārā cittaṁ samādhimhā.",
  "an7.61:11.5_0": "Nāhaṁ, moggallāna, sabbeheva saṁsaggaṁ vaṇṇayāmi.",
  "an7.61:11.6_0": "Na panāhaṁ, moggallāna, sabbeheva saṁsaggaṁ na vaṇṇayāmi.",
  "an7.61:11.7_0": "Sagahaṭṭhapabbajitehi kho ahaṁ, moggallāna, saṁsaggaṁ na vaṇṇayāmi.",
  "an7.61:11.8_0": "Yāni ca kho tāni senāsanāni appasaddāni appanigghosāni vijanavātāni manussarāhasseyyakāni paṭisallānasāruppāni",
  "an7.61:11.8_1": "tathārūpehi senāsanehi saṁsaggaṁ vaṇṇayāmī”ti.",
  "an7.61:12.1_0": "Evaṁ vutte, āyasmā mahāmoggallāno bhagavantaṁ etadavoca:",
  "an7.61:12.2_0": "“kittāvatā nu kho, bhante,",
  "an7.61:12.2_1": "bhikkhu saṅkhittena taṇhāsaṅkhayavimutto hoti accantaniṭṭho accantayogakkhemī accantabrahmacārī accantapariyosāno seṭṭho devamanussānan”ti?",
  "an7.61:13.1_0": "“Idha, moggallāna, bhikkhuno sutaṁ hoti:",
  "an7.61:13.2_0": "‘sabbe dhammā nālaṁ abhinivesāyā’ti;",
  "an7.61:13.3_0": "evañcetaṁ, moggallāna, bhikkhuno sutaṁ hoti:",
  "an7.61:13.4_0": "‘sabbe dhammā nālaṁ abhinivesāyā’ti.",
  "an7.61:13.5_0": "So sabbaṁ dhammaṁ abhijānāti,",
  "an7.61:13.5_1": "sabbaṁ dhammaṁ abhiññāya sabbaṁ dhammaṁ parijānāti.",
  "an7.61:13.5_2": "Sabbaṁ dhammaṁ pariññāya yaṁ kiñci vedanaṁ vediyati sukhaṁ vā dukkhaṁ vā adukkhamasukhaṁ vā.",
  "an7.61:13.6_0": "So tāsu vedanāsu aniccānupassī viharati,",
  "an7.61:13.6_1": "virāgānupassī viharati,",
  "an7.61:13.6_2": "nirodhānupassī viharati,",
  "an7.61:13.6_3": "paṭinissaggānupassī viharati.",
  "an7.61:13.7_0": "So tāsu vedanāsu aniccānupassī viharanto virāgānupassī viharanto nirodhānupassī viharanto paṭinissaggānupassī viharanto na kiñci loke upādiyati,",
  "an7.61:13.8_0": "anupādiyaṁ na paritassati, aparitassaṁ paccattaṁyeva parinibbāyati.",
  "an7.61:13.9_0": "‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti.",
  "an7.61:13.10_0": "Ettāvatā kho,",
  "an7.61:13.10_1": "moggallāna,",
  "an7.61:13.10_2": "bhikkhu saṅkhittena taṇhāsaṅkhayavimutto hoti accantaniṭṭho accantayogakkhemī accantabrahmacārī accantapariyosāno seṭṭho devamanussānan”ti.",
  "an7.61:13.11_0": "Aṭṭhamaṁ.",
  "an7.62:0.1_0": "Aṅguttara Nikāya 7.62",
  "an7.62:0.2_0": "6. Abyākatavagga",
  "an7.62:0.3_0": "Mettasutta",
  "an7.62:1.1_0": "“Mā, bhikkhave, puññānaṁ bhāyittha.",
  "an7.62:1.2_0": "Sukhassetaṁ, bhikkhave, adhivacanaṁ yadidaṁ puññāni.",
  "an7.62:1.3_0": "Abhijānāmi kho panāhaṁ,",
  "an7.62:1.3_1": "bhikkhave,",
  "an7.62:1.3_2": "dīgharattaṁ katānaṁ puññānaṁ dīgharattaṁ iṭṭhaṁ kantaṁ manāpaṁ vipākaṁ paccanubhūtaṁ.",
  "an7.62:1.4_0": "Satta vassāni mettacittaṁ bhāvesiṁ.",
  "an7.62:1.5_0": "Satta vassāni mettacittaṁ bhāvetvā satta saṁvaṭṭavivaṭṭakappe nayimaṁ lokaṁ punāgamāsiṁ.",
  "an7.62:1.6_0": "Saṁvaṭṭamāne sudāhaṁ, bhikkhave, loke ābhassarūpago homi,",
  "an7.62:1.7_0": "vivaṭṭamāne loke suññaṁ brahmavimānaṁ upapajjāmi.",
  "an7.62:2.1_0": "Tatra sudaṁ, bhikkhave, brahmā homi mahābrahmā abhibhū anabhibhūto aññadatthudaso vasavattī.",
  "an7.62:2.2_0": "Chattiṁsakkhattuṁ kho panāhaṁ, bhikkhave, sakko ahosiṁ devānamindo;",
  "an7.62:2.3_0": "anekasatakkhattuṁ rājā ahosiṁ cakkavattī dhammiko dhammarājā cāturanto vijitāvī janapadatthāvariyappatto sattaratanasamannāgato.",
  "an7.62:2.4_0": "Tassa mayhaṁ, bhikkhave, imāni satta ratanāni ahesuṁ, seyyathidaṁ—",
  "an7.62:2.5_0": "cakkaratanaṁ,",
  "an7.62:2.5_1": "hatthiratanaṁ,",
  "an7.62:2.5_2": "assaratanaṁ,",
  "an7.62:2.5_3": "maṇiratanaṁ,",
  "an7.62:2.5_4": "itthiratanaṁ,",
  "an7.62:2.5_5": "gahapatiratanaṁ,",
  "an7.62:2.5_6": "pariṇāyakaratanameva sattamaṁ.",
  "an7.62:2.6_0": "Parosahassaṁ kho pana me, bhikkhave, puttā ahesuṁ sūrā vīraṅgarūpā parasenappamaddanā.",
  "an7.62:2.7_0": "So imaṁ pathaviṁ sāgarapariyantaṁ adaṇḍena asatthena dhammena abhivijiya ajjhāvasinti.",
  "an7.62:3.1_0": "Passa puññānaṁ vipākaṁ,",
  "an7.62:3.2_0": "Kusalānaṁ sukhesino;",
  "an7.62:3.3_0": "Mettaṁ cittaṁ vibhāvetvā,",
  "an7.62:3.4_0": "Satta vassāni bhikkhavo;",
  "an7.62:3.5_0": "Sattasaṁvaṭṭavivaṭṭakappe,",
  "an7.62:3.6_0": "Nayimaṁ lokaṁ punāgamiṁ.",
  "an7.62:4.1_0": "Saṁvaṭṭamāne lokamhi,",
  "an7.62:4.2_0": "homi ābhassarūpago;",
  "an7.62:4.3_0": "Vivaṭṭamāne lokasmiṁ,",
  "an7.62:4.4_0": "suññabrahmūpago ahuṁ.",
  "an7.62:5.1_0": "Sattakkhattuṁ mahābrahmā,",
  "an7.62:5.2_0": "vasavattī tadā ahuṁ;",
  "an7.62:5.3_0": "Chattiṁsakkhattuṁ devindo,",
  "an7.62:5.4_0": "devarajjamakārayiṁ.",
  "an7.62:6.1_0": "Cakkavattī ahuṁ rājā,",
  "an7.62:6.2_0": "jambumaṇḍassa issaro;",
  "an7.62:6.3_0": "Muddhāvasitto khattiyo,",
  "an7.62:6.4_0": "manussādhipatī ahuṁ.",
  "an7.62:7.1_0": "Adaṇḍena asatthena,",
  "an7.62:7.2_0": "vijeyya pathaviṁ imaṁ;",
  "an7.62:7.3_0": "Asāhasena kammena,",
  "an7.62:7.4_0": "samena manusāsi taṁ.",
  "an7.62:8.1_0": "Dhammena rajjaṁ kāretvā,",
  "an7.62:8.2_0": "asmiṁ pathavimaṇḍale;",
  "an7.62:8.3_0": "Mahaddhane mahābhoge,",
  "an7.62:8.4_0": "aḍḍhe ajāyihaṁ kule.",
  "an7.62:9.1_0": "Sabbakāmehi sampanne,",
  "an7.62:9.2_0": "ratanehi ca sattahi;",
  "an7.62:9.3_0": "Buddhā saṅgāhakā loke,",
  "an7.62:9.4_0": "tehi etaṁ sudesitaṁ.",
  "an7.62:10.1_0": "Eso hetu mahantassa,",
  "an7.62:10.2_0": "pathabyo me na vipajjati;",
  "an7.62:10.3_0": "Pahūtavittūpakaraṇo,",
  "an7.62:10.4_0": "rājā hoti patāpavā.",
  "an7.62:11.1_0": "Iddhimā yasavā hoti,",
  "an7.62:11.2_0": "jambumaṇḍassa issaro;",
  "an7.62:11.3_0": "Ko sutvā nappasīdeyya,",
  "an7.62:11.4_0": "api kaṇhābhijātiyo.",
  "an7.62:12.1_0": "Tasmā hi attakāmena,",
  "an7.62:12.2_0": "mahattamabhikaṅkhatā;",
  "an7.62:12.3_0": "Saddhammo garukātabbo,",
  "an7.62:12.4_0": "saraṁ buddhānasāsanan”ti.",
  "an7.62:12.5_0": "Navamaṁ.",
  "an7.63:0.1_0": "Aṅguttara Nikāya 7.63",
  "an7.63:0.2_0": "6. Abyākatavagga",
  "an7.63:0.3_0": "Bhariyāsutta",
  "an7.63:1.1_0": "Atha kho bhagavā pubbaṇhasamayaṁ nivāsetvā pattacīvaramādāya yena anāthapiṇḍikassa gahapatissa nivesanaṁ tenupasaṅkami;",
  "an7.63:1.1_1": "upasaṅkamitvā paññatte āsane nisīdi.",
  "an7.63:1.2_0": "Tena kho pana samayena anāthapiṇḍikassa gahapatissa nivesane manussā uccāsaddā mahāsaddā honti.",
  "an7.63:1.3_0": "Atha kho anāthapiṇḍiko gahapati yena bhagavā tenupasaṅkami;",
  "an7.63:1.3_1": "upasaṅkamitvā bhagavantaṁ abhivādetvā ekamantaṁ nisīdi.",
  "an7.63:1.3_2": "Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca:",
  "an7.63:2.1_0": "“Kiṁ nu te, gahapati, nivesane manussā uccāsaddā mahāsaddā kevaṭṭā maññe macchavilope”ti?",
  "an7.63:2.2_0": "“Ayaṁ, bhante, sujātā gharasuṇhā aḍḍhakulā ānītā.",
  "an7.63:2.3_0": "Sā neva sassuṁ ādiyati,",
  "an7.63:2.3_1": "na sasuraṁ ādiyati,",
  "an7.63:2.3_2": "na sāmikaṁ ādiyati,",
  "an7.63:2.3_3": "bhagavantampi na sakkaroti na garuṁ karoti na māneti na pūjetī”ti.",
  "an7.63:3.1_0": "Atha kho bhagavā sujātaṁ gharasuṇhaṁ āmantesi:",
  "an7.63:3.2_0": "“ehi, sujāte”ti.",
  "an7.63:3.3_0": "“Evaṁ,",
  "an7.63:3.3_1": "bhante”ti kho sujātā gharasuṇhā bhagavato paṭissutvā yena bhagavā tenupasaṅkami;",
  "an7.63:3.3_2": "upasaṅkamitvā bhagavantaṁ abhivādetvā ekamantaṁ nisīdi.",
  "an7.63:3.3_3": "Ekamantaṁ nisinnaṁ kho sujātaṁ gharasuṇhaṁ bhagavā etadavoca:",
  "an7.63:4.1_0": "“Satta kho imā, sujāte, purisassa bhariyāyo.",
  "an7.63:4.2_0": "Katamā satta?",
  "an7.63:4.3_0": "Vadhakasamā, corīsamā, ayyasamā, mātāsamā, bhaginīsamā, sakhīsamā, dāsīsamā.",
  "an7.63:4.4_0": "Imā kho, sujāte, satta purisassa bhariyāyo.",
  "an7.63:4.5_0": "Tāsaṁ tvaṁ katamā”ti?",
  "an7.63:4.6_0": "“Na kho ahaṁ, bhante, imassa bhagavatā saṅkhittena bhāsitassa vitthārena atthaṁ ājānāmi.",
  "an7.63:4.7_0": "Sādhu me, bhante,",
  "an7.63:4.7_1": "bhagavā tathā dhammaṁ desetu yathāhaṁ imassa bhagavatā saṅkhittena bhāsitassa vitthārena atthaṁ jāneyyan”ti.",
  "an7.63:4.8_0": "“Tena hi, sujāte, suṇāhi, sādhukaṁ manasi karohi; bhāsissāmī”ti.",
  "an7.63:4.9_0": "“Evaṁ, bhante”ti kho sujātā gharasuṇhā bhagavato paccassosi.",
  "an7.63:4.10_0": "Bhagavā etadavoca:",
  "an7.63:5.1_0": "“Paduṭṭhacittā ahitānukampinī,",
  "an7.63:5.2_0": "Aññesu rattā atimaññate patiṁ;",
  "an7.63:5.3_0": "Dhanena kītassa vadhāya ussukā,",
  "an7.63:5.4_0": "Yā evarūpā purisassa bhariyā;",
  "an7.63:5.5_0": "‘Vadhā ca bhariyā’ti ca sā pavuccati.",
  "an7.63:6.1_0": "Yaṁ itthiyā vindati sāmiko dhanaṁ,",
  "an7.63:6.2_0": "Sippaṁ vaṇijjañca kasiṁ adhiṭṭhahaṁ;",
  "an7.63:6.3_0": "Appampi tassa apahātumicchati,",
  "an7.63:6.4_0": "Yā evarūpā purisassa bhariyā;",
  "an7.63:6.5_0": "‘Corī ca bhariyā’ti ca sā pavuccati.",
  "an7.63:7.1_0": "Akammakāmā alasā mahagghasā,",
  "an7.63:7.2_0": "Pharusā ca caṇḍī duruttavādinī;",
  "an7.63:7.3_0": "Uṭṭhāyakānaṁ abhibhuyya vattati,",
  "an7.63:7.4_0": "Yā evarūpā purisassa bhariyā;",
  "an7.63:7.5_0": "‘Ayyā ca bhariyā’ti ca sā pavuccati.",
  "an7.63:8.1_0": "Yā sabbadā hoti hitānukampinī,",
  "an7.63:8.2_0": "Mātāva puttaṁ anurakkhate patiṁ;",
  "an7.63:8.3_0": "Tato dhanaṁ sambhatamassa rakkhati,",
  "an7.63:8.4_0": "Yā evarūpā purisassa bhariyā;",
  "an7.63:8.5_0": "‘Mātā ca bhariyā’ti ca sā pavuccati.",
  "an7.63:9.1_0": "Yathāpi jeṭṭhā bhaginī kaniṭṭhakā,",
  "an7.63:9.2_0": "Sagāravā hoti sakamhi sāmike;",
  "an7.63:9.3_0": "Hirīmanā bhattuvasānuvattinī,",
  "an7.63:9.4_0": "Yā evarūpā purisassa bhariyā;",
  "an7.63:9.5_0": "‘Bhaginī ca bhariyā’ti ca sā pavuccati.",
  "an7.63:10.1_0": "Yācīdha disvāna patiṁ pamodati,",
  "an7.63:10.2_0": "Sakhī sakhāraṁva cirassamāgataṁ;",
  "an7.63:10.3_0": "Koleyyakā sīlavatī patibbatā,",
  "an7.63:10.4_0": "Yā evarūpā purisassa bhariyā;",
  "an7.63:10.5_0": "‘Sakhī ca bhariyā’ti ca sā pavuccati.",
  "an7.63:11.1_0": "Akkuddhasantā vadhadaṇḍatajjitā,",
  "an7.63:11.2_0": "Aduṭṭhacittā patino titikkhati;",
  "an7.63:11.3_0": "Akkodhanā bhattuvasānuvattinī,",
  "an7.63:11.4_0": "Yā evarūpā purisassa bhariyā;",
  "an7.63:11.5_0": "‘Dāsī ca bhariyā’ti ca sā pavuccati.",
  "an7.63:12.1_0": "Yācīdha bhariyā vadhakāti vuccati,",
  "an7.63:12.2_0": "‘Corī ca ayyā’ti ca yā pavuccati;",
  "an7.63:12.3_0": "Dussīlarūpā pharusā anādarā,",
  "an7.63:12.4_0": "Kāyassa bhedā nirayaṁ vajanti tā.",
  "an7.63:13.1_0": "Yācīdha mātā bhaginī sakhīti ca,",
  "an7.63:13.2_0": "‘Dāsī ca bhariyā’ti ca sā pavuccati;",
  "an7.63:13.3_0": "Sīle ṭhitattā cirarattasaṁvutā,",
  "an7.63:13.4_0": "Kāyassa bhedā sugatiṁ vajanti tāti.",
  "an7.63:14.1_0": "Imā kho, sujāte, satta purisassa bhariyāyo.",
  "an7.63:14.2_0": "Tāsaṁ tvaṁ katamā”ti?",
  "an7.63:14.3_0": "“Ajjatagge maṁ, bhante, bhagavā dāsīsamaṁ sāmikassa bhariyaṁ dhāretū”ti.",
  "an7.63:14.4_0": "Dasamaṁ.",
  "an7.64:0.1_0": "Aṅguttara Nikāya 7.64",
  "an7.64:0.2_0": "6. Abyākatavagga",
  "an7.64:0.3_0": "Kodhanasutta",
  "an7.64:1.1_0": "“Sattime, bhikkhave, dhammā sapattakantā sapattakaraṇā kodhanaṁ āgacchanti itthiṁ vā purisaṁ vā.",
  "an7.64:1.2_0": "Katame satta?",
  "an7.64:1.3_0": "Idha, bhikkhave, sapatto sapattassa evaṁ icchati:",
  "an7.64:1.4_0": "‘aho vatāyaṁ dubbaṇṇo assā’ti.",
  "an7.64:1.5_0": "Taṁ kissa hetu?",
  "an7.64:1.6_0": "Na, bhikkhave, sapatto sapattassa vaṇṇavatāya nandati.",
  "an7.64:1.7_0": "Kodhanoyaṁ,",
  "an7.64:1.7_1": "bhikkhave,",
  "an7.64:1.7_2": "purisapuggalo kodhābhibhūto kodhapareto,",
  "an7.64:1.7_3": "kiñcāpi so hoti sunhāto suvilitto kappitakesamassu odātavatthavasano;",
  "an7.64:1.8_0": "atha kho so dubbaṇṇova hoti kodhābhibhūto.",
  "an7.64:1.9_0": "Ayaṁ, bhikkhave, paṭhamo dhammo sapattakanto sapattakaraṇo kodhanaṁ āgacchati itthiṁ vā purisaṁ vā.",
  "an7.64:2.1_0": "Puna caparaṁ, bhikkhave, sapatto sapattassa evaṁ icchati:",
  "an7.64:2.2_0": "‘aho vatāyaṁ dukkhaṁ sayeyyā’ti.",
  "an7.64:2.3_0": "Taṁ kissa hetu?",
  "an7.64:2.4_0": "Na, bhikkhave, sapatto sapattassa sukhaseyyāya nandati.",
  "an7.64:2.5_0": "Kodhanoyaṁ,",
  "an7.64:2.5_1": "bhikkhave,",
  "an7.64:2.5_2": "purisapuggalo kodhābhibhūto kodhapareto,",
  "an7.64:2.5_3": "kiñcāpi so pallaṅke seti gonakatthate paṭalikatthate kadalimigapavarapaccattharaṇe sauttaracchade ubhatolohitakūpadhāne;",
  "an7.64:2.6_0": "atha kho so dukkhaññeva seti kodhābhibhūto.",
  "an7.64:2.7_0": "Ayaṁ, bhikkhave, dutiyo dhammo sapattakanto sapattakaraṇo kodhanaṁ āgacchati itthiṁ vā purisaṁ vā.",
  "an7.64:3.1_0": "Puna caparaṁ, bhikkhave, sapatto sapattassa evaṁ icchati:",
  "an7.64:3.2_0": "‘aho vatāyaṁ na pacurattho assā’ti.",
  "an7.64:3.3_0": "Taṁ kissa hetu?",
  "an7.64:3.4_0": "Na, bhikkhave, sapatto sapattassa pacuratthatāya nandati.",
  "an7.64:3.5_0": "Kodhanoyaṁ,",
  "an7.64:3.5_1": "bhikkhave,",
  "an7.64:3.5_2": "purisapuggalo kodhābhibhūto kodhapareto,",
  "an7.64:3.5_3": "anatthampi gahetvā ‘attho me gahito’ti maññati,",
  "an7.64:3.5_4": "atthampi gahetvā ‘anattho me gahito’ti maññati.",
  "an7.64:3.6_0": "Tassime dhammā aññamaññaṁ vipaccanīkā gahitā dīgharattaṁ ahitāya dukkhāya saṁvattanti kodhābhibhūtassa.",
  "an7.64:3.7_0": "Ayaṁ, bhikkhave, tatiyo dhammo sapattakanto sapattakaraṇo kodhanaṁ āgacchati itthiṁ vā purisaṁ vā.",
  "an7.64:4.1_0": "Puna caparaṁ, bhikkhave, sapatto sapattassa evaṁ icchati:",
  "an7.64:4.2_0": "‘aho vatāyaṁ na bhogavā assā’ti.",
  "an7.64:4.3_0": "Taṁ kissa hetu?",
  "an7.64:4.4_0": "Na, bhikkhave, sapatto sapattassa bhogavatāya nandati.",
  "an7.64:4.5_0": "Kodhanassa,",
  "an7.64:4.5_1": "bhikkhave,",
  "an7.64:4.5_2": "purisapuggalassa kodhābhibhūtassa kodhaparetassa,",
  "an7.64:4.5_3": "yepissa te honti bhogā uṭṭhānavīriyādhigatā bāhābalaparicitā sedāvakkhittā dhammikā dhammaladdhā,",
  "an7.64:4.5_4": "tepi rājāno rājakosaṁ pavesenti kodhābhibhūtassa.",
  "an7.64:4.6_0": "Ayaṁ, bhikkhave, catuttho dhammo sapattakanto sapattakaraṇo kodhanaṁ āgacchati itthiṁ vā purisaṁ vā.",
  "an7.64:5.1_0": "Puna caparaṁ, bhikkhave, sapatto sapattassa evaṁ icchati:",
  "an7.64:5.2_0": "‘aho vatāyaṁ na yasavā assā’ti.",
  "an7.64:5.3_0": "Taṁ kissa hetu?",
  "an7.64:5.4_0": "Na, bhikkhave, sapatto sapattassa yasavatāya nandati.",
  "an7.64:5.5_0": "Kodhanoyaṁ,",
  "an7.64:5.5_1": "bhikkhave,",
  "an7.64:5.5_2": "purisapuggalo kodhābhibhūto kodhapareto,",
  "an7.64:5.5_3": "yopissa so hoti yaso appamādādhigato,",
  "an7.64:5.5_4": "tamhāpi dhaṁsati kodhābhibhūto.",
  "an7.64:5.6_0": "Ayaṁ, bhikkhave, pañcamo dhammo sapattakanto sapattakaraṇo kodhanaṁ āgacchati itthiṁ vā purisaṁ vā.",
  "an7.64:6.1_0": "Puna caparaṁ, bhikkhave, sapatto sapattassa evaṁ icchati:",
  "an7.64:6.2_0": "‘aho vatāyaṁ na mittavā assā’ti.",
  "an7.64:6.3_0": "Taṁ kissa hetu?",
  "an7.64:6.4_0": "Na, bhikkhave, sapatto sapattassa mittavatāya nandati.",
  "an7.64:6.5_0": "Kodhanaṁ,",
  "an7.64:6.5_1": "bhikkhave,",
  "an7.64:6.5_2": "purisapuggalaṁ kodhābhibhūtaṁ kodhaparetaṁ,",
  "an7.64:6.5_3": "yepissa te honti mittāmaccā ñātisālohitā,",
  "an7.64:6.5_4": "tepi ārakā parivajjanti kodhābhibhūtaṁ.",
  "an7.64:6.6_0": "Ayaṁ, bhikkhave, chaṭṭho dhammo sapattakanto sapattakaraṇo kodhanaṁ āgacchati itthiṁ vā purisaṁ vā.",
  "an7.64:7.1_0": "Puna caparaṁ, bhikkhave, sapatto sapattassa evaṁ icchati:",
  "an7.64:7.2_0": "‘aho vatāyaṁ kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjeyyā’ti.",
  "an7.64:7.3_0": "Taṁ kissa hetu?",
  "an7.64:7.4_0": "Na, bhikkhave, sapatto sapattassa sugatigamane nandati.",
  "an7.64:7.5_0": "Kodhanoyaṁ,",
  "an7.64:7.5_1": "bhikkhave,",
  "an7.64:7.5_2": "purisapuggalo kodhābhibhūto kodhapareto kāyena duccaritaṁ carati,",
  "an7.64:7.5_3": "vācāya duccaritaṁ carati,",
  "an7.64:7.5_4": "manasā duccaritaṁ carati.",
  "an7.64:7.6_0": "So kāyena duccaritaṁ caritvā vācāya …pe…",
  "an7.64:7.7_0": "kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati kodhābhibhūto.",
  "an7.64:7.8_0": "Ayaṁ, bhikkhave, sattamo dhammo sapattakanto sapattakaraṇo kodhanaṁ āgacchati itthiṁ vā purisaṁ vā.",
  "an7.64:8.1_0": "Ime kho,",
  "an7.64:8.1_1": "bhikkhave,",
  "an7.64:8.1_2": "satta dhammā sapattakantā sapattakaraṇā kodhanaṁ āgacchanti itthiṁ vā purisaṁ vāti.",
  "an7.64:9.1_0": "Kodhano dubbaṇṇo hoti,",
  "an7.64:9.2_0": "atho dukkhampi seti so;",
  "an7.64:9.3_0": "Atho atthaṁ gahetvāna,",
  "an7.64:9.4_0": "anatthaṁ adhipajjati.",
  "an7.64:10.1_0": "Tato kāyena vācāya,",
  "an7.64:10.2_0": "vadhaṁ katvāna kodhano;",
  "an7.64:10.3_0": "Kodhābhibhūto puriso,",
  "an7.64:10.4_0": "dhanajāniṁ nigacchati.",
  "an7.64:11.1_0": "Kodhasammadasammatto,",
  "an7.64:11.2_0": "āyasakyaṁ nigacchati;",
  "an7.64:11.3_0": "Ñātimittā suhajjā ca,",
  "an7.64:11.4_0": "parivajjanti kodhanaṁ.",
  "an7.64:12.1_0": "Anatthajanano kodho,",
  "an7.64:12.2_0": "kodho cittappakopano;",
  "an7.64:12.3_0": "Bhayamantarato jātaṁ,",
  "an7.64:12.4_0": "taṁ jano nāvabujjhati.",
  "an7.64:13.1_0": "Kuddho atthaṁ na jānāti,",
  "an7.64:13.2_0": "kuddho dhammaṁ na passati;",
  "an7.64:13.3_0": "Andhatamaṁ tadā hoti,",
  "an7.64:13.4_0": "yaṁ kodho sahate naraṁ.",
  "an7.64:14.1_0": "Yaṁ kuddho uparodheti,",
  "an7.64:14.2_0": "sukaraṁ viya dukkaraṁ;",
  "an7.64:14.3_0": "Pacchā so vigate kodhe,",
  "an7.64:14.4_0": "aggidaḍḍhova tappati.",
  "an7.64:15.1_0": "Dummaṅkuyaṁ padasseti,",
  "an7.64:15.2_0": "dhūmaṁ dhūmīva pāvako;",
  "an7.64:15.3_0": "Yato patāyati kodho,",
  "an7.64:15.4_0": "yena kujjhanti mānavā.",
  "an7.64:16.1_0": "Nāssa hirī na ottappaṁ,",
  "an7.64:16.2_0": "na vāco hoti gāravo;",
  "an7.64:16.3_0": "Kodhena abhibhūtassa,",
  "an7.64:16.4_0": "na dīpaṁ hoti kiñcanaṁ.",
  "an7.64:17.1_0": "Tapanīyāni kammāni,",
  "an7.64:17.2_0": "yāni dhammehi ārakā;",
  "an7.64:17.3_0": "Tāni ārocayissāmi,",
  "an7.64:17.4_0": "taṁ suṇātha yathā tathaṁ.",
  "an7.64:18.1_0": "Kuddho hi pitaraṁ hanti,",
  "an7.64:18.2_0": "hanti kuddho samātaraṁ;",
  "an7.64:18.3_0": "Kuddho hi brāhmaṇaṁ hanti,",
  "an7.64:18.4_0": "hanti kuddho puthujjanaṁ.",
  "an7.64:19.1_0": "Yāya mātu bhato poso,",
  "an7.64:19.2_0": "imaṁ lokaṁ avekkhati;",
  "an7.64:19.3_0": "Tampi pāṇadadiṁ santiṁ,",
  "an7.64:19.4_0": "hanti kuddho puthujjano.",
  "an7.64:20.1_0": "Attūpamā hi te sattā,",
  "an7.64:20.2_0": "attā hi paramo piyo;",
  "an7.64:20.3_0": "Hanti kuddho puthuttānaṁ,",
  "an7.64:20.4_0": "nānārūpesu mucchito.",
  "an7.64:21.1_0": "Asinā hanti attānaṁ,",
  "an7.64:21.2_0": "visaṁ khādanti mucchitā;",
  "an7.64:21.3_0": "Rajjuyā bajjha mīyanti,",
  "an7.64:21.4_0": "pabbatāmapi kandare.",
  "an7.64:22.1_0": "Bhūnahaccāni kammāni,",
  "an7.64:22.2_0": "attamāraṇiyāni ca;",
  "an7.64:22.3_0": "Karontā nāvabujjhanti,",
  "an7.64:22.4_0": "kodhajāto parābhavo.",
  "an7.64:23.1_0": "Itāyaṁ kodharūpena,",
  "an7.64:23.2_0": "maccupāso guhāsayo;",
  "an7.64:23.3_0": "Taṁ damena samucchinde,",
  "an7.64:23.4_0": "paññāvīriyena diṭṭhiyā.",
  "an7.64:24.1_0": "Yathā metaṁ akusalaṁ,",
  "an7.64:24.2_0": "samucchindetha paṇḍito;",
  "an7.64:24.3_0": "Tatheva dhamme sikkhetha,",
  "an7.64:24.4_0": "mā no dummaṅkuyaṁ ahu.",
  "an7.64:25.1_0": "Vītakodhā anāyāsā,",
  "an7.64:25.2_0": "Vītalobhā anussukā;",
  "an7.64:25.3_0": "Dantā kodhaṁ pahantvāna,",
  "an7.64:25.4_0": "Parinibbanti anāsavā”ti.",
  "an7.64:25.5_0": "Ekādasamaṁ.",
  "an7.64:25.6_0": "Abyākatavaggo chaṭṭho.",
  "an7.64:26.0_0": "Tassuddānaṁ",
  "an7.64:26.1_0": "Abyākato purisagati,",
  "an7.64:26.2_0": "Tissa sīha arakkhiyaṁ;",
  "an7.64:26.3_0": "Kimilaṁ satta pacalā,",
  "an7.64:26.4_0": "Mettā bhariyā kodhekādasāti.",
  "an7.65:0.1_0": "Aṅguttara Nikāya 7.65",
  "an7.65:0.2_0": "7. Mahāvagga",
  "an7.65:0.3_0": "Hirīottappasutta",
  "an7.65:1.1_0": "“Hirottappe, bhikkhave, asati hirottappavipannassa hatūpaniso hoti indriyasaṁvaro;",
  "an7.65:1.2_0": "indriyasaṁvare asati indriyasaṁvaravipannassa hatūpanisaṁ hoti sīlaṁ;",
  "an7.65:1.3_0": "sīle asati sīlavipannassa hatūpaniso hoti sammāsamādhi;",
  "an7.65:1.4_0": "sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ;",
  "an7.65:1.5_0": "yathābhūtañāṇadassane asati yathābhūtañāṇadassanavipannassa hatūpaniso hoti nibbidāvirāgo;",
  "an7.65:1.6_0": "nibbidāvirāge asati nibbidāvirāgavipannassa hatūpanisaṁ hoti vimuttiñāṇadassanaṁ.",
  "an7.65:1.7_0": "Seyyathāpi, bhikkhave, rukkho sākhāpalāsavipanno.",
  "an7.65:1.8_0": "Tassa papaṭikāpi na pāripūriṁ gacchati, tacopi pheggupi sāropi na pāripūriṁ gacchati.",
  "an7.65:1.9_0": "Evamevaṁ kho, bhikkhave, hirottappe asati hirottappavipannassa hatūpaniso hoti indriyasaṁvaro;",
  "an7.65:1.10_0": "indriyasaṁvare asati indriyasaṁvaravipannassa hatūpanisaṁ hoti sīlaṁ;",
  "an7.65:1.11_0": "sīle asati sīlavipannassa hatūpaniso hoti sammāsamādhi;",
  "an7.65:1.12_0": "sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ;",
  "an7.65:1.13_0": "yathābhūtañāṇadassane asati yathābhūtañāṇadassanavipannassa hatūpaniso hoti nibbidāvirāgo;",
  "an7.65:1.14_0": "nibbidāvirāge asati nibbidāvirāgavipannassa hatūpanisaṁ hoti vimuttiñāṇadassanaṁ.",
  "an7.65:2.1_0": "Hirottappe, bhikkhave, sati hirottappasampannassa upanisasampanno hoti indriyasaṁvaro;",
  "an7.65:2.2_0": "indriyasaṁvare sati indriyasaṁvarasampannassa upanisasampannaṁ hoti sīlaṁ;",
  "an7.65:2.3_0": "sīle sati sīlasampannassa upanisasampanno hoti sammāsamādhi;",
  "an7.65:2.4_0": "sammāsamādhimhi sati sammāsamādhisampannassa upanisasampannaṁ hoti yathābhūtañāṇadassanaṁ;",
  "an7.65:2.5_0": "yathābhūtañāṇadassane sati yathābhūtañāṇadassanasampannassa upanisasampanno hoti nibbidāvirāgo;",
  "an7.65:2.6_0": "nibbidāvirāge sati nibbidāvirāgasampannassa upanisasampannaṁ hoti vimuttiñāṇadassanaṁ.",
  "an7.65:2.7_0": "Seyyathāpi,",
  "an7.65:2.7_1": "bhikkhave,",
  "an7.65:2.7_2": "rukkho sākhāpalāsasampanno.",
  "an7.65:2.7_3": "Tassa papaṭikāpi pāripūriṁ gacchati,",
  "an7.65:2.7_4": "tacopi pheggupi sāropi pāripūriṁ gacchati.",
  "an7.65:2.8_0": "Evamevaṁ kho, bhikkhave, hirottappe sati hirottappasampannassa upanisasampanno hoti …pe…",
  "an7.65:2.9_0": "vimuttiñāṇadassanan”ti.",
  "an7.65:2.10_0": "Paṭhamaṁ.",
  "an7.66:0.1_0": "Aṅguttara Nikāya 7.66",
  "an7.66:0.2_0": "7. Mahāvagga",
  "an7.66:0.3_0": "Sattasūriyasutta",
  "an7.66:1.1_0": "Evaṁ me sutaṁ—",
  "an7.66:1.2_0": "ekaṁ samayaṁ bhagavā vesāliyaṁ viharati ambapālivane.",
  "an7.66:1.3_0": "Tatra kho bhagavā bhikkhū āmantesi:",
  "an7.66:1.4_0": "“bhikkhavo”ti.",
  "an7.66:1.5_0": "“Bhadante”ti te bhikkhū bhagavato paccassosuṁ.",
  "an7.66:1.6_0": "Bhagavā etadavoca:",
  "an7.66:2.1_0": "“Aniccā, bhikkhave, saṅkhārā;",
  "an7.66:2.2_0": "adhuvā, bhikkhave, saṅkhārā;",
  "an7.66:2.3_0": "anassāsikā, bhikkhave, saṅkhārā.",
  "an7.66:2.4_0": "Yāvañcidaṁ, bhikkhave, alameva sabbasaṅkhāresu nibbindituṁ alaṁ virajjituṁ alaṁ vimuccituṁ.",
  "an7.66:3.1_0": "Sineru,",
  "an7.66:3.1_1": "bhikkhave,",
  "an7.66:3.1_2": "pabbatarājā caturāsītiyojanasahassāni āyāmena,",
  "an7.66:3.1_3": "caturāsītiyojanasahassāni vitthārena,",
  "an7.66:3.1_4": "caturāsītiyojanasahassāni mahāsamudde ajjhogāḷho,",
  "an7.66:3.1_5": "caturāsītiyojanasahassāni mahāsamuddā accuggato.",
  "an7.66:3.2_0": "Hoti kho so,",
  "an7.66:3.2_1": "bhikkhave,",
  "an7.66:3.2_2": "samayo yaṁ kadāci karahaci dīghassa addhuno accayena bahūni vassāni bahūni vassasatāni bahūni vassasahassāni",
  "an7.66:3.2_3": "bahūni vassasatasahassāni devo na vassati.",
  "an7.66:3.3_0": "Deve kho pana,",
  "an7.66:3.3_1": "bhikkhave,",
  "an7.66:3.3_2": "avassante ye kecime bījagāmabhūtagāmā osadhitiṇavanappatayo te ussussanti visussanti,",
  "an7.66:3.3_3": "na bhavanti.",
  "an7.66:3.4_0": "Evaṁ aniccā, bhikkhave, saṅkhārā;",
  "an7.66:3.5_0": "evaṁ adhuvā, bhikkhave, saṅkhārā …pe…",
  "an7.66:3.6_0": "alaṁ vimuccituṁ.",
  "an7.66:4.1_0": "Hoti kho so,",
  "an7.66:4.1_1": "bhikkhave,",
  "an7.66:4.1_2": "samayo yaṁ kadāci karahaci dīghassa addhuno accayena dutiyo sūriyo pātubhavati.",
  "an7.66:4.2_0": "Dutiyassa,",
  "an7.66:4.2_1": "bhikkhave,",
  "an7.66:4.2_2": "sūriyassa pātubhāvā yā kāci kunnadiyo kusobbhā tā ussussanti visussanti,",
  "an7.66:4.2_3": "na bhavanti.",
  "an7.66:4.3_0": "Evaṁ aniccā, bhikkhave, saṅkhārā …pe…",
  "an7.66:4.4_0": "alaṁ vimuccituṁ.",
  "an7.66:5.1_0": "Hoti kho so,",
  "an7.66:5.1_1": "bhikkhave,",
  "an7.66:5.1_2": "samayo yaṁ kadāci karahaci dīghassa addhuno accayena tatiyo sūriyo pātubhavati.",
  "an7.66:5.2_0": "Tatiyassa, bhikkhave, sūriyassa pātubhāvā yā kāci mahānadiyo, seyyathidaṁ—",
  "an7.66:5.3_0": "gaṅgā, yamunā, aciravatī, sarabhū, mahī, tā ussussanti visussanti, na bhavanti.",
  "an7.66:5.4_0": "Evaṁ aniccā, bhikkhave, saṅkhārā …pe…",
  "an7.66:5.5_0": "alaṁ vimuccituṁ.",
  "an7.66:6.1_0": "Hoti kho so,",
  "an7.66:6.1_1": "bhikkhave,",
  "an7.66:6.1_2": "samayo yaṁ kadāci karahaci dīghassa addhuno accayena catuttho sūriyo pātubhavati.",
  "an7.66:6.2_0": "Catutthassa,",
  "an7.66:6.2_1": "bhikkhave,",
  "an7.66:6.2_2": "sūriyassa pātubhāvā ye te mahāsarā yato imā mahānadiyo pavattanti,",
  "an7.66:6.2_3": "seyyathidaṁ—",
  "an7.66:6.3_0": "anotattā,",
  "an7.66:6.3_1": "sīhapapātā,",
  "an7.66:6.3_2": "rathakārā,",
  "an7.66:6.3_3": "kaṇṇamuṇḍā, kuṇālā,",
  "an7.66:6.3_4": "chaddantā,",
  "an7.66:6.3_5": "mandākiniyā,",
  "an7.66:6.3_6": "tā ussussanti visussanti,",
  "an7.66:6.3_7": "na bhavanti.",
  "an7.66:6.4_0": "Evaṁ aniccā, bhikkhave, saṅkhārā …pe…",
  "an7.66:6.5_0": "alaṁ vimuccituṁ.",
  "an7.66:7.1_0": "Hoti kho so,",
  "an7.66:7.1_1": "bhikkhave,",
  "an7.66:7.1_2": "samayo yaṁ kadāci karahaci dīghassa addhuno accayena pañcamo sūriyo pātubhavati.",
  "an7.66:7.2_0": "Pañcamassa,",
  "an7.66:7.2_1": "bhikkhave,",
  "an7.66:7.2_2": "sūriyassa pātubhāvā yojanasatikānipi mahāsamudde udakāni ogacchanti,",
  "an7.66:7.2_3": "dviyojanasatikānipi mahāsamudde udakāni ogacchanti,",
  "an7.66:7.2_4": "tiyojanasatikānipi,",
  "an7.66:7.2_5": "catuyojanasatikānipi,",
  "an7.66:7.2_6": "pañcayojanasatikānipi,",
  "an7.66:7.2_7": "chayojanasatikānipi,",
  "an7.66:7.2_8": "sattayojanasatikānipi mahāsamudde udakāni ogacchanti;",
  "an7.66:7.3_0": "sattatālampi mahāsamudde udakaṁ saṇṭhāti,",
  "an7.66:7.3_1": "chatālampi,",
  "an7.66:7.3_2": "pañcatālampi,",
  "an7.66:7.3_3": "catutālampi,",
  "an7.66:7.3_4": "titālampi,",
  "an7.66:7.3_5": "dvitālampi,",
  "an7.66:7.3_6": "tālamattampi mahāsamudde udakaṁ saṇṭhāti;",
  "an7.66:7.4_0": "sattaporisampi mahāsamudde udakaṁ saṇṭhāti,",
  "an7.66:7.4_1": "chaporisampi,",
  "an7.66:7.4_2": "pañcaporisampi,",
  "an7.66:7.4_3": "catuporisampi,",
  "an7.66:7.4_4": "tiporisampi,",
  "an7.66:7.4_5": "dviporisampi,",
  "an7.66:7.4_6": "porisampi,",
  "an7.66:7.4_7": "aḍḍhaporisampi,",
  "an7.66:7.4_8": "kaṭimattampi,",
  "an7.66:7.4_9": "jaṇṇukāmattampi,",
  "an7.66:7.4_10": "gopphakamattampi mahāsamudde udakaṁ saṇṭhāti.",
  "an7.66:7.5_0": "Seyyathāpi,",
  "an7.66:7.5_1": "bhikkhave,",
  "an7.66:7.5_2": "saradasamaye thullaphusitake deve vassante tattha tattha gopadesu udakāni ṭhitāni honti;",
  "an7.66:7.6_0": "evamevaṁ kho, bhikkhave, tattha tattha gopphakamattāni mahāsamudde udakāni ṭhitāni honti.",
  "an7.66:7.7_0": "Pañcamassa, bhikkhave, sūriyassa pātubhāvā aṅgulipabbamattampi mahāsamudde udakaṁ na hoti.",
  "an7.66:7.8_0": "Evaṁ aniccā, bhikkhave, saṅkhārā …pe…",
  "an7.66:7.9_0": "alaṁ vimuccituṁ.",
  "an7.66:8.1_0": "Hoti kho so,",
  "an7.66:8.1_1": "bhikkhave,",
  "an7.66:8.1_2": "samayo yaṁ kadāci karahaci dīghassa addhuno accayena chaṭṭho sūriyo pātubhavati.",
  "an7.66:8.2_0": "Chaṭṭhassa,",
  "an7.66:8.2_1": "bhikkhave,",
  "an7.66:8.2_2": "sūriyassa pātubhāvā ayañca mahāpathavī sineru ca pabbatarājā dhūmāyanti sandhūmāyanti sampadhūmāyanti.",
  "an7.66:8.3_0": "Seyyathāpi, bhikkhave, kumbhakārapāko ālepito paṭhamaṁ dhūmeti sandhūmeti sampadhūmeti;",
  "an7.66:8.4_0": "evamevaṁ kho,",
  "an7.66:8.4_1": "bhikkhave,",
  "an7.66:8.4_2": "chaṭṭhassa sūriyassa pātubhāvā ayañca mahāpathavī sineru ca pabbatarājā dhūmāyanti sandhūmāyanti sampadhūmāyanti.",
  "an7.66:8.5_0": "Evaṁ aniccā, bhikkhave, saṅkhārā …pe…",
  "an7.66:8.6_0": "alaṁ vimuccituṁ.",
  "an7.66:9.1_0": "Hoti kho so,",
  "an7.66:9.1_1": "bhikkhave,",
  "an7.66:9.1_2": "samayo yaṁ kadāci karahaci dīghassa addhuno accayena sattamo sūriyo pātubhavati.",
  "an7.66:9.2_0": "Sattamassa,",
  "an7.66:9.2_1": "bhikkhave,",
  "an7.66:9.2_2": "sūriyassa pātubhāvā ayañca mahāpathavī sineru ca pabbatarājā ādippanti pajjalanti ekajālā bhavanti.",
  "an7.66:9.3_0": "Imissā ca,",
  "an7.66:9.3_1": "bhikkhave,",
  "an7.66:9.3_2": "mahāpathaviyā sinerussa ca pabbatarājassa jhāyamānānaṁ dayhamānānaṁ acci vātena khittā yāva brahmalokāpi gacchati.",
  "an7.66:9.4_0": "Sinerussa,",
  "an7.66:9.4_1": "bhikkhave,",
  "an7.66:9.4_2": "pabbatarājassa jhāyamānassa dayhamānassa vinassamānassa mahatā tejokhandhena abhibhūtassa yojanasatikānipi kūṭāni palujjanti dviyojanasatikānipi,",
  "an7.66:9.4_3": "tiyojanasatikānipi,",
  "an7.66:9.4_4": "catuyojanasatikānipi,",
  "an7.66:9.4_5": "pañcayojanasatikānipi kūṭāni palujjanti.",
  "an7.66:9.5_0": "Imissā ca,",
  "an7.66:9.5_1": "bhikkhave,",
  "an7.66:9.5_2": "mahāpathaviyā sinerussa ca pabbatarājassa jhāyamānānaṁ dayhamānānaṁ neva chārikā paññāyati na masi.",
  "an7.66:9.6_0": "Seyyathāpi,",
  "an7.66:9.6_1": "bhikkhave,",
  "an7.66:9.6_2": "sappissa vā telassa vā jhāyamānassa dayhamānassa neva chārikā paññāyati na masi;",
  "an7.66:9.7_0": "evamevaṁ kho,",
  "an7.66:9.7_1": "bhikkhave,",
  "an7.66:9.7_2": "imissā ca mahāpathaviyā sinerussa ca pabbatarājassa jhāyamānānaṁ dayhamānānaṁ neva chārikā paññāyati na masi.",
  "an7.66:9.8_0": "Evaṁ aniccā, bhikkhave, saṅkhārā;",
  "an7.66:9.9_0": "evaṁ adhuvā, bhikkhave, saṅkhārā;",
  "an7.66:9.10_0": "evaṁ anassāsikā, bhikkhave, saṅkhārā.",
  "an7.66:9.11_0": "Yāvañcidaṁ, bhikkhave, alameva sabbasaṅkhāresu nibbindituṁ alaṁ virajjituṁ alaṁ vimuccituṁ.",
  "an7.66:10.1_0": "Tatra, bhikkhave, ko mantā ko saddhātā:",
  "an7.66:10.2_0": "‘ayañca pathavī sineru ca pabbatarājā dayhissanti vinassissanti,",
  "an7.66:10.2_1": "na bhavissantī’ti aññatra diṭṭhapadehi?",
  "an7.66:11.1_0": "Bhūtapubbaṁ, bhikkhave, sunetto nāma satthā ahosi titthakaro kāmesu vītarāgo.",
  "an7.66:11.2_0": "Sunettassa kho pana, bhikkhave, satthuno anekāni sāvakasatāni ahesuṁ.",
  "an7.66:11.3_0": "Sunetto, bhikkhave, satthā sāvakānaṁ brahmalokasahabyatāya dhammaṁ desesi.",
  "an7.66:11.4_0": "Ye kho pana,",
  "an7.66:11.4_1": "bhikkhave,",
  "an7.66:11.4_2": "sunettassa satthuno brahmalokasahabyatāya dhammaṁ desentassa sabbena sabbaṁ sāsanaṁ ājāniṁsu te kāyassa",
  "an7.66:11.4_3": "bhedā paraṁ maraṇā sugatiṁ brahmalokaṁ upapajjiṁsu.",
  "an7.66:11.5_0": "Ye na sabbena sabbaṁ sāsanaṁ ājāniṁsu te kāyassa bhedā paraṁ maraṇā appekacce paranimmitavasavattīnaṁ devānaṁ sahabyataṁ upapajjiṁsu,",
  "an7.66:11.5_1": "appekacce nimmānaratīnaṁ devānaṁ sahabyataṁ upapajjiṁsu,",
  "an7.66:11.5_2": "appekacce tusitānaṁ devānaṁ sahabyataṁ upapajjiṁsu,",
  "an7.66:11.5_3": "appekacce yāmānaṁ devānaṁ sahabyataṁ upapajjiṁsu,",
  "an7.66:11.5_4": "appekacce tāvatiṁsānaṁ devānaṁ sahabyataṁ upapajjiṁsu,",
  "an7.66:11.5_5": "appekacce cātumahārājikānaṁ devānaṁ sahabyataṁ upapajjiṁsu,",
  "an7.66:11.5_6": "appekacce khattiyamahāsālānaṁ sahabyataṁ upapajjiṁsu,",
  "an7.66:11.5_7": "appekacce brāhmaṇamahāsālānaṁ sahabyataṁ upapajjiṁsu,",
  "an7.66:11.5_8": "appekacce gahapatimahāsālānaṁ sahabyataṁ upapajjiṁsu.",
  "an7.66:12.1_0": "Atha kho, bhikkhave, sunettassa satthuno etadahosi:",
  "an7.66:12.2_0": "‘na kho metaṁ patirūpaṁ yohaṁ sāvakānaṁ samasamagatiyo assaṁ abhisamparāyaṁ,",
  "an7.66:12.2_1": "yannūnāhaṁ uttari mettaṁ bhāveyyan’ti.",
  "an7.66:13.1_0": "Atha kho, bhikkhave, sunetto satthā satta vassāni mettaṁ cittaṁ bhāvesi.",
  "an7.66:13.2_0": "Satta vassāni mettaṁ cittaṁ bhāvetvā satta saṁvaṭṭavivaṭṭakappe nayimaṁ lokaṁ punarāgamāsi.",
  "an7.66:13.3_0": "Saṁvaṭṭamāne sudaṁ, bhikkhave, loke ābhassarūpago hoti.",
  "an7.66:13.4_0": "Vivaṭṭamāne loke suññaṁ brahmavimānaṁ upapajjati.",
  "an7.66:13.5_0": "Tatra sudaṁ, bhikkhave, brahmā hoti mahābrahmā abhibhū anabhibhūto aññadatthudaso vasavattī.",
  "an7.66:13.6_0": "Chattiṁsakkhattuṁ kho pana, bhikkhave, sakko ahosi devānamindo.",
  "an7.66:13.7_0": "Anekasatakkhattuṁ rājā ahosi cakkavattī dhammiko dhammarājā cāturanto vijitāvī janapadatthāvariyappatto sattaratanasamannāgato.",
  "an7.66:13.8_0": "Parosahassaṁ kho panassa puttā ahesuṁ sūrā vīraṅgarūpā parasenappamaddanā.",
  "an7.66:13.9_0": "So imaṁ pathaviṁ sāgarapariyantaṁ adaṇḍena asatthena dhammena abhivijiya ajjhāvasi.",
  "an7.66:13.10_0": "So hi nāma, bhikkhave, sunetto satthā evaṁ dīghāyuko samāno evaṁ ciraṭṭhitiko aparimutto ahosi:",
  "an7.66:13.11_0": "‘jātiyā jarāya maraṇena sokehi paridevehi dukkhehi domanassehi upāyāsehi,",
  "an7.66:13.11_1": "aparimutto dukkhasmā’ti vadāmi.",
  "an7.66:14.1_0": "Taṁ kissa hetu?",
  "an7.66:14.2_0": "Catunnaṁ dhammānaṁ ananubodhā appaṭivedhā.",
  "an7.66:14.3_0": "Katamesaṁ catunnaṁ?",
  "an7.66:14.4_0": "Ariyassa,",
  "an7.66:14.4_1": "bhikkhave,",
  "an7.66:14.4_2": "sīlassa ananubodhā appaṭivedhā,",
  "an7.66:14.4_3": "ariyassa samādhissa ananubodhā appaṭivedhā,",
  "an7.66:14.4_4": "ariyāya paññāya ananubodhā appaṭivedhā,",
  "an7.66:14.4_5": "ariyāya vimuttiyā ananubodhā appaṭivedhā.",
  "an7.66:14.5_0": "Tayidaṁ,",
  "an7.66:14.5_1": "bhikkhave,",
  "an7.66:14.5_2": "ariyaṁ sīlaṁ anubuddhaṁ paṭividdhaṁ,",
  "an7.66:14.5_3": "ariyo samādhi anubodho paṭividdho,",
  "an7.66:14.5_4": "ariyā paññā anubodhā paṭividdhā,",
  "an7.66:14.5_5": "ariyā vimutti anubodhā paṭividdhā,",
  "an7.66:14.5_6": "ucchinnā bhavataṇhā,",
  "an7.66:14.5_7": "khīṇā bhavanetti,",
  "an7.66:14.5_8": "natthi dāni punabbhavo”ti.",
  "an7.66:14.6_0": "Idamavoca bhagavā.",
  "an7.66:14.7_0": "Idaṁ vatvāna sugato athāparaṁ etadavoca satthā:",
  "an7.66:15.1_0": "“Sīlaṁ samādhi paññā ca,",
  "an7.66:15.2_0": "vimutti ca anuttarā;",
  "an7.66:15.3_0": "Anubuddhā ime dhammā,",
  "an7.66:15.4_0": "gotamena yasassinā.",
  "an7.66:16.1_0": "Iti buddho abhiññāya,",
  "an7.66:16.2_0": "dhammamakkhāsi bhikkhunaṁ;",
  "an7.66:16.3_0": "Dukkhassantakaro satthā,",
  "an7.66:16.4_0": "cakkhumā parinibbuto”ti.",
  "an7.66:16.5_0": "Dutiyaṁ.",
  "an7.67:0.1_0": "Aṅguttara Nikāya 7.67",
  "an7.67:0.2_0": "7. Mahāvagga",
  "an7.67:0.3_0": "Nagaropamasutta",
  "an7.67:1.1_0": "“Yato kho,",
  "an7.67:1.1_1": "bhikkhave,",
  "an7.67:1.1_2": "rañño paccantimaṁ nagaraṁ sattahi nagaraparikkhārehi suparikkhataṁ hoti,",
  "an7.67:1.1_3": "catunnañca āhārānaṁ nikāmalābhī hoti akicchalābhī akasiralābhī.",
  "an7.67:1.2_0": "Idaṁ vuccati, bhikkhave, rañño paccantimaṁ nagaraṁ akaraṇīyaṁ bāhirehi paccatthikehi paccāmittehi.",
  "an7.67:2.1_0": "Katamehi sattahi nagaraparikkhārehi suparikkhataṁ hoti?",
  "an7.67:2.2_0": "Idha, bhikkhave, rañño paccantime nagare esikā hoti gambhīranemā sunikhātā acalā asampavedhī.",
  "an7.67:2.3_0": "Iminā paṭhamena nagaraparikkhārena suparikkhataṁ hoti rañño paccantimaṁ nagaraṁ abbhantarānaṁ guttiyā bāhirānaṁ paṭighātāya.",
  "an7.67:3.1_0": "Puna caparaṁ, bhikkhave, rañño paccantime nagare parikkhā hoti gambhīrā ceva vitthatā ca.",
  "an7.67:3.2_0": "Iminā dutiyena nagaraparikkhārena suparikkhataṁ hoti rañño paccantimaṁ nagaraṁ abbhantarānaṁ guttiyā bāhirānaṁ paṭighātāya.",
  "an7.67:4.1_0": "Puna caparaṁ, bhikkhave, rañño paccantime nagare anupariyāyapatho hoti ucco ceva vitthato ca.",
  "an7.67:4.2_0": "Iminā tatiyena nagaraparikkhārena suparikkhataṁ hoti rañño paccantimaṁ nagaraṁ abbhantarānaṁ guttiyā bāhirānaṁ paṭighātāya.",
  "an7.67:5.1_0": "Puna caparaṁ,",
  "an7.67:5.1_1": "bhikkhave,",
  "an7.67:5.1_2": "rañño paccantime nagare bahuṁ āvudhaṁ sannicitaṁ hoti salākañceva jevanikañca.",
  "an7.67:5.2_0": "Iminā catutthena nagaraparikkhārena suparikkhataṁ hoti rañño paccantimaṁ nagaraṁ abbhantarānaṁ guttiyā bāhirānaṁ paṭighātāya.",
  "an7.67:6.1_0": "Puna caparaṁ, bhikkhave, rañño paccantime nagare bahubalakāyo paṭivasati, seyyathidaṁ—",
  "an7.67:6.2_0": "hatthārohā assārohā rathikā dhanuggahā celakā calakā piṇḍadāyakā uggā rājaputtā pakkhandino mahānāgā sūrā cammayodhino dāsakaputtā.",
  "an7.67:6.3_0": "Iminā pañcamena nagaraparikkhārena suparikkhataṁ hoti rañño paccantimaṁ nagaraṁ abbhantarānaṁ guttiyā bāhirānaṁ paṭighātāya.",
  "an7.67:7.1_0": "Puna caparaṁ,",
  "an7.67:7.1_1": "bhikkhave,",
  "an7.67:7.1_2": "rañño paccantime nagare dovāriko hoti paṇḍito byatto medhāvī aññātānaṁ nivāretā ñātānaṁ pavesetā.",
  "an7.67:7.2_0": "Iminā chaṭṭhena nagaraparikkhārena suparikkhataṁ hoti rañño paccantimaṁ nagaraṁ abbhantarānaṁ guttiyā bāhirānaṁ paṭighātāya.",
  "an7.67:8.1_0": "Puna caparaṁ,",
  "an7.67:8.1_1": "bhikkhave,",
  "an7.67:8.1_2": "rañño paccantime nagare pākāro hoti ucco ceva vitthato ca vāsanalepanasampanno ca.",
  "an7.67:8.2_0": "Iminā sattamena nagaraparikkhārena suparikkhataṁ hoti rañño paccantimaṁ nagaraṁ abbhantarānaṁ guttiyā bāhirānaṁ paṭighātāya.",
  "an7.67:8.3_0": "Imehi sattahi nagaraparikkhārehi suparikkhataṁ hoti.",
  "an7.67:9.1_0": "Katamesaṁ catunnaṁ āhārānaṁ nikāmalābhī hoti akicchalābhī akasiralābhī?",
  "an7.67:9.2_0": "Idha,",
  "an7.67:9.2_1": "bhikkhave,",
  "an7.67:9.2_2": "rañño paccantime nagare bahuṁ tiṇakaṭṭhodakaṁ sannicitaṁ hoti abbhantarānaṁ ratiyā aparitassāya phāsuvihārāya bāhirānaṁ paṭighātāya.",
  "an7.67:10.1_0": "Puna caparaṁ,",
  "an7.67:10.1_1": "bhikkhave,",
  "an7.67:10.1_2": "rañño paccantime nagare bahuṁ sāliyavakaṁ sannicitaṁ hoti abbhantarānaṁ ratiyā aparitassāya phāsuvihārāya bāhirānaṁ paṭighātāya.",
  "an7.67:11.1_0": "Puna caparaṁ,",
  "an7.67:11.1_1": "bhikkhave,",
  "an7.67:11.1_2": "rañño paccantime nagare bahuṁ tilamuggamāsāparaṇṇaṁ sannicitaṁ hoti abbhantarānaṁ ratiyā aparitassāya phāsuvihārāya bāhirānaṁ paṭighātāya.",
  "an7.67:12.1_0": "Puna caparaṁ, bhikkhave, rañño paccantime nagare bahuṁ bhesajjaṁ sannicitaṁ hoti, seyyathidaṁ—",
  "an7.67:12.2_0": "sappi navanītaṁ telaṁ madhu phāṇitaṁ loṇaṁ abbhantarānaṁ ratiyā aparitassāya phāsuvihārāya bāhirānaṁ paṭighātāya.",
  "an7.67:12.3_0": "Imesaṁ kho, bhikkhave, catunnaṁ āhārānaṁ nikāmalābhī hoti akicchalābhī akasiralābhī.",
  "an7.67:13.1_0": "Yato kho,",
  "an7.67:13.1_1": "bhikkhave,",
  "an7.67:13.1_2": "rañño paccantimaṁ nagaraṁ imehi sattahi nagaraparikkhārehi suparikkhataṁ hoti,",
  "an7.67:13.1_3": "imesañca catunnaṁ āhārānaṁ nikāmalābhī hoti akicchalābhī akasiralābhī.",
  "an7.67:13.2_0": "Idaṁ vuccati, bhikkhave, rañño paccantimaṁ nagaraṁ akaraṇīyaṁ bāhirehi paccatthikehi paccāmittehi.",
  "an7.67:13.3_0": "Evamevaṁ kho,",
  "an7.67:13.3_1": "bhikkhave,",
  "an7.67:13.3_2": "yato ariyasāvako sattahi saddhammehi samannāgato hoti,",
  "an7.67:13.3_3": "catunnañca jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī.",
  "an7.67:13.4_0": "Ayaṁ vuccati, bhikkhave, ariyasāvako akaraṇīyo mārassa akaraṇīyo pāpimato.",
  "an7.67:13.5_0": "Katamehi sattahi saddhammehi samannāgato hoti?",
  "an7.67:14.1_0": "Seyyathāpi,",
  "an7.67:14.1_1": "bhikkhave,",
  "an7.67:14.1_2": "rañño paccantime nagare esikā hoti gambhīranemā sunikhātā acalā asampavedhī abbhantarānaṁ guttiyā bāhirānaṁ paṭighātāya.",
  "an7.67:14.2_0": "Evamevaṁ kho, bhikkhave, ariyasāvako saddho hoti, saddahati tathāgatassa bodhiṁ",
  "an7.67:14.3_0": "‘itipi so …pe… buddho bhagavā’ti.",
  "an7.67:14.4_0": "Saddhesiko, bhikkhave, ariyasāvako akusalaṁ pajahati, kusalaṁ bhāveti;",
  "an7.67:14.5_0": "sāvajjaṁ pajahati, anavajjaṁ bhāveti;",
  "an7.67:14.6_0": "suddhaṁ attānaṁ pariharati.",
  "an7.67:14.7_0": "Iminā paṭhamena saddhammena samannāgato hoti.",
  "an7.67:15.1_0": "Seyyathāpi,",
  "an7.67:15.1_1": "bhikkhave,",
  "an7.67:15.1_2": "rañño paccantime nagare parikkhā hoti gambhīrā ceva vitthatā ca abbhantarānaṁ guttiyā bāhirānaṁ paṭighātāya.",
  "an7.67:15.2_0": "Evamevaṁ kho,",
  "an7.67:15.2_1": "bhikkhave,",
  "an7.67:15.2_2": "ariyasāvako hirīmā hoti,",
  "an7.67:15.2_3": "hirīyati kāyaduccaritena vacīduccaritena manoduccaritena,",
  "an7.67:15.2_4": "hirīyati pāpakānaṁ akusalānaṁ dhammānaṁ samāpattiyā.",
  "an7.67:15.3_0": "Hirīparikkho kho, bhikkhave, ariyasāvako akusalaṁ pajahati, kusalaṁ bhāveti;",
  "an7.67:15.4_0": "sāvajjaṁ pajahati, anavajjaṁ bhāveti;",
  "an7.67:15.5_0": "suddhaṁ attānaṁ pariharati.",
  "an7.67:15.6_0": "Iminā dutiyena saddhammena samannāgato hoti.",
  "an7.67:16.1_0": "Seyyathāpi,",
  "an7.67:16.1_1": "bhikkhave,",
  "an7.67:16.1_2": "rañño paccantime nagare anupariyāyapatho hoti ucco ceva vitthato ca abbhantarānaṁ guttiyā bāhirānaṁ paṭighātāya.",
  "an7.67:16.2_0": "Evamevaṁ, kho,",
  "an7.67:16.2_1": "bhikkhave,",
  "an7.67:16.2_2": "ariyasāvako ottappī hoti,",
  "an7.67:16.2_3": "ottappati kāyaduccaritena vacīduccaritena manoduccaritena,",
  "an7.67:16.2_4": "ottappati pāpakānaṁ akusalānaṁ dhammānaṁ samāpattiyā.",
  "an7.67:16.3_0": "Ottappapariyāyapatho, bhikkhave, ariyasāvako akusalaṁ pajahati, kusalaṁ bhāveti;",
  "an7.67:16.4_0": "sāvajjaṁ pajahati, anavajjaṁ bhāveti;",
  "an7.67:16.5_0": "suddhaṁ attānaṁ pariharati.",
  "an7.67:16.6_0": "Iminā tatiyena saddhammena samannāgato hoti.",
  "an7.67:17.1_0": "Seyyathāpi,",
  "an7.67:17.1_1": "bhikkhave,",
  "an7.67:17.1_2": "rañño paccantime nagare bahuṁ āvudhaṁ sannicitaṁ hoti salākañceva jevanikañca abbhantarānaṁ guttiyā bāhirānaṁ paṭighātāya.",
  "an7.67:17.2_0": "Evamevaṁ kho, bhikkhave, ariyasāvako bahussuto hoti …pe… diṭṭhiyā suppaṭividdhā.",
  "an7.67:17.3_0": "Sutāvudho, bhikkhave, ariyasāvako akusalaṁ pajahati, kusalaṁ bhāveti;",
  "an7.67:17.4_0": "sāvajjaṁ pajahati, anavajjaṁ bhāveti;",
  "an7.67:17.5_0": "suddhaṁ attānaṁ pariharati.",
  "an7.67:17.6_0": "Iminā catutthena saddhammena samannāgato hoti.",
  "an7.67:18.1_0": "Seyyathāpi, bhikkhave, rañño paccantime nagare bahubalakāyo paṭivasati, seyyathidaṁ—",
  "an7.67:18.2_0": "hatthārohā assārohā rathikā dhanuggahā celakā calakā piṇḍadāyakā uggā rājaputtā pakkhandino mahānāgā",
  "an7.67:18.2_1": "sūrā cammayodhino dāsakaputtā abbhantarānaṁ guttiyā bāhirānaṁ paṭighātāya.",
  "an7.67:18.3_0": "Evamevaṁ kho,",
  "an7.67:18.3_1": "bhikkhave,",
  "an7.67:18.3_2": "ariyasāvako āraddhavīriyo viharati akusalānaṁ dhammānaṁ pahānāya,",
  "an7.67:18.3_3": "kusalānaṁ dhammānaṁ upasampadāya,",
  "an7.67:18.3_4": "thāmavā daḷhaparakkamo anikkhittadhuro kusalesu dhammesu.",
  "an7.67:18.4_0": "Vīriyabalakāyo, bhikkhave, ariyasāvako akusalaṁ pajahati, kusalaṁ bhāveti;",
  "an7.67:18.5_0": "sāvajjaṁ pajahati, anavajjaṁ bhāveti;",
  "an7.67:18.6_0": "suddhaṁ attānaṁ pariharati.",
  "an7.67:18.7_0": "Iminā pañcamena saddhammena samannāgato hoti.",
  "an7.67:19.1_0": "Seyyathāpi,",
  "an7.67:19.1_1": "bhikkhave,",
  "an7.67:19.1_2": "rañño paccantime nagare dovāriko hoti paṇḍito byatto medhāvī aññātānaṁ nivāretā ñātānaṁ pavesetā abbhantarānaṁ guttiyā bāhirānaṁ paṭighātāya.",
  "an7.67:19.2_0": "Evamevaṁ kho,",
  "an7.67:19.2_1": "bhikkhave,",
  "an7.67:19.2_2": "ariyasāvako satimā hoti paramena satinepakkena samannāgato cirakatampi cirabhāsitampi saritā anussaritā.",
  "an7.67:19.3_0": "Satidovāriko, bhikkhave, ariyasāvako akusalaṁ pajahati, kusalaṁ bhāveti;",
  "an7.67:19.4_0": "sāvajjaṁ pajahati, anavajjaṁ bhāveti;",
  "an7.67:19.5_0": "suddhaṁ attānaṁ pariharati.",
  "an7.67:19.6_0": "Iminā chaṭṭhena saddhammena samannāgato hoti.",
  "an7.67:20.1_0": "Seyyathāpi,",
  "an7.67:20.1_1": "bhikkhave,",
  "an7.67:20.1_2": "rañño paccantime nagare pākāro hoti ucco ceva vitthato ca vāsanalepanasampanno ca abbhantarānaṁ guttiyā bāhirānaṁ paṭighātāya.",
  "an7.67:20.2_0": "Evamevaṁ kho,",
  "an7.67:20.2_1": "bhikkhave,",
  "an7.67:20.2_2": "ariyasāvako paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.",
  "an7.67:20.3_0": "Paññāvāsanalepanasampanno, bhikkhave, ariyasāvako akusalaṁ pajahati, kusalaṁ bhāveti;",
  "an7.67:20.4_0": "sāvajjaṁ pajahati, anavajjaṁ bhāveti;",
  "an7.67:20.5_0": "suddhaṁ attānaṁ pariharati.",
  "an7.67:20.6_0": "Iminā sattamena saddhammena samannāgato hoti.",
  "an7.67:20.7_0": "Imehi sattahi saddhammehi samannāgato hoti.",
  "an7.67:21.1_0": "Katamesaṁ catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī?",
  "an7.67:21.2_0": "Seyyathāpi,",
  "an7.67:21.2_1": "bhikkhave,",
  "an7.67:21.2_2": "rañño paccantime nagare bahuṁ tiṇakaṭṭhodakaṁ sannicitaṁ hoti abbhantarānaṁ ratiyā aparitassāya phāsuvihārāya bāhirānaṁ paṭighātāya.",
  "an7.67:21.3_0": "Evamevaṁ kho, bhikkhave, ariyasāvako vivicceva kāmehi …pe… paṭhamaṁ jhānaṁ upasampajja viharati",
  "an7.67:21.4_0": "attano ratiyā aparitassāya phāsuvihārāya okkamanāya nibbānassa.",
  "an7.67:22.1_0": "Seyyathāpi,",
  "an7.67:22.1_1": "bhikkhave,",
  "an7.67:22.1_2": "rañño paccantime nagare bahuṁ sāliyavakaṁ sannicitaṁ hoti abbhantarānaṁ ratiyā aparitassāya phāsuvihārāya bāhirānaṁ paṭighātāya.",
  "an7.67:22.2_0": "Evamevaṁ kho,",
  "an7.67:22.2_1": "bhikkhave,",
  "an7.67:22.2_2": "ariyasāvako vitakkavicārānaṁ vūpasamā …pe…",
  "an7.67:22.2_3": "dutiyaṁ jhānaṁ upasampajja viharati",
  "an7.67:22.3_0": "attano ratiyā aparitassāya phāsuvihārāya okkamanāya nibbānassa.",
  "an7.67:23.1_0": "Seyyathāpi,",
  "an7.67:23.1_1": "bhikkhave,",
  "an7.67:23.1_2": "rañño paccantime nagare bahuṁ tilamuggamāsāparaṇṇaṁ sannicitaṁ hoti abbhantarānaṁ ratiyā aparitassāya phāsuvihārāya bāhirānaṁ paṭighātāya.",
  "an7.67:23.2_0": "Evamevaṁ kho, bhikkhave, ariyasāvako pītiyā ca virāgā …pe… tatiyaṁ jhānaṁ upasampajja viharati",
  "an7.67:23.3_0": "attano ratiyā aparitassāya phāsuvihārāya okkamanāya nibbānassa.",
  "an7.67:24.1_0": "Seyyathāpi, bhikkhave, rañño paccantime nagare bahuṁ bhesajjaṁ sannicitaṁ hoti, seyyathidaṁ—",
  "an7.67:24.2_0": "sappi navanītaṁ telaṁ madhu phāṇitaṁ loṇaṁ abbhantarānaṁ ratiyā aparitassāya phāsuvihārāya bāhirānaṁ paṭighātāya.",
  "an7.67:24.3_0": "Evamevaṁ kho,",
  "an7.67:24.3_1": "bhikkhave,",
  "an7.67:24.3_2": "ariyasāvako sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ",
  "an7.67:24.3_3": "upekkhāsatipārisuddhiṁ catutthaṁ jhānaṁ upasampajja viharati",
  "an7.67:24.4_0": "attano ratiyā aparitassāya phāsuvihārāya okkamanāya nibbānassa.",
  "an7.67:24.5_0": "Imesaṁ catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī.",
  "an7.67:25.1_0": "Yato kho,",
  "an7.67:25.1_1": "bhikkhave,",
  "an7.67:25.1_2": "ariyasāvako imehi sattahi saddhammehi samannāgato hoti,",
  "an7.67:25.1_3": "imesañca catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī.",
  "an7.67:25.2_0": "Ayaṁ vuccati, bhikkhave, ariyasāvako akaraṇīyo mārassa akaraṇīyo pāpimato”ti.",
  "an7.67:25.3_0": "Tatiyaṁ.",
  "an7.68:0.1_0": "Aṅguttara Nikāya 7.68",
  "an7.68:0.2_0": "7. Mahāvagga",
  "an7.68:0.3_0": "Dhammaññūsutta",
  "an7.68:1.1_0": "“Sattahi,",
  "an7.68:1.1_1": "bhikkhave,",
  "an7.68:1.1_2": "dhammehi samannāgato bhikkhu āhuneyyo hoti …pe…",
  "an7.68:1.1_3": "anuttaraṁ puññakkhettaṁ lokassa.",
  "an7.68:1.2_0": "Katamehi sattahi?",
  "an7.68:1.3_0": "Idha,",
  "an7.68:1.3_1": "bhikkhave,",
  "an7.68:1.3_2": "bhikkhu dhammaññū ca hoti atthaññū ca attaññū ca mattaññū ca kālaññū ca parisaññū ca puggalaparoparaññū ca.",
  "an7.68:2.1_0": "Kathañca, bhikkhave, bhikkhu dhammaññū hoti?",
  "an7.68:2.2_0": "Idha, bhikkhave, bhikkhu dhammaṁ jānāti—",
  "an7.68:2.3_0": "suttaṁ geyyaṁ veyyākaraṇaṁ gāthaṁ udānaṁ itivuttakaṁ jātakaṁ abbhutadhammaṁ vedallaṁ.",
  "an7.68:2.4_0": "No ce, bhikkhave, bhikkhu dhammaṁ jāneyya—",
  "an7.68:2.5_0": "suttaṁ geyyaṁ …pe… abbhutadhammaṁ vedallaṁ, nayidha ‘dhammaññū’ti vucceyya.",
  "an7.68:2.6_0": "Yasmā ca kho, bhikkhave, bhikkhu dhammaṁ jānāti—",
  "an7.68:2.7_0": "suttaṁ geyyaṁ …pe… abbhutadhammaṁ vedallaṁ, tasmā ‘dhammaññū’ti vuccati.",
  "an7.68:2.8_0": "Iti dhammaññū.",
  "an7.68:3.1_0": "Atthaññū ca kathaṁ hoti?",
  "an7.68:3.2_0": "Idha, bhikkhave, bhikkhu tassa tasseva bhāsitassa atthaṁ jānāti:",
  "an7.68:3.3_0": "‘ayaṁ imassa bhāsitassa attho, ayaṁ imassa bhāsitassa attho’ti.",
  "an7.68:3.4_0": "No ce, bhikkhave, bhikkhu tassa tasseva bhāsitassa atthaṁ jāneyya:",
  "an7.68:3.5_0": "‘ayaṁ imassa bhāsitassa attho, ayaṁ imassa bhāsitassa attho’ti, nayidha ‘atthaññū’ti vucceyya.",
  "an7.68:3.6_0": "Yasmā ca kho, bhikkhave, bhikkhu tassa tasseva bhāsitassa atthaṁ jānāti:",
  "an7.68:3.7_0": "‘ayaṁ imassa bhāsitassa attho, ayaṁ imassa bhāsitassa attho’ti, tasmā ‘atthaññū’ti vuccati.",
  "an7.68:3.8_0": "Iti dhammaññū, atthaññū.",
  "an7.68:4.1_0": "Attaññū ca kathaṁ hoti?",
  "an7.68:4.2_0": "Idha, bhikkhave, bhikkhu attānaṁ jānāti:",
  "an7.68:4.3_0": "‘ettakomhi saddhāya sīlena sutena cāgena paññāya paṭibhānenā’ti.",
  "an7.68:4.4_0": "No ce, bhikkhave, bhikkhu attānaṁ jāneyya:",
  "an7.68:4.5_0": "‘ettakomhi saddhāya sīlena sutena cāgena paññāya paṭibhānenā’ti, nayidha ‘attaññū’ti vucceyya.",
  "an7.68:4.6_0": "Yasmā ca, bhikkhave, bhikkhu attānaṁ jānāti:",
  "an7.68:4.7_0": "‘ettakomhi saddhāya sīlena sutena cāgena paññāya paṭibhānenā’ti, tasmā ‘attaññū’ti vuccati.",
  "an7.68:4.8_0": "Iti dhammaññū, atthaññū, attaññū.",
  "an7.68:5.1_0": "Mattaññū ca kathaṁ hoti?",
  "an7.68:5.2_0": "Idha,",
  "an7.68:5.2_1": "bhikkhave,",
  "an7.68:5.2_2": "bhikkhu mattaṁ jānāti cīvarapiṇḍapātasenāsanagilānappaccayabhesajjaparikkhārānaṁ paṭiggahaṇāya.",
  "an7.68:5.3_0": "No ce,",
  "an7.68:5.3_1": "bhikkhave,",
  "an7.68:5.3_2": "bhikkhu mattaṁ jāneyya cīvarapiṇḍapātasenāsanagilānappaccayabhesajjaparikkhārānaṁ paṭiggahaṇāya,",
  "an7.68:5.3_3": "nayidha ‘mattaññū’ti vucceyya.",
  "an7.68:5.4_0": "Yasmā ca kho,",
  "an7.68:5.4_1": "bhikkhave,",
  "an7.68:5.4_2": "bhikkhu mattaṁ jānāti cīvarapiṇḍapātasenāsanagilānappaccayabhesajjaparikkhārānaṁ paṭiggahaṇāya,",
  "an7.68:5.4_3": "tasmā ‘mattaññū’ti vuccati.",
  "an7.68:5.5_0": "Iti dhammaññū, atthaññū, attaññū, mattaññū.",
  "an7.68:6.1_0": "Kālaññū ca kathaṁ hoti?",
  "an7.68:6.2_0": "Idha, bhikkhave, bhikkhu kālaṁ jānāti:",
  "an7.68:6.3_0": "‘ayaṁ kālo uddesassa, ayaṁ kālo paripucchāya, ayaṁ kālo yogassa, ayaṁ kālo paṭisallānassā’ti.",
  "an7.68:6.4_0": "No ce, bhikkhave, bhikkhu kālaṁ jāneyya:",
  "an7.68:6.5_0": "‘ayaṁ kālo uddesassa,",
  "an7.68:6.5_1": "ayaṁ kālo paripucchāya,",
  "an7.68:6.5_2": "ayaṁ kālo yogassa,",
  "an7.68:6.5_3": "ayaṁ kālo paṭisallānassā’ti,",
  "an7.68:6.5_4": "nayidha ‘kālaññū’ti vucceyya.",
  "an7.68:6.6_0": "Yasmā ca kho, bhikkhave, bhikkhu kālaṁ jānāti:",
  "an7.68:6.7_0": "‘ayaṁ kālo uddesassa,",
  "an7.68:6.7_1": "ayaṁ kālo paripucchāya,",
  "an7.68:6.7_2": "ayaṁ kālo yogassa,",
  "an7.68:6.7_3": "ayaṁ kālo paṭisallānassā’ti,",
  "an7.68:6.7_4": "tasmā ‘kālaññū’ti vuccati.",
  "an7.68:6.8_0": "Iti dhammaññū, atthaññū, attaññū, mattaññū, kālaññū.",
  "an7.68:7.1_0": "Parisaññū ca kathaṁ hoti?",
  "an7.68:7.2_0": "Idha, bhikkhave, bhikkhu parisaṁ jānāti:",
  "an7.68:7.3_0": "‘ayaṁ khattiyaparisā, ayaṁ brāhmaṇaparisā, ayaṁ gahapatiparisā, ayaṁ samaṇaparisā.",
  "an7.68:7.4_0": "Tattha evaṁ upasaṅkamitabbaṁ,",
  "an7.68:7.4_1": "evaṁ ṭhātabbaṁ,",
  "an7.68:7.4_2": "evaṁ kattabbaṁ,",
  "an7.68:7.4_3": "evaṁ nisīditabbaṁ,",
  "an7.68:7.4_4": "evaṁ bhāsitabbaṁ,",
  "an7.68:7.4_5": "evaṁ tuṇhī bhavitabban’ti.",
  "an7.68:7.5_0": "No ce, bhikkhave, bhikkhu parisaṁ jāneyya:",
  "an7.68:7.6_0": "‘ayaṁ khattiyaparisā …pe…",
  "an7.68:7.7_0": "evaṁ tuṇhī bhavitabban’ti, nayidha ‘parisaññū’ti vucceyya.",
  "an7.68:7.8_0": "Yasmā ca kho, bhikkhave, bhikkhu parisaṁ jānāti:",
  "an7.68:7.9_0": "‘ayaṁ khattiyaparisā, ayaṁ brāhmaṇaparisā, ayaṁ gahapatiparisā, ayaṁ samaṇaparisā.",
  "an7.68:7.10_0": "Tattha evaṁ upasaṅkamitabbaṁ,",
  "an7.68:7.10_1": "evaṁ ṭhātabbaṁ,",
  "an7.68:7.10_2": "evaṁ kattabbaṁ,",
  "an7.68:7.10_3": "evaṁ nisīditabbaṁ,",
  "an7.68:7.10_4": "evaṁ bhāsitabbaṁ,",
  "an7.68:7.10_5": "evaṁ tuṇhī bhavitabban’ti,",
  "an7.68:7.10_6": "tasmā ‘parisaññū’ti vuccati.",
  "an7.68:7.11_0": "Iti dhammaññū, atthaññū, attaññū, mattaññū, kālaññū, parisaññū.",
  "an7.68:8.1_0": "Puggalaparoparaññū ca kathaṁ hoti?",
  "an7.68:8.2_0": "Idha, bhikkhave, bhikkhuno dvayena puggalā viditā honti.",
  "an7.68:8.3_0": "Dve puggalā—",
  "an7.68:8.4_0": "eko ariyānaṁ dassanakāmo, eko ariyānaṁ na dassanakāmo.",
  "an7.68:8.5_0": "Yvāyaṁ puggalo ariyānaṁ na dassanakāmo,",
  "an7.68:8.6_0": "evaṁ so tenaṅgena gārayho.",
  "an7.68:8.7_0": "Yvāyaṁ puggalo ariyānaṁ dassanakāmo,",
  "an7.68:8.8_0": "evaṁ so tenaṅgena pāsaṁso..1",
  "an7.68:9.1_0": "Dve puggalā ariyānaṁ dassanakāmā—",
  "an7.68:9.2_0": "eko saddhammaṁ sotukāmo, eko saddhammaṁ na sotukāmo.",
  "an7.68:9.3_0": "Yvāyaṁ puggalo saddhammaṁ na sotukāmo,",
  "an7.68:9.4_0": "evaṁ so tenaṅgena gārayho.",
  "an7.68:9.5_0": "Yvāyaṁ puggalo saddhammaṁ sotukāmo,",
  "an7.68:9.6_0": "evaṁ so tenaṅgena pāsaṁso..2",
  "an7.68:10.1_0": "Dve puggalā saddhammaṁ sotukāmā—",
  "an7.68:10.2_0": "eko ohitasoto dhammaṁ suṇāti, eko anohitasoto dhammaṁ suṇāti.",
  "an7.68:10.3_0": "Yvāyaṁ puggalo anohitasoto dhammaṁ suṇāti,",
  "an7.68:10.4_0": "evaṁ so tenaṅgena gārayho.",
  "an7.68:10.5_0": "Yvāyaṁ puggalo ohitasoto dhammaṁ suṇāti,",
  "an7.68:10.6_0": "evaṁ so tenaṅgena pāsaṁso..3",
  "an7.68:11.1_0": "Dve puggalā ohitasotā dhammaṁ suṇanti—",
  "an7.68:11.2_0": "eko sutvā dhammaṁ dhāreti, eko sutvā dhammaṁ na dhāreti.",
  "an7.68:11.3_0": "Yvāyaṁ puggalo sutvā na dhammaṁ dhāreti,",
  "an7.68:11.4_0": "evaṁ so tenaṅgena gārayho.",
  "an7.68:11.5_0": "Yvāyaṁ puggalo sutvā dhammaṁ dhāreti,",
  "an7.68:11.6_0": "evaṁ so tenaṅgena pāsaṁso..4",
  "an7.68:12.1_0": "Dve puggalā sutvā dhammaṁ dhārenti—",
  "an7.68:12.2_0": "eko dhātānaṁ dhammānaṁ atthaṁ upaparikkhati, eko dhātānaṁ dhammānaṁ atthaṁ na upaparikkhati.",
  "an7.68:12.3_0": "Yvāyaṁ puggalo dhātānaṁ dhammānaṁ atthaṁ na upaparikkhati,",
  "an7.68:12.4_0": "evaṁ so tenaṅgena gārayho.",
  "an7.68:12.5_0": "Yvāyaṁ puggalo dhātānaṁ dhammānaṁ atthaṁ upaparikkhati,",
  "an7.68:12.6_0": "evaṁ so tenaṅgena pāsaṁso..5",
  "an7.68:13.1_0": "Dve puggalā dhātānaṁ dhammānaṁ atthaṁ upaparikkhanti—",
  "an7.68:13.2_0": "eko atthamaññāya dhammamaññāya dhammānudhammappaṭipanno,",
  "an7.68:13.2_1": "eko atthamaññāya dhammamaññāya na dhammānudhammappaṭipanno.",
  "an7.68:13.3_0": "Yvāyaṁ puggalo atthamaññāya dhammamaññāya na dhammānudhammappaṭipanno,",
  "an7.68:13.4_0": "evaṁ so tenaṅgena gārayho.",
  "an7.68:13.5_0": "Yvāyaṁ puggalo atthamaññāya dhammamaññāya dhammānudhammappaṭipanno,",
  "an7.68:13.6_0": "evaṁ so tenaṅgena pāsaṁso..6",
  "an7.68:14.1_0": "Dve puggalā atthamaññāya dhammamaññāya dhammānudhammappaṭipannā—",
  "an7.68:14.2_0": "eko attahitāya paṭipanno no parahitāya, eko attahitāya ca paṭipanno parahitāya ca.",
  "an7.68:14.3_0": "Yvāyaṁ puggalo attahitāya paṭipanno no parahitāya,",
  "an7.68:14.4_0": "evaṁ so tenaṅgena gārayho.",
  "an7.68:14.5_0": "Yvāyaṁ puggalo attahitāya ca paṭipanno parahitāya ca,",
  "an7.68:14.6_0": "evaṁ so tenaṅgena pāsaṁso..7",
  "an7.68:15.1_0": "Evaṁ kho, bhikkhave, bhikkhuno dvayena puggalā viditā honti.",
  "an7.68:16.1_0": "Evaṁ, bhikkhave, bhikkhu puggalaparoparaññū hoti.",
  "an7.68:16.2_0": "Imehi kho,",
  "an7.68:16.2_1": "bhikkhave,",
  "an7.68:16.2_2": "sattahi dhammehi samannāgato bhikkhu āhuneyyo hoti pāhuneyyo …pe…",
  "an7.68:16.2_3": "anuttaraṁ puññakkhettaṁ lokassā”ti.",
  "an7.68:16.3_0": "Catutthaṁ.",
  "an7.69:0.1_0": "Aṅguttara Nikāya 7.69",
  "an7.69:0.2_0": "7. Mahāvagga",
  "an7.69:0.3_0": "Pāricchattakasutta",
  "an7.69:1.1_0": "“Yasmiṁ,",
  "an7.69:1.1_1": "bhikkhave,",
  "an7.69:1.1_2": "samaye devānaṁ tāvatiṁsānaṁ pāricchattako koviḷāro paṇḍupalāso hoti, attamanā,",
  "an7.69:1.1_3": "bhikkhave,",
  "an7.69:1.1_4": "devā tāvatiṁsā tasmiṁ samaye honti:",
  "an7.69:1.2_0": "‘paṇḍupalāso dāni pāricchattako koviḷāro nacirasseva dāni pannapalāso bhavissatī’ti.",
  "an7.69:2.1_0": "Yasmiṁ,",
  "an7.69:2.1_1": "bhikkhave,",
  "an7.69:2.1_2": "samaye devānaṁ tāvatiṁsānaṁ pāricchattako koviḷāro pannapalāso hoti, attamanā,",
  "an7.69:2.1_3": "bhikkhave,",
  "an7.69:2.1_4": "devā tāvatiṁsā tasmiṁ samaye honti:",
  "an7.69:2.2_0": "‘pannapalāso dāni pāricchattako koviḷāro nacirasseva dāni jālakajāto bhavissatī’ti.",
  "an7.69:3.1_0": "Yasmiṁ,",
  "an7.69:3.1_1": "bhikkhave,",
  "an7.69:3.1_2": "samaye devānaṁ tāvatiṁsānaṁ pāricchattako koviḷāro jālakajāto hoti, attamanā,",
  "an7.69:3.1_3": "bhikkhave,",
  "an7.69:3.1_4": "devā tāvatiṁsā tasmiṁ samaye honti:",
  "an7.69:3.2_0": "‘jālakajāto dāni pāricchattako koviḷāro nacirasseva dāni khārakajāto bhavissatī’ti.",
  "an7.69:4.1_0": "Yasmiṁ,",
  "an7.69:4.1_1": "bhikkhave,",
  "an7.69:4.1_2": "samaye devānaṁ tāvatiṁsānaṁ pāricchattako koviḷāro khārakajāto hoti, attamanā,",
  "an7.69:4.1_3": "bhikkhave,",
  "an7.69:4.1_4": "devā tāvatiṁsā tasmiṁ samaye honti:",
  "an7.69:4.2_0": "‘khārakajāto dāni pāricchattako koviḷāro nacirasseva dāni kuṭumalakajāto bhavissatī’ti.",
  "an7.69:5.1_0": "Yasmiṁ,",
  "an7.69:5.1_1": "bhikkhave,",
  "an7.69:5.1_2": "samaye devānaṁ tāvatiṁsānaṁ pāricchattako koviḷāro kuṭumalakajāto hoti, attamanā,",
  "an7.69:5.1_3": "bhikkhave,",
  "an7.69:5.1_4": "devā tāvatiṁsā tasmiṁ samaye honti:",
  "an7.69:5.2_0": "‘kuṭumalakajāto dāni pāricchattako koviḷāro nacirasseva dāni korakajāto bhavissatī’ti.",
  "an7.69:6.1_0": "Yasmiṁ,",
  "an7.69:6.1_1": "bhikkhave,",
  "an7.69:6.1_2": "samaye devānaṁ tāvatiṁsānaṁ pāricchattako koviḷāro korakajāto hoti, attamanā,",
  "an7.69:6.1_3": "bhikkhave,",
  "an7.69:6.1_4": "devā tāvatiṁsā tasmiṁ samaye honti:",
  "an7.69:6.2_0": "‘korakajāto dāni pāricchattako koviḷāro nacirasseva dāni sabbaphāliphullo bhavissatī’ti.",
  "an7.69:7.1_0": "Yasmiṁ,",
  "an7.69:7.1_1": "bhikkhave,",
  "an7.69:7.1_2": "samaye devānaṁ tāvatiṁsānaṁ pāricchattako koviḷāro sabbaphāliphullo hoti, attamanā,",
  "an7.69:7.1_3": "bhikkhave,",
  "an7.69:7.1_4": "devā tāvatiṁsā pāricchattakassa koviḷārassa mūle dibbe cattāro māse pañcahi kāmaguṇehi samappitā samaṅgībhūtā paricārenti.",
  "an7.69:7.1_5": "Sabbaphāliphullassa kho pana,",
  "an7.69:7.1_6": "bhikkhave,",
  "an7.69:7.1_7": "pāricchattakassa koviḷārassa samantā paññāsayojanāni ābhāya phuṭaṁ hoti,",
  "an7.69:7.1_8": "anuvātaṁ yojanasataṁ gandho gacchati,",
  "an7.69:7.2_0": "ayamānubhāvo pāricchattakassa koviḷārassa.",
  "an7.69:8.1_0": "Evamevaṁ kho,",
  "an7.69:8.1_1": "bhikkhave,",
  "an7.69:8.1_2": "yasmiṁ samaye ariyasāvako agārasmā anagāriyaṁ pabbajjāya ceteti,",
  "an7.69:8.1_3": "paṇḍupalāso,",
  "an7.69:8.1_4": "bhikkhave,",
  "an7.69:8.1_5": "ariyasāvako tasmiṁ samaye hoti devānaṁva tāvatiṁsānaṁ pāricchattako koviḷāro.",
  "an7.69:9.1_0": "Yasmiṁ,",
  "an7.69:9.1_1": "bhikkhave,",
  "an7.69:9.1_2": "samaye ariyasāvako kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajito hoti,",
  "an7.69:9.1_3": "pannapalāso,",
  "an7.69:9.1_4": "bhikkhave,",
  "an7.69:9.1_5": "ariyasāvako tasmiṁ samaye hoti devānaṁva tāvatiṁsānaṁ pāricchattako koviḷāro.",
  "an7.69:10.1_0": "Yasmiṁ, bhikkhave, samaye ariyasāvako vivicceva kāmehi …pe… paṭhamaṁ jhānaṁ upasampajja viharati,",
  "an7.69:10.2_0": "jālakajāto, bhikkhave, ariyasāvako tasmiṁ samaye hoti devānaṁva tāvatiṁsānaṁ pāricchattako koviḷāro.",
  "an7.69:11.1_0": "Yasmiṁ,",
  "an7.69:11.1_1": "bhikkhave,",
  "an7.69:11.1_2": "samaye ariyasāvako vitakkavicārānaṁ vūpasamā …pe…",
  "an7.69:11.1_3": "dutiyaṁ jhānaṁ upasampajja viharati,",
  "an7.69:11.2_0": "khārakajāto,",
  "an7.69:11.2_1": "bhikkhave,",
  "an7.69:11.2_2": "ariyasāvako tasmiṁ samaye hoti devānaṁva tāvatiṁsānaṁ pāricchattako koviḷāro.",
  "an7.69:12.1_0": "Yasmiṁ, bhikkhave, samaye ariyasāvako pītiyā ca virāgā …pe… tatiyaṁ jhānaṁ upasampajja viharati,",
  "an7.69:12.2_0": "kuṭumalakajāto,",
  "an7.69:12.2_1": "bhikkhave,",
  "an7.69:12.2_2": "ariyasāvako tasmiṁ samaye hoti devānaṁva tāvatiṁsānaṁ pāricchattako koviḷāro.",
  "an7.69:13.1_0": "Yasmiṁ,",
  "an7.69:13.1_1": "bhikkhave,",
  "an7.69:13.1_2": "samaye ariyasāvako sukhassa ca pahānā dukkhassa ca pahānā …pe…",
  "an7.69:13.1_3": "catutthaṁ jhānaṁ upasampajja viharati,",
  "an7.69:13.2_0": "korakajāto, bhikkhave, ariyasāvako tasmiṁ samaye hoti devānaṁva tāvatiṁsānaṁ pāricchattako koviḷāro.",
  "an7.69:14.1_0": "Yasmiṁ, bhikkhave, samaye ariyasāvako āsavānaṁ khayā …pe… sacchikatvā upasampajja viharati,",
  "an7.69:14.2_0": "sabbaphāliphullo,",
  "an7.69:14.2_1": "bhikkhave,",
  "an7.69:14.2_2": "ariyasāvako tasmiṁ samaye hoti devānaṁva tāvatiṁsānaṁ pāricchattako koviḷāro.",
  "an7.69:15.1_0": "Tasmiṁ, bhikkhave, samaye bhummā devā saddamanussāventi:",
  "an7.69:15.2_0": "‘eso itthannāmo āyasmā itthannāmassa āyasmato saddhivihāriko amukamhā gāmā vā nigamā vā agārasmā anagāriyaṁ",
  "an7.69:15.2_1": "pabbajito āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā",
  "an7.69:15.2_2": "upasampajja viharatī’ti.",
  "an7.69:16.1_0": "Bhummānaṁ devānaṁ saddaṁ sutvā cātumahārājikā devā …pe…",
  "an7.69:16.2_0": "tāvatiṁsā devā …",
  "an7.69:16.3_0": "yāmā devā …",
  "an7.69:16.4_0": "tusitā devā …",
  "an7.69:16.5_0": "nimmānaratī devā …",
  "an7.69:16.6_0": "paranimmitavasavattī devā …",
  "an7.69:16.7_0": "brahmakāyikā devā saddamanussāventi:",
  "an7.69:16.8_0": "‘eso itthannāmo āyasmā itthannāmassa āyasmato saddhivihāriko amukamhā gāmā vā nigamā vā agārasmā anagāriyaṁ",
  "an7.69:16.8_1": "pabbajito āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā",
  "an7.69:16.8_2": "upasampajja viharatī’ti.",
  "an7.69:16.9_0": "Itiha tena khaṇena tena muhuttena yāva brahmalokā saddo abbhuggacchati,",
  "an7.69:16.10_0": "ayamānubhāvo khīṇāsavassa bhikkhuno”ti.",
  "an7.69:16.11_0": "Pañcamaṁ.",
  "an7.70:0.1_0": "Aṅguttara Nikāya 7.70",
  "an7.70:0.2_0": "7. Mahāvagga",
  "an7.70:0.3_0": "Sakkaccasutta",
  "an7.70:1.1_0": "Atha kho āyasmato sāriputtassa rahogatassa paṭisallīnassa evaṁ cetaso parivitakko udapādi:",
  "an7.70:1.2_0": "“kiṁ nu kho, bhikkhu,",
  "an7.70:1.2_1": "sakkatvā garuṁ katvā upanissāya viharanto akusalaṁ pajaheyya,",
  "an7.70:1.2_2": "kusalaṁ bhāveyyā”ti?",
  "an7.70:1.3_0": "Atha kho āyasmato sāriputtassa etadahosi:",
  "an7.70:1.4_0": "“satthāraṁ kho, bhikkhu,",
  "an7.70:1.4_1": "sakkatvā garuṁ katvā upanissāya viharanto akusalaṁ pajaheyya,",
  "an7.70:1.4_2": "kusalaṁ bhāveyya.",
  "an7.70:1.5_0": "Dhammaṁ kho, bhikkhu …pe…",
  "an7.70:1.6_0": "saṅghaṁ kho, bhikkhu …pe…",
  "an7.70:1.7_0": "sikkhaṁ kho, bhikkhu …pe…",
  "an7.70:1.8_0": "samādhiṁ kho, bhikkhu …pe…",
  "an7.70:1.9_0": "appamādaṁ kho, bhikkhu …pe…",
  "an7.70:1.10_0": "paṭisanthāraṁ kho,",
  "an7.70:1.10_1": "bhikkhu sakkatvā garuṁ katvā upanissāya viharanto akusalaṁ pajaheyya,",
  "an7.70:1.10_2": "kusalaṁ bhāveyyā”ti.",
  "an7.70:2.1_0": "Atha kho āyasmato sāriputtassa etadahosi:",
  "an7.70:2.2_0": "“ime kho me dhammā parisuddhā pariyodātā, yannūnāhaṁ ime dhamme gantvā bhagavato āroceyyaṁ.",
  "an7.70:2.3_0": "Evaṁ me ime dhammā parisuddhā ceva bhavissanti parisuddhasaṅkhātatarā ca.",
  "an7.70:2.4_0": "Seyyathāpi nāma puriso suvaṇṇanikkhaṁ adhigaccheyya parisuddhaṁ pariyodātaṁ.",
  "an7.70:2.5_0": "Tassa evamassa:",
  "an7.70:2.6_0": "‘ayaṁ kho me suvaṇṇanikkho parisuddho pariyodāto,",
  "an7.70:2.6_1": "yannūnāhaṁ imaṁ suvaṇṇanikkhaṁ gantvā kammārānaṁ dasseyyaṁ.",
  "an7.70:2.7_0": "Evaṁ me ayaṁ suvaṇṇanikkho sakammāragato parisuddho ceva bhavissati parisuddhasaṅkhātataro ca.",
  "an7.70:2.8_0": "Evamevaṁ me ime dhammā parisuddhā pariyodātā, yannūnāhaṁ ime dhamme gantvā bhagavato āroceyyaṁ.",
  "an7.70:2.9_0": "Evaṁ me ime dhammā parisuddhā ceva bhavissanti parisuddhasaṅkhātatarā cā’”ti.",
  "an7.70:3.1_0": "Atha kho āyasmā sāriputto sāyanhasamayaṁ paṭisallānā vuṭṭhito yena bhagavā tenupasaṅkami;",
  "an7.70:3.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an7.70:3.1_2": "Ekamantaṁ nisinno kho āyasmā sāriputto bhagavantaṁ etadavoca:",
  "an7.70:4.1_0": "“Idha mayhaṁ, bhante, rahogatassa paṭisallīnassa evaṁ cetaso parivitakko udapādi:",
  "an7.70:4.2_0": "‘kiṁ nu kho bhikkhu sakkatvā garuṁ katvā upanissāya viharanto akusalaṁ pajaheyya,",
  "an7.70:4.2_1": "kusalaṁ bhāveyyā’ti?",
  "an7.70:4.3_0": "Atha kho tassa mayhaṁ, bhante, etadahosi:",
  "an7.70:4.4_0": "‘satthāraṁ kho bhikkhu sakkatvā garuṁ katvā upanissāya viharanto akusalaṁ pajaheyya,",
  "an7.70:4.4_1": "kusalaṁ bhāveyya.",
  "an7.70:4.5_0": "Dhammaṁ kho bhikkhu …pe…",
  "an7.70:4.6_0": "paṭisanthāraṁ kho bhikkhu sakkatvā …pe…",
  "an7.70:4.7_0": "kusalaṁ bhāveyyā’ti.",
  "an7.70:4.8_0": "Atha kho tassa mayhaṁ, bhante, etadahosi:",
  "an7.70:4.9_0": "‘ime kho me dhammā parisuddhā pariyodātā, yannūnāhaṁ ime dhamme gantvā bhagavato āroceyyaṁ.",
  "an7.70:4.10_0": "Evaṁ me ime dhammā parisuddhā ceva bhavissanti parisuddhasaṅkhātatarā ca.",
  "an7.70:4.11_0": "Seyyathāpi nāma puriso suvaṇṇanikkhaṁ adhigaccheyya parisuddhaṁ pariyodātaṁ.",
  "an7.70:4.12_0": "Tassa evamassa—",
  "an7.70:4.13_0": "ayaṁ kho me suvaṇṇanikkho parisuddho pariyodāto,",
  "an7.70:4.13_1": "yannūnāhaṁ imaṁ suvaṇṇanikkhaṁ gantvā kammārānaṁ dasseyyaṁ.",
  "an7.70:4.14_0": "Evaṁ me ayaṁ suvaṇṇanikkho sakammāragato parisuddho ceva bhavissati parisuddhasaṅkhātataro ca.",
  "an7.70:4.15_0": "Evamevaṁ me ime dhammā parisuddhā pariyodātā, yannūnāhaṁ ime dhamme gantvā bhagavato āroceyyaṁ.",
  "an7.70:4.16_0": "Evaṁ me ime dhammā parisuddhā ceva bhavissanti parisuddhasaṅkhātatarā cā’”ti.",
  "an7.70:5.1_0": "“Sādhu sādhu, sāriputta.",
  "an7.70:5.2_0": "Satthāraṁ kho,",
  "an7.70:5.2_1": "sāriputta,",
  "an7.70:5.2_2": "bhikkhu sakkatvā garuṁ katvā upanissāya viharanto akusalaṁ pajaheyya,",
  "an7.70:5.2_3": "kusalaṁ bhāveyya.",
  "an7.70:5.3_0": "Dhammaṁ kho,",
  "an7.70:5.3_1": "sāriputta,",
  "an7.70:5.3_2": "bhikkhu sakkatvā garuṁ katvā upanissāya viharanto akusalaṁ pajaheyya,",
  "an7.70:5.3_3": "kusalaṁ bhāveyya.",
  "an7.70:5.4_0": "Saṅghaṁ kho …pe…",
  "an7.70:5.5_0": "sikkhaṁ kho …",
  "an7.70:5.6_0": "samādhiṁ kho …",
  "an7.70:5.7_0": "appamādaṁ kho …",
  "an7.70:5.8_0": "paṭisanthāraṁ kho,",
  "an7.70:5.8_1": "sāriputta,",
  "an7.70:5.8_2": "bhikkhu sakkatvā garuṁ katvā upanissāya viharanto akusalaṁ pajaheyya,",
  "an7.70:5.8_3": "kusalaṁ bhāveyyā”ti.",
  "an7.70:6.1_0": "Evaṁ vutte, āyasmā sāriputto bhagavantaṁ etadavoca:",
  "an7.70:6.2_0": "“imassa kho ahaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmi.",
  "an7.70:6.3_0": "So vata, bhante, bhikkhu satthari agāravo dhamme sagāravo bhavissatīti netaṁ ṭhānaṁ vijjati.",
  "an7.70:6.4_0": "Yo so, bhante, bhikkhu satthari agāravo dhammepi so agāravo.",
  "an7.70:7.1_0": "So vata, bhante,",
  "an7.70:7.1_1": "bhikkhu satthari agāravo dhamme agāravo saṅghe sagāravo bhavissatīti netaṁ ṭhānaṁ vijjati.",
  "an7.70:7.2_0": "Yo so, bhante, bhikkhu satthari agāravo dhamme agāravo saṅghepi so agāravo.",
  "an7.70:8.1_0": "So vata, bhante,",
  "an7.70:8.1_1": "bhikkhu satthari agāravo dhamme agāravo saṅghe agāravo sikkhāya sagāravo bhavissatīti netaṁ ṭhānaṁ vijjati.",
  "an7.70:8.2_0": "Yo so, bhante, bhikkhu satthari agāravo dhamme agāravo saṅghe agāravo sikkhāyapi so agāravo.",
  "an7.70:9.1_0": "So vata, bhante,",
  "an7.70:9.1_1": "bhikkhu satthari agāravo dhamme agāravo saṅghe agāravo sikkhāya agāravo samādhismiṁ sagāravo bhavissatīti netaṁ ṭhānaṁ vijjati.",
  "an7.70:9.2_0": "Yo so, bhante,",
  "an7.70:9.2_1": "bhikkhu satthari agāravo dhamme agāravo saṅghe agāravo sikkhāya agāravo samādhismimpi so agāravo.",
  "an7.70:10.1_0": "So vata, bhante,",
  "an7.70:10.1_1": "bhikkhu satthari agāravo dhamme agāravo saṅghe agāravo sikkhāya agāravo samādhismiṁ agāravo appamāde sagāravo bhavissatīti netaṁ ṭhānaṁ vijjati.",
  "an7.70:10.2_0": "Yo so, bhante,",
  "an7.70:10.2_1": "bhikkhu satthari agāravo dhamme agāravo saṅghe agāravo sikkhāya agāravo samādhismiṁ agāravo appamādepi so agāravo.",
  "an7.70:11.1_0": "So vata, bhante,",
  "an7.70:11.1_1": "bhikkhu satthari agāravo dhamme agāravo saṅghe agāravo sikkhāya agāravo samādhismiṁ agāravo appamāde",
  "an7.70:11.1_2": "agāravo paṭisanthāre sagāravo bhavissatīti netaṁ ṭhānaṁ vijjati.",
  "an7.70:11.2_0": "Yo so, bhante, bhikkhu satthari agāravo …pe… appamāde agāravo paṭisanthārepi so agāravo.",
  "an7.70:12.1_0": "So vata, bhante,",
  "an7.70:12.1_1": "bhikkhu satthari sagāravo dhamme agāravo bhavissatīti netaṁ ṭhānaṁ vijjati. Yo so, bhante,",
  "an7.70:12.1_2": "bhikkhu satthari sagāravo dhammepi so sagāravo …pe….",
  "an7.70:13.1_0": "So vata, bhante,",
  "an7.70:13.1_1": "bhikkhu satthari sagāravo …pe…",
  "an7.70:13.1_2": "appamāde sagāravo paṭisanthāre agāravo bhavissatīti netaṁ ṭhānaṁ vijjati.",
  "an7.70:13.2_0": "Yo so, bhante, bhikkhu satthari sagāravo …pe… appamāde sagāravo paṭisanthārepi so sagāravo.",
  "an7.70:14.1_0": "So vata, bhante,",
  "an7.70:14.1_1": "bhikkhu satthari sagāravo dhammepi sagāravo bhavissatīti ṭhānametaṁ vijjati. Yo so, bhante,",
  "an7.70:14.1_2": "bhikkhu satthari sagāravo dhammepi so sagāravo …pe….",
  "an7.70:15.1_0": "So vata, bhante,",
  "an7.70:15.1_1": "bhikkhu satthari sagāravo …pe…",
  "an7.70:15.1_2": "appamāde sagāravo paṭisanthārepi sagāravo bhavissatīti ṭhānametaṁ vijjati.",
  "an7.70:15.2_0": "Yo so, bhante,",
  "an7.70:15.2_1": "bhikkhu satthari sagāravo dhamme sagāravo saṅghe sagāravo sikkhāya sagāravo samādhismiṁ sagāravo appamāde sagāravo paṭisanthārepi so sagāravoti.",
  "an7.70:16.1_0": "Imassa kho ahaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmī”ti.",
  "an7.70:17.1_0": "“Sādhu sādhu, sāriputta.",
  "an7.70:17.2_0": "Sādhu kho tvaṁ, sāriputta, imassa mayā saṅkhittena bhāsitassa evaṁ vitthārena atthaṁ ājānāsi.",
  "an7.70:17.3_0": "So vata, sāriputta, bhikkhu satthari agāravo dhamme sagāravo bhavissatīti netaṁ ṭhānaṁ vijjati …pe…",
  "an7.70:17.4_0": "yo so,",
  "an7.70:17.4_1": "sāriputta,",
  "an7.70:17.4_2": "bhikkhu satthari agāravo dhamme agāravo saṅghe agāravo sikkhāya agāravo samādhismiṁ agāravo appamādepi so agāravo.",
  "an7.70:18.1_0": "So vata,",
  "an7.70:18.1_1": "sāriputta,",
  "an7.70:18.1_2": "bhikkhu satthari agāravo dhamme agāravo saṅghe agāravo sikkhāya agāravo samādhismiṁ agāravo appamāde",
  "an7.70:18.1_3": "agāravo paṭisanthāre sagāravo bhavissatīti netaṁ ṭhānaṁ vijjati.",
  "an7.70:18.2_0": "Yo so,",
  "an7.70:18.2_1": "sāriputta,",
  "an7.70:18.2_2": "bhikkhu satthari agāravo dhamme agāravo saṅghe agāravo sikkhāya agāravo samādhismiṁ agāravo appamāde agāravo paṭisanthārepi so agāravo.",
  "an7.70:19.1_0": "So vata,",
  "an7.70:19.1_1": "sāriputta,",
  "an7.70:19.1_2": "bhikkhu satthari sagāravo dhamme agāravo bhavissatīti netaṁ ṭhānaṁ vijjati …pe… yo so,",
  "an7.70:19.1_3": "sāriputta,",
  "an7.70:19.1_4": "bhikkhu satthari sagāravo dhammepi so sagāravo …pe….",
  "an7.70:20.1_0": "So vata,",
  "an7.70:20.1_1": "sāriputta,",
  "an7.70:20.1_2": "bhikkhu satthari sagāravo dhamme sagāravo …pe…",
  "an7.70:20.1_3": "appamāde sagāravo paṭisanthāre agāravo bhavissatīti netaṁ ṭhānaṁ vijjati.",
  "an7.70:20.2_0": "Yo so, sāriputta, bhikkhu satthari sagāravo …pe… appamāde sagāravo paṭisanthārepi so sagāravo.",
  "an7.70:21.1_0": "So vata,",
  "an7.70:21.1_1": "sāriputta,",
  "an7.70:21.1_2": "bhikkhu satthari sagāravo dhammepi sagāravo bhavissatīti ṭhānametaṁ vijjati. Yo so,",
  "an7.70:21.1_3": "sāriputta,",
  "an7.70:21.1_4": "bhikkhu satthari sagāravo dhammepi so sagāravo …pe….",
  "an7.70:22.1_0": "So vata,",
  "an7.70:22.1_1": "sāriputta,",
  "an7.70:22.1_2": "bhikkhu satthari sagāravo …pe…",
  "an7.70:22.1_3": "appamāde sagāravo paṭisanthārepi so sagāravo bhavissatīti ṭhānametaṁ vijjati.",
  "an7.70:22.2_0": "Yo so, sāriputta, bhikkhu satthari sagāravo …pe… appamāde sagāravo paṭisanthārepi so sagāravoti.",
  "an7.70:23.1_0": "Imassa kho, sāriputta, mayā saṅkhittena bhāsitassa evaṁ vitthārena attho daṭṭhabbo”ti.",
  "an7.70:23.2_0": "Chaṭṭhaṁ.",
  "an7.71:0.1_0": "Aṅguttara Nikāya 7.71",
  "an7.71:0.2_0": "7. Mahāvagga",
  "an7.71:0.3_0": "Bhāvanāsutta",
  "an7.71:1.1_0": "“Bhāvanaṁ ananuyuttassa, bhikkhave, bhikkhuno viharato kiñcāpi evaṁ icchā uppajjeyya:",
  "an7.71:1.2_0": "‘aho vata me anupādāya āsavehi cittaṁ vimucceyyā’ti,",
  "an7.71:1.3_0": "atha khvassa neva anupādāya āsavehi cittaṁ vimuccati.",
  "an7.71:1.4_0": "Taṁ kissa hetu?",
  "an7.71:1.5_0": "‘Abhāvitattā’tissa vacanīyaṁ.",
  "an7.71:1.6_0": "Kissa abhāvitattā?",
  "an7.71:1.7_0": "Catunnaṁ satipaṭṭhānānaṁ,",
  "an7.71:1.7_1": "catunnaṁ sammappadhānānaṁ,",
  "an7.71:1.7_2": "catunnaṁ iddhipādānaṁ,",
  "an7.71:1.7_3": "pañcannaṁ indriyānaṁ,",
  "an7.71:1.7_4": "pañcannaṁ balānaṁ,",
  "an7.71:1.7_5": "sattannaṁ bojjhaṅgānaṁ,",
  "an7.71:1.7_6": "ariyassa aṭṭhaṅgikassa maggassa.",
  "an7.71:2.1_0": "Seyyathāpi, bhikkhave, kukkuṭiyā aṇḍāni aṭṭha vā dasa vā dvādasa vā.",
  "an7.71:2.2_0": "Tānassu kukkuṭiyā na sammā adhisayitāni, na sammā pariseditāni, na sammā paribhāvitāni.",
  "an7.71:2.3_0": "Kiñcāpi tassā kukkuṭiyā evaṁ icchā uppajjeyya:",
  "an7.71:2.4_0": "‘aho vata me kukkuṭapotakā pādanakhasikhāya vā mukhatuṇḍakena vā aṇḍakosaṁ padāletvā sotthinā abhinibbhijjeyyun’ti,",
  "an7.71:2.5_0": "atha kho abhabbāva te kukkuṭapotakā pādanakhasikhāya vā mukhatuṇḍakena vā aṇḍakosaṁ padāletvā sotthinā abhinibbhijjituṁ.",
  "an7.71:2.6_0": "Taṁ kissa hetu?",
  "an7.71:2.7_0": "Tathā hi,",
  "an7.71:2.7_1": "bhikkhave,",
  "an7.71:2.7_2": "kukkuṭiyā aṇḍāni na sammā adhisayitāni,",
  "an7.71:2.7_3": "na sammā pariseditāni,",
  "an7.71:2.7_4": "na sammā paribhāvitāni.",
  "an7.71:2.8_0": "Evamevaṁ kho, bhikkhave, bhāvanaṁ ananuyuttassa bhikkhuno viharato kiñcāpi evaṁ icchā uppajjeyya:",
  "an7.71:2.9_0": "‘aho vata me anupādāya āsavehi cittaṁ vimucceyyā’ti,",
  "an7.71:2.10_0": "atha khvassa neva anupādāya āsavehi cittaṁ vimuccati.",
  "an7.71:2.11_0": "Taṁ kissa hetu?",
  "an7.71:2.12_0": "‘Abhāvitattā’tissa vacanīyaṁ.",
  "an7.71:2.13_0": "Kissa abhāvitattā?",
  "an7.71:2.14_0": "Catunnaṁ satipaṭṭhānānaṁ,",
  "an7.71:2.14_1": "catunnaṁ sammappadhānānaṁ,",
  "an7.71:2.14_2": "catunnaṁ iddhipādānaṁ,",
  "an7.71:2.14_3": "pañcannaṁ indriyānaṁ,",
  "an7.71:2.14_4": "pañcannaṁ balānaṁ,",
  "an7.71:2.14_5": "sattannaṁ bojjhaṅgānaṁ,",
  "an7.71:2.14_6": "ariyassa aṭṭhaṅgikassa maggassa.",
  "an7.71:3.1_0": "Bhāvanaṁ anuyuttassa, bhikkhave, bhikkhuno viharato kiñcāpi na evaṁ icchā uppajjeyya:",
  "an7.71:3.2_0": "‘aho vata me anupādāya āsavehi cittaṁ vimucceyyā’ti,",
  "an7.71:3.3_0": "atha khvassa anupādāya āsavehi cittaṁ vimuccati.",
  "an7.71:3.4_0": "Taṁ kissa hetu?",
  "an7.71:3.5_0": "‘Bhāvitattā’tissa vacanīyaṁ.",
  "an7.71:3.6_0": "Kissa bhāvitattā?",
  "an7.71:3.7_0": "Catunnaṁ satipaṭṭhānānaṁ,",
  "an7.71:3.7_1": "catunnaṁ sammappadhānānaṁ,",
  "an7.71:3.7_2": "catunnaṁ iddhipādānaṁ,",
  "an7.71:3.7_3": "pañcannaṁ indriyānaṁ,",
  "an7.71:3.7_4": "pañcannaṁ balānaṁ,",
  "an7.71:3.7_5": "sattannaṁ bojjhaṅgānaṁ,",
  "an7.71:3.7_6": "ariyassa aṭṭhaṅgikassa maggassa.",
  "an7.71:4.1_0": "Seyyathāpi, bhikkhave, kukkuṭiyā aṇḍāni aṭṭha vā dasa vā dvādasa vā.",
  "an7.71:4.2_0": "Tānassu kukkuṭiyā sammā adhisayitāni, sammā pariseditāni, sammā paribhāvitāni.",
  "an7.71:4.3_0": "Kiñcāpi tassā kukkuṭiyā na evaṁ icchā uppajjeyya:",
  "an7.71:4.4_0": "‘aho vata me kukkuṭapotakā pādanakhasikhāya vā mukhatuṇḍakena vā aṇḍakosaṁ padāletvā sotthinā abhinibbhijjeyyun’ti,",
  "an7.71:4.5_0": "atha kho bhabbāva te kukkuṭapotakā pādanakhasikhāya vā mukhatuṇḍakena vā aṇḍakosaṁ padāletvā sotthinā abhinibbhijjituṁ.",
  "an7.71:4.6_0": "Taṁ kissa hetu?",
  "an7.71:4.7_0": "Tathā hi, bhikkhave, kukkuṭiyā aṇḍāni sammā adhisayitāni, sammā pariseditāni, sammā paribhāvitāni.",
  "an7.71:4.8_0": "Evamevaṁ kho, bhikkhave, bhāvanaṁ anuyuttassa bhikkhuno viharato kiñcāpi na evaṁ icchā uppajjeyya:",
  "an7.71:4.9_0": "‘aho vata me anupādāya āsavehi cittaṁ vimucceyyā’ti,",
  "an7.71:4.10_0": "atha khvassa anupādāya āsavehi cittaṁ vimuccati.",
  "an7.71:4.11_0": "Taṁ kissa hetu?",
  "an7.71:4.12_0": "‘Bhāvitattā’tissa vacanīyaṁ.",
  "an7.71:4.13_0": "Kissa bhāvitattā?",
  "an7.71:4.14_0": "Catunnaṁ satipaṭṭhānānaṁ …pe… ariyassa aṭṭhaṅgikassa maggassa.",
  "an7.71:5.1_0": "Seyyathāpi,",
  "an7.71:5.1_1": "bhikkhave,",
  "an7.71:5.1_2": "phalagaṇḍassa vā phalagaṇḍantevāsikassa vā dissanteva vāsijaṭe aṅgulipadāni dissati aṅguṭṭhapadaṁ.",
  "an7.71:5.1_3": "No ca khvassa evaṁ ñāṇaṁ hoti:",
  "an7.71:5.1_4": "‘ettakaṁ me ajja vāsijaṭassa khīṇaṁ,",
  "an7.71:5.1_5": "ettakaṁ hiyyo,",
  "an7.71:5.1_6": "ettakaṁ pare’ti,",
  "an7.71:5.1_7": "atha khvassa khīṇe ‘khīṇan’teva ñāṇaṁ hoti.",
  "an7.71:5.2_0": "Evamevaṁ kho,",
  "an7.71:5.2_1": "bhikkhave,",
  "an7.71:5.2_2": "bhāvanaṁ anuyuttassa bhikkhuno viharato kiñcāpi na evaṁ ñāṇaṁ hoti:",
  "an7.71:5.2_3": "‘ettakaṁ me ajja āsavānaṁ khīṇaṁ,",
  "an7.71:5.2_4": "ettakaṁ hiyyo,",
  "an7.71:5.2_5": "ettakaṁ pare’ti,",
  "an7.71:5.2_6": "atha khvassa khīṇe ‘khīṇan’teva ñāṇaṁ hoti.",
  "an7.71:6.1_0": "Seyyathāpi,",
  "an7.71:6.1_1": "bhikkhave,",
  "an7.71:6.1_2": "sāmuddikāya nāvāya vettabandhanabaddhāya cha māsāni udake pariyādāya hemantikena thale ukkhittāya vātātapaparetāni bandhanāni,",
  "an7.71:6.1_3": "tāni pāvussakena meghena abhippavuṭṭhāni appakasireneva parihāyanti,",
  "an7.71:6.1_4": "pūtikāni bhavanti.",
  "an7.71:6.2_0": "Evamevaṁ kho,",
  "an7.71:6.2_1": "bhikkhave,",
  "an7.71:6.2_2": "bhāvanaṁ anuyuttassa bhikkhuno viharato appakasireneva saṁyojanāni paṭippassambhanti,",
  "an7.71:6.2_3": "pūtikāni bhavantī”ti.",
  "an7.71:6.3_0": "Sattamaṁ.",
  "an7.72:0.1_0": "Aṅguttara Nikāya 7.72",
  "an7.72:0.2_0": "7. Mahāvagga",
  "an7.72:0.3_0": "Aggikkhandhopamasutta",
  "an7.72:1.1_0": "Evaṁ me sutaṁ—",
  "an7.72:1.2_0": "ekaṁ samayaṁ bhagavā kosalesu cārikaṁ carati mahatā bhikkhusaṅghena saddhiṁ.",
  "an7.72:1.3_0": "Addasā kho bhagavā addhānamaggappaṭipanno aññatarasmiṁ padese mahantaṁ aggikkhandhaṁ ādittaṁ sampajjalitaṁ sajotibhūtaṁ.",
  "an7.72:1.4_0": "Disvāna maggā okkamma aññatarasmiṁ rukkhamūle paññatte āsane nisīdi.",
  "an7.72:1.5_0": "Nisajja kho bhagavā bhikkhū āmantesi:",
  "an7.72:1.6_0": "“passatha no tumhe, bhikkhave, amuṁ mahantaṁ aggikkhandhaṁ ādittaṁ sampajjalitaṁ sajotibhūtan”ti?",
  "an7.72:1.7_0": "“Evaṁ, bhante”ti.",
  "an7.72:2.1_0": "“Taṁ kiṁ maññatha, bhikkhave?",
  "an7.72:2.2_0": "katamaṁ nu kho varaṁ—yaṁ amuṁ mahantaṁ aggikkhandhaṁ ādittaṁ sampajjalitaṁ sajotibhūtaṁ āliṅgetvā upanisīdeyya vā upanipajjeyya vā,",
  "an7.72:2.2_1": "yaṁ vā khattiyakaññaṁ vā brāhmaṇakaññaṁ vā gahapatikaññaṁ vā mudutalunahatthapādaṁ āliṅgetvā upanisīdeyya vā upanipajjeyya vā”ti?",
  "an7.72:2.3_0": "“Etadeva, bhante,",
  "an7.72:2.3_1": "varaṁ—yaṁ khattiyakaññaṁ vā brāhmaṇakaññaṁ vā gahapatikaññaṁ vā mudutalunahatthapādaṁ āliṅgetvā upanisīdeyya vā upanipajjeyya vā,",
  "an7.72:2.3_2": "dukkhañhetaṁ, bhante,",
  "an7.72:2.3_3": "yaṁ amuṁ mahantaṁ aggikkhandhaṁ ādittaṁ sampajjalitaṁ sajotibhūtaṁ āliṅgetvā upanisīdeyya vā upanipajjeyya vā”ti.",
  "an7.72:3.1_0": "“Ārocayāmi vo,",
  "an7.72:3.1_1": "bhikkhave,",
  "an7.72:3.1_2": "paṭivedayāmi vo,",
  "an7.72:3.1_3": "bhikkhave,",
  "an7.72:3.1_4": "yathā etadeva tassa varaṁ dussīlassa pāpadhammassa asucisaṅkassarasamācārassa paṭicchannakammantassa",
  "an7.72:3.1_5": "assamaṇassa samaṇapaṭiññassa abrahmacārissa brahmacāripaṭiññassa antopūtikassa avassutassa kasambujātassa",
  "an7.72:3.1_6": "yaṁ amuṁ mahantaṁ aggikkhandhaṁ ādittaṁ sampajjalitaṁ sajotibhūtaṁ āliṅgetvā upanisīdeyya vā upanipajjeyya vā.",
  "an7.72:3.2_0": "Taṁ kissa hetu?",
  "an7.72:3.3_0": "Tatonidānañhi so,",
  "an7.72:3.3_1": "bhikkhave,",
  "an7.72:3.3_2": "maraṇaṁ vā nigaccheyya maraṇamattaṁ vā dukkhaṁ,",
  "an7.72:3.3_3": "na tveva tappaccayā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjeyya.",
  "an7.72:4.1_0": "Yañca kho so,",
  "an7.72:4.1_1": "bhikkhave,",
  "an7.72:4.1_2": "dussīlo pāpadhammo asucisaṅkassarasamācāro …pe…",
  "an7.72:4.1_3": "kasambujāto khattiyakaññaṁ vā brāhmaṇakaññaṁ vā gahapatikaññaṁ vā mudutalunahatthapādaṁ āliṅgetvā upanisīdati vā upanipajjati vā,",
  "an7.72:4.1_4": "tañhi tassa,",
  "an7.72:4.1_5": "bhikkhave,",
  "an7.72:4.1_6": "hoti dīgharattaṁ ahitāya dukkhāya kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "an7.72:5.1_0": "Taṁ kiṁ maññatha, bhikkhave,",
  "an7.72:5.2_0": "katamaṁ nu kho varaṁ—yaṁ balavā puriso daḷhāya vālarajjuyā ubho jaṅghā veṭhetvā ghaṁseyya—sā chaviṁ chindeyya",
  "an7.72:5.2_1": "chaviṁ chetvā cammaṁ chindeyya cammaṁ chetvā maṁsaṁ chindeyya maṁsaṁ chetvā nhāruṁ chindeyya nhāruṁ chetvā",
  "an7.72:5.2_2": "aṭṭhiṁ chindeyya aṭṭhiṁ chetvā aṭṭhimiñjaṁ āhacca tiṭṭheyya,",
  "an7.72:5.2_3": "yaṁ vā khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā abhivādanaṁ sādiyeyyā”ti?",
  "an7.72:5.3_0": "“Etadeva, bhante,",
  "an7.72:5.3_1": "varaṁ—yaṁ khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā abhivādanaṁ sādiyeyya,",
  "an7.72:5.3_2": "dukkhañhetaṁ, bhante,",
  "an7.72:5.3_3": "yaṁ balavā puriso daḷhāya vālarajjuyā …pe…",
  "an7.72:5.3_4": "aṭṭhimiñjaṁ āhacca tiṭṭheyyā”ti.",
  "an7.72:6.1_0": "Ārocayāmi vo,",
  "an7.72:6.1_1": "bhikkhave,",
  "an7.72:6.1_2": "paṭivedayāmi vo,",
  "an7.72:6.1_3": "bhikkhave,",
  "an7.72:6.1_4": "yathā etadeva tassa varaṁ dussīlassa …pe…",
  "an7.72:6.1_5": "kasambujātassa yaṁ balavā puriso daḷhāya vālarajjuyā ubho jaṅghā veṭhetvā …pe…",
  "an7.72:6.1_6": "aṭṭhimiñjaṁ āhacca tiṭṭheyya.",
  "an7.72:6.2_0": "Taṁ kissa hetu?",
  "an7.72:6.3_0": "Tatonidānañhi so,",
  "an7.72:6.3_1": "bhikkhave,",
  "an7.72:6.3_2": "maraṇaṁ vā nigaccheyya maraṇamattaṁ vā dukkhaṁ,",
  "an7.72:6.3_3": "na tveva tappaccayā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjeyya.",
  "an7.72:6.4_0": "Yañca kho so,",
  "an7.72:6.4_1": "bhikkhave,",
  "an7.72:6.4_2": "dussīlo …pe…",
  "an7.72:6.4_3": "kasambujāto khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā abhivādanaṁ sādiyati,",
  "an7.72:6.4_4": "tañhi tassa,",
  "an7.72:6.4_5": "bhikkhave,",
  "an7.72:6.4_6": "hoti dīgharattaṁ ahitāya dukkhāya kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "an7.72:7.1_0": "“Taṁ kiṁ maññatha, bhikkhave,",
  "an7.72:7.2_0": "katamaṁ nu kho varaṁ—yaṁ balavā puriso tiṇhāya sattiyā teladhotāya paccorasmiṁ pahareyya,",
  "an7.72:7.2_1": "yaṁ vā khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā añjalikammaṁ sādiyeyyā”ti?",
  "an7.72:7.3_0": "“Etadeva, bhante,",
  "an7.72:7.3_1": "varaṁ—yaṁ khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā añjalikammaṁ sādiyeyya,",
  "an7.72:7.3_2": "dukkhañhetaṁ, bhante,",
  "an7.72:7.3_3": "yaṁ balavā puriso tiṇhāya sattiyā teladhotāya paccorasmiṁ pahareyyā”ti.",
  "an7.72:8.1_0": "“Ārocayāmi vo,",
  "an7.72:8.1_1": "bhikkhave,",
  "an7.72:8.1_2": "paṭivedayāmi vo,",
  "an7.72:8.1_3": "bhikkhave,",
  "an7.72:8.1_4": "yathā etadeva tassa varaṁ dussīlassa …pe…",
  "an7.72:8.1_5": "kasambujātassa yaṁ balavā puriso tiṇhāya sattiyā teladhotāya paccorasmiṁ pahareyya.",
  "an7.72:8.2_0": "Taṁ kissa hetu?",
  "an7.72:8.3_0": "Tatonidānañhi so,",
  "an7.72:8.3_1": "bhikkhave,",
  "an7.72:8.3_2": "maraṇaṁ vā nigaccheyya maraṇamattaṁ vā dukkhaṁ,",
  "an7.72:8.3_3": "na tveva tappaccayā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjeyya.",
  "an7.72:8.4_0": "Yañca kho so,",
  "an7.72:8.4_1": "bhikkhave,",
  "an7.72:8.4_2": "dussīlo pāpadhammo …pe…",
  "an7.72:8.4_3": "kasambujāto khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā añjalikammaṁ sādiyati,",
  "an7.72:8.4_4": "tañhi tassa,",
  "an7.72:8.4_5": "bhikkhave,",
  "an7.72:8.4_6": "hoti dīgharattaṁ ahitāya dukkhāya kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "an7.72:9.1_0": "Taṁ kiṁ maññatha, bhikkhave,",
  "an7.72:9.2_0": "katamaṁ nu kho varaṁ—yaṁ balavā puriso tattena ayopaṭṭena ādittena sampajjalitena sajotibhūtena kāyaṁ sampaliveṭheyya,",
  "an7.72:9.2_1": "yaṁ vā khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā saddhādeyyaṁ cīvaraṁ paribhuñjeyyā”ti?",
  "an7.72:9.3_0": "“Etadeva, bhante, varaṁ—yaṁ khattiyamahāsālānaṁ vā …pe…",
  "an7.72:9.4_0": "saddhādeyyaṁ cīvaraṁ paribhuñjeyya,",
  "an7.72:9.4_1": "dukkhañhetaṁ, bhante,",
  "an7.72:9.4_2": "yaṁ balavā puriso tattena ayopaṭṭena ādittena sampajjalitena sajotibhūtena kāyaṁ sampaliveṭheyyā”ti.",
  "an7.72:10.1_0": "“Ārocayāmi vo,",
  "an7.72:10.1_1": "bhikkhave,",
  "an7.72:10.1_2": "paṭivedayāmi vo,",
  "an7.72:10.1_3": "bhikkhave,",
  "an7.72:10.1_4": "yathā etadeva tassa varaṁ dussīlassa …pe…",
  "an7.72:10.1_5": "kasambujātassa yaṁ balavā puriso tattena ayopaṭṭena ādittena sampajjalitena sajotibhūtena kāyaṁ sampaliveṭheyya.",
  "an7.72:10.2_0": "Taṁ kissa hetu?",
  "an7.72:10.3_0": "Tatonidānañhi so,",
  "an7.72:10.3_1": "bhikkhave,",
  "an7.72:10.3_2": "maraṇaṁ vā nigaccheyya maraṇamattaṁ vā dukkhaṁ,",
  "an7.72:10.3_3": "na tveva tappaccayā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjeyya.",
  "an7.72:10.4_0": "Yañca kho so,",
  "an7.72:10.4_1": "bhikkhave,",
  "an7.72:10.4_2": "dussīlo …pe…",
  "an7.72:10.4_3": "kasambujāto khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā saddhādeyyaṁ cīvaraṁ paribhuñjati,",
  "an7.72:10.4_4": "tañhi tassa,",
  "an7.72:10.4_5": "bhikkhave,",
  "an7.72:10.4_6": "hoti dīgharattaṁ ahitāya dukkhāya kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "an7.72:11.1_0": "Taṁ kiṁ maññatha, bhikkhave,",
  "an7.72:11.2_0": "katamaṁ nu kho varaṁ—yaṁ balavā puriso tattena ayosaṅkunā mukhaṁ vivaritvā tattaṁ lohaguḷaṁ ādittaṁ sampajjalitaṁ",
  "an7.72:11.2_1": "sajotibhūtaṁ mukhe pakkhipeyya—taṁ tassa oṭṭhampi daheyya mukhampi daheyya jivhampi daheyya kaṇṭhampi",
  "an7.72:11.2_2": "daheyya urampi daheyya antampi antaguṇampi ādāya adhobhāgā nikkhameyya,",
  "an7.72:11.2_3": "yaṁ vā khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā saddhādeyyaṁ piṇḍapātaṁ paribhuñjeyyā”ti?",
  "an7.72:11.3_0": "“Etadeva, bhante,",
  "an7.72:11.3_1": "varaṁ—yaṁ khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā saddhādeyyaṁ piṇḍapātaṁ paribhuñjeyya,",
  "an7.72:11.3_2": "dukkhañhetaṁ, bhante,",
  "an7.72:11.3_3": "yaṁ balavā puriso tattena ayosaṅkunā mukhaṁ vivaritvā tattaṁ lohaguḷaṁ ādittaṁ sampajjalitaṁ sajotibhūtaṁ",
  "an7.72:11.3_4": "mukhe pakkhipeyya—taṁ tassa oṭṭhampi daheyya mukhampi daheyya jivhampi daheyya kaṇṭhampi daheyya urampi",
  "an7.72:11.3_5": "daheyya antampi antaguṇampi ādāya adhobhāgaṁ nikkhameyyā”ti.",
  "an7.72:12.1_0": "“Ārocayāmi vo,",
  "an7.72:12.1_1": "bhikkhave,",
  "an7.72:12.1_2": "paṭivedayāmi vo,",
  "an7.72:12.1_3": "bhikkhave,",
  "an7.72:12.1_4": "yathā etadeva tassa varaṁ dussīlassa …pe…",
  "an7.72:12.1_5": "kasambujātassa yaṁ balavā puriso tattena ayosaṅkunā mukhaṁ vivaritvā tattaṁ lohaguḷaṁ ādittaṁ sampajjalitaṁ",
  "an7.72:12.1_6": "sajotibhūtaṁ mukhe pakkhipeyya—taṁ tassa oṭṭhampi daheyya mukhampi daheyya jivhampi daheyya kaṇṭhampi",
  "an7.72:12.1_7": "daheyya urampi daheyya antampi antaguṇampi ādāya adhobhāgaṁ nikkhameyya.",
  "an7.72:12.2_0": "Taṁ kissa hetu?",
  "an7.72:12.3_0": "Tatonidānañhi so,",
  "an7.72:12.3_1": "bhikkhave,",
  "an7.72:12.3_2": "maraṇaṁ vā nigaccheyya maraṇamattaṁ vā dukkhaṁ,",
  "an7.72:12.3_3": "na tveva tappaccayā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjeyya.",
  "an7.72:12.4_0": "Yañca kho so,",
  "an7.72:12.4_1": "bhikkhave,",
  "an7.72:12.4_2": "dussīlo pāpadhammo …pe…",
  "an7.72:12.4_3": "kasambujāto khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā saddhādeyyaṁ piṇḍapātaṁ paribhuñjati,",
  "an7.72:12.4_4": "tañhi tassa hoti dīgharattaṁ ahitāya dukkhāya kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "an7.72:13.1_0": "Taṁ kiṁ maññatha, bhikkhave,",
  "an7.72:13.2_0": "katamaṁ nu kho varaṁ—yaṁ balavā puriso sīse vā gahetvā khandhe vā gahetvā tattaṁ ayomañcaṁ vā ayopīṭhaṁ vā abhinisīdāpeyya vā abhinipajjāpeyya vā,",
  "an7.72:13.2_1": "yaṁ vā khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā saddhādeyyaṁ mañcapīṭhaṁ paribhuñjeyyā”ti?",
  "an7.72:13.3_0": "“Etadeva, bhante,",
  "an7.72:13.3_1": "varaṁ—yaṁ khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā saddhādeyyaṁ mañcapīṭhaṁ paribhuñjeyya,",
  "an7.72:13.3_2": "dukkhañhetaṁ, bhante,",
  "an7.72:13.3_3": "yaṁ balavā puriso sīse vā gahetvā khandhe vā gahetvā tattaṁ ayomañcaṁ vā ayopīṭhaṁ vā abhinisīdāpeyya vā abhinipajjāpeyya vā”ti.",
  "an7.72:14.1_0": "“Ārocayāmi vo,",
  "an7.72:14.1_1": "bhikkhave,",
  "an7.72:14.1_2": "paṭivedayāmi vo,",
  "an7.72:14.1_3": "bhikkhave,",
  "an7.72:14.1_4": "yathā etadeva tassa varaṁ dussīlassa …pe…",
  "an7.72:14.1_5": "kasambujātassa yaṁ balavā puriso sīse vā gahetvā khandhe vā gahetvā tattaṁ ayomañcaṁ vā ayopīṭhaṁ vā abhinisīdāpeyya vā abhinipajjāpeyya vā.",
  "an7.72:14.2_0": "Taṁ kissa hetu?",
  "an7.72:14.3_0": "Tatonidānañhi so,",
  "an7.72:14.3_1": "bhikkhave,",
  "an7.72:14.3_2": "maraṇaṁ vā nigaccheyya maraṇamattaṁ vā dukkhaṁ,",
  "an7.72:14.3_3": "na tveva tappaccayā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjeyya.",
  "an7.72:14.4_0": "Yañca kho so,",
  "an7.72:14.4_1": "bhikkhave,",
  "an7.72:14.4_2": "dussīlo pāpadhammo …pe…",
  "an7.72:14.4_3": "kasambujāto khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā saddhādeyyaṁ mañcapīṭhaṁ paribhuñjati.",
  "an7.72:14.4_4": "Tañhi tassa,",
  "an7.72:14.4_5": "bhikkhave,",
  "an7.72:14.4_6": "hoti dīgharattaṁ ahitāya dukkhāya kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "an7.72:15.1_0": "Taṁ kiṁ maññatha, bhikkhave,",
  "an7.72:15.2_0": "katamaṁ nu kho varaṁ—yaṁ balavā puriso uddhampādaṁ adhosiraṁ gahetvā tattāya lohakumbhiyā pakkhipeyya",
  "an7.72:15.2_1": "ādittāya sampajjalitāya sajotibhūtāya—so tattha pheṇuddehakaṁ paccamāno sakimpi uddhaṁ gaccheyya sakimpi",
  "an7.72:15.2_2": "adho gaccheyya sakimpi tiriyaṁ gaccheyya,",
  "an7.72:15.2_3": "yaṁ vā khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā saddhādeyyaṁ vihāraṁ paribhuñjeyyā”ti?",
  "an7.72:15.3_0": "“Etadeva, bhante,",
  "an7.72:15.3_1": "varaṁ—yaṁ khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā saddhādeyyaṁ vihāraṁ paribhuñjeyya,",
  "an7.72:15.3_2": "dukkhañhetaṁ, bhante,",
  "an7.72:15.3_3": "yaṁ balavā puriso uddhampādaṁ adhosiraṁ gahetvā tattāya lohakumbhiyā pakkhipeyya ādittāya sampajjalitāya",
  "an7.72:15.3_4": "sajotibhūtāya—so tattha pheṇuddehakaṁ paccamāno sakimpi uddhaṁ gaccheyya sakimpi adho gaccheyya sakimpi",
  "an7.72:15.3_5": "tiriyaṁ gaccheyyā”ti.",
  "an7.72:16.1_0": "“Ārocayāmi vo,",
  "an7.72:16.1_1": "bhikkhave,",
  "an7.72:16.1_2": "paṭivedayāmi vo,",
  "an7.72:16.1_3": "bhikkhave,",
  "an7.72:16.1_4": "yathā etadeva tassa varaṁ dussīlassa pāpadhammassa …pe…",
  "an7.72:16.1_5": "kasambujātassa yaṁ balavā puriso uddhampādaṁ adhosiraṁ gahetvā …pe…",
  "an7.72:16.1_6": "sakimpi tiriyaṁ gaccheyya.",
  "an7.72:16.2_0": "Taṁ kissa hetu?",
  "an7.72:16.3_0": "Tatonidānañhi so,",
  "an7.72:16.3_1": "bhikkhave,",
  "an7.72:16.3_2": "maraṇaṁ vā nigaccheyya maraṇamattaṁ vā dukkhaṁ,",
  "an7.72:16.3_3": "na tveva tappaccayā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjeyya.",
  "an7.72:16.4_0": "Yañca kho so,",
  "an7.72:16.4_1": "bhikkhave,",
  "an7.72:16.4_2": "dussīlo pāpadhammo …pe…",
  "an7.72:16.4_3": "kasambujāto khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā saddhādeyyaṁ vihāraṁ paribhuñjati.",
  "an7.72:16.4_4": "Tañhi tassa,",
  "an7.72:16.4_5": "bhikkhave,",
  "an7.72:16.4_6": "hoti dīgharattaṁ ahitāya dukkhāya kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "an7.72:17.1_0": "Tasmātiha, bhikkhave, evaṁ sikkhitabbaṁ:",
  "an7.72:17.2_0": "‘yesañca mayaṁ paribhuñjāma cīvarapiṇḍapātasenāsanagilānappaccayabhesajjaparikkhāraṁ tesaṁ te kārā mahapphalā bhavissanti mahānisaṁsā,",
  "an7.72:17.2_1": "amhākañcevāyaṁ pabbajjā avañjhā bhavissati saphalā saudrayā’ti.",
  "an7.72:17.3_0": "Evañhi vo, bhikkhave, sikkhitabbaṁ:",
  "an7.72:17.4_0": "‘attatthaṁ vā, bhikkhave, sampassamānena alameva appamādena sampādetuṁ;",
  "an7.72:17.5_0": "paratthaṁ vā, bhikkhave, sampassamānena alameva appamādena sampādetuṁ;",
  "an7.72:17.6_0": "ubhayatthaṁ vā, bhikkhave, sampassamānena alameva appamādena sampādetun’”ti.",
  "an7.72:18.1_0": "Idamavoca bhagavā.",
  "an7.72:18.2_0": "Imasmiñca pana veyyākaraṇasmiṁ bhaññamāne saṭṭhimattānaṁ bhikkhūnaṁ uṇhaṁ lohitaṁ mukhato uggañchi.",
  "an7.72:18.3_0": "Saṭṭhimattā bhikkhū sikkhaṁ paccakkhāya hīnāyāvattiṁsu:",
  "an7.72:18.4_0": "“sudukkaraṁ bhagavā, sudukkaraṁ bhagavā”ti.",
  "an7.72:18.5_0": "Saṭṭhimattānaṁ bhikkhūnaṁ anupādāya āsavehi cittāni vimucciṁsūti.",
  "an7.72:18.6_0": "Aṭṭhamaṁ.",
  "an7.73:0.1_0": "Aṅguttara Nikāya 7.73",
  "an7.73:0.2_0": "7. Mahāvagga",
  "an7.73:0.3_0": "Sunettasutta",
  "an7.73:1.1_0": "“Bhūtapubbaṁ, bhikkhave, sunetto nāma satthā ahosi titthakaro kāmesu vītarāgo.",
  "an7.73:1.2_0": "Sunettassa kho pana, bhikkhave, satthuno anekāni sāvakasatāni ahesuṁ.",
  "an7.73:1.3_0": "Sunetto satthā sāvakānaṁ brahmalokasahabyatāya dhammaṁ desesi.",
  "an7.73:1.4_0": "Ye kho pana,",
  "an7.73:1.4_1": "bhikkhave,",
  "an7.73:1.4_2": "sunettassa satthuno brahmalokasahabyatāya dhammaṁ desentassa cittāni nappasādesuṁ te kāyassa bhedā paraṁ",
  "an7.73:1.4_3": "maraṇā apāyaṁ duggatiṁ vinipātaṁ nirayaṁ upapajjiṁsu.",
  "an7.73:1.5_0": "Ye kho pana,",
  "an7.73:1.5_1": "bhikkhave,",
  "an7.73:1.5_2": "sunettassa satthuno brahmalokasahabyatāya dhammaṁ desentassa cittāni pasādesuṁ te kāyassa bhedā paraṁ maraṇā sugatiṁ saggaṁ lokaṁ upapajjiṁsu.",
  "an7.73:2.1_0": "Bhūtapubbaṁ, bhikkhave, mūgapakkho nāma satthā ahosi …pe…",
  "an7.73:2.2_0": "aranemi nāma satthā ahosi …pe…",
  "an7.73:2.3_0": "kuddālako nāma satthā ahosi …pe…",
  "an7.73:2.4_0": "hatthipālo nāma satthā ahosi …pe…",
  "an7.73:2.5_0": "jotipālo nāma satthā ahosi …pe…",
  "an7.73:2.6_0": "arako nāma satthā ahosi titthakaro kāmesu vītarāgo.",
  "an7.73:2.7_0": "Arakassa kho pana, bhikkhave, satthuno anekāni sāvakasatāni ahesuṁ.",
  "an7.73:2.8_0": "Arako nāma satthā sāvakānaṁ brahmalokasahabyatāya dhammaṁ desesi.",
  "an7.73:2.9_0": "Ye kho pana,",
  "an7.73:2.9_1": "bhikkhave,",
  "an7.73:2.9_2": "arakassa satthuno brahmalokasahabyatāya dhammaṁ desentassa cittāni nappasādesuṁ,",
  "an7.73:2.9_3": "te kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjiṁsu.",
  "an7.73:2.10_0": "Ye kho pana,",
  "an7.73:2.10_1": "bhikkhave,",
  "an7.73:2.10_2": "arakassa satthuno brahmalokasahabyatāya dhammaṁ desentassa cittāni pasādesuṁ,",
  "an7.73:2.10_3": "te kāyassa bhedā paraṁ maraṇā sugatiṁ saggaṁ lokaṁ upapajjiṁsu.",
  "an7.73:3.1_0": "Taṁ kiṁ maññatha, bhikkhave,",
  "an7.73:3.2_0": "yo ime satta satthāre titthakare kāmesu vītarāge anekasataparivāre sasāvakasaṅghe paduṭṭhacitto akkoseyya paribhāseyya,",
  "an7.73:3.2_1": "bahuṁ so apuññaṁ pasaveyyā”ti?",
  "an7.73:3.3_0": "“Evaṁ, bhante”.",
  "an7.73:3.4_0": "“Yo,",
  "an7.73:3.4_1": "bhikkhave,",
  "an7.73:3.4_2": "ime satta satthāre titthakare kāmesu vītarāge anekasataparivāre sasāvakasaṅghe paduṭṭhacitto akkoseyya paribhāseyya,",
  "an7.73:3.4_3": "bahuṁ so apuññaṁ pasaveyya.",
  "an7.73:3.5_0": "Yo ekaṁ diṭṭhisampannaṁ puggalaṁ paduṭṭhacitto akkosati paribhāsati,",
  "an7.73:3.5_1": "ayaṁ tato bahutaraṁ apuññaṁ pasavati.",
  "an7.73:3.6_0": "Taṁ kissa hetu?",
  "an7.73:3.7_0": "Nāhaṁ, bhikkhave, ito bahiddhā evarūpiṁ khantiṁ vadāmi yathāmaṁ sabrahmacārīsu.",
  "an7.73:4.1_0": "Tasmātiha, bhikkhave, evaṁ sikkhitabbaṁ:",
  "an7.73:4.2_0": "‘na no sabrahmacārīsu cittāni paduṭṭhāni bhavissantī’ti.",
  "an7.73:4.3_0": "Evañhi vo, bhikkhave, sikkhitabban”ti.",
  "an7.73:4.4_0": "Navamaṁ.",
  "an7.74:0.1_0": "Aṅguttara Nikāya 7.74",
  "an7.74:0.2_0": "7. Mahāvagga",
  "an7.74:0.3_0": "Arakasutta",
  "an7.74:1.1_0": "“Bhūtapubbaṁ, bhikkhave, arako nāma satthā ahosi titthakaro kāmesu vītarāgo.",
  "an7.74:1.2_0": "Arakassa kho pana, bhikkhave, satthuno anekāni sāvakasatāni ahesuṁ.",
  "an7.74:1.3_0": "Arako satthā sāvakānaṁ evaṁ dhammaṁ deseti:",
  "an7.74:1.4_0": "‘appakaṁ, brāhmaṇa,",
  "an7.74:1.4_1": "jīvitaṁ manussānaṁ parittaṁ lahukaṁ bahudukkhaṁ bahupāyāsaṁ mantāyaṁ boddhabbaṁ,",
  "an7.74:1.4_2": "kattabbaṁ kusalaṁ,",
  "an7.74:1.4_3": "caritabbaṁ brahmacariyaṁ,",
  "an7.74:1.4_4": "natthi jātassa amaraṇaṁ.",
  "an7.74:2.1_0": "Seyyathāpi, brāhmaṇa,",
  "an7.74:2.1_1": "tiṇagge ussāvabindu sūriye uggacchante khippaṁyeva paṭivigacchati,",
  "an7.74:2.1_2": "na ciraṭṭhitikaṁ hoti;",
  "an7.74:2.2_0": "evamevaṁ kho, brāhmaṇa,",
  "an7.74:2.2_1": "ussāvabindūpamaṁ jīvitaṁ manussānaṁ parittaṁ lahukaṁ bahudukkhaṁ bahupāyāsaṁ mantāyaṁ boddhabbaṁ,",
  "an7.74:2.2_2": "kattabbaṁ kusalaṁ,",
  "an7.74:2.2_3": "caritabbaṁ brahmacariyaṁ,",
  "an7.74:2.2_4": "natthi jātassa amaraṇaṁ.",
  "an7.74:3.1_0": "Seyyathāpi, brāhmaṇa,",
  "an7.74:3.1_1": "thullaphusitake deve vassante udakabubbuḷaṁ khippaṁyeva paṭivigacchati,",
  "an7.74:3.1_2": "na ciraṭṭhitikaṁ hoti;",
  "an7.74:3.2_0": "evamevaṁ kho, brāhmaṇa,",
  "an7.74:3.2_1": "udakabubbuḷūpamaṁ jīvitaṁ manussānaṁ parittaṁ lahukaṁ bahudukkhaṁ bahupāyāsaṁ mantāyaṁ boddhabbaṁ,",
  "an7.74:3.2_2": "kattabbaṁ kusalaṁ,",
  "an7.74:3.2_3": "caritabbaṁ brahmacariyaṁ,",
  "an7.74:3.2_4": "natthi jātassa amaraṇaṁ.",
  "an7.74:4.1_0": "Seyyathāpi, brāhmaṇa, udake daṇḍarāji khippaṁyeva paṭivigacchati, na ciraṭṭhitikā hoti;",
  "an7.74:4.2_0": "evamevaṁ kho, brāhmaṇa, udake daṇḍarājūpamaṁ jīvitaṁ manussānaṁ parittaṁ …pe…",
  "an7.74:4.3_0": "natthi jātassa amaraṇaṁ.",
  "an7.74:5.1_0": "Seyyathāpi, brāhmaṇa,",
  "an7.74:5.1_1": "nadī pabbateyyā dūraṅgamā sīghasotā hārahārinī,",
  "an7.74:5.1_2": "natthi so khaṇo vā layo vā muhutto vā yaṁ sā āvattati,",
  "an7.74:5.1_3": "atha kho sā gacchateva vattateva sandateva;",
  "an7.74:5.2_0": "evamevaṁ kho, brāhmaṇa, nadīpabbateyyūpamaṁ jīvitaṁ manussānaṁ parittaṁ lahukaṁ …pe…",
  "an7.74:5.3_0": "natthi jātassa amaraṇaṁ.",
  "an7.74:6.1_0": "Seyyathāpi, brāhmaṇa, balavā puriso jivhagge kheḷapiṇḍaṁ saṁyūhitvā akasireneva vameyya;",
  "an7.74:6.2_0": "evamevaṁ kho, brāhmaṇa, kheḷapiṇḍūpamaṁ jīvitaṁ manussānaṁ parittaṁ …pe…",
  "an7.74:6.3_0": "natthi jātassa amaraṇaṁ.",
  "an7.74:7.1_0": "Seyyathāpi, brāhmaṇa,",
  "an7.74:7.1_1": "divasaṁsantatte ayokaṭāhe maṁsapesi pakkhittā khippaṁyeva paṭivigacchati,",
  "an7.74:7.1_2": "na ciraṭṭhitikā hoti;",
  "an7.74:7.2_0": "evamevaṁ kho, brāhmaṇa, maṁsapesūpamaṁ jīvitaṁ manussānaṁ parittaṁ …pe…",
  "an7.74:7.3_0": "natthi jātassa amaraṇaṁ.",
  "an7.74:8.1_0": "Seyyathāpi, brāhmaṇa,",
  "an7.74:8.1_1": "gāvī vajjhā āghātanaṁ nīyamānā yaṁ yadeva pādaṁ uddharati,",
  "an7.74:8.1_2": "santikeva hoti vadhassa santikeva maraṇassa;",
  "an7.74:8.2_0": "evamevaṁ kho, brāhmaṇa,",
  "an7.74:8.2_1": "govajjhūpamaṁ jīvitaṁ manussānaṁ parittaṁ lahukaṁ bahudukkhaṁ bahupāyāsaṁ mantāyaṁ boddhabbaṁ,",
  "an7.74:8.2_2": "kattabbaṁ kusalaṁ,",
  "an7.74:8.2_3": "caritabbaṁ brahmacariyaṁ,",
  "an7.74:8.2_4": "natthi jātassa amaraṇan’ti.",
  "an7.74:9.1_0": "Tena kho pana,",
  "an7.74:9.1_1": "bhikkhave,",
  "an7.74:9.1_2": "samayena manussānaṁ saṭṭhivassasahassāni āyuppamāṇaṁ ahosi,",
  "an7.74:9.1_3": "pañcavassasatikā kumārikā alaṁpateyyā ahosi.",
  "an7.74:9.2_0": "Tena kho pana, bhikkhave, samayena manussānaṁ chaḷeva ābādhā ahesuṁ—",
  "an7.74:9.3_0": "sītaṁ, uṇhaṁ, jighacchā, pipāsā, uccāro, passāvo.",
  "an7.74:9.4_0": "So hi nāma,",
  "an7.74:9.4_1": "bhikkhave,",
  "an7.74:9.4_2": "arako satthā evaṁ dīghāyukesu manussesu evaṁ ciraṭṭhitikesu evaṁ appābādhesu sāvakānaṁ evaṁ dhammaṁ desessati:",
  "an7.74:9.5_0": "‘appakaṁ, brāhmaṇa,",
  "an7.74:9.5_1": "jīvitaṁ manussānaṁ parittaṁ lahukaṁ bahudukkhaṁ bahupāyāsaṁ mantāyaṁ boddhabbaṁ,",
  "an7.74:9.5_2": "kattabbaṁ kusalaṁ,",
  "an7.74:9.5_3": "caritabbaṁ brahmacariyaṁ,",
  "an7.74:9.5_4": "natthi jātassa amaraṇan’ti.",
  "an7.74:10.1_0": "Etarahi taṁ, bhikkhave, sammā vadamāno vadeyya:",
  "an7.74:10.2_0": "‘appakaṁ jīvitaṁ manussānaṁ parittaṁ lahukaṁ bahudukkhaṁ bahupāyāsaṁ mantāyaṁ boddhabbaṁ,",
  "an7.74:10.2_1": "kattabbaṁ kusalaṁ,",
  "an7.74:10.2_2": "caritabbaṁ brahmacariyaṁ,",
  "an7.74:10.2_3": "natthi jātassa amaraṇan’ti.",
  "an7.74:10.3_0": "Etarahi, bhikkhave, yo ciraṁ jīvati so vassasataṁ appaṁ vā bhiyyo.",
  "an7.74:10.4_0": "Vassasataṁ kho pana, bhikkhave, jīvanto tīṇiyeva utusatāni jīvati—",
  "an7.74:10.5_0": "utusataṁ hemantānaṁ, utusataṁ gimhānaṁ, utusataṁ vassānaṁ.",
  "an7.74:10.6_0": "Tīṇi kho pana, bhikkhave, utusatāni jīvanto dvādasayeva māsasatāni jīvati—",
  "an7.74:10.7_0": "cattāri māsasatāni hemantānaṁ, cattāri māsasatāni gimhānaṁ, cattāri māsasatāni vassānaṁ.",
  "an7.74:10.8_0": "Dvādasa kho pana, bhikkhave, māsasatāni jīvanto catuvīsatiyeva addhamāsasatāni jīvati—",
  "an7.74:10.9_0": "aṭṭhaddhamāsasatāni hemantānaṁ, aṭṭhaddhamāsasatāni gimhānaṁ, aṭṭhaddhamāsasatāni vassānaṁ.",
  "an7.74:10.10_0": "Catuvīsati kho pana, bhikkhave, addhamāsasatāni jīvanto chattiṁsaṁyeva rattisahassāni jīvati—",
  "an7.74:10.11_0": "dvādasa rattisahassāni hemantānaṁ, dvādasa rattisahassāni gimhānaṁ, dvādasa rattisahassāni vassānaṁ.",
  "an7.74:10.12_0": "Chattiṁsaṁ kho pana, bhikkhave, rattisahassāni jīvanto dvesattatiyeva bhattasahassāni bhuñjati—",
  "an7.74:10.13_0": "catuvīsati bhattasahassāni hemantānaṁ,",
  "an7.74:10.13_1": "catuvīsati bhattasahassāni gimhānaṁ,",
  "an7.74:10.13_2": "catuvīsati bhattasahassāni vassānaṁ saddhiṁ mātuthaññāya saddhiṁ bhattantarāyena.",
  "an7.74:11.1_0": "Tatrime bhattantarāyā kapimiddhopi bhattaṁ na bhuñjati,",
  "an7.74:11.1_1": "dukkhitopi bhattaṁ na bhuñjati,",
  "an7.74:11.1_2": "byādhitopi bhattaṁ na bhuñjati,",
  "an7.74:11.1_3": "uposathikopi bhattaṁ na bhuñjati,",
  "an7.74:11.1_4": "alābhakenapi bhattaṁ na bhuñjati.",
  "an7.74:11.2_0": "Iti kho,",
  "an7.74:11.2_1": "bhikkhave,",
  "an7.74:11.2_2": "mayā vassasatāyukassa manussassa āyupi saṅkhāto,",
  "an7.74:11.2_3": "āyuppamāṇampi saṅkhātaṁ,",
  "an7.74:11.2_4": "utūpi saṅkhātā,",
  "an7.74:11.2_5": "saṁvaccharāpi saṅkhātā,",
  "an7.74:11.2_6": "māsāpi saṅkhātā,",
  "an7.74:11.2_7": "addhamāsāpi saṅkhātā,",
  "an7.74:11.2_8": "rattipi saṅkhātā,",
  "an7.74:11.2_9": "divāpi saṅkhātā,",
  "an7.74:11.2_10": "bhattāpi saṅkhātā,",
  "an7.74:11.2_11": "bhattantarāyāpi saṅkhātā.",
  "an7.74:11.3_0": "Yaṁ, bhikkhave, satthārā karaṇīyaṁ sāvakānaṁ hitesinā anukampakena anukampaṁ upādāya;",
  "an7.74:11.4_0": "kataṁ vo taṁ mayā etāni,",
  "an7.74:11.4_1": "bhikkhave,",
  "an7.74:11.4_2": "rukkhamūlāni etāni suññāgārāni. Jhāyatha,",
  "an7.74:11.4_3": "bhikkhave,",
  "an7.74:11.4_4": "mā pamādattha;",
  "an7.74:11.4_5": "mā pacchā vippaṭisārino ahuvattha.",
  "an7.74:11.4_6": "Ayaṁ vo amhākaṁ anusāsanī”ti.",
  "an7.74:11.5_0": "Dasamaṁ.",
  "an7.74:11.6_0": "Mahāvaggo sattamo.",
  "an7.74:12.0_0": "Tassuddānaṁ",
  "an7.74:12.1_0": "Hirīsūriyaṁ upamā,",
  "an7.74:12.2_0": "dhammaññū pārichattakaṁ;",
  "an7.74:12.3_0": "Sakkaccaṁ bhāvanā aggi,",
  "an7.74:12.4_0": "sunettaarakena cāti.",
  "an7.75:0.1_0": "Aṅguttara Nikāya 7.75",
  "an7.75:0.2_0": "8. Vinayavagga",
  "an7.75:0.3_0": "Paṭhamavinayadharasutta",
  "an7.75:1.1_0": "“Sattahi, bhikkhave, dhammehi samannāgato bhikkhu vinayadharo hoti.",
  "an7.75:1.2_0": "Katamehi sattahi?",
  "an7.75:1.3_0": "Āpattiṁ jānāti,",
  "an7.75:1.4_0": "anāpattiṁ jānāti,",
  "an7.75:1.5_0": "lahukaṁ āpattiṁ jānāti,",
  "an7.75:1.6_0": "garukaṁ āpattiṁ jānāti,",
  "an7.75:1.7_0": "sīlavā hoti pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī samādāya sikkhati sikkhāpadesu,",
  "an7.75:1.8_0": "catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī,",
  "an7.75:1.9_0": "āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an7.75:1.10_0": "Imehi kho, bhikkhave, sattahi dhammehi samannāgato bhikkhu vinayadharo hotī”ti.",
  "an7.75:1.11_0": "Paṭhamaṁ.",
  "an7.76:0.1_0": "Aṅguttara Nikāya 7.76",
  "an7.76:0.2_0": "8. Vinayavagga",
  "an7.76:0.3_0": "Dutiyavinayadharasutta",
  "an7.76:1.1_0": "“Sattahi, bhikkhave, dhammehi samannāgato bhikkhu vinayadharo hoti.",
  "an7.76:1.2_0": "Katamehi sattahi?",
  "an7.76:1.3_0": "Āpattiṁ jānāti,",
  "an7.76:1.4_0": "anāpattiṁ jānāti,",
  "an7.76:1.5_0": "lahukaṁ āpattiṁ jānāti,",
  "an7.76:1.6_0": "garukaṁ āpattiṁ jānāti,",
  "an7.76:1.7_0": "ubhayāni kho panassa pātimokkhāni vitthārena svāgatāni honti suvibhattāni suppavattīni suvinicchitāni suttaso anubyañjanaso,",
  "an7.76:1.8_0": "catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī,",
  "an7.76:1.9_0": "āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an7.76:1.10_0": "Imehi kho, bhikkhave, sattahi dhammehi samannāgato bhikkhu vinayadharo hotī”ti.",
  "an7.76:1.11_0": "Dutiyaṁ.",
  "an7.77:0.1_0": "Aṅguttara Nikāya 7.77",
  "an7.77:0.2_0": "8. Vinayavagga",
  "an7.77:0.3_0": "Tatiyavinayadharasutta",
  "an7.77:1.1_0": "“Sattahi, bhikkhave, dhammehi samannāgato bhikkhu vinayadharo hoti.",
  "an7.77:1.2_0": "Katamehi sattahi?",
  "an7.77:1.3_0": "Āpattiṁ jānāti,",
  "an7.77:1.4_0": "anāpattiṁ jānāti,",
  "an7.77:1.5_0": "lahukaṁ āpattiṁ jānāti,",
  "an7.77:1.6_0": "garukaṁ āpattiṁ jānāti,",
  "an7.77:1.7_0": "vinaye kho pana ṭhito hoti asaṁhīro,",
  "an7.77:1.8_0": "catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī,",
  "an7.77:1.9_0": "āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an7.77:1.10_0": "Imehi kho, bhikkhave, sattahi dhammehi samannāgato bhikkhu vinayadharo hotī”ti.",
  "an7.77:1.11_0": "Tatiyaṁ.",
  "an7.78:0.1_0": "Aṅguttara Nikāya 7.78",
  "an7.78:0.2_0": "8. Vinayavagga",
  "an7.78:0.3_0": "Catutthavinayadharasutta",
  "an7.78:1.1_0": "“Sattahi, bhikkhave, dhammehi samannāgato bhikkhu vinayadharo hoti.",
  "an7.78:1.2_0": "Katamehi sattahi?",
  "an7.78:1.3_0": "Āpattiṁ jānāti,",
  "an7.78:1.4_0": "anāpattiṁ jānāti,",
  "an7.78:1.5_0": "lahukaṁ āpattiṁ jānāti,",
  "an7.78:1.6_0": "garukaṁ āpattiṁ jānāti,",
  "an7.78:1.7_0": "anekavihitaṁ pubbenivāsaṁ anussarati,",
  "an7.78:1.7_1": "seyyathidaṁ—ekampi jātiṁ,",
  "an7.78:1.7_2": "dvepi jātiyo …pe…",
  "an7.78:1.7_3": "iti sākāraṁ sauddesaṁ anekavihitaṁ pubbenivāsaṁ anussarati.",
  "an7.78:1.8_0": "Dibbena cakkhunā visuddhena atikkantamānusakena yathākammūpage satte pajānāti.",
  "an7.78:1.9_0": "Āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an7.78:1.10_0": "Imehi kho, bhikkhave, sattahi dhammehi samannāgato bhikkhu vinayadharo hotī”ti.",
  "an7.78:1.11_0": "Catutthaṁ.",
  "an7.79:0.1_0": "Aṅguttara Nikāya 7.79",
  "an7.79:0.2_0": "8. Vinayavagga",
  "an7.79:0.3_0": "Paṭhamavinayadharasobhanasutta",
  "an7.79:1.1_0": "“Sattahi, bhikkhave, dhammehi samannāgato vinayadharo sobhati.",
  "an7.79:1.2_0": "Katamehi sattahi?",
  "an7.79:1.3_0": "Āpattiṁ jānāti,",
  "an7.79:1.4_0": "anāpattiṁ jānāti,",
  "an7.79:1.5_0": "lahukaṁ āpattiṁ jānāti,",
  "an7.79:1.6_0": "garukaṁ āpattiṁ jānāti,",
  "an7.79:1.7_0": "sīlavā hoti …pe… samādāya sikkhati sikkhāpadesu,",
  "an7.79:1.8_0": "catunnaṁ jhānānaṁ ābhicetasikānaṁ nikāmalābhī hoti akicchalābhī akasiralābhī,",
  "an7.79:1.9_0": "āsavānaṁ khayā …pe… sacchikatvā upasampajja viharati.",
  "an7.79:1.10_0": "Imehi kho, bhikkhave, sattahi dhammehi samannāgato vinayadharo sobhatī”ti.",
  "an7.79:1.11_0": "Pañcamaṁ.",
  "an7.80:0.1_0": "Aṅguttara Nikāya 7.80",
  "an7.80:0.2_0": "8. Vinayavagga",
  "an7.80:0.3_0": "Dutiyavinayadharasobhanasutta",
  "an7.80:1.1_0": "“Sattahi, bhikkhave, dhammehi samannāgato vinayadharo sobhati.",
  "an7.80:1.2_0": "Katamehi sattahi?",
  "an7.80:1.3_0": "Āpattiṁ jānāti,",
  "an7.80:1.4_0": "anāpattiṁ jānāti,",
  "an7.80:1.5_0": "lahukaṁ āpattiṁ jānāti,",
  "an7.80:1.6_0": "garukaṁ āpattiṁ jānāti,",
  "an7.80:1.7_0": "ubhayāni kho panassa pātimokkhāni vitthārena svāgatāni honti suvibhattāni suppavattīni suvinicchitāni suttaso anubyañjanaso,",
  "an7.80:1.8_0": "catunnaṁ jhānānaṁ …pe… akasiralābhī,",
  "an7.80:1.9_0": "āsavānaṁ khayā …pe… sacchikatvā upasampajja viharati.",
  "an7.80:1.10_0": "Imehi kho, bhikkhave, sattahi dhammehi samannāgato vinayadharo sobhatī”ti.",
  "an7.80:1.11_0": "Chaṭṭhaṁ.",
  "an7.81:0.1_0": "Aṅguttara Nikāya 7.81",
  "an7.81:0.2_0": "8. Vinayavagga",
  "an7.81:0.3_0": "Tatiyavinayadharasobhanasutta",
  "an7.81:1.1_0": "“Sattahi, bhikkhave, dhammehi samannāgato vinayadharo sobhati.",
  "an7.81:1.2_0": "Katamehi sattahi?",
  "an7.81:1.3_0": "Āpattiṁ jānāti,",
  "an7.81:1.4_0": "anāpattiṁ jānāti,",
  "an7.81:1.5_0": "lahukaṁ āpattiṁ jānāti,",
  "an7.81:1.6_0": "garukaṁ āpattiṁ jānāti,",
  "an7.81:1.7_0": "vinaye kho pana ṭhito hoti asaṁhīro,",
  "an7.81:1.8_0": "catunnaṁ jhānānaṁ …pe… akasiralābhī,",
  "an7.81:1.9_0": "āsavānaṁ khayā …pe… sacchikatvā upasampajja viharati.",
  "an7.81:1.10_0": "Imehi kho, bhikkhave, sattahi dhammehi samannāgato vinayadharo sobhatī”ti.",
  "an7.81:1.11_0": "Sattamaṁ.",
  "an7.82:0.1_0": "Aṅguttara Nikāya 7.82",
  "an7.82:0.2_0": "8. Vinayavagga",
  "an7.82:0.3_0": "Catutthavinayadharasobhanasutta",
  "an7.82:1.1_0": "“Sattahi, bhikkhave, dhammehi samannāgato vinayadharo sobhati.",
  "an7.82:1.2_0": "Katamehi sattahi?",
  "an7.82:1.3_0": "Āpattiṁ jānāti,",
  "an7.82:1.4_0": "anāpattiṁ jānāti,",
  "an7.82:1.5_0": "lahukaṁ āpattiṁ jānāti,",
  "an7.82:1.6_0": "garukaṁ āpattiṁ jānāti,",
  "an7.82:1.7_0": "anekavihitaṁ pubbenivāsaṁ anussarati,",
  "an7.82:1.7_1": "seyyathidaṁ—ekampi jātiṁ,",
  "an7.82:1.7_2": "dvepi jātiyo …pe…",
  "an7.82:1.7_3": "iti sākāraṁ sauddesaṁ anekavihitaṁ pubbenivāsaṁ anussarati,",
  "an7.82:1.8_0": "dibbena cakkhunā visuddhena atikkantamānusakena …pe…",
  "an7.82:1.9_0": "āsavānaṁ khayā …pe… sacchikatvā upasampajja viharati.",
  "an7.82:1.10_0": "Imehi kho, bhikkhave, sattahi dhammehi samannāgato vinayadharo sobhatī”ti.",
  "an7.82:1.11_0": "Aṭṭhamaṁ.",
  "an7.83:0.1_0": "Aṅguttara Nikāya 7.83",
  "an7.83:0.2_0": "8. Vinayavagga",
  "an7.83:0.3_0": "Satthusāsanasutta",
  "an7.83:1.1_0": "Atha kho āyasmā upāli yena bhagavā tenupasaṅkami;",
  "an7.83:1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an7.83:1.1_2": "Ekamantaṁ nisinno kho āyasmā upāli bhagavantaṁ etadavoca:",
  "an7.83:2.1_0": "“Sādhu me, bhante,",
  "an7.83:2.1_1": "bhagavā saṅkhittena dhammaṁ desetu,",
  "an7.83:2.1_2": "yamahaṁ bhagavato dhammaṁ sutvā eko vūpakaṭṭho appamatto ātāpī pahitatto vihareyyan”ti.",
  "an7.83:2.2_0": "“Ye kho tvaṁ, upāli, dhamme jāneyyāsi:",
  "an7.83:2.3_0": "‘ime dhammā na ekantanibbidāya virāgāya nirodhāya upasamāya abhiññāya sambodhāya nibbānāya saṁvattantī’ti;",
  "an7.83:2.4_0": "ekaṁsena, upāli, dhāreyyāsi:",
  "an7.83:2.5_0": "‘neso dhammo neso vinayo netaṁ satthusāsanan’ti.",
  "an7.83:2.6_0": "Ye ca kho tvaṁ, upāli, dhamme jāneyyāsi:",
  "an7.83:2.7_0": "‘ime dhammā ekantanibbidāya virāgāya nirodhāya upasamāya abhiññāya sambodhāya nibbānāya saṁvattantī’ti;",
  "an7.83:2.8_0": "ekaṁsena, upāli, dhāreyyāsi:",
  "an7.83:2.9_0": "‘eso dhammo eso vinayo etaṁ satthusāsanan’”ti.",
  "an7.83:2.10_0": "Navamaṁ.",
  "an7.84:0.1_0": "Aṅguttara Nikāya 7.84",
  "an7.84:0.2_0": "8. Vinayavagga",
  "an7.84:0.3_0": "Adhikaraṇasamathasutta",
  "an7.84:1.1_0": "“Sattime, bhikkhave, adhikaraṇasamathā dhammā uppannuppannānaṁ adhikaraṇānaṁ samathāya vūpasamāya.",
  "an7.84:1.2_0": "Katame satta?",
  "an7.84:1.3_0": "Sammukhāvinayo dātabbo,",
  "an7.84:1.3_1": "sativinayo dātabbo,",
  "an7.84:1.3_2": "amūḷhavinayo dātabbo,",
  "an7.84:1.3_3": "paṭiññātakaraṇaṁ dātabbaṁ,",
  "an7.84:1.3_4": "yebhuyyasikā dātabbā,",
  "an7.84:1.3_5": "tassapāpiyasikā dātabbā,",
  "an7.84:1.3_6": "tiṇavatthārako dātabbo.",
  "an7.84:1.4_0": "Ime kho,",
  "an7.84:1.4_1": "bhikkhave,",
  "an7.84:1.4_2": "satta adhikaraṇasamathā dhammā uppannuppannānaṁ adhikaraṇānaṁ samathāya vūpasamāyā”ti.",
  "an7.84:1.5_0": "Dasamaṁ.",
  "an7.84:1.6_0": "Vinayavaggo aṭṭhamo.",
  "an7.84:2.0_0": "Tassuddānaṁ",
  "an7.84:2.1_0": "Caturo vinayadharā,",
  "an7.84:2.2_0": "caturo ceva sobhanā;",
  "an7.84:2.3_0": "Sāsanaṁ adhikaraṇa—",
  "an7.84:2.4_0": "samathenaṭṭhame dasāti.",
  "an7.85:0.1_0": "Aṅguttara Nikāya 7.85",
  "an7.85:0.2_0": "9. Samaṇavagga",
  "an7.85:0.3_0": "Bhikkhusutta",
  "an7.85:1.1_0": "“Sattannaṁ, bhikkhave, dhammānaṁ bhinnattā bhikkhu hoti.",
  "an7.85:1.2_0": "Katamesaṁ sattannaṁ?",
  "an7.85:1.3_0": "Sakkāyadiṭṭhi bhinnā hoti,",
  "an7.85:1.3_1": "vicikicchā bhinnā hoti,",
  "an7.85:1.3_2": "sīlabbataparāmāso bhinno hoti,",
  "an7.85:1.3_3": "rāgo bhinno hoti,",
  "an7.85:1.3_4": "doso bhinno hoti,",
  "an7.85:1.3_5": "moho bhinno hoti,",
  "an7.85:1.3_6": "māno bhinno hoti.",
  "an7.85:1.4_0": "Imesaṁ kho, bhikkhave, sattannaṁ dhammānaṁ bhinnattā bhikkhu hotī”ti.",
  "an7.85:1.5_0": "Paṭhamaṁ.",
  "an7.86:0.1_0": "Aṅguttara Nikāya 7.86",
  "an7.86:0.2_0": "9. Samaṇavagga",
  "an7.86:0.3_0": "Samaṇasutta",
  "an7.86:1.1_0": "“Sattannaṁ, bhikkhave, dhammānaṁ samitattā samaṇo hoti …pe….",
  "an7.86:1.2_0": "Dutiyaṁ.",
  "an7.87:0.1_0": "Aṅguttara Nikāya 7.87",
  "an7.87:0.2_0": "9. Samaṇavagga",
  "an7.87:0.3_0": "Brāhmaṇasutta",
  "an7.87:1.1_0": "“… Bāhitattā brāhmaṇo hoti …pe….",
  "an7.87:1.2_0": "Tatiyaṁ.",
  "an7.88:0.1_0": "Aṅguttara Nikāya 7.88",
  "an7.88:0.2_0": "9. Samaṇavagga",
  "an7.88:0.3_0": "Sottiyasutta",
  "an7.88:1.1_0": "“… Nissutattā sottiyo hoti …pe….",
  "an7.88:1.2_0": "Catutthaṁ.",
  "an7.89:0.1_0": "Aṅguttara Nikāya 7.89",
  "an7.89:0.2_0": "9. Samaṇavagga",
  "an7.89:0.3_0": "Nhātakasutta",
  "an7.89:1.1_0": "“… Nhātattā nhātako hoti …pe….",
  "an7.89:1.2_0": "Pañcamaṁ.",
  "an7.90:0.1_0": "Aṅguttara Nikāya 7.90",
  "an7.90:0.2_0": "9. Samaṇavagga",
  "an7.90:0.3_0": "Vedagūsutta",
  "an7.90:1.1_0": "“… Viditattā vedagū hoti …pe….",
  "an7.90:1.2_0": "Chaṭṭhaṁ.",
  "an7.91:0.1_0": "Aṅguttara Nikāya 7.91",
  "an7.91:0.2_0": "9. Samaṇavagga",
  "an7.91:0.3_0": "Ariyasutta",
  "an7.91:1.1_0": "“… Ārakattā ariyo hoti …pe….",
  "an7.91:1.2_0": "Sattamaṁ.",
  "an7.92:0.1_0": "Aṅguttara Nikāya 7.92",
  "an7.92:0.2_0": "9. Samaṇavagga",
  "an7.92:0.3_0": "Arahāsutta",
  "an7.92:1.1_0": "“Ārakattā arahā hoti.",
  "an7.92:1.2_0": "Katamesaṁ sattannaṁ?",
  "an7.92:1.3_0": "Sakkāyadiṭṭhi ārakā hoti,",
  "an7.92:1.3_1": "vicikicchā ārakā hoti,",
  "an7.92:1.3_2": "sīlabbataparāmāso ārako hoti,",
  "an7.92:1.3_3": "rāgo ārako hoti,",
  "an7.92:1.3_4": "doso ārako hoti,",
  "an7.92:1.3_5": "moho ārako hoti,",
  "an7.92:1.3_6": "māno ārako hoti.",
  "an7.92:1.4_0": "Imesaṁ kho, bhikkhave, sattannaṁ dhammānaṁ ārakattā arahā hotī”ti.",
  "an7.92:1.5_0": "Aṭṭhamaṁ.",
  "an7.93:0.1_0": "Aṅguttara Nikāya 7.93",
  "an7.93:0.2_0": "9. Samaṇavagga",
  "an7.93:0.3_0": "Asaddhammasutta",
  "an7.93:1.1_0": "“Sattime, bhikkhave, asaddhammā.",
  "an7.93:1.2_0": "Katame satta?",
  "an7.93:1.3_0": "Assaddho hoti,",
  "an7.93:1.3_1": "ahiriko hoti,",
  "an7.93:1.3_2": "anottappī hoti,",
  "an7.93:1.3_3": "appassuto hoti,",
  "an7.93:1.3_4": "kusīto hoti,",
  "an7.93:1.3_5": "muṭṭhassati hoti,",
  "an7.93:1.3_6": "duppañño hoti.",
  "an7.93:1.4_0": "Ime kho, bhikkhave, satta asaddhammā”ti.",
  "an7.93:1.5_0": "Navamaṁ.",
  "an7.94:0.1_0": "Aṅguttara Nikāya 7.94",
  "an7.94:0.2_0": "9. Samaṇavagga",
  "an7.94:0.3_0": "Saddhammasutta",
  "an7.94:1.1_0": "“Sattime, bhikkhave, saddhammā.",
  "an7.94:1.2_0": "Katame satta?",
  "an7.94:1.3_0": "Saddho hoti,",
  "an7.94:1.3_1": "hirīmā hoti,",
  "an7.94:1.3_2": "ottappī hoti,",
  "an7.94:1.3_3": "bahussuto hoti,",
  "an7.94:1.3_4": "āraddhavīriyo hoti,",
  "an7.94:1.3_5": "satimā hoti,",
  "an7.94:1.3_6": "paññavā hoti.",
  "an7.94:1.4_0": "Ime kho, bhikkhave, satta saddhammā”ti.",
  "an7.94:1.5_0": "Dasamaṁ.",
  "an7.94:1.6_0": "Samaṇavaggo navamo.",
  "an7.94:2.0_0": "Tassuddānaṁ",
  "an7.94:2.1_0": "Bhikkhuṁ samaṇo brāhmaṇo,",
  "an7.94:2.2_0": "sottiyo ceva nhātako;",
  "an7.94:2.3_0": "Vedagū ariyo arahā,",
  "an7.94:2.4_0": "asaddhammā ca saddhammāti.",
  "an7.95:0.1_0": "Aṅguttara Nikāya 7",
  "an7.95:0.2_0": "10. Āhuneyyavagga",
  "an7.95:0.3_0": "~",
  "an7.95:1.1_0": "“Sattime,",
  "an7.95:1.1_1": "bhikkhave,",
  "an7.95:1.1_2": "puggalā āhuneyyā …pe…",
  "an7.95:1.1_3": "dakkhiṇeyyā añjalikaraṇīyā anuttaraṁ puññakkhettaṁ lokassa.",
  "an7.95:1.2_0": "Katame satta?",
  "an7.95:1.3_0": "Idha,",
  "an7.95:1.3_1": "bhikkhave,",
  "an7.95:1.3_2": "ekacco puggalo cakkhusmiṁ aniccānupassī viharati aniccasaññī aniccapaṭisaṁvedī satataṁ samitaṁ abbokiṇṇaṁ cetasā adhimuccamāno paññāya pariyogāhamāno.",
  "an7.95:1.4_0": "So āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an7.95:1.5_0": "Ayaṁ kho, bhikkhave, paṭhamo puggalo āhuneyyo pāhuneyyo …pe… anuttaraṁ puññakkhettaṁ lokassa.",
  "an7.95:2.1_0": "Puna caparaṁ,",
  "an7.95:2.1_1": "bhikkhave,",
  "an7.95:2.1_2": "idhekacco puggalo cakkhusmiṁ aniccānupassī viharati aniccasaññī aniccapaṭisaṁvedī satataṁ samitaṁ abbokiṇṇaṁ",
  "an7.95:2.1_3": "cetasā adhimuccamāno paññāya pariyogāhamāno.",
  "an7.95:2.2_0": "Tassa apubbaṁ acarimaṁ āsavapariyādānañca hoti jīvitapariyādānañca.",
  "an7.95:2.3_0": "Ayaṁ, bhikkhave, dutiyo puggalo āhuneyyo …pe… anuttaraṁ puññakkhettaṁ lokassa.",
  "an7.95:3.1_0": "Puna caparaṁ,",
  "an7.95:3.1_1": "bhikkhave,",
  "an7.95:3.1_2": "idhekacco puggalo cakkhusmiṁ aniccānupassī viharati aniccasaññī aniccapaṭisaṁvedī satataṁ samitaṁ abbokiṇṇaṁ",
  "an7.95:3.1_3": "cetasā adhimuccamāno paññāya pariyogāhamāno.",
  "an7.95:3.2_0": "So pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti …pe…",
  "an7.95:3.3_0": "upahaccaparinibbāyī hoti …pe…",
  "an7.95:3.4_0": "asaṅkhāraparinibbāyī hoti …pe…",
  "an7.95:3.5_0": "sasaṅkhāraparinibbāyī hoti …pe…",
  "an7.95:3.6_0": "uddhaṁsoto hoti akaniṭṭhagāmī.",
  "an7.95:3.7_0": "Ayaṁ, bhikkhave, sattamo puggalo āhuneyyo …pe… anuttaraṁ puññakkhettaṁ lokassa.",
  "an7.95:3.8_0": "Ime kho,",
  "an7.95:3.8_1": "bhikkhave,",
  "an7.95:3.8_2": "satta puggalā āhuneyyā pāhuneyyā dakkhiṇeyyā añjalikaraṇīyā anuttaraṁ puññakkhettaṁ lokassā”ti.",
  "an7.96-614:0.1_0": "Aṅguttara Nikāya 7",
  "an7.96-614:0.2_0": "10. Āhuneyyavagga",
  "an7.96-614:0.3_0": "~",
  "an7.96-614:1.1_0": "“Sattime, bhikkhave, puggalā āhuneyyā pāhuneyyā …pe… anuttaraṁ puññakkhettaṁ lokassa.",
  "an7.96-614:1.2_0": "Katame satta?",
  "an7.96-614:1.3_0": "Idha, bhikkhave, ekacco puggalo cakkhusmiṁ dukkhānupassī viharati …pe…",
  "an7.96-614:1.4_0": "cakkhusmiṁ anattānupassī viharati …pe…",
  "an7.96-614:1.5_0": "cakkhusmiṁ khayānupassī viharati …pe…",
  "an7.96-614:1.6_0": "cakkhusmiṁ vayānupassī viharati …pe…",
  "an7.96-614:1.7_0": "cakkhusmiṁ virāgānupassī viharati …pe…",
  "an7.96-614:1.8_0": "cakkhusmiṁ nirodhānupassī viharati …pe…",
  "an7.96-614:1.9_0": "cakkhusmiṁ paṭinissaggānupassī viharati …pe….",
  "an7.96-614:2.1_0": "Sotasmiṁ …pe…",
  "an7.96-614:2.2_0": "ghānasmiṁ …",
  "an7.96-614:2.3_0": "jivhāya …",
  "an7.96-614:2.4_0": "kāyasmiṁ …",
  "an7.96-614:2.5_0": "manasmiṁ …pe….",
  "an7.96-614:3.1_0": "Rūpesu …pe…",
  "an7.96-614:3.2_0": "saddesu …",
  "an7.96-614:3.3_0": "gandhesu …",
  "an7.96-614:3.4_0": "rasesu …",
  "an7.96-614:3.5_0": "phoṭṭhabbesu …",
  "an7.96-614:3.6_0": "dhammesu …pe….",
  "an7.96-614:4.1_0": "Cakkhuviññāṇe …pe…",
  "an7.96-614:4.2_0": "sotaviññāṇe …",
  "an7.96-614:4.3_0": "ghānaviññāṇe …",
  "an7.96-614:4.4_0": "jivhāviññāṇe …",
  "an7.96-614:4.5_0": "kāyaviññāṇe …",
  "an7.96-614:4.6_0": "manoviññāṇe …pe….",
  "an7.96-614:5.1_0": "Cakkhusamphasse …pe…",
  "an7.96-614:5.2_0": "sotasamphasse …",
  "an7.96-614:5.3_0": "ghānasamphasse …",
  "an7.96-614:5.4_0": "jivhāsamphasse …",
  "an7.96-614:5.5_0": "kāyasamphasse …",
  "an7.96-614:5.6_0": "manosamphasse …pe….",
  "an7.96-614:6.1_0": "Cakkhusamphassajāya vedanāya …pe…",
  "an7.96-614:6.2_0": "sotasamphassajāya vedanāya …",
  "an7.96-614:6.3_0": "ghānasamphassajāya vedanāya …",
  "an7.96-614:6.4_0": "jivhāsamphassajāya vedanāya …",
  "an7.96-614:6.5_0": "kāyasamphassajāya vedanāya …",
  "an7.96-614:6.6_0": "manosamphassajāya vedanāya …pe….",
  "an7.96-614:7.1_0": "Rūpasaññāya …pe…",
  "an7.96-614:7.2_0": "saddasaññāya …",
  "an7.96-614:7.3_0": "gandhasaññāya …",
  "an7.96-614:7.4_0": "rasasaññāya …",
  "an7.96-614:7.5_0": "phoṭṭhabbasaññāya …",
  "an7.96-614:7.6_0": "dhammasaññāya …pe….",
  "an7.96-614:8.1_0": "Rūpasañcetanāya …pe…",
  "an7.96-614:8.2_0": "saddasañcetanāya …",
  "an7.96-614:8.3_0": "gandhasañcetanāya …",
  "an7.96-614:8.4_0": "rasasañcetanāya …",
  "an7.96-614:8.5_0": "phoṭṭhabbasañcetanāya …",
  "an7.96-614:8.6_0": "dhammasañcetanāya …pe….",
  "an7.96-614:9.1_0": "Rūpataṇhāya …pe…",
  "an7.96-614:9.2_0": "saddataṇhāya …",
  "an7.96-614:9.3_0": "gandhataṇhāya …",
  "an7.96-614:9.4_0": "rasataṇhāya …",
  "an7.96-614:9.5_0": "phoṭṭhabbataṇhāya …",
  "an7.96-614:9.6_0": "dhammataṇhāya …pe….",
  "an7.96-614:10.1_0": "Rūpavitakke …pe…",
  "an7.96-614:10.2_0": "saddavitakke …",
  "an7.96-614:10.3_0": "gandhavitakke …",
  "an7.96-614:10.4_0": "rasavitakke …",
  "an7.96-614:10.5_0": "phoṭṭhabbavitakke …",
  "an7.96-614:10.6_0": "dhammavitakke …pe….",
  "an7.96-614:11.1_0": "Rūpavicāre …pe…",
  "an7.96-614:11.2_0": "saddavicāre …",
  "an7.96-614:11.3_0": "gandhavicāre …",
  "an7.96-614:11.4_0": "rasavicāre …",
  "an7.96-614:11.5_0": "phoṭṭhabbavicāre …",
  "an7.96-614:11.6_0": "dhammavicāre …pe….",
  "an7.96-614:12.1_0": "Pañcakkhandhe …pe…",
  "an7.96-614:12.2_0": "rūpakkhandhe …",
  "an7.96-614:12.3_0": "vedanākkhandhe …",
  "an7.96-614:12.4_0": "saññākkhandhe …",
  "an7.96-614:12.5_0": "saṅkhārakkhandhe …",
  "an7.96-614:12.6_0": "viññāṇakkhandhe aniccānupassī viharati …pe…",
  "an7.96-614:12.7_0": "dukkhānupassī viharati …",
  "an7.96-614:12.8_0": "anattānupassī viharati …",
  "an7.96-614:12.9_0": "khayānupassī viharati …",
  "an7.96-614:12.10_0": "vayānupassī viharati …",
  "an7.96-614:12.11_0": "virāgānupassī viharati …",
  "an7.96-614:12.12_0": "nirodhānupassī viharati …",
  "an7.96-614:12.13_0": "paṭinissaggānupassī viharati …pe…",
  "an7.96-614:12.14_0": "lokassā”ti.",
  "an7.96-614:13.1_0": "“Chadvārārammaṇesvettha,",
  "an7.96-614:13.2_0": "viññāṇesu ca phassesu;",
  "an7.96-614:13.3_0": "Vedanāsu ca dvārassa,",
  "an7.96-614:13.4_0": "suttā honti visuṁ aṭṭha.",
  "an7.96-614:14.1_0": "Saññā sañcetanā taṇhā,",
  "an7.96-614:14.2_0": "vitakkesu vicāre ca;",
  "an7.96-614:14.3_0": "Gocarassa visuṁ aṭṭha,",
  "an7.96-614:14.4_0": "pañcakkhandhe ca pacceke.",
  "an7.96-614:15.1_0": "Soḷasasvettha mūlesu,",
  "an7.96-614:15.2_0": "aniccaṁ dukkhamanattā;",
  "an7.96-614:15.3_0": "Khayā vayā virāgā ca,",
  "an7.96-614:15.4_0": "nirodhā paṭinissaggā.",
  "an7.96-614:16.1_0": "Kamaṁ aṭṭhānupassanā,",
  "an7.96-614:16.2_0": "yojetvāna visuṁ visuṁ;",
  "an7.96-614:16.3_0": "Sampiṇḍitesu sabbesu,",
  "an7.96-614:16.4_0": "honti pañca satāni ca;",
  "an7.96-614:16.5_0": "Aṭṭhavīsati suttāni,",
  "an7.96-614:16.6_0": "āhuneyye ca vaggike”.",
  "an7.96-614:16.7_0": "Āhuneyyavaggo dasamo.",
  "an7.615:0.1_0": "Aṅguttara Nikāya 7",
  "an7.615:0.2_0": "11. Rāgapeyyāla",
  "an7.615:0.3_0": "~",
  "an7.615:1.1_0": "“Rāgassa, bhikkhave, abhiññāya satta dhammā bhāvetabbā.",
  "an7.615:1.2_0": "Katame satta?",
  "an7.615:1.3_0": "Satisambojjhaṅgo …pe…",
  "an7.615:1.4_0": "upekkhāsambojjhaṅgo—",
  "an7.615:1.5_0": "rāgassa, bhikkhave, abhiññāya ime satta dhammā bhāvetabbā”ti.",
  "an7.616:0.1_0": "Aṅguttara Nikāya 7",
  "an7.616:0.2_0": "11. Rāgapeyyāla",
  "an7.616:0.3_0": "~",
  "an7.616:1.1_0": "“Rāgassa, bhikkhave, abhiññāya satta dhammā bhāvetabbā.",
  "an7.616:1.2_0": "Katame satta?",
  "an7.616:1.3_0": "Aniccasaññā, anattasaññā, asubhasaññā, ādīnavasaññā, pahānasaññā, virāgasaññā, nirodhasaññā—",
  "an7.616:1.4_0": "rāgassa, bhikkhave, abhiññāya ime satta dhammā bhāvetabbā”ti.",
  "an7.617:0.1_0": "Aṅguttara Nikāya 7",
  "an7.617:0.2_0": "11. Rāgapeyyāla",
  "an7.617:0.3_0": "~",
  "an7.617:1.1_0": "“Rāgassa, bhikkhave, abhiññāya satta dhammā bhāvetabbā.",
  "an7.617:1.2_0": "Katame satta?",
  "an7.617:1.3_0": "Asubhasaññā,",
  "an7.617:1.3_1": "maraṇasaññā,",
  "an7.617:1.3_2": "āhāre paṭikūlasaññā,",
  "an7.617:1.3_3": "sabbaloke anabhiratasaññā,",
  "an7.617:1.3_4": "aniccasaññā,",
  "an7.617:1.3_5": "anicce dukkhasaññā,",
  "an7.617:1.3_6": "dukkhe anattasaññā—",
  "an7.617:1.4_0": "rāgassa, bhikkhave, abhiññāya ime satta dhammā bhāvetabbā”ti.",
  "an7.618-644:0.1_0": "Aṅguttara Nikāya 7",
  "an7.618-644:0.2_0": "11. Rāgapeyyāla",
  "an7.618-644:0.3_0": "~",
  "an7.618-644:1.1_0": "“Rāgassa, bhikkhave, pariññāya …pe…",
  "an7.618-644:1.2_0": "parikkhayāya …",
  "an7.618-644:1.3_0": "pahānāya …",
  "an7.618-644:1.4_0": "khayāya …",
  "an7.618-644:1.5_0": "vayāya …",
  "an7.618-644:1.6_0": "virāgāya …",
  "an7.618-644:1.7_0": "nirodhāya …",
  "an7.618-644:1.8_0": "cāgāya …pe…",
  "an7.618-644:1.9_0": "paṭinissaggāya ime satta dhammā bhāvetabbā”ti.",
  "an7.645-1124:0.1_0": "Aṅguttara Nikāya 7",
  "an7.645-1124:0.2_0": "11. Rāgapeyyāla",
  "an7.645-1124:0.3_0": "~",
  "an7.645-1124:1.1_0": "“Dosassa …pe…",
  "an7.645-1124:1.2_0": "mohassa …",
  "an7.645-1124:1.3_0": "kodhassa …",
  "an7.645-1124:1.4_0": "upanāhassa …",
  "an7.645-1124:1.5_0": "makkhassa …",
  "an7.645-1124:1.6_0": "paḷāsassa …",
  "an7.645-1124:1.7_0": "issāya …",
  "an7.645-1124:1.8_0": "macchariyassa …",
  "an7.645-1124:1.9_0": "māyāya …",
  "an7.645-1124:1.10_0": "sāṭheyyassa …",
  "an7.645-1124:1.11_0": "thambhassa …",
  "an7.645-1124:1.12_0": "sārambhassa …",
  "an7.645-1124:1.13_0": "mānassa …",
  "an7.645-1124:1.14_0": "atimānassa …",
  "an7.645-1124:1.15_0": "madassa …",
  "an7.645-1124:1.16_0": "pamādassa abhiññāya …pe…",
  "an7.645-1124:1.17_0": "pariññāya …",
  "an7.645-1124:1.18_0": "parikkhayāya …",
  "an7.645-1124:1.19_0": "pahānāya …",
  "an7.645-1124:1.20_0": "khayāya …",
  "an7.645-1124:1.21_0": "vayāya …",
  "an7.645-1124:1.22_0": "virāgāya …",
  "an7.645-1124:1.23_0": "nirodhāya …",
  "an7.645-1124:1.24_0": "cāgāya …",
  "an7.645-1124:1.25_0": "paṭinissaggāya …pe…",
  "an7.645-1124:1.26_0": "ime satta dhammā bhāvetabbā”ti.",
  "an7.645-1124:2.1_0": "Idamavoca bhagavā.",
  "an7.645-1124:2.2_0": "Attamanā te bhikkhū bhagavato bhāsitaṁ abhinandunti.",
  "an7.645-1124:2.3_0": "Rāgapeyyālaṁ niṭṭhitaṁ.",
  "an7.645-1124:2.4_0": "Sattakanipātapāḷi niṭṭhitā."
}